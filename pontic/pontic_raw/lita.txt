Η Λίτα εγάνωσεν τα πουλούλö
Πρόσωπα
Λίτα - Προξενήτρα


Όλεν την νύχταν ενούνιζα κι ακόμαν νουνίζω. Το ûκυλοκούταβον έποικε με κ’ εχάσα τον ύπνο μ’.
Όσον ετριβιλίγα και σο κρεβάτ’ έναν εγέντον. Ντο θα ιτουρεύω και λέγ’ ατο να παίρω τ’ αχούλö θε;
(Ενώ γνέθει, κόβεται το μαλλί και τότε λέει) Ανάθεμα κι αβούτο, όλεν κόπεται. Γιάμ’ ‘κι θα πάει καλά η
δουλεία; Όσον τώρα αΐκα δουλείας πολλά έγκα σο κιφάλ’. Εκείνα, την ορθίαν να λέγω, ολίγον πολλά
εταιρίαζαν. Αβούτο, άμον εγώ πα ‘κ’ ελέπ’ ατο εύλογον.
Ντο να ευτά(γ)ω και πως να ευτά(γ)ω, εγώ πα ‘κ’ εξέρω. Το κορίτσ’ έμορφον κι άμον άγγελος, σεφίλ’κον και
νοικοκύρκον. Στόμαν έü’ και λαλίαν ‘κ’ έü’. Άμα άμον τον Γιωρίκαν πα παιδίν ‘κ’ ευρίεται σο χωρίον.
Για δουλείαν μη λες ατον , αρρωσταίν’. Όντες ρούζ’ και κοιμάται, άλλο ‘κι θέλ’ να σ’κούται, τ’ αφορισμένον
το υπνοσάκουλον, όντες ελέπ’ το ρακίν, ε... ατότε χαντιλôγουν τ’ ομμάτö τ’. Γιάμ’ ‘κι θα καλοπεράζ’ τη
üέρας τ’ άχαρον κ’ ύστερα θα καταράται με; Άμα πώς ‘κι οκνείς, εγώ ας παίρω την μοζίκαν ντο έταξε με ο
Γιωρίκας και ντ’ έχασες. Αν θελτς ας καλοπεράζ’ κι αν θελτς ας κακοπεράζ’. Για τ’ εκείνεν πα εγώ ‘κι θα
νουνίζω; Εκείνε ας τερεί κι ανοί’ τ’ ομμάτö τ’ς. Εγώ πα η καημέντσα μετ’ αΐκα ζω, με τα προξενίας.
Άμα τη τσούνας το κουτάβ’ γιατί ‘κ’ εφάνθεν ακόμαν; Εγέντον δύο ώρας ας εμέντζ’ ατο να έρται.
Έσπασεν η χολή μ’ όσον ενέμ’να ατο και όσον ετέρεσα τα στράτας. Για ας τερώ μίαν κι άλλο (κοιτάζει από
το παράθυρο) Τ’ αφορισμένον πουδέν ‘κι φαίνεται. Γιάμ’ ‘κι θα έρται και θ’ απομένω με το πουûντôρ’;
(Σταματάει το γνέσιμο και το ρίχνει στη σκέψη. Κάνει χειρονομίες σαν να

απορεί που δεν ήρθε η

Παρέσα, όταν ξαφνικά χτυπάει η πόρτα. Τινάζεται από τη χαρά της και δεν

ξέρει πως να την εκδηλώσει)

ΓΙΩΡΙΚΑΣ

(Χτυπάει την πόρτα)

ΛΙΤΑ

(Στους θεατές) Έρθεν το πουλί μ’, έρθεν η μοζίκα, έρθεν και η καρδία μ’ σον τόπον ατ’ς. Απάν’ σα
τσιλίδö εκάθουμ’νε.

ΓΙΩΡΙΚΑΣ

(Ξαναχτυπάει την πόρτα)

ΛΙΤΑ

Τ’ αρ’ έλα απέσ’, αφορισμέντσα, κανείται ντ’ ετυράντσες με.

ΓΙΩΡΙΚΑΣ

(Ξαναχτυπάει την πόρτα)

ΛΙΤΑ

Αβούτε ‘κ’ έü’ νιάτö να έρται απέσ’, φαίνεται εντρέπεται. Για ας πάω εγώ παίρ’ ατεν ας σο üέρ’ και φέρ’ ατεν
απέσ’. (Μόλις ανοίγει τη πόρτα και βλέπει πως είναι ο Γιωρίκας, γίνεται έξω φρενών. Του γυρίζει τις
πλάτες και απευθύνεται στους θεατές) Όι ανάθεμα τον, αΐκον ώραν ντο θέλ’ αδακέσ’ τη θεού τ’ αρναûευτέρ’;
Εγώ πα εθάρεσα η Παρέσα έν’.

ΓΙΩΡΙΚΑΣ

(Μπαίνοντας δειλά δειλά απευθύνει χαιρετισμό στη Λίτα) Ύας και üαιρετίας, θεία Λίτα.

ΛΙΤΑ

Κ’ εσέν και τα üαιρετίας-ι-σ’, χάθ’ απαδαπέσ’ αγλήγορα.

ΓΙΩΡΙΚΑΣ

(Τα χρειάστηκε από τη συμπεριφορά της Λίτας. Άλλαξε δέκα χρώματα. Τρέμουν τα πόδια του και
μπερδεύεται η γλώσα του.) Ντο, ντο, ντο έπαθες, Θεί.,.θεί...θεία Λί.,.Λί...Λίτα.

ΛΙΤΑ

Ντο εθέλνες να επάθανα, αφορισμένε λότûο;

ΓΙΩΡΙΚΑΣ

Γιατί, θεί.,.θεί...θεία Λίτα, άμον άμον ντο είδες με, εστύπωσαν τα κατσία σ’;

ΛΙΤΑ

Ση γούλα σ’ ‘κ’ έρουξεν, αφορισμένε τοσπαγά.

ΓΙΩΡΙΚΑΣ

Πολλά τôρσö καλατûεύς με, θα φέγω (Κάνει πως φεύγει).

ΛΙΤΑ

(Τρέχει και τον πιάνει) Έλα αδά, πού θα πας; (Στους θεατές) Θα χάνω τη μοζίκαν.

ΓΙΩΡΙΚΑΣ

Άφ’ς με, θεία Λίτα, κι ας δöβαίνω πλαν.

ΛΙΤΑ

Έλα πουλόπο μ’, πού θα πας; (Γελάει)

ΓΙΩΡΙΚΑΣ

Αραέτσ’, ευλογημέντσα, ας γελά το κατσί σ’.

ΛΙΤΑ

Ποίος έκουξε σε, ποίος είπε σε να έρüεσαι αδακέσ’;

ΓΙΩΡΙΚΑΣ

Κια έρθα να ερωτώ ντο εγέντον με την Παρέσαν.

ΛΙΤΑ

(Θυμωμένα) Ντο εθέλνες να εγίνουσον;

ΓΙΩΡΙΚΑΣ

(Λοξοκοιτάζοντας τη Λίτα λέει στους θεατές) Αβούτε ξαν επουρούûωσεν, φαίνεται η δουλεία ‘κι πάει
καλά.

ΛΙΤΑ

(Θυμωμένα) Αφορισμένε τûιχρίτο, ντο λες απέσ’ σο στόμα σ’;

ΓΙΩΡΙΚΑΣ

Με τη Παρέσαν ντο εγέντον;

ΛΙΤΑ

Ανάθεμα κ’ εσέν κ’ εκείνεν τη ζεπίραν.

ΓΙΩΡΙΚΑΣ

(Στους θεατές) Ντο παθάν’, σίτö στέκ’, αβούτε η φαρμακόüειλος κι αμάν έρταν ευρήκ’ν ατεν τ’
αιϊ(γ)ίδö ‘τ’ς; (Στη Λίτα) Ντο εξέρτς, εσύ η γαρή, και σίτö στέκ’ς, τιτσώντς και λιβώντς;

ΛΙΤΑ

Τσούρα το, αφορισμένε κακάτûο, να μη δίγω σε έναν μετ’ αβούτο την τöûήν και ûκίζω το κιφάλι σ’.
Ατόσον γολάγια έεις τ’ αΐκα τα δουλείας; Γιάμ’ εθαρείς θα παίρουμ’ μουχτερόν απέσ’ σο σακίν;

ΓΙΩΡΙΚΑΣ

Και ντο είπα κ’ επέρες με κ’ εστάθες;

ΛΙΤΑ

(Παίρνει μυρωδιά) Νέπαι αφορισμένε, ξαν έπες ρακίν; Κ’ εγώ λέγω απόθεν έρται η μυρωδία.

ΓΙΩΡΙΚΑΣ

Ατόσον (δείχνει με το δάχτυλο) θεία Λίτα, ατοσίτûικον, όσον το πατεί η κάτα.

ΛΙΤΑ

Όσον το πατεί η κάτα ή όσον το πατεί ο άρκον;

ΓΙΩΡΙΚΑΣ

Η κάτα, θεία Λίτα, η κάτα.

ΛΙΤΑ

Εμείς ντο είπαμε, αφορισμένε μαλεζά;

ΓΙΩΡΙΚΑΣ

Είπαμε, θεία Λίτα, άμα ντο να ευτάμε, το ευλογημένον ‘κι κόπεται σο μίαν.

ΛΙΤΑ

Εσύ, όπως φαίνεται, δύο γενέας ‘κι ‘ίνεσαι. Για τ’ ατό καλά θα ευτάμε να κάθουμες σ’ ωβά μουν και
ν’ αφήνουμ’ ήσυχον τη χώρας το κορίτσ’.

ΓΙΩΡΙΚΑΣ

Θεία Λίτα, πολλά τυραννίεις με, ας πάω δöβαίνω

ΛΙΤΑ

Δέβα χάθ’, αφορισμένε Γιαχουτή, τίναν φοβερίεις. Θα φέγω, θα φέγω, ας πάω δöβαίνω πλαν. Δέβα
όπου θελτς και άφ’ς με ήσυχον.

ΓΙΩΡΙΚΑΣ

Γιατί καλατûευς με, αέτσ’ σάρτö, θεία Λίτα, ντο εποίκα;

ΛΙΤΑ

Εξέρτς ντο λέγω, Γιώρικα;

ΓΙΩΡΙΚΑΣ

Ξαν ντο εντώκεν σο νους; Για πέει με κι ας ακούω.

ΛΙΤΑ

Ας αφήνουμ’ την Παρέσαν κι ας ευτάμε την δουλείαν με την Πελαγίαν, κορτσόπον πολλά έμορφον,

ψεμένον σην δουλείαν. Εκείνε έν’ σ’ εσέν κιοράν.
ΓΙΩΡΙΚΑΣ

Γιάμ’ σα τελευταία θα λες με, ας ευτάμ’ ατο με την Μυροφόφαν τη Ψευτοθόδωρονος;

ΛΙΤΑ

Γιατί η Μυροφόρα κάθεν καικά κορίτσ’ έν’; Τεά εκείνε επέρε σε κ’ εσύ ‘κ’ εθέλεσες.

ΓΙΩΡΙΚΑΣ

Άφ’ς την Μυροφόραν, άφ’ς και την Πελαγίαν, μετ’ εκείντς δουλείαν ‘κ’ έχω.

ΛΙΤΑ

Και την Πελαγίαν γιατί ‘κι θελτς;

ΓΙΩΡΙΚΑΣ

Εκείνε ως το βράδον πόρτας κρούει.

ΛΙΤΑ

Μη κατηγορείς τη χώρας το κορίτσ’, πολλά καλόν έν’.

ΓΙΩΡΙΚΑΣ

Πολλά καλόν έν’, άμα ‘κ’ ερέχκουμ’ ατεν, ‘κι βράζ’ σην ýη μ’. Κι άμον το έμαθα, εκείνε αγαπά τον
Στοφόρον τ’ Αλεξίνας. Εκείνος πα πολλά αγαπά τεν και πολλά ζαντίας ευτάει αποπίσ’ ατ’ς. Άμον
πολλά είπα, ας πάω, ας πάω δöβαίνω.

ΛΙΤΑ

Αχάτοχα ξαν, ας πάω, ας πάω δöβαίνω. Άλλο δεν ‘κ’ εξέρ’ να λέει αβούτος ο παιδάς.

ΓΙΩΡΙΚΑΣ

Θεία Λίτα, μη ‘ίνουμαι βάρος.

ΛΙΤΑ

Νέπαι, κάθκα, ντο βάρος θα ‘ίνεσαι;

ΓΙΩΡΙΚΑΣ

Αβούτε άûκεμα επίασεν σην γιαχά μ’, να φέγω πα ‘κι αφήν’ με. Άτùαπαν ντο έü’ σον νουν ατ’ς;

ΛΙΤΑ

(Στους θεατές) Παλάλα είμαι να χάνω την μοζίκαν;

ΓΙΩΡΙΚΑΣ

Γιατί ‘κι λες με ντο εγέντον με την Παρέσαν;

ΛΙΤΑ

Τα πράματα με την Παρέσαν είναι δύσκολα.

ΓΙΩΡΙΚΑΣ

Γιατί, θεία Λίτα;

ΛΙΤΑ

Γιατί ‘κ’ ευτάς όσα είπαμε;

ΓΙΩΡΙΚΑΣ

Ντο είπαμε, θεία Λίτα, και ‘κ’ ευτάγ’ ατα;

ΛΙΤΑ

Είπαμε ν’ αφήντς τα άûκεμα τα χασιάτö σ’ κ’ εσύ επεκέσ’ ‘κ’ ερüέσαι

ΓΙΩΡΙΚΑΣ

Εγώ, θεία Λίτα, ευτά(γ)ω όλö όσα είπαμε.

ΛΙΤΑ

Φαίνεσαι, φαίνεσαι.

ΓΙΩΡΙΚΑΣ

Σο καφενείον ‘κι πάγω και το ρακίν σο στόμα μ’ ‘κι κρούω. Οσήμερον μαναχόν έσυρεν ατο η ýη μ’.
Αν έξερα πως θα εποίνες με ατόσα ταζούρö, σο στόμα μ’ ‘κι θα εβάλνα το.

ΛΙΤΑ

Αέτσ’ είναι, όπως λες ατα;

ΓΙΩΡΙΚΑΣ

Όπως λέγ’ ατα είναι. Κι ατώρα πέει με ντο εγέντον με την Παρέσαν;

ΛΙΤΑ

Αχά ξαν, η Παρέσα και η Παρέσα, έλα και μη χολοσπάντς.

ΓΙΩΡΙΚΑΣ

Πώς να ευτά(γ)ω, θεία Λίτα, η Παρέσα έβρασεν σην ýη μ’.

ΛΙΤΑ

Γιώρικα πουλί μ’, μουσκάρ’ ‘κι θα παίρουμε. Το μουσκάρ’ πα σίτö έν’ μουσκάρ’, όντες θα παιρτς
ατο, θα τερείς τα δόντö θες

ΓΙΩΡΙΚΑΣ

Εσύ, αέτσ’ όπως λες, θεία Λίτα, όντες θα δίγω σε την μοζίκαν, θα τερείς και τα δόντö θες;

ΛΙΤΑ

Τρανόν χολοσπασίαν είσαι εσύ ο παιδάς, όλεν αγνά και θαυμαστά καλατûεύς

ΓΙΩΡΙΚΑΣ

Τ’ εμά όλö αγνά και θαυμαστά είναι, ‘κι ηξέρω πώς πρέπ’ να καλατûεύω.

ΛΙΤΑ

Νέπαι, εξέρτς σίναν κιαν εξαμώθες;

ΓΙΩΡΙΚΑΣ

Σίναν κιαν εξαμώθα, θεία Λίτα;

ΛΙΤΑ

Σο τûιπ έμορφον κορίτσ’ τη χωρί’ εμουν.

ΓΙΩΡΙΚΑΣ

Σωστά λες, άμα εγώ πα ‘κι είμαι κάθεν καικά. Κ’ επεκεί εγώ έχω ατόσον βίον κ’ εκείνε έν’
εφτωüέσσα.

ΛΙΤΑ

Αέτσ’ αν έν’ έλα ας δίγουμε σε την Μυροφόραν. Τ’ εκείνες πα τα κυρούκα ολίγον βίον ‘κ’ έü’νε.

ΓΙΩΡΙΚΑΣ

Εσύ ξαν την Μυροφόραν. Καλέσσα αν έν’, δος ατεν τον ανεýõς τον Χάμπον.

ΛΙΤΑ

Ας εθέλ’νεν κ’ επαίρνεν ατον κ’ εγώ ήξερα κ’ εποίνα.

ΓΙΩΡΙΚΑΣ

Θεία Λίτα, αν ‘ίνεται κάτ’ με την Παρέσαν καλά, αν ‘κ’ έν’ εγώ κορίτσ’ ‘κι παίρω ας σο χωρίον
εμουν. Όυτε την Πελα(γ)ίαν, ούτε τ’ εσόν την Μυροφόραν. Η Παρέσα κι άλλο κανείς. Παρέσα λέγω
και κά(γ)ουμαι.

ΛΙΤΑ

Αν ‘κι θελτς κορίτσ’ ας σο χωρίον εμούν, έλα ας δίγουμε σε την Φωτεινήν ας σην Στρέζοβαν ή την
Λεμόναν ας σην Σέσλοβαν. Τα δύο πα καλά κορίτûö είν’ και προκομμένα.

ΓΙΩΡΙΚΑΣ

Αν είναι καλά και προκομμένα δος ατα σον ανεýõς.

ΛΙΤΑ

Εσύ ντο έεις με τον ανεýõ μ’ και βίρö εκείνον ονοματίεις; Όντες έρται η ώρα τ’ εκεινού, ατότε θα
τερούμε ντο θα ευτάμε και για τ’ εκείνον. Εσύ εσέν τέρεν ντο θα ευτάς.

ΓΙΩΡΙΚΑΣ

Καλά μη τûöΐεις, ‘κι είπα κ’ έναν κακόν.

ΛΙΤΑ

Τα χρόνö σ’ ντο επέρασαν χαπάρ’ ‘κ’ έεις.

ΓΙΩΡΙΚΑΣ

Πώς επέρασαν τα χρόνö μ’; Εγώ ντο είμαι ακομάν;

ΛΙΤΑ

Ατό ντο λέγω σε:
Υπαντρέψον και γλύτωσον τη χώρας τα θεκλέûö,
τα χρόνö σ’ πα επέρασαν, άλλο μ’ευτάς μωρέûö (λειφτέûö).

ΓΙΩΡΙΚΑΣ

Ατό θέλω να ευτά(γ)ω κ’ εγώ.

ΛΙΤΑ

Θελτς, άμα κανάν ‘κ ερέχκεσαι κ’ εγώ εδείξα σε ατόσα κορίτûö.

ΓΙΩΡΙΚΑΣ

Ντο να ευτάμε, θεία Λίτα, ‘κ’ ερέχτα.

ΛΙΤΑ

Ενέσπαλα να λέγω σε πως έν’ και η Κλωνάρα ας Αρμουτσή.

ΓΙΩΡΙΚΑΣ

Ατέ η Κλωνάρα πα ποίος έν’;

ΛΙΤΑ

‘Κ’ εξέρτς την Κλωνάραν, τη Μαλεζά την θαγατέραν, εκείνεν π’ εξέρ’ öτεν όλεν η περιφέρεια;

ΓΙΩΡΙΚΑΣ

Γιάμ’ λες με για τ’ εκείνεν την ζωντοüέραν που τρέü’ σα πανοΰρö και χορεύ’ άμον την λάλαν κι όλ’
εκείνεν τερούν και γελούν;

ΛΙΤΑ

Σα πανοΰρα ‘κ’ εξέρω αν τρέü’, άμα βίον πολλά έü’.

ΓΙΩΡΙΚΑΣ

Άλλο ντο θ’ ακούω ας εσέν, θα ευτάς με και παλαλούμαι.

ΛΙΤΑ

Έü’ και δύο μωρά και ξάι μη παλαλούσαι.

ΓΙΩΡΙΚΑΣ

Θα σ’κούμαι αν και κρούω κα, άλλο τιδέν ‘κ’ επέμ’νεν. Εγώ καλά είπα πως παίεις με τον πόνο μ’.

ΛΙΤΑ

Ο αφορισμένον κανάν ‘κ’ ερέχκεται, Παρέσα λέει και κάεται.

ΓΙΩΡΙΚΑΣ

Θεία Λίτα, την Παρέσαν την Παρέσαν ας έν’ και εφτωüέσσα, όχι την Πελα(γ)ίαν, όχι την
Μυροφόραν, όχι την Κλωνάραν την λειφτέσσαν.

ΛΙΤΑ

Ο νους ι-σ’ επέμ’νεν σην Παρέσαν.

ΓΙΩΡΙΚΑΣ

Θα ζαντύνω, εποίκε με κι άλλο ‘κι κοιμούμαι. Καλά λένε η σεβντά ζαντύν τον άνθρωπον.

ΛΙΤΑ

Όλö καλά, Γιώρικα, άμα ξάι υπομονήν ‘κ’ έεις και πολλά αγληγορείς.

ΓΙΩΡΙΚΑΣ

Ντο υπομονήν λες με εσύ, εγώ αγληγορώ και πολλά αγληγορώ, άλλο υπομονήν ‘κ’ επορώ να
ευτά(γ)ω. Είπα σε, εχάσα τον ύπνο μ’, άλλο ‘κι κοιμούμαι, όλεν την νύχταν τριβιλίγουμαι σο κρεβάτ’.

ΛΙΤΑ

Εσύ μαναχόν ‘κι τριβιλίγεσαι, εγώ πα τριβιλίγουμαι και νουνίζω ντο θα λέγ’ ατεν να παίρω τ’ αχούλö τ’ς.

ΓΙΩΡΙΚΑΣ

Καλά ακόμαν ‘κ’ είδες ατεν;

ΛΙΤΑ

‘Κ’ έρθεν η αφορισμέντσα. Εγώ εκείνεν ενέμεινα, κι όντες είδα είσαι εσύ, έπιασαν εμε οι δöβόλ’, για
τ’ ατό εποίκα σε ατόσα ταζούρö.

ΓΙΩΡΙΚΑΣ

Ατώρα εγροίκ’σα ντο ‘ίνεται. Και ντο θα λες ατεν, θεία Λίτα;

ΛΙΤΑ

Και ντο ‘κι θα λέγ’ ατεν να γομώνω το κιφάλ’ν ατ’ς και να παίρω τ’ αχούλö τ’ς. Åίλö δύο θα κολλίζω
και λέγ’ ατεν. Θα λέγ’ ατεν ο Γιωρίκας έν’ αέτσ’, ο Γιωρίκας έν’ αλλέως, και άμον τον Γιωρίκαν βίον
κανείς ‘κ’ έü’ και πολλά κι άλλα.

ΓΙΩΡΙΚΑΣ

Ατά ντο θα λες ατεν, θεία Λίτα, ψέματα ‘κι έιναι. Για πέει με, ποίος έü’ άμον εμέν βίον κι ατόσον
καλά γουρεμένον οσπίτ’;

ΛΙΤΑ

Σ’ ατό καικά σωστά λες, δεν ‘κ’ επορώ να λέγω.

ΓΙΩΡΙΚΑΣ

Άλλο ντο θα λες, θεία Λίτα, να γομώντς το κιφάλ’ν ατ’ς;

ΛΙΤΑ

Θελτς να λέγ’ ατεν κι άλλα;

ΓΙΩΡΙΚΑΣ

Ναι, θεία Λίτα, πέει ατεν κι άλλα και γόμωσον καλά το κιφάλ’ν ατ’ς.

ΛΙΤΑ

Αέτσ’ αν έν’ θα λέγ’ ατεν, εκείνε που θα παίρ’ τον Γιωρίκαν, θα έü’ ατεν και θα παρέü’ ατεν, σα καλά
τη θεού απέσ’ θα ρούζ’.

ΓΙΩΡΙΚΑΣ

Σωστά λες, θα έü’ ατεν και θα παρέü’ ατεν και σα καλά τη θεού απέσ’ θα ρούζ’. Μαναχόν να θέλ’ και
παίρ’ με.

ΛΙΤΑ

Σα τελευταία θα λέγ’ ατεν ανοιχτά, Πάρεσα, έλα και μη χαντς έναν αΐκον τυχερόν και κρους το
κιφάλι σ’ απυστερναίας.

ΓΙΩΡΙΚΑΣ

(Δείχνει να είναι πολύ ενθουσιασμένος με τις διάφορες κινήσεις που κάνει) Ατά ντο θα λες ατεν, θεία
Λίτα, εγώ πα ερέχτα τα. Άμα τέρεν και πέει ατα όσον τ’ επορείς κι άλλο αγλήγορα, να μη χάνουμ’
ατεν αποπέσ’ σα üέρö μουν

ΛΙΤΑ

Εσύ, Γιώρικα πουλί μ’, ποίσον όπως είπα σε. Ποίσον ολίγον υπομονήν και τα άλλα είναι τ’ εμόν
δουλεία. Μαναχόν...

ΓΙΩΡΙΚΑΣ

Ντο μαναχόν, θεία Λίτα;

ΛΙΤΑ

Φάσον καλά την μοζίκαν να παüύν’.

ΓΙΩΡΙΚΑΣ

Για τ’ ατό ξάι μη στεναχωρεύσκεσαι, ήσυχα να κοιμάσαι. Μαναχόν τέρεν και φέρον σο κιφάλ’ ατό
την δουλείαν.

ΛΙΤΑ

Γιώρικα, πολλά ‘κι πάει, η Παρέσα θα ‘ίνεται τ’ εσόν.

ΓΙΩΡΙΚΑΣ

(Κάνει σαν τρελός από τη χαρά του) Εποικες με, θεία Λίτα, και φτιλακίζ’ η καρδία μ’, εθαρώ άμον

εμέν άλλο κανείς ‘κ’ έν’. Ατό η δουλεία πρέπ’ να ‘ίνεται αγλήγορα. Ντο θα ευτάς ‘κι ηξέρω. Ατό τη
δουλείαν τέρεν και φέρεν ατο όσον το ‘ίνεται κι άλλο αγλήγορα σο κιφάλ’, αν ‘κ’ έν’ εχάθα.
Θα παίρω τα ραüία και τ’ άγρö τ’ ορμάνö.
ΛΙΤΑ

Εστά, Γιώρικα, μ’ ευτάς άμον παλαλός. (Χαϊδεύοντας τον, του λέει) Υπομονήν, πουλόπο μ’,
υπομονην.

ΓΙΩΡΙΚΑΣ

Ντο υπομονήν λες με εσύ, σο κιφάλ’ εντώκε με. Είπα σε ατό η δουλεία πρέπ’ να ‘ίνεται αγλήγορα.

ΛΙΤΑ

Τε, με στεναχωρεύσκεσαι, είπα σε ατό η δουλεία έμπρυστέρ’ θα ‘ίνεται. Εγώ αΐκα δουλείας πολλά
έγκα σο κιφάλ’.

ΓΙΩΡΙΚΑΣ

Εγώ πα είπα σε, αν ‘κι φερτς σο κιφάλ’ ατό τη δουλείαν θα παίρω τα ραüία και τ’ άγρö τ’ ορμάνö.

ΛΙΤΑ

Γιώρικα, έχουμ’ και ποτάμ’ το ποτάμ’ ενέσπαλες.

ΓΙΩΡΙΚΑΣ

Ξάι πα ‘κ’ ενέσπαλα ‘τ’. Ας είüεν βαθύν νερόν κ’ έλεγα σε εγώ ατότε.

ΛΙΤΑ

(Στους θεατές) Αβούτος ο αφορισμένον εχάσεν ατα, γιάμ’ ευτάει έναν παλαλόν δουλείαν; (Στο
Γιωρίκα) Γιώρικα πουλί μ’, μ’ ευτάς αέτσ’.

ΓΙΩΡΙΚΑΣ

Πώς να μη ευτά(γ)ω, θεία Λίτα, πώς να μη ευτά(γ)ω.

ΛΙΤΑ

Γιώρικα, χάσον τα παλαλά ντο λες.

ΓΙΩΡΙΚΑΣ

Παλαλά λέγω;

ΛΙΤΑ

Κιάμ’ ντο λες.

ΓΙΩΡΙΚΑΣ

Κι αν αρχινώ κ’ ευτά(γ)ω και παλαλά ντο ‘ίνεται ατότε;

ΛΙΤΑ

Γιώρικα, έλα σα καλά σ’, και χάσον τα παλαλά ντο λες.

ΓΙΩΡΙΚΑΣ

Άψιμον ερούξεν απάν-ι-μ’, εχάθα αν ‘κι ‘ίνεται. Άλλο ζωή ‘κ’ έν για τ’ εμεν.

ΛΙΤΑ

(Βρίσκεται σε δύσκολη θέση και προβληματίζεται). Γιώρικα, θα παίρ’ μας χαπάρ’ το χωρίον και
‘ίνουμες γέλος.

ΓΙΩΡΙΚΑΣ

Αβούτεν πα για τέρεν, εγώ κάουμαι και βρουλίγουμαι κι ατέ το χωρίον και τοι χωρέτας νουνίζ’ ντο
θα λένε. Ας πάνε λένε ήντöν θέλ’νε, εγώ την ανάγκην κανενός ‘κ’ έχω.

ΛΙΤΑ

(Στους θεατές) Εύρα την πελô μ’ μετ’ αβούτον το κοντοκάμισον. Ο μαυράχαρον άλλο ‘κι λέει, θα
φέγω, θα δöβαίνω πλαν.

ΓΙΩΡΙΚΑΣ

Καλά λένε, ό,τι κοροϊδεύς, έρται σο κιφάλι σ’.

ΛΙΤΑ

(Στους θεατές) Αΐκον πα άλλο ‘κι είδα. Ατό η μοζίκα πολλά πελöλίδικον έτον.

ΓΙΩΡΙΚΑΣ

Ωφ! Τ’ αχούλö μ’ πάνε κ’ έρταν.

ΛΙΤΑ

Γιώρικα, πού πάνε κ’ έρταν;

ΓΙΩΡΙΚΑΣ

Πού θελτς να πάνε; Σην Παρέσαν.

ΛΙΤΑ

(Στους θεατές) Εχπάραξε με ο αφορισμένον, εθάρεσα ετάγκεψεν ο νους ατ’.

ΓΙΩΡΙΚΑΣ

(Μένει για μια στιγμή αμίλητος και σκεφτικός)

ΛΙΤΑ

Γιώρικα...Γιώρικα, ντ’ έπαθες;... Γιώρικα, ντ’ ελώλωσες;

ΓΙΩΡΙΚΑΣ

Θεία Λίτα, ίρδωσα ας σο ζόρι μ’. Φέρον ολίγον νερόν ας νεβράχτω τα κατσία μ’.

ΛΙΤΑ

Αχ, εγώ ντ’ εθέλ’να κ’ εταράγουμ’νε σ’ αβούτο τη δουλείαν;

ΓΙΩΡΙΚΑΣ

Κια, θεία Λίτα, ατό έν’ η δουλεία σ’;

ΛΙΤΑ

Ντο είπες, αφορισμένε λαπαζάνε;

ΓΙΩΡΙΚΑΣ

Θεία Λίτα, ‘κι είπα έναν κακόν, είπα ατό έν’ η δουλεία σ’.

ΛΙΤΑ

Χάθ’ απαδακέσ’, αφορισμένε τρίüειλε, ευτάς με κι ερεθίγουμας, και όπου έν’ θα έρται και η Παρέσα.
(Φέρνει νερό).

ΓΙΩΡΙΚΑΣ

(Ρίχνει νερό στο πρόσωπό του και συνέρχεται κάπως). Ας είσαι καλά, θεία Λίτα. Κάτ’ είπες
απράναν, σωστό έν’;

ΛΙΤΑ

Ντο είπα, Γιώρικα;

ΓΙΩΡΙΚΑΣ

Θα έρται η Παρέσα.

ΛΙΤΑ

Ναι, είπα σε, εκείνεν ενέμεινα κ’ έρθες εσύ ο χοτλάχ’ς.

ΓΙΩΡΙΚΑΣ

Αέτσ’ αν έν’, εγώ ας δöβαίνω πλαν.

ΛΙΤΑ

(Στους θεατές) Ξαν είπεν ατο (Στο Γιωρίκα) Γιατί θα φέεις;

ΓΙΩΡΙΚΑΣ

Φογούμαι ελέπω την Παρέσαν και παθάνω χειρότερα.

ΛΙΤΑ

Ãύσον ολίγον νερόν κι άλλο σα κατσία σ’. Και όπως ευτά(γ)ω εγώ για τ’ εσέν, αέτσ’ να ευτάς κ’ εσύ
για την μοζίκα μ’.

ΓΙΩΡΙΚΑΣ

Θεία Λίτα, με την καρδία μ’ λέγ’ ατο, αν φερτς σο κιφάλ’ ατό τη δουλείαν, άναυα την μοζίκαν θα
δίγω σε και έναν αι(γ)ίδ’. Και αν ‘κι θελτς αι(γ)ίδ’, θα δίγω σε πέντε τûιλούκια. Θα ευτά(γ)ω σε κ’
έναν καλόν φυστάν’.

ΛΙΤΑ

(Δείχνει τη μεγάλη χαρά της χαϊδεύοντας και χτυπώντας τον Γιωρίκα στην πλάτη) Γιώρικα, ξάι μη
στεναχωρεύσκεσαι, η δουλεία τελειωμένον έν’.

ΓΙΩΡΙΚΑΣ

Έρται με να φιλώ σε, θεία Λίτα.

ΛΙΤΑ

Εμέν ντο θα φιλείς, την Παρέσαν θα φιλείς.

ΓΙΩΡΙΚΑΣ

(Τραγουδάει από ενθουσιασμό)
Σην κάρδö μ’ έχω καμονήν, Παρέσα, Παρέσα,
και για τ’ εσέν ο άχαρον ευτά(γ)ω παλαλέûα

ΛΙΤΑ

Να έτον από κάπου η Παρέσα κα να έκουε σε.

ΠΑΡΕΣΑ

(Χτυπάει την πόρτα. Τινάζονται και οι δύο, Λίτα και Γιωρίκας)

ΛΙΤΑ

Η Παρέσα έν’, ντο θα ευτάμε;

ΓΙΩΡΙΚΑΣ

(Τα έχει κυριολεκτικά χαμένα) Εγώ, θεία Λίτα, πούκεσ’ θα πάω κρύφκουμαι;

ΠΑΡΕΣΑ

(Ξαναχτυπάει την πόρτα)

ΛΙΤΑ

Ποίος...... ποί.. ος.... ε-ε-ε-έ-ν’;

ΠΑΡΕΣΑ

Θεία Λίτα, απέσ’ είσαι;

ΛΙΤΑ

(Σιγά και τρεμουλιαστά) Απέσ’ είμαι που να μη έμ’νε. Ντο θα ευτάμε ατώρα; Φογούμαι θα
κορδυλôεται η γλώσσα μ’ και ντο θα ‘ίνεται εγώ πα ‘κ’ εξέρω.

ΓΙΩΡΙΚΑΣ

Εγώ ο μαύρον ντο θα ευτά(γ)ω; Πούκεσ’ θα κρύφκουμαι; Ερχίνεσα και τρομάζω.

ΛΙΤΑ

Έχω κ’ εσέν την πελôν σο κιφάλι μ’. Απαδακέσ’ φύγον και δέβα σο μαντρίν (του δείχνει από που θα
φύγει). Τέρεν και πουκαικά θα φερτς και δεντς τη μοζίκαν.

ΓΙΩΡΙΚΑΣ

(Φεύγοντας λέει) Θεία Λίτα, ορôσον κορδυλôεται η γλώσσα σ’.

ΛΙΤΑ

Χάθ’ αγλήγορα, αφορισμένε γαραπετσά.

ΓΙΩΡΙΚΑΣ

(Καθώς φεύγει, σκοντάφτει και πέφτει κάτω).

ΛΙΤΑ

(Τον βοηθάει να σηκωθεί και τον σπρώχνοντας τον έξω του δίνει και μία κλωτσιά) Σο μαντρίν
αγλήγορα (Ανοίγει την πόρτα στη Παρέσα).

ΠΑΡΕΣΑ

Μαναüέσσα είσαι, θεία Λίτα;

ΛΙΤΑ

Ναι, πουλί μ’, Παρέσα, μαναüέσσα είμαι.

ΠΑΡΕΣΑ

Άμον κάτ’ λαλίας έκ’σα.

ΛΙΤΑ

Θα επαρέκ’σες, πούλι μ’. Κάθκα ας τερούμ’ ντο ευτάς.

ΠΑΡΕΣΑ

(Κάθεται και περιεργάζεται το δωμάτιο)

ΛΙΤΑ

Πάρεσα, άλλο αδακέσ’ ‘κ’ εδέβες. Αέτσ’ ευτάει ο κόσμος;

ΠΑΡΕΣΑ

Σωστά λες, θεία Λίτα, άμα πουδέν ‘κι πάω.

ΛΙΤΑ

Ε, πώς είσαι, ντο ευτάς, ντο ευτάει η μάνα σ’;

ΠΑΡΕΣΑ

Σην ύαν καλά έν’, άμα πολλά νεγκάûκεται με τα δουλείας.

ΛΙΤΑ

(Στους θεατές) Πώς θα σκαλώνω ατώρα; Ντο θα λέγ’ ατεν; Πάρεσα, αβούτα τα ημέρας όλεν εσένα
ενούνιζα.

ΠΑΡΕΣΑ

Ας είσαι καλά, θεία Λίτα.

ΛΙΤΑ

Εσέν το κορίτσ’, πολλά αγαπώ, έβρασες σην ýη μ’. Καλά λένε οι χωρέτ’ πως άμον την Παρέσαν
κορίτσ’ σο χωρίον’ εμουν ‘κ’ ευρίεται.

ΠΑΡΕΣΑ

Ντο λες, θεία Λίτα;

ΛΙΤΑ

Ναι, πουλόπο μ’, εγώ εύρα σε και το παλληκάρ’.

ΠΑΡΕΣΑ

(Θυμωμένα κάπως) Ντο λες, θεία Λίτα, ντο παλληκάρ’ ονοματίεις, ντο είν’ ατά ντο λες;

ΛΙΤΑ

Ντ’ εχπαράες, πουλόπο μ’, ‘κι θ’ αντρίεις;

ΠΑΡΕΣΑ

‘Κ’ έρθεν ακόμαν η ώρα.

ΛΙΤΑ

Πώς ‘κ’ έρθεν, μικρέσσα ‘κ’ είσαι.

ΠΑΡΕΣΑ

Ντο λες, θεία Λίτα, ντο αγνά και θαμαστά τιζεύς και λες;

ΛΙΤΑ

Ξάι αγνά και θαμαστα ‘κι είναι (Στους θεατές) Μ’ έτον ση μέσ’ απέσ’ η μοζίκα, και ποίος ενούνιζεν τ’
εσόν την παντρείαν. Åίλö χρόνö μ’ έντριζες. (Στην Παρέσα) Πάρεσα, λες με ‘κ’ έρθεν ακόμαν η
ώρα. Η Τασία ας εσέν κι άλλο μικρέσσα έν’ κ’ έντρισεν. Επέμ’νεν κ’ έμποδος. Νούτζον καλά, εγώ το
καλός θέλω.

ΠΑΡΕΣΑ

Εσύ πολλά πα θελτς το καλό μ’, άμα εγώ ατά τα δουλείας φογούμ’ ατα. Την Τασίαν πα ντ’ ετάραζες;
Τ’ εκείνες τ’ αχούλö κουβαλώ εγώ;

ΛΙΤΑ

Κάτιναν έπρεπεν να ετάραζα και εκείνε εντώκεν σον νου μ’. Λες με φογάσαι, γιατί να φογάσαι! Ατά

τα δουλείας μετ’ ανθρώπ’ς ‘ίνταν.
ΠΑΡΕΣΑ

Ένας λόγος έν’ μη φογάσαι. Πώς να ευτά(γ)ω έναν αΐκον δουλείαν χωρίς να έü’ χαπάρ’ η μάνα μ’.

ΛΙΤΑ

Και ποίος είπεν πως ατό η δουλείαν θα ‘ίνεται χωρίς να εξέρ’ η μάνα σ’;

ΠΑΡΕΣΑ

Ντο να λέγω σε, θεία Λίτα, εγώ χωρίς τη μάνα μ’ λόγον ‘κ’ επορώ να δίγω.

ΛΙΤΑ

Εγώ πα είπα σε, ατό η δουλεία ‘κι θα ‘ίνεται κρυφά ας ση μάνα σ’. Όντες λες εσύ το ναι, ατότε λέμ’
ατο και ση μάνα σ’. Είπα κ’ εγώ ας ευτά(γ)ω έναν καλόν σο ορφανόν.

ΠΑΡΕΣΑ

(Στους θεατές) Η τûαρτομάισσα ντο καλόν θέλ’ να ευτάει; Άτùαπαν ντο έü’ σον νουν ατ’ς;

ΛΙΤΑ

Πάρεσα, εκεί που θα παρακαλείς με εσύ, θα παρακαλώ σε εγώ;

ΠΑΡΕΣΑ

Θεία Λίτα, ‘κι είπα και τίποτα κακόν.

ΛΙΤΑ

Πάρεσα, θελτς ατώρα να λέγω σε και το παλληκάρ’ ντ’ εχώρτσα σε;

ΠΑΡΕΣΑ

(Κάπως διστακτικά και με τα μάτια κατεβασμένα) Πέει, θεία Λίτα, πέει κι ας ακούω.

ΛΙΤΑ

Ο Γιωρίκας τη Κακάτûονος.

ΠΑΡΕΣΑ

(Τινάζεται στον αέρα στο άκουσμα του ονόματος). Ντο λες, θεία Λίτα, άλλον κανάν ‘κ’ εύρες;

ΛΙΤΑ

(Στους θεατές) Λαζούμ’ ‘κ’ έν’ τ’ αι(γ)ίδ’ και τα πέντε τûιλούκια, θα χάνω και την μοζίκαν, (Στην
Παρέσα) Γιατί, Πάρεσα, ντο έü’ ο Γιωρίκας;

ΠΑΡΕΣΑ

Θεία Λίτα, γιάμ’ επαλάλωθες; Εγώ για τ’ εκείνον τον παιδάν έναν καλόν λόγον ‘κ’ έκ’σα. Ας σο πρωί
ως τον βράδον τα καφενεία ερôζ’. Μεθύστακαν και χουμαρτùήν θα παίρω; Όλ’ οι χωρέτ’ τ’ εκεινού
το λάφ’ ευτάνε. Τρώει τα έτοιμα ντο εφέκεν ατόν ο κυρτς ατ’, και ξάι ‘κ’ εντρέπεται ας σον κόσμον.

ΛΙΤΑ

Εκείνος, Πάρεσα έν’ πολλά καιρός ασσό επιδέβεν’ ατα. Κι αν παιρτς ατον θα ‘ίνεται ένας
νοικοκύρτς, σο χωρίον δεύτερος να μη ευρίεται.

ΠΑΡΕΣΑ

Ντο να λέγω σε ‘κ’ εξέρω.

ΛΙΤΑ

Η Λίτα σον αέραν ‘κι καλατûεύ’.

ΠΑΡΕΣΑ

Ντ’ εξέρω να θέλ’ η μάνα μ’.

ΛΙΤΑ

Εσύ αν λες το ναι, η μάνα σ’ ντο θα ευτάει και ‘κι θα θέλ’.

ΠΑΡΕΣΑ

Εγώ χωρίς την μάνα μ’ λόγον ‘κ’ επορώ να δίγω.

ΛΙΤΑ

Πάρεσα, εσύ έεις τον πρώτον λόγον, εσύ πρέπ’ να θελτς.

ΠΑΡΕΣΑ

Όλö καλά, άμα εγώ πού να ευτά(γ)ω ομούτ’; Έναν καλόν ‘κ’ έü’ απάν’ ατ’ εκείνος ο παιδάς.

ΛΙΤΑ

Ο Δαμιανόν πα τη Κουτάλ’ αΐκος και κι άλλο üείρ’ έτονε, άμα είδες πόσον έλλαξεν ασσό
εγυναίκ’σεν. Πέει με σωστά ‘κι λέγω; Ποίος έν’ άμον εκείνον νοικοκύρτς ατώρα;

ΠΑΡΕΣΑ

Σωστά λες, άμα εγώ ‘κ’ επορώ να παίρω απόφασην.

ΛΙΤΑ

(Στους θεατές) Πολλά ενέγκασε με ατό η μοζίκα. (Στην Παρέσα) Γιατί ‘κ’ επορείς να παιρτς
απόφασην; Γιάμ’ εθαρείς το κακό σ’ θέλω;

ΠΑΡΕΣΑ

Ατό άλλο μη λες ατο, θεία Λίτα. Γιατί να θελτς το κακό μ’;

ΛΙΤΑ

Είπα κ’ εγώ γιάμ’ εσέγκες κάτ’ αΐκον σο νου σ’.

ΠΑΡΕΣΑ

Όχι, θεία Λίτα, ατό ας σο νου μ’ ξάι ‘κ’ εδέβεν.

ΛΙΤΑ

Εσύ μαναχόν πέει το ναι και ‘κι θα πουûμανεύς.

ΠΑΡΕΣΑ

Μη πιûίεις πολλά, θεία Λίτα, πρέπ’ να ερωτώ τη μάνα μ’.

ΛΙΤΑ

Πάρεσα, τέρεν και άνοιξον τ’ ομμάτö σ’ όσον έν’ καιρός. Πολλά κορίτûö είν’ από πίσ’ ατ’, άμα εγώ
θέλω να εμπαίντς σ’ έναν αΐκον γουρεμένον οσπίτ’ εσύ το ορφανόν. Πέει με αν ‘κ’ έν’ σωστόν ατό
ντο λέγω σε.

ΠΑΡΕΣΑ

Σωστά λες, θεία Λίτα, άμα εγώ πα είπα σε, λόγον ‘κ’ επορώ να δίγω σε.

ΛΙΤΑ

(Στους θεατές) Αβούτο η μοζίκα τη Γιωρίκα πολλά επουγαλτούρεψε με. (Στην Παρέσα) Νέκουτûη
Πάρεσα, γιάμ’ έν’ κανείς άλλος ση μέσ’ απέσ’ και ‘κι λες μ’ ατο;

ΠΑΡΕΣΑ

Ένας και δύο, τίναν είναν να λέγω σε και όλö καλά παιδία.

ΛΙΤΑ

Για πέει με κι ας ακούω, ας τερούμε ποία είν’ ατά τα καλά παιδία;

ΠΑΡΕΣΑ

Τίναν θελτς να λέγω σε; Τον Μήτον τη Κάρτûονος, τον...

ΛΙΤΑ

Όϊ ανάθεμα κ’ εσέν κ’ εκείνο το χηνôρ’.

ΠΑΡΕΣΑ

Τον Δάμων τη Πίτûονος, τον...

ΛΙΤΑ

Ανάθεμα κ’ εκείνον τον χουχουμίτσον, τον μουθουγκέαν.

ΠΑΡΕΣΑ

Ατόν πα ‘κ’ ερέχτες;

ΛΙΤΑ

Άλλον πέει με.

ΠΑΡΕΣΑ

Τον Κάκον τη Κιαλίτσονος, τον...

ΛΙΤΑ

Τον αχαστούρ’ και τον ζαρογούλ’.

ΠΑΡΕΣΑ

Εσύ η γαρή κανάν ‘κ’ ερέχκεσαι. Για τ’ εσέν όλ’ κουσουρλήδες είναι, ένας σωστός ‘κ’ έν’.

ΛΙΤΑ

Για πέει με, ας τερούμε άλλο ποίος παλαλός έν’;

ΠΑΡΕΣΑ

Έν’ κι ο Γιάγκον τη Κουπερνάτορα.

ΛΙΤΑ

Έν’ κ’ εκείνος ο θωθήκ’ς;

ΠΑΡΕΣΑ

Για τ’ ολτς κάτ’ εύρες και είπες. Ο ένας χηνôρ’, ο άλλος χουχουμίτσος και μουθουγκέας, ο άλλος
αχαστούρτς και ζαρογούλτς, ο άλλος θωθήκ’ς, τ’ εσόν ο Γιωρίκας μαναχόν έν’ ο üιλέμορφον (ο
ντουνιά γκιουζελί).

ΛΙΤΑ

Νέκουτûη, ατείντς τηνάν είπες σο κοτσοδάχτυλον τη Γιωρίκα ‘κ’ έρταν. Εκείνος μαναχόν ιέβ’ σο
γιάνι σ’.

ΠΑΡΕΣΑ

Θεία Λίτα, παραλές ατα.

ΛΙΤΑ

Ξαί πα, όπως λέγ’ ατα, αέτσ’ πα είναι. Άναυα ατείντς τηνάν είπες, άλλος έν’ σο μέσον;

ΠΑΡΕΣΑ

Έν’ και ο Μούχον τη Ποροζανάβας. Άμα εκείνος καλά θα ευτά(γ)ει να κάθεται σ’ ωβά ‘τ’.

ΛΙΤΑ

Καλά ντο εγέντον μετ’ εκείνον, επιδέβεν την Τûοφούλαν;

ΠΑΡΕΣΑ

Ατό πώς επέφυ(γ)ε σε, αγνόν έρται με;

ΛΙΤΑ

Ανάθεμα τον την τûοπλίκαν, την πετλöμôν. Τεμôκ’ επιδέβεν την Τûοφούλαν, εκείνο το καλόν το
κορίτσ’; Καλά ντο είπες μ’ ατο, Πάρεσα.

ΠΑΡΕΣΑ

Κι ατώρα, θεία Λίτα, ας πάω, θα αραεύ’ με η μάνα μ’. ‘Κι είπα τεν πού θα πάω.

ΛΙΤΑ

Να πας, πουλί μ’, άμα ‘κι είπες με ντο απόφασην επέρες; Ο Γιωρίκας θ’ αναμέν χαπάρö, ντο θα λέγ’ ατον;

ΠΑΡΕΣΑ

Θεια Λίτα, θα λέγ’ ατο τη μάνα μ’, ας τερώ ντο λέει κ’ εκείνε.

ΛΙΤΑ

Πολλά καλά θα ευτάς, να λες ατο κει και να τερείς να ευτάς την καρδίαν ατ’ς.

ΠΑΡΕΣΑ

Καλά, θεία Λίτα, θα ευτά(γ)ω αέτσ’ όπως λες. ‘Κι θα χαλάνω το χατίρι σ’. Κι ατώρα ας πάω. (Σηκώνεται)

ΛΙΤΑ

Εξέρτς ντο λέγω Πάρεσα;

ΠΑΡΕΣΑ

Ντο λες, θεία Λίτα;

ΛΙΤΑ

Για κάθκα ολίγον κι άλλο.

ΠΑΡΕΣΑ

Θεία Λίτα, ας πάω ατώρα η μάνα μ’ θα εβγαίν’ σα στράτας και θα αραεύ’ με και ‘κι θέλω να
στεναχωρεύ’ ατεν.

ΛΙΤΑ

(Στους θεατές) Αΐκον αχουλούν κορίτσ’ πα άλλο ‘κι είδα. (Στην Παρέσα) Πάρεσα, ‘κι θα κρατώ σε
πολλά.

ΠΑΡΕΣΑ

(Κάθεται) Πέει αγλήγορα, θεία Λίτα, πέει ό,τι έεις να λες.

ΛΙΤΑ

Λέγω να παίρω τον Γιωρίκαν και την μάνα ατ’ και σο βράδον κέσ’ έρχουμες σο ψαλάφεμαν.

ΠΑΡΕΣΑ

Ατό πολλά καλά ενούτσες ατο, αέτσ’ ας ‘ίνεται.

ΛΙΤΑ

Ατό εθέλ’να να έλεγα σε, πουλόπο μ’, κι ατώρα δέβα σο καλόν. Πολλά προσκυνήματα ση μάνα σ’.

ΠΑΡΕΣΑ

(Σηκώνεται) Ποίος ακούει τη μάνα μ’. Ατώρα χωρίς άλλο εξέβεν σα στράτας κι αραεύ’με. Φέγω, θεία Λίτα,
αφήνω σε ύαν. (Φεύγει).

ΛΙΤΑ

Σο καλόν, πουλόπο μ’, και όπως είπαμε. (Μονολογεί) Πολλά ενέγκασε με τ’ αφορισμενόπον. Αΐκον
αχουλούν κορίτσ’ άλλο ‘κ’ είδα. Ατόσα προξενίας εποίκα κι όλö εύκολα έγκα τα σο κιφάλ’. Η
Παρέσα πολλά ενέγκασε με. ‘Κ’ ερωτέσα και τον Γιωρίκαν ντο χρώμαν έü’ η μοζίκα. Λάü’, Πάρεσα,
γομώντς τη μάνας-ι-σ’ το κιφάλ’, αν ‘κ’ έν’, άδικα τα μέκια μ’. (Πέφτει σε συλλογισμό)

ΜΟΥΧΟΝ

(Σε λίγο χτυπάει τη πόρτα)

ΛΙΤΑ

Ποίος να έν’;

ΜΟΥΧΟΝ

(Ξαναχτυπάει την πόρτα και φωνάζει) Θεία Λίτα...

ΛΙΤΑ

Ποίος είσαι, έλα απέσ’;

ΜΟΥΧΟΝ

(Μπαίνει μέσα λαχανιασμένος και δείχνει να είναι πολύ ανήσυχος) Θεία Λίτα, σα ποδάρö σ’ ρούζω.

ΛΙΤΑ

Μούχο, ντο έπαθες, ντο έν’;

ΜΟΥΧΟΝ

Θεία Λίτα, γουρτάρεψον με.

ΛΙΤΑ

Μούχο, πουλί μ’, ντο κακόν εύρε σε;

ΜΟΥΧΟΝ

Θεία Λίτα, θα ζαντύνω.

ΛΙΤΑ

Εσύ θα ζαντύντς και σ’ εμέν ντο λες ατο;

ΜΟΥΧΟΝ

Υποφέρω, πολλά υποφέρω, να έξερες μαναχόν.

ΛΙΤΑ

Μούχο πουλί μ,’ πέει με ντο έεις, εξέγκες την ýη μ’;

ΜΟΥΧΟΝ

Η καρδία μ’, θεία Λίτα, η καρδία μ’ (Δείχνει την καρδία του).

ΛΙΤΑ

Η καρδία σ’ πονεί;

ΜΟΥΧΟΝ

Ναι, θεία Λίτα, λάχτας σύρ’.

ΛΙΤΑ

Η καρδία σ’ πονεί και σ’ εμέν ντο έρθες; Δέβα αγλήγορα σον διατρόν, ξάι μη στέκ’ς.

ΜΟΥΧΟΝ

Ο διατρό μ’ εσύ είσαι, θεία Λίτα.

ΛΙΤΑ

(Στους θεατές) Αβούτος σωστά κ’ εζάντυνεν. (Στο Μούχο) Νέπαι πάλαλε, ασσό λες, χαπάρ’ έεις;
Γιάμ’ ετôγγεψεν ο νους-ι-σ’;

ΜΟΥΧΟΝ

Θεία Λίτα, εσύ είσαι ο διατρόν, εσύ θα λαρώντς με.

ΛΙΤΑ

Λες Μούχο, να είμαι διατρός και να μη εξέρ’ ατο;

ΜΟΥΧΟΝ

Είσαι, θεία Λίτα, είσαι.

ΛΙΤΑ

Εσύ σωστά και παλαλός είσαι για να λες αΐκα λόγια. Ερχίνεσα και φογούμαι σε.

ΜΟΥΧΟΝ

Θεία Λίτα, παλαλός είμαι, παλαλός ας σην σεβντάν.

ΛΙΤΑ

Αέτσ’ πεέι με, αφορισμένε, έκοψες τη χολή μ’. Τεμôκ’ αΐκον αρρώστιαν έεις; Ατώρα εγροίκ’σα.

ΜΟΥΧΟΝ

Ναι, θεία Λίτα, αΐκον αρρώστιαν έχω.

ΛΙΤΑ

Ευλογημένε, αέτσ’ πέει με, ντο ετάραξες τ’ έναν και τ’ άλλο κ’ εχπάραξες με.

ΜΟΥΧΟΝ

Να σ’χωράς με, θεία Λίτα, ολίγον χαμένα έχ’ ατα, σο κιφάλ’ εντώκε με.

ΛΙΤΑ

Εσύ όχι ολίγον, πολλά έεις ατα χαμένα. Κι ατώρα πέει με, ντο θελτς ας εμένα

ΜΟΥΧΟΝ

Εσύ, θεία Λίτα, πολλά επορείς κ’ ευτάς.

ΛΙΤΑ

Εγώ πα, Μούχο, αέτσ’ εθάρνα, άμα τα πράματα ‘κι είναι αέτσ’ όπως λες ατα.

ΜΟΥΧΟΝ

Όπως λέγ’ ατα είναι, θεία Λίτα.

ΛΙΤΑ

Αέτσ’ ας εθαρείς. Άμα χάσον ατα και πέει με, ντο θελτς ας εμένα.

ΜΟΥΧΟΝ

Θεία Λίτα, κάτ’ ποίσον με την Παρέσαν.

ΛΙΤΑ

(Τινάζεται σύγκορμη) Νέπαι, ντο είπες, γιάμ’ ‘κ’ έκ’σα καλά;

ΜΟΥΧΟΝ

Θεία Λίτα, αν ‘κ’ έκ’σες καλά, ας λέγ’ ατο μίαν κι άλλο. Κάτ’ ποίσον με την Παρέσαν.

ΛΙΤΑ

Νέπαι, με τιναν Παρέσαν;

ΜΟΥΧΟΝ

Με τίναν Παρέσαν πα ντο λόγος έν’; Με την Παρέσαν π’ έτον απράναν αδαπέσ’.

ΛΙΤΑ

Για πέει με εσύ ο κατακέφαλον, που και τ’ ομμάτö σ’ ξάι ‘κι τûöμπλίζ’νε, εσύ λογοδοσμένος ‘κ’ είσαι
με την Τûοφούλαν; Επιδέβες κ’ εκείνεν;

ΜΟΥΧΟΝ

Λογοδοσμένος έμ’νε, θεία Λίτα, ατώρα ‘κ’ είμαι;

ΛΙΤΑ

Και ο λόγος ποίος;

ΜΟΥΧΟΝ

‘Κ’ εταιρίαξαμ’, πολλά γλωσσού έν’ και τα κυρουκά μ’ πα ξάι ‘κι σαεύ’ öτα.

ΛΙΤΑ

Κι ατώρα ζαντύντς για την Παρέσαν;

ΜΟΥΧΟΝ

Ναι, θεία Λίτα, για την Παρέσαν, ας έν’ και εφτωüέσσα.

ΛΙΤΑ

Και ‘κι λες με, πού έσ’νε όσον τώρα εσύ ο παιδάς;

ΜΟΥΧΟΝ

Ακεί έξ’ μερέαν, σ’ έναν καφούλ’ οπισ’.

ΛΙΤΑ

Νέπαι, ξαν ντο είν’ ατά τα παλαλά ντο λες;

ΜΟΥΧΟΝ

Θεία Λίτα, πού είδες τα παλαλά;

ΛΙΤΑ

Μούχο πουλί μ’, αργώς εγνέφ’σες.

ΜΟΥΧΟΝ

Ερωτάς με αν εκοιμέθα ξάι; Εγώ, θεία Λίτα, εχοτλôεψα, άλλο ύπνος ‘κι πιάν’ με, εγώ ‘κ’ ηξέρω πότε
έν’ νύχτα και πότε έν’ ημέρα.

ΛΙΤΑ

(Στους θεατές) Αβούτος ο παιδάς πολλά αγναμάης έν’, άλλα λες ατον και άλλα εγροικά. (Στον

Μούχο) Μούχο πουλί μ’, το πουλίν επέταξεν.
ΜΟΥΧΟΝ

Αφού έν’ πουλίν, θεία Λίτα, θα πετά πα.

ΛΙΤΑ

Μούχο, είπα σε, το πουλίν επέταξεν.

ΜΟΥΧΟΝ

Ποίον πουλίν, θεία Λίτα;

ΛΙΤΑ

Εκείνο ντο ‘κ’ εξέρτς. Για πέει με, εσύ ντο χαπάρ’ είüες το έτον αδαπέσ’ η Παρέσα;

ΜΟΥΧΟΝ

Πώς να μη έχω, θεία Λίτα, η σκια ‘τ’ς εγένουμνε.

ΛΙΤΑ

Τη τσούνας το κουτάβ’ έκαψεν και τ’ εσόν το καρδόπον;

‘ΜΟΥΧΟΝ

Εκαψεν ατο, θεία Λίτα, έκαψεν κ’ εμάντζεν ατο.

ΛΙΤΑ

Ντο λες με εσύ, Μούχο.

ΜΟΥΧΟΝ

Ναι, θεία Λίτα, ναι, και πολλά ποδεδίζω σε κάτ’ ποίσον, αν ‘κ’ έν’ θα παίρω τα ραüία και τ’ άγρö τ’
ορμάνö.

ΛΙΤΑ

(Στους θεατές) Αχά κ’ άλλος τη σεβντάς καμένος. Τη τσούνας το κουτάβ’ ‘εκαψεν ολωνών τα
καρδίας. Αβούτο ντο πράμαν έν’ κι όλ’ θα παίρ’νε τα ραüία και τ’ άγρö τ’ ορμάνö.
(Στο Μούχο) Μούχο, εγώ πα πονώ σε, άμα δεν ‘κ’ ‘ίνεται,

ΜΟΥΧΟΝ

Γιατί, θεία Λίτα, ‘κ’ ‘ίνεται; Γιάμ’ έν’ κανείς άλλος από πίσ’ ατ’ς και ‘κι λες μ’ ατο;

ΛΙΤΑ

Ε! μαύρε κι άχαρε, να έξερες μαναχόν.

ΜΟΥΧΟΝ

Σωστά λες, θεία Λίτα, ποίος έν’;

ΛΙΤΑ

Ένας ‘κ’ έν’ και δύος ‘κι είν’.

ΜΟΥΧΟΝ

Ποίος είναι, θεία Λίτα, πέει με, λελεύω την ýη σ’.

ΛΙΤΑ

Τίναν είναν να λέγω σε.

ΜΟΥΧΟΝ

Πέει, θεία Λίτα, πέει κι ας ακούω.

ΛΙΤΑ

Αφού θελτς ν’ ακούς, άκ’σον. Πρώτα πρώτα έν’ ο Μήτον τη Κάρτûονος, τη Ζαρναίλ’ ας λέγω σε να εγροικάς.

ΜΟΥΧΟΝ

Χάσον ατον το μυξέαν, άλλον πέει με.

ΛΙΤΑ

Ο Δάμων τη Πίτûονος...

ΜΟΥΧΟΝ

Άλλος μυξέας και ψωρέας.

ΛΙΤΑ

Ο Κάκον τη Kιαλίτσονος...

ΜΟΥΧΟΝ

Ο αχαστούρτς κι ο ζαρογούλτς. Άλλο...

ΛΙΤΑ

Ο Γιάγκον τη Κουπερνάτορα...

ΜΟΥΧΟΝ

Χάσον κ’ εκείνον τον θωθήκ’.

ΛΙΤΑ

Για τ’ ολτς κάτ’ εύρες και είπες.

ΜΟΥΧΟΝ

Ατείντς τηνάν είπες όλ’ μουσκάρö είν’.

ΛΙΤΑ

Τερώ κανάν ‘κ’ ερέχκεσαι.

ΜΟΥΧΟΝ

Είπα σε, ατείντς τήναν είπες, όλ’ μουσκάρö είν’.

ΛΙΤΑ

Και τα βούδö ποία είν’;

ΜΟΥΧΟΝ

Κάτ’ έμαθα, αέτσ’ απαγκέσ’ απαγκές για τον Γιωρίκαν.

ΛΙΤΑ

Για τίναν Γιωρίκαν;

ΜΟΥΧΟΝ

Για τον Γιωρίκαν την Κακάτûονος. Εκείνον φογούμαι, γιατί έü’ πολλά βίον κ’ εκείνο φαίνεται σ’
ομμάτö τ’ ανθρωπίων.

ΛΙΤΑ

Εγώ πα άμον εσέν, κάτ’ έμαθα άετσ’ απαγκέσ’ απαγκέσ’.

ΜΟΥΧΟΝ

Άτùαπα εκείνε πα αγαπά τον;

ΛΙΤΑ

‘Κ’ εξέρω αν έν’ σωστόν, έκ’σα πολλά αγαπά τον κι άμον πολλά ζαντίας ευτάει από πίσ’ ατ’.

ΜΟΥΧΟΝ

Ντο λες, θεία Λίτα, απόθεν έμαθες ατο;

ΛΙΤΑ

(Στους θεατές) Τέρεν κι αβούτον τον λότûον, ερωτά με απόθεν έμαθα το. (Στο Μούχο) Νέπαι
πάλαλε, η δουλεία μ’ ποίον έν’;

ΜΟΥΧΟΝ

Γιάμ’, θεία Λίτα, είπες ατο όντες έρθεν αδαπέσ’;

ΛΙΤΑ

Άμον πολλά ερωτάς εσύ ο παιδάς.

ΜΟΥΧΟΝ

Και τεά ντο κρύφ’ς ατο ας εμέν;

ΛΙΤΑ

Είπα να μη λέγω σ’ ατο αναχάπαρα και παθάντς κάτ’. Είδα σε και σο χάλ’ ντο έσ’νε και εφογώθα σε,
εφογώθα να μη παθάντς χειρότερα.

ΜΟΥΧΟΝ

Εσύ όπως λες η δουλεία τελειωμένον έν’.
(Ο Γιωρίκας παρακολουθεί τα όσα λέγονται από τη μισανοιγμένη πόρτα. Πότε πότε βάζει και το
κεφάλι του μέσα)

ΛΙΤΑ

Άμον τελειωμένον έν’, αέτσ’ ελέπ’ ατο εγώ.

ΜΟΥΧΟΝ

Θεία Λίτα, ‘κι ‘ίνεται να χαλάνουμ’ ατο;

ΛΙΤΑ

Εγώ Μούχο, ‘κι χαλάνω εγώ χτίζω.

ΜΟΥΧΟΝ

Θεία Λίτα, ας χαλάνουμ’ ατο κ’ εγώ ‘κι θ’ αφήνω σε αέτσ’.

ΓΙΩΡΙΚΑΣ

(Δεν άντεξε, ορμάει σαν σίφουνας και πιάνει το Μούχο από το λαιμό. Μετά πιάνει και τον τινάζει
από το γιακά) Αφορισμένε Ιούδα, ατό έν’ η δουλεία σ’, να χαλάντς; ‘Κ’ εχόρτασες; Τεμôκ’ όπου
κέσ’ θα κρούγω εγώ, εσύ θα πολεμάς να χαλάντς ατο;

ΜΟΥΧΟΝ

Αβούτος ο δôβολον απόθεν ευρέθεν αδαπέσ’;

ΓΙΩΡΙΚΑΣ

Εσύ το μαύρον το ûκυλίν και το κολοβόν τ’ οφίδ’, απόθεν ευρέθες αδαπέσ’;

ΜΟΥΧΟΝ

Εσύ τσούρ’ ατο, εσέν κανείς ‘κ’ εκαλάτûεψεν.

ΓΙΩΡΙΚΑΣ

Τσούρ’ ατο εσύ, αφορισμένε τρόμûο, να μη κρούγω και παστώνω σε, να μη γλύνω τα στούδö σ’.

ΜΟΥΧΟΝ

Τίναν θα παστώντς και τίνος στούδö θα γλυντς;

ΓΙΩΡΙΚΑΣ

Τερώ ‘κι φογάσαι πα, ευτάς τον παλικαράν.

ΜΟΥΧΟΝ

Εσέν το μυξέαν θα φογούμαι;

ΓΙΩΡΙΚΑΣ

Φτου κι απόθεν εξέβες, αφορισμένε τοσπαγά.

ΜΟΥΧΟΝ

Ο μεθύστακας πα είπεν κ’ εδικαιολογέθεν.

ΓΙΩΡΙΚΑΣ

Ντο είπεν το ζαγάρ’; (Απλώνει τα χέρια του να τον χτυπήσει)

ΜΟΥΧΟΝ

Σέρεψον τα ξερόüερö σ’.

ΛΙΤΑ

Για ησυχάστεν, που ευρίγουστουν;

ΓΙΩΡΙΚΑΣ

Ο αλεπομούντζουρον, άγουρος τεΐ εξέβεν σο μεϊτάν, ευτάει μας και τον παλικαράν.

ΜΟΥΧΟΝ

Ο χουμαρτùής έν’ άγουρος.

ΓΙΩΡΙΚΑΣ

Κανείται, ûκυλίτσο, κανείται ντο ύλαξες, μôιξον κι ολίγον. (Απλώνει πάλι τα χέρια του να τον χτυπήσει)

ΜΟΥΧΟΝ

Σέρεψον τα γαγγρωμένα σ’.

ΛΙΤΑ

Ησυχάστεν είπα, ‘κι θα ‘ίνουμες σεΐρ’ σον κόσμον.

ΓΙΩΡΙΚΑΣ

(Σπρώχνοντας το Μούχο λέει) Χάθ’ απαδαπέσ’ αγλήγορα, αφορισμένον νερöσίαν.

ΜΟΥΧΟΝ

Όντες έρχουμαι σ’ οσπίτι σ’, ατότες να χατεύς με.

ΛΙΤΑ

Είπα ησυχάστεν. Τûιπ’ εχάσατε την εντροπήν εσουν. Αβούτο ντο πράμα έν’;

ΓΙΩΡΙΚΑΣ

‘Κ’ έκ’σες ντο είπεν, θεία Λίτα, ο κοντοκάμισον; Ο νους ατ’ πάντα σο χάλαμαν έν’. Κάτ’ επήγα να
ευτά(γ)ω με την Τûοφούλαν, άμα ο κατακέφαλον εσέβεν απάν’ κι αφκά κ’ εχάλασεν την δουλείαν.
Άμα εκείνε πα καλά εποίκεν κ’ εδώκεν ατον την λάχταν.

ΜΟΥΧΟΝ

Εγώ ντ’ εποίκα και ντ’ ευτά(γ)ω ση γούλα σ’ ‘κ’ ερούξεν.

ΛΙΤΑ

Νέπαι, χούσπο αφορισμένε, εσύ ντο έρθες και είπες με;

ΓΙΩΡΙΚΑΣ

Ντο είπε σε, θεία Λίτα;

ΛΙΤΑ

Η Τûοφούλα πολλά γλωσσού έν’ και ξάι ‘κι σαεύ’ τα κυρουκά τ’. Εγώ πα επίστεψα τον κ’ επόνεσα τον πα.

ΓΙΩΡΙΚΑΣ

Αέτσ’ είπε σε ο τûαπουτόχτιστον;

ΛΙΤΑ

Νέπαι, ‘κ’ εντρέπεσαι κι άμον ασπρομάντιλον έρθες κ’ ερούξες σα ποδάρö μ’ κ’ εποίκες ατόσα
παρακαλίας;

ΜΟΥΧΟΝ

Ατώρα εγροίκ’σα ντο ‘ίνεται με την Παρέσαν.

ΛΙΤΑ

Πολλά αργώς εγροίκ’σες ατο, αφορισμένε χούσπο. Χάθ’ αγλήγορα απαδαπέσ’ και τ’ ομμάτö μ’
άλλο μ’ ελέπ’νε σε, ενερôστα σε. Γιώρικα, πίασον και σύρον ατον έξ’. Ελέπ’ ατον και κάτ’ παθάνω.
Ατός εντροπή ντο έν’ ‘κ’ εξέρ'.

ΓΙΩΡΙΚΑΣ

‘Αϊτε πακλαεύτ’ αγλήγορα απαδαπέσ’ (Τον διώχνει κακήν κακώς)

ΜΟΥΧΟΝ

Εγώ φέγω, άμα θα δειξίζω σας ποίος έν’ ο Μούχον (Φεύγει).

ΓΙΩΡΙΚΑΣ

Σον κρεμόν να πας και σον αγύριστον.

ΛΙΤΑ

Το χαμένον το παρτάλ’ πώς ευρέθεν αδαπέσ’;

ΓΙΩΡΙΚΑΣ

Εγώ, θεία Λίτα, ατόν τον λαπαζάνον πολλά φογούμ’ ατον.

ΛΙΤΑ

Γιατί φογάσ’ ατον;

ΓΙΩΡΙΚΑΣ

Ατός ο φαρμακόüειλον για τ’ όλö ίμπειρος έν’, φογούμαι να μη χαλάν’ την δουλείαν εμουν, όπως
εποίκεν και με την Τûοφούλαν. Ατόν τον κατûαπίτûον εγώ μαναχόν εξέρω ντο κατακέφαλος έν’.

ΛΙΤΑ

Γιώρικα, ξάι μη φογάσαι. ‘Κι είδες ατον πώς έφυεν άμον νεβραγμέντσα κάτα;

ΓΙΩΡΙΚΑΣ

Για τ’ ατό φογούμ’ ατον, θεία Λίτα. Ατός όχι μαναχόν νεβραγμέντσα κάτα, όχι μαναχόν
αλευρωμένος πεντικός, ατός αλεπός πα ‘ίνεται και δôβολος πα. Και ντο δôβολος, δôβολος με τα
τσαρούüö.

ΛΙΤΑ

Μη φογάσαι είπα σε.

ΓΙΩΡΙΚΑΣ

Λάü’ έν’ αέτσ’ άμον το λές ατο.

ΛΙΤΑ

Δεν ‘κ’ επορεί να ευτάει ο κατûαπίτûον.

ΓΙΩΡΙΚΑΣ

Για πέει με, θεία Λίτα, ντο εγέντον με την Παρέσαν;

ΛΙΤΑ

Πολλά ενέγκασε με η αφορισμέντσα. Ώσνα έγκα τεν σα νερά μ’ είδα κ’ έπαθα.

ΓΙΩΡΙΚΑΣ

Εδέχτεν, θεία Λίτα;

ΛΙΤΑ

Εκείνε άμον εδέχτεν, η μάνα ‘τ’ς ας τερούμε ντο θα λέει.

ΓΙΩΡΙΚΑΣ

Η μάνα ‘τ’ς πα ντο θα λέει;

ΛΙΤΑ

Η μάνα ‘τ’ς πα πρέπ’ να θέλ’.

ΓΙΩΡΙΚΑΣ

Κι αν ‘κι θέλ’, θεία Λίτα, ντο ‘ίνεται ατότε;

ΛΙΤΑ

Αν ‘κι θέλ’ πα ‘κι θέλ’, ντο να ευτάμε, εσύ να είσαι καλά.

ΓΙΩΡΙΚΑΣ

Ντο λες, θεία Λίτα;

ΛΙΤΑ

Ατό ντο λέγω, εσύ να είσαι καλά. Εγώ ντο να λέγω που θα χάνω την μοζίκαν; Εποίκα κι ατόσον
κόπον.

ΓΙΩΡΙΚΑΣ

Είν’ και τα τûιλούκια, εκείνα ενέσπαλες.

ΛΙΤΑ

Ποίος λογαρôζ τα τûιλούκια, η μοζίκα έν’ ό,τι έν’.

ΓΙΩΡΙΚΑΣ

Ατώρα ντο θα ευτάμε, θεία Λίτα

ΛΙΤΑ

Ατό πα, Γιώρικα ενούντσα το. Αρ’ άκ’σον ντο θα ευτάμε. Οσήμερον σον βράδον κέσ’ θα παίρουμ’
τη μάνα σ’ και θα πάμε σο ψαλάφεμαν.

ΓΙΩΡΙΚΑΣ

Αβούτο, θεία Λίτα, ντο στιβαρόν δουλείαν έτον.

ΛΙΤΑ

Γαρήν θελτς, εύκολον πράμαν έν’;

ΓΙΩΡΙΚΑΣ

‘Κ’ έξερα πως έτον ατόσον στιβαρόν πράμαν.

ΛΙΤΑ

Γιώρικα, ‘κ’ έν’ καιρός για χάσιμον και για πολλά λόγια. Πρέπ’ να ταβρανεύκουμες. Φογούμαι,
όπως είπες κ’ εσύ, εκείνον τον καρανοκέφαλον, τον Μούχον.

ΓΙΩΡΙΚΑΣ

Αβούτο ντο έτον σ’ εμόν το κιφάλ’;

ΛΙΤΑ

Ε, μαύρε, ακόμαν πού είσαι.

ΓΙΩΡΙΚΑΣ

Ντο λες, θεία Λίτα;

ΛΙΤΑ

Γιώρικα πουλί μ’, τα πολλά

ΓΙΩΡΙΚΑΣ

Εξέρτς ντο λέγω, θεία Λίτα;

ΛΙΤΑ

Πεέι, πουλί μ’, ντο λες;

ΓΙΩΡΙΚΑΣ

‘Κι ‘ίνεται ν’ αφήνουμ’ ατο οπίσ’;

ΛΙΤΑ

Νέπαι πάλαλε, ατό πώς εδέβεν σον νους; Γιάμ’ έεις ατα χαμένα; Ατόσον κόπον εποίκαμε, να πάει

οπίσ’ είν’, άμα μη στεναχωρεύκεσαι. Ατά τα δουλείας αΐκα είν’.

χαμένος;
ΓΙΩΡΙΚΑΣ

Εγώ πα ατό λέγω, θεία Λίτα, εποίκες πολλά κόπον, να μη νεγκάûκεσαι κι άλλο.

ΛΙΤΑ

Έικιτι, Γιώρικα, ο νους-ι-σ’ πώς ξάι ‘κι κόφτ’.

ΓΙΩΡΙΚΑΣ

Γιατί, θεία Λίτα, ‘κι κόφτ’;

ΛΙΤΑ

Ο λύκον, πουλί μ’, αν εμέτρανεν τα ποδαρέας ατ’, κρέας καμίαν ‘κι θα εχόρταζεν.

ΓΙΩΡΙΚΑΣ

Τ’ εμέτερον το τöρτ' ΄κι κανείται μας, ατώρα θα έχουμε και το τöρτ τη λύκονος αν θα χορτάζ’ ή αν
θα απομέν’ εινασμένος;

ΛΙΤΑ

Το βούδ’ πα αν ‘κι τρώει τα βουκεντρέας, εμπροστά ‘κι πάει.

ΓΙΩΡΙΚΑΣ

Γιάμ’ θα λες με και για τον γάιδαρον;

ΛΙΤΑ

Αφού θελτς και για τον γάιδαρον, άκ’σον και για τον γάιδαρον, το χατίρι σ’ ‘κι θα χαλάνω.

ΓΙΩΡΙΚΑΣ

Εσύ πέει κ’ εγώ ακούω.

ΛΙΤΑ

Άλλα νουνίζ’ ο γάιδαρον και άλλα η γαΐδαρίνα.

ΓΙΩΡΙΚΑΣ

Άλλο ντο παραστράγκαλα θ’ ακούω ας εσέν, θεία Λίτα;

ΛΙΤΑ

Παραστράγκαλα εγώ λέγω γιόξα εσύ; Αν επουσμάνεψες, πέει μ’ ατο μ’ εντρέπεσαι. Ο Μούχον σα
ποδάρö μ’ ερούξεν, είδες ατον μετ’ ομμάτö σ’.

ΓΙΩΡΙΚΑΣ

Θεία Λίτα, εντρέπουμαι να πάω σ’ οσπίτ’ τη Παρέσας.

ΛΙΤΑ

Χάσον τα μωρέûö και δέβα μέντζον τη μάνα σ’ να ετοιμάεται. Αίμαν έφτυσα ώσνα γομώνω
το κιφάλ’ τη Παρέσας και να ευτά(γ)ω την καρδίαν ατ’ς. Κι αν εντρέπεσαι πολλά, βάλεν έναν κοûκίν
σο κιφάλι σ’, κοûκίνö πολλά έχουμε.

ΓΙΩΡΙΚΑΣ

(Σιγά) Αβούτο ντο έτον σ’ εμόν το κιφάλ’;

ΛΙΤΑ

Αΐκον κιφάλ’ αΐκα θέλ’ και πολλά μη μουρδουλίεις.

ΓΙΩΡΙΚΑΣ

Τρανόν πελôν ετûάτεψα.

ΛΙΤΑ

Χάσον ντο λές και σούκ’ δέβα μέντζον τη μάνα σ’. Ας ευτάμ’ αγλήγορα την δουλείαν εμουν. Το
σίδερον ζεστόν κοπανίζ’ν ατο.

ΓΙΩΡΙΚΑΣ

Καλά, θεία Λίτα, ατό πολλά σωστά είπες ατο. Το σίδερον ζεστόν καπανίζ’ν ατο.

ΛΙΤΑ

Φάσον καλά και την μοζίκαν.

ΓΙΩΡΙΚΑΣ

Ατό πα θα ευτά(γ)ω (Φεύγει).

ΛΙΤΑ

Αρ’ δέβα σο καλόν, να ησυχάζω κ’ εγώ ολίγον. Πολλά ενέγκασε με ατό η δουλεία.

ΑΥΛΑΙΑ
ΠΡΑΞΗ Β
Σκηνικό
(Τα απαραίτητα στο σπιτικό της Παρέσας.)
ΠΑΛΑΣΑ

(Βάζει το χέρι της στο μετωπό της, για να δει εάν έρχεται η Παρέσα και λέει) Τ’ αφορισμενόπον
μ’ πού επήεν εχάθεν; Πάντα, όσα θα επένεν κάπου, έδινε με χαπάρ’. Όσον ετέρεσα και τα στράτας
έναν εγέντον (Ύστερα από λίγο λέει) Ντο λόγια θ’ ακούει, όντες έρται, εγώ πα ‘κ’ εξέρω. Θ’ αναμένω
ολίγον κ’ αλλο, κι αν ‘κ’ έρται θα παίρω τα στράτας.

ΚΕΡΕΚΗ

(Χτυπάει την πόρτα

ΠΑΛΑΣΑ

Ποίος έν’;

ΚΕΡΕΚΗ

(Ξαναχτυπάει την πόρτα)

ΠΑΛΑΣΑ

Ποίος είσαι, άνοιξον την πόρταν κ’ έλα απέσ’.

ΚΕΡΕΚΗ

(Μπαίνοντας) Καλησπέρα, Παλάσα.

ΠΑΛΑΣΑ

Καλώς την Κερεκήν εμουν, κάθκα.

ΚΕΡΕΚΗ

Παλάσα, μαναüέσσα είσαι;

ΠΑΛΑΣΑ

Ναι Κερεκή, μαναüέσσα είμαι, κάθκα είπα σε.

ΚΕΡΕΚΗ

(Κάθεται) Καλά η Παρέσα πού έν’;

ΠΑΛΑΣΑ

‘Εφυεν τ’ αφορισμενόπο μ’ και χαπάρ’ πα ‘κ’ εδώκε με. ‘Κ’ εξέρω και πού επήεν. Καμίαν ‘κ’ εποίνεν αέτσ’.

ΚΕΡΕΚΗ

Κορίτσ’ έν’, Παλάσα, πάντα απέσ’ ‘κι θα κάθεται, σπάν’ η ýη αθε.

ΠΑΛΑΣΑ

Σωστά λες, άμα ας εδίνε με χαπάρ’ πού θα πάει.

ΚΕΡΕΚΗ

Μη στεναχωρεύκεσαι, χόû’ εξέρτς ντο κορίτσ’ έεις.

ΠΑΛΑΣΑ

Παράπονον ‘κ’ έχω, άμα αβούτο ντ’ εποίκεν ‘κ’ έτον ξάι σωστόν. ‘Κ’ εξέρω ντο να βάλω σο νου μ’.

ΚΕΡΕΚΗ

Άμον την Παρέσαν ας έταν όλö τα κορίτûö. Όλ’ οι χωρέτ’ τ’ εκείνες λάφ’ ευτάνε.

ΠΑΛΑΣΑ

Ντο λένε, Κέρεκη, για το πουλόπο μ’, ντο λένε για την Παρέσα μ’; Πέει με, πέει με λελεύω την ýη σ’.

ΚΕΡΕΚΗ

Πολλοί θέλ’νε να ευτάν’ ατεν νύφεν. Τυχερός εκείνος που θα παίρ’ öτεν. Και ποίος ‘κι θέλ’ να ευτάει
έναν αΐκον κορίτσ’ νύφεν.

ΠΑΛΑΣΑ

Να έξερες μαναχόν, Κέρεκη, πόσον στεναχωρεύκουμαι για την Παρέσα μ’.

ΚΕΡΕΚΗ

Και γιατί στεναχωρεύκεσαι;

ΠΑΛΑΣΑ

Μίαν να έντριζεν και να ησύχαζα. Εγώ εβασανίγα και βασανίγουμαι, εκείνο να μη βασανίεται.

ΚΕΡΕΚΗ

Καλά, Παλάσα. κανείς ‘κ’ εψαλάφεσεν ατεν;

ΠΑΛΑΣΑ

Πώς ‘κ’ εψαλάφεσεν ατεν, ένας και δύο; Και όλα καλά παιδία. Αμα το αφορισμενόπο μ’ κανάν ‘κ’
ερέχκεται. Ντο έü’ σον νουν ατ’ς ‘κ’ εξέρω. Πόσα φοράς είπα τεν, πουλόπο μ’, τέρεν και άντρισον,
θέλουμ’ είναν άγουρον σ’ οσπίτ.

ΚΕΡΕΚΗ

Και εκείνε ντο λέει;

ΠΑΛΑΣΑ

Δεν ‘κι λέει τ’ αφορισμενόπο μ’, και ξάι επεκέσ’ ‘κ’ έρται.

ΚΕΡΕΚΗ

Αέτσ’ αν έν’, πέει ατεν, αν ‘κι αντρίεις εσύ θ’ αντρίζω εγώ.

ΠΑΛΑΣΑ

Σος, νέκουτûη, ντο παλαλά είν’ ατά ντο λες; Πώς θα λέγ’ ατεν έναν αΐκον πράμαν, παûκεί ντ’
επαλαλώθα;

ΚΕΡΕΚΗ

Μ’ εχπαράες, μασχαρευτά θα λες ατο κει.

ΠΑΛΑΣΑ

Αΐκα μασχαρείας εγώ ‘κ’ επορώ να ευτά(γ)ω σ’ κορίτσι μ’.

ΚΕΡΕΚΗ

Καλά ησύχασον.

ΠΑΛΑΣΑ

Να έτον ατώρα αδάκα η Παρέσα και να εδöρμένενες και να εγόμωνες το κιφάλ’ν ατ’ς.

ΚΕΡΕΚΗ

(Στους θεατές) Να έξερες μαναχόν για τ’ οποίον έρθα, άμα πώς θα λέγ’ ατο κει; Φογούμαι θα
κορδυλôεται η γλώσσα μ’ και ντο ‘ίνεται ατότε; Ντ’ εθέλ’να και ‘κ’ εκάθουμ’νε σ’ ωβά μ’.

ΠΑΛΑΣΑ

(Ύστερα από λίγο λέει) Πέει κάτ’, Κέρεκη, ντ’ ετούλωσες;

ΚΕΡΕΚΗ

Πολλά σωστά λες, Παλάσα, να έτον αδά η Παρέσα κ’ εδöρμένευ ατεν κ’ εγόμωνα το κιφάλ’ν ατ’ς.

ΠΑΛΑΣΑ

‘Κι πιστεύω να αγληγορείς;

ΚΕΡΕΚΗ

Την αλήθöν να λέγω σε, πολλά πα ‘κι αγληγορώ.

ΠΑΛΑΣΑ

‘Κ’ ερώτεσα σε πα, Κέρεκη, σην ύα σ’ πώς είσαι; Έφυεν εκείνος ο ψύχον από παν’ -ι-σ’

ΚΕΡΕΚΗ

Έφυεν, Παλάσα. (Στους θεατές) Εκείνος ο ψύχον έφυεν, άμα ατώρα άλλο ψύχον έχω.

ΠΑΛΑΣΑ

Άλλο πώς είσαι, Κέρεκη;

ΚΕΡΕΚΗ

Καλά, Παλάσα, καλά(Στους θεατές) Ντο θα λέγω η μάρσα, αν ερωτά με, πώς αέτσ’ απαδακέσ’;

ΠΑΛΑΣΑ

Πώς αέτσ’ απαδακέσ’ Κέρεκη;

ΚΕΡΕΚΗ

(Στους θεατές) Εθαρείς ελάλ’νε με, ντ’ εθέλ’να κ’ έλεγα ‘το;

ΠΑΛΑΣΑ

Κέρεκη, εσέν λέγω ‘κι ακούς;

ΚΕΡΕΚΗ

(Τα έχει χαμένα, πιάνεται η γλώσσα της και ξεροκαταπίνει) Κια, ε ε ε ε.... η Πα, η Πα...

ΠΑΛΑΣΑ

Κέρεκη, ντο έπαθες, ας πάω φέρω σε ολίγον νερόν.

ΚΕΡΕΚΗ

Φε... φε.. ρον αγλήγορα.

ΠΑΛΑΣΑ

(Πάει και της φέρνει νερό)

ΚΕΡΕΚΗ

(Αφού το πίνει λέει) Να είσαι καλά, Παλάσα.

ΠΑΛΑΣΑ

Καλά ντο έπαθες σίτö έστεκες;

ΚΕΡΕΚΗ

Η Παρ... Παρ... Παρ...

ΠΑΛΑΣΑ

Νέκουτûη, ντο Παρ... Παρ... Παρ...

ΚΕΡΕΚΗ

Κορ... κορδ.. κορδυλôεται η γλωσσά μ’, ‘κ επορώ να λέγ’ ατο. ‘Κ’ επορώ να λέγ’ ατο, θα φέγω
(Σηκώνεται)

ΠΑΛΑΣΑ

Έλα αδά, που θα πας; Εσέγκες με σην υποψίαν. Αχ το πουλόπο μ’, αχ το γιαβρόπο μ’ η Παρέσα
κάτ’ έπαθεν. Πέει ντο εγέντον; Θα ζαντύνω, θα πάω ρούζω και φουρκίγουμαι.

ΚΕΡΕΚΗ

Παλάσα, κακόν μη βαλτς σο νους.

ΠΑΛΑΣΑ

Το πουλόπο μ’, το γιαβρόπο μ’, η Παρέσα κάτ’ έπαθεν.

ΚΕΡΕΚΗ

Νέκουτûη, μ’ ευτάς παλαλά, είπα σε, κακόν μη βαλτς σο νου σ’.

ΠΑΛΑΣΑ

Ντο θα ευτάω χωρίς εσέν, πουλόπο μ’ Παρέσα;

ΚΕΡΕΚΗ

Παλάσα, ησύχασον, την Παρέσαν ούτε είδα ούτε και τιδέν ‘κ’ εξέρω. Εγώ για άλλο δουλείαν έρθα.

ΠΑΛΑΣΑ

Απαδαπέσ’ ‘κι φέεις, αν ‘κι λες με ντο εξέρτς για την Παρέσαν.

ΚΕΡΕΚΗ

Εγώ. Παλάσα, για τ’ άλλον δουλείαν έρθα.

ΠΑΛΑΣΑ

Πέει με για τ’ οποίον δουλείαν έρθες;

ΚΕΡΕΚΗ

Αφού πιûίεις ατόσον πολλά κι θελτς να μαθάντς, θα λέγω σ’ ατο. Και καλά ντο έρθαν αέτσ’ τα
πράματα.

ΠΑΛΑΣΑ

(Ανοίγει τα χέρια της από αγωνία) Πέει με αγλήγορα, λελεύω την ýη σ’, μη τυραννίεις με άλλο.

ΚΕΡΕΚΗ

Αέτσ’ αν έν’, άκ’σον, η γλωσσά μ’ επεκορδυλôεν.

ΠΑΛΑΣΑ

Πέει με αγλήγορα εξέγκες την ýη μ’.

ΚΕΡΕΚΗ

Η Παρ...

ΠΑΛΑΣΑ

(Επαναλαμβάνει) Η Παρ... (Η αγωνία της στο κατακόρυφο).

ΚΕΡΕΚΗ

Η Παραûκευή τη Σαρπιûκενά έστειλε με να λέγω σε πως απόψ’ θα έρταν σο σο σο...

ΠΑΛΑΣΑ

(Επαναλαμβάνει) Σο σο σο...

ΚΕΡΕΚΗ

Σο σο σο... ψαλάφεμαν.

ΠΑΛΑΣΑ

Σο σο σο... ψαλάφεμαν;

ΚΕΡΕΚΗ

Σο ψαλάφεμαν τη Παρέσας για τον γιον ατουν τον Γιαγκούλην.

ΠΑΛΑΣΑ

Ευλο(γ)ημέντσα, αΐκον καλόν χαπάρ’ έγκες με κ’ εκορδυλôεν η γλώσσα σ’; (Την αγκαλιάζει και την
βάζει να καθίσει) Αέτσ’ ευτάει ο κόσμος; Έκοψες τα γόνατα μ’ αφορισμέντσα. Ακομάν τρομάζω.

ΚΕΡΕΚΗ

Να σ’χωράς με, Παλάσα, ‘κ’ εθέλ’να.

ΠΑΛΑΣΑ

Με το μολύβ’ να εκρούνες με, αίμαν ‘κ’ έσταζα.

ΚΕΡΕΚΗ

Εγώ πα πολλά εστεναχωρεύτα, άμα είχα τον φόγον γιάμ’ έκλωθες με οπίσ’ κ’ εντροπôγουμ’νε.

ΠΑΛΑΣΑ

Χάσον τα παλαλά ντο λες.

ΚΕΡΕΚΗ

Αέτσ’ αν έν’, ας 'ίνταν όλö üόνö και νερά. Η στεναχώρια σο καλόν εξέβε μας.

ΠΑΛΑΣΑ

Αΐκα να είναι τα στεναχώριας, να έρταν και να δöβαίν’νε αγλήγορα.

ΚΕΡΕΚΗ

Κι ατώρα πέει με ντο θα λέγω τα κυρουκά τη Γιαγκούλη, αναμένε χαπάρö.

ΠΑΛΑΣΑ

Όπως είπες, αέτσ’ πα ας ευτάμε. Εκείνος ο παιδάς πολλά έβρασεν σην ýη μ’. Τρανόν χαράν εδώκες με.

ΚΕΡΕΚΗ

Ντο χαπάρ’ είχα εγώ ντο είüες αΐκα νϊάτö. Αν έξερα το, παλάλα ‘κ’ έμ’νε να εκορδυλôγουσον η
γλώσσα μ’.

ΠΑΛΑΣΑ

Ας έτον κι ατό αέτσ’, τα υστερ’νά να είναι καλά.

ΚΕΡΕΚΗ

Κι ατώρα, Παλάσα, ας πάω και όπως είπαμε. Σο βράδον κέσ’ ν’ αναμέντς τα κυρουκά τη Γιαγκούλη.
Μετ’ εκείντς θα έρχουμαι κ’ εγώ. Πολλά θέλω να ‘ίνεται ατό η δουλεία.

ΠΑΛΑΣΑ

Να έρüεσαι κ’ εσύ, Κέρεκη, πολλά θα χάρουμαι. Κι ατώρα, σίτö πας, μέντζον τον αντράδελφο μ’,
τον Στοφόρον, σο βράδον κέσ’ να έρται κ’ εκείνος σ’ οσπίτ’.

ΚΕΡΕΚΗ

Καλά, Παλάσα. (Φεύγει) Όλö καλά να πάνε.

ΠΑΛΑΣΑ

Ο θεόν να δι’ και όλö να πάνε καλά. (Μονολογεί) Ατό η δουλεία αν ‘ίνεται, άλλο τιδέν ‘κι θέλω. Ας
σον ουρανόν ντ’ ερôευα σην γην θα ευρήκ’ ατο. Παναΐα, δος φώτισην (Κάνει το σταυρό της ) την

Παρέσαν να δέχκεται και να ησυχάζω. Να ελέπ’ κ’ εκείνε έναν άσπρον ημέραν. (Ύστερα από λίγη
σιωπή λέει) Άμα τ’ αφορισμενόπο μ’ γιατί ‘κ’ εφάνθεν ακόμαν. Πότε θα έρται και να ευτάμε κ’ ένα
δύο ετοιμασίας; Για ας τερώ μίαν κι άλλο πουδέν φαίνεται;
(Εκείνη την ώρα μπαίνει μέσα η Παρέσα) Νέκουτûη αφορισμέντσα, πού επήες εχάθες και χαπάρ’
πα ‘κ’ εδώκες με;
ΠΑΡΕΣΑ

Μάνα, μη τûαίεις και μη χαλάντς τον κόσμον.

ΠΑΛΑΣΑ

Ατό ντ’ εποίκες καμίαν ‘κ’ εποίνες ατο. Γιατί ‘κ’ εδώκες με χαπάρ’ να μη στεναχωρεύκουμαι;

ΠΑΡΕΣΑ

Μίαν ‘κ’ εδώκα σε χαπάρ’ και θα εβγάλτς ατο ας σο μυτί μ’.

ΠΑΛΑΣΑ

Κια, πουλόπο μ’, εστεναχωρεύτα, μάνα είμαι, ντο να ευτάω;

ΠΑΡΕΣΑ

Καλά, μάνα, άλλο ‘κι θα ευτάγ’ ατο, άλλο ‘κι θα στενχωρεύω σε. Κι ατώρα, άκ’σον ντο θα λέγω σε
να üαίρεσαι.

ΠΑΛΑΣΑ

Πέει με, πουλόπο μ’, πέει με κι ας üαίρουμαι.

ΠΑΡΕΣΑ

Μάνα, ας ευτάμε αγλήγορα. Σο βράδον κέσ’ θα έρταν σο ψαλάφεμαν. Πέει με, ντο πρέπ’ να ευτάμε;

ΠΑΛΑΣΑ

Κόριτσ’, κ’ εσύ απόθεν εξέρτς ατο; Ποίος είπες ατο;

ΠΑΡΕΣΑ

Μάνα, εξέρτς ατο κ’ εσύ;

ΠΑΛΑΣΑ

Εσύ εξέρτς ατο, κ’ εγώ αν εξέρ’ ατο πολλά έν’;

ΠΑΡΕΣΑ

Καλά, μάνα, μη χολôûκεσαι, ερώτεσα σε, ποίος έρθεν και είπε σ’ ατο;

ΠΑΛΑΣΑ

Ποίος είπε μ’ ατο ντο λόγος έν’; Κάποιος έρθεν και είπε μ’ ατο. Εσέν ποίος είπεν ατο;

ΠΑΡΕΣΑ

Μάνα, θα λέγω σε, μαναχόν μη χολάûκεσαι και μη λες πάντα τ’ εσά.

ΠΑΛΑΣΑ

Τίνος θελτς να λέγω, τ’ εσά; T’ εμά θα λέγω.

ΠΑΡΕΣΑ

Εσύ ξαν τ’ εσά.

ΠΑΛΑΣΑ

Νέκουτûη, πέει με, ποίος είπε σ’ ατο, κι άφ’ς τα πολλά τα λόγια. ‘Κ’ έν’ καιρός για χάσιμον.

ΠΑΡΕΣΑ

Εμέν είπεν ατο η Λίτα.

ΠΑΛΑΣΑ

(Παραξενεμένη) Ποίος είπες. Γιάμ’ ‘κ’ έκ’σα καλά, πέει ατο μίαν κ’ άλλο.

ΠΑΡΕΣΑ

(Παραξενεμένη και αυτή) Μάνα, ντ’ εχπαράες; Η Λίτα είπα σε, είπε μ’ ατο.

ΠΑΛΑΣΑ

Καλά, η περή απόθεν έμαθεν ατο;

ΠΑΡΕΣΑ

Εκείνε ποίον εφέκεν χάμ’ κ’ επέμ’νεν κι ατο.

ΠΑΛΑΣΑ

Σωστά λες, ποίον εφέκεν χάμ’ κ’ επέμ’νεν κι ατο. (Στους θεατές) Λέτε να εσέγκαν κ’ εκείνεν την
τûαρτομάισσαν και είπε σ’ ατο;

ΠΑΡΕΣΑ

Εκούξε με σ’ οσπίτ’ν ατ’ς κ’ εκεί είπε μ’ ατο.

ΠΑΛΑΣΑ

Νέκουτûη, ντο λες; Για κάθκα (κάθεται) και πέει με, ντο ‘ίνεται αδακέσ’; Άμον ‘κ’ ελέπω καλά τα
πράματα. Για πέει με ντο είπε σε;

ΠΑΡΕΣΑ

Και ντο ‘κι είπε με, να έξερες μαναχόν. Δύο ώρας έλεεν. Από πού να σκαλώνω εγώ πα ‘κ’ εξέρω.
Είπεν το έναν, είπεν το άλλο, το στόμαν ατ’ς απάν’ ‘κ’ έρθεν. Εγώ όχι είπα τεν κ’ εστάθα. Εκείνε
ξαν τ’ εκεινές. Έλα και μη χαντς αΐκον παλικάρ’, θα έει σε και θα παρέει σε. Σ’ έναν αΐκον οσπίτ’
αν εμπαίντς, άλλο δεν ‘κι θελτς. Θα ελέπ’ς άσπρον ημέραν, θα ησυχάζ’ και η μάνα σ’. Είπεν εκείνε,

είπα εγώ, σα τελευταία πώς εγέντον εγώ πα ‘κ’ ηξέρω, επέρεν τ’ αχούλö μ’.
ΠΑΛΑΣΑ

Καλά, εσύ χωρίς τη μάνα σ’, πώς έκοψες και έραψες; Πώς εποίκες αΐκον δουλείαν;

ΠΑΡΕΣΑ

Εγώ ούτε έκοψα ούτε έραψα.

ΠΑΛΑΣΑ

Κιάμ’ πώς επέρεν τ’ αχούλö σ’;

ΠΑΡΕΣΑ

Είπα τεν και τ’ άλλο. Αν ‘κι θέλ’ η μάνα μ’, ατο η δουλεία ‘κι ‘ίνεται.

ΠΑΛΑΣΑ

Ατό πολλά καλά ενούντσες και είπες ατο. Εκείνε ντο είπε σε, όντες είπες ατεν αέτσ’;

ΠΑΡΕΣΑ

Τη μάνα σ’ πώς ‘κι θα ερωτάς, θα ερωτάς και τη μάνα σ’. Χωρίς την βουλήν τη μάνας-ι-σ’, να μη
ευτάς τιδέν.

ΠΑΛΑΣΑ

Και κα ‘κι λες με, εκεί έσ’νε όσον τώρα;

ΠΑΡΕΣΑ

Εκεί έμ’νε. Σην στράταν, σίτö έρχουμ’νε, επέντεσα την θεία μ’ την Τûόφαν. Εκαλάτûεψα και με τ’
εκείνεν ολίγον.

ΠΑΛΑΣΑ

Πώς έν’; Έν’ καλά;

ΠΑΡΕΣΑ

Καλά έν’, είπε να λέγω σε και προûκυνήματα και αύριον, ίσως, να έρται ελέπ’ σε.

ΠΑΛΑΣΑ

Ας έν’ καλά. Κι ατώρα δέβα φέρον έναν τενίμ’ νερόν να σιλεύουμε αβούτο τ’ απέσ’.

ΠΑΡΕΣΑ

Καλά, μάνα, ας πάω παίρω την κάντùαν και τα βέτρöς και πάω.

ΠΑΛΑΣΑ

Τέρεν με την μαχανάν και τα ζα, γιάμ’ ελύγαν και κρούνε τ’ έναν τ’ άλλο.

ΠΑΡΕΣΑ

Άλλο ντο να ευτά(γ)ω;

ΠΑΛΑΣΑ

Τέρεν κι αγλήγορα να κλώûκεσαι. Ωρôσον πιάûκεσαι με την κανάν σην καλατûήν κι ανασπάλλτς να
έρüεσαι. Πρέπ’ να ευτάμε αγλήγορα, γιατί ‘κι θα προφτάνουμ’.

ΠΑΡΕΣΑ

Ώσνα τερείς ολόγερα, αδά θα είμαι. Σ’ έναν κάρτον πάω κ’ έρχουμαι (Φεύγει).

ΠΑΛΑΣΑ

(Μονολογεί) Πολλά χαρεμέντσαν ελέπω την Παρέσα μ’. Και πώς να μη έν’ χαρεμέντσα που θα
παίρ’ έναν αΐκον καλόν παιδίν; Ας είχαμ’ κ’ εμείς ατουκά τύχην. Τρία χρονών ορφανίεν το
πουλόπο μ’. Εγώ εξέρω πώς επέρασαν απατότε δεκαπέντε χρόνö, εγώ εξέρω ντο έσυρα
ώσνα τρανύν ατο, εγώ εξέρω ντο μαύρα ημέρας εδέβασα ώσνα φέρ’ ατο σ’ αβούτο την ηλικίαν.
Έϊ κιτι μαύρα χρόνö, να πάτε κι άλλο να μη κλώσκουσταν. Εκείνα ολίγον πολλά ενεσπάλθαν,
απαδά και πέραν να είναι καλά. Πολλά αγνός και θαμαστός έν’ αβούτος ο κόσμος. Μίαν χαρεμένος
και μίαν στεναχωρεμένος. Κι αν θέλουμ’ να λέμε την ορθίαν, τα στεναχώριας είναι κ’ άλλο πολλά.
Άμα ατώρα, ‘κ’ έν’ καιρός να νουνίζουμ’ αΐκα πράματα, άλλα έχουμε να ευτάμε.

ΠΑΡΕΣΑ

(Μπαίνει και λέει) Μάνα, έρθα.

ΠΑΛΑΣΑ

Καλά εποίκες, πουλί μ’. Κι ατώρα σίλεψον αβούτο τ’ απέσ’ κ’ εγώ ας πάω τερώ ντο ετοιμασίας θα
ευτά(γ)ω (Φεύγει)

ΠΑΡΕΣΑ

(Σφουγγαρίζει και τραγουδάει)
Η κόρ’ επήεν σον παρχάρ’ ε-ε-ε πουλί-ί-μ’ που -ου λίμ’
να ‘ί-νε-ται ρομάνα, έλα έλα λέγω σε -ε -ε -ε
και για τ’ατέν θα ‘ίνουμαι, που-ου-λίμ’ γιαβρί μ’

και κυ-νη-γός σ’ ορμάνö, ποδε ποδεδίζω σε ε-ε-ε.
ΠΑΛΑΣΑ

(Μπαίνει μέσα μόλις τελειώνει το τραγούδι η Παρέσα) Πάρεσα, ‘κ’ ερώτεσα σε πα, πώς ελέπ’ς τα
πράματα;

ΠΑΡΕΣΑ

Μάνα, καλά ελέπ’ ατα, εσύ πώς ελέπ’ς ατα;

ΠΑΛΑΣΑ

Εγώ πα καλά ελέπ’ ατα, κρυφόν χαράν έχω.

ΠΑΡΕΣΑ

Μάνα, καλόν παιδίν έν’.

ΠΑΛΑΣΑ

Καλόν και πολλά καλόν.

ΠΑΡΕΣΑ

Την σειράν ατουν πα καλά έü’νε.

ΠΑΡΕΣΑ

Ο κυρτς ατ’ πολλά βίον εφέκεν ατον.

ΠΑΛΑΣΑ

Ντο βίον εφέκεν ατον;

ΠΑΡΕΣΑ

Ολίγον έν’ το βίον ντ’ εφέκεν ατον;

ΠΑΛΑΣΑ

Νέκουτûη, για τίναν λες με εσύ;

ΠΑΡΕΣΑ

Για τίναν πα λέγω σε ντο λόγος έν’; Για τον Γιωρίκαν τη Κακάτûονος λέγω σε.

ΠΑΛΑΣΑ

Χαûευτόν νερόν έúες απάν’-ι-μ’, θα ζαντύνω. Ντο θα ευτά(γ)ω η μάρσα, ποίον στράταν να παίρω και
πάω χάμαι;

ΠΑΡΕΣΑ

Μάνα, ντο έπαθες σίτö έστεκες;

ΠΑΛΑΣΑ

Äκυλογέτιμον, άλλο ντο εθέλνες να επαθάνα;

ΠΑΡΕΣΑ

Μάνα, ντο έν’;

ΠΑΛΑΣΑ

Έναν έχω σε, ξάι να μη είχα σε. Ήμαρτον, θεέ μ’, τρανόν λόγον είπα, (Κάνει την προσευχή της)
σ’χώρα με.

ΠΑΡΕΣΑ

Μάνα, έλα σα καλά σ’, ντο έπαθες;

ΠΑΛΑΚΑ

Αφορισμενόπον, άλλο ντο θελτς να παθάνω; Εσύ πώς εποίκες αΐκον ανούνιγον δουλείαν;

ΠΑΡΕΣΑ

Εγώ εποίκα ανούνιγον δουλείαν;

ΠΑΛΑΣΑ

Κόψον τη λαλίας. Έεις και κατσίν και καλατûεύς;

ΠΑΡΕΣΑ

Μάνα,...

ΠΑΛΑΣΑ

(Την κόβει απότομα και λέγει) Τσούρα το είπα.

ΠΑΡΕΣΑ

Μάνα,...

ΠΑΛΑΣΑ

(Απότομα) Χάθ’ απ’ έμπρö μ’, είπα σε. Εφαρμάκωσες με.

ΠΑΡΕΣΑ

Ντο εποίκα και εφαρμάκωσα σε;

ΠΑΛΑΣΑ

Νέκουτûη, τ’ εκείνου ποίον ερέχτες;

ΠΑΡΕΣΑ

Γιατί, ντο έü’ ο Γιωρίκας, τûιπ’ καλόν παιδίν έν’;

ΠΑΛΑΣΑ

Ο καλομηνάς εδέβεν από πάν’ ατ’.

ΠΑΡΕΣΑ

Κι άμον τον Γιωρίκαν ποίος έν’;

ΠΑΛΑΣΑ

Ανάθεμα κ’ εσέν κ’ εκείνον το μεθύστακαν.

ΠΑΡΕΣΑ

Μάνα, άλλο ‘κι πίν’ κι άλλο ‘κι μεθύν’.

ΠΑΛΑΣΑ

Χάσον τον χουμαρτùήν.

ΠΑΡΕΣΑ

Χαρτία πα άλλο ‘κι παίζ’ και σο καφενείον πα άλλο ‘κι πάει.

ΠΑΛΑΣΑ

Τέρεν εσύ ντο λέει με για τον τöμπôλ’.

ΠΑΡΕΣΑ

Μάνα, όντες γυναικίζ’, θ’ αλλάζ’.

ΠΑΛΑΣΑ

Σ’ εκείν τ’ ωμίν απάν’ να κείσαι.

ΠΑΡΕΣΑ

Μάνα, θ’ αλλάζ’ λέγω σε.

ΠΑΛΑΣΑ

Ανάμ’νον, κόρ’, ανάμ’νον. Ο λύκον πρόγατον ‘κι ‘ίνεται.

ΠΑΡΕΣΑ

Μάνα, μ’ είσαι ατόσον χαΐνενα.

ΠΑΛΑΣΑ

Κόριτσ’, κόψον τη λαλία σ’, ως αδακά (δείχνει το λαιμό της) έγκες με.

ΠΑΡΕΣΑ

Μάνα, έκοψες τα φτερά μ’, άλλο ‘κι ηξέρω ντο να λέγω.

ΠΑΛΑΣΑ

Νέκουτûη, ‘κι ‘ίνεται να μενίζουμ’ ατ’ς να μη έρταν;

ΠΑΡΕΣΑ

Μάνα, ξάι μη πιûίεις, ατό η δουλεία θα ‘ίνεται.

ΠΑΛΑΣΑ

Εγώ πα λέγω ‘κι θα ‘ίνεται. Εκείνε η τûαρτομάισσα πώς επέρεν τ’ αχούλö σ’; Θαμάουμαι,
θαμάουμαι μετ’ εσέν το κορίτσ’.

ΠΑΡΕΣΑ

Τ ’ εσά τ’ αχούλö ποίος επέρεν;

ΠΑΛΑΣΑ

Εγώ άλλα ενούνιζα και άλλα έρθαν σο κιφάλι μ’.

ΠΑΡΕΣΑ

Εσύ ντο ενούνιζες;

ΠΑΛΑΣΑ

Εγώ ατώρα ντο τûογάπ’ θα δίγω σα κυρουκά τη Γιάγκονος;

ΠΑΡΕΣΑ

Τίνος Γιάγκονος;

ΠΑΛΑΣΑ

Τη Γιάγκονος τη Σαρπιûκενά.

ΠΑΡΕΣΑ

Γιάμ’ έδωκες το λόγο σ’ και σ’ εκείντς;

ΠΑΛΑΣΑ

Εφέκαμ’ το καλόν το παιδίν κ’ επίασαμ’ σην γιαχάν τη χουμαρτûή. Αΐκον πα άλλο ‘κ’ είδα.

ΠΑΡΕΣΑ

Μάνα, άδικα μη χαντς τα λόγια σ’.

ΠΑΛΑΣΑ

Τεμôκ’ χάνω και τα λόγια μ’; Αΐκον έν’, κρους τ’ ωβόν σην πέτραν, τ’ ωβόν τσακούται, κρους την
πέτραν σ’ ωβόν, ξαν τ’ ωβόν τσακούται.

ΠΑΡΕΣΑ

Μάνα, αν ‘κι ‘ίνεται με τον Γιωρίκαν, θα ευτά(γ)ω ό,τι εποίκεν η Θεοφρονία.

ΠΑΛΑΣΑ

Όχι πουλόπο μ’, ατό μαναχόν μ’ ευτάς κι ας ‘ίνεται όπως θελτς.

ΠΑΡΕΣΑ

(Αγκαλιάζει τη μάνα της και λέει) Μάνα, μη στεναχωρεύκεσαι, όλö καλά θα πάνε.

ΛΕΜΟΝΑ

(Χτυπάει τη πόρτα και μπαίνει Ύας και üαιρετίας και καλά να πάνε τα δουλείας.

ΠΑΛΑΣΑ

Καλώς την Λεμόναν, πώς αέτσ’ απαδακέσ’;

ΛΕΜΟΝΑ

Κάτ’ θέλω να λέγω σε.

ΠΑΛΑΣΑ

Πέει κι ας ακούω.

ΛΕΜΟΝΑ

Τα κυρουκά τη Μούχονος έστειλαν εμε να λέγω σας πως απόψ’ θα έρταν σο ψαλάφεμαν.

ΠΑΛΑΣΑ

Για τίναν Μούχον λες με;

ΛΕΜΟΝΑ

Για τον Μούχον τη Κακάτûονος.

ΠΑΛΑΣΑ

Νέκουτûη, ντο λες; Γιάμ’ εζαντυνες κ’ εσύ πα κ’ εκείν' πα που έστειλαν εσε;

ΛΕΜΟΝΑ

Γιατί, Παλάσα;

ΠΑΛΑΣΑ

Εκείνος λογοδοσμένος ‘κ’ έν’ με την Τûοφούλαν;

ΛΕΜΟΝΑ

Έτον, ατώρα ‘κ’ έν’.

ΠΑΛΑΣΑ

Εχάλασεν ατα και μετ’ εκείνεν;

ΛΕΜΟΝΑ

‘Κ’ εταιρίαξαν, πολλά γλωσσού έν’ και τα κυρουκά ‘τ’ πα ξάι ‘κ’ εσάευεν.

ΠΑΛΑΣΑ

(Στους θεατές) Εκείνος πολλά τιχουρλού έν’.

ΛΕΜΟΝΑ

Ντο είπες, Παλάσα;

ΠΑΛΑΣΑ

Να πας λες ατ’ς αδακέσ’ να μη πατούν.

ΛΕΜΟΝΑ

Γιατί, Παλάσα;

ΠΑΛΑΣΑ

Εκείνος πα, το χάπιτικ’, ντο έν’ και θα κοροϊδεύ’ τη χώρας τα κορίτûö; Με την Καρτερήν ‘κ’
εταιρίαξεν, με την Τûοφούλαν ‘κ’ εταιρίαξεν και θα ταιριάζ’ με την Παρέσαν;

ΛΕΜΟΝΑ

Η Παρέσα άλλο έν’.

ΠΑΛΑΣΑ

Λεμόνα, καλά θα ευτάς να πας λες ατ’ς να κάθουνταν σ’ ωβά τουν κ’ αδακέσ’ να μη

ΛΕΜΟΝΑ

Ας έρταν, κι ατά ντο είπες, πέει ατα και σ’ εκείντς.

ΠΑΛΑΣΑ

Είπα σε, αδακέσ’ δουλείαν ‘κ’ έχ’νε.

ΛΕΜΟΝΑ

Ας ερωτούμ’ και την Παρέσαν, ας τερούμ’ ντο λέει κ’ εκείνε.

ΠΑΛΑΣΑ

Ατουκά έν’, ορώτα τεν.

ΛΕΜΟΝΑ

Πάρεσα, πουλί μ’, εσύ ντο λες;

ΠΑΡΕΣΑ

Ό,τι λέει η μάνα μ’, να κάθουνταν σ’ ωβά τουν κι αδακέσ’ να μη πατούν.

ΛΕΜΟΝΑ

Γιάμ’ έν’ ση μέσ’ απέσ’ άλλος;

ΠΑΛΑΣΑ

Ατό τ’ εμέτερον δουλείαν έν’.

ΛΕΜΟΝΑ

Αέτσ’ αν έν’, ας πάω λέγ’ ατ’ς να κάθουνταν σ’ ωβά τουν. (Φεύγει)

ΠΑΛΑΣΑ

Αέτσ’ να λες ατ’ς.

ΠΑΡΕΣΑ

Μάνα, ντο να ευτά(γ)ω ατώρα;

ΠΑΛΑΣΑ

Δέβα βράσον κάμποσα ωβά ας είναι έτοιμα.

ΠΑΡΕΣΑ

Καλά, μάνα. (Φεύγει)

ΠΑΛΑΣΑ

(Μονολογεί) Χριστέ μ’ (Κάνει το σταυρό της) λελεύω τ’ όνομα σ’, δος με φώτισην.

πατούν.

Η Παρέσα μ’ σε τρανόν πελôν εσέγκε με. Ντο θα ευτά(γ)ω ‘κ’ εξέρω. Κι θέλω να χαλάνω την
καρδίαν ατ’ς. Το παιδί μ’ έν’ και ο γονέον πάντα θέλ’ το καλόν τη παιδί ατ’. Ντο έσυρα, εγώ η
μάρσα, ώσνα τρανύν’ ατεν και τέρεν εσύ ντο έγκεν ατώρα σο κιφάλι μ’. Πώς θα ευτά(γ)ω, πώς θα
ευτά(γ)ω εγώ με τα üέρö μ’, έναν αΐκον δουλείαν; Πώς θα λέγω το ναι; Έναν καλόν λόγον ‘κ’ έκ’σα
για τ’ εκείνον τον παιδάν. Ντο ερέχτεν τ’ εκεινού χαπάρ’ ‘κ’ έχω. Πώς εκατάφερεν κ’ επέρεν τ’
αχούλö ‘τ’ς εκείνε η λεντζού, εκείνε η τουρτουρόüειλος, εκείνε η καταραμέντσα; Την κιαντήν ατ’ς
‘κι τερεί, τ’ αλλτς τερεί ν’ αντρίζ’. Ποίος είπεν ατεν να ταράεται σ’ εμόν το κορίτσ;
Εμέν γιατί ‘κ’ ερώτεσεν;
ΠΑΡΕΣΑ

(Μπαίνοντας) Μάνα, ντο πουûτουρίεις μαναüέσσα;

ΠΑΛΑΣΑ

Παρέσα πουλί μ’, σε τρανόν πελôν εσέγκες με. Πολλά στενχωρεύκουμαι. Νουνίζω κ’ απονουνίζω
πώς επέρες αΐκον απόφασην. Πώς επέρεν τ’ αχούλö σ’ εκείνε η τûσαρτομάισσα;

ΠΑΡΕΣΑ

Μάνα, ξαν ντο εντώκεν σο νου σ’; ‘Κι θέλω να στεναχωρεύκεσαι. Εκείνε τηνάν λες το κακόν εμούν ‘κι θέλ’.

ΠΑΛΑΣΑ

Εσύ, ρίζα μ’, τûαχάλ’κον είσαι, ο νους-ι-σ’ ακομάν ‘κι κόφτ’. Ωφ, ωφ και ξαν ωφ.

ΠΑΡΕΣΑ

Μάνα, ντο ωφ, ωφ, γιατί ωφλöεύς;

ΠΑΛΑΣΑ

Πάρεσα, πουλί μ’, έλα και μη ‘ίνεται ατό η δουλεία. Άκ’σον τη μάνα σ’, το καλός θέλω. Ντο να
ευτάγ’ ατο, όντας θα πουûμανεύς απυστερναίας.

ΠΑΡΕΣΑ

Μάνα, ξαν ντο έρθεν εύρε σε;

ΠΑΛΑΣΑ

Πάρεσα, τ’ εκείνου ποίον ερέχτες; Έναν καλόν λόγον ‘κ έκ’σα για τ’ εκείνον τον παιδάν.

ΠΑΡΕΣΑ

Ο Δαμιανόν πα τη Κουτάλ’ αΐκος έτον, άμα είδες πόσον έλλαξεν ασσό εγυναίκ’σεν. Πέει με, σωστά
‘κι λέγω; Ποίος έν’ άμον εκείνον νοικοκύρτς ατώρα;

ΠΑΛΑΣΑ

Η πισσού και η ξερομούντζουρος η Λίτα εμάτσε σε ατά τ’αχούλö; Το κολοβόν τ’ οφίδ’...

ΠΑΡΕΣΑ

Εσύ όπως λες τ’ εμόν ο νους ξάι ‘κι κόφτ’ κι ας σον κόσμον χαπάρ’ ‘κ’ έχω. Τεμôκ’ βούδ’ παλαλόν
είμαι.

ΠΑΛΑΣΑ

Άμον πολλά αγλôζ’ η γλώσσα σ’.

ΠΑΡΕΣΑ

Τ’ εσόν ο Γιαγκούλης κι άλλο καλός έν’;

ΠΑΛΑΣΑ

Εσύ ντο λες, ‘κ’ έν’ κι άλλο καλός;

ΠΑΡΕΣΑ

Ο τολαντουρτûής ολίγα κορίτûö εκορόιδεψεν;

ΠΑΛΑΣΑ

Εγώ, άμον μάνα, πολεμώ για το καλό σ’, εσύ αν ‘κι θελτς να εγροικάς ατο, ντο να
ευτά(γ)ω σε. ‘Κι θέλω απυστερναίας να ευρήκ’ς σ’ εμέν μαχανάν. Αν ‘κι θα περάεις καλά εγώ θα
υποφέρω, εγώ θα στεναχωρεύκουμαι, εγώ θα τρώγω την ýη μ’. Φογούμαι αγλήγορα θ’ αποθάνω.

ΠΑΡΕΣΑ

Μάνα, μη τογραεύς την καρδία μ’, θέλω με τ’ εσόν την ευüήν να ‘ίνεται.

ΠΑΛΑΣΑ

Εγώ, πουλί μ’ ό,τι είχα να έλεγα σε, είπα το.

ΠΑΡΕΣΑ

(Κοιτάζει από το παράθυρο και λέει) Μάνα, ντο ελέπω;

ΠΑΛΑΣΑ

Ντο ελέπ’ς;

ΠΑΡΕΣΑ

Ο Γιαγκούλης, τα κυρουκά ‘τ’, η Κερεκή τη Καρτσάλ’ και η θεία τη Γιαγκούλη, η Μυροφόρα,
Αδακέσ’ έρταν.

ΠΑΛΑΣΑ

Ατείν’ πα σο ψαλάφεμαν έρταν, ντο θα ευτά(γ)ω ατώρα ‘κι ηξέρω.

ΠΑΡΕΣΑ

(Κουνώντας το κεφάλι λέει) Ατώρα εγροίκ’σα ντο ‘ίνεται.

ΠΑΛΑΣΑ

Άνοιξον τ’ ομμάτö σ’, ατός έν’ για τ’ εσέν. Καλόν παιδίν και καλόγνωμον.

ΠΑΡΕΣΑ

Μάνα, ξαί μη χαντς τα λόγια σ’.

ΠΑΛΑΣΑ

Αφορισμενόπον, εμά(γ)εψε σε εκείνε η τσερεπίνα, εκείνε η καταμάγια;

ΠΑΡΕΣΑ

Μάνα, το καλόν ντο θέλω ας εσέν έν’ να μη βάλτς ατ’ς απέσ’

ΠΑΛΑΣΑ

Νέκουτûη, εζάντυνες; Πώς ‘κι θα βάλ’ ατ’ς απέσ’; Ατό ντο λες εσύ, εγώ κ’ επορώ να ευτά(γ)ω ατο.

ΠΑΡΕΣΑ

Ντο θα λέει ο Γιωρίκας αν έρται κ’ ελέπ’ öτ’ς αδαπέσ’;

ΠΑΛΑΣΑ

Η γαϊλô μ’ ο Γιωρίκας έν’, ας πάει λέει ήντöν θέλ’. Ατώρα θα φογούμες και τον Γιωρίκαν; Φογούμες

τον άρκον, θα φογούμες και την πορδήν ατ’ ;
ΠΑΡΕΣΑ

Μάνα, μη βαλτς ατ’ς απέσ’.

ΠΑΛΑΣΑ

Ακόμαν ‘κ’ εζάντυνα να ευτά(γ)ω ατό ντο λες.

ΠΑΡΕΣΑ

Αν βαλτς ατ’ς απέσ’, εγώ εμπροστά τουν ‘κ’ εβγαίνω.

ΠΑΛΑΣΑ

Αΐκα παλαλά ‘κι θέλω να λες. Ατό ντο λες ξάι σωστόν ‘κ’ έν’.

ΚΕΡΕΚΗ

(Χτυπάει τη πόρτα)

ΠΑΡΕΣΑ

Εγώ φέγω (Φεύγει)

ΚΕΡΕΚΗ

(Ξαναχτυπάει τη πόρτα και λέει) Παλάσα, άνοιξον.

ΠΑΛΑΣΑ

(Πηγαίνει να ανοίξει, ενώ συγχρόνως λέει) Ντο θ’ ευτά(γ)ω η μάρσα, ρεζίλ’ θα ‘ίνουμαι. Παναΐα, ντο
έτον αβούτο σ’ εμόν το κιφάλ’; (Ανοίγει την πόρτα).
(Μπαίνουν όλοι μαζί και απευθύνουν διάφορους χαιρετισμούς - Ύας και üαιρετίας.)

ΠΑΛΑΣΑ

(Τους καλωσορίζει και τους λέει) Καθέστεν, καθέστεν (Αφού καθήσουν όλοι, η ίδια κάθεται δίπλα
στην Κερεκή)

ΚΕΡΕΚΗ

Παλάσα, η Παρέσα πού έν’, το πρωί πα όντες έρθα ‘κι είδα τεν; ‘Κ’ έν’ αδά;

ΠΑΛΑΣΑ

Σο μαντρίν έν’, επήεν να φάζ’ τα ζα.

ΚΕΡΕΚΗ

Είπες ατεν πως θα έρχουμες;

ΠΑΛΑΣΑ

Είπα το, είπα το αέτσ’ απαγκέσ’ απαγκέσ’. Ατώρα όντες έρται, τέρεν και γόμωσον το κιφάλ’ν ατ’ς.

ΚΕΡΕΚΗ

Καλά ντο είπες μ’ ατο, αέτσ’ θα ευτά(γ)ω.

ΚΩΣΤΗΣ

Παλάσα, πώς είσαι;

ΠΑΛΑΣΑ

Καλά, Κώστη, καλά ας λέμε.

ΚΩΣΤΗΣ

Πάντα καλα να είσαι.

ΠΑΛΑΣΑ

Εγώ ας αφήνω σας ολίγον (Φεύγει)

ΚΕΡΕΚΗ

Τα πράματα πολλά κρύα είν’, ‘κ ελέπ’ ατα καλά.

ΚΑΛΗ

Εγώ πα εγροίξ’ ατο, όντες εσέβαμ’ απέσ’.

ΚΩΣΤΗΣ

Εσύ αμάν όλö εγροικάς, ο νους-ι-σ’ αμάν σο κακόν πάει, αμάν φερτς τον κατακλυσμόν.

ΚΑΛΗ

Καλά έλεγα σας, πουδέν δουλείαν ‘κ’ έχουμε.

ΚΩΣΤΗΣ

Μη κόφ’ς αμάν τ’ ομούτ’. Εσύ πάντα το κακόν φερτς εμπροστά, ντο θάμαν γαρή είσαι ‘κ’ εξέρω.

ΚΕΡΕΚΗ

Για καθέστεν, πού ευρίγουστουν; Αδαπέσ’ έρθετε να ταβίζετε; Ποίστε ολίγον υπομονήν ας τερούμε
ντο θα ‘ίνεται.

ΚΩΣΤΗΣ

Εμέν μη λες ατο, ακείνεν (Δείχνει την Κάλη) πέει ατο.

ΚΑΛΗ

Ο κουτούφαλον ξαν ντο είπεν;
(Έρχεται η Παρέσα και τους κερνάει. Έρχεται και η Παλάσα και κάθεται δίπλα στην Κερεκή.
Την ώρα που κερνάει η Παρέσα, δίνονται διάφορες ευχές. Οι επισκέπτες δείχνουν να είναι

εντυπωσιασμένοι με την ομορφιά της Παρέσας.)
ΚΩΣΤΗΣ

(Καθώς κερνιέται) Σην ύαν ολωνών, Παλάσα, ο θεόν να δίει σας ό,τι αγαπάτεν.

ΠΑΛΑΣΑ

Να είσαι καλά, Κώστη.

ΚΑΛΗ

Σην ύαν εσουν και ό,τι ποθείτε.

ΠΑΛΑΣΑ

Ύαν να έüετεν.

ΚΕΡΕΚΗ

Όπως ποθούμε, αέτσ’ πα να ‘ίνεται.

ΓΙΑΓΚΟΥΛΗΣ

ΠΑΛΑΣΑ

Ο θεόν να δίει σας χρόνö και ό,τι άλλο αγαπάτε.
Να είσαι καλά, πουλί μ’ Γιαγκούλη.
(Η Παρέσα όλο αυτό το διάστημα είναι ψυχρή και αδιάφορη και με κατεβασμένο το κεφάλι. Στη
συνέχεια φεύγει για να μην ξαναεπιστρέψει, επειδή περιμένει το Γιωρίκα.)

ΠΑΛΑΣΑ

(Στην Κερεκή, λίγο μετά την αποχώρηση της Παρέσας) Κέρεκη, για δέβα τέρεν ντο θέλ’ να λέει σε
η Παρέσα.

ΚΕΡΕΚΗ

Ας πάω (Φεύγει)

ΚΩΣΤΗΣ

Άλλο πώς πας, Παλάσα;

ΠΑΛΑΣΑ

Με το νου μ’ καλά είμαι, Κώστη.

ΚΩΣΤΗΣ

Άλλο ‘κ’ εδέβες σ’ εμέτερα κέσ’;

ΠΑΛΑΣΑ

Ντο να λέγω σε, Κώστη, τα δουλείας ‘κι αφήν’νε με.

ΚΑΛΗ

Εροθύμεσες ατεν;

ΚΩΣΤΗΣ

Πώς επήγαν οφέτος τα γεννήματα;

ΠΑΛΑΣΑ

Καλά, Κώστη, ας οπέρτς κι άλλο καλλίων, παράπονον ‘κ’ έχω. Τ’ εσά πώς επήγαν;

ΚΩΣΤΗΣ

Τ’ εμά πα καλά επήγαν, παράπονον εγώ πα ‘κ’ έχω, άμα τ’ αφορισμένα πολλά τôλιτûαν είχαν.

ΠΑΛΑΣΑ

Ατόσον ατόσον τ’ εμά πα είχαν.

ΚΩΣΤΗΣ

Λαζούδö πα εσέγκες;

ΠΑΛΑΣΑ

Λαζούδö πα εσέγκα και σουσάμö πα. Και όλö οφέτος καλά επήγαν. Έξ’ απέσ’ όλö εγόμωσα.

ΚΩΣΤΗΣ

Παλάσα, ντο ελέπω, όσον το πας και νεούσαι;

ΚΑΛΗ

(Αγριεύει και κουνάει απειλητικά το κεφάλι της)

ΠΑΛΑΣΑ

Κώστη, ντο είπες;

ΚΑΛΗ

Όσον το πας και νεούσαι είπεν.

ΚΩΣΤΗΣ

Πόσα παράδας ευτάνε τα κορίτûö τη χωρί’ εμουν.

ΠΑΛΑΣΑ

Χάσον το λες, Κώστη.

ΚΩΣΤΗΣ

Ποίος λέει πως έεις κορίτσ’ τη παντριάς.

ΚΑΛΗ

Κώστη, κανείται, πάτ’ απάν’.

ΚΩΣΤΗΣ

Κάλη, σωστά ‘κι λέγω;

ΚΑΛΗ

Εσύ, αφορισμένε κατακέφαλε, τûιπ έχασες την εντροπής.

ΚΩΣΤΗΣ

Γιατί, Κάλη, ντο είπα κ’ επέρες με κ’ εστάθες;

ΚΑΛΗ

Κόψον τη λαλία σ’, γιατί ασσό λες χαπάρ’ ‘κ’ έεις.

ΚΩΣΤΗΣ

Εγώ ‘κ’ έχω χαπάρ’; Νασάν τ’ αχούλö σ’.

ΚΑΛΗ

Για πέει με εσύ, εμείς για την Παλάσαν έρθαμε;

ΚΩΣΤΗΣ

Εσύ πα ντ’ αγνέσσα είσαι, ση Παλάσας τ’ οσπίτ’ ευρίγουμες, για την Παλάσαν θα λέμε.

ΚΑΛΗ

Τέρ’ εσύ την καμέτιαν ντο λέει και πώς ευτάει σε και σπαντς.

ΚΩΣΤΗΣ

Αν θελτς σπάσον κι αν θελτς τûάκλιξον, εγώ την ορθίαν λέγω.

ΚΑΛΗ

Κώστη, έλα σα καλά σ’, μ’ ευτάς με κι ανοίγω το στόμα μ’.

ΠΑΛΑΣΑ

Κάλη, άφ’ς ατον ας λέει.

ΚΑΛΗ

Τερώ εσύ πα ερέχτες ντο λέει.

ΠΑΛΑΣΑ

Ποίος ‘κ’ ερέχκεται όντες ακούει αΐκα λόγια;

ΚΩΣΤΗΣ

Εθέλνες να έκουες ατο;

ΚΑΛΗ

Αφορισμένε μωμόγερε, εμείς για τ’ όποιον έρθαμε;

ΚΩΣΤΗΣ

Εσύ ‘κ’ εξέρτς και ερωτάς εμέν;

ΚΑΛΗ

Εγώ εξέρω, εσύ φαίνεται ‘κ’ επέρες χαπάρ’.

ΚΩΣΤΗΣ

Νέκουτûη, γιάμ’ εσέβεν απέσ’ -ι-σ’ ο δôβολον;

ΚΑΛΗ

Ο δôβολον σ’ εσέν απέσ’ εσέβεν, άμα ας ευτά(γ)ω υπομονήν ώσνα πάμε σ’ οσπίτ’ κ’ εγώ μαθίζω σε.

ΚΩΣΤΗΣ

Εσύ αν θελτς δέβα, εγώ θ’ απομένω αδά.

ΚΑΛΗ

Εμείς για την Παλάσαν έρθαμε;

ΚΕΡΕΚΗ

(Μπαίνει φουρτουνιασμένη και λέει) Σ’κωθέστεν αγλήγορα κ’ ας δöβαίνουμε πλαν.

ΚΩΣΤΗΣ

Γιατί, Κέρεκη, ντο εγέντον;

ΚΕΡΕΚΗ

Η αφορισμέντσα όχι είπεν κ’ εστάθεν.

ΚΩΣΤΗΣ

Γιατί, Κέρεκη, είπεν όχι;

ΚΕΡΕΚΗ

Φαίνεται άλλος έν’ ση μέσ’ απέσ’.

ΚΑΛΗ

Ατό πολλά έμορφα εγέντον και πολλά ερέχτα το.

ΓΙΑΓΚΟΥΛΗΣ

Μάνα, ορώτα κ’ εμέν, χαûευτόν νερόν έúαν απάν’-ι-μ’.

ΚΑΛΗ

Καλά εγένταν αέτσ’, πουλί μ’ Γιαγκούλη, κ’ εγλύτωσαμ’.

ΚΩΣΤΗΣ

Εγλύτωσες, ντο θα ‘ίνουμες ρεζίλ’ σο χωρίον εκείνο ‘κ’ επέρες χαπάρ’;

ΚΑΛΗ

Ρεζίλ’ εσύ θα εποίνες μας, κακάτûο αφορισμένε, με τα άνοστα ντ’ εκάθουσ’νε κ’ έλεες. Θα εποίνες
μας άλλο σον κόσμον να μη φανερούμες. Κι ατώρα ας ελέπω σε, αγλήγορα εμπροστά μ’ κι
αλλομίαν τ’ αχούλι σ’ σο κιφάλ’ σ’ να έν’.

ΚΩΣΤΗΣ

Οσήμερον, Κάλη, πολλά ύλαξες.

ΚΑΛΗ

Αφορισμένε τεκελτέα, ακόμαν έεις στόμαν και καλατûεύς;

ΚΩΣΤΗΣ

Αχ, ατό το ζαρωτόν το στόμα σ’, όντες ανοίς ατο, άλλο απάν’ ‘κ’ έρται, άλλο ντο λες χαπάρ’ ‘κ’ έεις.

ΚΑΛΗ

Ξαν μ’ ερχίνεσες τα μαρτουβάλö σ’. Σούκ απάν’ αγλήγορα κι ας πάμε χάμες.

ΚΩΣΤΗΣ

Ντ’ αγληγορείται, ας κάθουμες ολίγον κι άλλο, ίσως κάτ’ ‘ίνεται. Ποίστε ολίγον κ’ άλλο υπομονήν.

ΚΑΛΗ

Åίλö χρόνö να μη ‘ίνεται.

ΚΩΣΤΗΣ

Γιατί να μη ‘ίνεται;

ΚΑΛΗ

Σ’ αβουτουνού τ’ αλών’ νε βρέü’ και νε üøνίζ’.

ΠΑΛΑΣΑ

(Που τους βλέπει ξεσηκωμένους) Κώστη, ντ’ εσ’κώθετε, καθέστεν.

ΚΑΛΗ

Ναι, σύρ’ öτο και τ’ εσόν η ýη.

ΚΩΣΤΗΣ

Εγώ, Παλάσα, πολλά θέλω να κάθουμαι, άμα η Κάλη ‘κ’ εξέρω ντο έπαθεν κ’ αγληγορεί. Είχα σο
νου μ’ να ευτάμε και παρακάθ’ και να ελέγαμ’ τη πατρίδας.

ΠΑΛΑΣΑ

Κάλη, ντο λόγος έν’ ατός ντο είπες, σύρ’ öτο η ýη σ’.

ΚΑΛΗ

Γιάμ’ ‘κ’ εγροικάς ντο θέλω να λέγω;

ΠΑΛΑΣΑ

Εγώ ‘κ’ εγροικώ, για πέει εσύ που εγροικάς;

ΚΩΣΤΗΣ

Κάλη, άφ’ς ήσυχον την Παλάσαν.

ΚΑΛΗ

Εσύ τσούρ’ ατο μη φυτρώντς εκεί που ‘κι σπέρνε σε.

ΚΩΣΤΗΣ

Νέκουτûη, εσύ τûιπ’ έχασες την εντροπή σ’.

ΠΑΛΑΣΑ

Κώστη, άφ’ς ατεν, ας τερούμε που θα πάει;

ΚΑΛΗ

Μ’ ευτάς πολλά την ανήξερον.

ΠΑΛΑΣΑ

Γιάμ’ είδα τον άντρα σ’ κ’ ελιγώθα;

ΚΑΛΗ

Ντο ψέμαν έν’;

ΠΑΛΑΣΑ

Ανάθεμα κ’ εσέν κι ατόν χουχουμίτσον, τον ζεβζέκ’.

ΚΩΣΤΗΣ

(Στην Κάλη). Άϊτε, περιστέρα μ’, άϊτε ας πάμε, κανείται ντ’ εκάτσαμ’ αδαπέσ’.

ΚΑΛΗ

Επέρες ατο απόφασην;

ΚΩΣΤΗΣ

Αν θελτς ας κάθουμες.

ΚΑΛΗ

(Τον τινάζει από τον γιακά) Εμπροστά μ’ αγλήγορα.

ΚΩΣΤΗΣ

Το χατίρι σ’ ‘κ’ επορώ να χαλάνω (Στην Παλάσα) Παλάσα, αφήνω σε ύαν και έλα έναν βράδον ας
ευτάμε παρακάθ’.

ΣΤΟΦΟΡΟΝ

(Μπαίνοντας) Ντο ελέπω, σο ποδάρ’ ήστουν, γιατί ‘κι κάθουστουν;

ΚΕΡΕΚΗ

Όσον τώρα εκάθουμ’νες.

ΣΤΟΦΟΡΟΝ

Καλά αμάν εκόψετε και έραψετε; Εμέν πα ξάι ‘κ’ ενέμνετε;

ΚΕΡΕΚΗ

Στοφόρε, πολλά έργησες.

ΣΤΟΦΟΡΟΝ

Κια είχα ολίγον δουλείαν, εσείς πα χόû’ ‘κ’ έρθετε να παίρετε άψιμον και να φέγετε; Παλάσα, η
Παρέσα πού έν’;

ΠΑΛΑΣΑ

Άφεντα, σην αποûκευήν.

ΣΤΟΦΟΡΟΝ

(Παραξενεύεται και κάνει μορφασμούς) Άμον κάτ’ αγνά ελέπω τα πράματα. Για πέει τε με, ας εξέρω
κ’ εγώ ντο ‘ίνεται.

ΚΕΡΕΚΗ

Εμείς ας πάμε.

ΣΤΟΦΟΡΟΝ

Κέρεκη, ντο εγέντον;

ΚΕΡΕΚΗ

Θα μαθάντς ατο ας σην νύφες την Παλάσαν.
(Την ώρα που φεύγουν, μπαίνουν η Λίτα, Συμέλα και ο Γιωρίκας)

ΠΑΓΚΟΥΛΗΣ

Έρθεν και ο μεθύστακας.

ΓΙΩΡΙΚΑΣ

Ντο είπεν η γαρίτσα, η τσακωμέντσα η φτείρα; (Ορμαέι να τον χτυπήσει, αλλά ο Γιαγκούλης
προλαβαίνει και φεύγει) Και ντ’ έμορφα επέρες τη μαστίκας.
(Ο Κώστης η Κάλη ο Γιαγκουλής και η Κερεκή αποχωρούν απο τη σκηνή)

ΠΑΛΑΣΑ

(Δείχνει πλέον χαρούμενη) Καλωσόρισετεν, έν’ πόσον ώρα αναμένω σας. Καθέστεν.

ΛΙΤΑ

Πάλασα, ντο εθέλναν öτείν αδαπέσ’;

ΠΑΛΑΣΑ

Χάσον τα νερöσίας επεΐ αγλήγορα επακλöεύταν απαδαπέσ’.

ΛΙΤΑ

(Με τρόπο στη Συμέλα και στο Γιωρίκα) Η δουλεία έü’ απέσ’, καλά πάει. (Στην Παλάσα) Πώς
είσαι, Παλάσα;

ΠΑΛΑΣΑ

Καλά, Λίτα, πολλά καλά, κι άλλο καλλίων ‘κι ‘ίνεται.

ΛΙΤΑ

Φαίνεσαι, τ’ ωτία σ’ πα γελούν. Η Παρέσα πού έν’;

ΠΑΛΆΣΑ

Εκείνε, όντες έρθαν εκείν αδαπέσ’, επήεν εσέβεν σην αποûκευήν κι άλλο ‘κ’ εξέβεν.

ΛΙΤΑ

Ατό το κορίτσ’ σ’, Παλάσα, πολλά αχουλούν έν’.

ΠΑΛΑΣΑ

Να είσαι καλά, Λίτα. (Στους θεατές) Τσ’ εξέρ’ ντο έταξεν ο Γιωρίκας την τûαρτομάισσαν για να λέει
αΐκα λόγια).

ΛΙΤΑ

Εγώ πολλά κορίτûö εποίκα προξενίας, άμα άμον τ’ εσόν την Παρέσαν αχουλούν κορίτσ’ ‘κ’ είδα.

ΠΑΛΑΣΑ

Σωστά λες, Λίτα;

ΛΙΤΑ

Η λαλία σ’ ξάι μ’ εβγαίν’. Κρυφόν χαράν να έεις, ντο έεις αΐκον κορίτσ’.

ΠΑΛΑΣΑ

Ας σην Παρέσα μ’ παράπονον ‘κ’ έχω. Ας πάω λέγ’ ατεν πως έρθετε. (Φεύγει).

ΣΤΟΦΟΡΟΝ

(Καθώς περνάει η Παλάσα από δίπλα του) Παλάσα, ντο εγέντον; Για πέει με ας μαθάνω κ’ εγώ και
ησυχάζω.

ΠΑΛΑΣΑ

Ποίσον υπομονήν, ατώρα ‘κ’ επορώ να λέγω σε τιδέν. (Φεύγει)

ΣΤΟΦΟΡΟΝ

Ντο κρυφά δουλείας ‘ίντανε αδαπέσ’, εγώ χαπάρ’ ‘κ’ έχω.
(Μπαίνει μέσα η Παρέσα και καλωσορίζει τους επισκέπτες. Φιλάει το χέρι της μέλλουσας πεθεράς
και του θείου της. Μετά πάει να φέρει κεράσματα.)

ΣΥΜΕΛΑ

Στόφορε, ντο ‘ίνεται, δεν ‘κι λες;

ΣΤΟΦΟΡΟΝ

Ντο εξέρω κ’ εγώ ο μαύρον και ντο θα λέγω.

ΣΥΜΕΛΑ

Η Νάστα πώς έν’ σην ύαν ατ’ς;

ΣΤΟΦΟΡΟΝ

Η Νάστα ντο ανάγκην έü’, εκείνε παüύν και πάει.

ΣΥΜΕΛΑ

Γιατί να μη παüύν, αφού έü’ αΐκον καλόν άντραν.

ΣΤΟΦΟΡΟΝ

Αιχμάλωτον θελτς να λες.

ΣΥΜΕΛΑ

Ατό εσύ λες ατο.

ΣΤΟΦΟΡΟΝ

Καλά ‘κι λέγω, Λίτα;

ΛΙΤΑ

Οι δύος πα καλά λέτε.
(Η Παρέσα έρχεται με τα κεράσματα, κερνάει τη Συμέλα και ύστερα τους υπόλοιπους οι οποίοι
δίνουν διάφορες ευχές.)

ΣΤΟΦΟΡΟΝ

Και ‘κι κανείνταν όλö τ’ άλλα, έχουμ’ και τα μουρδουλίσματα τη Νάστας. Ίλöμ’ τα
μουρδουλίσματα ‘τ’ς.

ΣΥΜΕΛΑ

Σην ύα σ’, πουλί μ’ Παρέσα και ο θεόν να δίει σε ό,τι αγαπάς.

ΠΑΡΕΣΑ

(Κουνάει το κεφάλι)

ΣΥΜΕΛΑ

Παλάσα, εσύ πα να üαίρεσαι την Παρέσαν.

ΠΑΛΑΣΑ

Να είσαι καλά, Συμέλα.

ΣΤΟΦΟΡΟΝ

Ο θεόν να δίει σας ό,τι αγαπάτε, Κ’ εσύ, Παρέσα, μετ’ έναν καλόν γαμπρόν

ΠΑΡΕΣΑ

(Κουνάει το κεφάλι)

ΛΙΤΑ

Πουλί μ’, Παρέσα, πάντα να είσαι χαρεμέντσα και ό,τι αγαπάς ο θεόν να φέρ’ öτο εμπροστά σ’.

ΠΑΡΕΣΑ

Ευχαριστώ, θεία Λίτα, να είσαι καλά.

ΓΙΩΡΙΚΑΣ

Σην ύαν εσουν, θεία Παλάσα, και ό,τι επιθυμείτε.

ΠΑΛΑΣΑ

Υαν να εεις, Γιωρίκα, κ’ εσύ πα ό,τι επιθυμείς.

ΠΑΡΕΣΑ

(Μετά το κέρασμα απομακρύνεται).

ΠΑΛΑΣΑ

Ε, ποίος κάλος αέρας έγκες σας αδακέσ’;

ΛΙΤΑ

Εμείς, Παλάσα, έρθαμε για την Παρέσαν.

ΠΑΛΑΣΑ

Πολλά καλά εποίκετε κ’ έρθετε.

ΛΙΤΑ

Δεν ‘κι είπε σε η Παρέσα;

ΠΑΛΑΣΑ

Πώς ‘κι είπε με, είπε με.

ΛΙΤΑ

Αέτσ’ αν έν’, πέει μας ντο απόφασην επέρες;

ΠΑΛΑΣΑ

Εγώ ντο να λέγω, ό,τι λέει η Παρέσα.

ΣΤΟΦΟΡΟΝ

(Που κάθεται σε αναμένα κάρβουνα και απορεί με όσα βλέπει) Παλάσα, ντο ‘ίνεται, θα λες με γιόξα
θα σ’κούμαι φέγω;

ΠΑΛΑΣΑ

Ποίσον υπομονήν είπα σε, πολλά ‘κι πάει, θα μαθάντς.

ΣΤΟΦΟΡΟΝ

Εμέν άλλα είπαν εμε και άλλα ελέπω.

ΠΑΛΑΣΑ

‘Αφεντα, αΐκα πα ‘ίνταν. Ατώρα ποίσον υπομονήν.

ΛΙΤΑ

Ας πάω ερωτώ την Παρέσαν.

ΠΑΛΑΣΑ

Δέβα ορώτα τεν.

ΛΙΤΑ

Ας πάω(Φεύγει)

ΣΤΟΦΟΡΟΝ

(Στην Παλάσα που είναι κοντά του) Θα λες με ντο ‘ίνεται;

ΠΑΛΑΣΑ

(Με τρόπο) Ας λέγω σε. Αρ’ άκ’σον (Του εξιστορεί ό,τι έγινε, χωρίς να ακούγεται και στο τέλος λέει)
Ησύχασες ατώρα;

ΣΤΟΦΟΡΟΝ
ΛΙΤΑ

Άντùαχ ησύχασα.
(‘Ερχετα» κρατώντας την Παρέσα από τον ώμο και την καθίζει δίπλα στη Συμέλα) Η Παρέσα είπεν
το ναι.

ΣΥΜΕΛΑ

(Αγκαλιάζει καί φιλάει τη Παρέσα) Ας σο κιφάλι μ’ κι απάν’ τόπον έεις, πουλί μ’ Παρέσα.

ΓΙΩΡΙΚΑΣ

(Δεν ξέρει πως να εκδηλώσει τη χαρά του)

ΠΑΛΑΣΑ

(Στην Παρέσα) Πάρεσα, φέρον κέρασον μίαν κι άλλο.
(Στο κενό διάστημα που δημιουργείται, όλοι συζητούν μεταξύ τους, η Παρέσα κερνάει το κόσμο
και δέχεται διάφορες ευχές . Καλά στέφανα, Παρέσα)

ΣΤΟΦΟΡΟΝ

Γιώρικα, άλλο μη στέκ’ς, τρέξον κούιξον τον Θύμιον τον λυριτûήν, τον Κόλöν, τον Χάμπον, την
Παρθέναν, την Τûόφην και ήντιναν άλλο θελτς. Να μη ανασπάλλτς και τον Θόδωρον τη Παùάρνη
και τον Τότην τη Στρίτûονος, ίλλöμ τον Θόδωρον τη Παùάρνη.

ΓΙΩΡΙΚΑΣ

Πάω, θείο Στόφορε. (Φεύγει)

ΛΙΤΑ

Ώσνα γουρεύκουν τα τράπεζö αδά να είσαι.

ΓΙΩΡΙΚΑΣ

Καλά καλά.
(Οι γυναίκες αρχίζουν να ετοιμάζουν τα τραπέζια, ο Στοφόρον, η Παλάσα και η Παρέσα
αποχωρούν για λίγα λεπτά.)

ΛΙΤΑ

(Στη Συμέλα) Συμέλα, πώς ελέπ’ς τα πράματα;

ΣΥΜΕΛΑ

Πολλά έμορφα, τρανόν χαράν έχω. Χαλάλι σ’ η μοζίκα ντο έταξε σε ο Γιωρίκας.

ΛΙΤΑ

Η μοζίκα μαναχόν ‘κ’ έν’.

ΣΥΜΕΛΑ

‘Κι κανείται σε η μοζίκα;

ΛΙΤΑ

Έν’ και έναν αι(γ)ίδ’. Αι(γ)ίδ πα έταξε με ο Γιωρίκας.

ΣΥΜΕΛΑ

Θελτς και αι(γ)ίδ;

ΛΙΤΑ

Θέλω, πώς να μη θέλω. Εγώ εξέρω ντο έσυρα ώσνα φέρω σο κιφάλ’ ατό την δουλείαν.

ΣΥΜΕΛΑ

Αέτσ’ αν έν’ χαλάλι σ’ και το αι(γ)ίδ’. Πώς να μη ευτάμ’ ατο, αφού η Λίτα εγάνωσεν τα πουλούλö

ΛΙΤΑ

Εγάνωσεν ατα και πώς εγάνωσεν ατα.

ΣΥΜΕΛΑ

(Στους θεατές) Ο ûκύλον αν ‘κ’ υλάζ’, μαλέζ’ ‘κι χορτάζ’.
(Επιστρέφουν ο Στοφόρος η Παλάσα και η Παρέσα.)

ΣΤΟΦΟΡΟΝ

Παλάσα, γιάμ’ ενέσπαλλαμ’ κανάν να κουίζουμε;

ΠΑΛΑΣΑ

Αν κρούει σον νούν εμουν, κουίζουμε κ’ εκείνον.

ΣΥΜΕΛΑ

Παλάσα, ντο λες για την χαράν, πότε να ευτάμ’ ατο;

ΠΑΛΑΣΑ

Όσον το ‘ίνεται κι άλλο αγλήγορα.

ΣΥΜΕΛΑ

Εγώ λέγω το μοθόπωρον να στεφανώνουμ’ ατ’ς.

ΠΑΛΑΣΑ

Εγώ πα ατότε θα έλεγα σε.

ΠΑΡΕΣΑ

(Ακούει τα όσα λέγονται και με τη στάση της δείχνει να τα επιδοκιμάζει)

ΘΥΜΙΟΝ

(Μπαίνει με την κεμεντùέν του) Εσείς κρυφά ευτάτε τ’ αΐκα τα δουλείας;

ΣΥΜΕΛΑ

Τ’ αΐκα τα δουλείας, Θύμιε, κρυφά ‘ίντανε ώσνα τελείντανε.

ΣΤΟΦΟΡΟΝ

Κάθκα, Θύμιε, και πώς ενέμεινα σε.
(Μπαίνουν και όλοι οι υπόλοιποι καλεσμένοι και δίνουν ευχές.)

ΣΥΜΕΛΑ

Θύμιε, η χαρά θα ‘ίνεται το μοθόπωρον. Θα λαλούμε όλεν το χωρίον. Θα ευτάμε έναν τρανόν
χαράν, τιδέν ‘κι θα λογαρôζουμε. Θέλω εκείνο την ημέραν να μα(γ)εύς μας με τη λύρα σ’.

ΘΥΜΙΟΝ

Θα ευτά(γ)ω όπως λες, θεία Συμέλα.

ΣΥΜΕΛΑ

Πάρεσα, πουλί μ’, γόμωσον τα ποτήρö.

ΠΑΡΕΣΑ

(Γεμίζει τα ποτήρια. Τελευταίο το ποτήρι του Γιωρίκα)

ΓΙΩΡΙΚΑΣ

Σ’ εμόν το ποτήρ’ ολίγον βάλον, ‘κι σύρ’ öτο η ýη μ’.

ΛΙΤΑ

Αραέτσ’ θέλω σε, Γιωρίκα.

ΣΥΜΕΛΑ

Θύμιε, έρθεν και τ’ εσόν η σειρά. Αρ’ σύρον την τοξαρέας.

ΘΥΜΙΟΝ

Εέντον, θεία Συμέλα (Κουρδίζει την κεμεντùέ και στη συνέχεια παίζει και τραγουδάει.)
Βάλεν ρακίν, βάλεν κρασίν, βάλεν α στο ποτήρι,
φαρμάκ’ αν έν’ θα πίν’ ατο για τ’ έσον το χατίρι.
Που είπανε ας είπανε, που λένε ας πάν’ λένε,
εγώ κι εσύ ας üαίρουμες κι οι τούûμαν ας πάν’ κλαίνε.
Πολλά να λέγω ‘κ’ επορώ ολίγα ‘κι κανείνταν
τα λόγια σ’ ολοστρόγγυλα και σο ûκοινίν ‘κι κείνταν.
(Στη συνέχεια λέγονται και άλλα τραγούδια, χορεύονται μερικοί χοροί και στο τέλος δίνονται οι
ανάλογες ευχές και ο κόσμος αποχωρεί από τη σκηνή.)

ΣΥΜΕΛΑ

(Στους θεατές) Εσείς αν θέλετε καθέστεν κι αν θέλετε δεβάτε σ’ οσπίτö σουν. Σην χαράν, χωρίς
άλλο, θα λαλούμε σας. (Φιλάει την Παλάσα και την Παρέσα και φεύγει)

ΣΤΟΦΟΡΟΝ

Τεμôκ’, Παλάσα, εγένταν αΐκα πράματα με τον Κώστη και την Κάλην;

ΠΑΛΑΣΑ

Εγένταν, άφεντα, εγένταν.
(Η Παλάσα με την Παρέσα αποχωρούν.)

ΣΤΟΦΟΡΟΝ

Ας πάω κ’ εγώ ατώρα κι αποτενύ όλö καλά να πάνε (Φεύγει τελευταίος)

ΑΥΛΑΙΑ

ΠΡΑΞΗ Γ
Σκηνικό
(Στο σπίτι της Συμέλας. Μετά τη στέψη, έρχονται οι νεόνυμφοι με τη συνοδεία οργάνων όπου
ακολουθούν έθιμα, όπως το σπάσιμο πιάτου από τη νυφη, χοροί και χαρίσματα.
Η Παρέσα με την είσοδο της στο σπίτι, σπάζει με το πόδι της ένα πιάτο που βάζουν γι αυτό το
σκοπό.
Οι οργανοπαίχτες παίζουν διάφορους σκοπούς και οι καλεσμένοι χορεύουν. Μετά από δύο, τρείς
χορούς, αρχίζει το χάρισμα. Ένας ειδικός εκφωνητής, ο τελάλτς, εκφωνεί τα ονόματα αυτών που
χαρίζουν κάτι και τι είναι το κάθε δώρο.
Ο λυράρης πάιζει και τραγουδάει.
Φέρ ‘τε, φέρ ‘τε φέρ’ τε και τ’ οπίσ’ πα μ’ έρται
εκατόν δακόûö, χίλö πεντακόûö.
ΤΕΛΑΛΤΣ

Η Μαρία τη Κουτάλ’ χαρίζ’ τον γαμπρόν έναν ζευγάρ’ ûαλένö ορτάρö για να μη ριγούνε τον
üειμωγκόν τα ποδάρö ‘τ’. Το καλοκαίρ’ επορεί και λάûκεται και οξυπόλ’τος.
Ο Γιάννες τ’ Αμανάτ’ χαρίζ’ τον γαμπρόν έναν τρανόν πεûκίρ’ και την νύφεν ένα παρχάτû’, να κολλίζ απέσ’
το ξύγαλαν.
Τη χρόν’ με τ’ είναν καλέσσαν νύφεν για τον γιον ατ’ τον Νάστον, τον παχλιβôνον τη χωρί' εμουν.
Ο Παύλον τοι Παιδίων, θείος τη γαμπρού, χαρίζ έναν δίλαβον. Ο Στάθον τη Νινίας, χαρίζ’ τον
γαμπρόν έναν σάτû’, να ψέν’ απάν η νύφε τα λαβάûö.
Ο Ηλίας τη Μητάκ’ χαρίζ’ έναν εγδίν (σκορδοκόπαλον) να κοπανίζ η νυφε το κιφάλ’ τη πεθεράς.
Η Τασία τη Νταντάγιαννε, θεία τη γαμπρού, χαρίζ’ έναν καρσάν’ να ζουμών’ απέσ’ η νύφε τα ψωμία.
Τη Τûιλιγγάρ’ ο γαμπρόν, ο Χρήστον, ας σην Ελασσώναν, χαρίζ τον γαμπρόν τρία üιλιάδας.
Και σα παιδία ‘τ’.

Ο Νικόλας τη Πασελή, εξάδελφος τη γαμπρού, χαρίζ’ τρία üιλιάδας.
Η Χατούνα, θεία τη γαμπρού, χαρίζ’ έναν κουκούμ’. Η Κάλη τη Αλεξίνας, θεία τη γαμπρού, χαρίζ’ έναν
σαμοβάρ’.
Η Μελάνα τη Γοργορίνας, γειτονάσσα τη γαμπρού, χαρίζ’ το γαμπρόν έναν καμίσ’ και την νύφεν
έναν ζευγάρ’ ναλία και έναν ζευγάρ’ πιάστρας, να μη κάεται όντες κατηβάζ’ την τάνùöρην με το φαΐν.
Έστειλεν και ο Αλαφούντογλης έναν κολογκύθ’ τρανόν άμον το κιφάλ’ν ατ’.
Πέει τ’ öτον ας έν’ καλά.
Η Θυμία τη Κετûέρ’ χαρίζ’ έναν κοσσούν με τα πουλία ‘τ’ς.
Ο Μήτον τη Τûανûατάν, χαρίζ’ τον γαμπρόν έναν μουχτεροπούλ’.
Τη Τûαφιτάν ο Γοργόρτς χαρίζ’ τον γαμπρόν ένα ταντùαρην ûöνταχλήν και τ’ ολόγερα πορτûικλήν.
Άφεριμ’ τον παûά μ’ τον Γοργόρ’. Να ζει και να έχουμ’ ατον.
Ο Στοφόρον, ο θείον τη νύφες, χαρίζ’ έναν μοζίκαν τον γαμπρόν και έναν μεταξωτόν φιστάν’ την νύφεν.

Να έν’ καλά.

Η Λίτα, η προξενήτρα, χαρίζ’ τον γαμπρόν δύο τûιλούκια με την ýην και την νύφεν έναν μεταξωτόν φιστάν’.
Ο Κόντûας ο Γιωρίκας χαρίζ’..... ντο πράμαν έν’ αβούτο;
(Το περιεργάζεται, αλλά δεν καταλαβαίνει τι είναι και στο τέλος λέει) Ο Κόντûας ο Γιωρίκας είπα, χαρίζ’ έναν
θάμαν.

(Μετά χορεύονται διάφοροι χορόι και τελευταία τα εφτά μονοστέφανα κ’ αραέτσ’ πα τελείται η χαρά.)

ΤΕΛΟΣ

