Ακρίτα μ’ και Τραντέλλενα και χρυσαρματωμένε,\nαγέραστε κι ανίκητε, δαφνοστεφανωμένε\nκαι δοξασμένον τ’ όνομα σ’ σα γενεάδες όλια,\nγια πέ με για τα γονικά σ’ και που κρατεί η ρίζα σ’;\n|Ακρίτας|\nπίνακας Δ. Σκουρτέλη\nΤίνος κυρού παιδίν ιγεύ’ς και ποίος εν η μάνα σ’;\nΚαι ποιον μοίρα επρόσταξεν κι εσύ σον κόσμον έρθες;\n-Ο κύρη μ’ εν ο Καύκασον, σα κόσμια ξακουσμένος,\nμάνα μ’, η Μαύρη Θάλασσα, με τα πολλά φορτούνας.\nΟ Καύκασον εφίλεσεν τα κύματα τ’ς τα κρύα\nκαι με τ' εκείν το φίλεμαν, τη θάλασσας τα σπλάχνα\nεγένταν αναχάπαρα ζεστόν ζωής φωλέαν.\nΑοίκον είχα ριζικόν,αέτ’ς εμοιροπλάστα.\nΚι όντες τη Μαύρη Θάλασσαν εντώκανε τα πόνια\nκι ο Καύκασον εχαίρουτον κι ο Πόντον ετραγώδ’νεν,\nεγώ σον κόσμον έρχουμνε με τ’ άρματα ζωσμένος!\nΑκρίτας και παλληκαράς σα χάλκενα τ’ αλώνια,\nΑκρίτας και πολέμαρχος σου Πόντου τα ραchία,\nΑκρίτας και Τραντέλλενας και κοσμοφωτοδότες!
Έναν Σάββαν η ποπαδία τ' Αγρόποπα εχπάστεν να πάει σην Γαλλίαναν, θα εκλώσκουτον την Κερεκήν και είπεν τον ποπάν:\nΠόπα, πουρνά αποπουρνού πριν να πας σην εκκλησίαν φάϊσον και πλύμψον τα ζα κι αέτσ' δέβα, μαθεμένα αέτσ' είναι κι οντάν διαβαίνε ας σον καιρόν τη πλυμιγματί, κόφτνε τα ζώσκοινα και τιασσεύνε τ' έναν τ' αλλο.\n-Καλόν, είπεν ο ποπάς και εδέβασεν πλάν την ποπαδίαν.\nΤην Κερεκήν ο ποπάς εσκώθεν με τα χαράγματα , ενέσπαλεν τα ζα και επήεν σην εκκλησίαν. Οντάν έρθεν η ώρα να γυρίζ την άεν, επαίρεν το δισκοπότηρο σα χέρια 'τ και πριν να βγαίν ας σην Πύλην, εντώκεν σον νούν ατ ντο είπεν άτον η ποπαδία κ' επάτεσεν κ' εβάρκιξεν:\nΤρέξτε σκύλ παιδία σο μαντρίν έμουν, ατώρα επαρτσιαλαεύταν τ' αστόχια. Πάντων ημών μνησθείη...\nΙωάννης Σπυριδόπουλος\nΛΕΞΙΛΟΓΙΟ\n1. εχπάστεν= ξεκίνησε.\n2. θα εκλώσκουτον= θα γύριζε.\n3. Κερεκήν= Κυριακή.\n4. Πουρνά= Αύριο, πουρνός=πρωι, πρωινό.\n5. Αποπουρνού= από το πρωί.\n6.Φάϊσον=δόσε φαγητό, τάισε.\n7. Πλύμψον= δώσε το πλυμίν(βρασμένα χόρτα για την αγελάδα).\n8. Αέτσ'= έτσι.\n9. Δέβα= πήγαινε.\n10. Διαβαίνε= περνάνε\n11. Κόφτνε=κόβουνε.\n12. Ζώσκοινα= Δέματα αγελάδας.\n13. Τιασεύνε= τρυπούν, ξεσχίζουν.\n14. Εδέβασεν πλάν= Απέπεμψε.\n15. Ενέσπαλεν= ξέχασε.\n16. Επάτεσεν= Πάτησε\n17. Εβάρκιξεν= φώναξε δυνατά.\n18.Επαρτσιαλαεύταν= Χτυπήθηκαν ...για σκότωμα.\n19. Αστόχια=Που είθε να μείνουν χωρίς νοικοκύρη.\nΠόπα, πουρνά αποπουρνού πριν να πας σην εκκλησίαν φάϊσον και πλύμψον τα ζα κι αέτσ' δέβα, μαθεμένα αέτσ' είναι κι οντάν διαβαίνε ας σον καιρόν τη πλυμιγματί, κόφτνε τα ζώσκοινα και τιασσεύνε τ' έναν τ' αλλο.\n-Καλόν, είπεν ο ποπάς και εδέβασεν πλάν την ποπαδίαν.\nΤην Κερεκήν ο ποπάς εσκώθεν με τα χαράγματα , ενέσπαλεν τα ζα και επήεν σην εκκλησίαν. Οντάν έρθεν η ώρα να γυρίζ την άεν, επαίρεν το δισκοπότηρο σα χέρια 'τ και πριν να βγαίν ας σην Πύλην, εντώκεν σον νούν ατ ντο είπεν άτον η ποπαδία κ' επάτεσεν κ' εβάρκιξεν:\nΤρέξτε σκύλ παιδία σο μαντρίν έμουν, ατώρα επαρτσιαλαεύταν τ' αστόχια. Πάντων ημών μνησθείη
0 ποπά Γιωρτς εποίνεν ποπαδικήν σ' έναν χωρίον τη πατρίδας. Πολλά γράμματα κ' έξερεν ο καημένον.\nΑρ' έναν Κερεκήν ημέραν σίτα εδέβαζεν το ευαγγέλιον, Αβραάμ εγέννησεν Ισαάκ, Ισαάκ εγέννησεν Ιακώβ....το κερίν ντο εκράτ'νεν ο γιος ατ' ο Στυλίκον εγιάντζεν σ' άλλ' το μέρος κι άλλο 'κ' έλεπεν να δεβάζ'.\nΝτο να εποίνεν; Εκλώστεν σον Στυλίκον μερέαν και είπεν ατον.\nΝέπε, για κλώσον το κερίν αδαμερέαν, ας τερούμ' κι αβούτος τη σκύλ' ο γιον τίναν εγέννεσεν.
O Κάκον τη Σαρπισκενά,όσα επένεν σην εγκλεσίαν, πάντα επένεν κ' έστεκεν εμπροστά σην εικόναν τ' Αγιάννε του Προδρόμου, εποίνεν την ευχήν ατ' και πάντα ελάϊζεν τα χείλα τ' και κάτ' έλεεν.\nΑτό εστόχεψεν ατο ο ποπά Χαρίτων κι αγνόν εφάνθεν ατον. Έναν πρωΐ που επήεν ο Κάκον σην εγκλεσίαν, ετέρεσεν ολόερα κανείς 'κ' έν'( ο ποπά Χαρίτων εκρύφτεν σο Ιερόν) κ' εκείνα ντο έλεεν απέσ' ατ', ερχίνεσεν να λέει ατα τσαϊχτά.\nΟ ποπά Χαρίτων όντες έκ'σεν το όνομαν πελα(γ)ία, εξέγκεν έναν άγρεν λαλίαν και είπεν:\n-Εξ', έξ' αγλήγορα απαδαπέσ', εκείνε 'κ'εν' για τ' εσέν.\nΟ καημένον ο Κάκον έρθεν κ' ελώλωσεν. Επήεν ως την πόρταν κ' επεκεί εκλώστεν και είπεν:\n-Εσέν καλά εποίκεν κ' έκοψεν το κιφάλι σ' εκείνος ο Ηρώδης.Εσύ πάντα αΐκα δουλείας εποίνες.
Ο Σίσκον ο Γιωρίκας ετοιμάεν να πάει ψαλαφά κορίτσ\' για τον γιον ατ \' τον Γιαγκούλην. Επέρεν μετ\' εκείνον και τον γείτονάν ατ\' τον Αρίστην, τον Γιανουτήν κ\' εδαρμένεψεν ατον ντο να λέει.\n- Όντες θα έρται η σειρά μ\' να καλατσεύω, είπεν ατον, ήνταν λέγω εγώ, εσύ θα διπλάεις ατο, τεμάκ έναν λέγω εγώ, δύο θα λες εσύ.\n- Καλά, είπεν ο Αρίστης, θα ευτάγω άπως λες.\nΑρ\' όντες έρθεν η σειρά τη Γιωρίκα, είπεν τοι συμπεθέρτς.\n- Ακούστεν ντο προίκαν θα δίγω σον γιο μ\' τον Γιαγκούλην.\nΘα δίγ\' ατον πέντε στρέμματα χωράφα αφκά σην βάλταν και πέντε στρέμματα σα καψούρας.\n-Ψέματα λέει, είπεν ο Αρίστης, δέκα στρέμματα θα δί\' ατον σην βάλταν και δέκα σα καψούρας.\n- Θα διγ\' ατον κ\' έναν χτήνον.\n- Ψέματα λέει, δύο χτήνα θα δι\' ατον.\n- Ατώρα ας λέγω σας και το κουσούρ\' τη παιδά. Τ\' έναν τ\' ομμάτ\'ν ατ\' \'κ\' ελέπ\' καλά.\n- Ψέματα λέει, τα δύο πα \'κ\' ελέπ\'νε καλά.
Ο πόπαΚωνσταντίνον ο Κογκοσιάς σα Φτελένια εποίνεν ποπαδικήν.\nΝικόλαος Τοπαλίδης\nΕσχωρεμένον πολλά εγάπανεν το ρακίν και έπινεν, επαραμεθύνεν και άλλο\nντ’ εποίνεν 'κ έξερεν μίαν ’κ έτον δεύτερον ’κ έτον, επουγαλεύταν και εγκάλεσαν άτον σον δεσπότ.\nΟ δεσπότς έστειλεν κ’ εκούξεν άτον και είπεν άτον: Πάτερ παπαΚωνσταντίνε, ακούω πολλά πίντζ, και ευτάς ανησυχίας· αυτά σο σχήμα μας ’κι ταιριάζνε.\nΟ ποπαΚωνσταντίνον νιά εδέκεν, νιά επαίρεν και είπεν τον δεσπότ: Δεσπότη μου, εκειαπάν-καικά τα χωρία μακρά είν τ’ έναν ας άλλο, αναμεσά ’τουν υλέητα είναι και oι λύκ και άρκ το τιβόλ παίζνε. Μεσανυχτί έρχουντατ κούζνε με να πάω δίγω κάτηναν μετάδοσην ογώ αν ’κι σύρω κάμποσα ας σ’ οσπίτ ’κ εβγαίνω και αν ’κί θέλτς να πίνω, δέβα ποίσον άτς εσύ ποπαδικήν και πριν να τελέν το λόγον άτ, εχπάστεν να εβγαίν.\n-Κάθκα τσιάνουμ, είπεν άτον ο δεσπότς, ’κι λέω σε μη πίντζ... πία άμα μη παραδεβάεις άτο.
Ο Γιωρίκας οσήμερον πολλά ενεγκάστεν. Όλον την ημέραν έσκιζεν κουρία. Το βράδον, αμόν ντο έφαγεν και μετά, εντώκεν κα το κιφάλ'ν ατ'. Εσκάλωσεν να χουρλαεύ'.\nΑς άλλ' τη μερέαν, ο Κωστίκας τ' αρχαντάσ'ν ατ', εθέλνεν κάτ' να ερώτανεν τον Γιωρίκαν. 'Κι χάν' καιρόν, επέρεν το τελέφωνον κι εστάθεν.\n-Τριν ... τριν ... το τελέφωνον τη Γιωρίκα εγουτούρεψεν.\nΑπλών' το χέρ' ο Γιωρίκας και σ'κών' το ακουστικόν.\n-Εμπρός! λέει νυσταμένος.\nΚαι ο Κωστίκας:\n-Εγνέφ'σα σε, Γιωρίκα, να σ'χωράς με..\nΚαι ο Γιωρίκας λέει ατον για να ησυχάζ' ατον:\n-Μη στενοχωρεύκεσαι, Κώστικα, ζατίμ εγώ εγνέφ'σα, γιάτι εντώκεν το τελέφωνο μ'!\nΛεξιλόγιο:\nγνέφισμαν = ξύπνημα,\nενεγκάστεν = κουράστηκε,\nεντώκεν κα το κιφάλ'ν ατ' = έκφραση που σημαίνει έβαλε το κεφάλι του κάτω (στο μαξιλάρι).\nΕντώκεν = αόριστος του ρήματος\nκρούω = χτυπάω,\nεσκάλωσεν να χουρλαεύ' = άρχισε να ροχαλίζει,\nαρκαντάσ' και αρχαντάσ' = φίλος,\nεγουτούρεψεν = λύσσαξε (χτύπησε δυνατά),\nζατίμ = φυσικά, έτσι κι αλλιώς.\nΑς άλλ' τη μερέαν, ο Κωστίκας τ' αρχαντάσ'ν ατ', εθέλνεν κάτ' να ερώτανεν τον Γιωρίκαν. 'Κι χάν' καιρόν, επέρεν το τελέφωνον κι εστάθεν.\n-Τριν ... τριν ... το τελέφωνον τη Γιωρίκα εγουτούρεψεν.\nΑπλών' το χέρ' ο Γιωρίκας και σ'κών' το ακουστικόν.\n-Εμπρός! λέει νυσταμένος.\nΚαι ο Κωστίκας:\n-Εγνέφ'σα σε, Γιωρίκα, να σ'χωράς με..\nΚαι ο Γιωρίκας λέει ατον για να ησυχάζ' ατον:\n-Μη στενοχωρεύκεσαι, Κώστικα, ζατίμ εγώ εγνέφ'σα, γιάτι εντώκεν το τελέφωνο μ'!
Τα Φώτα την ημέραν έτον. Πριν κάμποσα χρόνα οι Σέσλοβαληδες εκατήβαν αφκά σο ποτάμ κ’ ενέμεναν τον ποπάν να έρται σύρ’ τον σταυρόν σο νερόν.\nΠολλά ‘κ’ επήεν κι ο ποπάς έρθεν έψαλλεν το εν Ιορδάνη βαφτιζομένου σου Κύριε , κ' έσυρεν τον σταυρόν σο ποτάμ’, άμαν κανείς 'κ’ ερούξεν να πιάν’ ατο γιατί εποίνεν τρανόν παγωνίαν.\nΑτότε ο πάρεδρον τη χωρί’ επαρακάλεσεν και είπεν:\n- Ήντζαν ρούζ’ σο ποτάμ’ και φέρ’ τον σταυρόν θα δίγ’ ατον ό,τι ψαλαφά με.\nΚαλά καλά 'κι είπεν ό,τι ψαλαφά με και ο Κοσμάς ο Παυλίδης (το προσωνύμ'ν ατ' ψαράς) ευρέθεν με τα λώματα σο ποτάμ’.\nΕπέρεν τον σταυρόν κ’ επήεν ίσα σον Πάρεδρον. Ο πάρεδρον εγκαλάστεν κ’ εφίλεσεν ατον και είπεν ατον:\n- Κόσμα, ντο θελτς ας εμέν’- Πάρεδρε, ας εσέν δεν 'κι θέλω, μαναχόν να ευρήκ'ς ποίος εκούντεσε με κ’ ερούξε με σο ποτάμ’.
ΜΟΛΛΑ ΜΟΥΤΗΣ έτον άσ’ σ’ εκείντς τοι κρυφούς τοι χριστιανούς π’ έλεγαν-άτς Τενεσούρ (γυριστούς ή Κλωστούς).\nΆσ’ ετσακώθαν τα γανάτια τη Τουρκίας άσ’ σην Επανάστασιν τ’ Ελλάδας σα 1821, κ’ εγονάτσεν, κι’ άσ’ σον πόλεμον τη Ρουσσίας σα 1828 «Πάσκεβιτς Εριβάνσκης,» ασ, σο ζορν’ ατς, πρώτα σα 1840 εδέκεν το «τανζιμάτ» (ισοπολιτεία και θρησκευτική ελευθερία) κ’ υστερνά ασ’ σο έφαγεν έναν τρανόν ζαπάρταν ακόμαν άσ’ σην Ρουσσίαν σον πόλεμον τη Κριμαίας 1854, εδέκεν και το «Χάτι Χουμαγιούν», ατότε πολλά οικογένειας άσ’ σοι Κλωστούς και άσ’ σοι κρυφούς εξέβαν σ’ σην εσκάραν σα 1856 1860, κ’ εκολούθεσαν το Ρούσσικον το στράτεμαν κ’ επήγαν σην Ρουσσίαν.\nΟ Μολλά Μουτής κ’ επόρεσεν να φανερούται με το να έτον Μουεζίντς σ’ ση Κανί το Τσαρσή Τζάμεσην. Ο γυιός άτ’ με την νύφεν άτ’,τ’ άδέλφ’ άτ’ κ’ οι συγγενείς άτ’ σ’ σα 1858 με πολλούς άλλ’τς Κανέτας και Χωρέτας άσ’ σα χωρία τη Κανί, εκότσεψαν ς’ σην Ρουσσίαν, σον Καύκασον, κ’ επήγαν κ' εγόνεψαν ς’ σην Μισχανάν τη Τιφλιζή.\nΤ’ οσπίτ’ τη Μολλά Μουτή έτον σ’ σον Αε-Θόδωρον τη Κανί.\nΆσ’ επέμνεν μοναχός, επούλτσεν τ’ οσπίτν άτ’ τον Σαλλαπάσ’ τον X' Παναέτεν-αδελφόν του παππού μου— κ’ εκείνος επήεν κ’ εζήνεν ς’ έναν όταν τη Τσαρσή - Τσαμεσή. Εκείνα τα χρόνα το Τσαμίν Μετρεσές έτον, κ’ έποίνεν τ’ ιπατέτν - άτ’.\nΣ’ υστερνά τα χρόνα άστ' εγέρασεν επήεν εκάτσεν ς’ έναν οτάν τη Σταυρού τη Χανή, να εν σουμά σοι χριστιανούς.\nΤη Μολλά Μουτή τ’ όσπίτ’ επρόφτασ' άτο κ’ εγώ. Σ’ εμόν τον καιρόν ακόμαν ς’ αμπάρ’ απές εφαίνταν τοι κερίων τα καψίματα. Γιατί άσ’ σ’ ελογάσκουνταν Τούρκ’ εφοβούνταν ν’ εφυλάτταν τα εικονίσματα τουν ανοιχτά, κ’ έκρυφταν άτα σ’ αμπάρα απέσ’, και τα κερία ντ’ έφτηναν ς’ σα εικόνας κεκά έκαιγαν τα ξύλα.\nΕπέρασαν χρόνα πολλά. Ο ζαβαλής ο Μολλά Μουτής παστάν εγέρασεν εκόφταν τα γόνατα τ’ και πολλά κ’ εδέβαιν ερρούξεν ς’ σο κρεβάτ’ ...\nΕναν ημέραν εγροίξεν τον θάνατον άτ’ εκούϊξεν κρυφά την νύχταν τον Ποπά - Δαμιανόν είδεν τα χάλ’ ατ’, χάλα κ’ ειν’, εξαβούρεψεν άτον, κ’ εμετάλαβεν άτον τ’ Άχραντα Μυστήρια.\nΣ’ έκείνο απάν ο Μ. Μουτής έσυρεν κ’ επέρεν άσ’ σην γούλαν’ άτ’ έναν σετεφένεν μικρόν σταυρόν κ’ εδέκεν άτο τον Ποπά Δαμιανόν κ’ είπεν άτον:\n«Νά εχω την ευχή σ’ έπαρ άβούτο το σταυρόν, εγώ άπόψ’ αποθάνω, μ’ έρχουνταν πουρνά τα σκυλία ( εννοούσε τους τούρκους) ευρήκ’ν’ άτο ’ς σην γούλα μ’ και μαγαρίζ’ν άτο».\nΕστάθεν ολίγον, επέρεν αναπνοήν, κ’ επεκείμ’ εσέγκεν το χέρν’ άτ αφκά ς’ σο μαξιλάρ’ν άτ εξέγκεν πέντε λίρας κ’ είπεν άτον :\n«Έπαρ’ κι’ αβούτα τα πέντε λίρας ντο έχω, ποίσο με έναν σερανταλείτουργον και ντ’ απομένε δώσ’ άτα τ' εφτωχούς ν’ εσχωρούνε με».\nΟ Ποπά Δαμιανόν επέρεν το σταυρόν επροσκύνεσεν άτο, εσταύρωσεν μετ’ εκείνο τρία φοράς τον Μολλά Μουτήν κ’ εσέγκεν άτο σον κόλφεν άτ’ με τα παράδας. Εκάτσεν ολίγον μετ’ εκείνον και πολλά κ’ επήγεν ο Μολλά Μουτής εφέκεν άτον υΐαν.\nΕσκώθεν ο Ποπά Δαμιανόν, ετσάμωσεν τ' όμμάτ’ άτ’, εσταύρωσεν τα χέρ' άτ’, εδέβασεν την κανόνα ατ’,εφίλεσεν τρία φοράς, έκλαψεν άτον ενα παρτσάν κ’ έδέβαιν πλάν κρυφά όπως έρθεν ...\nΤον πουρνόν οι Τούρκ’ εύραν άτον αποθαμένον, εγροίξαν την δουλείαν, κ’ ίνας γέρος Μολλάς είπεν:\n«Ζάτι κι αβούρ’ ιτη, σαλαβάτ’ τα βερμάτη». Δηλ. Άλλωστε ήταν άπιστος! (εννοούσε ότι ήταν χριστιανός), δεν έδωσε ούτε απολογίαν.\nΆρ’ εποίκαν κ’ εκείν’ τ’ ατέτα άτουν, έλουσαν άτον, έσέγκαν άτον ς’σό Ταπούτ’ άπάν κ’ έπέραν άτον κ’ επήγαν έθαψαν άτον 'ς σά Μεζαρλούκα τ’ Ωρομάϊσας.\nΟι Ρωμαίοι ούλ’ έξαιραν το ταφήν άτ’ και κάπου - κάπου κρυφά - κρυφά, έφτιναν έναν κερόπον ’ς σό κιφάλ’ ν’ άτ’.\n’Αέτς έπέθανεν ο ζαβαλής ο Μολλά Μουτής.\nΣυλλογή Π. Σαλαπασίδη (Υψηλάντη).\nΙστορικό ανέκδοτο Αργυρούπολης\nΆσ’ ετσακώθαν τα γανάτια τη Τουρκίας άσ’ σην Επανάστασιν τ’ Ελλάδας σα 1821, κ’ εγονάτσεν, κι’ άσ’ σον πόλεμον τη Ρουσσίας σα 1828 «Πάσκεβιτς Εριβάνσκης,» ασ, σο ζορν’ ατς, πρώτα σα 1840 εδέκεν το «τανζιμάτ» (ισοπολιτεία και θρησκευτική ελευθερία) κ’ υστερνά ασ’ σο έφαγεν έναν τρανόν ζαπάρταν ακόμαν άσ’ σην Ρουσσίαν σον πόλεμον τη Κριμαίας 1854, εδέκεν και το «Χάτι Χουμαγιούν», ατότε πολλά οικογένειας άσ’ σοι Κλωστούς και άσ’ σοι κρυφούς εξέβαν σ’ σην εσκάραν σα 1856 1860, κ’ εκολούθεσαν το Ρούσσικον το στράτεμαν κ’ επήγαν σην Ρουσσίαν.\nΟ Μολλά Μουτής κ’ επόρεσεν να φανερούται με το να έτον Μουεζίντς σ’ ση Κανί το Τσαρσή Τζάμεσην. Ο γυιός άτ’ με την νύφεν άτ’,τ’ άδέλφ’ άτ’ κ’ οι συγγενείς άτ’ σ’ σα 1858 με πολλούς άλλ’τς Κανέτας και Χωρέτας άσ’ σα χωρία τη Κανί, εκότσεψαν ς’ σην Ρουσσίαν, σον Καύκασον, κ’ επήγαν κ' εγόνεψαν ς’ σην Μισχανάν τη Τιφλιζή.\nΤ’ οσπίτ’ τη Μολλά Μουτή έτον σ’ σον Αε-Θόδωρον τη Κανί.\nΆσ’ επέμνεν μοναχός, επούλτσεν τ’ οσπίτν άτ’ τον Σαλλαπάσ’ τον X' Παναέτεν-αδελφόν του παππού μου— κ’ εκείνος επήεν κ’ εζήνεν ς’ έναν όταν τη Τσαρσή - Τσαμεσή. Εκείνα τα χρόνα το Τσαμίν Μετρεσές έτον, κ’ έποίνεν τ’ ιπατέτν - άτ’.\nΣ’ υστερνά τα χρόνα άστ' εγέρασεν επήεν εκάτσεν ς’ έναν οτάν τη Σταυρού τη Χανή, να εν σουμά σοι χριστιανούς.\n|Αργυρουπολη 1932|\nΤη Μολλά Μουτή τ’ όσπίτ’ επρόφτασ' άτο κ’ εγώ. Σ’ εμόν τον καιρόν ακόμαν ς’ αμπάρ’ απές εφαίνταν τοι κερίων τα καψίματα. Γιατί άσ’ σ’ ελογάσκουνταν Τούρκ’ εφοβούνταν ν’ εφυλάτταν τα εικονίσματα τουν ανοιχτά, κ’ έκρυφταν άτα σ’ αμπάρα απέσ’, και τα κερία ντ’ έφτηναν ς’ σα εικόνας κεκά έκαιγαν τα ξύλα.\nΕπέρασαν χρόνα πολλά. Ο ζαβαλής ο Μολλά Μουτής παστάν εγέρασεν εκόφταν τα γόνατα τ’ και πολλά κ’ εδέβαιν ερρούξεν ς’ σο κρεβάτ’ ...\nΕναν ημέραν εγροίξεν τον θάνατον άτ’ εκούϊξεν κρυφά την νύχταν τον Ποπά - Δαμιανόν είδεν τα χάλ’ ατ’, χάλα κ’ ειν’, εξαβούρεψεν άτον, κ’ εμετάλαβεν άτον τ’ Άχραντα Μυστήρια.\nΣ’ έκείνο απάν ο Μ. Μουτής έσυρεν κ’ επέρεν άσ’ σην γούλαν’ άτ’ έναν σετεφένεν μικρόν σταυρόν κ’ εδέκεν άτο τον Ποπά Δαμιανόν κ’ είπεν άτον:\n«Νά εχω την ευχή σ’ έπαρ άβούτο το σταυρόν, εγώ άπόψ’ αποθάνω, μ’ έρχουνταν πουρνά τα σκυλία ( εννοούσε τους τούρκους) ευρήκ’ν’ άτο ’ς σην γούλα μ’ και μαγαρίζ’ν άτο».\nΕστάθεν ολίγον, επέρεν αναπνοήν, κ’ επεκείμ’ εσέγκεν το χέρν’ άτ αφκά ς’ σο μαξιλάρ’ν άτ εξέγκεν πέντε λίρας κ’ είπεν άτον :\n«Έπαρ’ κι’ αβούτα τα πέντε λίρας ντο έχω, ποίσο με έναν σερανταλείτουργον και ντ’ απομένε δώσ’ άτα τ' εφτωχούς ν’ εσχωρούνε με».\nΟ Ποπά Δαμιανόν επέρεν το σταυρόν επροσκύνεσεν άτο, εσταύρωσεν μετ’ εκείνο τρία φοράς τον Μολλά Μουτήν κ’ εσέγκεν άτο σον κόλφεν άτ’ με τα παράδας. Εκάτσεν ολίγον μετ’ εκείνον και πολλά κ’ επήγεν ο Μολλά Μουτής εφέκεν άτον υΐαν.\nΕσκώθεν ο Ποπά Δαμιανόν, ετσάμωσεν τ' όμμάτ’ άτ’, εσταύρωσεν τα χέρ' άτ’, εδέβασεν την κανόνα ατ’,εφίλεσεν τρία φοράς, έκλαψεν άτον ενα παρτσάν κ’ έδέβαιν πλάν κρυφά όπως έρθεν ...\nΤον πουρνόν οι Τούρκ’ εύραν άτον αποθαμένον, εγροίξαν την δουλείαν, κ’ ίνας γέρος Μολλάς είπεν:\n«Ζάτι κι αβούρ’ ιτη, σαλαβάτ’ τα βερμάτη». Δηλ. Άλλωστε ήταν άπιστος! (εννοούσε ότι ήταν χριστιανός), δεν έδωσε ούτε απολογίαν.\nΆρ’ εποίκαν κ’ εκείν’ τ’ ατέτα άτουν, έλουσαν άτον, έσέγκαν άτον ς’σό Ταπούτ’ άπάν κ’ έπέραν άτον κ’ επήγαν έθαψαν άτον 'ς σά Μεζαρλούκα τ’ Ωρομάϊσας.\nΟι Ρωμαίοι ούλ’ έξαιραν το ταφήν άτ’ και κάπου - κάπου κρυφά - κρυφά, έφτιναν έναν κερόπον ’ς σό κιφάλ’ ν’ άτ’.\n’Αέτς έπέθανεν ο ζαβαλής ο Μολλά Μουτής.
Σταυρίτες μήνας έτονε, έναν Σάββαν ημέραν\nΤη Σαντάν Τούρκ’ επάτεσαν, τ ’οσπίτα ‘μουν επαίραν.\nΓυναίκ’ς, μωρά και χάταλα καν’νάν εκεί κ’εφέκαν\nΝτο είχαμ’ όλα έρπαξαν, φωτίαν τ’ άλλα εδέκαν\nΘέ μ’ δό μας δύναμην, δό ‘μας παρηγορίαν\nΌλ’ έμουν θ’αποθάνομε ‘ς σό τσόλ’ την εξορίαν.\nΑνάθεμά το Ερζερούμ, τα χιόνα και τα κρύα\nΤην πείναν ντό ‘κι σύρκεται και πλεθύν’ νε τα ταφία.\nΧουνούζ να χάται τ’ όνεμα σ’, λιθάρ’ απάν’ τσ’ να κείται,\nτη Σαντάς τα γυναικόπαιδα ντό έφαες κανείται.\nΡίζα μ’ η ψή’ μ’ βρουλίεται, σ' ομμάτα μη τερείς με,\nσύρον την πείνα σ’ μαναχόν, άλλο μη τυραννίεις με.\nΤα δάκρα μ’ κι ποτίγουνταν, την πείνα σ’ να χορτάζω,\nενέσπαλε μας και ο θεόν-λέγ’άτο και τρομάζω\nΣεπτέμβρης μήνας ήτανε και Σάββατο ημέρα\nΤη Σαντά Τούρκοι πάτησαν, τα σπίτια μας πήραν.\nΓυναίκες και μικρά παιδιά, δεν άφησαν κανένα\nΤο βίος μας όλο τ’ άρπαξαν, τα σπίτια μας τα κάψαν.\nΘεέ μου δώσε δύναμη, δώσε παρηγοριά\nΌλοι μας θα πεθάνουμε στην έρμη την εξορία.\nΑνάθεμα το Ερζερούμ τα χιόνια και τα κρύα\nΤην πεινά την ανυπόφορη που μνήματα γεμίζει.\nΧουνούζ, να χαθεί τ’ όνομα σου, πέτρες να σε σκεπάσουν\nΓυναικόπαιδα απ’ τη Σαντά, όσα έφαγες σε φτάνουν\nΜωρό μου , μου καις την ψυχή, σαν κοιτάς στα μάτια\nΥπόμενε την πεινά σου και μη με τυραννάς\nΤα δάκρυα μου δεν πίνονται την πεινά σου να χορτάσω,\nΜας ξέχασε και ο θεός- το λέγω και τρομάζω.
Γουρπάντζ , γουρπάντζ πουλόπο 'μ πεφέκες μας και πας -ι;\nη καμονή 'σ 'κι σύρκεται θα ρούζω και σκοτούμαι.\nΤον κύρη 'σ ντο θα λέγ' άτον ντο θα γραφτ' άτον. Γιάννε 'μ;\nΟ κύρη 'σ παλαλά 'ποίνεν για τ' εσέναν πουλόπο μ,\nκι αν έρται ο πατέρας σου ατός θα τσιουλτουρεύει.\nΈλα, έλα Γιαννίκα μου, γιατί είσαι χολιασμένος;\nΓια τέρ' για τέρ' τα συμπαίδια 'σ πως πάγνε σο σχολείον,\nέρθαν και αραεύνε σε να παίρν' εσε και πάγνε.\nΓιωρίκα μου, Γιωρίκα μου, τρανόν φουρτούνα έχω,\nεφέκε μας ο Γιάννης -ι 'μ, εφέκε μας και πάει,\nπαρηγορίαν 'κι σκων άτο να 'λλοί εμέν την μάρσαν.\nΕγώ εθάρνα ση Σαντά κανένας κι αποθάνει.\nΝτο θα φτάγω, Γιωρίκα μου, άν έρχεσαι κ' ελέψ' με;\nΘα κρούω και σκοτούμαι ΄γω να μη 'λεπω τα διάκρια 'σ\nτα διάκρυα 'σ και τα διάκρια μου όλια άχρηστα πάγνε.\nΛΕΞΙΛΟΓΙΟ\nΓουρπάντζ (λέξη τούρκικη)=α)θυσία να γίνω, β) να σε χαρώ\nπεφέκες= που μας άφησες\nη καμονή= λύπη εξ αιτίας του θανάτου\nθα ρούζω= θα πέσω\nπαλαλά= τρελλά\n΄ποίνεν= έκανε\nκι αν έρται= κι αν ερθει\nθα τσιουλτουρεύει= θα τρελαθεί\nχολιασμένος= θυμωμένος\nσυμπαίδια= αγόρια συνομίληκα\nαραεύνε=γυρεύουν\nεθάρνα= νόμιζα\nΘυσία να γίνω, θυσία να γίνω πουλάκι μου που μας άφησες και πας;\nη λύπη δεν υποφέρεται θα πέσω και θα σκοτωθώ.\nΤον πατέρα σου τι να τον πω, τι να του γράψω. Γιάννη μου;\nΟ πατέρας σου σαν τρελός έκανε για σένα, πουλάκι μου,\nκι αν έρθει ο πατέρας σου αυτός θα τρελαθεί.\nΈλα, έλα Γιαννάκη μου, γιατί είσαι θυμωμένος;\nΓια κοίτα για κοίτα τους συνομήλικους σου πως πηγαίνουν στο σχολείο,\nήρθαν και σε ψάχνουν να σε πάρουν και να πάνε.\nΓιώργο μου, Γιώργο μου μεγάλη φουρτούνα έχω,\nμας άφησε ο Γιάννης μας, μας άφησε και πάει,\nαυτό δεν σηκώνει παρηγοριά αλίμονο σε μένα την καημένη.\nΕγώ νόμιζα στη Σαντά δεν πεθάνει κανένας.\nΤι θα κάνω Γιώργο μου αν έρθεις και με δεις;\nθα χτυπήσω και θα σκοτωθώ να μη βλέπω τα δάκρυα σου\nτα δάκρυα σου και τα δάκρυα μου όλα άχρηστα πάνε
Η κίσσα κούζ’ ασό κλαδίν κι η φάσα ’ση φωλέαν\nκι η πέρδικα η πλουμιστή ασά λιθαρομύτια...\nΗ κίσσα κρατεί τo σαπών’ κι η φάσα τo εμπρίκι\nκι η πέρδικα η πλουμιστή κρατεί τ’ αναλλαγάδια...\nΘα πλύνε και θα λούζνε σε και μοσχοσαπουνίζνε,\nθα βάλνε σε αφκά κόκκινα κι απάν’ τα γερανέα,\nθα βάλνε σε την κατιφέν το χρυσαρματωμένον,\nτο σεβαΐν και τη φοτάν και τ’ έρμον το λαχόρι σ’,\nθα βάλνε σα μαλλόπα σου ολόχρυσον στεφάνι,\nθα βάλνε και σα δάχτυλα σ’ βεργέτας δαχτυλίδια...\nΕσέναν θα στολίζνε σε κι εσέν θ’ εφτάγνε νύφεν\nκι εσέν, πουλί μ’, θα στείλνε σε και σην μαυροχωμίαν.
Υιέ μ’, π’ εχπάστες και θα πας και που θ’ αφήν’τς τη χόρα σ’\nκαι που θ’ αφήν’ τς τα ορφανά σ’, μικρά και μουτζουρούμ’κα\nκαι που θ’ αφήν’τς τη μάνα σου, γραίαν με τ’ ήμ’σόν ψην -ι;\nΣόν Αδ’ χλοϊάδαν ’κι φυτρών’ και δέντρα ’κι φλουγκίζνε,\nεκεί εγνωριμία ’κ’ εν κι η συγενότε εσκώθεν,\nεκεί γάμος ’κι γίνεται, νύφε ’κι καμαρούται,\nγαμπρός πα ’κι στολίεται, παρανύφ’σες ’κ’ αλλάζνε.\nΕκεί χαρά ’κ’ ευρίεται κι εσύ, υιέ μ’, π’ εχπάστες;\nΕκεί σκοτία πίσσα εν κι ήλες ’κι παίρ’ καμίαν,\nτο νερόν εν σο γόνατον κι η βρούχνα ους τ’ ωμία.\nΕλα αρνόπο μ’, κλώστ’ οπίσ’ και σον οδό σ’ ας πάω,\nεγώ απ’ ατώρα εγέρασα κι ο κόσμος ιμ’ εδέβεν,\nεσύ έεις τα νεότητα, σύρ’τς τ’ οσπτί σ’ το βάρος\nκαι έεις μουράτια απλέρωτα, δουλείας σκαλωμένα.\nΑτά ποίος θ’ εφτάει άτα και τσι θα γαϊρεύει;
Ραχιόπο μ’ ατεβίρευτον και πως ετεβιρεύτες;\nΚαι πέτρα μ’ απελέκετον και πως επελεκέθες...\nΠουλί μ’ τ’ εσόν την καμονήν και τ’ εσόν την φουρτούναν,\nνα συρ’ άτο, ’κι σύρκεται, να χαν’ άτο, ’κι χάται,\nαν συρ’ άτο σην θάλασσαν, καράβια πατουρεύει\nκι αν συρ’ άτο και σην ξηράν, τα δέντρα ξεριζώνει.\nΑν συρ’ άτο άνθεν δρομί’, θα κόφτει τοί διαβάτες\nκι αν συρ’ άτο σο μεσοστράτ’, τον κόσμον θα κλαινίζει.\nΑν συρ’ άτο μεσουρανί’, ο ήλεν σκοτεινεύει\nκι αν συρ’ άτο μεσανυχτί’, θα κρύφκεται ο φέγγον...\nΚαλλίον σύρ’ άτο εγώ κι ας τσιτσιανίζ’ εμένα.
ΜΟΙΡΟΛΟΕΜΑΝ\n"Πόλυ, θα σύρω το μαντήλ’ και θα μοιρολογώ σε,\nθα λέγω λόγια θλιβερά και παραπονεμένα\nθα κλαίγω σε πονετικά ’ς σ’ εμέτερον την γλώσσαν,\nάμον ντ’ εμοιρολόγαναν η Μάννα μ’ και η Μάννα σ’.\nΠόλυ, πολλά ’ληγόρεσες κι αλήγορα εχπάστες\n’ς σήν στράταν το αγύριστον και κανέναν ’κ’ ενούντσες\nείχες ακόμαν για να ζεις πολλά καλά ημέρας.\nΑδέλφια είχες άξια και πολυκουρφιγμένα\nκ’ εσύ επότ’σες άτ’ς φαρμάκ’ και πικροτερμονέαν.\nΈκαψες τ’ αδελφόπα σου, έκαψες τα πουλόπα σ’,\nεφέκες τα κορτσόπα σου, τα χρυσά τα κλαδία σ’,\nεκόπαν τα φτερόπα ’τουν κ’ επέμ’ναν μαρεμένα.\nΕσύ άνθρωπος αχουλής και σπλαχνικόν καρδίαν,\nπως εφέκες την Κάτια σου να ζει χωρίς εσέναν;\nπ’ εγάπανεν κ’ ετίμανεν και είχε σε Θεόν άτ’ς;\nΚι ατώρα επέμν’νεν άχαρος, χόρα κι ορφανεμέντσα\nεποίκες την καρδίαν άτ’ς γεράν αψιματένεν.\nΚ’ εμείς εσέν π’ εγνώρτσαμε, φίλοι και μαθητάδες,\nαπό καρδίας θλίφκουμες ’κί θα ’λέπωμε άλλο\nτο γελαστόν τον πρόσωπο σ’ και το αλάτ’ το πόϊ σ’.\nΚαι ’ς σή Ματσούκας το χορόν, τσί θα χορεύ’ τη σέρραν,\nποιος έμορφα θα δεβάζ\' κατενά Μάτσουκάτ’ κα,\nόσα ο πάπα σ’ έγραψεν πατρίδας ιστορίας;\nΤ’ έσά τα χάρια πολλά, τελεμονήν πα’ ’κ’ έχνε,\nκαλόγνωμος, καλόκαρδος, πολλά αγαπεμένος.\nΠολλά να λέω ’κ’ επορώ τα χρόνια μ’ δεβασμένα,\nπολλά να κλαίγω ’κ’ επορώ, παίρ’ με άσ’ σην καρδίαν.\n’Σ απόκοσμα όθεν θα πας, πολλά παρακαλώ σε,\nεύρικον τ\' αδελφόπο μου, ’πέ άτον χαιρετίας.\n’Πέ άτον το τζάχ’ν άτ’ καπνίζ’, η γενεά ’τ’ ’κ’ εχάθεν.\n’Πέ άτον τα κλαδία ’του εποίκανε κλαδόπα,\nελέπ’ άτα και χαίρουμαι κι ας’ άλλ’ το μέρος κλαίω.\nΑτώρα εχπάστες και θα πας, ’ς σ’ έμορφον το χωρίο\nσ’ ’ς σα γονικά τα χώματα, ’ς σα γονικά ταφία.\nΗΞερολίμνη ελίβωσεν, όλα τα στράτας κλαίγ’νε,\nκλαίγ’νεοί φίλ’ κι οι συενοί, κλαίγ’νε και τα συμπαίδα σ\'\nάτείν’ με τινάν έπαιζες και-ν-από μικροθέας.\nΕσέβες ’ς ση στράταν και πας, Βαΐονος ημέραν,\nΒάϊα καί Βαϊόκλαδα τα στράτας- ι-σ’ στρωμένα,\nαθένια κι ανθομύριγα και ηλεφωταγμένα.\nΕπήες μέ την Άνοιξην με την ανθοφορίαν,\nν\' αξιών’σε ο Θεόν, ’ς σα γαλενά τα δέβας.\nΚαλόν Παράδεισον να έεις, λαφρόν να εν’ το χώμα σ’".
Ναϊλλοί εμέν την άχαρον ναϊλλοί εμέν την μάρσαν,\nυιέμ, υιέ μ παντέμορφε αιμάτωσες την κάρδια μ.\nΠεφέκες τη μάνα 'σ και πάς, π' έφεκες τη γαρή σ - ι;\nΠεφέκες και τα χάταλα 'σ τσιπλάχκα, πεινασμένα;\nΣτάθιε 'μ ντο να λέγω σε, εσύ λόγον 'κι ακούς - ι.\nΓιατί 'κι τσιούεις τα χάτταλα' σ, γιατί 'κι τσιούεις την κάλη 'σ,\nγιατί 'κι τσιούεις τη μάνα σου, την άκλερον τη μάνα 'σ;\nΓουρπάντζ θαΘά τσσιουλτουρεύω 'γώ, ας σο τρανόν τ' εφκιάρ 
Ση κυρούμ τον καιρόν σοι Κοσλαράντων έτον είνας τιαλήγανλης (νέος) τη Γιοκούσσ ο Γιάννες. Είνας τιαλίγανλης, απαδά και απάν, με το λέσιμον' κι γαντουρεύω σας. Το πόιν ατ σσιβάν (ίσιο σαν λαμπάδα), τ'οφρίδια 'τ τσσιατμάδας (φρύδια που σμίγουν), το πουίχν (μουστάκι) ατ σην κοτύλαν (σβέρκο) ατ. Τα κορίτσσια έλεπαν ατον και ελιγούσαν, οι νυφάδες εζέλευαν ατον, και οι μεσοκαιρίτζες και γραιάδες έλεγαν: Να σαν τη μάναν π'έχχει ατον.\nΟ Γιάννες πα φαίνεται εγροίξεν ατο και καννάν 'κ επεγιανεύκουτον. Επέγνεν σην Ρουσίαν και έρχουτον, αδά ετέρνεν, ακεί εντούνεν, ξαν εκλώσκουτο κ'επέγνεν σην ξενιτείαν.\nΣ'υστερνόν την έλαν ατ επήεν τα Χριστίαννα σ'Ανθεν το χωρίον, σείτ' εχόρευεν είδεν έναν κορίτσ παντέμορφον, έναν κουσούρ ο Θεός απάν ατς 'κ έπλασεν.\nΟ Γιάννες εψαλάφεσεν ατεν, άμα οι Πιστοφάντ, σσκύλ' παιδία, εσέγκαν σον νουν ατουν να ευτάγν' ατον έναν δουλείαν, πουθέν καμμίαν ντό 'κ εγέντον. Εσέγκαν σον νουν ατουν να δίγν'ατον λόγον για την παντέμορφον και να φορτώνν'ατον την αδελφή ατς, αγράσσκεμον άμον λύκον. Το πόϊν ατς κοντόν, το μυτί ατς άμον σσιαλάχ αγγούρ, ο πρόσωπος ατς άμον μουσμουτιάρ οξέαν, και τα ποδάρια τς κιασσιάπκα. Ατόσον κι άσκεμος έτον, εκόλτσαν ατεν ο Λύκον.\nΟ Γιάννες εύκολα επαίρεν το λόγον ατουν. Τα Φώτα εγέντον η χαρά, οι Κοσλαράντ επήγαν σο νυφέπαρμαν, οι Πισστοφάντ ετσσιαρκούλωσαν το Λύκον και εφόρτωσαν ατον το Γιάννεν. Ερθαν σοι Κοσλαράντων εστεφάνωσαν, άμα οι Πισστοφάντ άμον αγρ Τούρκ ωριάζνε, γιαμ οι Κοσλαράντ αποκαμαρώννε τη νύφεν και σπαν το πορτλάχ (σκάνδαλο).\nΣο θύμιγμαν απάν οι Πισστοφάντ ελογοπιάσταν ντο θα παίρνε σ'αποκαμάρωμαν, τέι εχολιάσταν κι απ'είνας είνας εσαβούσσεψαν κι 'εφέκαν με τη νύφεν μοναχ'όν την παρανύφσαν.\nΟι Κοσλαράντ αραεύνε τοι Πισστοφάντας άμα πουθέν 'κ ευρήκν'ατς. Αποκαμαρώνε τη νύφεν και ντο τερούν; τον Λύκον.\nΟι Κοσλαράντ επεκρέθαν, σο Γιάννεν απάν σάγκι κάποιος έξξεν έναν χαλκόν βραστόν νερόν. Τα μερτικά 'τ επαίρεν ( έπαθε ότι χειρότερο), άμα το στόμαν ατ 'κένοιξεν, εστάθεν όσον ντ'εστάθεν και σαμαντό εδέβασαν τ'Αεθοδωρί και οι σουλατζήδες εξενητεύταν, εξενητεύτεν και ο Γιάννες. Εξενητεύτεν και οπίσ νια γράμμαν νια χασσλούχ έστειλεν. Ντ'εγέντον κανείς 'κ έξερεν.\nΗ γυναίκα τ, ο Λύκον, εστάθεν έναν χρόνον, εστάθεν δύο, τρία, τέσσερα, πέντε, έξ, εφτά και ο Γιάννες νια έρθεν, νια γράμμαν έστειλεν. Τα πεθερικά τς έσαν πολλά ευχαριστημέν. Η κοδεσπενεία τς, η πάστρωση, η οικονομία τς λόγον κ'είχχεν (ήταν άψογη), άμα άλλο 'κ επόρναν να κρατούν ατεν. Εναν ημέραν ο Λύκον ετοπλάεψεν τα πράματα τς κ'επήεν ση κυρού ατς.\nΧρόνια και καιρούς εδέβαν. Ογώ εγεννέθα κ'ετράνυνα, κ'εκατήβα σην Τραπεζούνταν, κ'ενοιξα εργαστέρ έναν ημέραν επήγα σο ρούσικον την πόσσταν να παίρω τη Σαντάς την ιστορίαν ντ'ετύπωσεν ο μακαρίτες ο Φίλιππον σ'Αθήνας κι ας σην Αθήναν έρχουτον σην Ατέσαν κι ας σην Ατέσαν έρχουντον σην Τραπεζούνταν σο ρούσικον την πόσσταν, κ'επεκαικά κρυφά επαίρνα το και εστείλνα το αδά κι ακεί.\nΣείτια εκλώσκουμ οξξιωκά σην πόσσταν και ενεμένα να ταγουτεύκεται το πλήθος και να παίρω τα πακέτα κρυφά, ετέρεσα τα γράμματα ντο 'κ ευρήκαν το σααπήν ατουν κ'εκείσαν χρόνια και χρόνια σα ράφια τη πόσστας ώσνα επουγαλεύκουσαν κ'ετοπλάευαν κ'έκαιαν ατα.\nΣείτια εδέβαζα, είδα κ'έναν γράμμαν: Τραπεζούντα, Σαντά, χωρίον Κοσλαράντων, Χαράλαμπον Τοπαλίδην. Τσ' έξερ πόσα χρόνια εκείτον εκαικά τα γράμματα θε, ας σον ήλεν έξξιαν και με το κούτσ (με δυσκολία) εδεβάσκουσαν. Επαίρα, εσέγκα το σην τσέπια μ, επαίρα και τα πακέτα κ'επήγα σ'οσπίτ.\nΟ Τοπάλτς ο Χαράλαμπον έτον σην Ρουσίαν. Ας δεβάζ'ατο κ'επεκεί στείλ'ατο, είπα απέσιμ. Ενοιξα κι'εδέβασα, άμα τιδέν 'κ εγάνεψα:\nΧαίρεις από εμένα τον αδελφόν σου Ιωάννην Γιοκούσσωφ εις εσένα, αγαπητή μου αδελφή Λισάφ σε χαιρετώ κατά πολλά...Ογώ τον Γιοκούσσ νια εγνώρτσα νια έξα, ίλιαμ να έτον και Γιοκούσσωφ.\nΜάνα, λέγω τη θεία μ Μυροφόραν τη Μουρατχανίναν, ατότε σην Τραπεζούνταν έστεκεν κι'εστείλνεν τα παιδία τς σο σχολείον και μετ' εκείνεν έστεκα ογώ, μάνα εσύ δεν εγροικάς; Μω σε, Θεόδος, εξέρτς ποίος εν; Γιοκούσσ ο Γιάννες, τη Τοπάλ τη Λισάφς αδελφόν, τη Λύκονος άντρας, και εκάτσεν και εποίκε με νακλ όλεν ατο την ιστορίαν.\nΣο γράμμαν έλεεν την αδελφήν ατ ντο έτον ση Συμφερούπολιν, εγυναίξεν, εποίκεν παιδία κι εζήνεν έμορφ κ'επαρακάλνεν να γραφτν'ατον για όλα τα πάνια.\nΟγώ έστειλα το γράμμαν τη Λισάφ, άμα εκείνε κάπ' εκρέμψεν κ'εχάσεν τ'άτρες τη Γιανν κι άλλο 'κι ξέρομε τιδέν για το Γιάννεν.
Τρει νομάτ ας σ' έναν χωρίον επήγαν σην ξενιτείαν. Εστάθαν έναν χρόνον οι δυ' εγαζάνεψαν και το μοθόπωρον εκλώσταν σ' οσπίτια 'τουν. Ο είνας δεν 'κ εγαζάνεψεν και επέμνεν σα ξένα. Από Λαμπρέας οι δύ' εκλώσταν κ' έρθαν σο ίδιον το μέρος εύραν άτον· έκαμαν και ξαν οι δυος κατ' εξέγκαν και τα Χριστίαννα εκλώσταν σ' οσπίτια τουν, ο είνας ξαν δεν 'κ εποίκεν και επέμνεν οπίσ.\nΑπ' ανοιξέας ξαν εκλώσταν εύραν άτον, εδούλεψαν, και εκέρδισαν παράδας, εκείνος ξαν δεν 'κ εποίκεν.\nΑπό μοθοπωρέας, οντάν εχπάσταν να πάγνε σ' οσπίτια 'τουν, είπαν τον σύντροφον ατούν: Εσύ φαίνεται οφέτος πα δεν 'κ εξέγκες· έλα, αν ακούς μας, ας πάμε αντάμαν σην πατρίδα· πάκι κλώσσκεται και το γούρι σ· θα δίγομε σε ενάμψ λίραν και θα τερούμε και τα έξοδα τη στράτας.\n- Ας ευτάγω το λόγον έσουν, είπεν, και εχπάστεν με τ' εκεινούς.\nΟντάν εβράδυνεν εσούμωσαν σ' έναν πολιτείαν·\n- Ας μένομε αδά, είπαν, και πουρνά σύν νυχτα εμπαίνομε σην στράταν.\nΟντάν επήγαν σο φουρνίν ν' αγοράζνε ψωμίν και ορωτούνε και τον φουρουντζζήν αν μονάζει ατς απάν σο φουρνίν, έμαθαν ότι κάποιος σην άκραν τη πολιτείας πολλά γνωστικός, σοφός δί διαρμενείας.\nΕφτωχόν εσέγκεν σον νουν ατ να πάει διαρμενεύκεται τον σοφόν. Τ' άλλο την ημέραν, οντάν εχπάσταν, εκείνος επέμνεν οπίσ', ερώτεσεν, εύρεν τον σοφόν.\n- Θέλω να δίς με έναν διαρμενείαν, είπεν τον σοφόν.\n-Έναν διαρμενείαν ημψόν λίραν.\n- Καλόν, είπεν εφτωχόν.\n- Η ψψή 'σ κ' η καρδία 'σ ντ' αγαπά, εκείνο εν έμορφον, είπεν ο σοφόν.\n- Κι αρ ατό η καλομάνα 'μ πα έλεεν άτο, ενούντζεν εφτωχόν και εδέκεν τ' ημψόν την λίραν. Δόμα έναν κι άλλο διαρμενείαν.\n- Κάθα εις άνθρωπος εχχ το δέδ (σ.σ.μοιραίο) απόθεν θα διαβαίν, είπεν ο σοφόν.\n|Παλιό σπίτι στη Λιβερά|\n- Κι αρ ατό εγώ πα έξερα ατό και νιάφιλιαν εχάσα τα παράδας, είπεν απέσ ατ εφτωχόν και εδέκεν και τ' άλλο τ' ημψόν τη λίραν. Αρ δό μα έναν διαρμενείαν κι άλλο.\n- Και ο σοφός είπεν άτον: Τ' αποψιζνόν τη δουλείαν σο πουρνάα 'κί πρέπ ν' αφήντζ.\n- Απ' ατό πα δεν 'κ εξέβεν, είπεν απέσ' ατ εφτωχόν, εδέκεν ημψόν λίραν κι άλλο, επέμνεν η κιασιά 'τ εύκαιρον και τινιαγμένον, κ' επαίρεν τη στράταν σο χχέρ. Ντό νά 'φτάει; Ενάμψ λίραν εδέκαν ατον οι σύντροφοι ατ κ' εκείνα πα εχάσεν. Να πάει ρουζ' σον κρεμόν και σκοτούται; Να πάει ρουζ σην θάλασσαν και φουρκίεται;\nΣείτα ενούνιζεν κ' επέγνεν, ερούξεν σ' έναν κερβάν (καραβάνι) απάν· οι γατιρτζζήδες (αγωγιάτες) έλυσαν τ' άλογα να ποτίζνε, ταΐζνε κι αναπάζν' ατα. Άμα το κουΐν όθεν πάντα επαίρναν νερόν ετσουρώθεν εφέκαν κα το σσκεύος, κ' έρθεν εύκαιρον.\nΣείτια ενούνιζαν ντο να εφτάγνει, αχά κι ατός.\n- Ογώ, είπεν ατς, κατηβαίνω και τερώ γιατί το σσκεύος κλώσσκεται εύκαιρον.\nΈδεσαν με το σσκοινίν και στέρια στέρια εκατήβασαν άτον. Αφκά καικά 'κ επάτεσεν, κι αχά είνας Αράψ απαδά κι απάν με τα δύο κορίτσσια ευρέθεν εμπροστά 'τ. Ο είνας η κόρη παντέμορφος, ετζαραμπούλιζεν, κι άλλε μαύρεσα άμον τον Αράπ κι αγράσσκεμος, να έλεπες άτεν τη νύχταν εχπαράους και σα σεράντα 'κ ερούζνες.\nΑράψ ερώτεσεν άτον: Ντ' αραυέτς αδαφκά;\n- Εκατήβα να τερώ γιατί ετσουρώθεν το κουΐν, είπεν εφτωχόν.\n- Απ' αβούτα τα δύο κορίτσια, ποιον εν έμορφον;ερώτησεν Αράψ.\n- Ατότε εντώκεν σον νουν' ατ του σοφού η διαρμενεία και είπεν: Η ψψη 'σ και η καρδία 'σ ντ' αγαπά εκείνο εν έμορφον.\n- Άφιαρουμ, είπεν ατον Αράψ, έβγα κι ογώ ατώρα δίγω το νερόν.\nΏσνα αλογάντ έσυραν κ' εξέγκαν ατόν απάν, το κουΐν εγομώθεν. Εχάραν αλογάντ διότι η στράτα τουν πάντα ας σο κουΐν κεσ έτον, ένοιξαν έναν σακκίν, λίρας, έσαν τα γομάρια τουν, και είπαν άτον:\nΒουριάστ όσον επορείς. Εγόμωσεν τη δίχχερην ατ λίρας και με την χαράν επήεν σ' οσπιτόπον ατ.
Έναν καιρόν έσαν ένας γέρον κι ίνας γραία. Ενεγκάσταν να ζουν εντάμαν. Κι ας ενούντσαν κι απενούντσαν, εχωρίαν ο ένας ασ\' σον άλλον.\nΕίχαν έναν πετεινόν κι ίναν κοσσάραν κι ίναν μικρέσαν νοσσάκαν. 0 γέρον επέρεν τον πετεινόν και η γραία επέρεν την κοσσάραν και την νοσσάκαν. Τ\' άλλ’ την ημέραν ο γέρον ελιγώθεν ασ\' σον λιμόν. Ενούντσεν να πάει \'ς σην γραίαν να ψαλαφ\' ατς έναν ωβόν. Εντώκεν την πόρταν, εξέβεν η γραία και λέ\' ατον:\n"Ντο αραεύ\'ς αδακές ;"\n"Νέπ\' σα, ελιγώθα ασ\' σην πείναν· Να δί\'ς με έναν ωβόν να τρώγω".\nΕδέκεν ατον κι ατός εδέβεν πλαν. Ατό εγέντον δύο ημέρας. Την τρίτην ημέραν εσκώθεν ξαν ο γέρον, πάει \'ς σην γραίαν και κρούει την πόρταν. Η γραία εξέβεν χολιασμέντσα και λέ\' ατον:\n"Να πας να εφτάει σε ο πετεινόν τ\' ωβόν να τρώεις".\nΟ γέρον έφυγεν άμον χολιασμένος. Άμα ασ\' επήεν ’ς σο σπίτ’ν ατ, είδεν ατον ο πετεινόν άμον μαραμένον φυλλόπον και ρωτάει ατον:\n"Πατέρα τρανέ, ντο έχ’ς και νουνείς; Γιάμ\' κι έχεις να τρως; "\n"Ναι χαταλόπο μ\' , το σπίτι τηδέν κι έχει να τρώω".\nΟ πετεινόν πολλά έτσουξεν ατον και τηδέν κι είπεν ατον. Εδέβεν ’ς σας στράτας κι έλεγεν εκείνος εκείνον:\n"Κατ\' θα εφτάω να φέρω \'ς σον πατέρα μ\' τον τρανόν. Ασ\' σην πείναν εγώ κι αφήν\' ατον ν\' αποθάν\'".\nΌλεν την ημέραν επορπάτνε. Το βράδον κεκά εξέβεν έναν αλεπόν και λέατον:\n"Ώρα εν καλόν, πετεινέ. Εξέβες και διαβαίντς απαδακές και κι ξέρτς ατό; Ούλα ντ\' ελέπ\'ς τ\'εμά. Εν ατώρα να τρώω σε να μαθαίντς ατο και άλλο κι θα εφτά\'ς ατο”.\n0 πετεινόν πα έκλωσεν τον κώλον ατ και λέ\' ατον:\n"Κώλο, κώλο ρούφα".\nΕρούφηξεν τον αλεπόν κι εσώθεν. Κι επεκεί ελάγγεψεν απάν\' \'ς σ\' έναν τρανόν ελατ\' κι εκοιμέθεν πολλά όμορφα. Τ\' άλλ\' την ημέραν πουρνά-πουρνά εγνεύσεν, επέρεν ξαν τα στράτας και πολλά ενεγκάστεν. Κι άλλο μίαν να ο λύκον εμπρός ατ.\n"Καλώς όρισες πετεινέ, ο θεόν έστειλέ σε. Τρεις ημέρας έχω να τρώω, ζαρκάδ\' κι πόρεσα να πίανω".\nΝτο να εποίνεν ο καημένον ο πετεινόν, έκλωσεν τον κώλον ατ και λέ\' ατον:\n"Κώλο, κώλο ρούφα".\nΑέτς πα ερούφηξεν τον λύκον κι εδέβεν \'ς σην στράταν ατ. Πολλά μακράν επέγνεν, εδέβεν λαγκάδια, ρακάνια και ρασία κι επεκεί εσούμωσεν \'ς σ\' ένα τρανόν ποτάμ\'. Εκείνο πα εμούγκριξεν χολιασμένον. Είχεν πολλά καιρόν να φουρκίζ\' ζωντανόν κι ότι να έτον. Κι άμα ετέρεσεν ντ\' έρθεν ο πετεινόν, πολλά εχάρεν πως θα φουρκίζ\' ατον. Ο πετεινόν πολλά ενούντσεν ωσάν εσούμωνεν :\n"Το ποτάμ\' τρανόν και άγριον εν. Ασ\' σ\' ατό εγώ κι θα γλυτώνω. Ας κλώθω τον κώλο μ\' να ρουφήζ’ ατο".\nΚι ερούφηξεν το ποτάμ\' κι επεκεί επέρεν την στράταν κι απόξω κα \'ς σ\' οσπίτ\' τοι βασιλέα εύρεν ένα φλουρί κι επεκεί ελάλεσεν:\n"Εύρα ένα φλουρί”.\nΠολλά ενεγκάστεν ο βασιλέας να ακούει για το φλουρί του πετεινού κι επίταξεν τον δούλον ατ:\n"Πίασον ατον, έπαρ’ το φλουρίν ατ, σύρον ατον απέσ\' ς σα κοσσάρας να μην ακούω την λαλίαν ατ, για το φλουρίν ντ\' εύρεν”.\nΕπέρεν ο δούλος κι έσυρεν ατον ’ς σα κοσσάρας. Ατότε εξέγκεν απαπέσ’ ατ τον αλεπόν, έφαγεν τα κοσσάρας και ξαν ελάλεσεν κι εψαλάφαεν το φλουρίν \'ατ. "Ατώρα", λέει ο βασιλέας \'ς σον δούλον ατ:\n"σύρον ατον απέσ\' \'ς σ\' άλογα". Ξαν επέρεν ατον κι έσυρεν ατον ’ς σ\' άλογα. Επεκεί εξέγκεν απαπέσ\' ατ τον λύκον κι έφαγεν τα άλογα και ξαν ελάλεσεν: "Το φλουρίν θέλω". Πολλά εχολιάστεν ο βασιλέας, είπεν \' ς σον δούλον ατ:\n"Σύρον ατον ’ς σο φουρνίν κι ας να χασεύκεται ". Ο πετεινόν εξέγκεν το ποτάμ’, εσβήεν το φουρνίν και ξαν ελάλεσεν: "Θέλω το φλουρί μ\'". Ατότε ο βασιλέας είπεν ’ς σον δούλον ατ: "Σύρον ατον απέσ\' ς σα φλουρία να παίρ’ το φλουρίν ατ και πάει χά \'ται".\nΑλλο ντο κι θέλνεν ο πετεινόν, πολλά εχάρεν ας έκ’ σεν αέτς. Εσυραν ατον απέσ’ ’ς σα φλουρία, άλλο μίαν έκλωσεν τον κώλον ατ και λέ\' ατον:\n"Κώλο, κώλο ρούφα".\nΕσκωσεν όλα τα φλουρία, επέρεν ατα και πάει \'ς σο σπίτ’ν ατ, ’ς σον πατέραν ατ.\nΑμα είδεν ατον ο πατέρας ατ ο τρανόν, λέ’ ατον:\n"Καλώς όρισες πετεινέ μ’. Νέπαι, ντ\' εποίκες; Πολλά παχύν ελέπω σε".\n"Εκείνο ντ\' εποίκα τώρα ελέπ\' ς ατο".\n"Ντο να ελέπω;"\n"Η κοιλία μ’ γόματον φλουρία εν".\n"Ατότε παρ\' ένα τσατσίν, λάγγεψον απάν’ ’ς ση γάλια μ’, ντωσ\' τον κόλο σ\' με το τσατσί να ξή’ουνταν απέσ’ ’ς ση γάλια μ’ κι ευκαιρώντς την κοιλία σ’ ασ\' σα φλουρία".\nΟ πετεινόν εποίκεν ντο είπεν ατον ο κύρ\'ς ατ κι ευκαίρωσε την κοιλίαν ατ. Εγομώθεν το σπίτ’ ασ’ σα φλουρία. Αμα ντ’ έμαθεν ατο η γραία για τα φλουρία, επήεν ’ς σο σπίτ’ τοι γέρου να γυρεύ\' ατον ίναν κοκκινίτσαν. Εκείνος λέ\' ατεν:\n"Δω \'μα γραία το χερόπο σ\' κι εγώ να δίγω σε τ’ εμόν. Ελα ξαν να ζούμε εντάμαν τα χρόνια ντ\' επέμναν μας ’ς ατεν την ζωην".\nΚι εκείνοι έζησαν καλά κι εμείς άλλο καλλίον.\nΑπό διήγηση της Ευθυμίας Σισμανίδου\nΚάθεν Φτελέν\n1914\nΕίχαν έναν πετεινόν κι ίναν κοσσάραν κι ίναν μικρέσαν νοσσάκαν. 0 γέρον επέρεν τον πετεινόν και η γραία επέρεν την κοσσάραν και την νοσσάκαν. Τ\' άλλ’ την ημέραν ο γέρον ελιγώθεν ασ\' σον λιμόν. Ενούντσεν να πάει \'ς σην γραίαν να ψαλαφ\' ατς έναν ωβόν. Εντώκεν την πόρταν, εξέβεν η γραία και λέ\' ατον:\n"Ντο αραεύ\'ς αδακές ;"\n"Νέπ\' σα, ελιγώθα ασ\' σην πείναν· Να δί\'ς με έναν ωβόν να τρώγω".\nΕδέκεν ατον κι ατός εδέβεν πλαν. Ατό εγέντον δύο ημέρας. Την τρίτην ημέραν εσκώθεν ξαν ο γέρον, πάει \'ς σην γραίαν και κρούει την πόρταν. Η γραία εξέβεν χολιασμέντσα και λέ\' ατον:\n"Να πας να εφτάει σε ο πετεινόν τ\' ωβόν να τρώεις".\nΟ γέρον έφυγεν άμον χολιασμένος. Άμα ασ\' επήεν ’ς σο σπίτ’ν ατ, είδεν ατον ο πετεινόν άμον μαραμένον φυλλόπον και ρωτάει ατον:\n"Πατέρα τρανέ, ντο έχ’ς και νουνείς; Γιάμ\' κι έχεις να τρως; "\n"Ναι χαταλόπο μ\' , το σπίτι τηδέν κι έχει να τρώω".\nΟ πετεινόν πολλά έτσουξεν ατον και τηδέν κι είπεν ατον. Εδέβεν ’ς σας στράτας κι έλεγεν εκείνος εκείνον:\n"Κατ\' θα εφτάω να φέρω \'ς σον πατέρα μ\' τον τρανόν. Ασ\' σην πείναν εγώ κι αφήν\' ατον ν\' αποθάν\'".\nΌλεν την ημέραν επορπάτνε. Το βράδον κεκά εξέβεν έναν αλεπόν και λέατον:\n"Ώρα εν καλόν, πετεινέ. Εξέβες και διαβαίντς απαδακές και κι ξέρτς ατό; Ούλα ντ\' ελέπ\'ς τ\'εμά. Εν ατώρα να τρώω σε να μαθαίντς ατο και άλλο κι θα εφτά\'ς ατο”.\n0 πετεινόν πα έκλωσεν τον κώλον ατ και λέ\' ατον:\n"Κώλο, κώλο ρούφα".\nΕρούφηξεν τον αλεπόν κι εσώθεν. Κι επεκεί ελάγγεψεν απάν\' \'ς σ\' έναν τρανόν ελατ\' κι εκοιμέθεν πολλά όμορφα. Τ\' άλλ\' την ημέραν πουρνά-πουρνά εγνεύσεν, επέρεν ξαν τα στράτας και πολλά ενεγκάστεν. Κι άλλο μίαν να ο λύκον εμπρός ατ.\n"Καλώς όρισες πετεινέ, ο θεόν έστειλέ σε. Τρεις ημέρας έχω να τρώω, ζαρκάδ\' κι πόρεσα να πίανω".\nΝτο να εποίνεν ο καημένον ο πετεινόν, έκλωσεν τον κώλον ατ και λέ\' ατον:\n"Κώλο, κώλο ρούφα".\nΑέτς πα ερούφηξεν τον λύκον κι εδέβεν \'ς σην στράταν ατ. Πολλά μακράν επέγνεν, εδέβεν λαγκάδια, ρακάνια και ρασία κι επεκεί εσούμωσεν \'ς σ\' ένα τρανόν ποτάμ\'. Εκείνο πα εμούγκριξεν χολιασμένον. Είχεν πολλά καιρόν να φουρκίζ\' ζωντανόν κι ότι να έτον. Κι άμα ετέρεσεν ντ\' έρθεν ο πετεινόν, πολλά εχάρεν πως θα φουρκίζ\' ατον. Ο πετεινόν πολλά ενούντσεν ωσάν εσούμωνεν :\n"Το ποτάμ\' τρανόν και άγριον εν. Ασ\' σ\' ατό εγώ κι θα γλυτώνω. Ας κλώθω τον κώλο μ\' να ρουφήζ’ ατο".\nΚι ερούφηξεν το ποτάμ\' κι επεκεί επέρεν την στράταν κι απόξω κα \'ς σ\' οσπίτ\' τοι βασιλέα εύρεν ένα φλουρί κι επεκεί ελάλεσεν:\n"Εύρα ένα φλουρί”.\nΠολλά ενεγκάστεν ο βασιλέας να ακούει για το φλουρί του πετεινού κι επίταξεν τον δούλον ατ:\n"Πίασον ατον, έπαρ’ το φλουρίν ατ, σύρον ατον απέσ\' ς σα κοσσάρας να μην ακούω την λαλίαν ατ, για το φλουρίν ντ\' εύρεν”.\nΕπέρεν ο δούλος κι έσυρεν ατον ’ς σα κοσσάρας. Ατότε εξέγκεν απαπέσ’ ατ τον αλεπόν, έφαγεν τα κοσσάρας και ξαν ελάλεσεν κι εψαλάφαεν το φλουρίν \'ατ. "Ατώρα", λέει ο βασιλέας \'ς σον δούλον ατ:\n"σύρον ατον απέσ\' \'ς σ\' άλογα". Ξαν επέρεν ατον κι έσυρεν ατον ’ς σ\' άλογα. Επεκεί εξέγκεν απαπέσ\' ατ τον λύκον κι έφαγεν τα άλογα και ξαν ελάλεσεν: "Το φλουρίν θέλω". Πολλά εχολιάστεν ο βασιλέας, είπεν \' ς σον δούλον ατ:\n"Σύρον ατον ’ς σο φουρνίν κι ας να χασεύκεται ". Ο πετεινόν εξέγκεν το ποτάμ’, εσβήεν το φουρνίν και ξαν ελάλεσεν: "Θέλω το φλουρί μ\'". Ατότε ο βασιλέας είπεν ’ς σον δούλον ατ: "Σύρον ατον απέσ\' ς σα φλουρία να παίρ’ το φλουρίν ατ και πάει χά \'ται".\nΑλλο ντο κι θέλνεν ο πετεινόν, πολλά εχάρεν ας έκ’ σεν αέτς. Εσυραν ατον απέσ’ ’ς σα φλουρία, άλλο μίαν έκλωσεν τον κώλον ατ και λέ\' ατον:\n"Κώλο, κώλο ρούφα".\nΕσκωσεν όλα τα φλουρία, επέρεν ατα και πάει \'ς σο σπίτ’ν ατ, ’ς σον πατέραν ατ.\nΑμα είδεν ατον ο πατέρας ατ ο τρανόν, λέ’ ατον:\n"Καλώς όρισες πετεινέ μ’. Νέπαι, ντ\' εποίκες; Πολλά παχύν ελέπω σε".\n"Εκείνο ντ\' εποίκα τώρα ελέπ\' ς ατο".\n"Ντο να ελέπω;"\n"Η κοιλία μ’ γόματον φλουρία εν".\n"Ατότε παρ\' ένα τσατσίν, λάγγεψον απάν’ ’ς ση γάλια μ’, ντωσ\' τον κόλο σ\' με το τσατσί να ξή’ουνταν απέσ’ ’ς ση γάλια μ’ κι ευκαιρώντς την κοιλία σ’ ασ\' σα φλουρία".\nΟ πετεινόν εποίκεν ντο είπεν ατον ο κύρ\'ς ατ κι ευκαίρωσε την κοιλίαν ατ. Εγομώθεν το σπίτ’ ασ’ σα φλουρία. Αμα ντ’ έμαθεν ατο η γραία για τα φλουρία, επήεν ’ς σο σπίτ’ τοι γέρου να γυρεύ\' ατον ίναν κοκκινίτσαν. Εκείνος λέ\' ατεν:\n"Δω \'μα γραία το χερόπο σ\' κι εγώ να δίγω σε τ’ εμόν. Ελα ξαν να ζούμε εντάμαν τα χρόνια ντ\' επέμναν μας ’ς ατεν την ζωην".\nΚι εκείνοι έζησαν καλά κι εμείς άλλο καλλίον.

Ένας γέρος κ' είνας γραία, ' είχαν δύο χαταλόπα, τον Γιαννίκαν και την Mαρίκαν.Έναν ήμέραν έδέκαν τα χαταλόπα γαλόψωμον κ'εκείν' επήγαν σο νερόν ως να εγομούσαν τα σσκεύια τουν, εσυλλογιάσταν και είπαν: Όσον -πόσον εμείς οι γεροντάδες θα πασλιαεύομε αβούτα! Ατσσιάπα θα ζούμε ως να τρανύννε, κι ας σου τρανύννε κ' επεκεί, ο θεός εξέρ αν θα τερούν εμάς. Ας χάνομ' άτα και γουρταρεύκουμες.\nΣείτια o Γιαννίκας και h Μαρίκα έτρωγαν, εδέβεν αποπαγκέσ' άτουν είνας κορώνα και έκραξεν: κρά, κρά κάτ' εξέρω.\n- Ντ' έξέρτς ερώτεσεν ο Γιαννίκας.\n- Αν δίτε με γαλόψωμον, λέγ' άτο.\nΤη Γιαννίκα το γαλόψωμον ετελέθεν, επαίρεν ένα ξαϊ ας σην Μαρίκαν εδέκεν άτεν και ερώτεσεν άτεν:\n- Ντ' εξέρτς, κορώνα;\n-Αν πάτε σ' οσπίτ οι γονέοι έσουν θα χάνε σας, αλήγορα δεβάτε σ' οσπίτ επάρτεν λανάρ, βελόν, σαπόν,ελάδ, μαντζούραν, σαχτάρ και οφυέτεν . Ο Γιαννίκας κ' η Μαρίκα έτρεξαν επαίραν ντο είπεν άτς η κορώνα και έφυγαν.\nΟ γέρον και η γραία σαμοντό έρθαν σ' όσπίτ και κ' εύραν άτα, εγροίξαν άτο και ερούξαν απ' οπίσ άτουν . Οντάν εσούμωσαν άτα εκείνα έσυραν το λανάρ και τα βελόνια και τ' εμπροστά τη γέρονος και τη γραίας εγένταν καρφία κι αχάντια και εκεί εργοπόρεσαν.\nΕδέβαν τα καρφία και έσσκ' έφταναν άτα, ατότε εκείνα έσυραν το σποντύλ και η γη εγέντον κουτία και γουΐα, και ο γέρον και η γραία ερούξαν κ' ετσακοποδίαν. Εδέβαν κ' εκείνα, ετσσιάντσαν το σατχτάρ, το τόζ εσκώθεν σον ουρανόν, εστραβώθαν και εξέβαν τ' ομμάτια 'τουν, έσυραν το σαπόν, εγέντον εγλιαξία, ερούξαν κ' εμεσοσκοτώθαν, έξξιαν τ' ελάδ, εγέντον ποτάμ, έξξιαν τη μαντζούραν κ' εγέντον θάλασσα και άλλο κι ξέρομε ντ' εγέντον ο γέρον και η γραία.\nΟ Γιαννίκας κ' η Μαρίκα οντάν εγροίξαν ντο εγλύτωσαν ας σον γέρον κι ας σην γραίαν εκάτσαν σ' έναν μέρος ν' αναπαίουνταν.\nΑς σο τρέξιμον τα λώματα τουν εγένταν νερόν και εκάαν ας σήν δίψαν.\n- Μαρίκα,πολλά εδίψασα, είπεν ο Γιαννίκας.\n- Ντο να φτάμε, Γιαννίκα, αδακά vερόν 'κ εν. Τ' εμπροστά τουν έτον γομάτον πόδας άρκονος, λύκονος και ελαφί, κι ο Γιαννίκας είπεν:\n- Μαρίκα, πολλά εδίψασα ας πίνω ας σ' άρκονος την πόδαν.\n-Γιόκ, είπεν η Μαρίκα, γίνεσαι άρκος και τρως 'με.\n-Ας πίνω ας ση λύκονος.\n-Γιοκ! ίνεσαι λύκος και τρώς με.\n-Ας πίνω ας σ' ελαφί.\nΑμα ίνεσαι ελαφόπον, ταράεσσαι σ' υλέεν και αλλ' αδελφόπον'κ έχω. Και για να ευτάει άτον κι ανασπάλλ τη δίψαν άτ είπεν η Μαρίκα: Γιαννίκα έλλ' άς ψυλλίζω σε. Επεκεί είπεν κι ο Γιαννίκας: Μαρίκα ελ' ας ψυλλίζω σε κι ογώ.\nσείτια εψύλιζεν άτεν , εκείνε ας σην νεγκασίαν εκοιμέθεν, ο Γιαννίκας εκλίστεν κ' είπεν ας 'σ ελαφί την πόδαν, εγένταν ελαφόπον κ' εταράεν σ' υλέεν. Οντάν εγνέφσεν η Μαρίκα και 'κ είδεν άτον, ερχίνεσεν να κλαίει.\nΝαϊλλοί εμέν Γιαννίκα που είσαι; Έρθεν τ' ελαφόπον επαίρεν άτεν απάν σα κέρατα ΄θε και εξέγκεν άτεν απάν σ' έναν τρανόν αλάτ, πέντε νομάτ' 'κ επόρναν ν' αγκαλιάσκουσαν άτο, και κάθεν ημέραν έρχουτον εφέρνεν άτεν τ' έναν και τ' άλλο να τρώει.\nΕκεί σ' αλάτ σουμά έτον έναν λιμνήν , επ' εκεί έρχουσαν έπιναν τ' άλογα τη βασιλέα ,κι οντάν έλεπαν απές σο λιμνίν την ισσκιάν τη Μαρίκας εφτείρκουσαν.\nΕναν ήμέραν εκείν π' ετέρναν τ' άλογα, επήγαν είπαν το βασιλέαν:Βασιλέα, η βασιλική 'σ να εν καλόν, τ' άλογα 'σ όσα φοράς πάμε να ποτίζομ' άτα, φτείρκουνταν και κι πίνε. Ο βασιλέας ετον είνας γνωστικός άρθωπος και είπεν άτς να τερούν εκεί όλόερα σα δέντρα γιάμ κατ εν απάν και αχπαράζ' άτα.\nΟντάν ετέρεσαν σα δεντρά είδαν την κόρην.Επολέμεσαν να εβγαίννε απάν άμα 'κ επόρεσαν κλαδία 'κ είχχεν και 'κ έπόρναν ν'αγκαλιασκούνταν άτο και τσαντσαρεύνε και εβγαίννε απάν, επειδής έτον πολλά παχχύν.\nΕπαίραν τ' αξινάρια να κόφτνε και κρεμνίζν' άτο. Έκοψαν, έκοψαν, άμα 'κ επόρεσαν να κόφτνε όλεν και κρεμίζν' άτο, και εφέκαν ολίγον σ' άλλο την ημέραν.\nΤην νύχταν έρθεν τ' ελαφόπον έλειξεν, έλειξεν και εποίκεν άτο ας σου έτον κι άλλο παχχύν. Τ' άλλο την ημέραν ξάν έκοψαν, άμα ξάν 'κ επόρεσαν να κρεμίζν' άτο, την νύχταν έρθεν τ' ελαφόπον έλειξεν, έλειξεν και εποίκεν άτο ας σου έτον παχχύν.\nΕγροίξαν πάσσ ντο 'κι θα επορούν να ευτάγνε και εφέκαν άτο. Εκεί σουμά έστεκεν είνας τσιαζού γαρή, τινάν ο βασιλέας ερώτανεν οντάν είχχεν ζόρ.Έστειλεν κ' έκουξεν άτεν, κ' εκείνε είπεν άτον:Εγώ κατηβάζω ας σο δεντρόν εκείνο το κορίτσ.\nΕπαίρεν έναν ζούμωτρον, έναν κοσσκίν και σατχτάρ, επήεν αφκά σ' αλάτ και ερχίνεσεν να κοσσκινίζ. Εκάτσεν απέσ σο ζούμωτρον και εκοσσκίνιζεν εξ.\nΗ Μαρίκα είδεν άτεν αποπάν σ' αλάτ κ' έκουξεν: Θεία θεία, εξ κάθκα κι απέσ κοσσκίν πιάλκι ευτάς με έναν κολοθόπον. Η τσιαζού γαρή είπεν άτεν:\nΚλαδίν κλαδίν χαμέλυνον, τρυγόνα μ' έλα κάθεν, κωφή είμαι 'κι ακούω. Η Μαρίκα εκατήβεν έναν κλαδίν και ξάν έκουξεν: Θεία, θεία, εξ κάθκα κι απέσ κοσσκίν, πιάλκι ευτάς με έναν κολοθόπον. Και η τσιαζού γαρή: Κλαδίν, κλαδίν χαμέλυνον, τρυγόνα 'μ έλα κάθεν, κωφή είμαι κι ακούω.\nΜε τ' αέτσ εκατήβασεν άτεν σα χαμελά τα κλαδία, επίασεν άτεν ας σα μαλλία και έσυρεν άτεν αφκά, επαίρεν άτεν και επήεν σον βασιλέαν. Ο βασιλέας οντάν είδεν άτεν εγάπεσεν άτεν, εποίκεν χαράν και επαίρεν άτεν κ' εκούξεν εμέν πα κι ογώ πα έφαγα κ' έπα. Η Μαρίκα εγροίξεν τα μαϊσσιλούχα τή τσσιαζού γαρής και 'κ εθέλνεν άτεν.\nΗ τσσιαζού γαρή έναν ημέραν εγαντούρεψεν άτεν, έγκεν άτεν σό λιμνίν καικά εκούντεσεν και εκρέμσεν άτεν άπέσ. Ο βασιλέας έρούξεν άν και κά' και εράεψεν άτεν, άμα 'κ εύρεν άτεν, έκουξεν κ' ερώτεσεν την τσσιαζού γαρήν κ' εκείνε έπαιξεν άτον.\nΤ' ελαφόπον έρχουτον κάθαν ημέραν, εσύρνεν σο λιμνίν άπέσ έναν κολοθόπον κ' έφευεν. Έναν ήμέραν είδαν άτο, εγροίξαν ντο εγέντον ευκαίρωσαν το λιμνίν, εύραν απέσ έναν ήμερον οψάρ και σ' οψαρί την κοιλίαν την Μαρίκαν.\nΕρώτεσαν άτεν και έμαθαν ντο εποίκεν άτεν η τσσιαζού γαρή. Ο βασιλέας έκουξεν κ' ερώτεσεν την τσσιαζού γαρήν. Σ' άλογα μη θέλτς να καβαλκεύς και κιαζινεύκεσαι, γιόξα σο σπαθίν. Και η τσσιαζού γαρή είπεν άτον:\nΤο σπαθί ν να μπαίν σι τουσσμαvi έσουν το φώς, θέλω να καβαλκεύω και κιαζινεύκουμαι. Επαίραν άτεν επεκαικά , έδεσαν άτεν σ' αλογού τ' ουράδια, εδίεξαν άτα, έτρεξαν έτρεξαν και εντώκαν εσκότωσαν άτεν.\nΣτάθης Αθανασιάδης(Γεροστάθης)\nΣείτια o Γιαννίκας και h Μαρίκα έτρωγαν, εδέβεν αποπαγκέσ' άτουν είνας κορώνα και έκραξεν: κρά, κρά κάτ' εξέρω.\n- Ντ' έξέρτς ερώτεσεν ο Γιαννίκας.\n- Αν δίτε με γαλόψωμον, λέγ' άτο.\nΤη Γιαννίκα το γαλόψωμον ετελέθεν, επαίρεν ένα ξαϊ ας σην Μαρίκαν εδέκεν άτεν και ερώτεσεν άτεν:\n- Ντ' εξέρτς, κορώνα;\n-Αν πάτε σ' οσπίτ οι γονέοι έσουν θα χάνε σας, αλήγορα δεβάτε σ' οσπίτ επάρτεν λανάρ, βελόν, σαπόν,ελάδ, μαντζούραν, σαχτάρ και οφυέτεν . Ο Γιαννίκας κ' η Μαρίκα έτρεξαν επαίραν ντο είπεν άτς η κορώνα και έφυγαν.\nΟ γέρον και η γραία σαμοντό έρθαν σ' όσπίτ και κ' εύραν άτα, εγροίξαν άτο και ερούξαν απ' οπίσ άτουν . Οντάν εσούμωσαν άτα εκείνα έσυραν το λανάρ και τα βελόνια και τ' εμπροστά τη γέρονος και τη γραίας εγένταν καρφία κι αχάντια και εκεί εργοπόρεσαν.\nΕδέβαν τα καρφία και έσσκ' έφταναν άτα, ατότε εκείνα έσυραν το σποντύλ και η γη εγέντον κουτία και γουΐα, και ο γέρον και η γραία ερούξαν κ' ετσακοποδίαν. Εδέβαν κ' εκείνα, ετσσιάντσαν το σατχτάρ, το τόζ εσκώθεν σον ουρανόν, εστραβώθαν και εξέβαν τ' ομμάτια 'τουν, έσυραν το σαπόν, εγέντον εγλιαξία, ερούξαν κ' εμεσοσκοτώθαν, έξξιαν τ' ελάδ, εγέντον ποτάμ, έξξιαν τη μαντζούραν κ' εγέντον θάλασσα και άλλο κι ξέρομε ντ' εγέντον ο γέρον και η γραία.\nΟ Γιαννίκας κ' η Μαρίκα οντάν εγροίξαν ντο εγλύτωσαν ας σον γέρον κι ας σην γραίαν εκάτσαν σ' έναν μέρος ν' αναπαίουνταν.\nΑς σο τρέξιμον τα λώματα τουν εγένταν νερόν και εκάαν ας σήν δίψαν.\n- Μαρίκα,πολλά εδίψασα, είπεν ο Γιαννίκας.\n- Ντο να φτάμε, Γιαννίκα, αδακά vερόν 'κ εν. Τ' εμπροστά τουν έτον γομάτον πόδας άρκονος, λύκονος και ελαφί, κι ο Γιαννίκας είπεν:\n- Μαρίκα, πολλά εδίψασα ας πίνω ας σ' άρκονος την πόδαν.\n-Γιόκ, είπεν η Μαρίκα, γίνεσαι άρκος και τρως 'με.\n-Ας πίνω ας ση λύκονος.\n-Γιοκ! ίνεσαι λύκος και τρώς με.\n-Ας πίνω ας σ' ελαφί.\nΑμα ίνεσαι ελαφόπον, ταράεσσαι σ' υλέεν και αλλ' αδελφόπον'κ έχω. Και για να ευτάει άτον κι ανασπάλλ τη δίψαν άτ είπεν η Μαρίκα: Γιαννίκα έλλ' άς ψυλλίζω σε. Επεκεί είπεν κι ο Γιαννίκας: Μαρίκα ελ' ας ψυλλίζω σε κι ογώ.\nσείτια εψύλιζεν άτεν , εκείνε ας σην νεγκασίαν εκοιμέθεν, ο Γιαννίκας εκλίστεν κ' είπεν ας 'σ ελαφί την πόδαν, εγένταν ελαφόπον κ' εταράεν σ' υλέεν. Οντάν εγνέφσεν η Μαρίκα και 'κ είδεν άτον, ερχίνεσεν να κλαίει.\nΝαϊλλοί εμέν Γιαννίκα που είσαι; Έρθεν τ' ελαφόπον επαίρεν άτεν απάν σα κέρατα ΄θε και εξέγκεν άτεν απάν σ' έναν τρανόν αλάτ, πέντε νομάτ' 'κ επόρναν ν' αγκαλιάσκουσαν άτο, και κάθεν ημέραν έρχουτον εφέρνεν άτεν τ' έναν και τ' άλλο να τρώει.\nΕκεί σ' αλάτ σουμά έτον έναν λιμνήν , επ' εκεί έρχουσαν έπιναν τ' άλογα τη βασιλέα ,κι οντάν έλεπαν απές σο λιμνίν την ισσκιάν τη Μαρίκας εφτείρκουσαν.\nΕναν ήμέραν εκείν π' ετέρναν τ' άλογα, επήγαν είπαν το βασιλέαν:Βασιλέα, η βασιλική 'σ να εν καλόν, τ' άλογα 'σ όσα φοράς πάμε να ποτίζομ' άτα, φτείρκουνταν και κι πίνε. Ο βασιλέας ετον είνας γνωστικός άρθωπος και είπεν άτς να τερούν εκεί όλόερα σα δέντρα γιάμ κατ εν απάν και αχπαράζ' άτα.\nΟντάν ετέρεσαν σα δεντρά είδαν την κόρην.Επολέμεσαν να εβγαίννε απάν άμα 'κ επόρεσαν κλαδία 'κ είχχεν και 'κ έπόρναν ν'αγκαλιασκούνταν άτο και τσαντσαρεύνε και εβγαίννε απάν, επειδής έτον πολλά παχχύν.\nΕπαίραν τ' αξινάρια να κόφτνε και κρεμνίζν' άτο. Έκοψαν, έκοψαν, άμα 'κ επόρεσαν να κόφτνε όλεν και κρεμίζν' άτο, και εφέκαν ολίγον σ' άλλο την ημέραν.\nΤην νύχταν έρθεν τ' ελαφόπον έλειξεν, έλειξεν και εποίκεν άτο ας σου έτον κι άλλο παχχύν. Τ' άλλο την ημέραν ξάν έκοψαν, άμα ξάν 'κ επόρεσαν να κρεμίζν' άτο, την νύχταν έρθεν τ' ελαφόπον έλειξεν, έλειξεν και εποίκεν άτο ας σου έτον παχχύν.\nΕγροίξαν πάσσ ντο 'κι θα επορούν να ευτάγνε και εφέκαν άτο. Εκεί σουμά έστεκεν είνας τσιαζού γαρή, τινάν ο βασιλέας ερώτανεν οντάν είχχεν ζόρ.Έστειλεν κ' έκουξεν άτεν, κ' εκείνε είπεν άτον:Εγώ κατηβάζω ας σο δεντρόν εκείνο το κορίτσ.\nΕπαίρεν έναν ζούμωτρον, έναν κοσσκίν και σατχτάρ, επήεν αφκά σ' αλάτ και ερχίνεσεν να κοσσκινίζ. Εκάτσεν απέσ σο ζούμωτρον και εκοσσκίνιζεν εξ.\nΗ Μαρίκα είδεν άτεν αποπάν σ' αλάτ κ' έκουξεν: Θεία θεία, εξ κάθκα κι απέσ κοσσκίν πιάλκι ευτάς με έναν κολοθόπον. Η τσιαζού γαρή είπεν άτεν:\nΚλαδίν κλαδίν χαμέλυνον, τρυγόνα μ' έλα κάθεν, κωφή είμαι 'κι ακούω. Η Μαρίκα εκατήβεν έναν κλαδίν και ξάν έκουξεν: Θεία, θεία, εξ κάθκα κι απέσ κοσσκίν, πιάλκι ευτάς με έναν κολοθόπον. Και η τσιαζού γαρή: Κλαδίν, κλαδίν χαμέλυνον, τρυγόνα 'μ έλα κάθεν, κωφή είμαι κι ακούω.\nΜε τ' αέτσ εκατήβασεν άτεν σα χαμελά τα κλαδία, επίασεν άτεν ας σα μαλλία και έσυρεν άτεν αφκά, επαίρεν άτεν και επήεν σον βασιλέαν. Ο βασιλέας οντάν είδεν άτεν εγάπεσεν άτεν, εποίκεν χαράν και επαίρεν άτεν κ' εκούξεν εμέν πα κι ογώ πα έφαγα κ' έπα. Η Μαρίκα εγροίξεν τα μαϊσσιλούχα τή τσσιαζού γαρής και 'κ εθέλνεν άτεν.\nΗ τσσιαζού γαρή έναν ημέραν εγαντούρεψεν άτεν, έγκεν άτεν σό λιμνίν καικά εκούντεσεν και εκρέμσεν άτεν άπέσ. Ο βασιλέας έρούξεν άν και κά' και εράεψεν άτεν, άμα 'κ εύρεν άτεν, έκουξεν κ' ερώτεσεν την τσσιαζού γαρήν κ' εκείνε έπαιξεν άτον.\nΤ' ελαφόπον έρχουτον κάθαν ημέραν, εσύρνεν σο λιμνίν άπέσ έναν κολοθόπον κ' έφευεν. Έναν ήμέραν είδαν άτο, εγροίξαν ντο εγέντον ευκαίρωσαν το λιμνίν, εύραν απέσ έναν ήμερον οψάρ και σ' οψαρί την κοιλίαν την Μαρίκαν.\nΕρώτεσαν άτεν και έμαθαν ντο εποίκεν άτεν η τσσιαζού γαρή. Ο βασιλέας έκουξεν κ' ερώτεσεν την τσσιαζού γαρήν. Σ' άλογα μη θέλτς να καβαλκεύς και κιαζινεύκεσαι, γιόξα σο σπαθίν. Και η τσσιαζού γαρή είπεν άτον:\nΤο σπαθί ν να μπαίν σι τουσσμαvi έσουν το φώς, θέλω να καβαλκεύω και κιαζινεύκουμαι. Επαίραν άτεν επεκαικά , έδεσαν άτεν σ' αλογού τ' ουράδια, εδίεξαν άτα, έτρεξαν έτρεξαν και εντώκαν εσκότωσαν άτεν.
Εποίκεν κι εκείνη ένα κορτσόπον, άμαν πολλά άσχημον. Άμαν κι έσκωσεν ατ το μάτ\'ν ατς, το άλλον να εν πίον όμορφον ασ\' σ\' εκείνης. Έκρουεν ατα και κι έδινεν ατα να τρώγουν.\nΚι ίναν ημέραν εσκώθαν, επέραν την στράταν και φεύ\'νε. Η μητρυι\' ατς η μάϊσα, άμα εγροίκ\'σεν ατο, εμαϊεψε όλα τα νερά και όλας τας πατημασέας ντ\' εκράταν νερόπο. \'Σ σ\' ίναν πατημασέα ασ\' σο λύκου ποδάρ\' τ\' αγουρόπον εθέλνεν να πίει νερό.\nΗ αδελφήν ατ είπεν ατον: "Αν θα πίεις ασ\' σ\' ατό το νερό, θα γίνεις λύκον και θα τρως με". Εποίκεν ατον και κι έπιεν νερό. Εδέβαν πολλά στράταν και άλλο μίαν εύρεν το παιδόπον ντ\' εδίψα άλλεν πατημασέα ασ\' σ\' άρκου το ποδάρ\'. "Αν θα πίεις ασ\' σ\' ατό το νερό", λέ\' ατον, "θα γίνεις άρκον και θα τρως με". Αετς πα κι έπιεν. Άμαν άλλο την δίψαν ατ κι επόραεν να σύρει.\nΕδέβαν την στράταν, επερπάτναν πολλά ημέρας. Η αδελφήν ατ πολλά έτσουξεν ατον η καρδίαν ατς, άμαν τηδέν κι επόραε να εποίκει ατον να χάνετ\' η δίψαν ατ.\nΚι επεκεί ελέπ\'ν ίναν πατημασέα ασ\' ση ζαρκαδί το ποδαρόπον. Έπιεν νερό κι εγέν\'το ζαρκάδ\'. Επεκεί πολλά κι εδέβαν, εύραν ένα εύκαιρον σπιτόπον κι εσέβαν απέσ\'. Το κορτσόπον εσέρευε χαμούχτας, βατόμουρα, λιφόρια, σαχταρίτσας και χορταρόπα. Με ατά έζηαν.\nΊναν ημέραν επαρακάλεσεν την αδελφην ατ να αφήνει ατον να πάγει να λάσκεται \'ς σα ολοπράσινα λιβάδια. Εκείνη εφέκεν ατον. Ασ\' σην χαράν ατ ελάγγευε αδά κι εκεί.\nΕχαίρετο πολλά. Εκείνεν την ημέραν εξέβεν ο Κομνηνόν βασιλέας με τους ανθρώπ\'ς ατ \' ς σο κυνήγι.\nΆμα είδαν το ζαρκαδόπον να τρέχ\' απάν\' αφκά και να παίζει μοναχό του, έσυραν κι εντόκαν ατο \'ς σο ποδαρόπον και άλλο κι επόραε να τρέχ\'.\nΕπέραν ατο ασ\' οπίσ\' κι ετέρεσαν ντ\' εσούμωσεν \'ς σ\' οσπιτόπον πολλά τρομαγμένο και έκραζεν ασ\' σον πόνον ατ. Εξέβεν η αδελφήν ατ να τερήσ\' ντο εν.\nΕλέπ\' τη ζαρκαδί το ποδαρόπον να τρέχ\' πολλά αίμαν. Εσέρεψεν βοτανόχορτα κι έθεκεν απάν\' \'ς σο τραύμα. Ετσέρτσεν και το φουστανόπον ατς κι έδεσεν ατο.\nΑτότε εσέβαν απέσ\' \'ς σ\' οσπιτόπον ο βασιλέας και οι ανθρώπ\' ατ. Ετέρεσεν ντο πολλά ομορφέσα έτον, πολλά αγάπησεν ατεν κι εποίκεν ατεν βασίλισσα.\nΑτότε είπεν το κορτσ\'οπον \'ς σον βασιλέα:" Άέτς κι αέτς εποίκεν μας η μητρυιά μας. Εμαΐεψε όλα τα νερά.\'Επιεν ο αδελφόν μου νερό ασ\' ση ζαρκαδί το ποδάρ\' κι εγέν\'το ζαρκάδ". 0 βασιλέας πολλά έτσουξεν τα ορφανά. Και έστειλεν κι έκαψαν την μαΐσαν, εχάθαν τα μάϊα, ελαρώθεν ο αδελφόν ατς κι εγέν\'το ένα έμορφον παλληκαρόπον. Εκείνοι έζησαν πολλά καλά κι εμείς άλλο καλλίον.
Τρει νομάτ ας σ' έναν χωρίον επήγαν σην ξενιτείαν. Εστάθαν έναν χρόνον οι δυ' εγαζάνεψαν και το μοθόπωρον εκλώσταν σ' οσπίτια 'τουν. Ο είνας δεν 'κ εγαζάνεψεν και επέμνεν σα ξένα. Από Λαμπρέας οι δύ' εκλώσταν κ' έρθαν σο ίδιον το μέρος εύραν άτον· έκαμαν και ξαν οι δυος κατ' εξέγκαν και τα Χριστίαννα εκλώσταν σ' οσπίτια τουν, ο είνας ξαν δεν 'κ εποίκεν και επέμνεν οπίσ.\nΑπ' ανοιξέας ξαν εκλώσταν εύραν άτον, εδούλεψαν, και εκέρδισαν παράδας, εκείνος ξαν δεν 'κ εποίκεν.\nΑπό μοθοπωρέας, οντάν εχπάσταν να πάγνε σ' οσπίτια 'τουν, είπαν τον σύντροφον ατούν: Εσύ φαίνεται οφέτος πα δεν 'κ εξέγκες· έλα, αν ακούς μας, ας πάμε αντάμαν σην πατρίδα· πάκι κλώσσκεται και το γούρι σ· θα δίγομε σε ενάμψ λίραν και θα τερούμε και τα έξοδα τη στράτας.\n- Ας ευτάγω το λόγον έσουν, είπεν, και εχπάστεν με τ' εκεινούς.\nΟντάν εβράδυνεν εσούμωσαν σ' έναν πολιτείαν·\n- Ας μένομε αδά, είπαν, και πουρνά σύν νυχτα εμπαίνομε σην στράταν.\nΟντάν επήγαν σο φουρνίν ν' αγοράζνε ψωμίν και ορωτούνε και τον φουρουντζζήν αν μονάζει ατς απάν σο φουρνίν, έμαθαν ότι κάποιος σην άκραν τη πολιτείας πολλά γνωστικός, σοφός δί διαρμενείας.\nΕφτωχόν εσέγκεν σον νουν ατ να πάει διαρμενεύκεται τον σοφόν. Τ' άλλο την ημέραν, οντάν εχπάσταν, εκείνος επέμνεν οπίσ', ερώτεσεν, εύρεν τον σοφόν.\n- Θέλω να δίς με έναν διαρμενείαν, είπεν τον σοφόν.\n-Έναν διαρμενείαν ημψόν λίραν.\n- Καλόν, είπεν εφτωχόν.\n- Η ψψή 'σ κ' η καρδία 'σ ντ' αγαπά, εκείνο εν έμορφον, είπεν ο σοφόν.\n- Κι αρ ατό η καλομάνα 'μ πα έλεεν άτο, ενούντζεν εφτωχόν και εδέκεν τ' ημψόν την λίραν. Δόμα έναν κι άλλο διαρμενείαν.\n- Κάθα εις άνθρωπος εχχ το δέδ (σ.σ.μοιραίο) απόθεν θα διαβαίν, είπεν ο σοφόν.\nΑπ' ανοιξέας ξαν εκλώσταν εύραν άτον, εδούλεψαν, και εκέρδισαν παράδας, εκείνος ξαν δεν 'κ εποίκεν.\nΑπό μοθοπωρέας, οντάν εχπάσταν να πάγνε σ' οσπίτια 'τουν, είπαν τον σύντροφον ατούν: Εσύ φαίνεται οφέτος πα δεν 'κ εξέγκες· έλα, αν ακούς μας, ας πάμε αντάμαν σην πατρίδα· πάκι κλώσσκεται και το γούρι σ· θα δίγομε σε ενάμψ λίραν και θα τερούμε και τα έξοδα τη στράτας.\n- Ας ευτάγω το λόγον έσουν, είπεν, και εχπάστεν με τ' εκεινούς.\nΟντάν εβράδυνεν εσούμωσαν σ' έναν πολιτείαν·\n- Ας μένομε αδά, είπαν, και πουρνά σύν νυχτα εμπαίνομε σην στράταν.\nΟντάν επήγαν σο φουρνίν ν' αγοράζνε ψωμίν και ορωτούνε και τον φουρουντζζήν αν μονάζει ατς απάν σο φουρνίν, έμαθαν ότι κάποιος σην άκραν τη πολιτείας πολλά γνωστικός, σοφός δί διαρμενείας.\nΕφτωχόν εσέγκεν σον νουν ατ να πάει διαρμενεύκεται τον σοφόν. Τ' άλλο την ημέραν, οντάν εχπάσταν, εκείνος επέμνεν οπίσ', ερώτεσεν, εύρεν τον σοφόν.\n- Θέλω να δίς με έναν διαρμενείαν, είπεν τον σοφόν.\n-Έναν διαρμενείαν ημψόν λίραν.\n- Καλόν, είπεν εφτωχόν.\n- Η ψψή 'σ κ' η καρδία 'σ ντ' αγαπά, εκείνο εν έμορφον, είπεν ο σοφόν.\n- Κι αρ ατό η καλομάνα 'μ πα έλεεν άτο, ενούντζεν εφτωχόν και εδέκεν τ' ημψόν την λίραν. Δόμα έναν κι άλλο διαρμενείαν.\n- Κάθα εις άνθρωπος εχχ το δέδ (σ.σ.μοιραίο) απόθεν θα διαβαίν, είπεν ο σοφόν.\n- Κι αρ ατό εγώ πα έξερα ατό και νιάφιλιαν εχάσα τα παράδας, είπεν απέσ ατ εφτωχόν και εδέκεν και τ' άλλο τ' ημψόν τη λίραν. Αρ δό μα έναν διαρμενείαν κι άλλο.\n- Και ο σοφός είπεν άτον: Τ' αποψιζνόν τη δουλείαν σο πουρνάα 'κί πρέπ ν' αφήντζ.\n- Απ' ατό πα δεν 'κ εξέβεν, είπεν απέσ' ατ εφτωχόν, εδέκεν ημψόν λίραν κι άλλο, επέμνεν η κιασιά 'τ εύκαιρον και τινιαγμένον, κ' επαίρεν τη στράταν σο χχέρ. Ντό νά 'φτάει; Ενάμψ λίραν εδέκαν ατον οι σύντροφοι ατ κ' εκείνα πα εχάσεν. Να πάει ρουζ' σον κρεμόν και σκοτούται; Να πάει ρουζ σην θάλασσαν και φουρκίεται;\nΣείτα ενούνιζεν κ' επέγνεν, ερούξεν σ' έναν κερβάν (καραβάνι) απάν· οι γατιρτζζήδες (αγωγιάτες) έλυσαν τ' άλογα να ποτίζνε, ταΐζνε κι αναπάζν' ατα. Άμα το κουΐν όθεν πάντα επαίρναν νερόν ετσουρώθεν εφέκαν κα το σσκεύος, κ' έρθεν εύκαιρον.\nΣείτια ενούνιζαν ντο να εφτάγνει, αχά κι ατός.\n- Ογώ, είπεν ατς, κατηβαίνω και τερώ γιατί το σσκεύος κλώσσκεται εύκαιρον.\nΈδεσαν με το σσκοινίν και στέρια στέρια εκατήβασαν άτον. Αφκά καικά 'κ επάτεσεν, κι αχά είνας Αράψ απαδά κι απάν με τα δύο κορίτσσια ευρέθεν εμπροστά 'τ. Ο είνας η κόρη παντέμορφος, ετζαραμπούλιζεν, κι άλλε μαύρεσα άμον τον Αράπ κι αγράσσκεμος, να έλεπες άτεν τη νύχταν εχπαράους και σα σεράντα 'κ ερούζνες.\nΑράψ ερώτεσεν άτον: Ντ' αραυέτς αδαφκά;\n- Εκατήβα να τερώ γιατί ετσουρώθεν το κουΐν, είπεν εφτωχόν.\n- Απ' αβούτα τα δύο κορίτσια, ποιον εν έμορφον;ερώτησεν Αράψ.\n- Ατότε εντώκεν σον νουν' ατ του σοφού η διαρμενεία και είπεν: Η ψψη 'σ και η καρδία 'σ ντ' αγαπά εκείνο εν έμορφον.\n- Άφιαρουμ, είπεν ατον Αράψ, έβγα κι ογώ ατώρα δίγω το νερόν.\nΏσνα αλογάντ έσυραν κ' εξέγκαν ατόν απάν, το κουΐν εγομώθεν. Εχάραν αλογάντ διότι η στράτα τουν πάντα ας σο κουΐν κεσ έτον, ένοιξαν έναν σακκίν, λίρας, έσαν τα γομάρια τουν, και είπαν άτον:\nΒουριάστ όσον επορείς. Εγόμωσεν τη δίχχερην ατ λίρας και με την χαράν επήεν σ' οσπιτόπον ατ.\nΔιήγηση Μυρ. Αμοιρίδη\n- Απ' ατό πα δεν 'κ εξέβεν, είπεν απέσ' ατ εφτωχόν, εδέκεν ημψόν λίραν κι άλλο, επέμνεν η κιασιά 'τ εύκαιρον και τινιαγμένον, κ' επαίρεν τη στράταν σο χχέρ. Ντό νά 'φτάει; Ενάμψ λίραν εδέκαν ατον οι σύντροφοι ατ κ' εκείνα πα εχάσεν. Να πάει ρουζ' σον κρεμόν και σκοτούται; Να πάει ρουζ σην θάλασσαν και φουρκίεται;\nΣείτα ενούνιζεν κ' επέγνεν, ερούξεν σ' έναν κερβάν (καραβάνι) απάν· οι γατιρτζζήδες (αγωγιάτες) έλυσαν τ' άλογα να ποτίζνε, ταΐζνε κι αναπάζν' ατα. Άμα το κουΐν όθεν πάντα επαίρναν νερόν ετσουρώθεν εφέκαν κα το σσκεύος, κ' έρθεν εύκαιρον.\nΣείτια ενούνιζαν ντο να εφτάγνει, αχά κι ατός.\n- Ογώ, είπεν ατς, κατηβαίνω και τερώ γιατί το σσκεύος κλώσσκεται εύκαιρον.\nΈδεσαν με το σσκοινίν και στέρια στέρια εκατήβασαν άτον. Αφκά καικά 'κ επάτεσεν, κι αχά είνας Αράψ απαδά κι απάν με τα δύο κορίτσσια ευρέθεν εμπροστά 'τ. Ο είνας η κόρη παντέμορφος, ετζαραμπούλιζεν, κι άλλε μαύρεσα άμον τον Αράπ κι αγράσσκεμος, να έλεπες άτεν τη νύχταν εχπαράους και σα σεράντα 'κ ερούζνες.\nΑράψ ερώτεσεν άτον: Ντ' αραυέτς αδαφκά;\n- Εκατήβα να τερώ γιατί ετσουρώθεν το κουΐν, είπεν εφτωχόν.\n- Απ' αβούτα τα δύο κορίτσια, ποιον εν έμορφον;ερώτησεν Αράψ.\n- Ατότε εντώκεν σον νουν' ατ του σοφού η διαρμενεία και είπεν: Η ψψη 'σ και η καρδία 'σ ντ' αγαπά εκείνο εν έμορφον.\n- Άφιαρουμ, είπεν ατον Αράψ, έβγα κι ογώ ατώρα δίγω το νερόν.\nΏσνα αλογάντ έσυραν κ' εξέγκαν ατόν απάν, το κουΐν εγομώθεν. Εχάραν αλογάντ διότι η στράτα τουν πάντα ας σο κουΐν κεσ έτον, ένοιξαν έναν σακκίν, λίρας, έσαν τα γομάρια τουν, και είπαν άτον:\nΒουΈτον είνας γέρος, κούκουρος, κούκουρος, κ\' είχχεν θυγατέραν την Αροτήν, την ζαρωτήν.\nΕίχχεν κ\' είναν πετεινόν π\' εκούιζεν παρ\' ώρας, κ\' εγνέφιζεν τον γέρον τον παραπονεμένον.\nΈρθεν είνας αλεπός, έφαεν τον πετεινόν π\' εκούιζεν παρ\' ώρας κι εγνέφιζεν τον γέρον τον παραπονεμένον.\nΈρθεν είνας σσκύλος έφαεν τον αλεπόν π\' έφαεν τον πετεινόν π\' εκούιζε παρ\' ώρας κι εγνέφιζεν τον γέρον τον παραπονεμένον.\nΈρθεν είνας με το ξύλον εντώκεν το σσκύλον π\' έφαεν τον αλεπόν π\' έφαεν τον πετεινόν π\' εκούιζεν παρ\' ώρας κι εγνέφιζεν τον γέρον τον παραπανεμένον.\nΈρθεν άλλος με τ\' άψιμον έκαψεν το ξύλον ντ\' εντώκεν τον σσκύλον π\' έφαεν τον αλεπόν π\' έφαεν τον πετεινόν π\' εκούιζε παρ\' ώρας κι εγνέφιζεν τον γέρον τον παραπονεμένον.\nΈρθεν άλλος με το νερόν έσβυσεν τ\' άψιμον π\' έκαψεν το ξύλον, ντ\' εντώκεν τον σσκύλον π\' έφαεν τον αλεπόν, π\' έφαεν τον πετεινόν π\' εκούιζεν παρ\' ώρας κι εγνέφιζεν τον γέρον τον παραπονεμένον.\nΠηγη: Από το βιβλίο "Ιστορία και Λαογραφία της Σάντας"\nΣτάθη Αθανασιάδη.\nΕίχχεν κ\' είναν πετεινόν π\' εκούιζεν παρ\' ώρας, κ\' εγνέφιζεν τον γέρον τον παραπονεμένον.\nΈρθεν είνας αλεπός, έφαεν τον πετεινόν π\' εκούιζεν παρ\' ώρας κι εγνέφιζεν τον γέρον τον παραπονεμένον.\nΈρθεν είνας σσκύλος έφαεν τον αλεπόν π\' έφαεν τον πετεινόν π\' εκούιζε παρ\' ώρας κι εγνέφιζεν τον γέρον τον παραπονεμένον.\nΈρθεν είνας με το ξύλον εντώκεν το σσκύλον π\' έφαεν τον αλεπόν π\' έφαεν τον πετεινόν π\' εκούιζεν παρ\' ώρας κι εγνέφιζεν τον γέρον τον παραπανεμένον.\nΈρθεν άλλος με τ\' άψιμον έκαψεν το ξύλον ντ\' εντώκεν τον σσκύλον π\' έφαεν τον αλεπόν π\' έφαεν τον πετεινόν π\' εκούιζε παρ\' ώρας κι εγνέφιζεν τον γέρον τον παραπονεμένον.\nΈρθεν άλλος με το νερόν έσβυσεν τ\' άψιμον π\' έκαψεν το ξύλον, ντ\' εντώκεν τον σσκύλον π\' έφαεν τον αλεπόν, π\' έφαεν τον πετεινόν π\' εκούιζεν παρ\' ώρας κι εγνέφιζεν τον γέρον τον παραπονεμένον.ριάστ όσον επορείς. Εγόμωσεν τη δίχχερην ατ λίρας και με την χαράν επήεν σ' οσπιτόπον ατ.
Έναν καιρόν έτον ένας πολλά φτωχός άνθρωπος. Η γυναίκ\' ατ και τα έξ παιδί’ ατ έτρωαν σαχταρένιο μαλέζ\'.\nΠολλά έσυρεν ας’ σα μικρά τα χρόνι\' ατ, άλλο κι επόρνεν να σύρ’ αοίκον φτώχειαν και αοίκον ζωήν. Εσκώθεν να πάει να ευρείκ τον Χριστόν να εφτάει ατον παράπονα:\nΝτ\' εποίκεν \'ς ατόν σον κόσμον, να τυραννίσκεται ατόσον πολλά ατός, η γυναίκ\' ατ και τα χαταλόπ\' ατ;\n-Απαδά που διαβαίντς;.\n0 φτωχόν λέ’ατον:\nΠάω να εύρω τον Χριστόν.\n-Πας, πέ’ ατον σε τίνους άλλους να δίγω να γλυτώνω;\nΚαλόν, λέ\' ατον, κι εδέβεν ατον. Ολίγον πλαν κεκά ελέπ\' έναν άρκον. Ρωτά ατον κι ατός:\n- Που διαβαίντς απαδακές; Kι ο φτωχόν λέ\' ατον:\nΠάγω να εύρω τον Χριστόν.\n-Πας, πέ\' ατον πόσους ανθρώπ\'ς να τρώγω να γλυτώνω;\n-Καλόν, λέ’ ατον κι εδέβεν κι ατόν.\nΆλλο πέραν κεκά έναν σπέλεν ελαΐσκουτον, έναν ξαόπον να κρούει αφκά. Ρωτά ατον:\n-Ασ\' σ’ εμά τα μέρη ντο αραεύ\'ς; .\nΛέ’ ατον:\nΠάγω να ανταμώσω τον Χριστόν.\nΛέ\' ατον:\n-Άμα πας, πέ\' ατον πόσους ανθρώπ\'ς να σκοτώνω να γλυτώνω;.\nΕίπεν και \'ς σ’ ατόν:\nΞάει, μη χολιάσκεσαι κι εδέβεν-ατον.\nΟλίγον επεκεί ελέπ\' έναν ποταμόν πολλά χολιασμένον. Λέ\' ατον ατός:\n-Που διαβαίντς; .\nΛέει ο φτωχόν:\nΠάγω να εύρω τον Χριστόν.\n- Πας, πέ\' ατον πόσους ανθρώπ\'ς να φουρκίζω να γλυτώνω;.\n-Καλόν, λέ\' ατον.\nΕδέβεν ατον και κρούει την στράταν.\'Αμαν ενεγκάστεν και άλλο κι επόρνεν να πορπατεί. Εστάθεν ορθός, έβαλεν τα χέρι\' ατ απάν\' \'ς σο ραβδίν, έκλεισε την κεφαλήν ατ απάν\' \'ς σα χέρι\' ατ κι εκοιμέθεν.\nΆμα εγνεύσεν, ετέρεσεν εναν ομαλόν τοπίον. Γύρω-γύρω αγγέλ’ και \'ς σην μέσην ο Χριστόν. Εσούμωσεν ατον κι επροσκύνησεν ατον και λέ’ ατον:\n-Ντο κακόν εποίκα \'ς σ\' ατόν τον κόσμον κι είμαι πολλά φτωχόν;\nΣαράντα χρόνια τα χείλια μ\' κι γέλασαν, τα παιδόπα μ\' ψωμί κι είδαν κι χόρτασαν.\nΟ Χριστόν με ήρεμον πρόσωπον ετέρεσεν ατον και λέ\' ατον:\nΟπίσ\' \'ς σ\' οσπιτόπο σ\' να μακελείς, θα βρήκ\'ς τρία πουλούλια ως άνω γομάτα κι άλλο κι θα τρώτε σαχταρένιο μαλέζ.\nΕυχαρίστησεν τον Χριστόν και λέ\' ατον:\nΈχω κι άλλα να λέω σε. \'Σ σην στράταν ντο ερχόμουν, εντάμωσα έναν άνθρωπον. Εμοίραζεν πρόσφορα. Παρακαλεί και ρωτά σε τίνους άλλους να δίνει πρόσφορο να γλυτώνει.\nΆμα φεύ\'ς μακράν ασ\' σ\' ατόν, να λες ατον έναν κι όχι άλλον.\nΈνας άρκον ρωτά σε πόσους ανθρώπ\'ς να τρώει να γλυτώνει. Άμα διαβαίντς ατον, πέ\' ατοv έναν κι όχι άλλον.\nΈναν σπέλεν ρωτά σε πόσους ανθρώπ’ς να σκοτώνει να γλυτώνει.\n\'Αμα φεύ\'ς κι ασ\' σ\' ατόν μακράν, να λες ατον έναν κι όχι άλλον".\nΈναν τρανόν ποτάμ\' ρωτά πόσους ανθρώπ\'ς να φουρκίζει να γλυτώνει.\nΚι ασ\' σ\' ατό άμα φευ\'ς πολλά μακράν, να λες ατον έναν κι όχι άλλον.\nΑρ αέτς εποίκεν.\nΛέ\' ατον ο άνθρωπος: Αχ, να \'σουνα αδακά να δίγω σε να γλύτωνα.\nΛέ\' ατον ο άρκον: Αχ, να \'σουνα αδακά να έτρωγα σε να γλύτωνα. Λέ\' ατον ο σπέλεν: Αχ, να \'σουνα αδακά να σκότωνα σε να γλύτωνα. Λέ\' ατον ο ποταμόν: Αχ, να \'σουνα αδακά να φούρκιζα σε να γλύτωνα.\nΌλοι θα αναμένε όλεν την ζωήν ατούν για τα αμαρτήματ\' ατούν.
Μίαν έσαν δύο αδέλφια, ο είνας γνωστικός και o άλλος παλαλός. 'Eναν ημέραν κάπ επέγναν και σον ρδόμον εύραν έναν κατσσιάν και έναν σακούλ λίρας.\nΟ γνωστικόν έρπαξεν τά λίρας και τον αδελφόν άτ εδέκεν την κατσσιάν, ο παλαλόν δεν 'κ είπεν, επαίρεν την κατσσιάν και εκολούθεσεν τον αδελφόν άτ.\nΕπορπάτεσαν όλεν την ημέραν, κι οντάν εβράδυνεν είδαν έναν τρανόν δεντρόν και είπαν νά κοιμούνταν εκεί αφκά. Εύραν εκαικά και έναν τρανόν πόρταν και επλώθαν κ’ εκοιμέθαν απάν.\nΕκείνο τό βράδον ο κρύον ερχίνεσεν νά ξυρίζ, και ο γνωστικόν επαρακάλνεν τον αδελφόν άτ:\n|Χωριά της Σαντας|\nΠαρακαλώ σε, αδελφέ, ας δίγω σε έναν λίραν και δόμα τ' ημσόν την κατσσιάν νά σσκεπάουμαι κι όγώ, αν ‘κ έν θ' αποθάνω ας σον κρύον.\nΟ παλαλόν πα είπεν άτον: Για δό μα τη λίραν ας τερώ ντόϊσον έν. Ο γνωστικόν εδέκεν άτον τή λίραν, κι άτός εθέκεν άτο απάν σήν κατσσιάν κ’ έκοψεν άπ' ολόερα έναν στρογγυλόν κομματόπον, όσον τή λίραν και είπεν άτον: Αδελφέ, έπαρ το, όσον πράγμαν δίς με, ατόσον ογώ πα δίγω σε.\nΟ γνωστικόν ετέρεσεν μέ τον παλαλόν δουλείαν κι γίνεται, έστρωσεν λίρας απάν σήν κατσσιάν και έκοψεν κ’ επαίρεν έναν κομμάτ όσον να μη αποθάν άς σον κρύον. Έπεσαν κά κ’ εκοιμέθαν.\nΑλλομίαν ντο τερείς! Σά μεσάνυχτα απάν έξαν κερβανί κωδώνια νά σουμώνν' άτς. Τά δύο αδέλφια εχπαράγαν κι ό γνωστικόν είπεν:\nΑδελφέ, αβουτουνούς τοι καμελτζζήδας φοοούμαι, νά φεύομε 'κι' θα προφτάνομε, έλα ας εβγαίνομε αδά σό δεντρόν απάν και κρύφκουμες σά κλαδία ‘θε αναμεσά.\nΟ παλαλόν εδέχτεν, άμα είπεν:Όγώ την πόρταν πά 'θά παίρω κ' έβγαίνω σό δεντρόν, κάπ γιαραεύ μας.\nΑρ επαίρεν την πόρταν κ’ εξέβεν απάν σό δεντρόν, τά κλαδία εσσκέπασαν άτς, κι ο Θεόν πα 'κ έλεπεν άτς.\nΟι καμελτζζήδες εχάλασαν τό κερδάν αβκά σό δεντρόν, και εκάτσαν νά τρώγνε. Ατότε ο παλαλόν επουσστίρτσεν τον άδελφόν άτ:\n— Ογώ ζόρ έχω, θά τσιλτεύω.\n— Ντο λές, λέει άτον ο γνωστικόν, θά νοΐζνε μας αδαπάν και θά σκοτώννε μας!\nΌ παλαλόν κ’ έξεν άτον κ' ετσίλτεψεν. Οι καμελτζζήδες εχπαράαν:\n— Παιδία, είπαν, άς σον ουρανόν νερόν εκατήβεν. Ημψόν ώραν 'κ έδέβεν κι ο παλαλόν ξάν είπεν:\n— Άδελφε, ογώ θά κρεμίζω την πόρταν.\n— Ανάθεμα σε, αφορισμένε, λέει ο γνωστικόν, άρ άτώρα εγροίξα ντο είσαι παλαλός. Αν κρεμίεις την πόρταν και σκοτώντζ κάτιναν, ναϊλοί τή μάναν έμουν!\n- Ο παλαλόν ακούει αοίκα; Εκρέμψεν την πόρταν. Η πόρτα γρα - γρά οντάν εκατηβαίνεν, οι καμελτζζήδες εχπαράαν, επαίραν τά καμέλια τουν και ατού είσαι!\nΑρ άέτς ο παλαλόν εγαζάνεψεν.
Πολλά χρόνια τή χαμαιλέτεν τή Χαρτωτής εκαπίτσευεν ό Λώτς. Ο Λώτς άς ‘σ είναν άγράθρωπον διαφοράν ‘κ είχεν, νύχταν επαίγνεν σή χαμαιλέτεν και νύχταν εκλώσκουτον. Άγρίεμαν ντό έτον ‘κ έξερεν σήν έκκλησίαν τά καλά τά ήμέρας μαναχόν έλεπαν άτον.\nΈναν νύχταν έξέβεν άς σήν χαμαιλέτεν νά πάει λύν μέσα, όντάν τερεί είνας άρκος έσκώθεν άς σόν ύπνον άτ καί έρθεν σό χάρκ νά πίν νερόν τό χχιόν έναν πόϊ. Ο Λώτς νιά έμπρ έποίκεν πόδαν και νιά όπίσ’ άς σόν τόπον άτ’ κ’ ελαΐστεν. Άρκον πα έρθεν έδέβεν άπ’ έμπριάτ καικά, έπήεν σο χάρκ έπεν και έκλώστεν όπίσ’, άτότε ό Λώτς έπήεν έλυσεν μέσα καί έσέβεν άπέσ.\n|Χαψικιοϊ|\nΈναν Παραμονήν τά Χριστίαννα ό Λώτς 'κ έπρόφτασεν ν’ άλέθ όλια τ' άλεσίας ντό είχχεν καί έπέμνεν σήν χαμαιλέτεν νά τελένει άτα καί έπεκεί νά πάει σ’ όσπίτν άτ.\nΈγκεν έναν κουρίν καί έθέκεν σό τσσιάγ, έστοίβαξεν έμπροστά 'θε έναν άγκάλιαν ξερά ξύλα, έξξεν σ’ άμπάρ έναν άλεσίαν, έκαράκωσεν τήν πόρταν τή χαμαιλέτες καί έκάτσεν σ' άψουμον γαρσσί έντώκεν άτον τ’ άψουμον ένύσταξεν, έκοιμέθεν κ' έπέμνεν.\n'Οντάν έτελέθεν άλεσία και τό χχερομύλ έκλώσκουττον εύκαιρον, ό Λώτς έγνέφτσεν καί έτριψεν τ’ ομμάτια τό κουρίν χχιονωμένον έτον καί 'κ έπίασεν καί τ' άψουμον σάγκι έβζύεν όντάν άνοί τ' ομμάτια 'τ ντό τερεί; ή χαμαιλέτε γομάτον ξωτικά ό είνας , κοτσός, άλλος τσσιολάχς, άλλος μέ τ' έναν όμμάτ, άλλος μέ τ' έναν ποδάρ, χωρίς κουσούρ κανείς 'κ έτον.\nΌ είνας έπολέμανεν νά τσιλτεύ σ' άψουμον απάν νά βζήνει άτο, άλλος έπεβρώτσεν τό σσκεύος τή φαΐ, άλλος έτσίλτευεν σό μελερθείον, άλλος έταγούτευεν τ’ άλεύρια σό μεσοχάμ και άλλος έπολέμανεν νά χαλάν τό τίγκ.\nΕίνας μικρός Κοντζζιολόης μέ τ' έναν μακρύν σίδερον έδέκεν έναν τη μασσιάν μέ τά ποίον ό Λώτς έσυνταυλύνεν τα’ άψουμον καί είπεν άτον τσαγδά τσαγδά τούρκικα: Γιάτι άπόψ 'κ έπήες σ' όσπίτι σ καί έποίκες χαράμ τ’ αποψινόν τό κέϊφν έμουν;\nΌ Λώτς μόσσιαν άτότες έρθεν σόν ιαυτόν άτ και έγροίξεν ντό έσαν Κοντζζιολόζ «Ρύσαι ήμάς άπό του πονηρού», είπεν και έδέκεν ένναν μέ τή μασσιάν τόν Κοντζζιολόζ σό κιφάλ άπάν.\nΏς νά έτσσιάμλιξεν τ' ομμάτια 'τ ό Λώτς, οί Κοντζζιολόζ γαΐπ έγένταν, είναν είδεν που έξέβεν άς σ’ άνοιγαρί τό τρυπίν, καί είναν άλλον πού έτσαντζάρευεν σο τσσιάγ κι άν.\nΌ Λώτς έσκώθεν έξξεν άπάν άλλο άλεσίαν, έπαλαγόησεν ντο έχάλασαν οι Κοντζζιολόζ, έπαίρεν ένα δύο τσουπαδένια άλεύρια έζούμωσεν άτα, έποίκεν έναν λαβάς, έπλωσεν άτο άπάν σο σάτσσ, έψψεν τ' άψουμον, έθέκεν άπάν τήν έμπροστίαν καί άλλ' άπάν τό σάτσσ’, όντάν έψέθεν άς σ’ έναν τό μέρος, έκλωσεν άτο νά ψέσσκεται κι άς σ’ άλλο τό μέρος, έφαεν, άμα την πόρταν ‘κ ένοιξεν να πάει πίν νερόν.\nΚαι απ’ ατότε κ’ υστερνά ο Λώτς σα καλά τα ημέρας άλλο ση χαμελέτεν ‘κ εμένεν.
 Αβούτα τα ψηλά ραchιά πασκί ντο είναι χώρας\nατά έχνε κρύα νερά και σιαρίνια εβόρρας.\n|Σαντά|\n2. Αδά σ’ oσπίτ ντο έρθαμε να ζη o οικoκύρης,\nνα ζη η νύφε κι ο γαμπρόν κ’ εμείς τα παλικάρια.\n3. Άλλο ’κι πάγω σον παρχάρ άλλο ’κι παρχαρεύω,\nάλλο ’κι λέγω και γελώ κι άλλο ’κι μασχαρεύω.\n4. Αναθεμά τη λύρα σου γιατί ’κι παίζ τογρία,\nνα τραβωδούν και chαίρονταν τα νέϊκα τα παιδία.\n5. Αναθεμά τη λύρα σου τη λύρας - ισ τ’ ωτία,\nεποίνε με κ’ ελάσκουμε μεσανυχτί σκοτία.\n6. Αναθεμά τη λύρα σου τη λύρας - ισ τα κόρδας,\nεποίνε 'με κ' ελάσκουμε μεσανυχτί σα πόρτας.\n7. Ανάθεμα τη λύρα σου γιατί ’κ εβγάλλ λαλίαν,\nνα εγνεφίζ και κουμουλιάζ’ όλεν τη γειτονίαν.\n8. Ανάθεμα τον π’ έλεεν τ’ εμόν τ’ όνεμαν Γιάννε,\nκαλλίον να επεθάνα κ εσέν να μ’ είχα ειδιάναι.\n9. Αναθεμά και τη Σαντά καπάνια και παΐρια,\nπ’ αναλλάζνε τα κόρασσια πάγνε σα παναΰρια.\n10. Αντώντζ οντάν επέθανεν εκράτνεν δύο μήλα,\nκλαίγν’ άτον τ’ άστρια τ’ ουρανού και τη δεντρού τα φύλλα.\n11. Ας τρώγαμε κι ας πίνομε κ’ εμείς ας τραβωδούμε,\nσον κόσμον εν και θάνατος κ' εμείς πάντα ’κί ζούμε.\n12. Ας τρώγαμε κι ας πίνομε και κείμες και κοιμούμες\nαβούτ’ ο κόσμον ψεύτικον κ’ εμείς γιολτζήδες είμες.\n13. Αχ και τ’ εμά τα τραβωδίας και τ’ εμά τα νηχούς - ι\nχωρίζνε μονοστέφανα κοιμίζνε μοναχούς - ι.\n14. Δευτέρα, Τρίτ, Τετράδ και Πεφτ, Παρασκευήν δουλεύω,\nτη Σάββαν όλια τρώγ' άτα , την Κερεκήν γυρεύω
Δέντρα, όντες διαβαίν’ τ’ αρνί μ’, τα κλαδόπα σουν κλίστεν,\nκαι πέτε τα τερτόπα μου και για τ’ εμέν κλαψήστε.\n|Παρχάρ\' Σαντάς|\nΑπέσ’ σ’ άψιμον καίουμαι κι η βρούλα πα σαρεύ\'με,\nκι η κόρ’ τερεί από μακρά και ‘κ’ ερται γουρταρεύ’με.\nΣεβτά γιατί εφώλεψες αδαπέσ’ σο καρδόπο μ’,\nερρίζωσες κι εκλάδωσες, να σύρ’τς και παίρ’τς το ψόπο μ’.\nΚορτσόπον δώδεκα χρονών, δος με νερόν ας πίνω,\nτη κάρδιας ίμ’ την καμονήν ολίγον να εβσήνω.\nΡίζα μ’ τα σημαδέματα σ’ ακούω και μαθάνω,\nκι όνταν θ’ ακούω τ’ άντρισμα σ’, καλλίον ν’ αποθάνω.\nΤο αίμαν ασήν καρδια μου, πουλόπο μ’ αγλαθία,\nδέσον άτο σην αύλια σου, ποτάμια και κρουνία.\nΕγάπη σ’ κοφτερόν μαχαίρ’ και σίδερον ξαμένον,\nν’ αηλί εκείνο την καρδιάν, όθεν εν καρφωμένον.\nΤ’ εμόν η ψή και η ζωή, αρνί μ’ σ’ εσά τα χέρια,\nαν θελ’τς με το μέλ’ σπάξο με κι αν θελ’τς με τα μαχαίρια.\nΚατι τερείς τον ουρανόν, κατί τερείς τα λίβια,\nκατί τερείς σο καρδόπο μ’, πως κείνταν τα μολύβια.\nΓια την τρυγόνα μ’ όντες λέγν’, ατέν όντες αγγεύνε,\nχίλια μαχαίρια δίστιμα την κάρδια μ’ τογραεύνε.\n|karakapan |\nphoto: Erdal Aydin\nΕμέν τα ράχια ’κ’ έγλυναν, η γη καπούλ’ ’κ’ εφτάει με,\nΧάρος τ’ εμόν την ψήν ’κι παίρ’, η σεβτά σ’ θα νικά με.\nΕμέν τα δέντρα τζίζνε με κι εφτάγνε με ευόραν,\nεσέγκες με απέσ’ σ’ άψιμον, θα τρως με σ’ έναν ώραν.\nΤό παραθύρι σ’ άνοιξον κι άκ’σον την τραγωδία μ’,\nεστά και τέρεν το φαρμάκ’, πως τρέχ’ ασήν καρδία μ’.\nΤο παραθύρι σ’ άνοιξον, το χαϊλούκ’ κανείται,\nέβγα, τέρεν, ασχώρετον, το ψόπο μ’ πώς τελείται.\nΣεβταλήν κανάν έτυχες, ατός να λέει τα τέρτια τ’;\nΣα δύο λόγια ανάμεσα, εβγάλ’, σπογγίζ’ τα δάκρυα τ’.\nΤη σεβταλή το καρδόπον πρέπ’ ν’ εχ’ παραθυρόπον,\nαπό μακρά να φαίνεται τ’ ατουνού το τερτόπον.\nΟ κάντρο σ’ απάν’ σο τραπέζ’, πουλόπο μ’, ετοζώθεν,\nεπαίρα να σπογγίζ’ άτο κι η γούλα μ’ εγομώθεν.\nΗ ξενιτιά κι ο θάνατον, η πίκρα κι η εγάπη,\nσα τρία ευρέθεν γιατρικόν και σην εγάπ’ φαρμάκι.\nΕμέν το μολύβ’ ’κι σκοτών’ μαχαίρ’ γεράν ’κ’ ανεί’ με,\nεμέν σκοτών’ τ’ αρνόπο μου, ντο πάω και ’κ’ ανεί’ με.\nΑνάθεμά σε, ναι κόρη, ’κ’ ελέπ’ς πως ανασύρω,\nπασκί εγεννέθα για τ’ εσέν, δάκρυα πάντα να ξύνω.\nΕφόρεσες κι ενέλλαξες, σο μάτοπα μ’ εγιάλ’τσες,\nσ’ έρημον το καρδόπο μου άλας, πιπέρ’ ετσιάν’τσες.\nΕποίκες με μικρόν αρνίν, το ψωμίν να γυρεύω,\nμαναστήρια να λάσκουμαι και να καλογερεύω.\nΑπ’ ουρανού χαρτίν έρθεν, οφέτος θά γυρεύω,\nτρία κουκούτζια ν’ άλατα την κάλη μ’ θα γητεύω.\nΝ’ αηλί εκείνον π’ έφαεν τ’ εγάπ’ς την λιθαρέαν,\nκαίεται το καρδόπον ατ’ και γίνεται μανέαν.\nΣην πόρτα σ’ πα να σπάουμαι άμον Σαντέτκον κριάρι,\nν’ εμπαίν’τα κι εβγαίν’τς και κλαίς και λες, κρίμαν σο παλληκάρι.\nΣεβτά γιατί εφώλεψες σ’ έρημον την καρδία μ’\nκαι με τον Χάρον θέλ’τα εσύ, ν’ εφτάω συντροφίαν.\nΈλα αρνί μ’ και φέρο με, τη σεβτάς το βοτάνι,\nνα λαρώνω την καρδία μ’, ντ’ εποίκες περισιάν -ι.\nΌντες χτυπά και το κωδών’ το καντηλόπο σ’ άψον\nκαι όντες κρούγω εγώ σο νού σ’, δέβα, κάθκα και κλάψον.\nΕγάπ’ είχα κι εχάσα τεν και με την αμελεία μ’,\nσα ξένα χέρια ελέπ’ άτεν και τρώγω την καρδία μ’.\nΕσέν ρακόπον πίνω σε, πασκί για μεθυσίαν,\nπίνω σε ασ’ αφκιάροπο μ’, εγάπ’ς τυριαννισίαν.\nΒαρύν λόγον μη λέτε άτο τ’ εμόν αρνίν αρλίν εν\nθα κλαίει και θα κλαινίζ’ κι εμέν κι η κάρδια μ’ γεραλίν εν.\nΤ’ αρνόπο μ’ κείται ν’ άρρωστον κι εγώ σύρω τα πόνια,\nΘεέ μ’ κόψον και δός άτο τ’ ημ’σά τ’ εμά τα χρόνια.\nΤ’ αρνόπο μ’ κείται ν’ άρρωστον, μενεί με θ’ αποθάνω,\nποιον στράταν να παίρω εγώ, εκείνο να προφτάνω.\nΗ σεβτά και ντο λες εσύ, άμον θολόν’ ποτάμι,\nπου λούσκεται απέσ’, αρρωσταίν’, που πιν’ άτο, αποθάνει.\nΓειτονάδες λελεύω σας, για τ’ αρνί μ’ δεν μη λέτεν,\nτα δάκρυα ντ’ έκ’σα για τ’ άτο, κλώθνε έναν χαμελέτεν.\nΤ’ ομμάτια σ’ είν’ ολόμαυρα, απέσ’ εγάπ’ γραμμένον,\nάνοιξον ας ελέπ’ άτα, η κάρδια μ’ εν καμμένον.\nΤραντάφυλλον ανοιξεσνόν, παρχαρί τουτουγιάν -ι,\nεγάπη σ’ κάποτε γλυκύν και κάποτε φαρμάκι.\nΡαχιά και ραχιοκέφαλα σα λίβια απέσ’ κρυμμένα,\nανοίξτεν σεβταλή ταφίν και βάλ’ τε απέσ’ εμένα.\nΝτος το μαχαίρ’ σην κάρδια μ’, έπαρ’ όλεν το αίμαν,\nτη σεβτάν ντ’ έχω για τ’ εσέν πουλί μ’, μ’ εβγάλ’τσα ψέμμαν.
Την έμορφον όλ' αγαπούν, σαεύ'νε το χατίρ'ν ατ'ς\nτην άσκεμον κανείς 'κί θέλ', υβρίζ'νε όλ' τον κυρ'ν άτ 'ς.\nΌλοι αγαπούν την όμορφη, της κάνουν το χατίρι\nδεν θέλουνε την άσκημη, της βρίζουνε τον κύρη.\n|Μαρία Γιαλαμά ( 1897-1952)|\nΈμορφος εμπαίν' ς σον χορόν, άμον χαραδοξία,\nάσκεμος εμπαίν' 'ς σον χορόν, άμον χολοσπασία.\nάσκεμος εμπαίν' 'ς σον χορόν, άμον χολοσπασία.\nΌμορφη μπαίνει στο χορό, ωσάν χαρά και λάμψη,\nη άσχημη μπαίνει στο χορό, μας πρήζει το συκώτι.\nΆστρα τον φέγγον 'πέτ' άτον τον κόπον άτ' μη χάνει,\nτ' έμόν τ' αρνίν παντέμορφον, τον τόπον άτ' πϊάνει.\nτ' έμόν τ' αρνίν παντέμορφον, τον τόπον άτ' πϊάνει.\nΆστρα πέστε του φεγγαριού τον κόπο του μη χάνει,\nη αγάπη μου πανέμορφη, τη θέση του θα πάρει.\nΑρνόπο μ' εμορφάδα σου κι αφήν' με να κοιμούμαι,\nαν κι θα 'ίνεσαι τ' εμόν, θαρρώ θα παλαλούμαι.\nΑρνί μου η ομορφάδα σου δεν μ' αφήνει να κοιμηθώ,\nαν δεν γίνεις δική μου, θαρρώ θα τρελαθώ.\nΤ’ ομμάτα σ' ας' σον ουρανόν, αστρόπα κατηβάζ'νε,\nπόσα καρδόπα έκαψες και πόσ' άναστενάζ'νε.\nπόσα καρδόπα έκαψες και πόσ' άναστενάζ'νε.\nΤα μάτια σου απ' τον ουρανό αστέρια κατεβάζουν,\nπόσες καρδούλες έκαψες, πόσες αναστενάζουν.\nΑτά τ' ομμάτα που ελέπ', πως να μη παλαλούται;\nπως να μη ρούζ' 'ς σα στρώματα κι άλλο να μη λαρούται;\nπως να μη ρούζ' 'ς σα στρώματα κι άλλο να μη λαρούται;\nΑυτά τα μάτια όποιος τα δει, πώς να μη τρελαθεί;\nΠώς να μη πέσει άρρωστος και πώς να γιατρευτεί;\nΤ' ουρανού τα πετούμενα, τ' ουρανού τα πουλία,\nέκατσαν κ' έζωγράφ'σανε τ' ομματί' σ' τα λουμία.\nέκατσαν κ' έζωγράφ'σανε τ' ομματί' σ' τα λουμία.\nΤ' ουρανού τα πετούμενα, τ' ουρανού τα πουλάκια,\nέκατσαν κι εζωγράφισαν τα πλουμιστά σου μάτια.\nΑτό τ' εσόν το τέρεμαν, ατά τ' εσά τ' ομμάτα,\nέκαψαν το καρδόπο μου, 'ποίκαν' άτο κόμματα.\nέκαψαν το καρδόπο μου, 'ποίκαν' άτο κόμματα.\nΑυτή η δική σου η ματιά, και τα δικά σου μάτια,\nμου κομμάτιασαν την καρδιά, την κάνανε κομμάτια.\nΤ' ομμάτα 'τ'ς είν' ολόμαυρα, τ' οφρύδα 'τ'ς είν' τσατμάδες,\nγια τ' ατέν μαχαιράουνταν τη Σαντάς οι γιοσμάδες.\nγια τ' ατέν μαχαιράουνταν τη Σαντάς οι γιοσμάδες.\nΤα μάτια της ολόμαυρα τα φρύδια της σμιχτά,\nγι' αυτήν μαχαιρώνονται λεβέντες στη Σαντά.\n|Μαρία Σισμανίδου( 1907-1978)|\nΈχασα φρύδα ολόμαυρα κι ομμάτα άμον ελαίας,\nερρούξα κι αραεύ' άτα 'ς ση πουλί' τα φωλέας\nΈχασα φρύδια ολόμαυρα και μάτια σαν ελιές,\nτρέχω και τα αναζητώ στων πουλιών τις φωλιές.\nΑνάθεμα σε νε πουτσή, έ, τσακλαρομματία!\nΑσ' σα τσακλάρ'κα τ' ομμάτα σ', εκάεν η καρδία μ'.\nΑσ' σα τσακλάρ'κα τ' ομμάτα σ', εκάεν η καρδία μ'.\nΑνάθεμα σε γαλανή, κόρη γαλανομάτα!\nΤα γαλανά σου μάτια έκαψαν την καρδιά μου.
 Σα ψηλασέας λάσκουμαι, σα χαμελά γυρίζω,\nκ' εκεί σον τόπον ντο πατείς, την πόδα 'σ εγνωρίζω\n2. Χαίρουμαι πως 'κι χαίρουμαι, χαίρουμαι νασάν εμέναν,\nάντρα 'σ θα πάει σην ξενιτίαν κ'εσέν θ' αφήν εμέναν.\n3. Σα Πλάτανα ελείβωσεν σην Τραπεζούντα βρέχει,\nφοούμαι κατ' παθάν τ' αρνί 'μ κ' η μάνα 'θ άλλο 'κ έχει\n4. Σεβτάν έχω, σεβτάν πουλώ και σεβταλής γυρίζω,\nσεβτάν έχω σο καρδόπο 'μ και πως να ταγιανίζω.\n5. Ση θάλασσας τον πέλαον θα χτίζω το ταφόπο 'μ\nθα ρούζω και φουρκίουμαι κ' εσύ ν' άεις το κριμόπο 'μ.\n6. Ση Παναΐας το ποτάμ εκρέμψα την κλειδίτσα 'μ\nμάνα ρούξον κι αράεψον σ' εμέν κιοριά νυφίτζαν.\n7. Ση Κωφού τον ανέφορον χαρτώματα τσιρίζνε,\nκι ακεί σ' εμορφον το χορόν κορτσόπα κοκκινίζνε.\n8. Σην ζουπούνα 'σ να γίνομαι κουμπίν μαλαματένεν,\nνα κείμαι σ' αγκαλόπο σου το μαργαριταρένεν.\n9. Σείτ' στέκω κάπως γίνομαι, σείτ' στέκω κατ' παθάνω,\nσείτ' στέκω κρούει τ' αρνί 'μ σον νου 'μ και πάω ν' αποθάνω.\n10. Σκυλόπιστος να γίνεται ατέ τ' εμόν η κάλη,\nλέει με δέβα σην ξενιτίαν με τ' αβούτο το χάλι.\n11.Σον ΑΗλίαν αφκακιάν θερίζ' τ' εμόν τ' αρνόπον\nκαι ντ' έμορφα και νόστιμα κρατεί το καγανόπον.\n12. Χιονίγα, μάνα 'μ χιονίγα, χιονίγα 'πατουλίγα,\nκαι σον Αέρ αφκά καικά, την κάλη 'μ ετυλίγα.\n13.Σον ουρανόν πετά πουλίν σην γήν ευτάει εβόρραν\nεμέν κατηγορούνε με πολλ' αγαπάς την χώραν.\n14. Συλλογισμένα πορπατώ τα χέρια 'μ σταυρωμένα,\nκανείς κακόν να μη παθάν αρνί 'μ άμον εμένα.\n15. Τ' αρνί 'μ ελιγοθύμεσεν σην αγκάλια 'μ ερούξεν\nξάϊ μη κατηγοράτε το τσεχέλκον έν κ' εγροίξεν.\n16. Τ' αρνί 'μ επαρακάλν' άτο κι ατό εποίνεν νάζια\nτα δάκρια 'μ εκατήβαιναν Καλομηνά χαλάζια.\n17. Τ' αρνόπον 'μ κείται άρρωστον κι ογώ σύρω τα πόνια\nΘεέ 'μ να κοφτς και δις ατο τ' εμά τ' ημψά τα χρόνια.\n18. Τ' αρνόπο 'μ κείται άρρωστον και ση θανάτ τα χάλια,\nαρρωστικά θα φέρ' άτο τη Γιάφας πορτακάλια.\n19. Τ' άστρια με τ' άστρια πολεμούν κι ο ήλεν με το φέγγον,\nο κόσμος με τον κόσμον ατ' κι ογώ με την Ελέγκων.\n20. Τα τραβωδίας τα καλά τ' έναν πέ τ' άλλον άξον,\nτα έμορφα τα κορτσόπα τ' έναν φίλ' τ' άλλο δάξον.
Εκάτσαμε ολόερα ’ς σο χαμελόν το τραπέζ’ τη Λίζας. Απέσ’ ’ς σ’ αέτ. Έφαγαμε - η Στοφορίνα εμαγέρεψεν έναν έμορφον γαλατοκολόκυθον - κ’ επεκεί εθέκαμε απάν’ ’ς σο τραπέζ’ τα γέμισα.\nΘεέ μ’!... ντο έτον εκείνο η χαρά τοι παιδίων!... Εθαρρείς και τον παράδεισον είδαν!... Ετέρναν τ’ έναν τ’ άλλο και εγέλαναν.\nΟ δεύτερον τη Λίζας, ο Γερικίτσον, θα έτον 8 χρονών.\n-Μάνα, είπεν την Λίζαν, ούλα αβούτα ο πατέρα μ’ έστειλεν ατα;\nΗ Λίζα, εγομώθαν τ’ ομμάτ’ ατς δάκρα, κάτ’ επήγεν να λέει, εγώ κ’ εφέκα τεν.\n-Ναι, ρίζα μ’ είπα, ο πατέρας εσουν έστειλεν ατα. Έστειλε σας κι αβούτα τ’ ορτάρα, και εδέκ’ ατα τα παιδία.\nΤα παιδία εχορολάγκευαν ας σην χαράν ατουν και η Λίζα και η Στοφορίνα ενεσύρναν ας σο κλάψιμον ... Εγώ, άλλο ’κ’ εταένεψα, ερχίνεσα τεάμ να ψάλλω.\nΣ’ ατά απάν’ τακ τακ κρούει η πόρτα. Ετέρεσαμε είνας τον άλλον. Ποίος να έτον σ’ αοίκον ώραν; Η πόρτα ξαν τακ τακ.\n-Βέβαια, άνοιξον, κουΐζ’ η Στοφορίνα.\n-Καλά λες, είπα και επήγα σην πόρταν. Ένοιξα ’κ’ ένοιξα, ελάγκεψεν απέσ’ είνας ερίφ’ς. Ο πρόσωπος ατ’ καλά ’κ’ εφαίνουτον ας σην κουκούλαν, ας σα γένεια κι ας σα χόνα.\n-Λίζα, Λίζα, παιδόπα μ’, εκούιξεν και ένοιξεν τα χέρα τ’ ν’ αγκαλιάσκεται ούλτς εντάμαν. ’Κ’ επρόφτασεν, ελιγοθύμεσεν κ’ ερούξεν ’ς σην αγκάλα μ’. Ετον ο Σταύρης.\nΗ λιγοθυμία τ’ πολλά ’κ’ εκράτεσεν. Η Λίζα, τα παιδία τ’, εγκαλιάσταν τον άνθρωπον ατουν, κ’ έκλαιγαν. Αμαν εθαρρώ, εγώ κ’ η Στοφορίνα ας εκείντς παραπάν’ έκλαιγαμε ...\n«Αέτς πα», ετέλεσεν ο Σταύρης την ιστορίαν ατ’, «όνταν εγροίξα ντο επέθανεν ο Τούρκον π’ εκείτον σ’ εμέν’ καικά, απέσ’ σην χασταχανάν, μεσανυχτί επέρα απ’ αφκά σο μαξηλάρ’ν ατ’ τα χαρτία τ’ - έξερα ντο έτον το ‘νοφούς καγατίν’ ατ’ και η τεσκερέ ατ’ τη στρατού - και εσέγκα τ’ εμά τα χαρτία σον τόπον ατουν. Εσκώθα, επέρα απ’ αφκά ασσό κρεβάτι μ’ τα λώματα μ’ και τα τσαγγία μ’, κ’ αγάλα, αγάλα με την σκοτίαν εξέβα ασσήν πόρταν τ’ οτάς. Εφόρεσα και εχάθα απέσ’ σην σκοτίαν της νύχτας. Ούλ’ είχαν εμέ αποθαμμένον!\nΔύο μήνας και παραπάν’ ας έναν χωρίον σ’ άλλο, τ’ άλλο σ’ ορμάνα και τ’ άλλο σα ραχία, είνας Θεός εξέρ’ ντο έσυρα! ...\nΕυχαριστώ Ατον! Εξίωσε με να έρχουμαι σ’ οσπίτι μ’!..\nΦίλων Κτενίδης\nΘεέ μ’!... ντο έτον εκείνο η χαρά τοι παιδίων!... Εθαρρείς και τον παράδεισον είδαν!... Ετέρναν τ’ έναν τ’ άλλο και εγέλαναν.\nΟ δεύτερον τη Λίζας, ο Γερικίτσον, θα έτον 8 χρονών.\n-Μάνα, είπεν την Λίζαν, ούλα αβούτα ο πατέρα μ’ έστειλεν ατα;\nΗ Λίζα, εγομώθαν τ’ ομμάτ’ ατς δάκρα, κάτ’ επήγεν να λέει, εγώ κ’ εφέκα τεν.\n-Ναι, ρίζα μ’ είπα, ο πατέρας εσουν έστειλεν ατα. Έστειλε σας κι αβούτα τ’ ορτάρα, και εδέκ’ ατα τα παιδία.\nΤα παιδία εχορολάγκευαν ας σην χαράν ατουν και η Λίζα και η Στοφορίνα ενεσύρναν ας σο κλάψιμον ... Εγώ, άλλο ’κ’ εταένεψα, ερχίνεσα τεάμ να ψάλλω.\nΣ’ ατά απάν’ τακ τακ κρούει η πόρτα. Ετέρεσαμε είνας τον άλλον. Ποίος να έτον σ’ αοίκον ώραν; Η πόρτα ξαν τακ τακ.\n-Βέβαια, άνοιξον, κουΐζ’ η Στοφορίνα.\n-Καλά λες, είπα και επήγα σην πόρταν. Ένοιξα ’κ’ ένοιξα, ελάγκεψεν απέσ’ είνας ερίφ’ς. Ο πρόσωπος ατ’ καλά ’κ’ εφαίνουτον ας σην κουκούλαν, ας σα γένεια κι ας σα χόνα.\n-Λίζα, Λίζα, παιδόπα μ’, εκούιξεν και ένοιξεν τα χέρα τ’ ν’ αγκαλιάσκεται ούλτς εντάμαν. ’Κ’ επρόφτασεν, ελιγοθύμεσεν κ’ ερούξεν ’ς σην αγκάλα μ’. Ετον ο Σταύρης.\nΗ λιγοθυμία τ’ πολλά ’κ’ εκράτεσεν. Η Λίζα, τα παιδία τ’, εγκαλιάσταν τον άνθρωπον ατουν, κ’ έκλαιγαν. Αμαν εθαρρώ, εγώ κ’ η Στοφορίνα ας εκείντς παραπάν’ έκλαιγαμε ...\n|Ο Φίλων Κτενίδης σε συνεδρίαση του Δ.Σ. του Σωματείου "Παναγία Σουμελα"|\n«Αέτς πα», ετέλεσεν ο Σταύρης την ιστορίαν ατ’, «όνταν εγροίξα ντο επέθανεν ο Τούρκον π’ εκείτον σ’ εμέν’ καικά, απέσ’ σην χασταχανάν, μεσανυχτί επέρα απ’ αφκά σο μαξηλάρ’ν ατ’ τα χαρτία τ’ - έξερα ντο έτον το ‘νοφούς καγατίν’ ατ’ και η τεσκερέ ατ’ τη στρατού - και εσέγκα τ’ εμά τα χαρτία σον τόπον ατουν. Εσκώθα, επέρα απ’ αφκά ασσό κρεβάτι μ’ τα λώματα μ’ και τα τσαγγία μ’, κ’ αγάλα, αγάλα με την σκοτίαν εξέβα ασσήν πόρταν τ’ οτάς. Εφόρεσα και εχάθα απέσ’ σην σκοτίαν της νύχτας. Ούλ’ είχαν εμέ αποθαμμένον!\nΔύο μήνας και παραπάν’ ας έναν χωρίον σ’ άλλο, τ’ άλλο σ’ ορμάνα και τ’ άλλο σα ραχία, είνας Θεός εξέρ’ ντο έσυρα! ...\nΕυχαριστώ Ατον! Εξίωσε με να έρχουμαι σ’ οσπίτι μ’
Σιμά 'ς σο Χαψίκιοϊν, αφκά 'ς σο ποτάμ', το Μάτσκα τερεσί, και 'ς σο ζεβρέν το χέρ' απάν', τρία ώρας μακρά ας σο μαναστήρ' τ' Αγιάνν' του Βαζελών, έτον η Κουνάκα, έναν μικρόν ρωμαίικον χωρίον.\nΣυγκράτα πα όλα ρωμαίικα χωρία: το Στάμαν, η Ποντίλα, τοι Γιαννακάντων, η Κρένασα, τ' Αδολη, τη Καμπανά και τη Τσιμπρικά.\nΠροτού να γίνεται χωρίον η Κουνάκα, έσαν εκεί 'ς σον τόπον απέσ' δύο εγκλησίας χώρο χώρα , οι παλαιοί έλεγαν, έχτ'σαν ατά οι Κομνηνάντ'. Τ' έναν έτον Ά(γ) ε Γοργόρτς, παλαιόν μαναστήρ', βυζαντινόν, και τ' άλλο έτον Ά(γ)ε Κωνσταντίνον.\nΑποπέσ' όλρν ζωγραφίας και ντ' έμορφα πα έσαν, εθαρρώ τερώ ατά!\nΤα xpovα ντ' επήγεν εκεί Αμιρόγλης, έστεκαν τα ψηλά τα τουβάρα τη μαναστηρί'.\nΕπεκεί μερέαν έσαν τα ταφία τη μαναστηρί, γομάτα αχάντα\nκαι καφούλα, άμον ορμάν. Πέραν καικά έτον έναν πεγάδ' πελεκετόν, παμπάλαιον. Ανουκά, εκείνο το σελέν έλεγαμ' ατό το Μεσορρύμ'. Σ' εκείνο 'ς σο πεγάδ', άνθεν μερέαν, έσαν δύο παρεκκλήσα μικρά, Άε Βασίλτς κι Αε Παγκράτς. Θα έσαν τη μαναστηρί', είχαν παλαιά τεμέλα.\nΆλλο άνθεν μερέαν, έτον η Πανα(γ)ία, τα Εισόδια. Έχτ'σαν ατέν υστερ'να, απάν' 'ς σο παλαιόν. Εκεί ετοπλαεύκουσαν όλα τα χωρία τση Ματσούκας, Τούρκ' και Ρωμαίοι, 21 τ' Αεργίτα και εποίναν τρανόν τερνέκ. Εποίναν οι Κουνακαλίτ' φα(γ)ία, τσορβάδες, κι ας σην εγκλησίαν κι υστερνά, εφάζ'ναν όλον ον κόσμον, τσοι ξέντς. Ετοπλαεύκουσαν εκεί ας σ' όλα τα μέρα.\nΕνοίουσαν σερκία. Εκεί ρακία, ποτία, ζουρνάδες, ταούλα, κεμεντζέδες, παίγ'νιας, ώσνα εσκοτίνευεν, έτρωγαν, έπιναν κι εχόρευαν. Ως το μεσανύχτ' εκουσκεύκουσαν τα λαλίας, τα συρσίματα και τα τραγωδίας.
|Ο Μελανοφρύδης με τα εγγόνια του Ελένη & Γιώργο|\nΟύνταν εγεννέθεν ό Τεμέλτς, ο Χουρσίτ'ς ασσήν χαράν ατ' εχαμοπέταξεν. Οι Ζερμουδίτ' ούλ' έρθαν σσο γονάχ'ν ατ', να ελεπ’ ατον: Φως σ' ομμάτα σ'!\nΤ' απάν η Ζερμούδα, τ' Αμπρίκ', το Παλχάρ' επεκεί το Καρέλ, Άρδασα, ούλ' ερθαν και τα σερπέτα τ' έγκεν κ' εκέρασεν ατ'ς ο Χουρσίτ' εφέντης τελεμονήν 'κ' είχαν... Τεμέλ' εκόλτσαν ατον, τεμέκ τ' οσπιτί' το τεμέλ'!\nΕδέβαν κάμποσα μήνας κ' έρθεν ο χειμωγκόν. Ο Χουρσίτ'ς 'κ' είχεν πολλά δουλείας κ' εκάθουτον σσ' οσπίτ' κάμποσα ημέρας κ' εταντάνιζεν τον γυιόν ατ'.\nΈναν βράδον, έβγαν Καλαντάρ' κιάν', εσκοτείνεψεν , έτον τα χόνα οξουκέσ' πέλαγος, σσο γόνατον, κ' επέρεν ξαν και αραιά αραιά χονίζ'.\nΟ Χουρσίτ'ς κάθεται σσον πέσκον καικά και τουμπουλίζ' τόν Τεμελίκαν. Ελένε, μικρόν κορ'τσόπον έτον, έπεσεν και κοιμάται. Η Δεσποίνη πα πλέκ' τ' όρτάρ' ατ'ς και γουνουσεύ' με τον άντραν ατ'ς.\nΆναχάπαρα, τακ-τακ, εχτύπεσεν η πόρτα Ο Χουρσίτ'ς επήγεν ν' ανοί', η Ναζλού πα επήγεν σσό χαρεμλίκ' εκρύφτεν, τσίγκι γυναίκα, να έφαίν'τον σσον ξένον, κερέκ Τούρκον, κερέκ Ρωμαίον, 'κ' έτον σωστόν.\nΤο ορθόν θά λέγομε, ό Χουρσίτ'ς έξερεν ποίος χτυπά την πόρταν, άμαν την Ναζλούν 'δεν 'κ' είπεν. Ένοιξεν κ' εσέβεν απέσ' ό Κιαμίλ' -πέην ασσό Ταλταπάν', κάποτε καϊμακάμ'ς έτον σσο Κελκίτ', Σαχπεντέρ' - ζατέ έλεγαν ατον.\nΓέρος καν εξηνταπέντε χρονών, κοντακανός, με ολίγα γενόπα άσπρα - χόνα και τα χρυσά τα γυαλία σσ' ομμάτ τ'. Άρ' εκαλωσόρτ'σεν ατον κ' εκάτσεν ατον σσο τιβάν'. Εκούϊξεν καί την Ναζλούν και είπεν ατεν:\n-Θέκον κα' το τσαρκούλ' και έλα καλωσόρτ'σον τον Κιαμίλ'-πέην. Το χριστιανικόν τ' όνομ' ατ έν' Νικολάκης. Ατός θά φωτίζ' τόν Τεμέλ'ν εμούν! Ή Ναζλού εκαλωσόρτσεν τον μισαφίρ' κ' έτρεξεν να βράζ' έναν γαβάν. Οι δύος αγούρ' πα ερχίνεσαν να γουνουσεύ'νε.\n'Σ ατό απάν' ξανεχτύπεσεν η πόρτα. Ο Χουρσίτ'ς ένοιξεν κ' εσέβεν απέσ' ο ποπα-Παναέτς, χονιγμένος, περισάντς, κ' έναν ποχτσάν πα ιερατικά σσην μασχάλαν ατ'.\nΗ Δεσποινή - ας λέγομ' αρτούχ τα χριστιανικά τ' ονόματ' ατουν -έρθεν σσο χέρ'ν ατ' κ' εκάτσαν ούλ' και γονουσεύ'νε.\nΟ Κωνσταντίνο έξερεν ατον καλά, φίλ' έταν καί συχνά επαίνεν σσ' οσπίτ'ν ατ' εγίνουτον μισαφίρτς. Για τ' εκείνο ο Νικολάκης εθέλεσεν να βαφτίζ' το παιδίν ατ' και με τ' άΐκον καιρόν εκαβάλκεψεν τ'άλογον ατ' κ' έρθεν.\nΟ Κωνσταντίνον έξερεν 'α κ' είπεν και τον ποπα-Παναέτεν να έρ'ται βαφτίζ'νε το παιδίν. Έκεύν' ούς να έπαν την γαβάν ατουν, το νερόν εζεστάθεν και έγκαν σση μέσ' απέσ' έναν καθαρόν τέντζερην. Ατό έτον η κολυβήθρα.\nΟ ποπάς ερχίνεσεν να δεβάζ' τ' ευχάντας γάλια - γάλια, κανείς να μη ακούει ατσ’, ούς να έρθεν σσο «Βαπτίζεται ο δούλος του θεού...»:\n-Θόδωρος! είπεν ο δεξάμενον. Εδέκεν ατον τη κυρού ατ' τ' όνομαν.\nΟ Κωνσταντίνος και η Δεσποίνη ασσήν χαράν ατουν έτρεχαν τα δάκρα τουν, το εγέντονε το παιδίν ατουν χριστιανός.\nΕτελείωσε το βάφτισμαν και ο δεξάμενον επέρεν το παιδίν εδέκεν 'α σσή μάννας την αγκάλαν και:\n-Έλα, συντέκ'σσα, είπεν, έπαρ' τον Θοδωράκην και ας ελέπω σ' ατον! Ο θεός να χαρίζ' μας ατον! να ζει και να γίνεται άξιος άμον τον κύρ'ν ατ' κι ασσόν κύρ'ν ατ' κι αλλ' απάν'!\nΣσον θεόν έχω ομούτ', ο θοδωράκης να ζει άπ' εμάς κι άλλο καλλίον! Έναν ημέραν να ελέπ' ελευθερίαν και να ζει φανερά χριστιανός και Έλληνας! Εγώ εγέρασα, ατό την ημέραν 'κί θα ελέπ' ατο, άμαν τον πανάγαθον παρακαλώ, ν' αξιών' τον θοδωράκην να ζει φανερά χριστιανός!\n-Αμήν! είπεν ο ποπα-Παναέτες. Ο θεός ν’ ακούει σε!\nΚαι τ' ομμάτα τ' εγομώθαν δάκρια. Ετέρ'νεν τοι περισιάντς εκείντς, με τα πόσα βάσανα και τυρρανίας κρατούν την πίστην ατουν και σσ' ατόσα δυσκολίας απέσ' καμίαν 'κ' ενεσπάλλ'ναν το είναι χριστιανοί.\nΕϊκιτιτέϊ, σύντεκνε! είπεν ό Νικολάκης. Εξηνταπέντε χρονών είμαι. Εγέρασα.\nΚ' έγώ εξέρω ντο έσυρα και ντο έδέβασα, να ζω ατόσα χρόνα την ημέραν Τούρκος και την νύχταν χριστιανός. Δύο πίστας και δύο ονόματα 
Εκείνα τα χρόνια, εγίνουτον πολλά λόγος για τον Καζαντζάκην. Ο Κωνσταντίνον κάπ\' έκ\'σεν και εράεψεν κ\' εύρεν έναν βιβλίον ατ\' και εδέβασεν ατο. «Ο Χριστός ξανασταυρώνεται», αέτσ\' έγραφτεν απ\' έξ\'. Πολλά επεγανεύτεν ατο. Υστερ\'να κεσ\', εράεψεν κ\' εύρεν έναν κι άλλο: «Ο Αλέξης Ζορμπάς».\nΕσάρεψεν ατον πολλά το γράψιμον του Καζαντζάκη και είχεν ατον άμον θεόν. Πολλά\' κ\' επήεν και κάπ\' έμαθεν, πως η εκκλησία εθέλ\'νεν ν\' αφορίζ\' τον Καζαντζάκην για το έγραφτεν αΐκα πράματα.\nΑτό πολλά επειρίαξεν τον Κωνσταντίνον. «Θρησκεία», έλεεν, «π\' ευλογά τον βασιλέαν και αφορίζ\' τον Καζαντζάκην, για τ\' εμέν \'κ\' έν\' θρησκεία». Εχολιάστεν, κ\' απ\' ετότες, άλλο \'ς σην εγκλεσίαν \'κ\' επάτεσεν.\nΜίαν ερώτεσεν ατον ο ποπάς τη χωρί\', γιατί άλλο \'ς σην εγκλισίαν \'κ\' έρ\'ται κι ο Κωνσταντίνον εκλώστεν: "Φτου, φτου, φτου, εκολατία πα\'! Ήμαρτόν σοι Κύριε", είπεν, κ\' έφτυσεν τρία φοράς \'ς σον κόρφον ατ\'.Επ\' εκέσ\' την Κερεκήν, αμόν ντ\' εξέβαν ασ\' σην εγκλεσίαν, λέει ο ποπάς την Παρθέναν:\n—Αέτσ\' κι αέτσ\' είπε με ο Κωνσταντίνον εσουν. Γιάμ\' εγέν\'τον κομμουνιστής;\nΗ Παρθένα πά\', εκλώστεν είπεν ατον:\n—Ποπά, μη χολιάσκεσαι. Ας λέγομε και του στραβού το δίκαιον. Ψέμαν πά\' \'κ\' είπε σε. Κι όλια τα κουσούρα, μ\' εμάθαμε τη μεσελέν, κι όλια φορτώνομ\' ατα \'ς σον κομμουνισμόν. Εσύ, ποπάς είσαι, αΐκα πράματα \'κι\' πρέπ\' να λες.\nΤ\' άλλ\' την Κερεκήν, ο Κωνσταντίνον έρθεν \'ς σο χωρίον. Η Παρθένα, ενεμείν\'νεν ατομ μεσημερί\', να έρ\'ται τρώγ\'νε εντάμαν. Ασ\' σου έφααν κι υστερ\'να, οντές επέμ\'ναν μαναχοί, ερώτεσεν ατον, γιάτι άλλο \'ς σην εγκλεσίαν \'κ\' έρται.\nΟ Κωνσταντίνον εγάπανεν ατεν πολλά, κ\' επ\' εκείνεν τιδέν \'κ\' έκρυφτεν. Είπεν ατεν τον λόγον. Αμόν ντο ετελείωσεν, εκλώστεν η Παρθένα λέει ατον:\n—Γιοκ, ρίζα μ\', γιοκ, \'κ\' έν\' αέτσ\'. Με το επαλαλώθαν οι δεσποτάντ\', \'κι θα χάνομε και την πίστ\'ν εμούν! \'Κι λέω, έεις δίκαιον. Αμάν, ας εξέρτς ατο. Ας\' σο ξύλον, πιρρίφτε πά\' γίνεται, σκατίφτυαρον πά\' γίνεται. Εσύ, την εγκλεσίαν μη αφήντς. Πασκείμ\' ντο θα πας για τσοι ποπάδες και τσοι δεσποτάντς; Η θρησκεία μουν έν\' πολλά καλόν.
Τη πάππονος-ί-μ’ τη Τσαχμάχ’ τη Κοσμά τ’ οσπίτ, ’ς σην Σαντά, ’ς ση Πιστοφάντων, έτον ’ς σον Άε-Στοφόρον καικά.\nΌνταν έρχουσ’ από πάν’-καικά και σαμμοντό ετελείσαν τη εγκλησίας τα σκάλας, έτον το πεγάδ’ κ’ επεκεί έτον τη Τσαχμάχ’ τ’ οσπίτ’.\nΤο πεγάδ’ έτον έμορφον, τρανόν, πετροχτιγμένον, άμον όλα τη Σαντάς τα πεγάδα με την καμάραν έθε και το χαλκοματένον τα τάσ’ πά’, εκρεμάουτον άσ’ σο ζιντξίρ’.\nΈπινεν που έπινεν κ’ επεκεί εβάλ’νεν άτο ’ς σο χτιγμένον το τολαπόπον τη πεγαδί’. Για το έτον ’ς ση Τσαχμάχ’ τ’ οσπίτ’ καικά, έλεγαν άτο "τη Τσαχμάχ’ το πεγάδ’".\nΆμα, ’ς σο χωρίον, όλ’ έξεραν και έλεγαν, "τη Τσαχμάχ’ το πεγάδ’ έχ, Αράπ’". Εκείνα τα χρόνια πα’, αθρώπ’ πολλά ινάνευαν τ’ αΐκα. Τα Μαϊσσας, τοί Δράκ’ς και τ’ Άράπ’ς.\nΑτός, αφωρισμένον Αράπ’ς, πάντα πα’ έβγαινεν την νύχταν κι άς’ σο μεσανύχτ’ κι υστερ’νά. Μίαν έκοφτεν το νερόν, μίαν εδίν’νεν άτο, μίαν έκοφτεν, μίαν έδίν’νεν άτο... Το πολλά πα’ έβγαινεν όνταν έτον βρεχή και αγρανεμία.\nΠολλοί παλαιοί και απ’ υστερ’νά πα’, έλεγαν, τεΐμ’ έκ’σαν άτον και είδαν και την ισκιάν άτ’. Κανείς ’κ’ εδεβαίν’νεν επ’ εκέσ’. Εφοούσαν. Ούτς-πουτσούκ επέγ’νεν άτ’ς!\nΝέ-ίσα, έναν ημέραν, η θεία μ’ η Ελένε, η άδελφή τή πατέρας-ί-μ’, τη Πολιτα τη Ξενοφων η γαρή, επήεν ’ς σή μάννας άτ’ς τη Παρθένας τη Τσαχμάχ’, τη γιάγιας-i-μ’, να κάθεται και να δεβάζ’ τον καιρόν άτ’ς.\nΗ μάννα μ’ πά’, ζατί πολλά εγάπανεν την αντραέφτσαν άτ’ς την Ελένεν, εχάρεν κ’ εκάτσαν κά’ και λέγ’νε παραστράγκαλα και κοτσοκέφαλα και γελούνε.\nΗ γιάγια μ’ εκιοζέτευεν το φαείν να μη έρ’ται κά’. Ένα ξάι φούρνικον εσέγκεν απάν’ και τ’ οσπίτ’ εσκουττούλτσεν. Εκάτσαν κάμποσον, ο πατέρα μ’ άμον έργεψεν κι αέτσ’ πα’, η γιάγια μ’ εκένωσεν την σουρβάν, η μάννα μ’ πά’ εσέγκεν το στόλ’ κ’ εκάτσαν και τρώγ’νε οι τρει’ άτουν.\n’Σ ατό άπάν’ έρθεν κι ό πατέρα μ’.\n- Ελα Αβραάμ, η πεθερά σ’ η Μαρουφίνα πολλά αγαπά σε, είπεν η γιάγια μ’. Κάθκα κι ατώρα πάω βάλλω και φέρω σε την σουρβάν.\n- Γιόκ, γιόκ, είπεν ο πατέρα μ’, ’κι θα τρώω.\nΕπεκεί, εκάτσεν ’ς έναν άκραν και να καλατσεύ’, να καν’ νάν τερεί. Εσέγκεν κά’ το κιφάλ’ν άτ’ και κάτ’ νουνίζ’.\n- Ντό εεις Αβραάμ; λέει άτον η μάννα μ’. Κάτ’ εεις, άμον ’κ’ είσαι καλά.\n- ’Δεν πα’ ’κ’ έχω, είπεν εκείνος και τ’ οφρύδ’ κορδυλιαγμένον.\nΟι γυναίκ’ εσάσεψαν και τερούν τ’ έναν τ’ άλλο.\n- Μώ σε! Ντο έπαθες κ’ εκάτσες ατού-κά’ άμον Γιρί-Αχμέτ’ς και να καλατσήν και να τιδέν, είπεν άτον κι η μάννα ’τ’.\n- Τιδέν ’κ’ έπαθα, είπεν εκείνος και ερρούξεν έξ’, έπηεν ξάν’ ’ς σό καφενείον.\nΠολλά ’κ’ εκάτσεν, εγροίκ’σεν το κουσούρ’ν ατ’ και ληγάρα εκλώστεν κ’ έρθεν. Όνταν έρθεν, η γιάγια μ’ και η μάννα μ’, επέραν άτον κ’ εστάθαν:\n- Ντο έτον ατό ντ’ εποίκες; Αέτσ’ μη ευτάγ’νε; Χα, ντ’ επόρεσεν κ’ έρθεν Ελένε να κάθεται μετ’ εμάς και να δεβάζ’ τον καιρόν άτ’ς κ’ εσύ εκλαίντσες άτεν!\n- Και γιάτι; είπεν εκείνος. Εγώ ’ς σο καφενείον κάτ’ εχολιάστα, πασκείμ’ Ελένε κατ’ εποίκε με;\n- ’Σ σο καφενείον αν εχολιάστες εμείς ντο χρωστούμε σε να έρχεσαι κάθεσαι αδά-κά’, καραμουτωμένος και αγέλαστος και ’ς σήν αδελφή σ’ καικά’; Μίαν εχπαράεν κ’ έρθεν αδά-κέσ’!\nΟ πατέρα μ’ λαλίαν ’κ’ εξέγκεν, εχώρεσεν ’ς σο καπαχάτ’ν άτ.\nΕίπαν κ’ επείπαν κ’ επεκεί έπεσαν κά’. Έπεσαν κά’, άμα ο πατέρα μ’ κλώσκεται μίαν απ’ αδά, μίαν απ’ ακεί και να κοιμάται ’κ’ επορεί.\nΕτέρεσεν ’κί θα ησυχάζ’, έσ’κώθεν ληγάρα-ληγάρα, εφόρεσεν κ’ εξέβεν ’ς ση Πολιτάντων.\nΌνταν επήεν, Ελένε έπλεκεν τ’ ορταρόπον άτ’ ς και εμ πλέκ’ εμ κλαίει.\nΣαμμοντό είδεν τον αδελφόν άτ’ς, εσκώθεν, εγκαλάσταν ο εις τον άλλον και κλαίγ’νε. Πολλά αδυναμίαν είχαν ανάμεσά’ τουν. Ορφανά ετράνυναν και η μάννα ’τουν ατά μανάχον είχεν.\nΆρ’ έκάτσαν, είπαν, εκ’ σαν, έπαν κι απ’ έναν τσάι κ’ επεκεί ο πατέρα μ’ εσκώθεν να πάει ’ς σ’ οσπίτ’. Η ώρα εδέβεν.\nΌνταν έρθεν ’ς σ’ Αε-Στοφόρονος τα σκάλας άμον κάτ’ έγροίκ’σεν. Είδεν έναν ισκιάν και το νερό πα’, μίαν στέκ’ και μίαν έρ’ται. Εκοντοστάθεν.\n"\'Άμον ντο λεν’ άτο εν’", ενούντσεν. "Αράπ’ς κόφτ’ και δί’ το νερόν"\nΑτώρα, ντο να ευτάει;\nΚατηβαίν’ τα σκάλας με τον φόβον, κομμενοτζίκαρος πά’ έτον και νουνίζ’:\n"’Αν κλώσκουμαι οπίσ’, θα τρέχ’ απ’ οπίσ’-ι-μ’ Αράπ’ς και θα πϊάν’ με. Αν δαβαίνω απ’ εμπροστά ’τ’, ξάν’ θα πϊάν’ με".\nΕσασίρεψεν! Κι αέρα πα’ φυσά και το νερόν πα’ μίαν έρ’ται και μίαν στέκ’. Εποίκεν την μετάνοιαν άτ’, επέρεν αχόταν κι άς’ σο τελευταίον τη σκάλαν ελάγγεψεν να ταλεύ’ τον Άράπ’. Θα παλεύ’ με τ’ εκείνον και ήνταν ’ίνεται. Ένοιξεν τα χέρα ’τ’ να ταλεύ’ τον Αράπ’ κ’ έρθεν ’ς σα χέρα ’τ’ τη πεγαδί’ το τάσ’ και το ζιντζίρ’! Κρατεί άτο ’ς σην εγκάλαν άτ’ και τερεί αδά, τερεί ακεί, πουθέν Αράπ’ς ’κ’ έν’. Το νερόν πα’ τρέχ’ τογρία. Άλλο να κόπεται και να τιδέν.\nΗσύχασεν. Επέρεν ανάσμαν. Εφέκεν το τάσ’ και πάει να δαβαίν’ πλάν. Και... χά! ξάν’ το νερόν εκόπεν. Όνταν τερεί, ντο τερεί! Αέρα εφύσανεν και το τάσ’ ετουτουρεύτεν ’ς σή πεγαδί’ το μουσλούχ’ κιάν’ και έκοψεν το νερόν. Επέρεν οπίσ’ το τάσ’, το νερόν έτρεξεν τογρία. Ατότε έγροίκ’σεν ποιος έτον Αράπ’ς.\'\nΝτο έτον; Από κάποτε όνταν έπιναν νερόν οι δαβάτ’ και ’κ’ εθήναν το τάσ’ ’ς σο τολαπόπον έθε κιάν’, εφήν’ναν άτο κ’ εκρεμάουτον ας’ σο ζιντζίρ’ κι όνταν εφύσανεν αέρα, το τάσ’ ετουτουρεύκουτον ’ς σο μουσλούχ’ κιάν’ κ’ έκοφτεν το νερόν. Έστεκεν αέρα, το τάσ’ έρχουτον οπίσ’ και ξάν’ έτρεχεν το νερόν!\nΆρ’ ατός έτον Αράπ’ς κι ατόσα κι ατόσα χρόνια εφοούσαν άτον και ’κ’ εδεβαίν’ναν εκέσ’ την νύχταν

Οντάν εντώκεν ο Γουρζουλάς ση Σαντά, σ’ Άνθεν το χωρίον εζήνεν είνας γέρος τη Γολιδούς ο Παναέτες, με τη γραίαν άτ, τη Συμέλαν τη Πάρδονος τη θαγατέραν. Ο γιος άτουν ο Νικόλας ετον σην ξενιτείαν, ση Παϊπουρί τα χωρία κ’ η νύφε άτουν η Μυρίκα επέθανεν σο παιδιν απάν κ’ εφέκεν ατς ένα αγουρόπον τρία χρονών.\nΟ Παναέτες σιφτιάν ’κ εσάεψεν τον Γουρζουλάν οντάν ετέρεσεν ότι ο Γουρζουλάς ερχίνεσεν και θερίζ, επαίρεν τη γραίαν, το χάταλον και ήντιαν φαϊστικά και σκευϊκά είχαν, εκλείδωσεν τ’ οσπίτν άτ, εσέγκεν σά μέσα 'τ τ' ανοιγάρ, κ' επήεν εκρύφτεν σ’ έναν σπέλεν, γαρσί σο χωρίον να ελέπ επεκαικά τ' οσπίτν άτ και να τερεί ντο 'ίνεται σην γειτονίαν.\nΑς σα ημέρας έναν ημέραν ο γέρον εσκώθεν σα χαράγματα να πάει λύν μέσα, κι οντάν τερεί τ’ οσπίτν άτουν καπνίζ έτριψεν τ’ ομμάτια ’τ γιάμ επαρείδεν, εκούξεν και τη γραίαν άτ να καλοτερεί κ’ εκείνε.\n-Γραία, είπεν άτεν, εκείνο το έρημον έμουν εθαρρείς καπνίζ;\nΑμώ σε κομμενόχρονε, αληθινά καπνίζ· ζαέρ κάποιος εύρεν την Πόλ εύκαιρον (βρήκε ευκαιρία) κ’ εσέβεν απέσ κ' εκάτσεν κά.\n-Κι άρ τ’ οσπίτ κλειδωμένον εν αχά και τ’ ανοιγάρν έθε.\n-Μέτα κ' εσύ, εθαείς ’κ επόρνεν να εβγαίν άς σο χαπάγκ κιαν. Να επέγνες ετέρνες ποιος σκύλ υιός εν.\nΟ γέρον έτον πολλά φοβετσέας και κομμενοτσίκαρος, άμα για να μη δείκ το μουχανατλούχν ατ σην γραίαν, τ' άλλο την ημέραν εσκώθεν σύνυχτα πριχούν κελαηδούν’ τα πουλία, επαίρεν τ’ ανοιγάρ τ’ οσπιτί και στέρια στέρια σο ποδαρομύτ απάν άμον κάτα επήεν σο χωρίον. Ετέρεσεν τ' οσπίτ σαγκωμένον, το μαντρίν κλειδωμένον, το παραθύρ ασπαλιγμένον και το ρδανίν εκάπνιζεν.\n-Ζαέρ ας σο ρδανίν εκατήβεν τη τσούνας ο γιόν, είπεν απέσ άτ ο γέρον κ' ένοιξεν την πόρταν. Εσέβεν απέσ κανάν ’κ εύρεν, ας σά πράγματα τιδέν 'κ ετριαλίεν, μαναχόν σ' άψουμον καικά εκείτον έναν γαλπάχ ξυμυτόν άμον τη Γουρζουλά. Αμα καμμίαν διαβαίν σον νουν ατ ο Γουρζουλάς έψεν τ' άψουμαν και ενέσπαλεν εκαικά το γαλπάχν άτ;\nΑβούτος είπεν με τον νούν άτ ήμποιος κι αν εν, πολλά ’κί πάει θά έρται. Ας κρύφκουμαι και τερώ απόθεν ατός τη σκύλ και τη γαϊδιάρ ο γιόν ανοί κ' εμπαίν απέσ. Σιφτιάν εκρύφτεν οπίσ σην πόρταν, επεκεί ένοιξεν το σακονάρ κ' εσέβεν απέσ' κ' ετσίτιζεν επεκειαπέδ'. Να εκαλοτέρνες μοναχόν το μυτίν ατ θα έλεπες.\nΠολλά 'κ επήεν και ντο τερεί! Ας σ' αγιάτ απέσ εμπαίν είνας άρθωπος άμον εξωτικόν, το γαλπάχν ατ ξυμυτόν εντούνεν σα δόκια, τα λώματα 'τ κουρκουντέλια, το μυτίν ατ άμον καγάν, τα γένια 'τ άμον τσάρια και τ' ομμάτια 'τ άμον γόγγυλα.\n-Παναΐα, είπεν, απέσ ατ, αβούτος τη σκυλ ο γιον απόθεν εν;\nΚαμμίαν διαβαίν σην ιδέαν ατ ντο εν ο Γουρζουλάς; Πολλά 'κ εδέβεν εσέβεν απέσ είνας κι άλλος.\n-Σελιάκουμ αλέκιμ, είπεν τον σιφτιαζνόν.\n-Αλέκιμ σελιάμ, είπεν εκείνος και εκάτσεν άτον σι γιαν άτ σ' αψουμον καικά.\n-Που εσ; ερώτεσεν ο πρώτον.\n-Κι αρ έστειλες με σην Κιμισχανάν και ήντιναν\nείπες με όλτς εθέρτσα, άμα είναν πα κατά λάθος εθανάτωσα.\n|Αργυρούπολη-Gümüşhane|\n-Ωι, είπεν ο πρώτον, αρ ατό 'κι πρέπ, άμα ας εν, άλλο μ' ευτάς άτο.\nΜόσιαν ατότες εκείνος που έτον σο σακονάρ εγροίξεν ντο έσαν Γουρζουλάντ, άμα τσιρνίαν φοάται να βγαλλ.\nΣείτια εκαλάτσευαν, εσέβεν απέσ' κ' είνας άλλος, επεκεί δύ' νομάτ, επεκεί κι άλλ έναν σιρίν και τ' οσπίτ εγομώθεν ένας μικρός Γουρζουλάς ετριυλοκλώσκουτον τ' αμπάρ.\n-Αβούτος ο μικρόν, έλλεν απέσ ατ ο γέρον, θα βγαλλ το πορτλάχ! και η καρδία 'τ τικ-τικ εντούνεν.\n-Εσύ που έσ ερώτεσεν είναν άλλο.\n-Ογώ εμ σ' Ισχανάντων κ' ερήμαξα το, άμα τη Γαΐσιονος τον Γιορ τιδέν 'κ επόρεσα να 'φτάγω.\n-Δεβάτεν τρει' νομάτ φουρκίστε άτον, είπεν ο σιφτιαζνόν.\n-Εσύ απόθεν έρθες; ερώτησεν είναν άλλο.\n-Εγώ έρθα ας σοι Κοσλαράντων, τηνάν είπες με ολτς εθανάτωσα, άμα τ' Αλτήπαρμακ τη νύφεν πα εφούρξα κατά λάθος.\n-Ωι, είπεν ο πρώτον κι αρ εσείν άμον ντ' ευτάτεν, αβούτον πα που εν κρυμμένος σο σακονάρ ας θανατώνομε!\nΟ γέρον ας σο φόβον ατ ελιγώθεν, εέντον ξερόν ξύλον κι ερούξεν σο σακονάρ. Οντάν επελιγώθεν ετέρεσεν ντο έχεσεν αφκά ατ κ' εγόμωσεν το σιαρβάλν ατ άς σο φόβον άτ. Εσκώθεν κ' ετσίτιξεν σ' οσπίτ' απέσ κανείς 'κ έτον. Εξέβεν κι άμον πουλίν έφυεν κι ας σον φόβον ατ εφέκεν και τ' οσπίτ ανοιχτόν. Οντάν επήεν ση γραίαν ατ.\n-Γέρον, τσ' έτον ερώτεσεν άτον.\n-Σιφτιάν πλύσον κι άλλαξο με κ' επεκεί ορώτα με είπεν άτεν.
Το παλάτ εσέβεν σ’ έναν τ’ άλλο,η Δωδεκάρα τ' εέντον τ’ απάν αφκά, η βασίλισσα κλαίει και ματούται, τα βασιλοπαίδια ας σ’ οφρύδια ’τουν να ρούεις σκοτούσαι, το μιλλιάτ κλαίει και φλίεται, άμα ιτσσιαρέ ’κ εν. Άς ση κοσμί την άκραν έρθαν γιατροί και γιατρικά και κανείς ’κ επόρεσεν να φτάει άτον καλά. Επουγαλεύταν, είπαν ας φέρομε και είναν ανοιχτήν. Έρθεν ιαρίφς ένοιξεν χαρτίν, ετέρεσεν τα χαρτία ’τ και είπεν:\n- Ο βασιλέας θα ίνεται καλά, αν ευρήκετε, φέρετε και φορίζετε άτον εινός ευτυχισμένονος καμίσ. Τρέξτε και αραέψτε σον κόσμον, όλεν και ση κοσμί την άκραν, κι όθεν εν κι όθεν ευρίεται άρθωπον ευτυχισμένον επάρτε το καμίσν άτ, φορίστε άτο το βασιλέαν και σον κάρτον θα ίνεται τίπ - τιρίζ.\nΕπήαν σα βασιλιακά τα παλάτια, ση ζιαγκινιδίων τα γονάχα, σ' εφτωχιδίων τ’ οσπίτια και σ’ όλια τα πολιτείας και τα χωρία, όθεν ρδαδίν εκάπνιζεν κι όθεν αρθώπ ελάλναν και πουθέν δεν ’κ εύραν. Όθεν πόρταν εντώκαν, τηνάν εράευαν ’κ εύραν άτον. Όλ αρθώπ, βασιλιάντ, ζιαγκίν, εφτωχοί, είχαν κι απ' έναν τιάρτ, άλλος μικρόν, άλλος τρανόν. Ντο να φτάγνε εκλώσταν οπίσ' με τα χχέρια ’τουν εύκαιρα.\nΣείτια επέγναν εβραδυάσταν σ’ έναν ραχχίν καικά. Οντάν τερούν ντο τερείς; Πέραν σο ραχχίν πιάν έναν φωτίαν.\n-Άρθωπος, είπαν, θα εν ακεί. Ας πάμε τερούμε ποίος εν, μένομ' εκεί και πουρνά πάμε σο καλόν έμουν.\nΕντώκαν με τα βίτσας τ’ άλογα 'τουν και σ' έναν κάρτον ευρέθαν σον τόπον ντο έτον η φωτία. Οντάν εσούμωσαν ντο τερείς! Είνας γέρος, γερίτσος, κούκουρος και ιπιργιάντζ κάθεται σ’ άψουμον γαρσσί και χουλείται. Μίαν αδά κλώσκεται και μίαν ακεί, μίαν χουλαίν τη ράχχιαν ατ και μίαν τα καρδίας ατ.\n-Καλησπέρα, τάη, είπαν άτον.\n— Καλήσησπέρα, είπεν ο γέρον. Καλωσόρισετεν. Ελάτεν χουλεθέτεν. Εκατήβαν ας σ’ άλογα, έδεσαν άτα σα δεντρά και τερούν άτον.\n-Μέτα, καθέστεν. Ντο στέκετε σο ποδάρ, είπεν ατς ο γέρον.\nΆρ εκάτσαν ολόερα σ’ άψουμον και τέϊ χουλείνταν. Πολλά ’κ επήεν και κρυφά λέει ο είνας τ' άλλτς τοι καβελάρτς.\n-Τούλωσον. Κ' ελέψ τ’ ιαρίφ το χάλ; Σ’ αοίκον άρθωπον ευρίεται ευτυχία;\n-Μέτα, Θεού πολλά καλά. Ντο χάνομε;\n-Έ, άς σου θέλτς ορώτα, είπαν οι άλλ.\n-Τάη, ερώτεσεν εκείνος ο είνας, για πε μας ντ’ ευτάς, πώς ζείς αδαπέσ σ' άγρεν τ’ υλέεν;\n-Ογώ; είπεν ο γέρον. Κόφτω ξύλα, γιάβρι 'μ και κυλίζω τα ημέρας.\n-Είσαι ευχαριστημένος ας σην ζωή σ;-Είμαι, γιατί να μη είμαι; Το ψωμόπο 'μ έχω, τ' άψουμο 'μ έχω, την ύια 'μ έχω, άλλον ντο γουρζουλάν θέλω;-Μέτα, τάη, εσύ άμον ντο λες είσαι ευτυχισμένος.\n-Είμαι και παρείμαι, γουρπάντζ. Ευτυχία ντο λες εσύ ποίον εν; Αρ ατο εν.\n-Ούϊ να σαν εμάς, είπαν οι καβελάρ, κ’ εσκώθαν κ’ ελάγκεψαν αποκατάν. Ατόσον καιρόν εσέν εράευαμε. Το και το εν η δουλεία. Θα δείς μας το καμίσι 'σ να γλυτώνομε το βασιλέαν έμουν.\n—Όϊ να βάϊ εμέν, είπεν ο γέρον. Κι άρ, γιάβρι 'μ, ογώ εφτωχός άρθωπος που να ευρήκω το καμίσ; Καμίσ ’κ έχω.\nΙαριφάντ έρθαν κ’ επέμναν. Ενούντζαν επενούντζαν και είπαν εκείν εκεινούς:\n- Αδά σον κόσμον την ευτυχίαν πουθέν ’κ εύραμ’ άτο και όθεν εύράμ άτο εκεί πα ’κ ετον.
Εκάτσεν κα τ’ αγαλούκ’ ’ς σα 1840 τη χρονίας και τ’ αδέλφα έρθαν ας σην Τόνγιαν ’ς σα κονάκια του κυρού ατουν τ’ Αμιρόγλη ’ς σην Κουνάκαν.\nΠολλά ’κ’ εδέβεν, εχωρίαν. Ο Γιωρ’ς, Αράπ’ έλεγαν ατον για το έτον μαύρος, επέρεν τ’ οσπίτ’ ’ς σον Αγιάννεν καικά. Ο Στοφόρ’ς επήεν έχτ’σεν αφκά ’ς σ’ Ορμίν. Ο Μωυσής πα έχτ’σεν ’ς σον Αράπ’ αποκάθεν. Εμοίραξαν κ’ ήντιαν είχαν.\nΑσ’ έναν- δύο χρόνα κ’ υστερ’να, ο Μωυσής επέθανεν. Το παιδόπον το είχεν, το Γιάγκον, επέρεν ατο Αράπ’ς μετ’ εκείνον. Ζατίν μετ’ εκείνους ετράνυνεν. «Πάππον», έλεεν τον Αράπ’ και «καλομάνα» τη θείαν ατ’. Αράπ’ς είχεν μεράκ’ να μαθίζ’ ατο γράμματα. Εκείνο πα εμαθάν’νεν καλά. Εκεί ’ς σα χωρία κέσ’, ατότες, σκολεία πα ’κ’ έσαν κι αέτσ’ πα έστειλεν ατο ’ς σο μαναστήρ’ ’ς σον Αγιάννεν το Βαζελών. Εκεί εκάτσεν τρία χρόνα.\nΚάποτε επήεν Αράπ’ς σο μαναστήρ’, να τερεί ο Γιάγκον ντ’ ευτάει. Ο ’γούμενον κ’ οι καλοέρ’ εποίκαν ατον τρανόν τιμήν. Εκούιξαν και το Γιάγκον. «Έρθεν ο πάππο σ’», είπαν ατον. Εκείνος πα εχάρεν. Έρθεν ερούξεν απάν’ ατ’. Αράπ’ς εφίλεσεν ατον κ’ εξέγκεν ασ’ σην τσέπεν ατ’ χίλα καλά κ’ εδώκεν ατον.\nΑρ’ είπαν κ’ έκ’σαν κ’ επεκεί λέει ο ’γούμενον τον Αράπ’:\n—Γιώρ’ αγά, αούτο τ’ ανεψόπο σ’ μαθάν’ καλά τα γράμματα. Έλα, άφ’ς ατο αδά μετ’ εμάς, κι εμείς θα μαθίζουμ’ ατο όσον γράμματα εξέρουμε, κι όσον επορούμε. Κ’ επεκεί θα στείλουμ’ ατο και ’ς σην Πόλ’, να μαθ’αν’ κι άλλο πολλά. Νουνίζω, όντες κλώσκεται, να χειροτονώ ατον, να ευτάγ’ ατον ’γούμενον και ν’ αφίν’ ατον ’ς σ’ εμόν τον θρόνον. Υστερ’να ημπορεί να γίνεται και δεσπότ’ς. Ατό το πράμαν ’κι πιστεύω να μη δέχκεσ’ ατο κ’ εσύ ...\nΝτο λες, αποφασίεις;\nΛέει κι Αράπ’ς:\n—Κι ας ορωτούμ’ ατον.\n—Το Γιάγκον ντο θα ορωτάς, λέει κι ο ’γούμενον. Εσύ ήντιαν λες, εκείνο θα γίνεται.\nΛέει κι Αράπ’ς:\n—Ο Γιάγκον αν ’κι θέλ’, εγώ καμίαν ζορλαεύ’ ατον; Άμα αν θέλ’, καλά, γίνεται.\nΛέει και το παιδίν:\nΝτο λες, Γ ιάγκον ρίζα μ’, γίνεσαι καλόερος; Ακούς ντο λέει αούτος ο πανιερώτατον, να ’χουμε την ευκήν ατ’.\nΛέει κι ο Γ ιάγκον:\n—Πάππον, εσύ αν θέλτς πα, η καλομάνα μ’ εγροικώ πως ’κι θα θέλ’. Θα ορωτούμε κ’ εκείνεν κι αν θέλ’, ήντιαν λέτε με θα ευτάω.\n—Εκείνεν πα θα ορωτούμε όλον υστερ’να, λέει κι Αράπ’ς.\nΛέει κι ο ’γούμενον:\n—Όλον υστερ’νά, πότε; Η δουλεία ασού τελείται; Εγώ τ’ εξέρω, σ’ έναν χωρίον, ο μουχτάρτς το λέει, πρέπ’ να γίνεται. Κ’ εσύ είσαι και σ’ εφτά χωρία μουχτάρτς.\nΑράπ’ς πα γελά και λέει το παιδίν:\n—Ναι, ρίζα μ’ Γιάγκο, κια εσύ αν θα γίνεσαι και καλόγερος, άλλο τ’ αγγείον πα να παίεις ’κι θα επορείς! Τη σέρραν πα άλλο ’κι θα χορεύ' ς. Ομάλα πα άλλο 'κι θα τραωδείς. Κι όλον χειρ’ πα έν’, θα αφίντς και τα γένεια σ’.\n—Ε, λέει κι ο ’γούμενον, εσύ παρέμ’ πε μας ατο ’κι θα γίνεται. ’Ολα κι αν είπες, άγκεψες και τα γένεια. Ατά τα γένεια εξέρτς ντο αξίαν έχ’νε;\nΛέει κι Αράπ’ς:\n—Ντο αξίαν έχ’νε! ’Σ σην Κατίρκαγιαν, οκά τουν πέντε παράδες έχ’.\nΕγέλασαν όλ’ πιρτέν.\n—Γιώρ’ αγά, λέει ο ’γούμενον, εμείς αγαπούμε σε, άμα εσύ πάντα κρους μας.\n—Κια ντο να ευτάω σας, λέει κι Αράπ’ς. Εσείς πάτεν να βζήνετεν το ρωμαίικον το μιλέτ’. Οι Τούρκ’ παίρ’νε απ’ εφτά νοματουνούς γυναίκς. Εμείς απ’ είναν, εκείνεν πα πολεμάτεν ν’ αφίνετεν οπίσ’. Αγούρ’ να γίνταν καλοέρ’ κ’ οι γυναίκ’ πα να παίρ’νε Τούρκς. Οι Τούρκ’ 'κ' επόρεσαν να κόφ’νε το κιόκ’ν εμουν, εσείς θα κόφτετ’ ατο.\nΟ μαύρον ο ’γούμενον άλλο τιδέν να λέει ’κ’ επόρεσεν. Εγάπανεν ατον κιόλα ... Είπεν ατον:\n—Χάιτε, Αράπ’ κεχαγιά, το χατίρι σ’ τρανόν έν’. Όπως εγροικάς, ποί’σον.\nΛέει κι Αράπ’ς:\n—Κανείται όσοσν γράμματα έμαθεν αδά. Θα παίρ’ ατον και πάω. Θα στείλ’ ατον ’ς σην Τραπεζούνταν να μάν κι άλλα. Κι επεκεί, ας τερούμε ... Ο Θεός το λέει γίνεται ...\nΣτάθης Χριστοφορίδης\nΠολλά ’κ’ εδέβεν, εχωρίαν. Ο Γιωρ’ς, Αράπ’ έλεγαν ατον για το έτον μαύρος, επέρεν τ’ οσπίτ’ ’ς σον Αγιάννεν καικά. Ο Στοφόρ’ς επήεν έχτ’σεν αφκά ’ς σ’ Ορμίν. Ο Μωυσής πα έχτ’σεν ’ς σον Αράπ’ αποκάθεν. Εμοίραξαν κ’ ήντιαν είχαν.\nΑσ’ έναν- δύο χρόνα κ’ υστερ’να, ο Μωυσής επέθανεν. Το παιδόπον το είχεν, το Γιάγκον, επέρεν ατο Αράπ’ς μετ’ εκείνον. Ζατίν μετ’ εκείνους ετράνυνεν. «Πάππον», έλεεν τον Αράπ’ και «καλομάνα» τη θείαν ατ’. Αράπ’ς είχεν μεράκ’ να μαθίζ’ ατο γράμματα. Εκείνο πα εμαθάν’νεν καλά. Εκεί ’ς σα χωρία κέσ’, ατότες, σκολεία πα ’κ’ έσαν κι αέτσ’ πα έστειλεν ατο ’ς σο μαναστήρ’ ’ς σον Αγιάννεν το Βαζελών. Εκεί εκάτσεν τρία χρόνα.\n|Αγιάννεν Βαζελών|\nΑρ’ είπαν κ’ έκ’σαν κ’ επεκεί λέει ο ’γούμενον τον Αράπ’:\n—Γιώρ’ αγά, αούτο τ’ ανεψόπο σ’ μαθάν’ καλά τα γράμματα. Έλα, άφ’ς ατο αδά μετ’ εμάς, κι εμείς θα μαθίζουμ’ ατο όσον γράμματα εξέρουμε, κι όσον επορούμε. Κ’ επεκεί θα στείλουμ’ ατο και ’ς σην Πόλ’, να μαθ’αν’ κι άλλο πολλά. Νουνίζω, όντες κλώσκεται, να χειροτονώ ατον, να ευτάγ’ ατον ’γούμενον και ν’ αφίν’ ατον ’ς σ’ εμόν τον θρόνον. Υστερ’να ημπορεί να γίνεται και δεσπότ’ς. Ατό το πράμαν ’κι πιστεύω να μη δέχκεσ’ ατο κ’ εσύ ...\nΝτο λες, αποφασίεις;\nΛέει κι Αράπ’ς:\n—Κι ας ορωτούμ’ ατον.\n—Το Γιάγκον ντο θα ορωτάς, λέει κι ο ’γούμενον. Εσύ ήντιαν λες, εκείνο θα γίνεται.\nΛέει κι Αράπ’ς:\n—Ο Γιάγκον αν ’κι θέλ’, εγώ καμίαν ζορλαεύ’ ατον; Άμα αν θέλ’, καλά, γίνεται.\nΛέει και το παιδίν:\nΝτο λες, Γ ιάγκον ρίζα μ’, γίνεσαι καλόερος; Ακούς ντο λέει αούτος ο πανιερώτατον, να ’χουμε την ευκήν ατ’.\nΛέει κι ο Γ ιάγκον:\n—Πάππον, εσύ αν θέλτς πα, η καλομάνα μ’ εγροικώ πως ’κι θα θέλ’. Θα ορωτούμε κ’ εκείνεν κι αν θέλ’, ήντιαν λέτε με θα ευτάω.\n—Εκείνεν πα θα ορωτούμε όλον υστερ’να, λέει κι Αράπ’ς.\nΛέει κι ο ’γούμενον:\n—Όλον υστερ’νά, πότε; Η δουλεία ασού τελείται; Εγώ τ’ εξέρω, σ’ έναν χωρίον, ο μουχτάρτς το λέει, πρέπ’ να γίνεται. Κ’ εσύ είσαι και σ’ εφτά χωρία μουχτάρτς.\nΑράπ’ς πα γελά και λέει το παιδίν:\n—Ναι, ρίζα μ’ Γιάγκο, κια εσύ αν θα γίνεσαι και καλόγερος, άλλο τ’ αγγείον πα να παίεις ’κι θα επορείς! Τη σέρραν πα άλλο ’κι θα χορεύ' ς. Ομάλα πα άλλο 'κι θα τραωδείς. Κι όλον χειρ’ πα έν’, θα αφίντς και τα γένεια σ’.\n—Ε, λέει κι ο ’γούμενον, εσύ παρέμ’ πε μας ατο ’κι θα γίνεται. ’Ολα κι αν είπες, άγκεψες και τα γένεια. Ατά τα γένεια εξέρτς ντο αξίαν έχ’νε;\nΛέει κι Αράπ’ς:\n—Ντο αξίαν έχ’νε! ’Σ σην Κατίρκαγιαν, οκά τουν πέντε παράδες έχ’.\nΕγέλασαν όλ’ πιρτέν.\n—Γιώρ’ αγά, λέει ο ’γούμενον, εμείς αγαπούμε σε, άμα εσύ πάντα κρους μας.\n—Κια ντο να ευτάω σας, λέει κι Αράπ’ς. Εσείς πάτεν να βζήνετεν το ρωμαίικον το μιλέτ’. Οι Τούρκ’ παίρ’νε απ’ εφτά νοματουνούς γυναίκς. Εμείς απ’ είναν, εκείνεν πα πολεμάτεν ν’ αφίνετεν οπίσ’. Αγούρ’ να γίνταν καλοέρ’ κ’ οι γυναίκ’ πα να παίρ’νε Τούρκς. Οι Τούρκ’ 'κ' επόρεσαν να κόφ’νε το κιόκ’ν εμουν, εσείς θα κόφτετ’ ατο.\nΟ μαύρον ο ’γούμενον άλλο τιδέν να λέει ’κ’ επόρεσεν. Εγάπανεν ατον κιόλα ... Είπεν ατον:\n—Χάιτε, Αράπ’ κεχαγιά, το χατίρι σ’ τρανόν έν’. Όπως εγροικάς, ποί’σον.\nΛέει κι Αράπ’ς:\n—Κανείται όσοσν γράμματα έμαθεν αδά. Θα παίρ’ ατον και πάω. Θα στείλ’ ατον ’ς σην Τραπεζούνταν να μάν κι άλλα. Κι επεκεί, ας τερούμε ... Ο Θεός το λέει γίνεται
Ε μαύρα καιρούς! Ο Μουτάφ’ς ο Πέτρον, ο Τουβάρ-κουσης, ακόμαν τριάντα χρονών αρίφ’ς και κάποσα χρόνα κι άν’ μικτάρ’ς έτον ’ς ση Ζάβεραν.\n’Σ έναν τρανόν ανέφορον, χίλα οργέας κι απάν’, ’ς σα δεξό του ποτάμι’ ’ς σην ανατολήν μερέαν εχτίγεν κάποτε η Ζάβερα. ’Σ ση μέσεν έναν ψηλόν τουμπίν, το Λευκέν’ με τον Κάστριον, ας σα δεξά του Ζευτήλ’ η μαχαλά, ας σα ζεβρά χαμελά του Δάβαρ’ η μαχαλά και ψηλά, ’ς σου Κάστρονος το πλευράν, το Λεφτοκαρέν’, πρώτα κι αρχής ντ’ έχτίγεν το χωρίον. Όλ’ οι μικτάρ’ εκεί ’ς σα χωρία ’ς σ’ Άνθεν τη Ματσούκαν, εγκαίριμοι και γεροντάδες αριφάντ’· κ\' είνας ο Πέτρον απέσ’ ατουν, ακόμαν νέος, τελήκανλης παιδάς, επέρεν να ’φτάει το μικταρλούκ’.\nΟρτά — ποϊλης, χοντροκοπός κ’ εσμέρ’κον η θωρέα τ’ μετ’ έναν πουΐκ’, μαύρον σκοτίαν, λεγνόμακρον κι άμον καρτάλ’ φτερόν. Οάκερα και το λιπάσ’ν ατ’: Έναν μακρύν κουϊρουκλίν σαλβάρ’ μαύρον καραβόναν, τσοχένεν γελέκ’ και κοντέσ’, μεταξένεν ταραπουλούσ’ ζωνάρ’, ώρα με το κεστέκ\' ’ς ση γούλαν ατ’, τοζλούκια με τα τσάπουλας ’ς σα ποδάρ’ ατ’ και φέσ’ με το πιδκίλ’ ’ς σο κιφάλ’ν ατ’.\nΌσα εβγαίν’νεν ας σ’ οσπιτ’ - μικτάρ’ς άνθρωπος—πάντα με το καλαμάρ’ ’ς σα μέσ’ ατ’ και το μουρμουλάρ’ το στουράκ’ ’ς σο χέρ’ εβγαίν’νεν. Ολίγ’ έσαν εκείνα τα χρόνα oι μικτάρ’ π’ έξεραν γράμματα και τεγμέ να ’βάλλ’ναν υπογραφήν με το χέρ’ν ατουν oι πλέοι ατουν είχαν το μιχίρ’ ’ς σήν τσέπαν και μετ’ εκείνο επάτ’ναν την ιμζάν ατουν.\nΟρτά — ποϊλης, χοντροκοπός κ’ εσμέρ’κον η θωρέα τ’ μετ’ έναν πουΐκ’, μαύρον σκοτίαν, λεγνόμακρον κι άμον καρτάλ’ φτερόν. Οάκερα και το λιπάσ’ν ατ’: Έναν μακρύν κουϊρουκλίν σαλβάρ’ μαύρον καραβόναν, τσοχένεν γελέκ’ και κοντέσ’, μεταξένεν ταραπουλούσ’ ζωνάρ’, ώρα με το κεστέκ\' ’ς ση γούλαν ατ’, τοζλούκια με τα τσάπουλας ’ς σα ποδάρ’ ατ’ και φέσ’ με το πιδκίλ’ ’ς σο κιφάλ’ν ατ’.\nΌσα εβγαίν’νεν ας σ’ οσπιτ’ - μικτάρ’ς άνθρωπος—πάντα με το καλαμάρ’ ’ς σα μέσ’ ατ’ και το μουρμουλάρ’ το στουράκ’ ’ς σο χέρ’ εβγαίν’νεν. Ολίγ’ έσαν εκείνα τα χρόνα oι μικτάρ’ π’ έξεραν γράμματα και τεγμέ να ’βάλλ’ναν υπογραφήν με το χέρ’ν ατουν oι πλέοι ατουν είχαν το μιχίρ’ ’ς σήν τσέπαν και μετ’ εκείνο επάτ’ναν την ιμζάν ατουν.\nΟ Πέτρον ρωμαίικα γράμματα πα, όσον να δαβάζ’ το ψαλτήρ’, έξερεν και τούρκικα πα κάποσα έμαθεν δύο χειμων’κούς ’ς σου Σταματί’ το μεκτέπ’ Τιλί-τιλπάης κ’ εξερμένος ’ς σοι Ρωμαίοις και ’ς σοι Τούρκ’ς, πολλά χαβεσλούκ\' είχεν ’ς σο μικταρλούκ’. Εγέν’τον πέντε χρόνα ατώρα ας σ’ υπάντρεψεν, τα πέντε πα μικτάρ’ς έτον και ’ς σ’ οσπίτ’ν ατ’ πα καλόν σειράν είχεν. Έναν ντο έτον, παιδία ακόμαν κ’ εχτέθεν κ’ είχεν ατο βαρύν καρδίαν · ατό έτον το τέρτ’ν ατ’. Ζατί άνθρωπος δίχως τέρτ’ ’κ’ ευρίεται κι αν.\nΖατί άνθρωπος δίχως τέρτ\' \'κ\' ευρίεται κι αν ευρίεται πα, κάτ’ θά νουνίζ’ κ’ ευρίκ\' κ’ ευτάει ατο τέρτ’. Άμα την ορθίαν, του Πέτρονος το τέρτ’ νούνιγμαν πα ’κ’ έσκωνεν, Ο κύρ’ς ατ’ κ’ η μάννα τ’ ακόμαν εζήν’ναν, άμα τσιπ γεροντάδες έσαν, οι μαύροι. Ο μικρόν αδελφός ατ’, ο Γιάννες, έτον με το θείον ατ’ ’ς σή Ρουσίαν κ’ ενούνιζεν, ’ς σο μοθόπωρον απάν’ να στείλ’ και παίρ’ παντρεύ’ ατον και σονλιατεύ’ τ’ οσπίτ’ν ατουν.\nΖατί άνθρωπος δίχως τέρτ\' \'κ\' ευρίεται κι αν ευρίεται πα, κάτ’ θά νουνίζ’ κ’ ευρίκ\' κ’ ευτάει ατο τέρτ’. Άμα την ορθίαν, του Πέτρονος το τέρτ’ νούνιγμαν πα ’κ’ έσκωνεν, Ο κύρ’ς ατ’ κ’ η μάννα τ’ ακόμαν εζήν’ναν, άμα τσιπ γεροντάδες έσαν, οι μαύροι. Ο μικρόν αδελφός ατ’, ο Γιάννες, έτον με το θείον ατ’ ’ς σή Ρουσίαν κ’ ενούνιζεν, ’ς σο μοθόπωρον απάν’ να στείλ’ και παίρ’ παντρεύ’ ατον και σονλιατεύ’ τ’ οσπίτ’ν ατουν.\nΣ σο Ψωμάρ’ απάν’ πα ο Ρυμέν’τς ο Γιώρ’ς, ο Σαλάκ’ς, άναυα τ’ εγεινού τα κορίτσα, είχεν κ’ είναν ορφανήν ανεψάν, του σ’χωρεμέν’ τ’ αδελφού ατ\' παιδίν, τή Σωνίτσαν, Ο Πέτρον ο μικτάρ’ς, ιδέαν ’κ’ είδεν ατεν καμίαν, άμα η γυναίκα τ’ η Παρθένα, από μικροθέας έξερεν ατεν και πολλά πα εκούρφιζεν ατεν.\nΑτώρα ας έναν χρόνον κι αδά η χώρα πα έκουεν, όλ’ για την ανεψιάν του Σαλάκ’ έλεγαν. Έμορφον και προκομένον κορτσόπον, έλεγαν, να σαν που θα ’φτάει ατεν νύφεν. Ο Πέτρον πα εθέλεσεν να ελέπ’ άτεν κι ο ίδιον και τα Λαμπροήμερα, όνταν εχόρευαν ’ς σο Λεφτοκαρέν’ ’ς σου Αέρογλη τ\' αλών’, εσκώθεν επήγεν κ’ εκείνος με τσοι φίλ’τς ατ’ ’ς ση Λαμπρής το χορόν - μικροί-τρανοί, όλ’ εκεί ετοπλαεύκουσαν — κι οτότε είδεν με τ’ ομμάτια τ’ κ’ εστόχεψεν ατεν:\nΑτώρα ας έναν χρόνον κι αδά η χώρα πα έκουεν, όλ’ για την ανεψιάν του Σαλάκ’ έλεγαν. Έμορφον και προκομένον κορτσόπον, έλεγαν, να σαν που θα ’φτάει ατεν νύφεν. Ο Πέτρον πα εθέλεσεν να ελέπ’ άτεν κι ο ίδιον και τα Λαμπροήμερα, όνταν εχόρευαν ’ς σο Λεφτοκαρέν’ ’ς σου Αέρογλη τ\' αλών’, εσκώθεν επήγεν κ’ εκείνος με τσοι φίλ’τς ατ’ ’ς ση Λαμπρής το χορόν - μικροί-τρανοί, όλ’ εκεί ετοπλαεύκουσαν — κι οτότε είδεν με τ’ ομμάτια τ’ κ’ εστόχεψεν ατεν:\n— Σαΐ-κι έμορφον κορίτσ’ η Σωνίτσα! ενούν’τσεν ο Πέτρον. ’Σ ση Ζάβεραν απέσ’ άρ’ ατέ έν’, αν έν’, ’ς σ’ εμέτερον το Γιάννεν κερά, είπεν εκείνος εκείνον κ’ εσέγκεν ’ς σο νι-έτ’ν ατ’, άμον το έρ’ται αδελφός ατ’ ας ση Ρουσίαν, να πάγ’νε ψαλαφούν ατεν.t\nΑλλομίαν, ακόμαν ο Καλομηνάς ’κ’ εξέβεν έτον, αναχάπαρα ο Πέτρον κάποθεν έμαθεν, πως ότι τη Σωνίτσαν, ατός μαναχόν ’κ έ\'ν’, άλλ’ πα έχν ατεν ’ς σ’ ομμάτ’ και ’ς σα σιμά πα θα πάγνε ψαλαφούν ατεν.\nΤο Σαλάκ’ το γέρον, κατιρτσήν άνθρωπον, έξερεν πως κολά ας σ’ οσπίτ’ν ατ’ ’κ’ ευρίκ’ ατον, εφέκεν ατον υστερνά κι άλλο αδά κι ακεί ’κ’ ετέρεσεν. Έστειλεν χαμάν τη γυναίκαν ατ’, την Παρθέναν, ’ς ση Σαλακίναν ’ς σο Ψωμάρ’, μίαν να ψαλαφά τη Σωνίτσαν, πριν πάγνε ψαλαφούν ατεν άλλ’, κ’ επεκεί - δεμένον δουλείαν - στείλ’ και παίρ’ τον αδελφόν ατ’ ας ση Ρουσίαν.\nΆμα η Σαλακίνα, εύλογημέντσα, ξάι ’κ’ εληγόρεσεν, άμον ντ’ εληγόρεσεν ο Πέτρον ο μικτάρ’ς:— Πριχού να ρωτά την ανεψάν ατ’ς τη Σωνίτσαν και δίχως τη βουλήν τ’ αντρού ατ’ς, του Σαλάκ’, να δί’ λόγον ’κ’ επορεί, είπεν την Παρθέναν και εδέβασεν ατεν πλαν.
Η Σάντα η περήφανος, η δυσοποτισμέντσα\nοπίς ασήν Γαλίαναν μοιρολογά και έρται.\nΕντάμωσεν την Όλασσαν ση Τρίχας το γιοφύρι\nεπέρνιξανε το ποτάμ' και με τοι άλλτς ενώθαν.\nΕσκώθεν θρήνος και κλαυθμός την ώραν ντ' ενταμώθαν.\nΤα δέντρα εχαμήλωσαν κι' εντούναν τα κλαδία,\nτα πέτρας ενεστέναζαν κ' έκλαιγαν τα ποτάμια,\nκι' η Σουμελά, κι' ο Βαζελών κι' ο Περιστερεώτας\nπάγνε μπροστά και ευλογούν, πάγνε οπίς και κλαίγνε.\nΚλαίγνε τα τοπς ντ' εχάθανε, τ’ ανθρώπς π' εμαυροζήναν.\nΝ' αοιλοί εμέν.. να βάϊ εμέν...ντο ειν ατά ντά ελέπω!!!\nΤρανόν φωνήν.. Τρανόν βοήν..Οργή! εντάμαν παρακάλια...\nΕβγάτεν οι αποθαμέν..Οι ζωντανοί θα εμπαίνε!\nΗ Μαυροθάλασσα υγρόν κι ο βυθόν δίχως χώμαν,\nεκεί ταφίν κι' ανοίεται, μνήμαν κι στερεούται,\nεκεί κερίν κι άφκεται, θυμίαμαν κι καίει\nμνημόσυνον κι γίνεται, σταυρόν πού να καρφούται!\nΤζίξτε μας εσείν,.Τζίξτε μας..το αίμαν εσούν είμες..\nποισέστεν τόπον και σ' εμάς... να εμπαίνομεν να κείμες\nΓια βγάτεν και αφήστε μας εύκαιρα τα ταφία.\nΕβγάτεν οι αποθαμέν....οι ζωντανοί..θα εμπαίνε..\nΉσαν αποσπάσματα, από το έργο του Φίλωνα Κτενίδη, Η ΚΑΜΠΑΝΑ ΤΟΥ ΠΟΝΤΟΥ, που πρωτακούστηκαν στο νέο όρος Μελά, το 1950, από τον ίδιο τον μεγάλο εκείνο υμνωδό, της αξέχαστης πατρίδας του Ευξείνου. Πέρασαν από τότε, πάνω από εβδομήντα χρόνια και όμως, ακούγεται πάλι η αλησμόνητη λαλιά του Φίλωνα Κτενίδη, να λέει:\nΑποθαμμέν θα απομέν αδά όπου ετάφαν\nχιλιάδες χρόνια φύλακες και μέρες μυριάδες\nκαι άλλα ατόσα και αν διαβαίν θα μεν και θα περμένε,\nθα αναμένε την Λαμπρήν και το Χριστός Ανέστη..\nθα αναμένε τον γυρισμόν και τη Ξενιτεμένε\nΕσάς αλλού θα στείλω σας , άλλο λαλεί σας χώμαν\nάλλο γραμμένον έχετεν κι η Μοίρα σουν έν άλλο.\nΜε την ευσή μ' με την ευσή μ' και με την ευλογία μ'\nσο καλόν και ο δρόμο σουν ομάλ και μελ' και γάλαν\nο δρόμον ντο ευλόγεσα η στράτα ντο ευχέθα\nθα εν στράτα και γυρισμού και όραμαν Ξενιτέα.
Διήμερα, τριήμερα τη νύφεν παραστέκνε,\nφορίζν' άτεν, στολίζν' άτεν κι άτεν 'κί στεφάνωνε.\nΣτείλνε σον Αδην είδησιν, τον κύρν' άτ'ς παραγγείλνε\nκι ο κύρ'ς άτ'ς παίρεν είδησιν κι ελάλεσεν τον Χάρον.\nΈλα, Χάρε, ας παλεύωμε σο χάλκενον τ' αλώνι σ'\nκι αν εν και ντο νικώ σε εγώ, Χάρε, να σαν εμένα.\nΘα πάω κι εγώ ση χαράν, όθεν εμέν εμέν'τσαν,\nΘα πάω ελέπω την κόρη μ', πως παίρν' άτεν και πάγνε.\nΚι αν εν και ντο νικάς με εσύ, Χάρε ν' αηλί εμένα!\nΕπάλεψαν, επάλεψαν κι ο Χάρον 'κ' ενικέθεν!\nΑκούσατε τι μένυσεν ο κύρ'ς άτ'ς ασόν Αδην:\n—Ας τρων' και πίν' οι φίλοι μου και παραστέκν' την κόρη μ'.
Έικιτι τόπια έμορφα,\nπαρχάρια χιλιοπλούμιστα\nκαι ραχΐα ζωγραφιμένα\nκι εν εχάντια φορτωμένα,\nμάραντα σκουντουλιγμένα.\nΔιαβαίνε χρόνια και καιρούς\nπάντα σον Πόντον πάει ο νους·\nρημαγμένα τα χωρία,\nεγκλεσίας και σχολεία\nτα σχολεία, τ' εγκλεσίας,\nόλια εγένταν εστορίας.\nΑς εμ' πουλίν κι επέτανα\nκιεν’ ας εμ' αϊτένς κι επέγνα\nας σον Εύξεινον τον Πόντον\nκι εν έναν χαμπέρ’ ν’ εφέρνα.
Άπόψ’ τή νύχτας άρχοντας τή Καλαντάρ’ ό φέγγον,\nολόφωτος, ολόλαμπρος, πρόσωπον χαρεμένον,\nκρεμάεται ’ς σον Ουρανόν, καντήλαν χρυσωμένον.\nΤερεί με και χαμογελά κι αμον κάτ’ θέλ ’ να λέει με\nκι εγώ μαεμέντσα τερώ, έσάσεψα κι έπέμ’να.\nΤερώ, τερώ, καλοτερώ, στέκω καλονουνίζω:\n- Άτά τ’όμμάτα τ’έμορφα, με τα πυκνά τ’ όφρύδα,\nτο γελαστόν ό πρόσωπον και τό γλυκύν το στόμαν,\nτερώ και παραφέρ’άτα, όμοιάζ’νε τή Κωστάκημ’.\nΚαι άμον φτερωτόν πουλίν έδέβεν άς σ’άχουλ’-ιμ,\nάροθυμίας γιατρικόν, γλυκύν παρηγορίαν:\n- Γιάμ ό Κωστάκης πα τερεί, άμον έμέν τον φέγγον\nάδά ’ς σό φεγγοσκέπαγον τ’άποψιζ’νόν τή νύχταν\nκαι ’ς Ουρανού το υψηλόν, 'ς σό φεγγοφώς τή νύχτας,\nέρθανε κι ενταμώθανε, μάννας και γιού ομμάτα;\nΚαι για τ’ άτό ό φέγγον γελά και γιά τ’ ατό τερεί με\nκαι γιά τ’ ατό εσάσεψα κι έπέμ’να μαεμέντσα.\nΜάννας καρδία γυρευός, π’ αροθυμά τον γιον άτ’ς.\nΑπόψε ο νυχτοάρχοντας του Γεναριού φεγγάρι,\nολόφωτο, ολόλαμπρο, «πρόσωπον χαρεμένον»,\nκρέμεται απ’ τον Ουρανό, καντήλι χρυσωμένο.\nΜε βλέπει και χαμογελά σαν κάτι να μου λέει,\nκοιτάζω, μαγεμένη εγώ κι έμεινα σαστισμένη.\nΚοιτώ, κοιτώ, παρατηρώ και καλοσυλλογιέμαι:\nΛυτά τα μάτια τα όμορφα, με τα πυκνά τα φρύδια,\nτο γελαστό το πρόσωπο και το γλυκό το στόμα,\nτα βλέπω και μου φαίνεται, πως μοιάζουν του Κωστάκη.\nΚαι σαν το φτερωτό πουλί, πέρασε απ’ το μυαλό μου,\nεπιθυμίας φάρμακο, γλυκιά παρηγοριά.\nΜην κι ο Κωστάκης μου κοιτά, απόψε το φεγγάρι,\nμέσ' στην φεγγαροσκέπαστη αποψινή βραδιά\nκαι στο ψηλό του Ουρανού, στο φεγγοφώς της νύχτας,\nήρθαν κι ανταμωθήκανε μάνας και γιου τα μάτια;\nΓιαυτό το φεγγάρι γελά, γιαυτό και με κοιτάζει,\nγιαυτό κι εγώ εσάστισα κι έμεινα μαγεμένη.\nΖητιάνα, μάνας η καρδιά, που πεθυμά τον γιο της.
Τη Σαντάς ή καταστροφή έτον τρανόν κακόν-ι\nΑπάν’ ατ’ς πολλά έστειλεν η Τουρκία στρατόν-ι.\nΕφτά στρατιώτ’ έρθανε τη Σάββαν την ημέραν\nΔιορίαν εδέκανε ατείν ως την Δευτέραν.\nΗ διορία πριν γομών’ εκχύαν ς’ σα χωρια,\nΜουαγιανάν εποίνανε να βρήκ’ νε τα παιδια.\nΤον Μιχτάρ εφοβέριζαν κι εβαλ’ναν φυλακην-ι\nΕσέναν θα σκοτώνωμε αν κι ευτάς ‘ατ’ςτασλιμ-ι.\nΤ’ αγούρτς έμουν εσέγκανε απέσ’ ς’ σην εγκλησίαν,\nΘέ μ’, χα τρανόν κακόν και χα τυραννισίαν.\nΤα καντήλας ετσάκωσαν κ’ εποίκανε κομμάτα\nΚι αγούρ’ εμουν ετέρ’νανε με δακρωμέν’ ομμάτα.\nΤης Σαντάς η καταστροφή ήταν πολύ μεγάλη\nΠολύ Στράτο ενάντια της έστειλε η Τουρκία.\nΕφτά στρατιώτες ήρθανε ενός Σαββάτου μέρα,\nΜας ωσάν περιθώριο μόνο ως τη Δευτέρα.\nΚαι πριν περάσει ο καιρός ρίχτηκαν στα χωρια,\nΈρευνες κάνανε παντού να βρούνε τα παιδια.\nΤον Πρόεδρο φοβέριζαν, να βάλουν φυλακή,\nΕσένα θα σκοτώσουμε αν δεν τους παραδώσεις.\nΤους άντρες τους μαζέψανε μέσα στην Εκκλησία,\nΘεέ μου , τι τρανό κακό και πόση τυραννία.\nΤα καντήλια τα σπάσανε τα κάνανε κομμάτια,\nΚι οι άντρες μας κοιτάγανε με δακρυσμένα μάτια.
Κορτσόπον είδεν όνερον, εκείτον με τον ξένον\nκι όνταν εσκώθεν τον πουρνόν, κοιμάται μαναχέσσα.\nΜαλών’, μαλών’ τα λώματα τ’ς και κρούει τα μαξιλάρια τ’ς.\n-Μαξιλαρόπα μ’ άκλερα και ρούχα μ’ απαρδάλια,\nντ’ εποίκετε τον ξένον μου, το νέν το παλληκάρι;\n-Κορτσόπον, μη κομπίεσαι σα ψεύτικα τ’ ονέρτα,\nάμον καπνός χάνταν ατά κι άμον ισκιά διαβαίνε\nκι άμον αέρας φύσεμαν, που πάει και ’κί γυρίζει.\nΚοπέλα ονειρεύτηκε\nΜε τον ξενιτεμένο της κοιμόταν στ’ όνειρό της\nμα σαν ξυπνάει, τι να δει! Κοιμάται μοναχή της.\nΜαλώνει με τα ρούχα της, χτυπάει τα μαξιλάρια.\n-Μαξιλαράκια μου έρημα κι εσείς παλιόρουχα μου,\nτι κάνατε το ταίρι μου, το νιό το παλικάρι;\n-Στα ψεύτικα τα όνειρα, κόρη μου, μη γελιέσαι,\nσαν τον καπνό περνούν αυτά, χάνονται σαν τον ίσκιο\nκαι σαν αγέρα φύσημα, που πάει και δεν γυρίζει.
Εκάτσαμε ολόερα ’ς σο χαμελόν το τραπέζ’ τη Λίζας. Απέσ’ ’ς σ’ αέτ. Έφαγαμε - η Στοφορίνα εμαγέρεψεν έναν έμορφον γαλατοκολόκυθον - κ’ επεκεί εθέκαμε απάν’ ’ς σο τραπέζ’ τα γέμισα.\nΘεέ μ’!... ντο έτον εκείνο η χαρά τοι παιδίων!... Εθαρρείς και τον παράδεισον είδαν!... Ετέρναν τ’ έναν τ’ άλλο και εγέλαναν.\nΟ δεύτερον τη Λίζας, ο Γερικίτσον, θα έτον 8 χρονών.\n-Μάνα, είπεν την Λίζαν, ούλα αβούτα ο πατέρα μ’ έστειλεν ατα;\nΗ Λίζα, εγομώθαν τ’ ομμάτ’ ατς δάκρα, κάτ’ επήγεν να λέει, εγώ κ’ εφέκα τεν.\n-Ναι, ρίζα μ’ είπα, ο πατέρας εσουν έστειλεν ατα. Έστειλε σας κι αβούτα τ’ ορτάρα, και εδέκ’ ατα τα παιδία.\nΤα παιδία εχορολάγκευαν ας σην χαράν ατουν και η Λίζα και η Στοφορίνα ενεσύρναν ας σο κλάψιμον ... Εγώ, άλλο ’κ’ εταένεψα, ερχίνεσα τεάμ να ψάλλω.\nΣ’ ατά απάν’ τακ τακ κρούει η πόρτα. Ετέρεσαμε είνας τον άλλον. Ποίος να έτον σ’ αοίκον ώραν; Η πόρτα ξαν τακ τακ.\n-Βέβαια, άνοιξον, κουΐζ’ η Στοφορίνα.\n-Καλά λες, είπα και επήγα σην πόρταν. Ένοιξα ’κ’ ένοιξα, ελάγκεψεν απέσ’ είνας ερίφ’ς. Ο πρόσωπος ατ’ καλά ’κ’ εφαίνουτον ας σην κουκούλαν, ας σα γένεια κι ας σα χόνα.\n-Λίζα, Λίζα, παιδόπα μ’, εκούιξεν και ένοιξεν τα χέρα τ’ ν’ αγκαλιάσκεται ούλτς εντάμαν. ’Κ’ επρόφτασεν, ελιγοθύμεσεν κ’ ερούξεν ’ς σην αγκάλα μ’. Ετον ο Σταύρης.\nΗ λιγοθυμία τ’ πολλά ’κ’ εκράτεσεν. Η Λίζα, τα παιδία τ’, εγκαλιάσταν τον άνθρωπον ατουν, κ’ έκλαιγαν. Αμαν εθαρρώ, εγώ κ’ η Στοφορίνα ας εκείντς παραπάν’ έκλαιγαμε ...\n«Αέτς πα», ετέλεσεν ο Σταύρης την ιστορίαν ατ’, «όνταν εγροίξα ντο επέθανεν ο Τούρκον π’ εκείτον σ’ εμέν’ καικά, απέσ’ σην χασταχανάν, μεσανυχτί επέρα απ’ αφκά σο μαξηλάρ’ν ατ’ τα χαρτία τ’ - έξερα ντο έτον το ‘νοφούς καγατίν’ ατ’ και η τεσκερέ ατ’ τη στρατού - και εσέγκα τ’ εμά τα χαρτία σον τόπον ατουν. Εσκώθα, επέρα απ’ αφκά ασσό κρεβάτι μ’ τα λώματα μ’ και τα τσαγγία μ’, κ’ αγάλα, αγάλα με την σκοτίαν εξέβα ασσήν πόρταν τ’ οτάς. Εφόρεσα και εχάθα απέσ’ σην σκοτίαν της νύχτας. Ούλ’ είχαν εμέ αποθαμμένον!\nΔύο μήνας και παραπάν’ ας έναν χωρίον σ’ άλλο, τ’ άλλο σ’ ορμάνα και τ’ άλλο σα ραχία, είνας Θεός εξέρ’ ντο έσυρα! ...\nΕυχαριστώ Ατον! Εξίωσε με να έρχουμαι σ’ οσπίτι μ’!..\nΦίλων Κτενίδης\nΘεέ μ’!... ντο έτον εκείνο η χαρά τοι παιδίων!... Εθαρρείς και τον παράδεισον είδαν!... Ετέρναν τ’ έναν τ’ άλλο και εγέλαναν.\nΟ δεύτερον τη Λίζας, ο Γερικίτσον, θα έτον 8 χρονών.\n-Μάνα, είπεν την Λίζαν, ούλα αβούτα ο πατέρα μ’ έστειλεν ατα;\nΗ Λίζα, εγομώθαν τ’ ομμάτ’ ατς δάκρα, κάτ’ επήγεν να λέει, εγώ κ’ εφέκα τεν.\n-Ναι, ρίζα μ’ είπα, ο πατέρας εσουν έστειλεν ατα. Έστειλε σας κι αβούτα τ’ ορτάρα, και εδέκ’ ατα τα παιδία.\nΤα παιδία εχορολάγκευαν ας σην χαράν ατουν και η Λίζα και η Στοφορίνα ενεσύρναν ας σο κλάψιμον ... Εγώ, άλλο ’κ’ εταένεψα, ερχίνεσα τεάμ να ψάλλω.\nΣ’ ατά απάν’ τακ τακ κρούει η πόρτα. Ετέρεσαμε είνας τον άλλον. Ποίος να έτον σ’ αοίκον ώραν; Η πόρτα ξαν τακ τακ.\n-Βέβαια, άνοιξον, κουΐζ’ η Στοφορίνα.\n-Καλά λες, είπα και επήγα σην πόρταν. Ένοιξα ’κ’ ένοιξα, ελάγκεψεν απέσ’ είνας ερίφ’ς. Ο πρόσωπος ατ’ καλά ’κ’ εφαίνουτον ας σην κουκούλαν, ας σα γένεια κι ας σα χόνα.\n-Λίζα, Λίζα, παιδόπα μ’, εκούιξεν και ένοιξεν τα χέρα τ’ ν’ αγκαλιάσκεται ούλτς εντάμαν. ’Κ’ επρόφτασεν, ελιγοθύμεσεν κ’ ερούξεν ’ς σην αγκάλα μ’. Ετον ο Σταύρης.\nΗ λιγοθυμία τ’ πολλά ’κ’ εκράτεσεν. Η Λίζα, τα παιδία τ’, εγκαλιάσταν τον άνθρωπον ατουν, κ’ έκλαιγαν. Αμαν εθαρρώ, εγώ κ’ η Στοφορίνα ας εκείντς παραπάν’ έκλαιγαμε ...\n|Ο Φίλων Κτενίδης σε συνεδρίαση του Δ.Σ. του Σωματείου "Παναγία Σουμελα"|\n«Αέτς πα», ετέλεσεν ο Σταύρης την ιστορίαν ατ’, «όνταν εγροίξα ντο επέθανεν ο Τούρκον π’ εκείτον σ’ εμέν’ καικά, απέσ’ σην χασταχανάν, μεσανυχτί επέρα απ’ αφκά σο μαξηλάρ’ν ατ’ τα χαρτία τ’ - έξερα ντο έτον το ‘νοφούς καγατίν’ ατ’ και η τεσκερέ ατ’ τη στρατού - και εσέγκα τ’ εμά τα χαρτία σον τόπον ατουν. Εσκώθα, επέρα απ’ αφκά ασσό κρεβάτι μ’ τα λώματα μ’ και τα τσαγγία μ’, κ’ αγάλα, αγάλα με την σκοτίαν εξέβα ασσήν πόρταν τ’ οτάς. Εφόρεσα και εχάθα απέσ’ σην σκοτίαν της νύχτας. Ούλ’ είχαν εμέ αποθαμμένον!\nΔύο μήνας και παραπάν’ ας έναν χωρίον σ’ άλλο, τ’ άλλο σ’ ορμάνα και τ’ άλλο σα ραχία, είνας Θεός εξέρ’ ντο έσυρα! ...\nΕυχαριστώ Ατον! Εξίωσε με να έρχουμαι σ’ οσπίτι μ
Σιμά 'ς σο Χαψίκιοϊν, αφκά 'ς σο ποτάμ', το Μάτσκα τερεσί, και 'ς σο ζεβρέν το χέρ' απάν', τρία ώρας μακρά ας σο μαναστήρ' τ' Αγιάνν' του Βαζελών, έτον η Κουνάκα, έναν μικρόν ρωμαίικον χωρίον.\nΣυγκράτα πα όλα ρωμαίικα χωρία: το Στάμαν, η Ποντίλα, τοι Γιαννακάντων, η Κρένασα, τ' Αδολη, τη Καμπανά και τη Τσιμπρικά.\nΠροτού να γίνεται χωρίον η Κουνάκα, έσαν εκεί 'ς σον τόπον απέσ' δύο εγκλησίας χώρο χώρα , οι παλαιοί έλεγαν, έχτ'σαν ατά οι Κομνηνάντ'. Τ' έναν έτον Ά(γ) ε Γοργόρτς, παλαιόν μαναστήρ', βυζαντινόν, και τ' άλλο έτον Ά(γ)ε Κωνσταντίνον.\nΑποπέσ' όλρν ζωγραφίας και ντ' έμορφα πα έσαν, εθαρρώ τερώ ατά!\nΤα xpovα ντ' επήγεν εκεί Αμιρόγλης, έστεκαν τα ψηλά τα τουβάρα τη μαναστηρί'.\nΕπεκεί μερέαν έσαν τα ταφία τη μαναστηρί, γομάτα αχάντα\nκαι καφούλα, άμον ορμάν. Πέραν καικά έτον έναν πεγάδ' πελεκετόν, παμπάλαιον. Ανουκά, εκείνο το σελέν έλεγαμ' ατό το Μεσορρύμ'. Σ' εκείνο 'ς σο πεγάδ', άνθεν μερέαν, έσαν δύο παρεκκλήσα μικρά, Άε Βασίλτς κι Αε Παγκράτς. Θα έσαν τη μαναστηρί', είχαν παλαιά τεμέλα.\nΆλλο άνθεν μερέαν, έτον η Πανα(γ)ία, τα Εισόδια. Έχτ'σαν ατέν υστερ'να, απάν' 'ς σο παλαιόν. Εκεί ετοπλαεύκουσαν όλα τα χωρία τση Ματσούκας, Τούρκ' και Ρωμαίοι, 21 τ' Αεργίτα και εποίναν τρανόν τερνέκ. Εποίναν οι Κουνακαλίτ' φα(γ)ία, τσορβάδες, κι ας σην εγκλησίαν κι υστερνά, εφάζ'ναν όλον ον κόσμον, τσοι ξέντς. Ετοπλαεύκουσαν εκεί ας σ' όλα τα μέρα.\nΕνοίουσαν σερκία. Εκεί ρακία, ποτία, ζουρνάδες, ταούλα, κεμεντζέδες, παίγ'νιας, ώσνα εσκοτίνευεν, έτρωγαν, έπιναν κι εχόρευαν. Ως το μεσανύχτ' εκουσκεύκουσαν τα λαλίας, τα συρσίματα και τα τραγωδίας.
