Όλö για την Παναΐλαν

ΠΡΑΞΗ Α
Σκηνικό
(Δωμάτιο χωριάτικο με τζάκι. Ένας τέντζερες στη φωτιά, ένα τραπέζι και μερικά καθίσματα.
Ο Κώστης και η γυναίκα του Σοφία αφήνουν για λίγο το πανηγύρι του χωριού τους και επιστρέφουν
στο σπίτι να φάνε να ξεκουραστούν και να ξαναπάνε στο πανηγύρι. Είναι όμως θυμωμένοι που δεν
είδαν το ξαδελφό τους τον Γιωρίκαν, που ζει μαζί τους και είναι κλασικός τύπος τεμπέλη).
ΚΩΣΤΗΣ

Ο άνιφτον και ο ανευλόετον αδαπέσ’ πα ‘κ’ έν’.

ΣΟΦΙΑ

‘Άλλο ‘κ’ επορώ να υποφέρ’ ατον, εμαυρίνεν τα τûικάρö μ’.

ΚΩΣΤΗΣ

Σόφια, λελεύω την ýη σ’, ποίσον υπομονήν.

ΣΟΦΙΑ

Κώστη, άλλο μη λες με ποίσον υπομονήν.

ΚΩΣΤΗΣ

Σόφια……

ΣΟΦΙΑ

Θα ζαντύνω, αβούτο ντο έτον σ’ εμόν το κιφάλ’;

ΚΩΣΤΗΣ

Νέκουτûη, ησύχασον, μ’ ερχίνεσες ξαν, ποίσον, είπα σε, υπομονήν.

ΣΟΦΙΑ

Όσον πόσον θα ευτά(γ)ω υπομονήν, όσον πόσον ΄κι θα λαλώ, όσον πόσον θα κουρτώ ατα.
Θεού πλάσμαν είμαι κ’ εγώ. Τον βώκον (λοπούτ’) να καλατûεύς ατον πα ‘κ’ επορείς.
Αμάν παίρτσε και στέκ’. Έναν λες εσύ και δέκα ακούς. Και ούτε έü’ νιάτö πάει χάται και να
γουρταρεύκουμες. Αΐκον πα άλλο ‘κ’ είδα.

ΚΩΣΤΗΣ

Καλά λες, Σόφια, άμα ντο να ευτάμε, κρίμαν έν’.

ΣΟΦΙΑ

Τερώ πονείς ατον πα. Άμα εκείνος έν’ κρίμαν γιόξα εγώ; Έναν δουλείαν ‘κ’ ευτάει ο κατακέφαλον.
Όλö ας εμάς αναμέν’.

ΚΩΣΤΗΣ

Το σοχαχόûκυλον, που επήεν εχάθεν ξαν; Οσήμερον σο χωρίον εμουν πανοΰρ’ κι ατός πουδέν ‘κι
φαίνεται.

ΣΟΦΙΑ

(Δοκιμάζει το φαγητό) Ολίγον άναλον έν’. (Βάζει λίγο αλάτι και δείχνοντας το λαιμό της λέει) Ως
αδακά έγκε με.

ΚΩΣΤΗΣ

Σωστά λες, Σόφια, άμα ντο να ευτάμε; Τ’ εμέτερον έν’, ‘κι θα χάνουμ’ ατον.

ΣΟΦΙΑ

Εσύ ,ζατί, πάντα εκείνον φορτούσαι.

ΚΩΣΤΗΣ

Ντο να ευτά(γ)ω και πώς να ευτά(γ)ω; Πέει με;

ΣΟΦΙΑ

Ντο να ευτάς πα ντο λόγος έν’; Δος ατον στράταν.

ΚΩΣΤΗΣ

Ατό, Σόφια, ένας λόγος έν’, δός ατον στράταν. Να έξερες, Σόφια, πόσα φοράς έρθε με να ευτά(γ)ω
ατό ντο λες, άμα πονώ ατον.
Ο θείο μ’ ο Γοργόρτς, και να έξερες πόσον εγάπανε με, όντες έτον σα τελευταία ‘τ’, έκουξε με και
είπε με. Κώστη, τον Γιωρίκαν και τα’ ομμάτö σ’ . Μάναν ο καημένον ‘κ’ εγνώρτσεν.
Έλα ατώρα εσύ σ’ εμόν την οδήν και πέει με ντο θα εποίνες;

ΣΟΦΙΑ

(Δείχνει να συγκινείται προσωρινά). Εγώ πα πονώ ατον, άμα όσον πόσον θα υποφέρ’ ατον;

Ολίγον υπομονήν, αν εξέρτς ατο, ‘κ’ εποίκα. Ποίος επορεί και υποφέρ’ öτον ατόσα χρόνö;
Να έξερεν και τα μôκια ‘μουν.
ΚΩΣΤΗΣ

Πού επήεν εχάθεν ο αφορισμένον;

ΣΟΦΙΑ

Για δέβα τέρεν σ’ αüερών’ τ’ Αλέξη. Εκειαπέσ’ πα πολλά φοράς επήεν εκοιμέθεν κ’ επέμ’νεν.

ΚΩΣΤΗΣ

Καλά λες, Σόφια, για ας πάω κρού(γ)ω κ’ εκέσ’ ένα κιφάλ’ (Φεύγει).

ΣΟΦΙΑ

(Μονολογεί). Αχ εγώ η μάρσα, πώς ετûάτεψα αΐκον πελôν; Εθαρείς αμον τίζα επίασεν απάν’ εμουν.
Ασπρον ημέραν ‘κ’ είδα ας σο έρθα νυφάδ’ αδαπέσ’. Ατόν έρθα να υποφέρω; Σην ώραν ατ’ καμίαν
‘κ’ έρται, πάντα παρώρας. Έναν δουλείαν ‘κ’ ευτάει. Ν’ απιτάεις ατον πουδέν ‘κ’ επορείς. Όλö απ’
ομάλö θέλ’ να έρταν ατον. Ας ατον τον παιδάν δεν ‘κ’ εγροίκ’σα. Επουγαλεύτα και όσον εδöρμένεψα
τον. Για έναν μουσκάρ’ καλατûεύς για εκείνον έναν έν’. Άλλο ΄κ’ ηξέρω ντο να λέγω και ντο να
ευτά(γ)ω.
(Παραξενεύεται όμως που αυτή τη φορά το παράκανε) Άμον τ’ οσημερ’νόν καμίαν ‘κ’ έτονε.
Καμίαν’κ’ επεμείνεν ατόσον αργώς. Εγώ πα θαμάουμαι και πολλά αγνόν έρται με. Να επέρεν το
κιφάλ’ ν ατ’ και να επήεν εχάθεν; Λαü’ ευτάει έναν αΐκον δουλείαν, ο θεόν να φωτίζ’ öτον.
Άμα ντ’ εξέρω ν΄αφήν’ την γιαχάν εμουν; Που θα ευρήκ΄άλλ’ να κάμ’νε κ’ εκείνος χαζούρö να
τρώει;
(Ξαφνιάζεται όμως όταν ακούει τον Γιωρίκα να τραγουδάει και να έρχεται).

ΓΙΩΡΙΚΑΣ

Εμέν Γιωρίκα λέγ’νε με, είμ’ ας την Τράπεζούνταν

ΣΟΦΙΑ

‘Οϊ ν’ αϊλί και να βάϊ εμέν, μανίτσα, ποίος ακούει ατον ξαν.

ΓΙΩΡΙΚΑΣ

(Τραγουδάει) Τα κόρτσοπα ντ’ ελέπ’νε με σκοτούνταν παλαλούνταν

ΣΟΦΙΑ

Για τα τραγωδίας πρώτος έν’, για δουλείαν μανάχον μη λέτ’ öτον.

ΓΙΩΡΙΚΑΣ

(Τραγουδάει) Τα κόρτσοπα ντ’ ελέπ’νε με τη νύχταν ‘κι κοιμούνταν.

ΣΟΦΙΑ

Για τ’ εσέν όρωμαν ‘κ’ ελέπ’νε, γάβλαν, έπαρ΄το χαπάρ’.

ΓΙΩΡΙΚΑΣ

(Τραγουδάει) Εμέν, Γιωρίκα, λέγ’νε με κανέναν ‘κι φογούμαι

ΣΟΦΙΑ

Άρκο, εσύ πα τίναν θα φογάσαι;

ΓΙΩΡΙΚΑΣ

(Τραγουδάει) Τρώγω, πίνω και λάσκουμαι και σ’ αüερών’ κοιμούμαι

ΣΟΦΙΑ

Ατό πα εξέρουμ’ ατο, ντο λέγ’νε σε Γιωρίκα και ντο κοιμάσαι σ’ αüερών’, άμα ντ’ εγροίκ’σεν το
γουτουρεμένον το ûκυλίν;

ΓΙΩΡΙΚΑΣ

(Μπαίνοντας) Σόφια, ντο φαΐν εμάειρεψες, εσκουλντούτσεν αβούτο τ’ απέσ’. Άπ’ έξ’ εντώκε ‘με η
μυρωδία.

ΣΟΦΙΑ

(Θυμωμένα) Για το φαΐν έρθες, οκνέα αφορισμένε;

ΓΙΩΡΙΚΑΣ

Ναι, Σόφια, για το φαΐν έρθα, πολλά επείνασα, τα ιντέρö μ’ εδέβαν σ’ έναν σ’ άλλο, ελιγώθα. Δος ‘με
αγλήγορα ας τρώγω.

ΣΟΦΙΑ

Τεμôκ’ , αν ‘κ’ επείνανες ‘κι θα έρχουσ’νε;

ΓΙΩΡΙΚΑΣ

Ατό πα ποίος είπεν ατο; Και γιατί να μη έρχουμ’νε;

ΣΟΦΙΑ

Οσήμερον άμον πολλά χαρεμένον ελέπω σε.

ΓΙΩΡΙΚΑΣ

Πολλά είδες ατο; Ας είμαι κ’ εγώ πα μίαν χαρεμένος.

ΣΟΦΙΑ

Και ντο εξέρτς και είσαι χαρεμένος; (Στους θεατές) Λάü’ εφώτ’σεν ατον ο θεόν και παίρ’ το
κιφάλ’ν ατ’ και πάει χάται. Τε πέει αγλήγορα, ας ακούω γιατί είσαι χαρεμένος να χάρουμαι κ’ εγώ.

ΓΙΩΡΙΚΑΣ

Μ’ αγληγορείς, ποίσον ολίγον υπομονήν.

ΣΟΦΙΑ

Και μôρ’ εγώ η μάρσα άλλο τιδέν ευτά(γ)ω; Ας σο πρωί ως το βράδον άλλο τιδέν ‘κι ακούω,
μαναχόν ποίσον υπομονήν. Υπομονήν ο Κώστης, υπομονήν ατώρα και ο Γιωρίκας. Όσον επόρεσα
εποίκα, άλλο ‘κ’ επορώ. Για πέει με αγλήγορα, ας τερούμ’ ντο παλαλά θα ακούω.

ΓΙΩΡΙΚΑΣ

Εσύ η γαρή ντο έεις μετ’ εμέν και όντες ελέπ’ς με αμάν τιτûώντς και λιβώντς, αμάν έρταν ευρήκ’νε
σε τα’ αι(γ)ίδö σ’;

ΣΟΦΙΑ

Για πέει με πού έσ’νε όσον τώρα και πολλά μη λαλείς.

ΓΙΩΡΙΚΑΣ

Και γιατί ‘κ’ ερωτάς με το γλυκύν τη γλώσσαν;

ΣΟΦΙΑ

Με το γλυκύν τη γλώσσαν πα εκαλάτûεψα σε, άμα εσύ δύο γενέας ‘κ’ εγένουσ’νε.

ΓΙΩΡΙΚΑΣ

Άμον τα’ οσημερ’νόν την ημέραν καμίαν ‘κ’ έσ’νε.

ΣΟΦΙΑ

Αν εξέρτς ατο, τρανόν υπομονήν εποίνα.

ΓΙΩΡΙΚΑΣ

Η υπομονή, Σόφια, καλόν πράμαν έν’, άμα για πέει με κι ας ακούω ντο θέλτς;

ΣΟΦΙΑ

Αφορισμένε σαλαχανά, πού πας χάσαι κάθαν ημέραν και καμίαν ‘κ’ έρüεσαι με τον καιρόν σ’
οσπίτ’;

ΓΙΩΡΙΚΑΣ

Και ντο να έρχουμαι ευτά(γ)ω;

ΣΟΦΙΑ

Ντο να ευτάς πα ντο λόγος έν’; Τη κόσμονος τα δουλείας έχουμε κ’ εσύ επεκέσ’ ξάι ‘κ’ έρüεσαι.

ΓΙΩΡΙΚΑΣ

Σόφια, ξάι μη στεναχωρεύκεσαι και ξάι μη τρως την ýη σ’. Γάλö γάλö όλö θα ‘ίνταν. Εμέν πα ‘κ’
ελέπ’ς;

ΣΟΦΙΑ

Εσέν ντο να ελέπω;

ΓΙΩΡΙΚΑΣ

Έναν ‘κι θήκω σο ûκοινίν.

ΣΟΦΙΑ

Τέρεν εσύ αβούτον τον παλαλόν ντο λέει, τέρεν εσύ πώς ευτάει σε και ζουτλανεύκεσαι.

ΓΙΩΡΙΚΑΣ

Σόφια, είπα σε μη τρως την ýη σ’. Αβούτος ο κόσμος ψεύτικος έν’ και σην κανάν ‘κι θ’ απομέν’.

ΣΟΦΙΑ

(Κουνώντας το κεφάλι) Τερώ πολλά έμορφα λες ατα.

ΓΙΩΡΙΚΑΣ

Σόφια, εγώ αΐκος είμαι, έμορφα, πάντα έμορφα λέγ’ ατα.

ΣΟΦΙΑ

Εσύ έμορφα λες ατά, τράτσο αφορισμένε, άμα άλλ’ κάμ’νε και φάζ’νε ‘σε. Τ’ οπίσ’ καμίαν ‘κι
νουνίεις.

ΓΙΩΡΙΚΑΣ

Ατά, Σόφια, χάσον ατα, ατώρα αΐκα θα κάθουμες και λέμε;

ΣΟΦΙΑ

Και ντο θέλτς να λέμε;

ΓΙΩΡΙΚΑΣ

Είπα σε χάσον ατα και πέει με πού έν’ ο Κώστης;

ΣΟΦΙΑ

Ντο θα ευτάς ατον, εροθύμεσες ατον;

ΓΙΩΡΙΚΑΣ

Εροθύμεσα ‘τον. Τεμôκ’ ‘κι θα ερωτώ και πού έν’ ο εξαδελφό μ’; Ντ’ άγνεσσα είσαι κ’ εσύ.

ΣΟΦΙΑ

Θέλτς να μαθάντς; Εσέν επήεν κι αραεύ’.

ΓΙΩΡΙΚΑΣ

Και πού επήεν αράευ’ με;

ΣΟΦΙΑ

Σ’ αüερών’ τ’ Αλέξη.

ΓΙΩΡΙΚΑΣ

Σ’ αüερών’ τ’ Αλέξη επήεν και αραεύ’ με;

ΣΟΦΙΑ

Ναι, σ’ αüερών’ τ’ Αλέξη, αγνόν εφάνθε σε;

ΓΙΩΡΙΚΑΣ

Εγώ έν’ πολλά καιρός, άλλο εκέσ’ ‘κ’ εδέβα.

ΣΟΦΙΑ

Σο πανοΰρ’ ‘κ’ έσ’νε, αδά έρθαμ’ ‘κ’ εύραμε ‘σε. Είπαμε θα είσαι σ’ αüερών’ τ’ Αλέξη.

ΓΙΩΡΙΚΑΣ

Επήετε και σο πανοΰρ’;

ΣΟΦΙΑ

Επήγαμε. Έρθαμε να τρώμε, να αναπάουμες ολίγον και ξαν θα πάμε.

ΓΙΩΡΙΚΑΣ

Εγώ πα πολλά εθέλ’να να επένα, άμα ώκνησα.

ΣΟΦΙΑ

Καλά εσύ πού έσ’νε όσον τώρα;

ΓΙΩΡΙΚΑΣ

Αφκά σο ποτάμ’, σο κουτρούκ’ κέσ’.

ΣΟΦΙΑ

Εκέσ’ πα ντο δουλείαν είüες; Γιάμ’ εσέγκες σο νους να φουρκίεσαι;

ΓΙΩΡΙΚΑΣ

Ντο λες, Σόφια, παλαλός είμαι να ευτά(γ)ω αΐκον δουλείαν;

ΣΟΦΙΑ

Ντο να εξέρω; Ας εσέν όλö να αναμέν’ öτα κανείς.

ΓΙΩΡΙΚΑΣ

Τα κέφö ντο έχω εγώ για φούρκι(γ)μαν είμαι;

ΣΟΦΙΑ

Και ντο κέφö έεις, αφορισμένε μαλεζά;

ΓΙΩΡΙΚΑΣ

Ας σα τραγωδίας-ι-μ’ ‘κ’ εγροίκ’σες τιδέν;

ΣΟΦΙΑ

Ας σα τραγωδίας-ι-σ’ ντο να εγροικώ; Άλλ’ τραγωδούν γιατί έχ’νε σεβτάν κι άλλ’ πα τραγωδούν γιατί
σο κιφάλ’ν ατουν κάτ’ λαλεί.

ΓΙΩΡΙΚΑΣ

Σ’ εμόν το κιφάλ’ τιδέν ‘κι λαλεί

ΣΟΦΙΑ

Τεμôκ’, αέτσ’ όπως λες εσύ, σεβταλής είσαι και είσαι ατόσον κεφλής. Άμον αγνόν έρται ‘με.

ΓΙΩΡΙΚΑΣ

Σόφια, άλλο δεν έεις να λες; Θα φέγω.

ΣΟΦΙΑ

Πού θα πας; (Στους θεατές) Λέτε να εφώτ’σεν ατον ο θεόν και ευτάει έναν αΐκον καλόν δουλείαν;

ΓΙΩΡΙΚΑΣ

Ντο λες, Σόφια, ‘κ’ εγροίκ’σα

ΣΟΦΙΑ

(Ειρωνικά) Γιάμ’ εσέγκες σο νούς ν’ αφήντς μας και φέεις; Ατό αν ευτάς ατο, πολλά θα
στεναχωρεύκουμες.

ΓΙΩΡΙΚΑΣ

Σόφια, ακόμαν ‘κ’ επαλαλώθα να ευτά(γ)ω έναν αΐκον δουλείαν. Πού θα ευρήκω άμον εσάς;

ΣΟΦΙΑ

Είπα κ’ εγώ, ο Γιωρίκας αφήν’ μας καμίαν και φέει.

ΓΙΩΡΙΚΑΣ

Ατό σο νου μ’ καμίαν ΄κ’ εδέβεν.

ΣΟΦΙΑ

(Στους θεατές). Εγώ πα εθάρεσα θα πάει χάται και θα γουρταρεύκουμες.

ΓΙΩΡΙΚΑΣ

Κ’ επεκεί, εσείς χωρίς εμέν ‘κι επορείτε να ευτάτε.

ΣΟΦΙΑ

(Ειρωνικά) Σωστά λες, πολλά σωστά λες, εμείς ‘κ’ επορούμ’ να ευτάμε χωρίς εσέν. (Στους θεατές).
Μίαν να επένεν εχάσον.

ΓΙΩΡΙΚΑΣ

Κι ατώρα, Σόφια, άκ’σον ντο θα λέγω σε.

ΣΟΦΙΑ

Ακούω. Εσύ μαναχόν πέει.

ΓΙΩΡΙΚΑΣ

Άλλο ‘κ’ επορώ να κρατώ ατο απέσ’-ι-μ’, κρυφόν ‘κ’ επορώ να έχ’ ατο. Έν’ ένας χρόνος ασσό…..

ΣΟΦΙΑ

Ατό θα έλεες με;

ΓΙΩΡΙΚΑΣ

Σόφια, θα πάτε μετ’ εμέν.

ΣΟΦΙΑ

(Απορημένη) Γιώρικα, πού θα πάμε;

ΓΙΩΡΙΚΑΣ

Πώς θα λέγ’ ατο (κάνει διάφορους μορφασμούς, τρίβει τα χέρια του από αγωνία) θα πάτε,
κορδυλôεται η γλώσσα μ’, άμα πρέπ’ να λέγ’ ατο, κανείται ντ’ εκράτεσα το απέσ’-ι-μ’.

ΣΟΦΙΑ

Τε, αφορισμένε, πέει πού θα πάμε; Έσπασεν η χολή μ’

ΓΙΩΡΙΚΑΣ

(Κομπιάζοντας) Θα πάτε μετ’ εμέν σο ψ α λ ά φ ε μ α ν.

ΣΟΦΙΑ

Νέπαι, τρίüειλε, ντο είπες, έκ’σα καλά;

ΓΙΩΡΙΚΑΣ

Ντ’ εχπαράες; Θα πάτε μετ’ εμέν σο ψ α λ ά φ ε μ α ν.

ΣΟΦΙΑ

(Βάζει το χέρι της στο αυτί της και ρωτάει) Σο ψαλάφεμαν είπες;

ΓΙΩΡΙΚΑΣ

Ναι σο ψαλάφεμαν είπα, σο ψαλάφεμαν.

ΣΟΦΙΑ

Γιώρικα, γιάμ’ επαλαλώθες;

ΓΙΩΡΙΚΑΣ

Ξάι πα. Και πού είδες τα παλαλά;

ΣΟΦΙΑ

(Στους θεατές) Αβούτος τûιπ εδέβασεν ατο κα κ’ εγώ εθάρεσα εχουλôεψεν. (Στο Γιωρίκα)
Καιρόν είχα να έκουα τα παλαλωτά σ’.

ΓΙΩΡΙΚΑΣ

Τεμôκ’ ήντöν λέγω εγώ παλαλωτά είναι;

ΣΟΦΙΑ

Παλαλωτά ‘κ’ έιναι και ντο είναι;

ΓΙΩΡΙΚΑΣ

Σόφια, γιατί καλατûεύς’ αέτσ’;

ΣΟΦΙΑ

Ατώρα εγροίκ’σα τ’ εσά τα χαρέματα και τα κέφö σ’.

ΓΙΩΡΙΚΑΣ

Άρ’ δόξα σοι ο θεός, εγροίκ’σες.

ΣΟΦΙΑ

Τεμôκ’ θέλτς να πάμε σο ψαλάφεμαν;

ΓΙΩΡΙΚΑΣ

Ναι, Σόφια, σο ψαλάφεμαν.

ΣΟΦΙΑ

Και πώς θα πάμε;

ΓΙΩΡΙΚΑΣ

Με τα ποδάρö.

ΣΟΦΙΑ

Γιώρικα, μ’ ευτάς τον αγναμάζ’.

ΓΙΩΡΙΚΑΣ

Για την χώραν πώς πάτε;

ΣΟΦΙΑ

Εσύ την χώραν ντο τερείς;

ΓΙΩΡΙΚΑΣ

Κιάμ’ τίναν θα τερώ! Εκείν’ ντο περισσόν έχ’νε ας εμέν;

ΣΟΦΙΑ

Εκείνο ντο ‘κ’ εξέρτς.

ΓΙΩΡΙΚΑΣ

Σόφια, γιατί καλατûεύς αέτσ’, γιατί κρυαίντς τη καρδία μ’; Ντο κακόν εποίκα σε, για πέει με κι ας
ακούω.

ΣΟΦΙΑ

Ντο να λέγω σε, ας έρται ο Κώστης και πέει ατο σ’ εκείνον. Αν ευρήκια το εκείνος εύλογον, ατότε
πάμε.

ΓΙΩΡΙΚΑΣ

Πώς να λέγ’ ατο σ’ εκείνον, τûακινεύκουμαι.

ΣΟΦΙΑ

Για τ’ ατό ξαι μη στενακωρεύσκεσαι, λέγ’ ατο εγώ.

ΓΙΩΡΙΚΑΣ

Ατό τη δουλείαν ποίστε κ’ εγώ θα έχω σας, Σόφια, ας σο κιφάλ’ μ’ κι απάν’ και καμίαν ‘κι θ’
ανασπάλλω το καλόν ντο θα ευτάτε με.

ΣΟΦΙΑ

Ντο να λέγω σε, Γιώρικα, ποίσον υπομονήν ώσνα έρται ο Κώστης. Ας τερούμ’ ντο θα λέει
εκείνος. Η υπομονή, είπες κ’ εσύ, καλόν πράμαν έν’.

ΓΙΩΡΙΚΑΣ

Σόφια, έν’ πολλά ασσό επήεν αραεύ’ με ο Κώστης;

ΣΟΦΙΑ

Έπρεπεν όσον τώρα να έρχουσον. Άτùαπαν γιατί έργησεν;

ΓΙΩΡΙΚΑΣ

Πώς ‘κ’ έξερα ‘τ’ να έρχουμνε κι άλλο ενωρίς.

ΣΟΦΙΑ

Ατό έπρεπεν να ενούνιζες ατο κι άλλο εμπροστά.

ΓΙΩΡΙΚΑΣ

Ποίος εξέρ’, ατώρα που ‘κ’ εύρε με, ντο θα λέει. Ποίος θα ακούει ατον ξαν. Σόφια, ας πάω ατώρα
αραεύ’ ατον εγώ.

ΣΟΦΙΑ

Ατό τη δουλείαν θα ευτάμε εμείς, θα πάει αραεύ’ ο ένας τον άλλον; Κάθκα ατουκά, καλά κάθεσαι,
όπου έν’ θα έρται.

ΓΙΩΡΙΚΑΣ

Πώς να κάθουμαι; Ερχίνεσα και τρώγω από πάν’-ι-μ’. Θέλω να πάω αραεύ’ ατον. Όσον το αργίζ’
ατόσον κι άλλο πολλά στεναχωρεύκουμαι. Πρέπ’ να πάω.

ΣΟΦΙΑ

Είπα σε κάθκα, όπου έν’ θα έρται.

ΓΙΩΡΙΚΑΣ

Γιατί έργησεν ατόσον πολλά;

ΣΟΦΙΑ

Φαίνεται επήεν αραεύ’ σε και σο ποτάμ’, αφού ‘κ’ έσ’νε σ’ αüερών’ τ’ Αλέξη.

ΓΙΩΡΙΚΑΣ

Αέτσ’ φαίνεται. Εγώ εθαρώ, Σόφια, πρέπ’ να πάω αραεύ’ ατον.

ΣΟΦΙΑ

Ας λέμε πως εσύ πας ας αβούτο τη στράταν κ’ εκείνος έρται ας άλλο. Ντο ‘ίνεται ατότε;

ΓΙΩΡΙΚΑΣ

Καλά λες Σόφια, αέτσ’ αν έν’ ας κάθουμαι κι αναμέν’ ατον.

ΣΟΦΙΑ

Αέτσ’ πρέπ’ να ευτάς.

ΓΙΩΡΙΚΑΣ

Γι ας τραγωδώ ώσνα έρται τ’ εμόν την τραγωδίαν.
Πάντα να έτον Κέρεκή πάντα να έτον Σάββα,
κ’ επέναμε ση πεθεράς κ’ ετρώγαμ’ την κοσσάραν
Σόφια, πώς εφάνθε σε η τραγωδία μ’;

ΣΟΦΙΑ

Πολλά έμορφον, ερέχτα ‘το.

ΓΙΩΡΙΚΑΣ

Αέτσ’ αν έν’ ας τραγωδώ ατο μίαν κι άλλο.
Πάντα να έτον Κέρεκή ,πάντα να έτον Σάββα,
κ’ επέναμε ση πεθεράς κι’ετρώγαμ’ την κοσσάραν

ΚΩΣΤΗΣ

(Μπαίνοντας νευριασμένος). Αφορισμένε μαλεζά, εσύ αδαπέσ’ είσαι κ’ εγώ εκατασκοτώθα κι αραεύω
σε. Ο κόσμος για τ’ εσέν έν’. Και ντο κέφö είν’ ατά τ’ εσô;

ΓΙΩΡΙΚΑΣ

Ντο γουρζουλάν έχω και να μη έχω κέφö;

ΚΩΣΤΗΣ

Πάντα πα τραγωδείς άμον σποταλεμένος, τιδέν ‘κι νουνίεις.

ΓΙΩΡΙΚΑΣ

Και γιατί να νουνίζω; Ντο ανάγκην έχω; Εσείς να ήστουν καλά, ο θεόν να δι’ σας χρόνö.

ΚΩΣΤΗΣ

Τέρ’ εσύ ντο λέει ο θεοπάλαλον κ’ ευτάει σε και σπάντς.

ΓΙΩΡΙΚΑΣ

Ντο έπαθες, Κώστη; Ντο τûαΐεις;

ΚΩΣΤΗΣ

Σ’ εσόν τ’ αλών’ νö βρέü’ και νö üιονίζ’.

ΓΙΩΡΙΚΑΣ

Κώστη, πώς ‘κι οκνείς, εμείς ατώρα για τ’ αλώνö και τα üόνö θα λέμε; Άλλα έχουμ’ να λέμε.

ΣΟΦΙΑ

(Καθώς στρώνει το τραπέζει για να φάνε) Κιάμ’ ‘κι λες εσύ, Κώστη, ο Γιωρίκας (ο Γιωρίκας
τεντώνει τα αυτία του) θέλ’ να παίρ’ μας και πάει, λέγ’ ατο, Γιωρίκα……

ΓΙΩΡΙΚΑΣ

Πέει ατο, Σόφια, πέει ατο, ξαι μη στέκ’ς.

ΣΟΦΙΑ

Θέλ’ να παίρ’ μας και πάει σο ψαλάφεμαν.

ΚΩΣΤΗΣ

(Καθώς έπινε νερό, κόντεψε να πνιγεί) Νέκουτûη, ντο είπες, γιάμ’ ‘κ’ ‘εκ’σα καλά;

ΓΙΩΡΙΚΑΣ

Α α α α α, εχπαράες κ’ εσύ;

ΚΩΣΤΗΣ

Όλö εποίκες , αφορισμένε κακάτûο, το ψαλάφεμαν επέμ’νεν λειφτόν.

ΓΙΩΡΙΚΑΣ

Γιατί Κώστη, εγώ ‘κι θα γυναικίζω; Άμον γάρτ’ βούδ’ θ’ απομένω;

ΚΩΣΤΗΣ

Εσύ, αφορισμένε λαπαζάνε, ζατί έσ’νε έναν Παραûκευήν λειφτός, ατώρα τûιπ’ εδέβασες ατο κα.

ΓΙΩΡΙΚΑΣ

Και πού είδες τα λειφτέûö, εξάδελφε;

ΚΩΣΤΗΣ

(Ειρωνικά) Ατώρα εγροίκ’σα ντο ‘ίνεται. Εσύ για τ’ ατό ετραγώδ’νες, πάντα να έτον Κερεκή, πάντα
να έτον Σάββα….

ΓΙΩΡΙΚΑΣ

Εσύ πα, άμον τη Σοφίαν, πολλά αργώς εγροίκ’σες ατο, άμα το άλλο ‘κ’ είπες: Κ’ επαίναμε ση
πεθεράς κ’ ετρώγαμ’ την κοσσάραν.

ΚΩΣΤΗΣ

Αφορισμένε αλεπίτσο, η κοσσάρα επέμ’νεν λειφτέσσα. Εσύ φαίνεται παίεις και λάûκεσαι με την
παντρείαν.

ΓΙΩΡΙΚΑΣ

Ατό πα ποίος είπεν ατο;

ΚΩΣΤΗΣ

Εγώ είπα το, ποίος θέλτς να λέει ατο;

ΓΙΩΡΙΚΑΣ

Γιατί εξάδελφε;

ΚΩΣΤΗΣ

Ερωτάς και γιατί;

ΓΙΩΡΙΚΑΣ

Πώς να μη ερωτώ;

ΚΩΣΤΗΣ

Για πέει με, εσύ πού κιβöνεύκεσαι και θέλτς να γυναικίεις; Ποίος θα παίρτσε και ντο να ευτάει σε;
Να δουλεύ’ και να φάει σε;

ΓΙΩΡΙΚΑΣ

Κι ας δουλεύ’, γιατί να μη δουλεύ’, αΐκον παλληκάρ’ θα παίρ’.

ΚΩΣΤΗΣ

Τέρ’ εσύ τον αγναμάζ’ ντο λέει. (Στους θεατές) Ατός την κιαντήν ατ’ ‘κ’ επορεί να τερεί και
παντρείαν θέλ’. (Κάνει τη προσευχή του και λέει) Κύριε, θαυμαστά τα έργα σου.

ΓΙΩΡΙΚΑΣ

Άλλο ντο θ’ ακούω ας εσάς;

ΚΩΣΤΗΣ

‘Κ’ είναι σωστά ατά ντο λέω;

ΓΙΩΡΙΚΑΣ

Για τ’ εμέν ‘κ’ είναι.

ΣΟΦΙΑ

(Καθώς βάζει φαγητό στα πιάτα, απευθύνεται στο Γιωρίκ,α που κάρφωσε τα μάτια του στον
τεντζερέ, και του λέει) Γιώρικα, τ’ ομμάτö σ’ σην τôντζöρην επέμ’ναν.

ΓΙΩΡΙΚΑΣ

Σόφια, όλεν την τôντζöρην να δις με γιοχ ‘κι λέγω. Έχω έναν πείναν ντο να λέγω σε. Τα ιντέρö μ’
γουργουρίζ’νε, εδέβαν σ’ έναν σ’ άλλο.

ΣΟΦΙΑ

Έπαρ’ ‘το αφορισμένε γουλέα, ας τερούμε θα χορτάεις;

ΓΙΩΡΙΚΑΣ

(Αρπάζει τον τεντζερέ και αρχίζει να τρώει με την κουτάλα)

ΣΟΦΙΑ

Τον αφορισμένον τον χοτσέρ’ ‘κι κατασπάν’ πα. (Δείχνοντας την κοιλιά του Γιωρίκα του λέει)
Τρυπεμένον έν’ η κοιλία σ’;

ΓΙΩΡΙΚΑΣ

(Αργά αργά) Ωφ! Και ντ’ έμνοστον και ντο γιαγλίν φαΐν έν’, Σόφια, αΐκον φαΐν να ευτάς πάντα.

ΣΟΦΙΑ

Γάλö γάλö, αφορισμένε, θα φουρκίεσαι.

ΓΙΩΡΙΚΑΣ

Δεν ‘κι παθάνω, αφήσ’τε με να τρώγω με την ησυχία μ’ να πιάν’ απάν-ι-μ’.

ΚΩΣΤΗΣ

Ατός θα γλείφτ’ και την τôντζöρην.

ΓΙΩΡΙΚΑΣ

Την πείναν ντο έχω εγώ, όχι μανάχον την τôντζöρην, τα δάχτυλα μ’ πιλô θα γλείφτω. Ο θεόν,
Σόφια, όσον τα μαλλία μ’ χρόνö να δι’ σε. Ωφ ωφ…(χαϊδέυει την κοιλιά του) άντùαχ εχόρτöσα,
άντùαχ έρθα σα ήμαρτα. Πολλά έμνοστον τ’ οσημερ’νόν το φαΐν. (παίρνει μετά μερικές φέτες ψωμί
και τις βάζει στο κόρφο του για να προκαλέσει γέλιο)

ΚΩΣΤΗΣ

Αφ’ς ατώρα το φαΐν και πέει μας, εμείς πού θα κιβöνεύκουμες και να πάμε σο ψαλάφεμαν;
Να εγάπανες και τη δουλείαν τσ’ έκλαιεν.
Ας σην οκνείαν τον γάιδαρον θείο κουίεις ατον. Πώς θέλτς εσύ ο παιδάς να γυναικίεις, να ευτάς και
τη χώρας την ýην γιασίρ’. Όχι, ατό μαναχόν ‘κ’ επορώ να ευτά(γ)ω. ‘Κ’ επορώ να εμπαίνω ση χώρας
το αίμαν και ύστερα να καταράται ‘με.

ΣΟΦΙΑ

(Ξεστρώναι το τραπέζι)

ΓΙΩΡΙΚΑΣ

Σόφια, εσύ ‘κι λαλείς;

ΣΟΦΙΑ

‘Ακ’σον, Γιωρίκα, αν αλλάεις νιάτö, αν ‘ίνεσαι νοικοκύρτς, κάτ’ θα ευτάμε και για τ’ εσέν.
Νούντζον και τα υστερ’νά, τα γεράματα, πάντα νέος ‘κι θα είσαι.

ΚΩΣΤΗΣ

Πολλά καλά λες ατον, Σόφια.

ΓΙΩΡΙΚΑΣ

Λες, Κώστη, η Σοφία να λέει ατα καλά;

ΚΩΣΤΗΣ

Νέπαι, η Σοφία έü’ τσιμίδ’, τα λόγια ζυάζ’ öτα καλά και επεκεί καλατûέυ’.

ΓΙΩΡΙΚΑΣ

Και πουκαικά ζυάζ’ öτα, να πάω ζυάζ’ ατα κ’ εγώ;

ΚΩΣΤΗΣ

Άφ’ς τα παλαλά και πέει μας τίναν εσεβταναλεύτες, γιάμ’ θα χορεύ’σε σο ταψίν;

ΓΙΩΡΙΚΑΣ

Τίναν θα χορεΰ’ σο ταψίν;

ΚΩΣΤΗΣ

Εγώ φογούμαι θα βάλ’(τ)σε και το δουκάλ’.

ΓΙΩΡΙΚΑΣ

Εμέν θα βάλ’ δουκάλ’, εμέν τον Γιωρίκαν;

ΚΩΣΤΗΣ

Ναι εσέν τον Γιωρίκαν.

ΓΙΩΡΙΚΑΣ

(Νευριασμένα) Ταρταγανίζ’ ατεν, το κιφάλ’ν ατ’ς θήκω απάν’ σο κατωθύρ’ κι άμαν κόφτω την
γούλαν ατ’ς. Φτουλίζ’ ατεν.

ΚΩΣΤΗΣ

Ατό πολλοί είπαν ατο, άμα τελευταία εγένταν και γέλος σον κόσμον.

ΓΙΩΡΙΚΑΣ

Εγώ τηνάν λες ‘κ’ είμαι, εγώ ό,τι λέγω , ευτά(γ)ω ατο πα.

ΚΩΣΤΗΣ

Τρανά λόγια τερώ λες αμόν τον Χρύûον τη Ζούρτονος.

ΓΙΩΡΙΚΑΣ

Σ’ ατό τ’ ωμίν απάν’ να κείσαι κ’ εσύ κι ο σεύτελον ο Χρύûον.

ΣΟΦΙΑ

Κώστη, πώς κάθεσαι και χαντς τα λόγια σ’; Ατώρα θα μαθάνουμ’ τον Γιωρίκαν;

ΓΙΩΡΙΚΑΣ

Εσύ πα τίναν θα φορτούσαι. Άμα αΐκον έν’, όθεν κέσ’ πάει τ’ αι(γ)ίδ’, εκέσ’ λαγγεύ’ και το κορίτ’.

ΣΟΦΙΑ

Ξαν εύρες κι είπες

ΓΙΩΡΙΚΑΣ

Γιατί να μη λέγω, εσείς μαναχόν θα λέτε;

ΣΟΦΙΑ

Καλά πέει κ’ εσύ, αφού θέλτς να λες. ‘Αμα για πέει μας, ποίος έν’ ατέ η λάλα π’ ερέχτε ‘σε;
Ας σο χωρίον εμουν ‘κι πιστεύω να έν’;

ΓΙΩΡΙΚΑΣ

(Περιφρονητικά) Και ποίος κλώûκεται και τερεί τα νυφάδö τη χωρί’.

ΣΟΦΙΑ

Α α α.. κάπως τερώ πολλά υψηλά τερείς. ‘Κ’ ερέχκεσαι και τα κορίτûö τη χωρί’.

ΓΙΩΡΙΚΑΣ

Κιάμ’ πώς εθάρεσες. Με το ‘κι ηξέρετε εσείς την αξία μ’.

ΚΩΣΤΗΣ

Τερείς, τερείς τον κατακέφαλον;

ΣΟΦΙΑ

(Ειρωνικά) Τε, για πέει μας ποίος έν’;

ΓΙΩΡΙΚΑΣ

Θ’ ακούτ’ öτο και θα θαμάουσταν

ΣΟΦΙΑ

Θα θαμάουμες γίοξα θ’ αχπαράουμες; Γιάμ’ έν’ κανένας παλάλα;

ΚΩΣΤΗΣ

Τσ’ εξέρ’ ντο ûοχρôτ’ έν’;

ΓΙΩΡΙΚΑΣ

Να εξέρετε μαναχόν πόσοι νομάτ’ είν’ από πίσ’ ατ’ς.

ΣΟΦΙΑ

Πολλά φογούμαι κάτ’ λειφτέσσα θα έν’.

ΓΙΩΡΙΚΑΣ

Απόθεν κέσ’ εγροίκ’σες ντο έν’ λειφτέσσα;

ΣΟΦΙΑ

Για να ερέχτεν εσέν, ντο θα έν’;

ΓΙΩΡΙΚΑΣ

Γιατί, εγώ ντο έχω; ‘Κ’ είμαι έμορφος;

ΚΩΣΤΗΣ

Νέπαι, πέει μας ποίος έν’; Θα εβγάλτς την ýην εμουν ταχά.

ΓΙΩΡΙΚΑΣ

Αφού θέλετε να μαθάνετε και πιûίζετε ατόσον πολλά, θα λέγω σας ποίος έν’.

ΚΩΣΤΗΣ

Άϊτε, εναξά αγλήγορα.

ΓΙΩΡΙΚΑΣ

Ατώρα τερώ αγλήγορείτε πα.

ΣΟΦΙΑ

Αβούτος ο αχαΐρευτον θα εβγάλ’ την ýην εμουν.

ΚΩΣΤΗΣ

Τε, πέει, αφορισμένε Μουλτουβάνε, ποίος έν’;

ΓΙΩΡΙΚΑΣ

Η Π α ν α ΐ λ α, αέτσ’ ακούει το κορίτσ’.

ΚΩΣΤΗΣ

Ποίος έν’ ατέ η Παναΐλα;

ΓΙΩΡΙΚΑΣ

Τη ποπά η θαγατέρα, η όλων η μικρέσσα. Να λελεύ’ ατεν εγώ.

ΚΩΣΤΗΣ

Νέπαι, τίνος ποπά θαγατέρα;

ΓΙΩΡΙΚΑΣ

Τη ποπά Ηλία ας σην Στρέζοβαν. Έναν έμορφον κορίτσ’, ντο να λέγω σας. Αχ πότε θα ελέπ’ ατεν,
τ’ ομμάτö μ’ εκάπνιξαν.

ΣΟΦΙΑ

Ποπά θαγατέρα και να ερέχτεν εσέν, τσ’ εξέρ’ ντο καταμάγια έν’.

ΓΙΩΡΙΚΑΣ

Γουεύς να τερείς ατεν. Κορίτσ’ έμορφον κι άμον τραντάφυλλον.

ΣΟΦΙΑ

Άμον τραντάφυλλον γίοξα άμον κ ι ν τ έ α ν.

ΓΙΩΡΙΚΑΣ

Θα ελέπετ’ öτεν κι ατότε θα λέτε καλά έλεεν ο Γιωρίκας

ΣΟΦΙΑ

Εναξά εσέν να ομôζ’ κανείται

ΓΙΩΡΙΚΑΣ

Εγώ ντο έχω κι όλεν σο κιφάλ’ κρούτε ‘με; Ντο έüετε μετ’ εμέν;

ΣΟΦΙΑ

Εσύ νö μέλ’ καμ’ς και νö κερίν.

ΓΙΩΡΙΚΑΣ

Εγώ μελεσσίδ’ ‘κ’ είμαι να ευτά(γ)ω μέλ’ και κερίν.

ΚΩΣΤΗΣ

Ατώρα είπες την ορθίαν. Εσύ είσαι (αργά αργά) π ο ύ μ π ο υ ρ ο ς . Εσύ είσαι χαραμής, εσύ είσαι
κ η φ ή ν α ς. Εγροίξες ατώρα ντο είσαι;

ΓΙΩΡΙΚΑΣ

Η ταπô μ’ επέρεν άψιμον με τα παλαλά ντο λέτε.

ΚΩΣΤΗΣ

Χάσον ντο λες και πέει μας πού είδες ατέν την Παναΐλαν;

ΓΙΩΡΙΚΑΣ

Ατο πα ντο λόγος έν’ πού είδα ‘τεν. Ντο εγώ ομμάτö ‘κ’ έχω;

ΚΩΣΤΗΣ

Έεις, άμα φαίνεται ΄κι χωρίζ’νε καλά. Τσ’ εξέρ’ αν ‘κ’ έν’ άμον την Πελα(γ)ίαν τη Ζαρογούλ’.

ΓΙΩΡΙΚΑΣ

Εσείς πέει τε ήντöν θέλετε, σα τελευταία θ’ απομέν’ σας το Π ο υ û ι ν τô ρ’.

ΚΩΣΤΗΣ

Τε, πέει, αφορισμένε τ σ ι λ ι π ι τ ί ν ε, πού είδες ατεν;

ΓΙΩΡΙΚΑΣ

Σο πανοΰρ’ τ’ Αποστολαρί’.

ΚΩΣΤΗΣ

Και πώς είπες εφάνθε σε;

ΓΙΩΡΙΚΑΣ

Άμον κούκλα. (Αργά αργά) Εκείνο το πόιν ατ’ς, εκείνα τα τσιγκαλιδôρö τα μαλλία τ’ς κ’ εκείνα τα
τûακάλö τ’ ομμάτö ‘τ ’ς έκαψαν την καρδία μ’. Λέγ’ ατα κι άμον κάτ’ αγνός ‘ίνουμαι.

ΣΟΦΙΑ

(Στον Κώστη με τρόπο) Κώστη, αβούτος άμον εχάσεν ατα.

ΓΙΩΡΙΚΑΣ

Κ’ εκείνο το τûιτûακλίν το φυστάν’ ατ’ς, επαρλάευεν απάν ατ’ς

ΣΟΦΙΑ

Άλλο ντο θ’ ακούμε ας αβούτον τον κοντοκάμισον.

ΚΩΣΤΗΣ

Και πότε είπες είδες ατεν;

ΓΙΩΡΙΚΑΣ

Οπέρτς, σο πανοΰρ’ τ’ Αποστολαρί’, εχόρεψα και με τ’ εκείνεν. Όλ’ εμάς ετέρναν.

ΣΟΦΙΑ

Εσύ αέτσ’ όπως λες, εφέκαν το πανοΰρ’ κ’ εποίναν εσάς σεΐρ’.

ΓΙΩΡΙΚΑΣ

Αέτσ’ φαίνεται.

ΚΩΣΤΗΣ

Ατό τη μεσελέν άλλο κανείς εξέρ’ öτο;

ΓΙΩΡΙΚΑΣ

Ο Κόλöς κι ο Λευτέρτς μαναχόν. Ο Λευτέρτς θα κρατεί και τα στέφανα, αέτσ’ είπε με.

ΚΩΣΤΗΣ

Αβούτος τερώ τελειωμένον έü’ τη δουλείαν. Εύρεν και τον σύντεκνον (κουμπάρον) . Ο κυρτς
ατ’ς δεν εξέρ’;

ΓΙΩΡΙΚΑΣ

Εθαρώ κάτ’ εντώκεν σ’ ωτίν ατ’.

ΚΩΣΤΗΣ

Και καλά πώς ‘κ’ είπες μας τιδέν όσον τώρα;

ΓΙΩΡΙΚΑΣ

Ντο να εποίνα ο μαύρον, ετûöκινεύκουμ’νε.

ΣΟΦΙΑ

Εκείνε πα ερέχτε σε;

ΓΙΩΡΙΚΑΣ

Αέτσ’ εδείξαν τα τûαλούμö ‘τ’ς.

ΣΟΦΙΑ

Τσ’ εξέρ’ αν ‘κ’ έν’ κανένας καταμάγια.

ΚΩΣΤΗΣ

Κι αν ‘κι γαϊûλαεύ’ απαγκέσ’.

ΓΙΩΡΙΚΑΣ

Ήντöν θέλετε πετέστε, εγώ είπα σας, σα τελευταία θ’ απομέν τσας το πουûιντôρ’.

ΣΟΦΙΑ

Εγώ πολλά φογούμαι το πουûιντôρ’ σ’ εσέν θ’ απομέν’.

ΓΙΩΡΙΚΑΣ

Εσείς αέτσ’ ας εθαρείτε.

ΚΩΣΤΗΣ

Εμείς αέτσ’ εθαρούμε, εσύ πώς εθαρείς;

ΓΙΩΡΙΚΑΣ

Το καλόν το θέλω ας εσάς έν’ να πάτε όσον ‘ίνεται κι άλλο αγλήγορα σο ψαλάφεμαν.
Πολλοί είν’ από πίσ’ ατ’ς. Να μη χάνουμ’ ατεν και ντο ‘ίνεται ύστερα;

ΚΩΣΤΗΣ

Ατώρα τέρω εσύ αγληγορείς.

ΓΙΩΡΙΚΑΣ

Αγληγορώ, Κώστη, αγλήγορώ, γιατί πολλά φογούμαι εκείνον τον χουχουμίτσον τον Πανίκαν.
Εκείνος πα πολλά θέλ’ öτεν και εξέρετε πόσον κατακέφαλος έν’. Το μαύρον το ûκυλίν, όπου κέσ’
κρού(γ)ω, πολεμά να χαλάν öτο.

ΚΩΣΤΗΣ

Άκ’σον, Γιωρίκα, αφού επέρες την απόφασην να γυναικίεις, να τερείς κι αλλάεις νιάτö. Να τερείς και
να δουλεύς. Ατό αν ευτάς, τ’ άλλα όλö γάλö γάλö θα ‘ίνταν. Άμα ατά ας αφήνουμ’ ατα ατώρα κι ας
πάμε σο πανοΰρ’ν εμουν. Έχουμ’ καιρόν, ξαν λέμ’ ατα.

ΓΙΩΡΙΚΑΣ

Όλαν πως ‘κι οκνείτε, εσείς δεβάτε, εγώ πα ας πάω απλούμαι αφκά σ’ έναν δέντρον, να έü’ και παüύν
εβόραν, να σύρω έναν ύπνον και ντ’ έχασες. Κι αέτσ’ όπως εγόμωσα το πετσάμπαρο μ’ (δείχνει τη
κοιλιά του) ως το πρωί θα κοιμούμαι.

ΚΩΣΤΗΣ

Τέρεν εσύ τον λειφτοτσίμιδον ντο λέει.

ΓΙΩΡΙΚΑΣ

Κώστη, ντο είπα;

ΚΩΣΤΗΣ

Ατά ντο είπες αφορισμένε βώκο, ση θάλασσαν να συρτς ατα ‘κι πατεύ’νε.

ΣΟΦΙΑ

(Που τελείωσε τις δουλειές) Για χάσον ατον, ατός ας σο λέει χαπάρ’ ‘κ’ έü’.

ΓΙΩΡΙΚΑΣ

Ξαν ντο είπα κ’ επέρετε με κ’ εστάθετε;

ΚΩΣΤΗΣ

Άλλο ντο επέμ’νεν να λες; Παüύν εβόραν, ύπνον, γομάτον πετσάμπαρον. Ατώρα τ’ εμόν η ταπô
επέρεν άψιμον.

ΣΟΦΙΑ

Για χάσον ατον τον ανευλόετον. Τον ζαντόν είπαν ατον ντο πονείς κ’ εκέινος είπεν ήντöν θέλω. Αχά
και τ’ αβουτουνού τη παιδά.

ΓΙΩΡΙΚΑΣ

Άλλο δεν έüετε να λέτε;

ΚΩΣΤΗΣ

Γιατί ερωτάς;

ΓΙΩΡΙΚΑΣ

Αγληγορώ, θα πάω κοιμούμαι.

ΚΩΣΤΗΣ

Δέβα χάθ’, αφορισμένε.

ΣΟΦΙΑ

Έϊκιτι κέφ’, εύρες κ’ ευτάς ατα. (Στους θεατές) Για τ’ ατόν πέραν βρέü’. Για έναν βούδ’ καλατûεύς’
για ατόν, έναν έν’.

ΚΩΣΤΗΣ

Αΐκον έν’, Σόφια, ο ûκύλον ντο μαθάν’ εύκολα ‘κι απομάθαν’.

ΓΙΩΡΙΚΑΣ

Άρ’ κανέναν κακόν ‘κ’ ευτά(γ)ω.

ΚΩΣΤΗΣ

Ανευλόετε, η κοσσάρα πίν’ νερόν, τερεί και σον ουρανόν.

ΓΙΩΡΙΚΑΣ

Σον ουρανόν, εγώ πα πολλά φοράς ετέρεσα, άμα τιδέν ‘κ’ εγροίκ’σα.

ΚΩΣΤΗΣ

Τον λύκον κάποτε είπαν ατον πέει α μ ή ν να σ’χωρίουνταν τ’ αμαρτίας-ι-σ’ κ’ εκέινος ο
αφορισμένον έλεεν α ρ ν ί ν κ’ εγομούσον το στόμαν ατ’. Αχά ατώρα και τ’ αβουτουνού τη παιδά.

ΓΙΩΡΙΚΑΣ

Ας δöβαίνω πλαν, γιατί αν κάθουμαι πολλά κι άλλα θ’ ακούω.

ΣΟΦΙΑ

Δέβα χάθ’ αφορισμένε άρκο.

ΓΙΩΡΙΚΑΣ

Σόφια, ντο έπαθες ξαν;

ΣΟΦΙΑ

Άλλο ντο θελτς να παθάνω. Ευκαιρώντς έναν τôντùöρην φαΐν, τρώς πέντε εξ κοτέρö ψωμία κ’ επεκεί’
αραεύς παüέα εβόρας.

ΓΙΩΡΙΚΑΣ

Ντο να ευτά(γ)ω, Σόφια, εμέν πα ο θεόν αέτσ’ έπλασε με.

ΣΟΦΙΑ

Τ’ εσόν την γαϊλôν είχεν ο θεόν, αφορισμένε απολαδόστομε.

ΚΩΣΤΗΣ

Ο τρίüειλον ‘κ’ εξέρ’ να λέει;

ΣΟΦΙΑ

Δουλείαν μαναχόν μη λες ατον.

ΓΙΩΡΙΚΑΣ

Όντες ακούω για δουλείαν αρρωσταίνω.

ΣΟΦΙΑ

Αρρωσταίντς, αφορισμένε πρέτûο, ντο θα ‘ίνεσαι γιασίρ’ ση χώρας τα πόρτας χαπάρ’ ‘κ’ έεις. Ξάι
τιδέν ‘κι νουνίεις.

ΓΙΩΡΙΚΑΣ

Ατό ας πάνε νουνίζ’ν ατο άλλ’.

ΚΩΣΤΗΣ

Άλλο κανείς ‘κι θα κλώûκεται και τερεί σε.

ΣΟΦΙΑ

Καλά λέει σε ο Κώστης.

ΓΙΩΡΙΚΑΣ

Εγώ την ανάγκην κανενός ‘κ’ έχω.

ΚΩΣΤΗΣ

Κρίμαν, κρίμαν σην παλληκαροσύνö σ’. Εσύ την πέτραν να τσουμίεις νερόν θα εβγάλτς. Τέρεν και
δούλεψον, άλλο μη τρέεις ση χώρας τα πόρτας και λες ατ’ς επείνασα, εντροπής πράμαν έν’.

ΓΙΩΡΙΚΑΣ

Σ’ αβούτον τον κόσμον ‘κι πρέπ’ να εντρέπεσαι.

ΣΟΦΙΑ

Εθαρείς ο ûκύλον έγλειψεν το κατσίν ατ’.

ΚΩΣΤΗΣ

Ατό ντ’ ευτάς ξάι αποπέσ’ ‘κ’ έν’.

ΓΙΩΡΙΚΑΣ

Ντο ευτά(γ)ω και ‘κ’ έν’ αποπέσ’;

ΚΩΣΤΗΣ

Άλλο μη πας ση χώρας τα πόρτας και ‘υρεύς.

ΓΙΩΡΙΚΑΣ

Εγώ παûκί ντο ‘υρεύω, εγώ ψαλαφώ.

ΚΩΣΤΗΣ

Εσύ άλλο ας σο λες πα χαπάρ’ ‘κ’ έεις.

ΓΙΩΡΙΚΑΣ

‘Κ’ έχω εγώ και έεις εσύ.

ΚΩΣΤΗΣ

Τέρεν εσύ τον αφορισμένον, το στόμαν ατ’ απάν’ ‘κ’ έρται.

ΣΟΦΙΑ

Ατός γάιδαρον πιλô ευτάει και σπάν’. Έναν λες εσύ και δέκα ακούς. Τρανόν χολοσπασίαν είσαι.

ΓΙΩΡΙΚΑΣ

Αβουτείν οι άνθρωποι άμον κάτ’ αγνοί είναι.

ΚΩΣΤΗΣ

Αγνός εσύ είσαι. Εμείς θέλουμε να σπιτονοικοκυρεύκεσαι, Όντες έσ’νε μικρός, δεν ‘κ’ έλεγαμε ‘σε.
Άρ’ δόξα τον θεόν, ατώρα ετράνυνες, τ’ αχούλ’-ι-σ’ ας κόφτ’. Αφού θέλτς και να γυναικίεις, τέρεν και
δούλεψον. Πώς θα τερείς τη χώρας την ýην;

ΓΙΩΡΙΚΑΣ

Εσείς θα ευτάτε με και πάω ρούζω σο ποτάμ’ και φουρκίγουμαι.

ΣΟΦΙΑ

Εσύ πάντα εκέσ’ πας, γιάμ’ θα ευτάς έναν αΐκον δουλείαν;

ΚΩΣΤΗΣ

Αφορισμένε πρέτûο, όλö απ’ ομάλö θέλτς να έρταν εσε;

ΓΙΩΡΙΚΑΣ

(Αργά) Ο ûκύλον με το ζόρ’ πάει σα πρό(γ)ατα;

ΚΩΣΤΗΣ

Τέρ’ εσύ το θεοπάλαλον, γαρήν θέλ’ και δουλείαν μ’ ονοματίεις ατον. Νέπαι, γιάμ’ θέλτς και τη
γαρή σ’ εμείς να τερούμε;

ΣΟΦΙΑ

Ατός όλö ευτάει κι αβαράς πα απομέν’.

ΓΙΩΡΙΚΑΣ

Κι αν τερείτ’ öτεν, πολλά ελέπετ’ öτο;

ΚΩΣΤΗΣ

Αχά ζου πελôν και μουσκαρί’ κατάραν.

ΣΟΦΙΑ

Τρανόν πελôν ετûάτεψαμ’.

ΚΩΣΤΗΣ

Εσυ ο παιδάς, ντο να λέγω, όσον το πας και χαντς ατα.

ΓΙΩΡΙΚΑΣ

Για πετέστε με, πόσος καιρός έν’ ασσό εσέβεν απέσ’ εσουν ο δôβαλον;

ΚΩΣΤΗΣ

Ντο λες, Αρναούτ’, ο δôβαλον σ’ εμάς απέσ’ εσέβεν γιόξα απέσ’ σ’ εσέν;

ΓΙΩΡΙΚΑΣ

Θέλετε να χατεύετε με και λέτε ό,τι έρται ράστö.

ΚΩΣΤΗΣ

Γιάμ’ ελατάρτσαν τ’ αχούλö σ’;

ΓΙΩΡΙΚΑΣ

Ντο είπες, ντο είπες;

ΚΩΣΤΗΣ

Τ’ αχούλö σ’, λέω, πάνε κι έρταν’.

ΓΙΩΡΙΚΑΣ

Τ’ εμά τ’ αχούλö ούτε πάνε ούτε έρταν. Σον τόπον ατουν στέκ’νε. Εσείς, άμον το εγροίκ’σα, θέλετε
να χατεύ’τε με. Και ντο θα ‘ίνουμαι ο άχαρον. Σον κόσμον απάν’ άλλο κανάν ‘κ’ ‘εχω.

ΚΩΣΤΗΣ

Γιώρικα, ντο είν’ ατά τα παλαλωτά ντο λες;

ΣΟΦΙΑ

Εμείς τερούμ’ ν’ ανοίμ’ τ’ ομμάτö ‘τ’ κι ατός λέει τη κόσμονος τα παραστράγκαλα.

ΓΙΩΡΙΚΑΣ

Ναι, τ’ εσέτερα πολλά ανοιχτά είναι, θ’ ανοίτε και τ’ εμά τ’ ομμάτö.

ΚΩΣΤΗΣ

(Χτυπώντας το κεφάλι του) Αβούτο το κιφάλι μ’ τσάκωμαν θέλ’.

ΓΙΩΡΙΚΑΣ

Ντο κρους το κιφάλι σ’;

ΚΩΣΤΗΣ

Καλά ευτάς μας. Καλόν ευτάς κακόν ευρήκ’ς. Σόφια, ντο θα ευτάμε με τ’ αβούτον τον παλαλόν;

ΣΟΦΙΑ

Κανείται ντ’ ενούτσαμ’ και για τ’ ατόν. Ατός τιδέν ‘κι λογαρôζ’. Κρίμαν, κρίμαν σα μôκια ‘μουν.

ΓΙΩΡΙΚΑΣ

Και ποία είν’ τα μôκια σ’; Τα φουχνάρö τα ψωμία ντ’ εφάζ’νες με ή τα πλυμία ντ’ εσύρ’νες
εμπροστά μ’ εφάνθαν εσε πολλά;

ΣΟΦΙΑ

(Αγριεμένα) Γουρζούλö και αίματα να ‘ίνταν.

ΓΙΩΡΙΚΑΣ

Ίλλö εκείνο το τûάι. Όσον έπα ‘το, Λουδίας ποταμός εγέντον τ’ απέσ’-ι-μ’. Τα ιντέρö μ’ εδέβαν σ’
έναν σ’ άλλο.

ΣΟΦΙΑ

Φτου (φτύνει) μασκαρά και τ’ ένουσ’νε.

ΓΙΩΡΙΚΑΣ

Και εκείνο το τρίμμαν το κουûτάρ’;

ΣΟΦΙΑ

Κώστη, άλλο ντο θ’ ακούω ας αβούτον τον παλαλόν;

ΓΙΩΡΙΚΑΣ

Κ’ εκείνο το μαλέζ’ και ίλλö εκείνο το χαβίτσ’, όσον έφαγα ‘το χαμαιλέτε εγέντον τ’ απέσ’-ι-μ’.

ΣΟΦΙΑ

Έξ’, έξ’ απαδαπέσ’, ενερôστα σε. Άλλο τα κατσία σ’ μ’ ελέπω.

ΓΙΩΡΙΚΑΣ

Σόφια, αΐκον έν’, την κάταν οντές σπίγξ’ ατεν λαγγεύ’ σα κατσία σ’.

ΣΟΦΙΑ

Αναθεμά κ’ εσέν’ και την κάταν, τα κατσία σ’ άλλο μ’ ελέπω.

ΓΙΩΡΙΚΑΣ

Εξέγκα και τραγωδίαν.

ΣΟΦΙΑ

Κώστη, πώς στέκ’ς κι ακούς ατον; Σύρον ατον έξ’, άλλο ΄κι θέλω να ελέπ’ ατον. Άμον δôβολος
φαίνεται σ’ ομμάτö μ’.

ΚΩΣΤΗΣ

Σόφια, ποίσον ολίγον υπομονήν κι άλλο, ας ακούμ’ τ’ άρκονος την λαλίαν. (Στο Γιωρίκα) Κι ατώρα

ακούμε σε, πέει την τραγωδία σ’.
ΓΙΩΡΙΚΑΣ

(Τραγουδάει)
Όσον έφαγα τρίμμαν και ûουρβάν
και χαβίτσ’ γρεαδίων φαΐν
έντονε τ’ απέσ’-ι-μ’ αμόν μαχάν
ντο να ‘φτάω κι αΐκον ζωήν.

ΣΟΦΙΑ

Μ’ εθαρείς θα τρως ατο και κάθεσαι κα. Άρ’ ûίτωσον τα λαβάûö τ’ ωτία σ’ κι άκ’σον.
Κρίμαν ‘κ’ έτονε σην τρίμμαν ση ûουρβάν
που εφάζ’να εσέν τον περιûάν
πού να βρήκ’να ‘γω κρέατα χαλβάν
να εφάζ’να εσέν το γαβλάν.

ΚΩΣΤΗΣ

Κι ατώρα, αφορισμένε μαλεζόστομε, έπαρ’ τα παρτάλö σ’ και δέβα χάθ’. Άλλο σην πόρτα μ’ μη
πατείς, τσακώνω τα ποδάρö σ’.

ΓΙΩΡΙΚΑΣ

Ο κόσμος να χαλάεται, απαδακά ‘κι λαταρίζω.

ΚΩΣΤΗΣ

Αγλήγορα να πας χάσαι. Άλλο τ’ ομμάτö μ’, μ’ ελέπ’νε σε. Εσέν κανείς ‘κ’ επορεί να υποφέρ’(τ)σε.

ΓΙΩΡΙΚΑΣ

(Πέφτει στα πόδια τους) Κώστη, Σόφια, λελεύω σας, λελεύω την ýην εσουν, μ’ ευτάτε αΐκον πράμαν,
μ’ ευτάτε αΐκον κακόν. Εγώ έμαθα μετ’ εσάς και χωρίς εσάς ‘κ’ επορώ να ευτα(γ)ω.

ΚΩΣΤΗΣ

Τα κατσίας, είπα, άλλο μ’ ελέπω.

ΓΙΩΡΙΚΑΣ

(Παραπονιάρικα) Κώστη, σωστά και χατεύς με;

ΚΩΣΤΗΣ

Κανείται ντ’ εποίκα υπομονήν, εσύ ο παιδάς ‘κι υποφέρκεσαι.

ΓΙΩΡΙΚΑΣ

Σόφια, κάτ’ πέει τον Κώστη, μ’ ευτάει αΐκον κακόν, εγώ ‘κι επορώ ν’ αποχωρίγουμαι σας.

ΚΩΣΤΗΣ

Τ’ εμέτερον το ψωμίν άλας ‘κ’ έü’.

ΛΕΥΤΕΡΤΣ (Φωνάζει από έξω) Κώστη, ε ε ε. Κώστη, ο Γιωρίκας απέσ’ έν’;
ΚΩΣΤΗΣ

Ναι, ποίος, ποίος είσαι, έλα απέσ’. (Στο Γιωρίκα και τη Σοφία) Ωρôσον ευτάτε τιδέν πöλίν.
Όσα είπαμε ας γίν’ντανε άλας και νερόν. Ποίος να έν’;

ΓΙΩΡΙΚΑΣ

Άμον τη Λευτέρ’ η λαλία έν’.

ΛΕΥΤΕΡΤΣ (Μπαίνοντας) Ύας και üαιρετίας.
ΚΩΣΤΗΣ

Καλώς το Λευτέρ’, πώς αέτσ’ απαδακέσ’; Κάθκα.

ΛΕΥΤΕΡΤΣ Καλά εσείς αδαπέσ’ κάθουστουν, σο πανοΰρ’ν εμουν ‘κι θα πάτε; Κ’ εσύ, Γιώρικα, πού εχάθες;
Εγέντον πόσα ημέρας ασσό ‘κ’ είδα σε. Εροθύμεσα σε, αφορισμένε.
ΓΙΩΡΙΚΑΣ

Ατό έρθες να λες μας ή έεις και κάτ’ άλλο σο νους;

ΚΩΣΤΗΣ

Τε, κάθκα ολίγον και πέει μας ντο θέλτς;

ΛΕΥΤΕΡΤΣ ‘Κ’ έν’ καιρός για καθισίον.

ΚΩΣΤΗΣ

Αφού ‘κι θελτς να κάθεσαι, πέει μας ντο θελτς;

ΛΕΥΤΕΡΤΣ Για τον Γιωρίκαν έρθα.
ΓΙΩΡΙΚΑΣ

Για τ’ εμέν έρθες; Και ντο θα ευτάς με;

ΛΕΥΤΕΡΤΣ Κάτ’ θέλω να λέγω σε.
ΓΙΩΡΙΚΑΣ

Πέει αγλήγορα ας ακούω.

ΛΕΥΤΕΡΤΣ Οσήμερον, Γιώρικα, όλεν το χωρίον για τ’ εσέν λέει.
ΓΙΩΡΙΚΑΣ

Ντο λες, παλαλέ, έμαθεν όλεν το χωρίον ντο… θα ζαντύνω.

ΛΕΥΤΕΡΤΣ Ντο να εμαθάνεν το χωρίον;
ΓΙΩΡΙΚΑΣ

Τε πέει ντο θέλτς;

ΛΕΥΤΕΡΤΣ Κάποιος θέλ’ να ελέπ’ σε.
ΓΙΩΡΙΚΑΣ

Ντο θα ευτάει με, ντο θέλ’ ας εμέν;

ΛΕΥΤΕΡΤΣ Χόû’ εξέρτς πως οσήμερον σο χωρίον εμουν έχουμ’ πανοΰρ’.
ΓΙΩΡΙΚΑΣ

Τέρεν εσύ αβούτον τον παλαλόν ντο λέει. Εγώ όντες ‘κ’ εξέρω, εσύ θα ηξέρτς;

ΛΕΥΤΕΡΤΣ Αφού εξέρτς, άκ’σον. Σο πανοΰρ’ εμουν έρθεν ένας ξενοχωρέτες, παλαιστής είπε μας έν’,
πöχλιβôνος ας λέγω σε να εγροικάς.
ΓΙΩΡΙΚΑΣ

Και ντο να έρθεν να ευτάει; Εμέν εγνωρίζ’με;

ΛΕΥΤΕΡΤΣ Όχι, Γιώρικα, άμα πολλά θέλ’ να εγνωρίει σε.
ΓΙΩΡΙΚΑΣ

Να πας λες ατον εγώ πολλά εγνωρίμίας ‘κι θέλω, το ζόρι μ’ εκείνος ‘κ’ έν’.

ΛΕΥΤΕΡΤΣ ‘Κ’ ερωτάς και για τ’ όποιον έρθεν;
ΓΙΩΡΙΚΑΣ

Ας ερώτανες ατον εσύ, είπα σε το ζόρι μ’ εκείνος ‘κ’ έν’.

ΛΕΥΤΕΡΤΣ Εγώ ερώτεσα τον. Θέλ’ να παλεύ’ σο πανοΰρ’ν εμουν.
ΓΙΩΡΙΚΑΣ

Και ποίος κρατεί ατον, ας παλεύ’. Ιλλöκί εμέν πρέπ’ να ελέπ’ και να παλεύ’;

ΛΕΥΤΕΡΤΣ Και πώς να ευτάμ’ ατο, εσέν θέλ’ να ελέπ’.
ΓΙΩΡΙΚΑΣ

Και εγώ ντο έιμαι και θέλ’ να ελέπ’ με;

ΛΕΥΤΕΡΤΣ Γιώρικα, άμον πολλά εύκαιρα καλατûεύς.
ΓΙΩΡΙΚΑΣ

Εύκαιρα εσύ καλατûεύς. Τ’ εμά τα εύκαιρα ετελέθαν. Κι ατώρα ας πάω, γιατί αν κάθουμαι πολλά
παλαλά θ’ ακούω. (Κάνει πως φεύγει).

ΛΕΥΤΕΡΤΣ (Πιάνοντας τον) Έλα αδακά, πού θα πας;
ΓΙΩΡΙΚΑΣ

Θα πάω κοιμούμαι (Δείχνοντας την κοιλιά του). Τέρεν την κοιλίαν μ’ πόσον πρεσμένον έν’ ας σο
φαΐν. Οσήμερον η Σοφία καλά εφάσε με.

ΣΟΦΙΑ

Η Σοφία πάντα καλα φάει σε.

ΛΕΥΤΕΡΤΣ Χάσον ντο λες κ’ έλα ας πάμε σο πανοΰρ’.
ΣΟΦΙΑ

Οσήμερον σο χωρίον εμουν πανοΰρ’ κι ατος θέλ να πάει κοιμάται.

ΓΙΩΡΙΚΑΣ

Αν έιχα καιρόν, θα επαίνα κ’ εγώ με τ’ εσάς να εποίνα σεΐρ’.

ΛΕΥΤΕΡΤΣ Σεΐρ’ εμείς θα ευτάμε και όχι εσύ.
ΓΙΩΡΙΚΑΣ

Καλά εσείς ποίστε, άμα εγώ ας πάω.

ΛΕΥΤΕΡΤΣ (Τον πιάνει πάλι) Έλα αδά, πού θα πας; Εγώ ώσνα εύρα σε, είδα κ’ έπαθα. Πού θ’ αφήνω σε και φέεις.
ΓΙΩΡΙΚΑΣ

Αβούτος πολλά άûκεμα επίασεν ση γιαχά μ’. Αφορισμένε πάûτο ντο θέλτς ας εμέν; Κώστη, δεν
εγροικάς ασσό λέει;

ΚΩΣΤΗΣ

Εγώ εγροικώ, εσύ ‘κι θέλτς να εγροικάς.

ΓΙΩΡΙΚΑΣ

Κια, Κώστη, ντο να εγροικώ;

ΚΩΣΤΗΣ

Θέλ’ να παλεύς μετ’ εκείνον τον πöχλιβôνον.

ΓΙΩΡΙΚΑΣ

Αφορισμένε αγροπάρχαρε, ατό έρθες να λες μας; Ατό θέλ’ το ýόπο σ’ κι ατόσον καιρόν βασανίεις με;

ΛΕΥΤΕΡΤΣ Άρ’ δόξα σοι ο θεός εγροίκ’σες.
ΓΙΩΡΙΚΑΣ

Για δέβα χάθ’ ασ’ σο κιφάλι μ’, αφορισμένε Μουλτουβάνε.

ΛΕΥΤΕΡΤΣ Γιατί, Γιώρικα;
ΓΙΩΡΙΚΑΣ

Καλα έχω την ησυχία μ’, καλά κάθουμαι σ’ ωβά μ’.

ΛΕΥΤΕΡΤΣ Κωσσού είσαι, πουλία θα εβγάλτς;
ΓΙΩΡΙΚΑΣ

Λεύτερ’, αν αγαπάς το θεός αφ’ς με και δέβα ση δουλεία σ’.

ΛΕΥΤΕΡΤΣ Γιατί, Γιώρικα; Το χωρίον εμουν θα εβγάλτς ασπροπρόσωπον.
ΓΙΩΡΙΚΑΣ

Κώστη, ντο λέει αβούτος ο παντùαρομύτς;

ΚΩΣΤΗΣ

Πολλά καλά και πολλά έμορφα λέει σε.

ΓΙΩΡΙΚΑΣ

Λες να λέει καλά αβούτος ο üοιράχαντον;

ΛΕΥΤΕΡΤΣ Θα παίρτς και τρανόν αξίαν.
ΓΙΩΡΙΚΑΣ

Όλö καλά, άμα εγώ καμίαν ‘κ’ επάλεψα, πώς θα ‘ίνεται;

ΛΕΥΤΕΡΤΣ Για τ’ ατό ξάι μη στεναχωρεύκεσαι.
ΓΙΩΡΙΚΑΣ

Πώς να μη στεναχωρεύκουμαι, φογούμαι γιάμ’ κρούει και γομών τα’ απέσ-ι-μ’ μαύρον αίμαν και ντο
‘ίνεται ατότε;

ΛΕΥΤΕΡΤΣ Αΐκον πράμαν μη βαλτς σο νους. Εκείνος θα ελέπ’ σε και θα ιλεύ’ τα ομμάτ’ν ατ’.
ΓΙΩΡΙΚΑΣ

Και πού ευρίεται ατώρα ατός τ’ εσόν ο πöχλιβôνον;

ΛΕΥΤΕΡΤΣ Σην εγκλεσίαν καικά είπα τον ν’ αναμέν' μας. (Στον Κώστη) Η δουλεία έü’ απέσ’.
ΓΙΩΡΙΚΑΣ

Σα δίχωτα είμαι, ‘κι ηξέρω ντο να ευτά(γ)ω.

ΛΕΥΤΕΡΤΣ (Στο Γιωρίκα που κάθεται) Σούκ’, σούκ’ απάν’. Έπρεπε τη δύναμη σ’ εγώ να είχα.
ΓΙΩΡΙΚΑΣ

Σόφια, πέει κ’ εσυ κάτ’.

ΣΟΦΙΑ

Εγώ ντο να λέγω; Σ’ εμέν λόγος ‘κι ρούζ’, άμα εθαρώ ο Λευτέρτς έü’ δίκαιον. Αέτσ’ εγροικώ.

ΛΕΥΤΕΡΤΣ Εγώ κουτουρού δουλείας ‘κ’ ευτά(γ)ω.
ΓΙΩΡΙΚΑΣ

Ατό η δουλεία Λεύτερ’ , πολλά νούνιγμαν σ’κών’.

ΛΕΥΤΕΡΤΣ Ξάι πα, είπα σε, εγώ κουτουρού δουλείας ‘κ’ ευτά(γ)ω.
ΓΙΩΡΙΚΑΣ

Κώστη, ας ερωτώ σε μίαν κι άλλο, να πάω;

ΚΩΣΤΗΣ

Εγώ, Γιώρικα, λέγω να πας ελέπ’ς ατον.

ΓΙΩΡΙΚΑΣ

Αέτσ’ αν έν’, ας πάμε, το χατίρ’ν εσουν ‘κι θα χαλάνω. Αν κόφτ’ öτον τ’ ομμάτι μ’, θα παλέυω.

ΛΕΥΤΕΡΤΣ (Στον Κώστη) Εξέγκεν την ýην εμουν ο αφορισμένον.

ΚΩΣΤΗΣ

Κι ατώρα ας πάμε (Ετοιμάζονται να φύγουν)

ΓΙΩΡΙΚΑΣ

Για εσταθέστεν, για εσταθέστεν, άμον πολλά αγληγορείτε.

ΛΕΥΤΕΡΤΣ (Στον Κώστη) Γιάμ’ επουσμάνεψεν;
ΚΩΣΤΗΣ

Ας ατόν τον παιδάν όλö ν’ αναμέντς.

ΛΕΥΤΕΡΤΣ Ξαν ντο εντώκεν σο νους;
ΓΙΩΡΙΚΑΣ

‘Κ’ ερώτεσα σε, Λεύτερ’, ξενοχωρέτ’ πα έρθαν σο πανοΰρ’ν εμουν;

ΛΕΥΤΕΡΤΣ Πώς, πώς, οφέτος πολλόι ξενοχωρέτ’ έρθαν. Τίναν είναν να λέ(γ)ω σε. Ο Μήτûας τη Γιωρινάντων,
ο Δάμων τη Μουργούλ’, ο Τότον τη Χαχάμ’, ο Μίλτων τη Λεβίδη, ο Στάθον τη Νινίας, ο Γιάννες
τ’ Αμανάτ’, ο Σπύρον τη Πάρπα, ο Αρχιλλεύς τη Διακάβας, ο Γέργον τη Πανικάβας, ο Ιωακείμς
τη Ψιλίκατση, ο Κώστης τη Ζουντούρ’, ο Νίκον ο Τûατάς, ο Δημήτρης τ’ Αγάπης, ο Θεοχάρτς τη
Κουτούûουνος, ο Τότον τη Παùάρνη, ο Στύλον τη Γαβρά, ο Γιάννες τη Κουκάβας, ο Μίλτων
τη Λίτας, ο Αντώντς τη Φουρουντùή, ο Αντώντς τη Τùαβτάρ’, ο Κώτσον τ’ Αλεξίνας, η Τûόφα τη
Σαρπιûκενά, η Χριστίνα τη Χουτûούρ, η Ελέγκω τη Σοφάβας, η Πελαγία τ’ Αριστοφάν’ η Ποινή
τη Ζουρνατûή, η Θεοπίστη τη Τöλή Μαρίας, η Τασία τη Πιλιτûονος, η Χαρίκλη τη Ζαρογούλ’ ,
ντο να λέ(γ)ω σε, άκραν ‘κ έχ’νε, άμα ας ολτς ατουν απέσ’, χωρίεται εκείνε, εξέρτς, η Π α ν α ΐ λ α.
ΓΙΩΡΙΚΑΣ

Άλλο μη στέκετε, Κώστη, Σόφια, εγέντονε όπως εθέλνετε.

ΣΟΦΙΑ

Εσύ πα ερέχτες εκείνεν τη κοχράκαν;

ΛΕΥΤΕΡΤΣ Σόφια, εξέρτς την Παναΐλαν;
ΣΟΦΙΑ

Έν’ ανάγκη να εξέρ’ ατεν; Ντο θα έν’;

ΛΕΥΤΕΡΤΣ Σόφια, αφού ‘κ’ εξέρτς ατεν, ντο κατηγοράς ατεν; Κορίτσ’ που κατηγορά, εγκλεσίαν χαλάν’.
ΣΟΦΙΑ

Ντο θα έν’, αφού ερέχτεν αβούτον τον αχαΐρευτον;

ΛΕΥΤΕΡΤΣ Η λαλία σ’ μ’ εβγαίν’, αΐκον κορίτσ’ σην περιφέρειαν ‘κ’ ευρίεται. Να εξέρετε μανάχον πόσοι νομάτ’
είν’ από πισ’ ατ’ς.
ΓΙΩΡΙΚΑΣ

Πέει ατο Λεύτερ’, εμέν ΄κι πιστεύ’νε με.

ΣΟΦΙΑ

Αναθεμά κ’ εσέν κ’ εκείνεν τη χαντζιμίστραν.

ΚΩΣΤΗΣ

Αέτσ’ όπως λες ατεν έν’, Λεύτερ’;

ΛΕΥΤΕΡΤΣ Αέτσ’ και κι άλλο καλλίων. Ποίστε μαναχόν ολίγον υπομονήν, ώσνα πάμε σο πανοΰρ’ , κι ατότε θα
ελέπετε ντο κορίτσ’ έν’ η Παναΐλα.
ΣΟΦΙΑ

Αν ‘κ’ έν’ κανένας αχαστούρα.

ΚΩΣΤΗΣ

Σωστά είν’ ατά ντο λες μας Λεύτερ’, ή κοροϊδεύς μας;

ΛΕΥΤΕΡΤΣ Γιατί να κοροίδεύω σας. Είπα σας ποίστε ολίγον υπομονήν. Εγώ θα κρατώ και τα στέφανα.
ΓΙΩΡΙΚΑΣ

Κούμπαρε, όντες σουμώνουμ’ σην εγκλεσίαν καικά, θα δειξίεις με τον παχλιβôνον.

ΛΕΥΤΕΡΤΣ Καλά, κούμπαρε, θα ευτά(γ)ω όπως λες.
ΓΙΩΡΙΚΑΣ

(Στον Κώστη και στη Σοφία) Εσείς γάλö γάλö δεβάτε, εμείς πα αγλήγορα θα έρχουμες.

ΚΩΣΤΗΣ

Μ’ αργίζετε, αγλήγορα ελάτε. (Ο Κώστης και η Σοφία φεύγουν).

ΓΙΩΡΙΚΑΣ

Κούμπαρε, εκαλάτûεψες ξάι με την Παναΐλαν;

ΛΕΥΤΕΡΤΣ Πώς ‘κ’ εκαλάτûεψα.
ΓΙΩΡΙΚΑΣ

Ε! ντο χαπάρö;

ΛΕΥΤΕΡΤΣ Ντο να λέγω σε, κούμπαρε, η χαντζεύτρα (ο Εωσφόρον)…….
ΓΙΩΡΙΚΑΣ

Ντο έμαθες πέει με, λελεύω την ýη σ’.

ΛΕΥΤΕΡΤΣ Εκείνο ντο έκ’σαμε για τον Πανίκαν σωστόν έν’.
ΓΙΩΡΙΚΑΣ

Ντο χαπάρ’ έεις;

ΛΕΥΤΕΡΤΣ Αέτσ’ είπε με ο Κόλöς τη θείονος-ι-μ’ τη Νικηφόρ’.
ΚΟΛÈΣ

(Μπαίνοντας εκείνη την ώρα) Εσείς ακόμαν αδά ήστουν; Ποίστε αγλήγορα, τα πράματα ‘κ’ ελέπ’
ατα καλά.

ΓΙΩΡΙΚΑΣ

Ντο έν’ Κόλö, ντο εγέντον;

ΚΟΛÈΣ

Εκείνος ο Εωσφόρον πολλά τριγυλίûκεται την Παναΐλαν.

ΓΙΩΡΙΚΑΣ

Ντο λες, το μαύρον το ûκυλίν ατού πα επρόφτασεν;

ΛΕΥΤΕΡΤΣ Εγώ ντο είπα σε, κούμπαρε;
ΓΙΩΡΙΚΑΣ

Τεμôκ αΐκα πράματα;

ΚΟΛÈΣ

Αΐκα και χειρότερα.

ΓΙΩΡΙΚΑΣ

Εκείνε πα δί’ ατον σημασίαν;

ΚΟΛÈΣ

Άμον αέτσ’ εδείξαν τα τûαλούμö ‘τ’ ς και την ορθίαν να λέγω σε ξάι ‘κ’ ερέχτα ‘τα.

ΓΙΩΡΙΚΑΣ

Η νεραûία ατουκά πα επρόφτασεν;

ΚΟΛÈΣ

Ατώρα θα μαθάντς ατον;

ΓΙΩΡΙΚΑΣ

Λέτε να χάνουμ’ ατεν απέσ’ ας σα üέρö μουν;

ΛΕΥΤΕΡΤΣ Αν κρους κα τον πöχλιβôνον, χωρίς άλλο θα ευτάμ’ ατεν τ’ εμέτερον, Ο λαπαζάνον πα ο Πανίκας ας
πάει κωνωπίεται σα χώματα.
ΓΙΩΡΙΚΑΣ

Ξάι ανάγκην μ’ έεις, κούμπαρε, εγώ για την Παναΐλαν ραüία κρεμίζω. Άμον εκείνον μουσκάρö παίρ’
ατα και παω σο ποτάμ’ και νερόν ‘κι ποτίζ’ ατα.

ΛΕΥΤΕΡΤΣ Αραέτσ’ θέλω σε, κούμπαρε, απάν σην ýη μ’ εκαλάτûεψες.
ΓΙΩΡΙΚΑΣ

Και κα ‘κι λες με, κούμπαρε, εκείνος ο κακάτûον ο Πανίκας κι άλλο έμορφος έν’ ας εμέν;

ΛΕΥΤΕΡΤΣ Χάσον ατον, τον αλεπίτσον, εσύ εχρôεις ατον δέκα φοράς.
ΚΟΛÈΣ

Αναθεμά ‘τον το πιζτιλίκον, εκείνος πού θα ξαμούται μετ’ εσέν.

ΓΙΩΡΙΚΑΣ

Κι ατώρα, παίδια, πάμε, εργήσαμ’, θ’ αναμεν’ μας κι ο Κώστης και η Σοφία.

ΚΟΛÈΣ

Πάμε (Φεύγουν).

ΑΥΛΑΙΑ
ΠΡΑΞΗ Β
Σκηνικό - Η εκκλησία του χωριου.
(Πανηγυριώτες, στην αυλή της εκκλησίας. Άλλοι χορεύουν και άλλοι τραγουδάνε. Πάνω σε μια
βαλίτσα κάθονται ο παλαιστής και ο βοηθός του. Στο χορό μπαίνουν ο Κώστης, η Σοφία, ο
Γιωρίκας, ο Λευτέρτς και ο Κόλöς.
Μόλις τελειώνει ο χορός, ο Πανίκας, αντίζηλος του Γιωρίκα πάει κοντά του και του λέει.)
ΠΑΝΙΚΑΣ

Γιωρίκα, κάτ’ έμαθα, σωστόν έν’;

ΓΙΩΡΙΚΑΣ

Χα, ντο έμαθες κ’ εσύ το μουσκάρ’.

ΠΑΝΙΚΑΣ

Έμαθα θα παλεύς’.

ΓΙΩΡΙΚΑΣ

Ση γούλα σ’ ‘κ’ έρουξεν ντο θα ευτά(γ)ω εγώ. Και σ’ εμά τα δουλείας πολλά πολλά ΄κι θέλω να
ταράεσαι.

ΠΑΝΙΚΑΣ

Να καλατûεύμ’ εσε πα ‘κ’ επορούμε. Ερώτεσα ‘σε αν θα παλεύ’ς.

ΓΙΩΡΙΚΑΣ

Είπα σε, ση γούλα σ’ ‘κ’ ερούξεν.

ΠΑΝΙΚΑΣ

Κούρτο, κανέναν κακόν ‘κ’ είπα σε, ντο χολôûκεσαι;

ΓΙΩΡΙΚΑΣ

Όλαν, δέβα χάθ’ ας σο κιφάλ’ μ’, αφορισμένε κονίτûο.

ΠΑΝΙΚΑΣ

(Καθώς απομακρύνεται). Ντο έπαθεν ο άρκον και ‘κι καλατûεύκεται;

ΛΕΥΤΕΡΤΣ (Πλησιάζει τον Γιωρίκα και δείχνει με τρόπο τον παλαιστή) Τεχά εκείνος εκαικά έν’ ο πöχλιβôνον.
ΓΙΩΡΙΚΑΣ

Λεύτερ’, ο παüύμενον γιόξα ο ζαΐφ’ς;

ΛΕΥΤΕΡΤΣ Ο παüύμενον.
ΓΙΩΡΙΚΑΣ

(Περιεργάζεται τον παλαιστή. Βάζει το χέρι του στο μέτωπο και μετά λέει). Ντ’ εθέλνα κ’ έρχουμ’νε αδακέσ’;

ΛΕΥΤΕΡΤΣ Ε! πώς ελέπ’ς ατον;
ΓΙΩΡΙΚΑΣ

Εστά, μ’ αγληγορείς, ας ελέπ’ ατον καλά.

ΛΕΥΤΕΡΤΣ Ατός τη ûκυλίτσι μ΄και τη γαϊδöρίτσι μ’ ο υιόν άμον χοζανί’ αλεπός ομôζ’, ε(γ)ίλεψεν τ’ ομμάτι μ’.
ΓΙΩΡΙΚΑΣ

Για ας πάμε ελέπουμ’ ατον από σουμά.

ΛΕΥΤΕΡΤΣ Πάμε και ξάι μη δειξίεις πως λαγαρôεις ατον. Εστά εμπροστά ‘τ’ άμον ασλάντς, τέρεν ατον άγρö
απέσ’ σ’ ομμάτö να φογάται σε. (Πάνε κοντά στον παλαιστή και ο Λευτέρης συστήνει τον Γιωρίκα).
Αβούτος είναι ο παλαιστής τη χωρί’ μας.
ΤΟΥΛΟΥΜΗΣ

Χαίρω πολύ, Τουλούμης.

ΓΙΩΡΙΚΑΣ

(Παρεξηγώντας τη λέξη Τουλούμης, τραβάει απότομα το χέρι του και λέει). Ή εσύ θα ευτάς με
τουλούμ’, ή εγώ θα ευτά(γ)ω σε ζουρνάν τεμôκ’ τουλούμ’ ζουρνάν.

ΤΟΥΛΟΥΜΗΣ

Τί λες Γιωρίκα θα παλαίψουμε;

ΓΙΩΡΙΚΑΣ

Έπαρ’ το λόγο σ’ οπίσ’, αν ‘κ’ έν’, θα γομώνω τ’ απέσ’-ι-σ’ μαύρον αίμαν. Ακούς εκεί θα ευτάει με τουλούμ’.

ΛΕΥΤΕΡΤΣ Γιώρικα, αΐκον πράμαν ‘κ’ είπεν ο άνθρωπον. Τουλούμ’ τ’ όνομαν ατ’ έν’.
ΓΙΩΡΙΚΑΣ

Ατό πα ντο όνομαν έν’, άλλο όνομαν ‘κ’ εύρεν;

ΤΟΥΛΟΥΜΗΣ

Γιώρικα είσαι έτοιμος να παλαίψουμε;

ΓΙΩΡΙΚΑΣ

Θα παλεύουμε, άμα θα ευτάς ολίγον υπομονήν.

ΤΟΥΛΟΥΜΗΣ

Καλά όπως αγαπάς.

ΚΟΛÈΣ

Γιωρίκα, άμον εφογώθε σε.

ΓΙΩΡΙΚΑΣ

Ε! μαύρε, εσύ πα ‘κι φογάσαι.

ΚΟΛÈΣ

Εσέν το τûαναβάρ’ ποίος ελέπ’ και ‘κι φογάται.

ΓΙΩΡΙΚΑΣ

Θα μαθίζ’ ατον εγώ ποίος έν’ ο Γιωρίκας. Αν ‘κ’ ευτάγ’ ατον σο χωρίον εμουν άλλο να μη πατεί,
εμέν Γιωρίκα να μη λένε με. (Είναι όμως ανήσυχος που δεν είδε πουθενά την Παναΐλα. Γυρνάει
προς τον Λευτέρη) Λεύτερ’, πού έν’ η Παναΐλα; Γιάμ’ είπες με ψέματα; Αν εποίκες έναν αΐκον
δουλείαν εχάθες, Ναϊλί και βάι τη μάνα σ’.

ΛΕΥΤΕΡΤΣ Πώς θα εποίνα αΐκον δουλείαν, μωρόν είμαι;
ΓΙΩΡΙΚΑΣ

Κιάμ’ πού έν’ και ΄κι φαίνεται;

ΛΕΥΤΕΡΤΣ Αδακέσ’ κάπου θα έν’, μη στεναχωρεύκεσαι.
ΓΙΩΡΙΚΑΣ

Τον κατακέφαλον τον Πανίκαν πα ‘κ’ ελέπω.

ΛΕΥΤΕΡΤΣ Λες να εποίκεν μας κανέναν δουλείαν εκείνος ο αρναούτς;
ΓΙΩΡΙΚΑΣ

Ας εκείνον όλö να αναμέντς ατα. ( Η αγωνία του Γιωρίκα στο κατακόρυφο).

ΠΑΝΑΪΛΑ

(Παρουσιάζεται στη σκηνή ντυμένη στην εντέλεια και με ψηλά τακούνια)

ΓΙΩΡΙΚΑΣ

(Δεν ξέρει πώς να δείξει τη χαρά του) Καλώς την Παναΐλαν (την καλωσορίζει) , να βοηθά σε ο
άγιον τη χωρί’ εμουν.

ΠΑΝΑΪΛΑ

Να είσαι καλά κ’ εσέν πα να βοηθά.

ΓΙΩΡΙΚΑΣ

Άλλο πώς πας Παναΐλα, ντο ‘ίνεται; Πολλά καιρός έν’ ασσό ‘κ’ είδα σε, άμα πάντα εσέν νουνίζω.

ΠΑΝΑΪΛΑ

‘Κ’ είπες και μίαν ας δöβαίνω εκέσ’ να τερώ ντο ‘ίνεται.

ΓΙΩΡΙΚΑΣ

Σωστά λες Παναΐλα, αποτενύ θα ευτά(γ)ω όπως λες. Κι ατώρα έλα να εγνωρίεις τον εξάδελφο μ’ τον
Κώστην και την γαρήν ατ’ την Σοφίαν για τηνάν έλεγα σε. (Πλησιάζουν τον Κώστη και τη Σοφία)
Κώστη, Σοφία αβούτε έν’ η Παναΐλα.

ΚΩΣΤΗΣ-ΣΟΦΙΑ (Την

καλωσορίζουν και δείχνουν με χειρονομίες ότι είναι όμορφη)

ΓΙΩΡΙΚΑΣ

Πώς ετράνυνες ατόσον πολλά Παναΐλα;

ΠΑΝΪΛΑ

Πάντα μκρέσσα ‘κι θα είμαι.

ΓΙΩΡΙΚΑΣ

Εφόρεσες και τακόνö;

ΠΑΝΑΪΛΑ

Ναι, εφόρεσα και τακόνö. Ατά είν’ ατώρα σην μόδαν.

ΓΙΩΡΙΚΑΣ

Εσύ πα με την μόδαν πας;

ΠΑΝΑΪΛΑ

Γιατί να μη πάω, εγώ κάθεν καικά είμαι;

ΓΙΩΡΙΚΑΣ

Όχι όχι, ατό πα ποίος είπεν ατο;

ΣΟΦΙΑ

Γιώρικα άφ’ς ήσυχον το κορίτσ’, ντο είν’ ατά ντο λες;

ΓΙΩΡΙΚΑΣ

Δεν κακόν ‘κ’ είπα ο μαύρον.

ΠΑΝΑΪΛΑ

Άμον εναξά αγνά καλατûεύ’ς.

ΣΟΦΙΑ

Τ’ ατουνού έναν μη θηκ΄ς σο ûκοινίν, ατός αΐκα στρογγυλά πολλά λέει.

ΓΙΩΡΙΚΑΣ

Σόφια, πέει κ’ εσύ μίαν έναν καλόν λόγον για τ’ εμέν.

ΣΟΦΙΑ

Είπα και τον καλόν τον λόγον, ας τερούμ’ ντο θα ‘ίνεται;

ΓΙΩΡΙΚΑΣ

Κι ατώρα ας χορεύουμε κι ύστερα, Παναΐλα, θα ευτάς με σεΐρ’ θα παλεύω μετ’ εκείνον εκαικά
(Δείχνει τον παλαιστή) τον πöχλιβôνον. (Απευθύνεται στο λυράρη) Λύριτûη, παίξον τη λύρα σ’.
(Μπαίνουν όλοι στο χορό. Ο Γιωρίκας τραγουδάει και οι υπολοιποι επαναλαμβάνουν)
Να λελεύω την παρέαν π’ έγκε ‘με σο πανοΰρ’,
είδα ‘γω την Παναΐλαν, θα ευτάει και σεΐρ’.

ΠΑΝΑΪΛΑ

(Τραγουδάει και επαναλαμβάνουν όλοι)
Να λελεύω τον Γιωρίκαν που ‘κι θέλ’ ατός και προίκαν.
Μάνα, είν’ ατείν' ζöγκίν, λίρας έχ’νε έναν σακίν.

ΠΑΝΙΚΑΣ

Φτείρας έχ’νε έναν σακίν.

ΠΑΝΑΪΛΑ

Μάνα, έν’ και τραγωδôνος, μάνα έν’ και πöχλιβôνος.
Μάνα, είν’ ατείν ζöγκίν, γουρμπάν σ’ ατουνού την ýην.

ΓΙΩΡΙΚΑΣ

(Μόλις τελείωσει ο χορός και το ταγούδι λέει στο Λευτέρη). Έκ’σες κούμπαρε, έκ’σες την
τραγωδίαν τη Παναΐλας;

ΛΕΥΤΕΡΤΣ Έκ’σα μάναχον, επίστεψα πα.
ΓΙΩΡΙΚΑΣ

Κούμπαρε, πού έν’ ατός τ’ εσόν ο Παντùούλης;

ΛΕΥΤΕΡΤΣ Χάσον εκείνον το λότûον, εκείνος τ’ εκεινού επέρεν.
ΓΙΩΡΙΚΑΣ

Έκ’σεν την τραγωδίαν τη Παναΐλας;

ΛΕΥΤΕΡΤΣ Έκ’σεν ατο κι εμαυροκατσίασεν. Εγέντον παρότ’ ας σο κακόν ατ’.
ΓΙΩΡΙΚΑΣ

(Δείχνοντας τον παλαιστή λέει). Ακείν’ τη γαϊδαρίτσι μ’ τον υιόν, πέει ατον ας ευτάει ολίγον κι άλλο
υπομονήν. Θα χορεύω και έναν χορόν με την Παναΐλαν, όπως σο πανοΰρ’ τ’ Αποστολαρί’, και
ύστερα θα παλεύω.

ΠΑΝΙΚΑΣ

(Εμφανίζεται και λέει) Εγώ θα χορεύω με την Παναΐλαν.

ΓΙΩΡΙΚΑΣ

Εσύ ûκυλίτσο, δέβα κοιμού να τρανύτς.

ΠΑΝΑΪΛΑ

Εγώ με τον Γιωρίκαν θα χορεύω.

ΓΙΩΡΙΚΑΣ

Άρ’ έπαρ’ το και τρέξον, αφορισμένε Ιούδα.

ΠΑΝΙΚΑΣ

(Στη Παναΐλα) Χόρεψον μετ’ ατόν το άρκον.

ΓΙΩΡΙΚΑΣ

Χάθ’ αγλήγορα απαδακέσ’, αφορισμένε καûκάûο, να μη σύρω και αποτûοχαλίζω σε.

ΠΑΝΙΚΑΣ

Τίναν θ’ αποτûοχαλίεις;

ΓΙΩΡΙΚΑΣ

Κανείται, άμον πολλά ύλαξες.

ΠΑΝΙΚΑΣ

(Πάει λίγο πιο πέρα)

ΓΙΩΡΙΚΑΣ

(Στο λυράρη) Λύριτση, για ποίσον έναν έμορφον τάû’.
(Ο Γιωρίκας χορεύει με την Παναΐλα. Οι πανηγυριώτες χτυπούν παλαμάκια και με το τέλος του
χορού χειροκροτούν. Ο Γιωρίκας ενθουσιασμένος λέει...)

ΓΙΩΡΙΚΑΣ

Κι ατώρα θα παλεύω με την ýη μ’. (Πλησιάζει τον παλαιστή και του λέει) Άϊτε, ετοιμάγ’ να
παλεύουμε, γιατί εγώ άλλο ‘κ’ επορώ να στέκω.

ΤΟΥΛΟΥΜΗΣ

Ωραία, πάω να ετοιμαστώ κ’ εσύ κάνε γρήγορα. (Φεύγει).

ΓΙΩΡΙΚΑΣ

Δέβα χάθ’ και πολλά μη καλατûεύ’ς.

ΛΕΥΤΕΡΤΣ Γιωρίκα, ας ελέπω σε, να ευτάς όπως είπες.
ΓΙΩΡΙΚΑΣ

Ντο είπα, Λευτέρ’, ενέσπαλα;

ΛΕΥΤΕΡΤΣ Να ευτάς ατον τουλούμ, σο χωρίον εμουν άλλο να μη πατεί.
ΓΙΩΡΙΚΑΣ

Αν επορώ Λευτέρ’, θα καρτελίζ’ ατον.

ΛΕΥΤΕΡΤΣ Πολλά έμορφα θα ευτάς ατον.
(Ο Τουλουμης επιστρέφει στη σκηνή έτοιμος για να παλέψει και αρχίζει να κάνει κόλπα. Ο Γιωρίκας
τον κοιτάζει παράξενα και κάνει διάφορους μορφασμούς)
ΓΙΩΡΙΚΑΣ

Για ας πάω ετοιμάγουμαι κ’ εγώ, άμον πολλά έργησαμ’. (Φεύγει)

ΚΩΣΤΗΣ

Λευτέρ’, ατός τη ûκύλ’ ο γιον άμον πολλά τûαλούμö εξέρ’, γιάμ’ θα ταρταγανίζ’ τον Γιωρίκαν εμουν;

ΛΕΥΤΕΡΤΣ Δάξον τη γλώσσας, ατό πα πώς έρθεν σο νους; Ο Γιωρίκας θ’ αλλάζ’ την πιστ’ν ατ’.
(Οι χωρικοί θαυμάζουν τον παλαιστή που κάνει διάφορα κόλπα και είναι πολύ φοβισμένοι για την
έκβαση της πάλης. Κάνουν διάφορα σχόλια.)
ΚΟΛÈΣ

Ο Γιωρίκας άμον πολλά έργησεν, γιάμ’ εφέκεν κ’ έφυεν.

ΛΕΥΤΕΡΤΣ (Στον Κόλö) Για δέβα τέρεν ντο ‘ίνεται.
ΓΙΩΡΙΚΑΣ

(Επιστρέφει, με ένα μακρύ σώβρακο, μπαλωμένο και δεμένο με σπάγγο). Αχά, εγώ πα είμαι έτοιμος.

ΛΕΥΤΕΡΤΣ Κούμπαρε, επαλαλώθες;
ΓΙΩΡΙΚΑΣ

Πού είδες τα παλαλά;

ΛΕΥΤΕΡΤΣ Ντο έν’ ατο ντο εφόρεσες και έρθες;
ΓΙΩΡΙΚΑΣ

Κούμπαρε, γιάμ’ ‘κ’ εγνώρτσες με;

ΛΕΥΤΕΡΤΣ Μετ’ ατό άμον χοτλάχ’ς φαίνεσαι. Θ’ αχπαράεις και την Παναΐλαν.
ΓΙΩΡΙΚΑΣ

Και ντο πρέπ’ να ευτά(γω);

ΛΕΥΤΕΡΤΣ Ντο να ευτάς πα ντο λόγος έν’; Να πας φορείς έναν κοντόν, ακείνον πα ‘κ’ ελέπ’ς (Δείχνει τον παλαιστή).

ΓΙΩΡΙΚΑΣ

Πού να ευρήκω ατώρα το κοντόν;

ΛΕΥΤΕΡΤΣ Έλα ας δίγω σε τ’ εμόν (Φεύγουν για λίγο).
( Ο Τουλούμης συνεχίζει να κάνει κόλπα και ο βοηθός του, πάει και του κάνει μασάζ. Έρχεται ο
Γιωρίκας και βλέποντας τον παλαιστή, κάνει ό,τι κάνει και εκείνος. Καθώς τρέχει από πίσω του ο
Γιωρίκας, βγάζει μια άγρια φωνή. Ο Γιωρίκας τρομάζει και πέφτει κάτω. Οι χωρικοί τα έχασαν με
το απρόοπτο αυτό γεγονός)
ΤΟΥΛΟΥΜΗΣ

Τι λες Γιωρίκα, θ’ αρχίσουμε την πάλη;

ΓΙΩΡΙΚΑΣ

Τολανεύτ’ ολίγον κι άλλο κ’ επεκεί, άμα τέρεν και μ’ εβγάλτς άγρεν λαλίαν, κάμερ’ ζαντύνω και
ευτά(γ)ω έναν παλαλόν.

ΛΕΥΤΕΡΤΣ Ντο εγέντον, Γιωρίκα ντο έπαθες;
ΓΙΩΡΙΚΑΣ

Εχπάραξε με τη ûκύλ’ ο γιον, γιάμ’ έν’ παλαλός; Ντο έπαθεν σίτö έστεκεν;

ΛΕΥΤΕΡΤΣ Ατώρα πώς είσαι κουμπάρε;
ΓΙΩΡΙΚΑΣ

Άμον ησύχασα, άμα εγώ τ’ εμά επέρα.

ΛΕΥΤΕΡΤΣ Τέρεν κι άλλο μ’ αχπαράεσαι, αν ‘κ’ έν’ εχάθαμ’.
ΓΙΩΡΙΚΑΣ

Κούμπαρε, μη στεναχωρεύκεσαι.

ΛΕΥΤΕΡΤΣ Αν εβγάλλ’ μίαν κι άλλο άγρεν λαλίαν, τûάιξον κ’ εσύ άλλο δυνατά κι αχπάραξον ατον εσύ.
ΓΙΩΡΙΚΑΣ

Καλά ντο είπες μ’ ατο κούμπαρε, θα ευτά(γ)ω αέτσ’ όπως είπες.
(Καθώς ο Τουλούμης κάνει τα κόλπα του και ο Γιωρίκας τρέχει από πίσω του, ξαναβγάζει μία
άγρια φωνή. Ο Γιωρίκας φωνάζει πιο δυνατά και ο παλαιστής τρομάζει. Οι χωρικοί ενθουσιάζονται)

ΤΟΥΛΟΥΜΗΣ

Και πες μου τώρα, Γιουρίκα, τι πάλη θέλεις, ελεύτερη ή ρωμαϊκή ; Γιατί αρκετά καθυστερήσαμε.

ΓΙΩΡΙΚΑΣ

Με τον Λευτερ’ δουλείαν δεν έεις, μετ’ εμένα θα παλεύεις.

ΤΟΥΛΟΥΜΗΣ

Σε ρώτησα, λεύτερη πάλη θέλεις η ρωμαϊκή ;

ΓΙΩΡΙΚΑΣ

Μω τη μάνα σ’ και τον άνθρωπος, αβούτος ‘ινάτ’ εποίκεν ατο να παλεύ’ με τον Λευτέρ’.
Κούμπαρε, αβούτος με τ’ εσέν θέλ’ να παλέυ’, με τ’ εμέν φαίνεται εφογώθεν.

ΛΕΥΤΕΡΤΣ Κούμπαρε, για τ’ εμέν ‘κι λέει ο άνθρωπον.
ΓΙΩΡΙΚΑΣ

Κιάμ’ για τίναν Λευτέρ’ λέει; Λες να λέει για τον Λευτέρ’ τη Πάτσονος ; Καλά εκείνον απόθεν
εγνωρίζ’ öτον;

ΛΕΥΤΕΡΤΣ Ο άνθρωπον λεύτερη είπε και όχι Λευτέρ’.
ΓΙΩΡΙΚΑΣ

Καλά ατό το λεύτερη ντο πιτûίμ λόγος έν’;

ΛΕΥΤΕΡΤΣ Ερωτά αν θελτς να κρούτε και μουστέας.
ΓΙΩΡΙΚΑΣ

Πέει ατόν όπως αγαπά και σύρ’ η ýη ατ’.

ΛΕΥΤΕΡΤΣ (Στον παλαιστή) Εσύ πώς θέλεις;
ΤΟΥΛΟΥΜΗΣ

Εγώ θέλω ελεύτερη.

ΛΕΥΤΕΡΤΣ Ατός τη ûκύλ’ ο γιον, Γιωρίκα θέλ’ να κρούτε και μουστέας.
ΓΙΩΡΙΚΑΣ

Ατός θέλ’ κ’ εγώ γιατί να μη θέλω.

ΛΕΥΤΕΡΤΣ (Στον παλαιστή) Και ο Γιωρίκας ελεύτερη θέλει.
ΤΟΥΛΟΥΜΗΣ

Πολύ ωραία, ν’ αρχίσουμε.

ΔΙΑΙΤΗΤΗΣ Άιτε, ελάτε δόσ’τε τα üέρö σουν κι αρχινέστεν, ο κόσμον εσάς αναμέν’. (Δίνουν τα χέρια και η πάλη
αρχίζει με τη συνοδεία λύρας).
ΛΕΥΤΕΡΤΣ Γιωρίκα, μ’ ανασπάλτς ντο είπαμε.
ΓΙΩΡΙΚΑΣ

Εγώ ενέσπαλα ντο είπαμε;

ΛΕΥΤΕΡΤΣ Να καρτελίεις ατον.
( Ο Τουλούμης Χτυπάει τον Γιωρίκα και τραβιέται πίσω).
ΚΟΛÈΣ

Γιώρικα, επόνεσες;

ΓΙΩΡΙΚΑΣ

Δεν ‘κ’ εγροίκ’σα.
(Ο Τουλούμης ξαναχτυπάει και τραβιέται πίσω).

ΚΟΛÈΣ

Γιωρίκα, ντως κ’ εσύ, μ’ εûάσεψες κ’ επέμ’νες.

ΧΩΡΙΚΟΙ

(Ανησυχούν και ιδιαίτερα η Παναΐλα)

ΚΩΣΤΗΣ

Γιωρίκα, είσαι καλά;

ΓΙΩΡΙΚΑΣ

Καλά είμαι, Κώστη, καλά.
(Ο Τουλούμης ξαναχτυπάει και τραβιέται πίσω).

ΛΕΥΤΕΡΤΣ Κούμπαρε, ντως και γουρουδία το κιφάλ’ν ατ’.
((Ο Τουλούμης ξαναχτυπάει και τραβιέται πίσω. Την ώρα που απομακρύνεται, ο Γιωρίκας απλώνει
τα χέρια του για να τον χτυπήσει)
ΓΙΩΡΙΚΑΣ

Αχ κι αν δεβάζ’ ατον σα üέρö μ’.

ΠΑΝΙΚΑΣ

Ντο θα ευτάς ατον;

ΓΙΩΡΙΚΑΣ

Θα τσατσαλίζ’ ατον. (Όταν αντιλαμβάνεται ότι μίλησε ο Πανίκας λέει). Χάθ’ απαδακέσ’ ûκυλίστσο, εσύ είσαι;
(Ο Τουλούμης ξαναχτυπάει και τραβιέται πίσω).

ΛΕΥΤΕΡΤΣ Κούμπαρε, τάλεψον κ’ εσύ απάν ατ’, δόσ’ ατον δύο μούστας και μάτωσον τα τûαγκιάδας ατ’.
ΓΙΩΡΙΚΑΣ

Κούμπαρε, ‘κ’ ελέπ’ς ατον πως κρούει και φέει άμον τον δôβολον; Άμα πού θα πάει;

ΚΟΛÈΣ

Γιωρίκα, ντώς κ’ εσύ, μ’ αφήντς ατον και πάντα κρούει ατός ο Εωσφόρον.

ΓΙΩΡΙΚΑΣ

Αν δεβάζ’ ατον σα üέρö μ’ εξέρω ντο θα ευτάγ’ ατον.

ΠΑΝΙΚΑΣ

(Ειρωνικά) Και ντο θα ευτάς ατον;

ΓΙΩΡΙΚΑΣ

Εσύ ûκυλίτσο, τσούρα το, δέβα άλμεξον τα μουσκάρö.
(Ο Τουλούμης χτυπάει και απομακρύνεται).

ΓΙΩΡΙΚΑΣ

Αχ εγώ πώς ‘κ’ εκάθουμ΄νε σ’ ωβά μ’.

ΛΕΥΤΕΡΤΣ Γιωρίκα, ντο είν ατά ντο λες;
ΠΑΝΙΚΑΣ

Πουλία θα εβγάλ’νες, άμον τη κωσσούν; Πότε εκλούξες και χαπάρ’ πα ‘κ’ επέραμ’ α(το).

ΓΙΩΡΙΚΑΣ

Äκυλίτσο, κανείται ντο ύλαξες.
(Ο Τουλούμης χτυπάει και απομακρύνεται).

ΠΑΝΙΚΑΣ

Λελεύεω τα üέρö ‘τ’.

ΓΙΩΡΙΚΑΣ

Εσύ έπρεπεν να έσ’νε σ’ εμόν την οδήν και ετουμαρεύκουσ’νε έναν καλά.

ΠΑΝΙΚΑΣ

Τ’ εσόν η κοτύλα ετσαφίεν.

ΓΙΩΡΙΚΑΣ

Καλά εποίκα, ση γούλας ‘κ’ έρουξεν.

ΠΑΝΙΚΑΣ

Καλά χορεύ’ς ατούκα άμον το καμέλ’, χόρεψον.

ΓΙΩΡΙΚΑΣ

Οûτ, κανείται ντο ύλαξες.

ΚΩΣΤΗΣ

(Στον Πανίκα) Για πακλαεύτ’ αγλήγορα απαδακέσ’ να μη δίγω σε έναν μετ’ αβούτο το κοπάλ’ και
ûκίζω το κιφάλι σ’.

ΓΙΩΡΙΚΑΣ

Χατέψ’τεν το μαύρον το ûκυλίν.

ΚΩΣΤΗΣ

Ας ελέπω σε, Γιωρίκα, τάλεψον απάν ατ’ και ντως ατον κα.
(Ο Τουλούμης χτυπάει και απομακρύνεται).

ΓΙΩΡΙΚΑΣ

‘Άλλο μη καλατûεύετε ‘με και έχω το νου μ’ σ’ εσάς και όλεν τρώγ’ ατα.

ΚΟΛÈΣ

Ατός πα το χάπιτικ’ ντο έν’ και ‘κ’ επορείς να κρους και παστιλώντς’ ατον.
(Ο Τουλούμης χτυπάει και απομακρύνεται).

ΚΩΣΤΗΣ

‘Απλωσον τα γαγγρωμένα σ’ αφορισμένε, και μη στέκ’ς ατουκά άμον στουλάρ’.

ΓΙΩΡΙΚΑΣ

Αν δεβάζ’ ατον σα üέρö μ’, εξέρω ντο θα ευτάγ’ ατον.

ΚΟΛÈΣ

Γιώρικα, ντο θα ευτάς ατον;

ΓΙΩΡΙΚΑΣ

Θα κρούγ’ ατον τογρία και θ’ απλών’ ατον κα άμον ζου κοιλίαν.

ΠΑΝΙΚΑΣ

Τρανά λόγια και εύκαιρα.

ΓΙΩΡΙΚΑΣ

Θα ταρταγανίζ’ ατον, τα στούδö ‘τ’ θα γλύνω.

ΠΑΝΙΚΑΣ

Μίαν ώβασον κ’ επεκεί κακάντσον. Ατός ετόχτωσε σε, ανάσαν ‘κ’ εφέκε σε να παιρτς.

ΓΙΩΡΙΚΑΣ

Όσον πόσον θα κρούει, αφορισμένε τοσπαγά, σα τελευταία θα πουγαλεύκεται κι ατότε θα παίρω τα χαΐφö μ’.

ΠΑΝΙΚΑΣ

Ανάμ’νον, κόρ’, ανάμ’νον.
(Ο Τουλούμης πιάνεται με το Γιωρίκα στα χέρια. Κάποια στιγμή ο Γιωρίκας γλυστράει και πέφτει.
Οι συγχωριανοί και η Παναΐλα ανησυχούν. Ο διατητής σφυρίζει και λέει, «τελείωσε ο πρώτος
γύρος.» Σηκώνεται ο Γιωρίκας και οι συγχωριανοί του ανακουφίζονται.)

ΓΙΩΡΙΚΑΣ

(Στο διαιτητή) Για πέει με ντο εγέντον;

ΔΙΑΙΤΗΤΗΣ Γιωρίκα, θα αναπάουσταν ολίγον κι ύστερα ξαν θα παλεύετε.
ΓΙΩΡΙΚΑΣ

Εγώ ‘κ’ ενεγκάστα, πέει ακείν’ (δείχνει τον παλαιστή) τη τσιλεμέν’ τον υιόν ας έρται αδακά
αγλήγορα. Ντ’ έφεκεν κ’ έφυεν;

ΔΙΑΙΤΗΤΗΣ Γιωρίκα, μ’ ευτάς αέτσ’. Πρέπ’ ν’ αναπάουσταν ολίγον κ’ επεκεί ξαν θα παλεύετε.
ΓΙΩΡΙΚΑΣ

Αέτσ’ αν έν’, ατότε καλά.

ΚΑΡΓΑΣ

(Σκουπίζει τον παλαιστή με μια πετσέτα και λέει.) Να σι χαρώ ρε Μήτρου μ’, θάματα έκανις.

ΤΟΥΛΟΥΜΗΣ

Θάματα έκανα, αλλά πολύ φοβάμαι. Φαίνεται για δυνατό παλικάρι αυτός ο Γιουρίκας.

ΚΑΡΓΑΣ

Μη φοβάσι, ισύ είσι πιο παλικάρι από τον Γιουρίκα.

ΣΟΦΙΑ

Αχ εμείς πώς ‘κ’ έγκαμ’ έναν πεûκίρ’ να σπογγίζουμ’ τον Γιωρίκαν εμουν.

ΓΙΩΡΙΚΑΣ

‘Κι πειράζ’, Σόφια, εσύ να είσαι καλά.

ΠΑΝΙΚΑΣ

Ακεί πλαν μερέαν έν’ έναν γαζιλένεν τûουβάλ’, δεβάτε επάρ’τ’ öτο και σπογγίστ’ öτον.

ΓΙΩΡΙΚΑΣ

Μετ’ εκείνο να πας σπογγίεσαι εσύ και η ποûάβα η καλομάνα σ’, που υλίζ’ το μυτίν ατ’ς.

ΚΩΣΤΗΣ

(Στον Πανίκαν) Νέπαι, κοντοκάμισε, ‘κ’ επορείς να κρατείς κι ολίγον ατό το βρομόστομο σ’; Γιάμ’
τσαφίεται η ράüö σ’;

ΓΙΩΡΙΚΑΣ

Η νερöσία πολλά εμπαίν σο αίμα μ’.

ΛΕΥΤΕΡΤΣ Χάσον ατόν τον εύκαιρον και πέει με, πώς εγέντον και εκρέμ’σε σε κα ο πöχλιβôνον;
ΓΙΩΡΙΚΑΣ

Καλά Λευτέρ’, ‘κ’ είδες πώς εγλοίαξα;

ΛΕΥΤΕΡΤΣ Τέρεν κι άλλο μ’ αγλôεις και κόφ’ς τη χολήν εμούν.
ΓΙΩΡΙΚΑΣ

Ξάι, ανάγκην μ’ έεις, Λευτέρ’, εγώ είμαι παλικάρτς, (Χτυπάει το στήθος του).

ΠΑΝΙΚΑΣ

Παλικάρτς είσαι για τ’ ατό εκωνωπίες σα χώματα.

ΓΙΩΡΙΚΑΣ

Νέπαι, δέβα χάθ’, μ’ εμπαίντς σο αίμα μ’.

ΠΑΝΙΚΑΣ

Ας ση σπάσης αδακά θα κάθουμαι, ‘ινάτ’ ‘κ’ έν’;

ΓΙΩΡΙΚΑΣ

Αχά ζου πελôν και μουσκαρί’ κατάραν.

ΔΙΑΙΤΗΤΗΣ (Σφυρίζει και λέει) Δεύτερος γύρος.
(Οι παλαιστές δίνουν τα χέρια και η πάλη ξαναρχίζει. ο Τουλούμης χτυπάει και απομακύνεται)

ΚΟΛÈΣ

Γιωρίκα, άλλο μη στέκ’ς, ντως κ’ εσύ.

ΛΕΥΤΕΡΤΣ Τάλεψον αγλήγορα απάν’ ατ’.
ΚΟΛÈΣ

Τ’ ομμάτö σ’ ας απίζ’νε.

ΠΑΝΙΚΑΣ

Ατός σον τόπον ντο στέκ’ κοιμάται και πού θα παίζ’νε τ’ ομμάτö τ’ ατουνού τ’ αχαστούρ’.

ΓΙΩΡΙΚΑΣ

Ξαν ντο είπεν η τûοπλίκα (Ορμάει να χτυπήσει τον Πανίκα ο οποίος το βάζει στα πόδια)

ΛΕΥΤΕΡΤΣ Κούμπαρε, το καλό σ’ θέλουμε, μη γουζεύς.
ΓΙΩΡΙΚΑΣ

Καλά ατό το ûκυλίν πα, ο Πανίκας το καλό μ’ θέλ’ και βίρö υλάζ’ άμον γουτουρεμένον ûκυλίν;

ΛΕΥΤΕΡΤΣ Ημπορεί ατός πα το καλό σ’ να θέλ’, ντο χαπάρ’ έχουμε;
ΚΟΛÈΣ

Γιωρίκα, πώς να ευτάμ’ ατο, το καλό σ’ θέλουμε.

ΓΙΩΡΙΚΑΣ

Εσείς πολλά πα θέλετε το καλό μ’, άμα εγώ ντο πρέπ’ να ευτά(γ)ω; Σ’ εσάς θα έχω το νου μ’ γιόξα
σον Τουλούμ’;

ΚΟΛÈΣ

Ντο να ευτάς πα ντο λόγος έν’, λαΐστ’ εναξά ας σον τόπος, ‘κ’ ελέπ’ς και τον Τουλούμ’;

ΓΙΩΡΙΚΑΣ

Ας λαΐσκουμαι, ας τερούμε ντο θα ‘ίνεται (Καλά καλά δεν κουνήθηκε και ο Τουλούμης όρμησε και
τον χύπησε). Ατός τη ûκυλίτσι μ’ ο υιόν ερχίνεσεν ξαν και εγώ πα εθάρεσα ενεγκάστεν.

ΚΟΛÈΣ

Εσύ εστά ατουκά άμον το στουλάρ’ και πέει, εγώ πα εθάρεσα ενεγκάστεν.

ΓΙΩΡΙΚΑΣ

Άμον πολλά εσέβετε σο κιφάλι μ’.

ΛΕΥΤΕΡΤΣ Κούμπαρε, άφ’ς τ’ αλεπέûö. Τέρεν και ποίσον κάτ’ και μη θελτς να ρεζιλεύς μας.
ΓΙΩΡΙΚΑΣ

Εγώ πώς ερούξα σο τουζάχ’, πώς επέραν τ’ αχούλö μ’; Άμα αΐκον έν’, ποίος ‘κι νουνίζ’ όντες
κάθεται, θαμάεται όντες σ’κούται.

ΛΕΥΤΕΡΤΣ Καλά και έμορφα λες ατα, άμα την Παναΐλαν πώς θα έλεπες;
ΓΙΩΡΙΚΑΣ

Καλά λες Λευτέρ’, την Παναΐλαν πώς θα έλεπα (Κι αμέσως ορμάει και δίνει κάνα δύο τον
Τουλούμη. Οι χωρικοί αναθάρησαν και φώναξαν, «αραέτσ’, Γιώρικα»).
(Ο Τουλούμης επιτίθεται αμέσως και ανταποδίδει τα όσα έφαγε από το Γιωρίκα)

ΓΙΩΡΙΚΑΣ

Τέρ’ τη ûκύλ’ τον υιόν, ερχίνεσεν ξαν κ’ εγώ εθάρεσα ενεγκάστεν. Ατός χαπάρ’ ‘κ’ επέρεν.

ΛΕΥΤΕΡΤΣ Κούμπαρε, ποίσον ολίγον κι άλλο υπομονήν.
ΓΙΩΡΙΚΑΣ

Λευτέρ’, ατώρα ντο ‘ίνεται;

ΛΕΥΤΕΡΤΣ Ατώρα εσέβες σο χορόν, ολίγον κι άλλο θα χορεύ’ς.
ΓΙΩΡΙΚΑΣ

Αΐκον χορόν να μη επροφτάνα κ’ εχόρευα.

ΛΕΥΤΕΡΤΣ Χάσον ντο λες και μη χαντς τ’ ομούτ’.
ΓΙΩΡΙΚΑΣ

Ατός όπως πάει, θα úύν’ κα τα ιντέρö μ’.

ΛΕΥΤΕΡΤΣ Γιωρίκα, ξάι μη φογάσαι, ‘κ’ ελέπ’ς πώς κοντοûοûονίζ’;
(Ο Τουλούμης κατά διαστήματα χτυπάει και απομακρύνεται. Δείχνει όμως ότι κουράστηκε).
ΓΙΩΡΙΚΑΣ

(Στον εαυτό του) Έι, μαύρε Γιωρίκα, πώς εχάσες την ησυχία σ’; Εφέκες τα παüέα τα εβόρας και

úυντς μαύρα ιρδώματα. Θα γίνεσαι και γέλος σον κόσμον.
ΛΕΥΤΕΡΤΣ Χάσον ντο λες, ‘κ’ ελέπ’ς ατον πώς ενεγκάστεν; Ποίσον ολίγον κι άλλο υπομονήν.
ΓΙΩΡΙΚΑΣ

Και «ΟΛΑ ΓΙΑ ΤΗΝ ΠΑΝΑΙΛΑΝ»
(Ο Τουλούμης χτυπάει και απομακύνεται)

ΠΑΝΙΚΑΣ

Φα κ’ έναν για την Παναΐλαν.

ΓΙΩΡΙΚΑΣ

Λεύτερ’, πού έν’ ντο ενεγκάστεν;

ΛΕΥΤΕΡΤΣ Ενεγκάστεν, είπα σε, ‘κ’ εγροικάς ατο;
ΓΙΩΡΙΚΑΣ

Λάü’ αέτσ’, όπως λες ατο έν’. Άμα ντ’ εξέρω να ενεγκάστεν ατός τη ûκυλίτσι μ’ και τη γαϊδιρίτσι μ’ ο υιόν.

ΚΩΣΤΗΣ

Άλλο μη καλατûεύετε, δόσ’τε μαναχόν θάρρος τον Γιωρίκαν.
(Οι χωρικοί ενθαρρύνουν με κάθε τρόπο το Γιωρίκα, ο Τουλούμης επιχειρεί να χτυπήσει το
Γιωρίκα, αλλά αυτή τη φορά δεν τα καταφέρνει. Αντίθετα τις μαζεύει και απομακρύνεται)

ΚΑΡΓΑΣ

Μήτρο μ’, τι έπαθες; Μην του βάεις ακάτ’, χτύπα. Χτύπα να μη σι παρ τουν αέρα.
(Ο Γιωρίκας ορμάει και χτυπάει τον Τουλούμη)

ΛΕΥΤΕΡΤΣ Να λελεύω ατά τα χρυσά τα üέρö σ’, Γιωρίκα.
ΚΟΛÈΣ

Να φιλώ ατα. Ντως κι άλλο γαΐμα.

ΚΩΣΤΗΣ

Αραέτσ’, ευλογημένε, άντûαχ’ εποίκες μας κ’ εχάραμε.
(Ο Τουλούμης πλησιάζει για να χτυπήσει αλλά τραβιέται πίσω).

ΛΕΥΤΕΡΤΣ Είδες κουμπάρε πώς εφογώθε σε;
ΓΙΩΡΙΚΑΣ

Μαύρε, εσύ πα ‘κι φογάσαι.

ΛΕΥΤΕΡΤΣ Κούμπαρε, για δος ατον ένα δύο και μάτωσον τα τûαγκιάδας ατ’.
ΠΑΝΙΚΑΣ

Με το εδώκεν ατον έναν μούσταν, εθάρεσετε κάτ’ εποίκεν.

ΓΙΩΡΙΚΑΣ

Ο πάρδον πού έτον και έρθεν ξαν κ’ εμôιξεν;
(Ο Τουλούμης ορμάει και χτυπάει πολύ αδύναμα τον Γιωρίκα).

ΠΑΝΙΚΑΣ

Και ντ’ έμορφα τουμαρεύ’ σε, λελεύω τα üέρö ‘τ’.

ΓΙΩΡΙΚΑΣ

(Κάνει να χτυπήσει τον Πανίκαν και λέει). Σοχαχόûκυλον, κανείτε ντο ύλαξες.

ΠΑΝΙΚΑΣ

Μετ’ εκείνον αν κρατεί σε.

ΛΕΥΤΕΡΤΣ Χάσον ατόν το βώκον και τέρεν έμπρö σ’.
ΓΙΩΡΙΚΑΣ

Ατό το ûκύλιν ενερôστα το, χατέψτ’ ατο απαδακέσ’, άλλο μ’ ελέπ’ ατο.

(Ο Τουλούμης χτυπάει πολύ αδύναμα και φεύγει).
ΛΕΥΤΕΡΤΣ Κούμπαρε, ταβρανεύτ’, μ’ εûάûεψες κ’ επέμ’νες. ‘Κι τερείς ατον πώς τεντελίζ’;
ΓΙΩΡΙΚΑΣ

Τεντελίζ’ τεντελίζ’ κι αφκά ‘κι ρούζ’.
(Ο Τουλούμης καταφέρνει ένα μέτριο χτύπημα).

ΚΑΡΓΑΣ

Μπράβο, Μήτρου μ’, χτύπα μη λυπάσι.

ΓΙΩΡΙΚΑΣ

Ατός άμον ερχίνεσεν ξαν κ’ εγώ εθάρεσα ενεγκάστεν.

ΛΕΥΤΕΡΤΣ Γιωρίκα, ενεγκάστεν, και όπως ελέπω, πολλά ενεγκάστεν. Όπου έν’ θα δεβάεις ατον σα…..
ΓΙΩΡΙΚΑΣ

Θα δεβάζ’ ατον σα üέρö μ’ και ή θ’ αποτûοχαλίζ’ ατον ή θα καρτελίζ’ ατον. Σο πόστ’ν ατ’ άλας θα úύνω.

ΚΟΛÈΣ

Γιωρίκα, το πολλά επήεν, το ολίγον επέμ’νεν.

ΣΟΦΙΑ

Γιωρίκα, εγώ πώς είπα σε ατόσα λόγια;

ΓΙΩΡΙΚΑΣ

‘Κι πειράζ’, Σόφια, εσύ να είσαι καλά.
(Ο Τουλούμης ορμάει για τελευταία φορά, αλλά τις μαζεύει άσχημα).

ΠΑΝΑΙΛΑ

Μετ’ εμόν την ευüήν, τάλεψον απάν’ ατ’ και ντως ατον κα άμον ζου κοιλίαν.

ΓΙΩΡΙΚΑΣ

ΦΤΕΡΑ ΕΓΚΑ ΠΑΝΑΙΛΑ
(Ο Γιωρίκας ορμάει και ρίχνει κάτω τον Τουλούμη και του σφίγγει το λαιμό. Ο Κάργας τα έχει
χαμένα, δεν ξέρει πώς να αντιδράσει. Ο Τουλούμης καθώς ο Γιωρίκας του σφίγγει το λαιμό φωνάζει )

ΤΟΥΛΟΥΜΗΣ

Παραδίνομαι.

ΚΑΡΓΑΣ

Μη ‘ρε Μήτρου, μη παραδίνισι.

ΓΙΩΡΙΚΑΣ

(Απευθυνόμενος στον Κάργα) Κρα το στόμα σ’, μαύρε, να μη αφήνω αβούτον και πιάνω εσέν.

ΔΙΑΤΗΤΗΣ Γιωρίκα, αφ’ς τον άνθρωπον, θα φουρκίεις ατον.
ΓΙΩΡΙΚΑΣ

Χάμπο, γιάμ’ επόνεσες ατον;

ΔΙΑΙΤΗΤΗΣ ‘Κι πονώ ατον, άμα ατό ντο ευτάς εσύ ‘κ’ έν’ ξάι σωστόν. Θελτς να φουρκίεις τον άνθρωπον και να
κείσαι όλö τα χρόνö σ’ σα φυλακάς; Ο άνθρωπον είπεν παραδίνομαι.
ΤΟΥΛΟΥΜΗΣ

(Φωνάζει και πάλι) Παραδίνομαι.

ΓΙΩΡΙΚΑΣ

Κόψον τη λαλίας, όντες εκρούνες καλά έτον;
(Ο διαιτητής αποσπά τον Γιωρίκα που δε λέει ν’ αφήσει τον Τουλούμη και οι χωρικοί σσηκώνουν
τον Γιωρίκα στα χέρια και ζητωκραυγάζουν. Πρώτος και καλύτερος ο Πανίκας.)

ΠΑΝΙΚΑΣ

Άρκο αφορισμένε, θα εφούρκιζες τον άνθρωπον.

ΑΥΛΑΙΑ
ΠΡΑΞΗ Γ

Σκηνικό - Αίθουσα δικαστηρίου.
(Ένας χωροφύλακας φέρνει τον Γιωρίκα και τον βάζει να καθίσει. Ο Γιωρίκας έχει σκυμένο το
κεφάλι και δείχνει πολύ σκεφτικός. Σε λίγο έρχονται και οι συγχωριανοί του, Λευτέρτς, Κόλöς
και Χάμπος. Μόλις βλέπουν τον Γιωρίκα, τρέχουν κοντά του, τον αγκαλιάζουν και τον φιλάνε. Ο
Γιωρίκας δεν συγκινείται και για ένα διάστημα δε μιλάει.)
ΚΟΛÈΣ

Ντο ευτάς, Γιωρίκα, πώς είσαι;

ΓΙΩΡΙΚΑΣ

(Δεν απαντάει).

ΛΕΥΤΕΡΤΣ Κούμπαρε, πολλά εροθύμεσα σε, εκάπνιξαν τ’ ομμάτö μ’.
ΧΑΜΠΟΣ

Γιωρίκα, άνοιξον το στόμα σ’, κάτ’ πέει μας.

ΚΟΛÈΣ

Άτùαπαν ντο να έπαθεν και ‘κι καλατûεύ’;

ΧΑΜΠΟΣ

Γιάμ’ κάτ’ εποίκαν ατον τοι ûκύλ’ τα παιδία;

ΛΕΥΤΕΡΤΣ Κούμπαρε, καλάτûεψον, εμείς για τ’ εσέν έρθαμε.
ΓΙΩΡΙΚΑΣ

(Σηκώνεται και νευριασμένα λέει.) ‘Κι εντρέπουστουν, αφορισμένα νερöσίας, θέλετε και να
καλατûεύω σας. (Τραβιούνται όλοι πίσω από το φόβο τους).

ΛΕΥΤΕΡΤΣ Κούμπαρε, εμείς ντο εποίκαμε, ντο κακόν είδες ας εμάς;
ΓΙΩΡΙΚΑΣ

Ερωτάτε και το γιατί.

ΛΕΥΤΕΡΤΣ Πέει μας, ντο έν’, ντο έπαθες;
ΓΙΩΡΙΚΑΣ

Άλλο ντο εθέλ’νετε να επαθάνα; Εγένουσταν σεπέπ’ κ’ ερôζω τη πεντικού τα τρυπία.

ΛΕΥΤΕΡΤΣ Και μôρ’ εμείς το κακό σ’ εθέλναμε;
ΓΙΩΡΙΚΑΣ

Εσείς εσέγκετε με σο βούι βούι, εσείς εσέβετε απάν’ κι αφκά να παλεύω με τ’ εκείν’ τη ûκύλ’ τον
παλαλόν. Έμορφα είχα την ησυχία μ’, ντ’ εθέλνετε κ’ έμπαινετε σο αίμα μ’. Καλά ‘κι λέγω;

ΛΕΥΤΕΡΤΣ Κια, κούμπαρε, εμείς άλλα ενούνιζαμ’ κι άλλα έρθαν σο κιφάλ’ν εμουν. Ποίος επίστευεν πως θα
έρταν αέτσ’ τα πράματα. Κ’ επεκεί πώς θα έλεπες την Παναΐλαν;
ΓΙΩΡΙΚΑΣ

(Μόλις άκουσε το όνομα της Παναΐλας συγκινήθηκε και με φωνή παρακλητική λέει) Ντο ευτάει η
Παναΐλα, πώς έν’ η Παναΐλα μ’, είδατε την Παναΐλα μ’; Εκείνος ο ûκυλίτσον ο Πανίκας γιάμ’ ευτάει
μας κανέναν δουλείαν;

ΧΑΜΠΟΣ

Ξάι κρούει σο νους ντο είπα σε όντες έπλωσες κα εκείνον τον πöχλιβôνον;

ΓΙΩΡΙΚΑΣ

Ντο είπες με, εγώ ενέσπαλλα.

ΧΑΜΠΟΝ

‘Κι είπα σε, Γιωρίκα, μη σπιγξ τον πöχλιβôνον θα φουρκίεις ατον και θα κείσαι σα φυλακάς;

ΓΙΩΡΙΚΑΣ

Και μôρ’ εφούρξα τον;

ΧΑΜΠΟΣ

Αν ‘κ’ επέρνα τον ας σα üέρö σ’, θα εφούρκιζες ατον.

ΓΙΩΡΙΚΑΣ

Τέρεν εσύ τον γαβρανοκέφαλον, έχω ûκύλον και σύρ’ με τον λύκον. ‘Κ’ εντρέπεσαι και λες ατο;
Εκείνος όντες εκρούνεν καλόν έτον; Ατότε γιατί δεν ‘κ’ έλεες;

ΛΕΥΤΕΡΤΣ Για σούστεν, αδαπέσ’ ‘κ’ έρθαμ’ να ταβίζουμε.
ΚΟΛÈΣ

Κι όλö εποίκεν ατα εκείνος ο δôβολον ο Τουλούμπς, που να μη επροφτάνεν κ’ επάτ’νεν σο χωρίον εμουν.

ΤΟΥΛΟΥΜΗΣ

(Μπαίνει ακριβώς εκείνη την ώρα με τον Κάργα. Φέρει στο λαιμό του επίδεσμο και δεν μπορεί να
μιλήσει. Οι παρόντες όταν τον βλέπουν φωνάζουν « ο Τουλούμπς ο Τουλουμπς. Ο Γιωρίκας τον
κοίταξε λοξά με συμπόνια. Μετά μπαίνουν και οι δικαστές)

ΠΡΟΕΔΡΟΣ (Βάζει ματογυάλια και εκφωνεί ονόματα). Όποιος ακούει το όνομά του να φωνάζει παρών.
Παûκιτανίδης Ελευθέριος.
ΛΕΥΤΕΡΤΣ Παρών.
ΠΡΟΕΔΡΟΣ Ποιος είναι;
ΛΕΥΤΕΡΤΣ Εγώ είμαι, είπα και παρών, ‘κ’ έκ’σες με;
ΠΡΟΕΔΡΟΣ Καθήστε, κύριε μάρτυς.
ΛΕΥΤΕΡΤΣ Να είσαι καλά. Να έξερες μαναχόν πόσον νεγκασμένος είμαι.
ΠΡΟΕΔΡΟΣ Κεμεντùετζίδης Νικόλαος.
ΚΟΛÈΣ

Παρών, εγώ πα αδακά είμαι. Έρθα για τον Γιωρίκαν εμουν.

ΠΡΟΕΔΡΟΣ Καθήστε, κύριε μάρτυς, και μην περιττολογείτε.
ΚΟΛÈΣ

Ας κάθουμαι, άμα το άλλο ντο είπες ‘κ’ εγροίκ’σα ‘το.

ΠΡΟΕΔΡΟΣ Κοτανίδης Χαράλαμπος.
ΧΑΜΠΟΣ

Παρών.

ΠΡΟΕΔΡΟΣ Καθήστε.
ΧΑΜΠΟΣ

Ας κάθουμε κ’ εγώ.

ΠΡΟΕΔΡΟΣ Κάργας Αστέριος.
ΚΑΡΓΑΣ

Αδώ είμι κι ‘γω, παρών.

ΠΡΟΕΔΡΟΣ Πώς λέγεται ο πατέρας σου;
ΚΑΡΓΑΣ

Αρέ πού ζεις; Δεν ξερς τουν Αντρούτσου;

ΠΡΟΕΔΡΟΣ Τι επαγγέλεται;
ΚΑΡΓΑΣ

Αυτό δεν του έπιασα.

ΠΡΟΕΔΡΟΣ Τι επάγγελμα κάνει;
ΚΑΡΓΑΣ

Δεν ξερ’ς τουν Αντρούτσου τουν αρχιτσέλιγκα;

ΠΡΟΕΔΡΟΣ Ολιγότερα μάρτυς, διότι δε θα τα πάμε καθόλου καλά.
ΚΑΡΓΑΣ

Μ’ άμα θελ’ς αυτό του τραπέζ’ να του φέρου τ’ απάν ακάτ’ και τ’ ακάτ’ απάν’, τότι σι λέγου αν τα
πάμι καλά ή όχι.

ΠΡΟΕΔΡΟΣ (Κουνάει το κεφάλι του) Ας δώσω τόπο στην οργή.
ΚΑΡΓΑΣ

Μπάρμπα, να καθήσου;

ΠΡΟΕΔΡΟΣ Κάθησε ανόητε.
ΚΑΡΓΑΣ

Να είσι καλά.

ΠΡΟΕΔΡΟΣ Τουλούμης Δημήτριος

ΤΟΥΛΟΥΜΗΣ

(Σηκώνεται κουνάει το χέρι του και μετά κάθεται).

ΚΑΡΓΑΣ

Ου Μήτρους δεν μπουρεί να μιλήσ’.

ΠΡΟΕΔΡΟΣ Εσένα δε σε ρώτησε κανείς, έχουμε μάτια και βλέπομε.
ΚΑΡΓΑΣ

Κι ‘γώ έχου μάτια κι βλέπου πιο καλά.

ΠΡΟΕΔΡΟΣ Καλά καλά, τώρα κάθησε.
ΚΑΡΓΑΣ

Να καθήσου; (κάθεται)

ΠΡΟΕΔΡΟΣ Πρεσταγκίδης Γεώργιος.
ΓΙΩΡΙΚΑΣ

(Δεν απαντάει)

ΠΡΟΕΔΡΟΣ Πρεσταγκίδης Γεώργιος είπα.
ΓΙΩΡΙΚΑΣ

(Δεν απαντάει)

ΧΑΜΠΟΣ

Γιωρίκα, πέει παρών, μη κρατείς ατον μάü’.

ΠΡΟΕΔΡΟΣ Γιατί δεν απαντάς κύριε Πρεσταγκίδη;
ΓΙΩΡΙΚΑΣ

Καλά ευτά(γ)ω και ση γούλας ‘κ’ έρουξεν.

ΠΡΟΕΔΡΟΣ Και εγώ νόμισα πως μας κρατάς κακία.
ΓΙΩΡΙΚΑΣ

Πέει ήντöν θελτς.

ΠΡΟΕΔΡΟΣ Και τώρα να μας έρθει ο Παûκιτανίδης Ελευθέριος.
ΛΕΥΤΕΡΤΣ ‘Οϊ ν’ αϊλί εμέν, μανίτσα, ντο θα ευτά(γ)ω;
ΠΡΟΕΔΡΟΣ Βάλε το χέρι σου στο Ευαγγέλιο και πες «Ορκίζομαι να είπω την αλήθειαν και μόνον την αλήθειαν».
ΛΕΥΤΕΡΤΣ Ορκίσκουμαι να λέγω την αλήθειαν, άμα τα γόνατα μ’ ερχίνεσαν και τεντελίζ’νε και τ’ αχούλι μ’ πάει κι έρται.
ΚΟΛÈΣ

Λεύτερ’, τ’ αχούλι σ’ το πάει κ’ έρται καλόν έν’, αν πάει κι άλλο ‘κ’ έρται, ατότε ντο χαπάρö;

ΛΕΥΤΕΡΤΣ Εσύ τσούρ’ ατο, μ’ ερχίνεσες τα παλαλά σ’. ‘Κ’ ελέπ’ς το χάλ’ν εμουν;
ΚΟΛÈΣ

Ξάι μη φογάσαι, εγώ αδακά είμαι. Έχουμ’ και τον Γιωρίκαν, ταρταγανίζ’ κι ατόν όπως εποίκεν τον
Τουλούμ’.

ΓΙΩΡΙΚΑΣ

Ναι εγώ άλλο δουλείαν ‘κ’ έχω, ανθρώπ’ς θα ταρταγανίζω.

ΠΡΟΕΔΡΟΣ Πέστε μας, κύριε Παûκιτανίδη, τι γνωρίζετε, τι ακριβώς έγινε την ημέραν κάθ’ ην ετελέιτο
η πανήγυρις του χωριού σας. Να μας εκθέσετε λεπτομερώς τα γεγονότα τα οποία
διεδραματίσθησαν, όσα δηλαδή ιδίοις όμμασι είδατε. Να είσθε προπάντων σαφής.
ΛΕΥΤΕΡΤΣ Κόλö, δεν εγροίκ΄σες ασσό είπε με; Εγώ ο πετûαράς ξάι τίδεν ‘κ’ εγροίκ’σα. Ντο θα λέγ’ ατον
ατώρα;
ΚΟΛÈΣ

Εγώ πα πολλά πράματα ‘κ’ εγροίκ’σα. Κάτ’ για το χωρίον εμουν είπεν, για το πανοΰρ’ εμουν.
Είπεν και προπάντων να τσαφίεις. Ντο να τσαφίεις ‘κι ηξέρω.

ΛΕΥΤΕΡΤΣ Παλαλός είσαι, ντο θα τσαφίζω;
ΧΑΜΠΟΣ

Σαφής είπεν όχι τσαφίεις.

ΛΕΥΤΕΡΤΣ Και ντο θέλ’ για το πανοΰρ’ν εμουν; Εκείνο έρθεν κ’ εδέβεν, ατώρα εντώκεν σον νουν ατ’;
(Προς τον Πρόεδρο). Εκείνο, κύριε δικαστή, το πανοΰρ’ν εμουν, τον Αύγουστον έτον, ατώρα
εντώκεν σο νου σ’;

ΠΡΟΕΔΡΟΣ Τι Αύγουστο και Σεπτέμβριο μας ανακατεύεις, κύριε Παûκιτανίδη;
ΛΕΥΤΕΡΤΣ Αχ, επέμ’ναμε κι οπίσ’ ας σα δουλείας. Εφέκα και την γαρή μ’, την Παρέσαν μαναüέσσαν
με τα τέσσερα μωρά. Κ’ εκείνο το πουλόπο μ’ τον Παντùούλην. Δύο μήνας καλά καλά ‘κ’ έν’ αστό
επορπάτεσεν. Αχ, πότε θα ελέπ’ ατο, εκάπνιξαν τ’ ομμάτö μ’.
ΧΑΜΠΟΣ

(Στον Κόλö) Κόλö, ο Λευτέρτς άμον εχάσεν ατα.

ΠΡΟΕΔΡΟΣ Κύριε Παûκιτανίδη, τι παρατράγουδα είναι αυτά που αρχίσατε εδώ μέσα, σ’αυτόν εδώ τον ιερό χώρο;
ΛΕΥΤΕΡΤΣ Τραγωδίαν θελτς θείο; Ας λέγω σε όποιον θελτς.
ΠΡΟΕΔΡΟΣ Ξέρεις πολλά τραγούδια;
ΛΕΥΤΕΡΤΣ Εξέρω, εξέρω πολλά τραγωδίας. Σα χαράντας και σα πανοΰρö πάντα τραγωδώ. Εξέρω τη Λεμόνας,
τη Σοφίτσας, τη Τρυγώνας κι άλλα πολλά. Άμα τη Σοφίτσας άλλο καλλίων έν’. Δος ωτίν.
(Τραγουδάει παράφωνα) ….Και, Σοφίτσα μ’, έξ’ μ’ εβγαίνεις και μη φαίνεσαι…..
ΚΟΛÈΣ

Λεύτερ’, μοιρολογάς ; Εστά, εστά ας τραγωδώ εγώ. (Τραγουδάει).
…..Και, Σοφίτσα μ’ έξ’ μ’ εβγαίνεις και μη φαίνεσαι…. Ελέπ’νε σε και τ’ άστρα και μαραίνεσαι….

ΠΡΟΕΔΡΟΣ Σιωπή, πού ευρίσκεσθε, είς καφενείον;
ΛΕΥΤΕΡΤΣ Ντο έπαθες, θείο, και τûαίεις; Τραγωδίαν ‘κ’ είπες θέλω;
ΠΡΟΕΔΡΟΣ (Αγριεμένα). Δεν σας καταλαβαίνω, δεν σας εννοώ.
ΛΕΥΤΕΡΤΣ Και μôρ’ εμείς καταλαβαίνουμε απ’ ατά ντο λες εσύ;
ΧΑΜΠΟΣ

Κρα το στόμα σ’, μαύρε, μ’ εθαρείς σο χωρίον ευρίγεσαι. Όλων παλικάρτς ο Γιωρίκας έν’, άμα
τέρεν ατον πώς εσούφρωσεν εκαικά άμον γραία γαρή.

ΓΙΩΡΙΚΑΣ

Μετ’ εμέν δουλείαν ‘κ’ έüετε. ‘Κ’ είδατε τη πεντικού τα τρυπία για τ’ ατο αγλôζ’ η γλώσσα σουν.

ΠΡΟΕΔΡΟΣ Καθήστε, κύριε μάρτυς, δεν μας διαφωτίσατε καθόλου.
ΛΕΥΤΕΡΤΣ Αέτσ’ αν έν’, φώτ’σον με εσύ.
ΠΡΟΕΔΡΟΣ Κάθησε, κύριε Πασκιτανίδη. Φαίνεσαι για καλός άνθρωπος.
ΛΕΥΤΕΡΤΣ Έεις και τα καλά σ’ (κάθεται).
ΠΡΟΕΔΡΟΣ Να έρθει ο κύριος Κεμεντùετζίδης Νικόλαος.
ΚΟΛÈΣ

Ας έρχουμαι ξαν. Εμείς φαίνεται αβούτο τη δουλείαν θα ευτάμε, θα πάμε και θα έρχουμες.

ΠΡΟΕΔΡΟΣ Το χέρι σου στο ευαγγέλιον… «Ορκίζομαι να είπω την αλήθειαν και μόνον την αλήθειαν…»
ΚΟΛÈΣ

(Αφού ορκίζεται λέει) Πέει με θείο ντο θέλεις.

ΠΡΟΕΔΡΟΣ Από σένα, κύριε Κεμεντùετζίδη, περιμένω περισσότερα πρά…..
ΚΟΛÈΣ

Ντο περιμέντς ας εμέν’;

ΠΡΟΕΔΡΟΣ (Σε αυστηρό ύφος) Παρακαλώ, κύριε Κεμενετζίδη, να μη διακόπτετε άνευ αποχρώντος λόγου.
ΚΟΛÈΣ

Άφ’ς τη χρόν’, ατώρα ντο ‘ίνεται;

ΠΡΟΕΔΡΟΣ Φαίνεσαι για πολύ έξυπνος και οπωσδήποτε θα μας διαφωτίσεις.
ΚΟΛÈΣ

Είδες Λευτέρ’, ατός πα εγροίκ’σεν ντο είμαι έξυπνος.

ΠΡΟΕΔΡΟΣ Το παρώνομα σου είναι Κεμεντùετζίδης.
ΚΟΛÈΣ

Ναι θείο, κι αν θέλεις να μαθάνεις πώς έπεμ’νε μας ατό το παρωνύμ’ άκ’σον. Ο λυκοπάππο μ’, τεμôκ

τη πατέρα μ’ τη πατέρα ο πατέρας, έπαιζεν καλά την κεμετùέν. Σ’ όλö τα χαράντας εκείνον
εκούιζαν. Εκείνο εύραν μαχανάν κ’ εκόλτσαν ατον ατό το παρωνύμ’. Ζουρνάν πα καλά έπαιζεν και
ταγούλ’ πα. Άμα ατώρα ντο κάθουμαι και λέγω σ’ατα.
ΠΡΟΕΔΡΟΣ Καλά κατάλαβα πως είσαι έξυπνος.
ΚΟΛÈΣ

Για να εγροίκ’σες ατο φαίνεται εσύ πα πολλά έξυπνος είσαι.

ΛΕΥΤΕΡΤΣ Τη Ζουρνατùή πα τον υιόν για τέρεν, αδαπέσ’ έρθεν και κουρφεύκεται, το χάλ’ν εμουν ‘κι τερεί.
ΚΟΛÈΣ

Εσύ, αφορισμένε φαρμακόüειλε, ντο σπαντς και τσερίεσαι;

ΛΕΥΤΕΡΤΣ Για τα μεγαλεία ψοφάς, αφορισμένε κακάτûο.
ΚΟΛÈΣ

Καλά ευτά(γ)ω, εσύ ντο κοιλοπονάς;

ΠΡΟΕΔΡΟΣ Να μας πείτε, κύριε Κεμεντùετζίδη, τι γνωρίζετε για τον παλαιστή Τουλούμη Δημήτριο και το
συγχωριανό σας Πρεσταγκίδη Γεώργιο. Τι έγινε εκείνη την ημέρα που πάλαιψαν;
ΚΟΛÈΣ

Για τ’ ατό ξέρουνε κι άλλο καλλίων ο Λευτέρτς. (Τον δείχνει) και ο Χάμπον που εποίνεν και τον
διαιτητήν.

ΧΑΜΠΟΣ

Αφορισμένε, αλεπίτσο, μαθεμένος είσαι σο ζόρ’ καικά να φυάεις τον κώλο σ’. ‘Κ’ έεις να
ομôεις;

ΛΕΥΤΕΡΤΣ Ατός για τ’ αΐκα μαναχόν έν’ ίμπειρος.
ΠΡΟΕΔΡΟΣ Λυπούμαι που δεν κατέχω την Ποντιακήν.
ΛΕΥΤΕΡΤΣ Ας εμαθάνες, εμείς πώς ηξέρουμε;
ΧΑΜΠΟΣ

Ατό ντο είπες ατον ερέχτα το κ’ εγώ. Απάν’ σην ýη μ’ εκαλάτûεψες. Να είσαι καλά, Λευτέρ’.

ΠΡΟΕΔΡΟΣ Κάθησε, κύριε Κεμεντùετζίδη, δεν μας διεφώτισες.
ΚΟΛÈΣ

Ο θεόν να φωτίζ’ μας.

ΠΡΟΕΔΡΟΣ Να έρθει ο Κοτανίδης Χαράλαμπος.
ΧΑΜΠΟΣ

Μάλιστα, κύριε δικαστή.

ΠΡΟΕΔΡΟΣ Το χέρι σου στο ευαγγέλιο «Ορκίζομαι να έιπω την αλήθειαν και μόνον την αλήθειαν».
Για πες μας και εσύ, να δούμε τι ξέρεις και αν μπορείς να μας διαφωτίσεις.
ΧΑΜΠΟΣ

Εγώ, κύριε δικαστή, δεν ηξεύρω πολλά πράγματα. Ο Λευτέρτς και ο Κόλöς ξέρουνε κι άλλο καλλίων.
Ατείν’οι δύος επήγαν εύραν κ’ έγκαν τον Γιωρίκαν τον Πρεσταγκίδην να παλεύ’ με τον Τουλούμην.
Εκείνος έμαθα ‘κ’ εθέλνεν, άμα ατείν’ εσέβαν απάν’ κι αφκά κ’ επέραν τα αχούλö τ’. Αέτσ’ έκ’ σα, ‘κι
ηξέρω αν έν’ σωστόν.

ΚΟΛÈΣ

Αέτσ’ αν έν’, εστά θα λέγω εγώ πως εγένταν τα πράματα.

ΠΡΟΕΔΡΟΣ Πέστε τέλος πάντων τι έγινε;
ΚΟΛÈΣ

Άκ’σον, κύριε δικαστή. Εποίναμ’ σεΐρ’ εγώ κι ο Λευτέρτς σο πανοΰρ’ν εμουν, όντες έρθεν σουμά
μουν ακείνος ο Τουλούμπς για τηνάν σύρουμε αβούτα τα γαραπελôδας. Είπε μας εγώ είμαι
παλαιστής και θέλω να παλεύω σο πανοΰρ’ν εσουν. Έχετε κανέναν που θέλ’ να παλεύ’ μετ’ εμέν;
Εμείς ατότε ενούντσαμε τίναν έχουμ’ παλικάρ’ σο χωρίον εμουν. Σο νούν εμουν έρθεν αμάν ο
Γιωρίκας. Αμάν, έτρεξαμ’ κ’ ερôεψαμ’ ατον. Εύραμ’ ατον σ’ οσπίτ’ τη ξάδελφου ατ’ τη Κώστη.

Είπαμ’ ατον πώς είν’ τα πράματα.
ΛΕΥΤΕΡΤΣ Είπαμ’ ατον σο πανοΰρ έρθεν και η Παναΐλα. Ατός όντες έκ’σεν έρθεν η Παναΐλα άλλο ‘κ’ εστάθεν.
Άϊτε είπε μας, άλλο μη στέκετε. Πέει, Κόλö ντο εγέντον ύστερα.
ΚΟΛÈΣ

Επήγαμ’ σην εγκλεσίαν καικά, όλö μη λέμε, η πάλη ερχίνεσεν. Ο καημένον ο Γιωρίκας σην αρχήν
έφαεν κάτ’ ζοπέας, ντο να λέγω σε. Θαμάουμαι πώς ‘κ’ έπαθεν τιδέν. Πρώτην φοράν ελέπω αΐκον
παλικάρ’. Γι ας φιλώ ατον.

ΠΡΟΕΔΡΟΣ Να λείπουν οι ασπασμοί.
ΚΟΛÈΣ

Σπασμούς ‘κ’ είδα. Εσύ(δείχνει τον πρόεδρο) έναν έπ’ εκείνα να έτρωες, δεύτερον ‘κ’ εθέλ’νες. Θα
επιδεβήνες το ρακάν’. Σα τελευταία πώς εγέντον, εγώ πα ‘κ’ εξέρω. Έκ’σεν την λαλίαν τη Παναΐλας
κι ατότε ποίος είδεν τον θεόν και ‘κ’ εφογώθεν. Φτερά είπεν, έγκα, Παναΐλα, κι ελάγγεψεν απάν’
σον Τουλούμ’. Εμείς ώσνα τερούμ’ ολόγερα εντώκεν ατον κα άμον ζου κοιλίαν. Και καλά ντ’
ευρέθαμ’ εμείς εκαικά, αν ‘κ’ έν’ ίσως να εφούρκιζεν ατον, ίσως λέγω, και καλά θα εποίνεν ατον, γιατί
ατός ο Τουλούμπς, που κάθεται ατώρα άμον νεβραγμέντσα κάτα και το στόμαν ‘κι ανοί’ να ήξερες
μαναχόν ντο χαΐγκα εκρούνεν τον Γιωρίκαν, το παλικάρ’ τη χωρί’ εμουν.

ΛΕΥΤΕΡΤΣ Καλά εποίκεν ατον, καλά εποίκεν το ûκυλίν.Αΐκον χαΐγκον πλάσμαν εγώ άλλο ‘κ’ είδα. Ο
καημένον ο Γιωρίκας έτρωεν τα μουστέας και λαλίαν ‘κ’ εβγάλ’νεν. Ατώρα πα ‘αμον θεού μουμούλ’
το στόμαν ατ’ ‘κι ανοί’. Να λελεύω το παλικάρ’ τη χωρί’ εμουν. Ας φιλώ ατον (Τον φιλάει).
ΠΡΟΕΔΡΟΣ Εσείς οι μάρτυρες δεν κάνετε τίποτε άλλο από να εξυμνείτε το συγχωριανό σας, όπως τουλάχιστον
δείχνουν αι χειρονομίαι σας, διότι από τα λεγόμενα σας δεν μπορώ να καταλάβω τίποτε.
ΚΟΛÈΣ

Αν θελτς να κατάλαβον κι αν θελτς μη καταλαβαίντς. Ντο να ευτά(γ)ω εγώ που εσύ είσαι ατόσον
παüοτûίμιδος, Εγώ πα πονώ σε άμα δεν ‘κι ‘ίνεται.

ΠΡΟΕΔΡΟΣ Κάθησε, κύριε Κεμεντùετζίδη, μην κουράζεσαι.
ΚΟΛÈΣ

Αχά καλός άνθρωπος, πονεί μας πα, ‘κι θέλ’ να νεγκάσκουμες.

ΠΡΟΕΔΡΟΣ Κάργας Αστέριος….
ΚΑΡΓΑΣ

Αδώ είμι μπάρμπα, η γιος τ’ Αντρούτσου του αρχιτσέλιγκα. Είμι πρόθυμος να σ’ απαντήσω σ’ ό,τ’ με ρωτήεις.

ΠΡΟΕΔΡΟΣ Το χέρι σου στο ευαγγέλιο και όχι πολλά λόγια. «Ορκίζομαι να είπω την αλήθειαν και μόνο την
αλήθειαν».
ΚΑΡΓΑΣ

Ουρκίζουμι να πω όλ’ την αλήθεια.

ΠΡΟΕΔΡΟΣ Πού γεννήθηκες;
ΚΑΡΓΑΣ

Στο σπίτ’ μας, ήταν Παρασκιβή βράδ’ κι έκαμνι πουλύ κρύο.

ΠΡΟΕΔΡΟΣ Πότε γεννήθηκες;
ΚΑΡΓΑΣ

Χειμώνας μήνας ήταν.

ΠΡΟΕΔΡΟΣ Πόσο χρόνων είσαι;
ΚΑΡΓΑΣ

Καμιά είκοσι δύο, είκοσι τρία, μπουρεί και εικοσιτέσσερα.

ΠΡΟΕΔΡΟΣ Είσαι παντρεμένος;
ΚΑΡΓΑΣ

Δεν είμι, άμα έβαλα μια στου μάτ’, Παναΐλα τη λεν. Την είδα στου παναΰρ’ κι πολύ μ’

άρισι. Μ’ άναψι φουτιά κι δε σβήν’ εύκολα. Του κακό είνι ότ’ την αγαπάει κι ο Γιουρίκας. Άμα δεν
την πάρ’ ο Γιουρίκας, θα πάου να την ζητήσω ιγώ.
ΓΙΩΡΙΚΑΣ

Ντο λέει το μαύρον το ûκυλιν; Γιάμ’ θέλ’ να ευτά(γ)ω κι ατόν άμον τον Τουλούμ’.

ΠΡΟΕΔΡΟΣ Ηρεμείστε, κύριε Πρεσταγκίδη, ηρεμείστε.
ΓΙΩΡΙΚΑΣ

(Στον πρόεδρο) ‘Κ’ έκ’σες ντο είπεν τη καράνας το πουλίν;
(Στον Κάργα) Την Παναΐλαν άλλο μ’ ονοματίεις ατεν και μη παιρτς ατεν σο στόμα σ’, τσακώνω τα
γναθία σ’.

ΠΡΟΕΔΡΟΣ Πέστε μας, κύριε Κάργα, αφού είσαι και πρόθυμος όπως μας είπες, τι γνωρίζεις για την
πανήγυριν, όπου είδες και την Παναΐλα και σου άναψε φωτιά που δεν σβήνει πια;
ΚΑΡΓΑΣ

Ρώταμι τι θελς να σι πω.

ΠΡΟΕΔΡΟΣ Τους γνωρίζεις αυτούς εδώ;
ΚΑΡΓΑΣ

Ουλνούς, ουλνούς, κυρ θείου δικαστή. Αυτείν’ (δείχνει τους μάρτυρες) είνι καλοί άνθρουποι, ικείνος
(δείχνει τον Γιωρίκα) είνι κακούργους. Ιφτός σακάτιψι τουν Μήτρου μ’.

ΠΡΟΕΔΡΟΣ Και πώς είναι τώρα;
ΚΑΡΓΑΣ

Χάλια, δεν μπουρεί να μιλήσ’. Απ’ του κρεβάτ’ τουν πήρα και τουν έφερα. Τουν βλέπου κι σπαράζ’
η ψυχή μ’. Κρίμα στου παλικάρ’. Τουν σακάτιψι ικείνους (δείχνει τον Γιωρίκα) ικείνους, ο Γιουρίκας.
Να τουν βάλιτι στη φυλακή και να μην τον ξαναβγάλτι, να λειώσ’ εκεί μέσα.

ΤΟΥΛΟΥΜΗΣ

(Κουνάει το δαχτυλό του για να δείξει ότι δεν συμφωνεί με τον Κάργα)

ΚΑΡΓΑΣ

Γιατί ‘ρε, Μητρου μ’, δεν τα λέγου καλά;

ΤΟΥΛΟΥΜΗΣ

(Κουνάει ξανά το δάχτυλο του για να δείξει ότι δεν συμφωνεί)

ΛΕΥΤΕΡΤΣ Γιώρικα, δεν εγροίκ’σες ας σ’ αβούτον τον καταραμένον τον Κάργαν;
ΓΙΩΡΙΚΑΣ

Εγροίκ’σα τη θεού τ’ αρναüευτέρ’. Όσον τώρα είχαμ’ τον Παντùούλην οπίσ’ ας σην Παναΐλαν,
ατώρα έχουμε και τον μουθούγκ’ τον Κάργαν.

ΠΡΟΕΔΡΟΣ Κάθησε, κύριε Κάργα. Να μας έρθει ο κατηγορούμενος Πρεσταγκίδης Γεώργιος.
ΓΙΩΡΙΚΑΣ

(Δεν σηκώνεται).

ΧΑΜΠΟΣ

Γιωρίκα, σούκ’ απάν’.

ΓΙΩΡΙΚΑΣ

Ας ευτά(γ)ω το χατίρ’ν ατ’ και σ’κούμαι.

ΠΡΟΕΔΡΟΣ Κατηγορούμενε, πιστεύω….
ΓΙΩΡΙΚΑΣ

Πιστεύω είς ένα θεόν…

ΠΡΟΕΔΡΟΣ Αυτό μας έλειπε να πιστεύεις εις τους δώδεκα θεούς.
ΓΙΩΡΙΚΑΣ

Όχι, όχι στους δώδεκα θεούς, εγώ πιστεύω εις έναν θεόν, τον αληθινόν, εσύ ημπορεί να πιστεύ’ς σοι
δώδεκα.

ΠΡΟΕΔΡΟΣ Κύριε Πρεσταγκίδη, μήπως χρεωστάτε εις τον Μιχάλην;
ΓΙΩΡΙΑΚΑΣ Όχι, όχι, θείο, εκείνος πολλά ακριβός έν’, τ’ έναν άλλ’ έναν δί’. Πού να πατώ σο μαγαζίν ατ’.
ΠΡΟΕΔΡΟΣ (Απευθύνεται στους δικαστικούς) Κύριοι δικασταί, μήπως κανείς εξ υμών δύναται να μας διευκολύνει;
ΔΙΚΑΣΤΗΣ Β’

Αδύνατον, αδύνατον

ΚΟΛÈΣ

Γιωρίκα, εξέρτς ντο είπεν εκείνος με το τûαπρόν τ’ ομμάτ’;

ΓΙΩΡΙΚΑΣ

Ντο είπεν Κόλö;

ΚΟΛÈΣ

Πολλά αδύνατος είσαι.

ΓΙΩΡΙΚΑΣ

Ψέματα ‘κι λέει. Εγώ ηξέρω ντο έσυρα τα πρώτα ημέρας ση πεντικού τα τρυπία. Πείναν μ’ ερωτάς.
Δύο ημέρας βούκαν σο στόμα μ’ ‘κ’ εσέγκα.

ΚΟΛÈΣ

Μω τοι ûκύλ’ και τοι γαϊδôρ’ τα παιδία θα θανατώνε σε. Πώς ‘κ’ έξερα να φέρω σε έναν φουρνέαν
ψωμία.

ΠΡΟΕΔΡΟΣ Τι παράξενα πράματα λέτε εδώ μέσα;
ΛΕΥΤΕΡΤΣ Τ’ εμέτερα ξινά φαίνταν εσε, τ’ εσά πολλά γλυκέα είν’;
ΧΑΜΠΟΣ

Καλά λες ατα κει, Λευτέρ’.

ΛΕΥΤΕΡΤΣ Μ’ εθαρεί ατός μαναχόν εξέρ’ και λέει.
ΠΡΟΕΔΡΟΣ Πολύ μας κούρασες, κύριε Πρεσταγκίδη, και δεν μας διεφώτισες καθόλου.
ΓΙΩΡΙΚΑΣ

Εγώ πα πολλά εκουράστα κι ας σην πείναν τ’ ομμάτö μ’ εσκοτείνεψαν και τα γόνατά μ’ τεντελίζ΄νε.
Άλλο ‘κ’ ταγιανεύω.

ΛΕΥΤΕΡΤΣ Καημένε Γιωρίκα, πώς έρθες σ’ ατό το χάλ’;
ΠΡΟΕΔΡΟΣ Κατηγορούμενε, πες μας όλην την αλήθειαν, πώς έγιναν τα πράγματα για να τελειώνουμε.
ΓΙΩΡΙΚΑΣ

Εγώ, κύριε δικαστή, μίαν τôκια είπα, ο καημένον, ψέματα κι αχά ντο σύρω. Κ’ εκείνο να γαντουρεύω
την Παναΐλαν.

ΠΡΟΕΔΡΟΣ Κύριε Πρεσταγκίδη, είσαι στα συγκαλά σου;
ΓΙΩΡΙΚΑΣ

Καλός είμαι, πολλά καλός και για τ’ ατό ερέχτε με η Παναΐλα.
Να εξερτς μαναχόν ντο καλόν και ντο έμορφον κορίτσ’ έν’ και πόσοι νοματοί είν’ από πίσ’ ατ’ς.
Ατώρα εξέβεν σο μεϊτάν’ κι ο παλαλόν ο Κάργας.

ΠΡΟΕΔΡΟΣ (Σηκώνεται από τη θέση του και με ύφος αυστηρό λέει) Ο κατηγορούμενος έχει αποθρασυνθεί και
έχει κατά νουν να μας βγάλει τη ψυχήν.
ΓΙΩΡΙΚΑΣ

(Ψύχραιμα) Την ψυχή μ’ εσύ θα εβγάλεις που εστάθες απάν’-ι-μ’ καικά άμον αρχάγγελος
Μιχαήλτς.

ΠΡΟΕΔΡΟΣ Κρίμα να μη ξέρω τα Ποντιακά.
ΓΙΩΡΙΚΑΣ

Κρίμαν και πολλά κρίμαν. Όντες θα έσ’νε χτήνον, ση βουδί’ τον τόπον ντ’ εκάθουσ’νε;

ΚΟΛÈΣ

Ντ’ έμορφα λες ατα, Γιωρίκα.

ΠΡΟΕΔΡΟΣ Κύριε Πρεσταγκίδη, πολύ σε παρακαλώ, λέγε μας πώς έχουν τα πράγματα να τελειώνουμε.
ΓΙΩΡΙΚΑΣ

Ακόμαν πολλά θα παρακαλείς. Αέτσ’ όπως τυρöννίεις με, θα τυρöνίζω σε κ’ εγώ.

ΠΡΟΕΔΡΟΣ Κατηγορούμενε, εξηντλήθη κάθε όριον υπομονής. Δεν είναι κατάστασις αυτή.
ΓΙΩΡΙΚΑΣ

Πολλά ζούτö πάει αβούτος μετ’ εμέν, ντο εποίκα ‘τον;

ΠΡΟΕΔΡΟΣ Κατηγορούμενε, είσαι πολύ μοχθηρός.
ΓΙΩΡΙΚΑΣ

Μουχτερός πα είσαι κι ας όλö πα.

ΠΡΟΕΔΡΟΣ Κατηγορούμενε είσαι πολύ χοντροκέφαλος.

ΓΙΩΡΙΚΑΣ

Εσύ τ’ εμόν το κιφάλ’ ελέψ’, που να ελέψ’ τ’ Ανέστη τη Αρκοβασίλ’ ας αφκά το Σαρίκιοϊν.
Ας σην πόρταν ‘κ’ εχωρεί κι όχι άμον τ’ εσόν τη τοσπαγά.

ΠΡΟΕΔΡΟΣ Κατηγορούμενε στερείσαι και της στοιχειώδους ευγενείας.
ΓΙΩΡΙΚΑΣ

Για την εξαδέλφ’σα μ’ την Ευγενίαν μη λες τιδέν, τσακώνω το κιφάλι σ’. Για τ’ εκείνεν ακομάν φύλλον
‘κ’ ελαΐστεν και θα λες εσύ ο…. άιτε μη λέγω, ας πατώ τον δôβολον.

ΠΡΟΕΔΡΟΣ Το ξέρεις, κατηγορούμενε, ότι η υπομονή έχει και τα όρια της; Εάν δεν μας διαφωτίσεις η ποινή που
θα σου επιβληθεί θα είναι βαριά.
ΓΙΩΡΙΚΑΣ

Κι απόθεν κέσ’ εξέρτς την θεία μ’ την Ποινήν; Εκείνε σα Καϊλάρö κάθεται και έχω να ελέπ’ ατεν
πολλά χρόνö.

ΠΡΟΕΔΡΟΣ Ουδεμία συνεννόησης.
ΕΙΣΑΓΓΕΛΕΑΣ

Κύριε πρόεδρε, γνωρίζω κάποιον Πόντιον δικηγόρον, τον κ. Μεταλλίδην Πολύκαρπον, όστις
δύναται να μας διευκολύνει.

ΠΡΟΕΔΡΟΣ Να κληθεί αμέσως.
ΕΙΣΑΓΓΕΛΕΑΣ

Το γραφείο του είναι επί της οδού Αργυρουπόλεως (Τραπεζούντος, Κερασούντος…) αριθμός 14.

ΠΡΟΕΔΡΟΣ Χωροφύλαξ, να ειδοποιειθεί αμέσως ο κ. Μεταλλίδης.
ΧΩΡΟΦΥΛΑΞ

Μάλιστα, κύριε πρόεδρε.

ΠΡΟΕΔΡΟΣ Διακόπτομεν δια δέκα λεπτά.
(Αποσύρονται οι δικαστές και οι μάρτυρες συζητούν μεταξύ τους. Ξανάρχονται οι δικαστές και ο
χωροφύλακας με τον δικηγόρο κ. Μεταλλίδη.)
ΠΡΟΕΔΡΟΣ Κύριε Μεταλλίδη, γνωρίζετε την Ποντιακήν;
ΔΙΚΗΓΟΡΟΣ Βεβαίως, κύριε πρόεδρε, καθότι Πόντιος πατρόθεν και μητρόθεν.

ΠΡΟΕΔΡΟΣ Οι κύριοι (δείχνει) είναι συμπατριώται σας. Σας παρακαλώ να μας διευκολύνετε.
ΔΙΚΗΓΟΡΟΣ Πολύ ευχαρίστως, κύριε πρόεδρε. Είμαι εις την διάθεσίν σας.

ΠΡΟΕΔΡΟΣ Ευχαριστώ πολύ. Ο κύριος Πρεσταγκίδης είναι ο κατηγορούμενος.
ΔΙΚΗΓΟΡΟΣ (Στους μάρτυρες) Ας όποιον χωρίον ήστουν;

ΧΑΜΠΟΣ

Τη πατρίδας το χωρίον ή πού κάθουμες ατώρα;

ΔΙΚΗΓΟΡΟΣ Αδά σην Ελλάδαν πού καθούστουν;

ΧΑΜΠΟΣ

Σην Σέσλοβαν, έναν ώραν μακρά ας σο Κιλκίζ’.

ΔΙΚΗΓΟΡΟΣ Έμορφα, πολλά έμορφα.

ΚΟΛÈΣ

Αβούτος τ’ εμέτερον άνθρωπος έν’. (Τον περικυκλώνουν ενθουσιασμένοι).

ΛΕΥΤΕΡΤΣ Εσέν ποίος καλός θεός έστειλε σε αδακέσ’;
ΔΙΚΗΓΟΡΟΣ Τερέστεν και καθέστεν τούλα, γιατί αβούτο τ’ απέσ’ έν’ άμον εγκλεσία. Πολλα να μη καλατûεύετε.

Αν ΄κ΄ έν , θ' αφήνω σας και φεύω.
ΧΑΜΠΟΣ

Καλά λέει σας, κόψ’τεν την λαλίαν εσουν, ο πατριώτες εμουν το καλόν εμουν θέλ’. Θα ευτάμε όπως λες.

ΛΕΥΤΕΡΤΣ Εσύ μαναχόν μ’ αφήντς μας και φευς κ’ εμείς ό,τι λες εκείνο θα ευτάμε.

ΠΡΟΕΔΡΟΣ Κάργας Αστέριος
ΚΑΡΓΑΣ

Τι θελ’ς πάλ’, κυρ μπάρμπα δικαστή;

ΠΡΟΕΔΡΟΣ Πες μας τι έγινε στο πανηγύρι ν’ ακούσει και ο κ. Μεταλλίδης, για να λάβει γνώσιν. Με την πάλην τι
έγινε;
ΚΑΡΓΑΣ

Άκουγι. Η Γιουρίκας ικεί που τς μάζουνι, άξει τ’ φουνή τς Παναΐλας, Τότι έγινι θηρίου ανήμερου,
Έπιασι τ’ Μήτρου απ’ του λαιμό και τουν έσφιγγι δυνατά. Η Μήτρους φωνάζι, παραδίνουμι κι
ιφτός ου Γιουρίκας τουν έσφιγγι πιο δυνατά. Μ’ έπιασαν οι διαόλ’, άμα δεν μπουρούσα να
κάνου τίποτι, Έκατσα στ’ αβγά μ’. Αχ καημένι Μήτρου, σι βλέπου κι ραγίζιτι η καρδία μ’.

ΠΡΟΕΔΡΟΣ Ωραία μέχρις εδώ. Τι έγινε μετά;
ΚΑΡΓΑΣ

Μη βιάζισι, θα σι πω. Ου Μήτρους έβγαλι τ’ γλώσσα τ’ μια πιθαμή όξου, τεντουσι τα πδάρια τ’
κι παραλίγου να τα τναξ. Καλά που πήρι ου Χάμπους του Μήτρου απ’ τα χέρια του Γιουρίκα,
αλλιώς δεν ξέρου τι θα γίνουνταν. (Ρίχνει μια ματιά στον Γιωρίκα που όλο αυτό το διάστημα τον
αγροιοκοίταζε και τον πιάνει πανικός). Ωχ μανούλα μ’, κι πώς μι αγριοκοιτάζ’, μ’ έβαλι κι μένα στου
μάτ’. Σώστιμι, σώστιμι.

ΠΡΟΕΔΡΟΣ Μην πανικοβάλλεσαι, μη φοβάσαι.
ΓΙΩΡΙΚΑΣ

Τερείς το ûκυλίν τ’ αφορισμένον ντο λέει; Για τον Μήτρον ατ’ δεν ‘κι λέει ο αλεπομούτσουνον.
Φαίνεται σ’ ατουνου πα το κιφάλ’ κάτ’ λαλεί.

ΔΙΚΗΓΟΡΟΣ Γιωρίκα, κόψον τη λαλία σ’. Αφ’ς ατον ας πάει λέει.

ΓΙΩΡΙΚΑΣ

‘Κ’ έκ’σες ατον ντο είπεν;

ΔΙΚΗΓΟΡΟΣ Ας πάει λέει και στέκ’.

ΓΙΩΡΙΚΑΣ

Τεμôκ’ ατός ας πάει λέει και στέκ’, ας λέει ήντöν θέλ’, κ’ εγώ ας κάθουμαι κι ακούγ’ ατον.

ΔΙΚΗΓΟΡΟΣ Αφ΄ς ατον είπα, ας πάει υλάζ’ και στέκ’.

ΓΙΩΡΙΚΑΣ

Αν γλυτώνω ας αβουτείντς τοι παλαλούς θα πάω ίσα σην Παναΐλα μ’, πολλά εροθύμεσα τεν.

ΔΙΚΗΓΟΡΟΣ Πολλά μ’ αγληγορείς, Έστα ας τερούμ’ ντο θα ‘ίνεται κ’ επεκεί. Ποίσον υπομονήν.

ΚΟΛÈΣ

Αφ’ς την Παναΐλαν ας αναμέν’ κι ας τερούμ’ ντο θα ‘ίνεται.

ΓΙΩΡΙΚΑΣ

Ντο θα ‘ίνεται, ντο ηξέρτς εσύ ο παιδάς;

ΚΟΛÈΣ

Ση νύφες τ’ οσπίτ’ τραμ και τρουμ και ση γαμπρού χαπάρ’ ‘κ’ έü’νε.

ΠΡΟΕΔΡΟΣ Κύριε Μεταλλίδη, ο κατηγορούμενος, Πρεσταγκίδης Γεώργιος, κατηγορείται ότι την 16ην Ιουνίου
1925, ημέραν του Αγίου Πνεύματος, κάθ’ ην ετελείτο η πανήγυρις του χωρίου Σεβαστού, εις αγώνα
πάλης ολίγον έλειψε να αφήσει άπνουν τον Δημήτριον Τουλούμην.
ΓΙΩΡΙΚΑΣ

Τουλούμ’ έτον και τουλούμ εγέντον ο καημένον. Μη σύρ’νε όλον το βάρος σ’ εμέν.

ΠΡΟΕΔΡΟΣ Μην διακόπτεις, κύριε Πρεσταγκίδη. Ο εν λόγω Τουλούμης ενοσηλεύθη εις το Δημοτικόν
Νοσοκομείον Θεσσαλονίκης επί ένα εξάμηνον χωρίς να επανακτήσει την φωνήν του, όπως και εσείς
δύνασθε να διαπιστώσετε. Παρακαλώ βοηθείστε μας εις την εκδικαζομένην υπόθεσιν.
ΔΙΚΗΓΟΡΟΣ Γιωρίκα, εσύ πώς εποίκες αΐκον δουλείαν;

ΓΙΩΡΙΚΑΣ

Ντο εποίκα, ντο θελτς να λες;

ΔΙΚΗΓΟΡΟΣ Άλλο ντο εθέλ’νες να εποίνες; Αδακά κατηγορούνε σε ότι θα εφούρκιζες τη χώρας τον άνθρωπον.

Για πέει με ντο εγέντον και πώς εγεντον;
ΓΙΩΡΙΚΑΣ

Επιάσταμ’ μετ’ εκείνον εκαικά(δείχνει τον Τουλούμη) σο πάλεμαν. Σην αρχήν εφέκα τον να κρούει
με ώσνα νεγκάûκεται. ‘Οντες ενεγκάστεν κ’ ερχίνεσεν να κοντοûοûνίζ’, έκ’σα τη λαλίαν τη Παναΐλας
που έιπε με: «Γιωρίκα, μετ’ εμόν την ευüήν τάλεψον απάν’ ατ’ και ντως ατον κα άμον ζου κοιλίαν».
Ατότε είπα κ’ εγώ «φτερά έγκα, Παναΐλα» κ’ ελάγγεψα απάν’ ατ’ άμον γιλτουρούμ’. Επίασα
κ’ εντώκα τον κα άμον ζου κοιλίαν. Επεκεί επίασα τον ας σην γούλαν κ’ ερχίνεσα να σπίγγ’ ατο.
Εκείνος ατότε ετûάιξεν, παραδίνομαι. Κόψον τη λαλία σ’ είπα τον, άμα εκέινος ο κομενόχρονον
‘κ’ έκ’σε με. Εσύ είσαι που ‘κι κόφ’ς τη λαλία σ’, είπα κ’ εγώ, κι ατότε εσπιξα τον κι άλλο δυνατά.
Κι αν ‘κ’ έρχουσον ο Χάμπον να παίρ’ öτον ας σα üέρö μ’, ‘κι ηξέρω ντο θα εγίνουσον. Ίσως, λέγω,
ίσως, να εφούρκιζα τον κι οσήμερον ‘κι θα έτον αδαπέσ’.

ΔΙΚΗΓΟΡΟΣ Άλλο καμίαν επάλεψες;

ΓΙΩΡΙΚΑΣ

Όχι, ‘κ’ επάλεψα καμίαν, πρώτην φοράν. Και αν ‘κ’ έρχουσαν ο Λευτέρτς και ο Κόλöς να παίρν’νε με
ας σ’ οσπίτ’, ούτε σο πανοΰρ’ θα επένα, ούτε θα επάλευα και ούτε τη πεντικού τα τρυπία θα ερίαζα.

ΔΙΚΗΓΟΡΟΣ (Στους μάρτυρες) Για πέειτε με εσείς, αέτσ’ όπως λέει ατα ο Γιωρίκας εγένταν γιόξα γιόχ’.

ΧΑΜΠΟΣ

Αέτσ’ εγένταν, όπως είπεν ατα ο Γιωρίκας

ΔΙΚΗΓΟΡΟΣ Γιώρικα, καλά και ντο ‘κ’ έφουρξες ατον, αν ‘κ’ έν’ θα ερίαζες τη πεντικού τα τρυπία ώσνα επένες σον

άλλον κόσμον. Εματανόησες για ό,τι εγέντον;
ΓΙΩΡΙΚΑΣ

Άμον ûκυλίν. Ας ετσακούσαν αβούτα τα γαγγρωμένα (δείχνει τα χέρια του). Αν έξερα ντο θα
έρχουσον σο κιφάλι μ’, ούτε τον Κόλöν θα έκουγα και ούτε τον κουμπάρο μ’, τον Λευτέρ’.
Εγώ εξέρω ντο έσυρα όσον ατώρα ση πεντικού τα τρυπία.

ΔΙΚΗΓΟΡΟΣ (Στους μάρτυρες) Εσείς ντο εξέρετε, για πέει τε κ’ εσείς.

ΚΟΛÈΣ

Εγώ κι ο Λευτέρτς εποίναμ’ σεΐρ’ σο πανοΰρ’ν εμουν. Έρθεν σουμά μουν ο Τουλούμπς και είπε
μας πως έν’ πöχλιβôνος και θέλ’ να παλεύ’. Εμείς επήγαμ’ έγκαμ’ τον Γιωρίκαν ας σ’ οσπίτ’ και
επάλεψεν με τον Τουλούμ’. Τ’ άλλα έκ’σες ατα ας σον Γιωρίκαν πώς εγένταν, μη λέμ’ ατα μίαν κι
άλλο.

ΔΙΚΗΓΟΡΟΣ Για πέει με κ’ εσύ Λευτέρ’, ντο εξέρτς;

ΛΕΥΤΕΡΤΣ Εποίκαμε όπως είπεν ο Κόλöς. Ο Τουλούμς εθέλνεν να εκρούναν και μουστέας. Ο Γιωρίκας ‘κ’
εθέλεσεν να χαλάν’ το χατίρ’ν ατ’. Ο μαύρον ο Γιωρίκας σην αρχήν έφαεν κάτ’ μουστέας, ντο να
λέγω σε. Εγώ πα θαμάουμαι πώς ‘κ’ έπαθεν τιδέν. Όσον τ’ επήεν ο Τουλούμς ενεγκάστεν κ’
ερχίνεσεν να τεντελίζ’. Σα τελευταία ο Γιωρίκας εδώκεν ατον κάμποσα ζοπέας. Έκ’σεν και
την λαλίαν τη Παναΐλας κι ατότε μη ρωτάς ντο εγέντον.
Επίασεν τον Τουλούμ’ ας σον γούλαν και ίσως να εφούρκιζεν ατον, λέγω ίσως. Αέτσ’ είπεν ο
Χάμπον, αέτσ’ είπεν ο Γιωρίκας, αέτσ’ λέγω κ’ εγώ. Όπως έκ’σες, όλ’ είπαμε ίσως.
ΔΙΚΗΓΟΡΟΣ Κανείται, εγροίκ’σα(Απευθύνεται στους δικαστές) Κύριε πρόεδρε, κύριοι δικαστές, ο

κατηγορούμενος, Πρεσταγκίδης Γεώργιος όπως αποδεικνύεται εκ των καταθέσεων των μαρτύρων,

αλλά και του ιδίου, δεν φέρει ακεραίαν την ευθύνην.
Ο κ. Τουλούμης μολονότι εγνώριζεν ότι ο Γεώργιος Πρεσταγκίδης δεν είναι επαγγελματίας
παλαιστής και δεν εγνώριζεν τους όρους της πάλης, ηξίωσεν και μάλιστα επιμόνως, προφανώς
για να δημιουργήσει εντυπώσεις εις στους απλούς κατοίκους του χωρίου Σεβαστού και των
περιχώρων, η συνάντησις, δηλαδή η πάλη, να γίνει με γρονθοκτυπήματα. Ο Πρεσταγκίδης Γεώργιος,
κατηγορούμενος της παρούσης δίκης, παρά την απειρίαν του, διότι δεν επάλεψεν άλλην φοράν,
κατόρθωσε να καταβάλει τον αντίπαλόν του. Μετενόησεν….
ΓΙΩΡΙΚΑΣ

Εμετανόησα, εμετανόησα, ‘κ’ εθέλ’ να εποίνα αΐκον κακόν ση χώρας τον άνθρωπον. Ελέπ’ ατον,
αέτσ’ όπως εγέντον, και λύεται η καρδία μ’. Παρακαλώ ατον να σ’χωρά με.

ΔΙΚΗΓΟΡΟΣ Γιώρικα, ποίσον ολίγον υπομονήν. (Στους δικαστές) Μετενόησεν, καθώς και υμείς αντελήφθητε,

δι ο εγένετο. Δέον και πάλι να τονισθεί ότι δεν φέρει ακεραίαν την ευθύνην, δι ους λόγους και
πρότερον ανέφερον. Η όλη εικών του Πρεσταγκίδη δείχνει άνθρωπον φιλήσυχον και οπωσδήποτε
ανίκανον να προξενήσει κακόν εις συνάνθρωπόν του. Αυτήν την εντύπωσιν πιστεύω θα εδώσεν και εις υμάς.
ΛΕΥΤΕΡΤΣ Ντ’ έμορφα είπεν ατα αβούτος τ’ εμέτερον ο άνθρωπον. Ο θεόν έστειλεν ατον.
ΠΡΟΕΔΡΟΣ Το δικαστήριον ευχαριστεί δι' εμού τον κ. Μεταλλίδην Πολύκαρπον.
(Οι δικαστές συζητούν χαμηλοφώνως και μετά ανακοινώνεται η απόφαση)
ΕΙΣΑΓΓΕΛΕΑΣ

Το δικαστήριον λάβων υπόψιν τας καταθέσεις των μαρτύρων και την απολογίαν του
κατηγορουμένου, Γ. Πρεσταγκίδη, τη βοηθεία του δικηγόρου κ. Μεταλλίδη Πολύκαρπου,
επιβάλλει εις τον κατηγορούμενον, Πρεσταγκίδην Γεώργιον, κρίνον λίαν επιεικώς, την ποινήν
της δωδεκαμήνου φυλακίσεως δια τους παρακάτω λόγους:
1)Διότι δεν εγνώριζε τους όρους της πάλης.
2)Διότι υπήρξεν υπόδειγμα εναρέτου χωρικού και ο πρότερος βίος του υπήρξεν

εντιμότατος.

3)Διότι μετενόησεν ειλικρινώς δι' ο εγένετο.
Οι μάρτυρες είναι ελεύθεροι και δύνανται να αναχωρήσουν διά τας εστίας των.
ΔΙΚΗΓΟΡΟΣ Εσείς οι τρείος (στους μάρτυρες) επορείτε να πάτε σο χωρίον εσουν. Εσύ, Γιωρίκα….

ΓΙΩΡΙΚΑΣ

Εγώ πα θέλω να πάω σο χωρίον, θα αναμέν’ με και η Παναΐλα.

ΔΙΚΗΓΟΡΟΣ Εσύ, Γιωρίκα, αν έξερτς ατο, πολλά εφτενά εγλύτωσες ατο.

ΓΙΩΡΙΚΑΣ

Εγλύτωσα, πατριώτη, εγλύτωσα ας ση πεντικού τα τρυπία;

ΔΙΚΗΓΟΡΟΣ Εδίκασαν εσε δώδεκα μήνας. Τα εξ επέρασαν, τα άλλα εξ πα αγλήγορα θα περάζ’νε. Ποίσον

υπομονήν.
ΓΙΩΡΙΚΑΣ

Όϊ ν’ αϊλί εμέν, μανίτσα μ’, πώς θα ερôζω ξαν τη πεντικού τα τρυπία, εγίλεψεν τ’ ομμάτι μ’.

ΔΙΚΗΓΟΡΟΣ Η λαλία σ' μ’ εβγαίν’. Αν ‘κ’ έμ’νε εγώ, ποίος εξέρ’ πόσα χρόνö θα εκείσ’νε ση πεντικού τα τρυπία.

ΓΙΩΡΙΚΑΣ

Ας είσαι καλά, ‘κι θα ανασπάλω σε. Θα λέγ’ ατο και τη Παναΐλαν, να μαθάν’ κ’ εκείνε πως ερουξάμ’
απάν’ σ’ έναν καλόν πατριώτην.

ΚΟΛÈΣ

Γιώρικα, υπομονήν κι άλλο τίποτα.

ΧΑΜΠΟΣ

Η υπομονή, Γιώρικα, έν’ καλόν πράμαν.

ΛΕΥΤΕΡΤΣ Αχ, κούμπαρε, εγώ πώς ‘κι θα ελέπω σε ατόσα μήνας.
ΓΙΩΡΙΚΑΣ

Πέει με κ’ εσύ ποίσον υπομονήν, η υπομονή έν’ καλόν πράμαν.

ΛΕΥΤΕΡΤΣ Θα λέω τον Κώστην να έρται ελέψε και να φέρτσε κ’ έναν φουρνέαν ψωμία.
(Οι δικαστές αποχωρούν αφού πρώτα χαιρετήσουν το δικηγόρο. Ο Γιωρίκας πάει στον Τουλούμη
και λέει)
ΓΙΩΡΙΚΑΣ

Να σχωράς με για το κακόν ντ’ εποίκα σε.
(Ο Τουλούμης δείχνει συγκινημένος. Ο χωροφύλακς παίρνει τον Γιωρίκα και οι φίλοι του τον
αποχαιρετούν με αγκαλιάσματα και φιλιά. Ο Κάργας παίρνει τον Τουλούμη και καθώς φεύγουν
κοιτάζει πονηρά τον Γιωρίκα και λέει)

ΚΑΡΓΑΣ

Είνι όμορφη η Παναΐλα, χαλάλι σου Γιουρίκα. Άμα δεν τη παρς, θα την πάρου εγώ.

ΓΙΩΡΙΚΑΣ

Λευτέρ’, τ’ ομμάτö σουν και την Παναΐλαν. Να λέτ’ öτεν πως είμαι καλά και να ευτάει υπομονήν.

ΛΕΥΤΕΡΤΣ Καλά, Γιώρικα, καλά. (και φεύγουν όλοι)

ΑΥΛΑΙΑ
ΠΡΑΞΗ Δ
Σκηνικό - Στο σπίτι της Παναΐλας.
(Η Παναΐλα κεντάει και η μάνα της γνέθει μαλλί.)
ΠΑΝΑΪΛΑ

(Αναστανάζει και στενοχωρεί τη μάνα της)

ΠΑΡΕΣΑ

Παναΐλα, πουλόπο μ’, μ’ ωφλöέυς και τογρöεύς την καρδία μ’.

ΠΑΝΑΪΛΑ

Πώς να μη ωφλöεύω, τα δώδεκα μήνας έρθαν κ’ εδεύαν κι ο Γιωρίκας ούτε εφάνθεν ούτε κ’
έναν χαπάρ έστειλαν. ‘Κι ηξέρω ντο να βάλω με το νου μ’. Άμον χαμένα έχ’ ατα.

ΠΑΡΕΣΑ

Μη στενχωρεύσκεσαι και τρως την ýη σ’. Αν ‘κ’ ενέσπαλλε ‘σε θα έρται. Το πολλά επήεν και
τ’ ολίγον επέμ’νεν.

ΠΑΝΑΪΛΑ

Μάνα, έσπασεν η ýη μ’, θα εβγαίνω ολίγον οúωκά. Ίσως κρούω κ’ έναν κιφάλ’ ση Συμέλας κέσ’.

ΠΑΡΕΣΑ

Δέβα, πουλόπο μ’, δέβα λάστ’ και ξάι μη στεναχωρεύσκεσαι.
(Μόνη της) Ανάθεμα κι αβούτο (το μαλλί που γνέθει) ντο ηξέρ’ και όλεν κόπεται; Έü’ ατο
πόσα ημέρας σο üέρι μ’ και ‘κ’ επορώ να τελέν’ ατο. (Ύστερα απο μικρή διακοπή). Όλö καλά, με
την Παναΐλαν ντο θα ευτάμε; Πολλά στεναχωρεύκεται το πουλί μ’.
Ο νους ατ’ς επέμ’νεν απ’ οπίσ’ ατ’. Εγέντον και αυτίχολος. Τρανόν πελôν ερούξεν απάν' εμουν,
τρανόν κακόν, τρανόν τυραννισία. ‘Κι κόφτ’ και τ’ ομούτ’ ας ακείνον τον παιδάν. Να εθέλ’νεν
κ’ επέρνεν τον Πανίκαν, άûκεμα ‘κι θα εποίνεν. Πώς θα ευτά(γ)ω και λέγ’ ατο κει; Ντο έτον αβούτο
σ’ εμέτερον το κιφάλ’; Άψιμον ερούξεν απάν’ εμουν.

ΠΟΠΑΣ

(Μπαίνοντας) Πάρεσα, πού έν’ η Παναΐλα;

ΠΑΡΕΣΑ

‘Κ’ έν’ πολλά ασσό εξέβεν.

ΠΟΠΑΣ

Πώς έν’, πώς ελέψ’ ατεν;

ΠΑΡΕΣΑ

Πολλά στεναχωρεμέντσα έν’, όλεν ωφλöεύ’. Ο νους ατ’ς απέμ’νεν σ’ εκείνον τον παιδάν κ’ εκείνος
πουδέν ‘κι φαίνεται.

ΠΟΠΑΣ

Εξέρτς ντο λέγω, Πάρεσα;

ΠΑΡΕΣΑ

Ντο λές; Για πέει κι ας ακούω, λάü’ κάτ’ καλόν έν’.

ΠΟΠΑΣ

Για τέρεν μίαν ατου ολόερα αν έν’ η Παναΐλα. Μ’ öκούει μας ντο λέμε. ‘Κι πρέπ’ ν’ öκούει μας.

ΠΑΡΕΣΑ

Ντο εξέρτς, ντο έρθες να λες; Γιάμ’ έν’ κανέναν κακόν; Γιάμ’ θα εβγάλτς σην γεράν απάν
φουûκαλίδαν;

ΠΟΠΑΣ

Νέκουτûη, τέρεν μίαν αν έν’ η Παναΐλα, είπα σε.

ΠΑΡΕΣΑ

(Πηγαίνοντας) Αβούτος πα πολλά αυτίχολος εγέντονε άμον την θαγατέραν ατ’.

ΠΟΠΑΣ

(Μονολογεί) Πού θα πάει αβούτο η δουλεία; Ντ’ άγνος έν’ κι αβούτος ο κόσμος; Άλλα νουίεις κι
άλλα έρταν σο κιφάλι σ’.

ΠΑΡΕΣΑ

(Φωνάζει) Παναΐλα, ε Παναΐλα. Κόριτσ’ πού είσαι; (Επιστρέφει) Πουδέν ‘κι φαίνεται, ίσως να επήεν

ση Συμέλας κέσ’.
ΠΟΠΑΣ

Άρ’ δός ωτίν και άκ’σον. Πολλά καλοί άνθρωποι είμες ντ’ εκάτσαμ’ κ’ ενέμ’ναμε ατόσον καιρόν.
Εκείνος ο παιδάς, σωστός αν έτον, έπρεπεν όσον τώρα να εστείλνεν έναν χαπάρ’.
Κανείται ντ’ ενέμ’ναν ατον, πρέπ’ να τερούμε ντο θα ευτάμε με το κορίτσ’ν εμουν. Τα χρόνö
δöβαίν’νε.

ΠΑΡΕΣΑ

Σωστά λες, άμα ντο πρέπ’ να ευτάμε;

ΠΟΠΑΣ

Πάρεσα, έλα ας δίμ’ ατεν τον Πανίκαν. Καλόν παιδίν έν’ και τη σειράν ατουν πα καλά έü’νε.

ΠΑΡΕΣΑ

Ατό ντο λες, εγώ πα ενούντζα το, άμα πώς θα λέμ’ ατο την Παναΐλαν; Εκείνε αν ‘κι θέλ’ δεν ‘κι
‘ίνεται. Φογούμαι χειροτερεύουμ’ τα πράματα και ντο ‘ίνεται ατότε; Άλλο είδες τον κύρ’
τη Πανίκα;

ΠΟΠΑΣ

Πώς, πολλά φοράς, κι άμον ντ’ εγροικώ τρανά χαβάûö έü’νε την Παναΐλαν να ευτάνε νύφεν.
Να εθέλνεν και να επέρνεν ατον άûκεμα ‘κι θα εποίνεν. Θα ησύχαζεν και τ’ εμόν το ýόπον.

ΠΑΡΕΣΑ

Εγώ πα πολλά θέλω, άμα πώς θα ‘ίνεται;

ΠΟΠΑΣ

Άμον το έκ’σα, θέλνε να έρταν σο ψαλάφεμαν, Εμείς ας είμες έτοιμοι, κι αν έρταν ‘κι θα κλώθουμ’
ατ’ς οπίσ’.

ΠΑΡΕΣΑ

Να εθέλνεν κ’ έλεεν το ναι, τρανόν χαράν θα εδίνε μας.

ΠΟΠΑΣ

Εγώ, Πάρεσα, πιστεύω πως ατό την δουλείαν εσύ επορείς και φερτς ατο σο κιφάλ’. Τ’ αΐκα εσύ
πετûαρεύς ατα. Τέρεν και γόμωσον το κιφάλν’ ατ’ς.

ΠΑΡΕΣΑ

Θα τερώ κ’ ευτά(γ)ω όπως λες, να γομώνω το κιφάλ’ ν ατ’ς. Αν επορώ και καταφέρ’ ατα, καλά, άμα
ατό η δουλεία ‘κ’ έν’ και εύκολον. Η Παναΐλα πολλά αγαπά τον Γιωρίκαν.

ΠΟΠΑΣ

Εγώ ας πάω ευτά(γ)ω τον εσπερινόν κι ας ελέπω σε, όντες κλώσκουμαι καλά να είν’ τα χαπάρö.

ΠΑΡΕΣΑ

(Αφού φύγει ο παπάς μονολογεί) Ατώρα θέλω σε. Ντο θα ιτουρεύς και θα λες ατεν; (Ύστερα από
μικρή παύση). Άμον κάτ’ έρθεν σο νου μ’, άμα ντ’ εξέρω αν θα φέρω σο κιφάλ’ ατο τη δουλείαν.
Ο πόπας εφέκεν όλεν το βάρος σ’ εμέν απάν’. Ας έρται η Παναΐλα κι ατότε τερώ ντο θα ευτά(γ)ω,
τεμôκ’ πώς θα φέρ’ ατο σο τûαλούμ’ και λέγ’ ατο κει.
(Ακούγονται βήματα) Η Παναΐλα θα έν’. Χριστέ μ’ (κάνει την προεσευχή της), γουρπάν σ’ όνομα σ’,
φώτσ’ον με να φέρω σο κιφάλ’ ατό την δουλείαν, να ησυχάζ’ και ο ποπάς.

ΠΑΝΑΪΛΑ

(Μπαίνοντας δείχνει να είναι πολύ στενοχωρημένη).

ΠΑΡΕΣΑ

Σην ώραν έρθες, Παναΐλα. Να έξερες μαναχόν πώς ενεμείνα σε.

ΠΑΝΑΪΛΑ

Λάü’, μάνα, επέρες έναν καλόν χαπάρ’;

ΠΑΡΕΣΑ

Όχι, πουλόπο μ’, κάτ’ άλλο θέλω να λέγω σε. (Στον εαυτό της) Πώς θα σκαλώνω, γιάμ’ θα
χειροτερεύω τα πράματα;

ΠΑΝΑΪΛΑ

Μάνα, ντο θα λες με; Για πέει κι ας ακούω.

ΠΑΡΕΣΑ

Παναΐλα πουλόπο μ’. Ελέπω σε ντο είσαι στεναχωρεμέντσα και λύεται το ýόπο μ’.
Τογραεύς την καρδία μ’. Νυχτοήμερα εσέν νουνίζουμ', εγώ κι ο πατέρας σ'.

ΠΑΝΑΪΛΑ

Μάνα, εγροικώ ατο, άμα ντο πρέπ’ να ευτά(γ)ω;

ΠΑΡΕΣΑ

(Στον εαυτό της) Καιρός έν’ να λέγ’ ατο κει. Έϊ, πόπα, σε τρανόν πελôν εσέγκες με.

ΠΑΝΑΪΛΑ

Μάνα, ντο λες;

ΠΑΡΕΣΑ

Πάρεσα, εξέρω ο νους-ι-σ’ έν’ σον Γιωρίκαν.

ΠΑΝΑΪΛΑ

Μάνα, και σίναν θελτς να έν’;

ΠΑΡΕΣΑ

Όλö καλά, πουλόπο μ’, άμα τα πράματα ‘κ’ είναι αέτσ’.

ΠΑΝΑΪΛΑ

Καλά και ντο πρέπ’ να ευτά(γ)ω;

ΠΑΡΕΣΑ

Παναΐλα, έλα άκ’σον τον κύρη σ’, άκ’σον τη μάνα σ’, το καλό σ’ θέλ’νε, ας σην στράταν ατουν μ’
εβγαίντς. Εξέρτς πόσον αγαπούμε σε και πόσον τρανόν αδυναμίαν έχουμε σε.

ΠΑΝΑΪΛΑ

Μάνα, εξέρ’ ατο και κανέναν παράπονον ‘κ’ έχω. Ντο είπετε με και ‘κ’ έκ’σα σας;

ΠΑΡΕΣΑ

Εμείς πα , πουλόπο μ’, ‘κ’ έχουμ’ κανέναν παράπονον ας εσέν.

ΠΑΝΑΪΛΑ

Κιάμ’ άλλο ντο είν’ ατά ντο λες και στεναχωρεύς με;

ΠΑΡΕΣΑ

Πώς θελτς να λέγω σ’ ατ’ και να εγροικάς.

ΠΑΝΑΪΛΑ

Μάνα, ντο να εγροικώ;

ΠΑΡΕΣΑ

Λέγω, κανείται ντο εποίκες υπομονήν.

ΠΑΝΑΪΛΑ

Και ντο πρέπ’ να ευτά(γ)ω;

ΠΑΡΕΣΑ

Τα χρόνö αγλήγορα δöβαίν’νε. Κάθαν πράμαν σον καιρόν αθες.
Φογούμαι, αέτσ’ όπως ευτάς, σα τελευταία θ’ απομέντς σι τûάχ’ κ’ εκέινο ‘κι θα σύρκεται.

ΠΑΝΑΪΛΑ

Μάνα, ντο αγνά και θαυμαστά πράματα είν’ ατά ντο λες;

ΠΑΡΕΣΑ

Ναι τûικάρι μ’, εκέινο ντο έπρεπεν να εποίνες, εποίκες ατο. Ενέμ’νες ατον, έκλαψες, ετυρρανίες,
ετυράντσες κ’ εμάς.

ΠΑΝΑΪΛΑ

Ντο να ευτά(γ)ω, τ’ εμόν πα το τυχερόν αΐκον έτον.

ΠΑΡΕΣΑ

Ατό μη λες ατο.

ΠΑΝΑΪΛΑ

Ε! πώς πρέπ’ να ευτάμε;

ΠΑΡΕΣΑ

Καλός να έτον, έναν χαπάρ’ θα εστείλνεν. Πέει με, καλά ‘κι λέγω; Όσον πόσον θ’ αναμέντς ατον;

ΠΑΝΑΪΛΑ

Έπρεπεν να εστείλνεν και ‘κ’ έστειλεν. Ίσως να στείλ’.

ΠΑΡΕΣΑ

Αχ! Πόπα, εσύ ποίσον τον εσπερινόν κ’ εγώ ας γομώνω το κιφάλ’ τη Παναΐλας. (Και ξαφνικά)
Παναΐλα, έλα έπαρ’ τον Πανίκαν.
Πολλά καλόν παιδίν έν’ κι ας σο üέρ’ν ατ’ όλö έρταν. Τα κυρουκά ‘τ’ πα καλοί και προκομμέν’
άνθρωποι είναι. Μη χαντς έναν αΐκον καλόν τυχερόν.

ΚΩΣΤΗΣ

Παναΐλα, ε Παναΐλα, απέσ’ είσαι;

ΠΑΝΑΪΛΑ

Ναι, απέσ’ είμαι.

ΠΑΡΕΣΑ

Ποίος να έν’, ‘κ’ εχώρτσα την λαλίαν ατ’.

ΠΑΝΑΪΛΑ

Άμον τη Κώστη η λαλία εφάνθε ‘με. (Τρέχει αμέσως στην πόρτα).

ΠΑΡΕΣΑ

Νέκουτûη, τίνος Κώστη;

ΠΑΝΑΪΛΑ

Τη ξαδέλφονος τη Γιωρίκα. Λάü’ φέρ’ έναν καλόν χαπάρ’.

ΠΑΡΕΣΑ

Ατόν εροθύμεσα μ’ ατώρα. Ας αφήν’ μας κι ατός σην ησυχίαν εμουν.

ΚΩΣΤΗΣ

(Μπαίνει με τη γυναίκα του τη Σοφία) Ύας και üαιρετίας.
(Η Παναΐλα τους καλωσορίζει και περιμένει με αγωνία να μάθει κάτι για το Γιωρίκα. Φιλιένται και
αγκαλιάζονται με τη Σοφία. Η Παρέσα τους καλωσορίζει ψυχρά.)

ΠΑΝΑΪΛΑ

Καθέστεν, ας τερούμε ντο ευτάτε.

ΣΟΦΙΑ

Ολίγον θα κάθουμες γιατί αγληγορούμε. (Κάθονται)

ΠΑΝΑΪΛΑ

Ε! πώς αέτσ’ απαδακέσ’; Πολλά καιρόν είχα να έλεπα σας.

ΚΩΣΤΗΣ

Σο Κιλκίς έμ’νες. Την Σοφίαν επέρα κ’ επήγα σο διατρόν. Αβούτα τα ημέρας ‘κ’ έü’ το καιρόν
ατ’ς, όλεν ψυχούται. Σίτö εδεβήναμ’ απαδακέσ’, είπαμ’ ας κρούμε έναν κιφάλ’ ση Παναΐλας
να τερούμε ντο ευτάτε και αν επέρετε κανέναν χαπάρ’ ας σον Γιωρίκαν.
(Η Παρέσα είναι συνέχεια κατσουφιασμένη και καθώς βρίσκεται πίσω από τον Κώστη και την
Σοφία, κάνει νοήματα στην Παναΐλα να μη τους δίνει σημασία για να φύγουν γρήγορα).

ΠΑΝΑΪΛΑ

Εμείς δεν ‘κ’ έμαθαμ’, και τα δώδεκα μήνας έρθαν κ’ εδέβαν κ’ εκείνος ούτε εφάνθεν και ούτε έναν
χαπάρ’ έστειλεν. ‘Κ’ εξέρω ντο να βάλω σο νου μ’.

ΠΑΡΕΣΑ

(Ευχαριστιέται μ’ αυτά που λέει η Παναΐλα).

ΚΩΣΤΗΣ

Εμείς πα, Παναΐλα δεν ‘κ’ έμαθαμ’, άμα μη στεναχωρεύκεσαι, θα έρται. Ίσως να έτυχεν ατον έναν
εμπόδιον.

ΠΑΡΕΣΑ

(Πάλι αγριεύει με αυτά που λέει ο Κώστης)

ΠΑΝΑΪΛΑ

Πώς να μη στεναχωρεύκουμαι. Πονώ τα κυρουκά μ’. Εκείν’ πα έναν κ’ έναν με τ’ εμέν
στεναχωρεύκουνταν.

ΠΑΡΕΣΑ

(Ευχαριστιέται).

ΣΟΦΙΑ

Σωστά λες, Παναΐλα, άμα ποίσον ολίγον κι άλλο υπομονήν. Ενέμ’νες κ’ ενέμ’νες, ανάμ’νον ολίγον κι άλλο.

ΠΑΡΕΣΑ

(Πάλι κατσουφιάζει)

ΚΩΣΤΗΣ

Εσύ, θεία Παρέσα, δεν ‘κι λες;

ΠΑΡΕΣΑ

Εγώ ντο ηξέρω και ντο θα λέγω.

ΚΩΣΤΗΣ

Πολλά στεναχωρεμέντσαν ελέπω σε.

ΠΑΡΕΣΑ

Εγώ πα άμον την Σοφίαν όλεν ψυχούμαι, κρυφόν ψύχον έχω.

ΚΩΣΤΗΣ

(Με τρόπο στη Σοφία). Σούκ’, Σόφια, ας πάμε, ‘κ’ ερέχτα το σουφάτ’ν ατ’ς (Σηκώνονται).
Εμείς, Παναΐλα, ας πάμε, κι αν παιρτς κανέναν χαπάρ’, να μενύσ’ ατο και σ’ εμάς. Κ’ εσύ πα, θεία
Παρέσα, περαστικά, αγλήγορα να χάται από πάν’-ι-σ’ ο κρυφόν ο ψύχον.

ΠΑΝΑΪΛΑ

Ντ’ αγληγορείτε, καθέστεν.

ΠΑΡΕΣΑ

(Με τρόπο στην Παναΐλα). Αφ’ς ατ’ς ας πάνε χάνταν απαδακέσ’.

ΚΩΣΤΗΣ

Θα πάμε, Παναΐλα, γατί ατώρα θα έρταν και τα ζα και σ’ οσπίτ’ κανείς ‘κ’ έν’.

ΠΑΝΑΪΛΑ

Έναν κέρασμαν πα ‘κ’ εποίκαμε σας, πολλά εγληγόρεσετε.

ΣΟΦΙΑ

Σ’ άλλ’ το μίαν, Παναΐλα, ‘κι πειράζ’.

ΠΑΝΑΪΛΑ

(Αγκαλιάζεται και φιλιέται με τη Σοφία) Να πάτε σο καλόν.

ΠΑΡΕΣΑ

(Στον εαυτό της) Τέρεν εσύ τα ûοχράτö, εθαρείς άλλο ‘κ’ είδαν τ’ έναν τ’ άλλο, θα ευτάνε με και σπάνω.

ΣΟΦΙΑ

Όπως είπαμε, Παναΐλα, υπομονήν (Φεύγουν και η Παναΐλα τους ξεπροβοδίζει).

ΠΑΡΕΣΑ

(Μονολογεί) Απόθεν έρθαν εκρεμίγαν αδαπέσ’ τ’ αφορισμένα τα νερöσίας. Ας ετσακούσαν
τα ποδάρö τουν κι αδαπέσ’ να μη επάτ’ναν. Θα χαλάνε την δουλείαν εμουν αν ‘κ’ εχάλασαν ατο.
Ατώρα πα ποίος εξέρ’ ντο θα λένε την Παναΐλαν να γομών’νε το κιφάλ’ν ατ’ς.

ΠΑΝΑΪΛΑ

(Μπαίνοντας) Μάνα, ντ’ εμούστρωνες όντες είδες τον Κώστην και τη Σοφίαν;

ΠΑΡΕΣΑ

Χάσον τα νöλôτö, πώς ονοματίεις ατ’ς πα. Ποίος δôβολος έστειλεν ατ’ς αδακέσ’; ‘Κ’ εντράπαν πα
κι άμον ασπρομάντιλα έρθαν ας εμάς να μαθάν’νε χαπάρö. Ατόσος καιρός εδέβεν κι αδακέσ’
‘κ’ επάτεσαν. Επεΐ αγλήγορα επακλαεύταν απαδαπέσ’. Όντες είδα ‘τ’ς να έξερες μαναχόν ντ’ άγνεσσα
εγένουμ’νε. Έρθεμε να χατεύ’ ατ’ς. Πώς εκρατέθα εγώ πα ‘κ’ εξέρω.

ΠΑΝΑΪΛΑ

Μάνα, πώς θα εποίνες αΐκον πράμαν; Οι άνθρωποι ντο εποίκαν εσε; Εκείν’ πα, εστεναχωρεύταν
που ‘κ’ έστειλεν ο Γιωρίκας έναν χαπάρ’.

ΠΑΡΕΣΑ

Εσύ, Παναΐλα, τûαχάλαινα είσαι, πολλά πράματα ‘κι ηξέρτς. Κι άλλο ‘κι θέλω να ονοματίεις ατ’ς και
ούτε τα κατσία τουν να ελέπω. Με τ’ ατείντς κανέναν δουλείαν ‘κ’ έεις.

ΠΑΝΑΪΛΑ

Μάνα, είπα σε, κανέναν κακόν ‘κ’ εποίκαν εσε.

ΠΑΡΕΣΑ

Και τον λες εσύ, καλόν εποίκανε;

ΠΑΝΑΪΛΑ

Καλόν πα αν ‘κ’ εποίκανε, κακόν πα ‘κ’ εποίκαν.

ΠΑΡΕΣΑ

Άκ’σον, Παναΐλα, τα κυρουκά τη Πανίκα θέλ’νε να έρταν σο ψαλάφεμαν. Εγώ λέγω να ευτάμε και τα
σουμάδö και να ησυχάζουμε. Νούντζον και τον πατέρα σ’, Σην ύαν, εξέρτς, ‘κ’ έν’ καλά και πολλά
φογούμαι να μη ‘ίνεται χειρότερα.

ΠΑΝΑΪΛΑ

Ντο να λέγω σε, μάνα, ας ‘ίνεται όπως θέλετε εσείς.

ΠΑΡΕΣΑ

Αρ’ δόξα σοι ο θεός, η δουλεία πάει καλά (Τρίβει από χαρά τα χέρια της).

ΠΑΝΑΪΛΑ

Άμα το όρωμαν το είδα ‘κ’ εξέρω πώς να εξηγώ ατο.

ΠΑΡΕΣΑ

Ντο όρωμαν είδες, Παναΐλα; Για πέει ατο κι ας ακούγ’ ατο.

ΠΑΝΑΪΛΑ

Ευρίγουμ’νε σο πανοΰρ’ τ’ Αποστολαρί’. Σο κιντίν κέσ’ ερχίνεσεν ένας τρανός χορός. Ο λυριτûής
ατόσον γλυκέα έπαιζεν την λύραν (Ακούγεται στο παρασκήνιο μία λύρα), ντο να λέγω σε. Εθαρείς
εμάγευεν τοι χορευτάντας. Κάποτε εσέβα κ’ εγώ σον χορόν, άμα η καρδία μ’ ξάι ‘κ’ εγέλανεν. Σίτö
εχόρευα, έρθεν εσέβεν σο τέκι μ’ είνας παιδάς κι άμον τον Πανίκαν ομοίαζεν κι άμον τον Γιωρίκαν.
Εγώ έρθα κ’ ελωλώθα. Μίαν κι άλλο μίαν ακούω τον Γιωρίκαν να λέει: Παναΐλα, ενούντζες καλά
και θα ευτάς έναν αΐκον δουλείαν; Ντο δουλείαν είπα ‘τον, εγώ δεν ‘κ’ εξέρω κι ατότε εγέντον γαΐπ’.
Σ’ ατό απάν’ εγνέφ’σα.

ΠΑΡΕΣΑ

Φανερόν, πολλά φανερόν το όρωμα σ’, Παναΐλα. Χωρίς άλλο θα ‘ίνταν τα σουμάδö με τον Πανίκαν.

ΠΑΝΑΪΛΑ

Λες, μάνα, αέτσ’ να ‘ίνεται;

ΠΑΡΕΣΑ

Ναι, Παναΐλα, χωρίς άλλο αέτσ’ θα ‘ίνεται. Άπ αύριον πρέπ’ ν’ αρχινούμ’ κι αποûκευαρίζουμ’ τ’

οσπίτ’. Εσύ ατώρα δέβα σο πεγάδ’ και φέρον έναν τενίμ’ νερόν να ποτίζουμ’ τα ζα.
ΠΑΝΑΪΛΑ

Καλά, μάνα. Πέει με πού έν’ η τûοκάνα (τûακούλ’, ζυγόν, κάντùα, μουσλούκ’, κουκάρα);

ΠΑΡΕΣΑ

Σ’ αüερών’ απέσ’ κρεμάεται.

ΠΑΝΑΪΛΑ

Ντ’ άûκεμα έρθαν τα πράματα. Η καρδία μ’ ξάι ‘κι γελά. (Φεύγει).

ΠΑΡΕΣΑ

(Μονολογεί) Ντ’ έμορφα έρθαν τα πράματα. Σ’ εφτά καρφία απάν’ εκάθουμ’νε. Ντο θα εποίνα αν
έλεεν όχι η Παναΐλα; Καλά ενούντζα να ευτάμε και τα σουμάδö. Το σίδερον ζεστόν κοπανίζ’ν
ατο. Άμα θαμάουμαι και με την Παναΐλαν, να είπεν ατόσον εύκολα το ναι και να έκοψεν τ’ ομούτ’ ας
σον Γιωρίκαν. Αγνόν έρται με. Ο ποπάς θα χάν’ τ’ αχούλö ‘τ’, όντες έρται και μαθάν’ πώς η
Παναΐλα είπεν το ναι, πώς έγκα σο κιφάλ’ ατο τη δουλείαν. Γι ας πάω κι ολίγον σο μαντρίν να τερώ ντο
ευτάει εκείνο το τσιλôρ’ το μουσκάρ’. Εκείνο θα εβγάλ’ μας ασπροπρόσωπους σα σουμάδö. (Φεύγει).

ΠΟΠΑΣ

(Μπαίνοντας και μη βλέποντας καμία στο σπίτι, φωνάζει) Πάρεσα, Παναΐλα, πού ήστουν;
(Ύστερα άπο λίγο) Πού επήγαν εχάθαν; Γιάμ’ η Παναΐλα ετάβιξεν με την μάναν ατ’ς κ’ επέρεν την
απόφασην να ευτάει έναν παλαλόν δουλείαν; Αν επέρεν την απόφασην να ευτάει έναν αΐκον δουλείαν
εχάθαμε. Θα ‘ίνουμες ρεζίλ’ σον κόσμον.

ΠΑΡΕΣΑ

(Μπαίνοντας) Πότε έρθες και χαπάρ’ πα ‘κ’ επέρα σε;

ΠΟΠΑΣ

Πού έσ’νε; Εγώ εκούιξα και λαλίαν ‘κ’ επέρα.

ΠΑΡΕΣΑ

Σο μαντρίν έμ’νε (Δεν εκδηλώνεται για την επιτυχία της και κρατάει σε αγωνία τον παπά).

ΠΟΠΑΣ

Η Παναΐλα πού έν’;

ΠΑΡΕΣΑ

Επήεν σο πεγάδ’ να φέρ’ νερόν για τα ζα.

ΠΟΠΑΣ

(Μονολογεί) ‘Κ’ ελέπω το πρόσωπον της Παρέσας χαρεμένον. Πώς θα ερωτώ ατεν για την
Παναΐλαν; Ας ερωτώ πρώτα για το μουσκάρ’ αφού επήεν σο μαντρίν. Πάρεσα, ντ’ ευτάει
το μουσκάρ’;

ΠΑΡΕΣΑ

Αναθεμά το, το τσιλôρ’κον, με το ζόρ' στέκ’ σα ποδάρö θε’.

ΠΟΠΑΣ

Πάρεσα, μη βλαστημάς ση ποπά τ’ οσπίτ’ απέσ’.

ΠΑΡΕΣΑ

Επέφυε με, ντο να ευτά(γ)ω.

ΠΟΠΑΣ

(Διστακτικά) Πάρεσα, η Παναΐλα............

ΠΑΡΕΣΑ

Η Παναΐλα είπες;

ΠΟΠΑΣ

Ναι η Παναΐλα.

ΠΑΡΕΣΑ

Η Παναΐλα γιατί έργησεν ατόσον πολλά;

ΠΟΠΑΣ

Εγώ πα ατό θα ερώτανα σε, γιατί έργησεν ατόσον πολλά.

ΠΑΡΕΣΑ

Φαίνεται θα έυρεν κάτιναν’ κ’ επιάστεν σην καλατûήν.

ΠΟΠΑΣ

‘Κι θα λες με ντο εποίκες μετ’ εκείνεν;

ΠΑΡΕΣΑ

Θα λέγω σε, γιατί να μη λέγω σε.

ΠΟΠΑΣ

(Κορυφώνεται η αγωνία του)

ΠΑΡΕΣΑ

Η Παναΐλα (Αρχίζει και γελάει).

ΠΟΠΑΣ

Νέκουτûη, ντο γέλ’τα είν’ ατά;

ΠΑΡΕΣΑ

(Συνεχίζει να γελάει)

ΠΟΠΑΣ

Αβούτε γιάμ’ εζάντυνεν;

ΠΑΡΕΣΑ

Εγώ ποίον δουλείαν επίασα και ‘κ’ έγκα το σο κιφάλ’.

ΠΟΠΑΣ

Αέτσ’, πέει με, αφορισμέντσα, ήμαρτον, θεέ μ’, συγχώρα με, έκοψες τη χολή μ’. Και χα χα χα και

ΠΑΡΕΣΑ

Εγώ ποίον δουλείαν επίασα και ‘κι ‘εγκα το σο κιφάλ’;

ΠΟΠΑΣ

Άντùαχ έρθεν η ýη μ’ σον τόπον ατ’ς.

ΠΑΡΕΣΑ

Καλά εσύ ‘κι ηξέρτς τίναν έεις;

ΠΟΠΑΣ

Χάσον ντο λες, άμα ας είσαι καλά, τρανόν χαράν εδώκες με. Τεμôκ’ η δουλεία έü’ απέσ’;
Ε! Πώς εγέντον, για πέει με.

ΠΑΡΕΣΑ

Σην αρχήν ολίγον εμούστρωσεν, άμα επεκεί εδέχτεν εκείνα ντο είπα τεν.

ΠΟΠΑΣ

Ας είσαι καλά και ευλοημένον το όνομαν τη θεού. Άλλο ντο είπετε; Για πέει ας μαθάνω κ’ εγώ.

ΠΑΡΕΣΑ

Είπα τεν απ’ αύριον να ετοιμάουμες. Ν’ αποûκευαρίζουμ’ και να συνορθôζουμ’ όλεν τ’ οσπίτ’. Και
τη Σάββα ντο έρται, ευτάμ’ και τα σουμάδö.

ΠΟΠΑΣ

Πολλά φοβερέσσα είσαι εσύ η ποπαδία.

ΠΑΡΕΣΑ

Τον Κώστην και την Σοφίαν ‘κ’ είδες σην στράταν;

ΠΟΠΑΣ

Όχι, κανάν’ ‘κ’ είδα.

ΠΑΡΕΣΑ

Αδά έταν απράναν, ‘κ’ έν’ πολλά ασσό έφυγαν.

ΠΟΠΑΣ

Και ντο εθέλναν; Εροθύμεσαν εμας;

ΠΑΡΕΣΑ

Ας εμάς έρθαν να μαθάν’νε χαπάρö για τον Γιωρίκαν ατουν. ‘Κ’ εντράπαν πα τα ûοχράτö.
Εφογώθα να μη χαλάν’νε και τη δουλείαν.

ΠΟΠΑΣ

Κι ατώρα ντο λες, ντο θα ευτάμε;

ΠΑΡΕΣΑ

Εσύ τέρεν να μενύεις τα κυρουκά τη Πανίκα να έρταν και ση Σάββαν κέσ’ να ευτάμε τα σουμάδö
και ησυχάζουμε.

ΠΟΠΑΣ

Θα ευτά(γ)ω όπως λες, ξάι μη στεναχωρεύκεσαι.

ΠΑΡΕΣΑ

Το σίδερον ζεστόν κοπανίζ’ν ατο.

ΠΟΠΑΣ

Πολλά αφορισμέντσα είσαι, για τ’ όλö νουνίεις, Θαμάουμαι με τ’ εσέν την γαρήν. Πολλά αχούλ’
έεις. Φτου να μη ομματôζω σε.

ΠΑΡΕΣΑ

Ξυμύτ’ θαγατέρα είμαι, τ’ αχούλι μ’ πα ξυμυτόν έν’.

ΠΟΠΑΣ

Το μυτί σ’ πα ξυμυτόν έν’.

ΠΑΡΕΣΑ

Ας έν’ και το μυτί μ’ ξυμυτόν.

ΠΟΠΑΣ

Η Παναΐλα γιατί ‘κ’ εφάνθεν ακομάν;

ΠΑΝΑΪΛΑ

(Μπαίνει χωρίς να είναι και πολύ χαρούμενη).

ΠΑΡΕΣΑ

Αχά και η Παναΐλα, άμον το ενομάτσες ατεν αμάν έρθεν.

ΠΟΠΑΣ

Για φέρτε ας τρώγω, πολλά επείνασα.

ΠΑΡΕΣΑ

Οσήμερον η Παναΐλα εμάειρεψεν.

ΠΟΠΑΣ

Ντο εμάειρεψες, Παναΐλα;

ΠΑΝΑΪΛΑ

Τανωμένον ûουρβάν, πατέρα.

ΠΟΠΑΣ

Έμορφα, φέρτε αγλήγορα ελιγώθα.

ΠΑΝΑΪΛΑ

(Στρώνει το τραπέζι).

ΠΟΠΑΣ

Τσάκωσον και τρία τέσσερα ωβά και ποίσον φούστορον, πολλά πεινώ.
(Όταν όλα είναι έτοιμα ο παπάς ευλογεί το τραπέζι με τη παρακάτω ευχή) Χριστέ, ο θεός

ημών, ευλόγησον την βρώσιν και την πόσιν και πλήθυνον την βρώσιν και πλήθυνον αυτά εις
τον οίκον σου τούτον και εις το χωρίον τούτο.
Και ντ’ έμνοστον έν’ τ’ οσημερ’νόν το φαΐν. Μπράβο, Παναΐλα, έμαθες και μαειρεύς κι άλλο
καλλίων ας σην μάνα σ’.
ΠΑΡΕΣΑ

(Στραβομουτσουνιάζει λίγο).

ΠΟΠΑΣ

(Μετά το φαγητο ευλογέι και πάλι με τα παρακάτω λόγια). Χριστέ, ο θεός ημών, ευλόγησον τα
περισσεύματα των κλάσμάτων και πλήθυνον αυτά εις τον οίκον τούτον και εις τον κόσμον
σου άπαντα.

ΠΑΝΑΪΛΑ

(Μαζέυει τα πιάτα και απομακρύνεται).

ΠΟΠΑΣ

Εγώ, Πάρεσα, θα τερώ αύριον και μενώ τα κυρουκά τη Πανίκα για τα σουμάδö. Το σίδερον ξαφτόν
κοπανίζ’ν ατο.

ΠΑΡΕΣΑ

Πολλά καλά θα ευτάς.

ΠΟΠΑΣ

Άλλο δεν έχουμε να λέμε; Θέλω να πάω ησυχάζω, πολλά νεγκασμένος είμαι.

ΠΑΡΕΣΑ

Κάθκα ολίγον κι άλλο, ας τερούμε ντο ετοιμασίας θα ευτάμε για τα σουμάδö. Να μη αφήνουμ’ ατα
τελευταία κι ανασπάλλουμ’ τ’ έναν και τ’ άλλο. Πρέπ’ να έχουμ’ ατα όλö έτοιμα.

ΠΟΠΑΣ

Ατό τ΄εσόν δουλείαν έν’, εμέν ξάι μη ταράεις.

ΠΑΡΕΣΑ

Εσύ πα ντ’ άγνος είσαι, βοήθα ολίγον, όλον το βάρος μ’ αφήντσ’ ατο απάν’-ι-μ’.

ΠΟΠΑΣ

Εγώ, Πάρεσα, ας αΐκα χαπάρ’ ‘κ’ έχω, άφ’ς με ας πάω.

ΠΑΡΕΣΑ

Αν ‘κ’ έεις χαπάρ’, τολάϊστον άκ’σον.

ΠΟΠΑΣ

Τε για πέει κι ας ακούω. Εξέρω εύκολα ‘κι θ’ αφήντς τη γιαχά μ’.

ΠΑΡΕΣΑ

Θα σπάζουμ’ καν δέκα κοσσάρας και τον τρανόν τον πετεινόν. Ωβά ευρίουνταν, τυρίν έχουμε. Αν
τερούμε έρταν πολλοί με τοι συμπεθέρτς, σπάζουμ’ κ’ εκείνο το τσιλôρ’ το μουσκάρ’. Ρακίν και
κρασίν στείλουμ’ και παίρουμ’ ας σο Κιλκίζ’.

ΠΟΠΑΣ

Άλλο εμέν ντο βασανίεις, όλö με τη σειράν είπες ατα. Ατώρα άφ’ς με ας πάω, είπα σε πολλά
νεγκασμένος είμαι.

ΠΑΡΕΣΑ

Για δέβα κι ας ησυχάζω κ’ εγώ. Όλεν το βάρος απάν’-ι-μ’ αφήντς.

ΠΟΠΑΣ

Ξυμύτ’ θαγατέρα είσαι, ‘κ’ είσαι όποιος και όποιος. (Φεύγει)

ΠΑΡΕΣΑ

Μετ’ ατό πολεμάς να γαντουρεύς με. Άμα τ’ εσόν η ýη έν’ ýη και τ’ εμόν γαμýή;
(Προς τους θεατές) Ελέπετε κ’ εσείς ατου αφκά που κάθουστουν, ντο σύρν’νε οι γονέοι για τα
ûκυλοπαίδö τουν, ντο θυσίας ευτάνε; Άμα πώς ‘κι οκνείς, ατό αέτσ’ έρθεν κι αέτσ’ θα πάει. Ας πάω
ησυχάζω κ’ εγώ. (Πάλι προς τους θεατές) Εσείς ακόμαν μη φέγετε, θα ευτάμ’ τα

σουμάδö και ύστερα. Χωρίς εσάς ‘κ’ επορούμε να ευτάμε. (Φευγεί)
ΑΥΛΑΙΑ
ΠΡΑΞΗ Ε

Σκηνικό
(Στο σπίτι της Παναΐλας, ο χώρος είναι έτοιμος, στολισμένος για τους αρραβώνες.)
ΠΑΝΑΪΛΑ

(Στεναχωρημένη) Αβούτο η εβδομάδα πολλά αγλήγορα έρθεν κ’ εδέβεν. Να μη εδεβήνεν καμίαν. Απόψ’ θα
‘ίνταν τα σουμάδö με τον Πανίκαν. Νουνίζω κι απονουνίζω πώς έρθαν αέτσ’ τα πράματα. Γιατί να έρχουσαν
ατόσον ανάποδα, γιατί να μη έρχουσον ο Γιωρίκας, γιατί, γιατί, θεέ μ’. Άλλο ‘κι ηξέρω ντο να λέγω. Ε! Γιώρικα, ντο
έτον αβούτο σ’ εμόν το κιφάλ’; Γιατί ‘κ’ εφάνθες, γιατί ‘κ’ έστειλες με έναν χαπάρ’; Γιάμ’ επιδεύες με κ’
εγώ η μαυράχαρος εποίκα ατόσον υπομονήν κ’ ενέμ’να σε; Η καρδία μ’ εγέντον άμον πέτρα, η γούλα μ’ γομούται.
Έρται με να κλαίω (Τραγουδάει συγκινητικά)
Γιωρίκα, έν’ πολλά καιρός χαρά ντο έν’ ‘κι ηξέρω
κι αιτία εγένουσ’νε εσύ τα όσα υποφέρω.
Την κάρδö μ’ έταξα σ’ εσέν, σ΄εσέν, πουλί μ’ Γιωρίκα,
κι απόψ’ θα σουμαδεύ’ν εμε τη Νάστας τον Πανίκαν.
Τα δάκρö μ’ τρέχ’νε αμόν ποτάμ’, τα νύχτας ‘κι κοιμούμαι
κ’ εσύ πουδέν ‘κι φαίνεσαι, θεέ μ’ ,θα παλαλούμαι.
Ωφ, ντο έτον αβούτο σ’ εμόν το κιφάλ’. Εκόπαν τα φτερά μ’. Έρται με να παίρω το κιφάλι μ’ και να
πάω χάμαι.
(Πέφτει μετά σε βαθιά σκέψη, όταν ξαφνικά ακούει τον Γιωρίκα να τραγουδάει. Τινάζεται και τρέχει
στο παράθυρο).

ΓΙΩΡΙΚΑΣ

(Τραγουδάει έξω από το σπίτι της Παναΐλας)
Έρθα, πουλί μ’, ση μαχαλά σ’ ,έρθα ση γειτονία σ’
κανείς ‘κι κουίζ’ τ’ όνομα σ’ ν’ ακούω τη λαλία σ’.

ΠΑΝΑΪΛΑ

Ο Γιωρίκας, ο Γιωρίκας !... ‘Κι πιστεύω να επάρεκ’σα. Άμον ψέμαν έν’, θα ζαντύνω.
Ντο θα ευτά(γ)ω ατώρα; Εθαρείς όπως είδα τον σ’ όρωμα μ’. Εγώ γιατί ‘κ’ εποίκα ολίγον κι άλλο
υπομονήν; Ντο θα λέγω και ντο θα ευτά(γ)ω ατώρα; (Χτυπάει τα χέρια της και δεν ξέρει τι να κάνει.
Αποφασίζει να τον καλέσει μέσα). Γιώρικα, έλα, έλα απέσ’. (Στέκεται κοντά στη πόρτα και μόλις έρχεται ο
Γιωρίκας τον καλωσορίζει) Καλωσόρισες, Γιώρικα, κάθκα ας τερούμε ντο ευτάς και πώς επέρασες.

ΓΙΩΡΙΚΑΣ

Άμον κλαμέντσαν ελέπω σε. Ντο έεις;

ΠΑΝΑΪΛΑ

Ντο να λέγω σε, φαρμακωμέντσα είμαι. Επειδή εδέβεν πολλά καιρός κ’ εσύ ‘κ’ εφάνθες, τα κυρουκά
μ’ επέραν την απόφασην να σουμαδεύ’νε με, με τον Πανίκαν.

ΓΙΩΡΙΚΑΣ

Εζάντυνες, Παναΐλα, ντο είν’ ατά ντο λες με; Ενούτσες καλά και θα ευτάς αΐκον δουλείαν;

ΠΑΝΑΪΛΑ

(Με χαμηλωμενο το κεφάλι και συγκινημένη λέει) Παναΐα, Παναΐα, όπως είδα τον σ’ όρωμα μ’.

ΓΙΩΡΙΚΑΣ

Ντο λες Παναΐλα;

ΠΑΝΑΪΛΑ

Γιατί, ευλογημένε, ‘κ’ έστειλες έναν χαπάρ’ να ηξέρω ντο ευτάς;

ΓΙΩΡΙΚΑΣ

Εγώ, Παναΐλα, όντες εξέβα ας ση πεντικού τα τρυπία, ας σην φυλακήν ας λέγω σε να εγροικάς, επήγα
εύρα δουλείαν κ’ εδούλεψα. ‘Κ’ εθέλνα να έρχουμνε με εύκαιρα üέρö. Έγκα σε αβούτο την χετιάν
(Ανοίγει ένα μικρό δέμα και το δίνει στην Παναΐλα, προσέχοντας πώς θα αντιδράσει).

ΠΑΝΑΪΛΑ

(Μένει αποσβολωμένη και δεν ξέρει αν πρέπει να το δεχτεί) Πώς να ευτά(γ)ω ατώρα ‘κι ηξέρω.

ΓΙΩΡΙΚΑΣ

Τεμôκ’ αέτσ’, Παναΐλα αμάν ενέσπαλές με;

ΠΑΝΑΪΛΑ

Αέτσ’ ας εθαρείς. Έλα ερώτα την καρδία μ’.

ΓΙΩΡΙΚΑΣ

Να επέρες την απόφασην να σουμαδεύκεσαι με τον Πανίκαν.

ΠΑΝΑΪΛΑ

Εθαρείς εθέλνα; Με το ζόρ’.

ΓΙΩΡΙΚΑΣ

Για πέει, εγώ ατώρα ντο πρέπ’ να ευτά(γ)ω;

ΠΑΝΑΪΛΑ

Κάθκα κι ας ευτάμ’ την καρδίαν τη πατέρα μ’ και τη μάνας-ι-μ’.

ΓΙΩΡΙΚΑΣ

Παναΐλα, ατό μαναχόν ‘κ’ επορώ να ευτά(γ)ω. Αν αγαπάς εμέν και θελτς με, έλα ας φέγουμε.

ΠΑΝΑΪΛΑ

Πώς να ευτά(γ)ω έναν αΐκον δουλείαν, πονώ τα κυρουκά μ’.

ΓΙΩΡΙΚΑΣ

Ή εμέν ή τα κυρουκά σ’, νούτσον και ποίσον. (Εγώ θα φέγω).

ΠΑΝΑΪΛΑ

Γιωρίκα, πολλά σκληρός εγένουσ’νε. Εγώ ατόσα στεναχωρίας έσυρα για τ’ εσέν, γιατί ευτάς αέτσ’;

ΓΙΩΡΙΚΑΣ

Έσυρες κι αχά ντ’ ευτάς.

ΠΑΝΑΪΛΑ

Άλλο ‘κι ηξέρω ντο να λέγω η άχαρος.

ΓΙΩΡΙΚΑΣ

Έπαρ’ απόφασην, Παναΐλα, εγώ άλλο ‘κ’ επορώ να στέκω.

ΠΑΝΑΪΛΑ

Αέτσ’ αν έν’ έστα, θα φέγω με τ’ εσέν. Ήξέρω πως θα φαρμακώνω τα κυρουκά μ’, άμα αλλέως ‘κι ‘ίνεται
(Η Παναΐλα γράφει γράμμα στους γονείς της και ετοιμάζονται να φύγουν. Ο Γιωρίκας περνάει στο
λαιμό της Παναΐλας το χρυσαφικό και ρίχνει στον ώμο της μία μαντίλα. Φεύγουν από τη σκηνή και
την επόμενη αμέσως στιγμή η Παρέσα ακούγεται από έξω όλο χαρά...)

ΠΑΡΕΣΑ

Έρθα, Παναΐλα, να εξέρτς μαναχόν ντο χαράν έχω. (Μπαίνοντας) Ζαντίας θα ευτά(γ)ω απόψ’.
Θα χορεύω, θα τραγωδώ, τον κόσμον θα χαλάνω. Τ’ απάν’ αφκά θα φέρω. Κι αναμένω να έρταν οι
συμπεθέρ’. (Μετά τραγουδάει).
Ποπά κορίτσ’ που αγαπά καμίαν ‘κι κομπούται
μετ’ ‘εναν, κύριε ελέησον το δίσακον γομούται.
(Χορεύει και τραγουδάει).

ΠΟΠΑΣ

(Μπαίνοντας λέει) Παρέσα, μαναüέσσα χορεύς; Αέτσ’ς καμίαν ‘κ’ εποίνες, ντο έπαθες;

ΠΑΡΕΣΑ

Αν θελτς έλα χορεψον κ’ εσύ.

ΠΟΠΑΣ

Εγώ θα χορεύω, όντες έρται η σειρά. Εποίκετε τα ετοιμασίας;

ΠΑΡΕΣΑ

Τα πολλά εποίκαμε, ολίγα επέμ’ναν.

ΠΟΠΑΣ

Η Παναΐλα πού έν’; Ποίστε αγλήγορα, μ’ αφήνετ’ öτα το τελευταίον την ώραν.

ΠΑΡΕΣΑ

Να εξέρτς μαναχόν ντο χαράν έχω. Ζαντίας θα ευτά(γ)ω.

ΠΟΠΑΣ

Χαράν εγώ πα έχω, άμα ζαντίας ‘κι ηξέρω αν θα ευτά(γ)ω.

ΠΑΡΕΣΑ

Ποίσον όπως θελτς, εγώ εσέν ‘κι θα τερώ.

ΠΟΠΑΣ

Ας ερωτώ σε μίαν κι άλλο, η Παναΐλα πού έν’;

ΠΑΡΕΣΑ

Αδά εφέκα τεν, όντες επήγα σο πεγάδ’. Σε καλόν παιδίν απάν’ ερούξαμ’, τυχεροί έμ’νες.

ΠΟΠΑΣ

Σωστά λες και τα κυρουκά ‘τ’ πα πολλά καλοί άνθρωποι είναι, θεού μουμούλö. Η Παναΐλα μουν
καλά θα περάζ’ με τα πεθέρ’κα ‘τ’ς.

ΠΑΡΕΣΑ

Για ας πάω τερώ πού έν’ η Παναΐλα (Βγαίνει έξω).

ΠΟΠΑΣ

Τ’ εμέτερον το κορίτσ’ πα καλόν έν’. Ολίγον ετυρôντσεν μας, άμα ‘κι πειράζ’. Αΐκα πάντα ‘ίνταν.
Γι ας ‘ίνταν τα σουμάδö και γλιτώνουμ’ ας εκείνον τον Γιωρίκαν. Θα κόφτ’ ας εκείνον τ’ ομούτ’ και
θα ησυχάζουμε. Ντο τûöτίνα είν’ ατά τα δουλείας.

ΠΑΡΕΣΑ

(Μπαίνοντας φουρτουνιασμένη λέει) Πουδέν ‘κ’ έν’ τ’ αφορισμενόπο μ’, γιάμ’ εποίκεν κανέναν
παλαλόν δουλείαν;

ΠΟΠΑΣ

Ντο λες, Πάρεσα, λες να εποίκεν κανέναν παλαλόν δουλείαν;

ΠΑΡΕΣΑ

(Χτυπιέται) Εχάσα το παιδί μ’, ντο θα ‘ίνουμαι, ντο θα ευτά(γ)ω;

ΠΟΠΑΣ

Νέκουτûη, ησύχασον, ο νούς-ι-σ’ μη πάει σο κακόν.

ΠΑΡΕΣΑ

Εχάσα το παιδί μ’, εχάσα την Παναΐλαν, ν’ αϊλί εμεν, ν’ αϊλί εμεν την άχαρον, ν’ αϊλί εμεν την
μάρσαν, πουλόπο μ’, πού είσαι;

ΠΟΠΑΣ

Πάρεσα, ησύχασον, μη φερτς τον κατακλυσμόν.

ΠΑΡΕΣΑ

Έχασα το παιδί μ’, έκοψες τα φτερά μ’. Ντο έτον αβούτο ντο έγκες σο κιφάλν’ν εμουν;

ΠΟΠΑΣ

Νέκουτûη, γιάμ’ εζάντυνες; Εσύ καλά έλεες απράναν, ζαντίας θα ευτά(γ)ω. Φαίνεται κάτ’ ελάλ’νε σε.

ΠΑΡΕΣΑ

Αέτσ’ φαίνεται, κάτ’ ελάλ’νε με. Ντο θα ευτά(γ)ω, ντο θα ‘ίνουμαι, πούκεσ’ θα δöβαίνω;

ΠΟΠΑΣ

Ατώρα όπου έν’ θα έρταν κ’ εκείν’, οι συμπεθέρ’ ας λέμε.

ΠΑΡΕΣΑ

Τ’ εκεινέτερον το ζόρ’ ‘κ’ έχω, εγώ το παιδί μ’ θέλω. Αν έπαθεν κάτ’, θα ζαντύνω. Θα παίρω τα ραüία.

ΠΟΠΑΣ

Εσύ η γαρή άλλο δεν ‘κι εξέρτς να λες. Μίαν ζαντίας θα ευτά(γ)ω, θα ζαντύνω, τα ραüία θα παίρω...
Ας τερούμ’ ντο άλλο θα ευρήκ’ς να λες. Ησύχασον κα μη τογρöεύς και τ’ εμόν την καρδίαν.

ΠΑΡΕΣΑ

Πού είσαι, πουλόπο μ’, δος λαλίαν.

ΠΟΠΑΣ

(Βρίσκει το γράμμα της Παναΐλας)

ΠΑΡΕΣΑ

Σούκ’, δέβα αράεψον το πουλόπο μ’, θα ζαντύνω είπα ‘σε.

ΠΟΠΑΣ

Ξάι πα μη ζαντύντς και ξάι πα μη τρως την ýη σ’. Έλα άκ’σον ντ’ εποίκεν τη τσούνας το κουτάβ’.

ΠΑΡΕΣΑ

Ντο εξέρτς, για πέει με αγλήγορα.

ΠΟΠΑΣ

(Διαβάζει) Πατέρα και μάνα, να μη στενχωρεύκουσταν για τ’ εμέν. Είμαι καλά, πολλά καλά.

ΠΑΡΕΣΑ

Καλά έν’ το πουλόπο μ’, πολλά καλά; Ας έν’ καλά μαναχόν το πουλόπο μ’ κι άλλο τιδέν ‘κι θέλω.
Άλλο ντο λέει το γαβρόπο μ’;

ΠΟΠΑΣ

(Διαβάζει) Έρθεν ο Γιωρίκας και μετ’ εκείνον έφυγα.

ΠΑΡΕΣΑ

Δόξα σοι ο θεός, ας έν’ καλά το πουλόπο μ’ κι άλλο τιδέν ‘κι θέλω. Ας εστεναχωρεύτα κι ατόσον πολλά.

ΠΟΠΑΣ

(Συνεχίζει) Εξέρω θα κακοκαρδίζω σας, άμα ντο να εποίνα, αλλέως ‘κ’ εγίνουσον. Φαίνεται αέτσ’
έτον γραμμένον να ‘ίνεται. Να σ’χωράτε με.

ΠΑΡΕΣΑ

Τ’ αφορισμενόπο μ’ έκοψεν τα γόνατα μ’.

ΠΟΠΑΣ

Εγώ ντο θα ευτά(γ)ω ατώρα;

ΠΑΡΕΣΑ

Ησύχασα, έρθεν η καρδία μ’ σον τόπον ατ’ς.

ΠΟΠΑΣ

Τ’ εσόν η καρδία έρθεν σον τόπον ατ’ς, άμα τ’ εμόν ελατάρτσεν.

ΠΑΡΕΣΑ

Εγώ ας ησύχασα και ό,τι θελτς ας ‘ίνεται.
(Ο Πανίκας με τη παρέα του τραγουδάνε καθώς πλησιάζουν στο σπίτι του παπά. Ακούγεται λύρα και νταούλι)
Τα στράτας ντ’ επορπάτεσα όλö τûαμουρωμένα.
Τα κόρτσοπα ντ’ εγάπεσα όλö σουμαδεμένα
Που είπανε ας είπανε, που λένε ας πάν’ λένε
εγώ κ’ εσύ ας üαίρουμες κι οι τούûμαν ας πάν’ κλαίνε.

ΠΟΠΑΣ

Ντο θα ευτάμε ατώρα, Πάρεσα; Ντο θα λέμ’ ατ’ς;

ΠΑΡΕΣΑ

Ατό τ’ εσόν δουλείαν έν’, ό,τι θελτς δέβα πέει ατ’ς. Ατό έπρεπεν να ενούνιζες ατο με τον καιρόν.

ΠΟΠΑΣ

Αφορισμέντσα, ήμαρτον, εκολατίγα.

ΠΑΡΕΣΑ

Και ντο θα έλεες, για πέει ατο.

ΠΟΠΑΣ

Εσύ ‘κ’ είσαι π’ έστειλες με τσούνας θαγατέρα...

ΠΑΡΕΣΑ

Τίναν είπες τσούνας θαγατέρα;

ΠΟΠΑΣ

Να σ’χωράς με, Παρέσα, επέφυε με.

ΠΑΡΕΣΑ

Γιάμ’ θελτς να συρτς το βάρος σ’ εμέν απάν’;

ΠΟΠΑΣ

Άφ’ς ατά και πέει με ντο θα ευτάμε ατώρα; Έρχουνταν και στέκ’νε.

ΠΑΡΕΣΑ

Το τôρτι μ’ εκείν’ ‘κ’ είναι. Όπως έρταν αέτσ’, πα θα φέγ’νε. Την στράταν εξέρ’νε. Κανείται που
Παναΐλα μ’ έν’ καλά.
(Ο Πανίκας με τη παρέα του έχουν πλησιάσει και, ακούγονται πιό δυνατά)

ΠΟΠΑΣ

Πάρεσα, σουμών’νε και στέκ’νε, θα ζαντύνω. Ντο θα ευτάμε;

ΠΑΡΕΣΑ

Έρθεν και τ’ εσόν η σειρά, πάντα εγώ ‘κι θα ζαντύνω.

ΠΟΠΑΣ

Πάρεσα, θα ζαντύνω είπα σε.

ΠΑΡΕΣΑ

Αν θελτς να ζαντύντς, ζάντυνον.

ΠΑΝΙΚΑΣ

(Στην αυλή του σπιτιού) Ας γουρεύουμ’ κ’ έναν χορόν σην αύλöν τη Παναΐλας. (Τραγούδι και χορός)
Λάχανα, πούλι μ’, λάχανα, σ’ εμέτερον τη μαχαλάν,
με τα üέρö σ’ εποίκεσα, σ’ εμέν μ’ ευρήκ’ς μαχανάν.

ΕΝΑΣ ΦΙΛΟΣ

Λελεύουμ’ το παλικάρ’ν εμουν, τον Πανίκαν. Να έν’ καλά και η Παναΐλα. Να ζούνε και να έχουμ’ ατ’ς.

ΠΑΡΕΣΑ

Η Παναΐλα καλά έν’, εσείς φογούμαι θ’ αρρωσταίνετε.

ΕΝΑΣ ΦΙΛΟΣ

Να είν καλά και οι συμπεθέρ’.

ΠΑΡΕΣΑ

Πολλά καλά πα ‘κ’ είμες, άμα ‘κι πειράζ’.

ΠΟΠΑΣ

Πάρεσα, έβγα οúωκά και πέει ατ’ς ας πάνε χάνταν.

ΠΑΡΕΣΑ

Καλόν αν έν’, έβγα εσύ.

ΠΟΠΑΣ

Πάρεσα, μ’ ευτάς το ‘ίνάτι σ’. Να μη εντρέπουμ’νε θα έβγαινα.

ΠΑΡΕΣΑ

Και μôρ’ εγώ ‘κ’ εντρέπουμαι; Τ’ εμόν το κατσίν ο ûκύλον έγλείψεν; Ντο είμαι εγώ;

ΠΟΠΑΣ

Εγώ πώς θα φανερούμαι, ποπάς άνθρωπος, αέτσ’ όπως εγένταν τα πράματα.

ΠΑΡΕΣΑ

Εμείς ντο να έξεραμ’ πως θα έρχουνταν αέτσ’ τα πράματα.

ΠΟΠΑΣ

Εγώ θα πάω κρύφκουμαι κ’ εσύ ποίσον ήντöν θελτς.

ΠΑΡΕΣΑ

(Τον πιάνει και λέει) Έλα αδά, πού θα πας; Θα δίγω σε σο üέρ’.

ΠΟΠΑΣ

Νέκουτûη, άλλο μη τυρöννίεις με, κρίμαν είμαι, ‘κι πονείς με;

ΠΑΡΕΣΑ

Ξαν εγώ θα εβγάλω τ’ οφίδ’ ας σο τρυπίν, εγώ τη ξυμύτ’ η θαγατέρα. Εσύ ατώρα κάθκα και τέρεν ντο θα ‘ίνεται.

ΠΟΠΑΣ

Πάρεσα, να είσαι καλά και ν’ αγιάζ’ τη κυρού σ’ η ýη. Επέρες έναν τρανόν βάρος από πάν’-ι-μ’.

ΕΝΑΣ ΦΙΛΟΣ

Αβούτειν ντ’ επάθαν και κανείς ‘κ’ εβγαίν’ οúωκά;

ΠΑΡΕΣΑ

Μ’ αγληγορείτε, ατώρα θα εβγαίνω και θα χαρεντερίζω σας. Απόθεν κέσ’ θα φέγετε, εσείς πα ‘κι θα εξέρετε.

ΕΝΑΣ ΦΙΛΟΣ

Πάρεσα, Παναΐλα, πού ήστουν;

ΠΑΡΕΣΑ

(Βγαίνει έξω) Εγώ αδακά είμαι, η Παναΐλα ‘κ’ έν’. Την Παναΐλαν έρθαν επέρεν ατεν ο Γιωρίκας και
κάπουκεσ’ εδέβαν.

ΕΝΑΣ ΦΙΛΟΣ

Τη τσούνας το κουτάβ’ ρεζίλ’ εποίκες μας.

ΠΑΡΕΣΑ

Καλά εποίκε σας. Οúώκα εθέλνετε να έβγαινα. Αρ’ επάρτ’ öτο και τρέξ’στεν. (Μπαίνει μέσα και λέει
στον παπά) Είδες ντ’ έμορφα εποίκα ‘τ’ς κ’ επακλαεύταν απαδακέσ’;

ΠΟΠΑΣ

Πολλά αφορισμέντσα είσαι. Άμα, είπαμε, τη Ξυμύτ’ η θαγατέρα είσαι. Καλά εποίκες ατ’ς κ’ επήγαν
εχάθαν. Ας τερούμ’ ντο άλλο θα έρται σο κιφάλ’ν εμουν. Άμα αφού έχω τη Ξυμύτ’ την θαγατέραν
ανάγκην ‘κ’ έχω.

ΠΑΡΕΣΑ

Με την Παναΐλαν και τον Γιωρίκαν ντο θα ευτάμε;

ΠΟΠΑΣ

Ας έρταν κ’ επεκεί νουνίζουμ’ και για τ’ εκείντς. Έναν τρανόν βάρος έφυεν από πάν’ εμουν.

ΠΑΡΕΣΑ

Ώσνα έρταν θα έχουμ’ και τ’ εκεινέτερον την στενοχώριαν.
(Εκείνη τη στιγμή ο Γιωρίκας και η Παναΐλα μπαίνουν στη σκηνή και φιλούν το χέρι του παπά.

Η Παρέσα γεμάτη χαρά αγκαλιάζει την Παναΐλα και λέει.)
ΠΑΡΕΣΑ

Αφορισμενόπο μ’, έκοψες τη χολή μ’ . Αρ’ δοξα σοι ο θεός (κάνει το σταυρό της) Ας είσαι
καλά και ό,τι εποίκες ας εποίκες. (Προς τον Γιωρίκα) Εσύ, αφορισμένε κατακέφαλε, ‘κ’ επόρνες να
έρχουσ’νε κι άλλο εμπροστά κ’ εποίκες μας κ’ εγένουμνες ρεζίλ’ σο χωρίον;

ΓΙΩΡΙΚΑΣ

(Με κατεβασμένο το κεφάλι) Πολλά εμπόδια έρθαν εμπροστά μ’. Εγώ πα πολλά εστεναχωρεύτα,
άμα ‘κ’ επόρνα να εποίνα αλλέως. Να σ’χωράτε με.

ΠΟΠΑΣ

(Στην Παναΐλα)Ατό ντ’ εποίκες, Παναΐλα, άλλο να μη ευτάς ατο.

ΠΑΝΑΪΛΑ

Καλά, πατέρα, όπως λες θα ευτά(γ)ω.

ΠΑΡΕΣΑ

Κι ατώρα ας τερούμε πότε θα ευτάμε τη χαράν. Ντο λες εσύ, Γιωρίκα; Για πέει κι ας ακούμε σε.

ΓΙΩΡΙΚΑΣ

Εγώ λέγω 14 Καλανταρί’.

ΠΑΡΕΣΑ

Έμορφα, πολλά έμορφα. Ντο λες, Γιώρικα, θα λαλούμε κι αβουτείντς (δείχνει τους θεατές) που
καθουνταν αδαφκά καικά κ’ ευτάνε μας σεΐρ’;

ΓΙΩΡΙΚΑΣ

Ατείντς όντες ‘κι λαλούμε, τίναν θα λαλούμε;

ΠΑΡΕΣΑ

Αέτσ’ αν έν’, ας λέμ’ ατ’ς ατώρα και πάνε σ’ οσπίτö τουν. Κανείται ντ’ εποίκαν εμας σεΐρ’.
Εμείς πα ενεγκάσταμε, θέλουμε ν’ αναπάουμες.

ΓΙΩΡΙΚΑΣ

Πολλά καλά λες, αέτσ’ πρέπ’ να ‘ίνεται.

ΠΟΠΑΣ

Αφορισμέντσα έν’ αβούτε τη Ξυμύτ’ η θαγατέρα. Ολö φέρ’ σο κιφάλ’. Τέρεν και να ομάεις ατεν, Παναΐλα.

ΠΑΡΕΣΑ

(Στους θεατες) Έκ’σετε ντο είπαμε; Ατώρα με το καλόν να πάτε σ’ οσπίτö σουν κι όντες
ευτάμε τη χαράν ‘κι θ’ ανασπάλλουμ’ εσάς. Ετοιμάστεν και τα δώρα για την νύφεν και τον γαμπρόν.

