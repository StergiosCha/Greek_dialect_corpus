Ο πρόεδρον τη χωρί’


ΤΑΣΙΑ

Στύλο, εσέν λέγω, ‘κι ακούς; (Στους θεατές) Εθαρείς βουμπάκια έü’νε τ’ ωτία τ’. (Κάνει μερικές
γκριμάτσες και λέει)
Πολλά βαθέα ετάλεψεν ο νους ατ’. Αέτσ’ εγρίβωσεν απάν’ σην εφημερίδαν, εθαρείς άλλο εφημερίδαν ‘κι είδεν.

ΣΤΥΛΟΣ

(Χτυπάει δυνατά το χέρι του στο τραπέζι και τρομάζει την Τασία, η οποία τραβιέται προς τα πίσω).

ΤΑΣΙΑ

Ντο έπαθεν αβούτος; (Πηγαίνει μετά πίσω από την πλάτη του και κοιτάζει πότε από τη μια μεριά
και πότε από την άλλη την εφημερίδα και, απευθυνόμενη στους θεατές, λέει)
Άτùαπαν ντο είδεν και δεβάζ ‘κ’ εκολλίεν απάν’ σην εφημερίδαν όπως ο κόχλον σο λιθάρ’; Θα
ερωτώ ατον, άμα φογούμαι θα τûαΐζ κι αχπαράζ’ με.

ΣΤΥΛΟΣ

(Προτού ολοκληρώσει η Τασία, χτυπάει, πάλι, δυνατά το χέρι του στο τραπέζι και ξανατρομάζει την Τασία)

ΤΑΣΙΑ

(Στους θεατές δυνατά και με ύφος) Κ’ εκεί που θα τûαΐζ’ κι αχπαράζ’ με ατός, ας αχπαράζ’ ατον
εγώ. Δέσκαλε, δέσκαλε, το μανίκι σ’ επέρεν άψιμον.

ΣΤΥΛΟΣ

(Τινάζεται και ρίχνει κάτω στο πάτωμα το στακτοδοχείο)
Εχπάραξες με, αφορισμέντσα, έκοψες τη χολή μ’.

ΤΑΣΙΑ

Καλά, εσύ ‘κι ακούς, βουμπάκια έü’νε τ’ ωτία σ’; Εγώ ντο είμαι αδαπέσ’ κι απόκρισην ‘κι δίς με;

ΣΤΥΛΟΣ

Νέκουτûη, άφ ‘ς με κι ολίγον ήσυχον, πάντα μη μουρδουλίεις.

ΤΑΣΙΑ

Εσύ ντο άνθρωπος είσαι;

ΣΤΥΛΟΣ

Ντο άνθρωπος είμαι, ‘κι είμαι καλός;

ΤΑΣΙΑ

Πάντα δεβάεις και καμίαν τιδέν ‘κι λες με.

ΣΤΥΛΟΣ

Νέκουτûη, ντο θελτς να λέγω σε;

ΤΑΣΙΑ

Ντο χαπάρö, ντο λέει ατό η εφημερίδα;

ΣΤΥΛΟΣ

Εσύ με την εφημερίδαν δουλείαν ‘κ’ έεις.

ΤΑΣΙΑ

Καλά εγώ ντο είμαι αδαπέσ’;

ΣΤΥΛΟΣ

Εμέν ερωτάς, εσύ ‘κ’ εξέρτς ντο είσαι;

ΤΑΣΙΑ

Να καλατûεύω σε πα ‘κ’ επορώ, αμάν παιρτς με και στέκ’ς.

ΣΤΥΛΟΣ

Τέρ’ εσύ την αγναμάζεναν ντο λέει. Θα ευτάει με και κολατίγουμαι.

ΤΑΣΙΑ

Μ’ εσκάλωσες ξαν. Πέει με ντο λέει η εφημερίδα, εγώ πα ýην έχω. Ας μαθάνω κ’ εγώ ντο ‘ίνεται σ’
αβούτον τον κόσμον.

ΣΤΥΛΟΣ

(Νευριάζει και της πετάει την εφημερίδα) Έπαρ’ το και έβγαλ ‘τ’ ομμάτö σ’.

ΤΑΣΙΑ

Καλά εγώ γράμματα ‘κ’ εξέρω, πώς θα ‘ίνεται;

ΣΤΥΛΟΣ

Τέρεν τα σουράτö.

ΤΑΣΙΑ

(Παίρνει την εφημερίδα και την κρατάει ανάποδα) Όι όι όι, αβούτα ντο είν’ αδακέσ’;
Αβούτε άμον τη θεία μ’ την Κερεκήν ομôζ’ κι αβούτος άμον τον θείο μ’ τον Θόδωρον.

ΣΤΥΛΟΣ

(Ρίχνει μια ματιά και της λέει) Νέκουτûη, ανάποδα κρατείς την εφημερίδαν.

ΤΑΣΙΑ

Νευριασμένα) Καλά ευτά(γ)ω.

ΣΤΥΛΟΣ

Εσύ καλά και ντο ‘κ’ έμαθες γράμματα, τσ’ εξέρ’ ντο θα εφέρνες σο κιφάλι μ’.

ΤΑΣΙΑ

Εσύ έμαθες κ’ εûόχρεψες ατα.

ΣΤΥΛΟΣ

Τερείς γλώσσαν, έναν λέγω εγώ και δέκα ακούω.

ΤΑΣΙΑ

Ναι ν’ αϊλί εμεν σ’ εσέν, εσύ κάθεν καικά ρούεις.

ΣΤΥΛΟΣ

Κανείται, κανείται, πάτ’ απάν’, καιρόν ‘κ’ έχω ν’ ακούω σε.

ΤΑΣΙΑ

Γιατί ‘κ’ έεις καιρόν ν’ ακούς με;

ΣΤΥΛΟΣ

Νέκουτûη, κράτ’ το στόμα σ’.

ΘΟΔΩΡΟΣ (Τραγουδάει και έρχεται στο σπίτι του δασκάλου)
Ο κύρη μ’ εκοπίαζεν γράμματα να μαθίζ ‘με
σα έμορφα τα κόρτσοπα δέσκαλον να καθίζ’ με.
ΣΤΥΛΟΣ

Ο Θόδωρον έν’. Ντ’ έμορφα τραγωδεί ο κατακέφαλον.

ΤΑΣΙΑ

Τα κοσάρας καθίζ’ άμον τον λυριτûήν τον Στοφόρον.

ΘΟΔΩΡΟΣ (Φωνάζει από έξω) Δέσκαλε, απέσ’ είσαι; Ο Θόδωρον είμαι.
ΣΤΥΛΟΣ

Ναι, Θόδωρε, έλα απέσ’ αγλήγορα.

ΘΟΔΩΡΟΣ (Μπαίνοντας) Ύας και üαιρετίας, δέσκαλε, και καλά να πάνε τα δουλείας.
ΣΤΥΛΟΣ

Καλώς τον Θόδωρον εμουν. Έλα κάθκα. Να έξερες, Θόδωρε, πώς’ ενεμείνα σε.

ΘΟΔΩΡΟΣ Ντο θα ευτάς με, δέσκαλε; Για τ’ όποιον έστειλες κ’ εκούξες με;
ΣΤΥΛΟΣ

Θα λέγω σε, μ’ αγληγορείς. Ποίσον ολίγον υπομονήν.

ΘΟΔΩΡΟΣ Ασσό έρθα, υπομονήν πα θα ευτά(γ)ω και ό,τι άλλο λες με, εκείνο πα θα ευτά(γ)ω. Το χατίρι σ’,
δέσκαλε, τρανόν έν’.
ΣΤΥΛΟΣ

Να είσαι καλά, Θόδωρε.

ΘΟΔΩΡΟΣ Εσύ, Τάσια, πώς είσαι, ντο ευτάς;
ΤΑΣΙΑ

Πώς να είμαι, Θόδωρε, όλεν την ημέραν πολεμώ μετ’ οσπιτί’ τα δουλείας και καμίαν, τ’ αφορισμένα,
‘κι τελείνταν. Η Θυμία ντο ευτάει; Άλλο αδακέσ’ ‘κ’ εδέβεν.

ΘΟΔΩΡΟΣ Ντο να ευτάει κ’ εκείνε η μαυράχαρος με τα τέσσερα μωρά. Τρέü’ και ‘κι προφτάν’.
ΣΤΥΛΟΣ

Εσύ, Τάσια, δέβα ολίγον οúωκά κι ας κρούει σε αέρα.

ΤΑΣΙΑ

Αέραν εσύ θελτς, απράναν καικά πα είπα σ’ ατο.

ΣΤΥΛΟΣ

Καλά, άμα ατώρα άφ’ς μας ολίγον μαναχούς, κάτ’ θα λέω τον Θόδωρον.

ΤΑΣΙΑ

Ντο θα λες ατον;

ΣΤΥΛΟΣ

Ατό τ’ εμόν δουλείαν έν’. Και τέρεν, αδά ολόερα να είσαι.

ΤΑΣΙΑ

(Φεύγοντας απευθύνεται στους θεατές) Άτùαπαν ντο θα λέει ατον;

ΣΤΥΛΟΣ

Θόδωρε, πώς είσαι, πώς πας με τα δουλείας;

ΘΟΔΩΡΟΣ Πώς να είμαι, δέσκαλε; Αβούτα τα ημέρας πολλά νεγκάσκουμαι, ανάσαν ‘κι παίρω.
ΣΤΥΛΟΣ

Θόδωρε, εξέρτς γιατί εμέντζα σε να έρüεσαι;

ΘΟΔΩΡΟΣ Δέσκαλε, απόθεν κέσ’ θελτς να ηξέρω; Άμα λάü’ κάτ’ καλόν έν’.
ΣΤΥΛΟΣ

Εγώ, Θόδωρε, εθαρώ καλόν έν’.

ΘΟΔΩΡΟΣ Αέτσ’ αν έν’, πέει ατο κι ας ακούω.
ΣΤΥΛΟΣ

Αρ’ άκ’σον. Σα 14 τ’ αλλ’ τη μηνός θα εβγάλουμ’ τον πρόεδρον τη χωρί’ εμουν.

ΘΟΔΩΡΟΣ Ατό, δέσκαλε, εξέρ’ ατο.
ΣΤΥΛΟΣ

Απόθεν κέσ’ εξέρτς ατο; Ποίος είπε σ’ ατο;

ΘΟΔΩΡΟΣ Ο Κούρτον ο Γιάννες είπε μ’ ατο.
ΣΤΥΛΟΣ

Ανάθεμα τον, τον μουθούγκ’, σ’ όλö κέσ’ προφτάν’.

ΘΟΔΩΡΟΣ Γιατί, δέσκαλε, κρυφόν έν’ ;
ΣΤΥΛΟΣ

Ο δôβολον σ’ όλö κέσ’ προφτάν’ και βάλλ’ την ουράν ατ’.

ΘΟΔΩΡΟΣ Δέσκαλε, ντο έν’ σο μέσον, για πέει με κι ας μαθάνω κ’ εγώ.
ΣΤΥΛΟΣ

Χάσον τον αλεπόν, τον καρανοκέφαλον.

ΘΟΔΩΡΟΣ Δέσκαλε, εσύ κάτ’ έεις σο νου σ’ και ‘κι θελτς να λες μ’ ατο.
ΣΤΥΛΟΣ

Θόδωρε, εξέρω πως πολλά αγαπάς το χωρίον εμουν.

ΘΟΔΩΡΟΣ Ναι, δέσκαλε, πολλά αγαπώ ατο, με την ýη μ’ αγαπώ ατο.
ΣΤΥΛΟΣ

Ελέπ’ς ατο ντο χαραπάν έν’.

ΘΟΔΩΡΟΣ Ελέπ’ ατο, δέσκαλε, και τογραεύκεται η καρδία μ’. Άμα εμέν γιατί λες ατο;
ΣΤΥΛΟΣ

Άκ’σον, Θόδωρε.

ΘΟΔΩΡΟΣ (Βάζει το χέρι του στο αυτί του, για ν’ ακούσει, τάχα, καλύτερα) Εσύ πέει, δέσκαλε, κ’ εγώ ακούω.
ΣΤΥΛΟΣ

Θόδωρε, δος ωτίν.

ΘΟΔΩΡΟΣ (Πλησιάζει περισσότερο προς το δάσκαλο και τεντώνει το λαιμό του. Βάζει και τα δύο χέρια του στ’
αυτιά του και λέγει) Πέει, δέσκαλε, άλλο μη στέκ’ς, ατώρα εüύτωσα, και τα δύο τ’ ωτία μ’.
ΣΤΥΛΟΣ

Θόδωρε, πολλά θέλω εσύ να ‘ίνεσαι πρόεδρος.

ΘΟΔΩΡΟΣ (Τινάζεται και λέει) Δέσκαλε, ντο είπες, γιάμ’ ‘κ’ έκ’σα καλά;
ΣΤΥΛΟΣ

Ντ’ εχπαράες; Πολλά καλά έκ’σες.

ΘΟΔΩΡΟΣ Πώς να μη αχπαράουμαι μετ’ ατά ντ’ ακούω.

ΣΤΥΛΟΣ

Γιάμ’ ‘κι θελτς;

ΘΟΔΩΡΟΣ Ντο να θέλω;
ΣΤΥΛΟΣ

Να ‘ίνεσαι πρόεδρος;

ΘΟΔΩΡΟΣ Λελεύω την ýη σ’, δέσκαλε, ντο λες; Πώς θα ‘ίνουμαι εγώ πρόεδρος;
ΣΤΥΛΟΣ

Το πώς θα ‘ίνεσαι, έν’ τ’ εμόν δουλείαν.

ΘΟΔΩΡΟΣ Δέσκαλε, (Κουνάει μια τον ένα ώμο και μια τον άλλο) ομôζω εγώ για πρόεδρος;
ΣΤΥΛΟΣ

Τûίπ’ καλός και τûίπ’ έμορφος είσαι. Εγώ ερέχτα σε, κανείται.

ΘΟΔΩΡΟΣ Εγώ πρόεδρος, εγώ πρόεδρος, Κύριε, (κάνει την προσευχή του) θαμαστά τα έργα σου.
ΣΤΥΛΟΣ

Γιατί, Θόδωρε, ο Κούρτον ο Γιάννες άλλο καλλίων έν’ ας εσέν;

ΘΟΔΩΡΟΣ (Κάνει μερικούς μορφασμούς, σαν να συμφωνεί με το δάσκαλο και λέει)’Αμον σωστά λες, δέσκαλε,
ο Κούρτον ο Γιάννες κι άλλο καλλίων έν’ ας εμέν;
ΣΤΥΛΟΣ

Εγώ, Θόδωρε, εξέρω ντο λέγω, εξέρω και ντ’ ευτά(γ)ω.

ΘΟΔΩΡΟΣ Όλö καλά, δέσκαλε, άμα πρέπ’ να ερωτώ και τη γαρή μ’, την Θυμίαν. Χωρίς την Θυμία μ’
δουλείαν ‘κ’ ευτά(γ)ω.
ΣΤΥΛΟΣ

Νέπαι αφορισμένε, ντο είπες;

ΘΟΔΩΡΟΣ Δέσκαλε, πώς να ευτά(γ)ω τη κιφαλί’ μ’ δουλείας, πώς να μη ερωτώ την Θυμία μ’.
ΣΤΥΛΟΣ

Καλά εσέν η γαρή σ’ ορίει σε, ‘κ’ εντρέπεσαι και λες ατο;

ΘΟΔΩΡΟΣ Πώς να ευτά(γ)ω, δέσκαλε, πώς να χαλάνω την καρδίαν τη Θυμίτσας-ι-μ’;
ΣΤΥΛΟΣ

Θόδωρε, άφ’ς τη Θυμίτσαν και άκ’σον εμεν τον δέσκαλον.

ΘΟΔΩΡΟΣ Ντο να λέγω σε, δέσκαλε, ατό η δουλεία πολλά νούνι(γ)μαν σ’κών’.
ΣΤΥΛΟΣ

Ξάι νούνι(γ)μαν ‘κι σ’κων’. Χόû’ εξέρτς ντο λέμε εμείς οι Πόντιοι.

ΘΟΔΩΡΟΣ Ντο λέμε, δέσκαλε, εμείς οι Πόντιοι; Πέει άμον γραμματισμένος ντο είσαι. Για πέει ατο κι ας ακούγ’ ατο.
ΣΤΥΛΟΣ

Ο αχουλής ώσνα ενούνιζεν, ο παλαλόν εγυναίκ’σεν κ’ εποίκεν κι οχτώ παιδία.

ΘΟΔΩΡΟΣ Παλαλός να μη έτον, οχτώ παιδία ‘κ’ εποίνεν. Εγώ τα τέσσερα ντο έχω, κανείνταν εμε. Τα κορίτûö
έπε(γ)ί εγένταν. Τ’ αγούρ’ πα αφού έρθεν σον κόσμον, αγλήγορα θα τρανύν’. Σα βαφτίûö θα λαλώ
όλεν το χωρίον.
ΣΤΥΛΟΣ

Θόδωρε, τίναν θα δις και κρατεί ατο;

ΘΟΔΩΡΟΣ Ακομάν ‘κ’ εξέρω, άμα κάποιος θα ευρίεται.
ΣΤΥΛΟΣ

Αν θελτς ας κρατώ ατο εγώ.

ΘΟΔΩΡΟΣ (Δεν ξέρει πώς να εκφράσει τη χαρά του) Σωστά λες, δέσκαλε, θελτς να κρατείς ατο;
ΣΤΥΛΟΣ

Γιατί να μη θέλω.

ΘΟΔΩΡΟΣ (Τρίβει από χαρά τα χέρια του και λέγει) Το πουλόπο μ’ θα ευτάει δεξάμενον δέσκαλον.
Εγώ ‘κ’ έμαθα πολλά γράμματα, εκείνο ας μαθάν’.
ΣΤΥΛΟΣ

Αν μαθάν’ και καλά, θα τερώ κ’ ευτά(γ)’ ατον δέσκαλον.

ΘΟΔΩΡΟΣ (Η χαρά του Θόδωρου στο κατακόρυφο) Δέσκαλε, πολλά τρανόν χαράν εδώκες με. Να είσαι καλά,
ο θεόν να δί’ σε την ύα σ’ και όλö τα καλά. Αν μαθάν’ öτο η Θυμία, θα ζαντύν’ ας σην χαράν ατ’ς,

παλαλά θα ευτάει.
ΣΤΥΛΟΣ

Κι ατώρα πέει με, ντο θα ευτάμε με την προεδρίαν;

ΘΟΔΩΡΟΣ Δέσκαλε, πώς να χαλάνω το χατίρι σ’, αΐκον τρανόν χαράν εδώκες με.
ΣΤΥΛΟΣ

Εγώ, Θόδωρε, έξερα ντο χρυσόν καρδίαν έεις.

ΘΟΔΩΡΟΣ Κι ατώρα, πέει με, δέσκαλε, ντο πρέπ’ να ευτά(γ)ω;
ΣΤΥΛΟΣ

Η δουλεία έτον να έλεες το ναι, τα άλλα εύκολα είν’. Η κοιλία σ’ μαναχόν ας έν’ εναξά τρανόν.

ΘΟΔΩΡΟΣ Γιατί, δέσκαλε, για να παίρ’ πολλά;
ΣΤΥΛΟΣ

Υπομονήν πα τρανόν πρέπ’ να έεις.

ΘΟΔΩΡΟΣ Δέσκαλε, ατό η προεδρία ντο λες με εσύ, γιάμ’ έν’ πελöλίδικον δουλείαν;
ΣΤΥΛΟΣ

Ξάι πα. Εγώ, Θόδωρε, αν εγροικάς ατο, το κακό σ’ ‘κι θέλω.

ΘΟΔΩΡΟΣ Γιατί να θελτς το κακό μ’, δέσκαλε;
ΣΤΥΛΟΣ

Θα σ’χωράς με όπου καικά στέκ’ς.

ΘΟΔΩΡΟΣ Ή θα σ’χωρώ σε ή θα καταρούμαι σε.
ΣΤΥΛΟΣ

Έναν ας σα δύο θα ευτάς, άμα ας αφήνουμ’ ατώρα τα μασχαρείας και άκ’σον ντο θα ευτάς.

ΘΟΔΩΡΟΣ  Δέσκαλε, να üυτώνω ξαν τα δύο ωτία μ’; Για πέει κι ας ακούω.
ΣΤΥΛΟΣ

Θα πας σ’ οσπίτö ήντινος λέγω σε. Θα πας λες ατ’ς να έρχουνταν αγλήγορα αδά. Μέντζον τον
Κώστην τη Ζουντούρ’, τον Τότην τη Χαχάμ’, τον Στάθον τη Νινίας, τον Σίûκον τον Γιωρίκαν και
τον Γαρά Κοσμάν. Τέρεν και μ’ ανασπάλτς κανάν.

ΘΟΔΩΡΟΣ Δέσκαλε, ντο θα ευτάς ατ’ς ατείντς ολτς τοι κοιμισμέντς και ίλö τον Γαρά Κοσμάν;
ΣΤΥΛΟΣ

Θα λέγ’ ατ’ς να ευτάνε προπαγάνταν.

ΘΟΔΩΡΟΣ Προ..προ., προπαγ...πώς είπες άτο;
ΣΤΥΛΟΣ

Προ πα γάν τα, προπαγάντα

ΘΟΔΩΡΟΣ Προπαγάντα πα ντο λόγος έν’;
ΣΤΥΛΟΣ

Ατείν’ τηνάν είπα σε να πας κουίεις, θα πάνε λένε τ’ έναν και τ’ άλλο, για να γομών’νε τα κιφάλö τοι
χωρετίων. Θα λένε ο Θόδωρον έν’ αέτσ’, και ο Θόδωρον έν’ αλλέως, κι άμον τον Θόδωρον κανείς
‘κ’ έν’. Ό,τι ευτάμε ευτάμε, τον Θόδωρον πρέπ’ να ψηφίζουμ’ ατον και να εβγάλουμ’ ατον πρόεδρον.
Ο Θόδωρον εμουν αγαπά το χωρίον εμουν και θα τρέü’ για τ’ ατό.

ΘΟΔΩΡΟΣ Όλö καλά, δέσκαλε, άμα ο Γαρά Κοσμάς ντο χαπάρ’ έü’ ας σην προπαγάνταν ;
ΣΤΥΛΟΣ

Ο Γαρά Κοσμάς ντο χαπάρ’ έü’ ας σην προπαγάνταν;

ΘΟΔΩΡΟΣ Ναι ο Γαρά Κοσμάς.
ΣΤΥΛΟΣ

Ο Γαρά Κοσμάς, εσύ τηνάν ‘κι λογαρôεις, πουλία σον αέραν πιάν’.

ΘΟΔΩΡΟΣ Πουλία πιάν’ σον αέραν γιόξα μύας; Εκείνος, δέσκαλε, τη ζάχαρην ας σο ûόπ’ ‘κ’ επορεί να χωρίζ’
κ’ εσύ ντο λες με;
ΣΤΥΛΟΣ

Εγώ πα λέγω σε ο Γαρά Κοσμάς και τον δôβολον εβγάλλ’ ας σο τρυπίν’, τα πόστö πιλô ευτάει και
πορπατούνε.

ΘΟΔΩΡΟΣ Δέσκαλε, θα ευτάς με και λιγούμαι. Ο Γαρά Κοσμάς θα ευτάει προπαγάνταν να γομών’ τα κιφάλö

τοι χωρετίων; Εγώ πολλά φογούμαι, θα ευτάει προπαγάνταν να ευκαιρών’ τα κιφάλö τοι χωρετίων
ΣΤΥΛΟΣ

Εσύ ‘κι λογαρôεις ατον, άμα θα ελέπ’ς ποίος εν’ ο Γαρά Κοσμάς.

ΘΟΔΩΡΟΣ Να ελέπ’ ατο και να μη πιστεύ’ ατο. Εκείνος, δέσκαλε, ûκυλία πουλεί και κατούδö αγοράζ’. Εκείνος
εκεί που ρούζ’, άλλο ‘κι σ’κούται. Εκείνος που ‘κ’ επορεί να κρατεί έναν αλμεγάδ’ χτήνον , ντο
προπαγάνταν θα ευτάει; Εγώ χαπάρ’ ‘κ’ έχω.
ΣΤΥΛΟΣ

Ποίσον υπομονήν και θα τρίβ’ς τ’ ομμάτö σ’. Εκείνος τον ψύλλον πιλô καλυβών’ .

ΘΟΔΩΡΟΣ Δέσκαλε, μ’ ευτάς με και ζαντύνω.
ΣΤΥΛΟΣ

Ξάι πα μη ζαντύντς. Ποίσον μαναχόν ατό ντο είπα σε.

ΘΟΔΩΡΟΣ Καλά, δέσκαλε, θα ευτά(γ)ω όπως λες.
ΣΤΥΛΟΣ

Μαναχόν ποίσον τη δουλείαν τούλα τούλα να μη παίρνε μας χαπάρ’ οι χωρέτ’ και ίλö ο Κούρτον ο
Γιάννες, ο αλεπόν τη χωρί’.

ΘΟΔΩΡΟΣ Για τ’ ατό ξάι μη στεναχωρεύκεσαι, θα ευτά(γ)ω όπως είπες. Κι ατώρα ας πά(γ)ω.
ΣΤΥΛΟΣ

Ξάι μη στέκ’ς. Πέει ατ’ς αγλήγορα να έρταν. Ορôσον ανασπάλλτς τόν Γαρά Κοσμάν. Εκείνος θα
εβγάλ’ μας ασπροπρόσωπους.

ΘΟΔΩΡΟΣ Καλά, δέσκαλε, ας ση βουλής ‘κι θα εβγαίνω (Φεύγει).
ΣΤΥΛΟΣ

(Πέφτει σε συλλογισμό και ύστερα από λίγο λέγει) Εκείνος πα τ’εμέτερον έν’, ο Αντώντς τή
Φουρουντζή, ο Γιάννες τ’ Αμανάτ’, ο Στάθον τη Πανικάβας, ο Mήτοv τ’ Αγάπης, ο Γιάγκον
τη Σαμοήλ, ο Παύλον τη Παιδίων, ο Σπύρον τη Πάρπα, ο Δάμων τη Μουργούλ’, ο Στύλον τη
Γαβρά, ο Νίκον ο Τûατάς, ο Γιωρίκας τη Πιτûίλ’, ο Γιάννες ο Παùάρνης, έλα με σ’ εσέν ο Κώστης
τη Ταντάγιαννε, ο Κόλöς τη Λίτας, ο Πέτρον ο Καλογερίδης, ο Πανίκας ο Καûκάûον, ο Μήτûας
το Γιωρινάντων. Ίσως να ψηφίζ’ μας και ο Θεόφιλον τη Τοροχμάνονος. Μιγκίν ‘κ’ έν’ ο Θόδωρον
θα ‘ίνεται πρόεδρος και καλός πρόεδρος.

ΣΤΥΛΟΣ

Ατός ο παιδάς εχρôζ’ ολτς τοι χωρέτας. Κανείται ντο εκοροΐδεψε μας ο Κούρτον ο Γιάννες, ο
αλεπόν τη χωρί’.

ΚΩΣΤΗΣ

(Φωνάζει από έξω) Δέσκαλε, ε δέσκαλε, απέσ’ είσαι;

ΣΤΥΛΟΣ

Απέσ’, είμαι, έλα.

ΚΩΣΤΗΣ

(Μπαίνοντας μαζί με τον Στοφόρο, λέει) Ύας και üαιρετίας, δέσκαλε.

ΣΤΥΛΟΣ

Καλώς τον Κώστην εμουν και τον Στόφορον με την κεμεντùέν ατ’. Καθέστε.

ΚΩΣΤΗΣ

Ας κάθουμαι, δέσκαλε, πολλά νεγκασμένος είμαι. (Κάθεται και ο Στοφόρος)

ΣΤΥΛΟΣ

Πώς είσαι, ντο ευτάς;

ΚΩΣΤΗΣ

Πώς να είμαι, σκοτωμένος ας σην δουλείαν. Την τραγωδίαν εξέρτς για τον χωρέτεν.

ΣΤΥΛΟΣ

Εξέρ’ ατο, Κώστη, άμα πολλά θέλω να τραγωδείς και ν’ ακούγ’ ατο.

ΚΩΣΤΗΣ

Ας τραγωδώ ατο, δέσκαλε (Τραγουδάει)
Ο καημένον ο χωρέτες ντο πολλά υποφέρ’
και τη κόσμονος το βάρος ση ράüαν ατ’ παίρ’.

Ας σο πρωί ώσαμ’ το βράδον σο χωράφ’ καικά
άμον ζαντός τα χώματα κλώθ’ τ’ απάν’ αφκά.
Το πρωί όντες θα σ’κούται σο κρεβάτ’ απέσ’
ο καημένον ο χωρέτες γόνατον πα ‘κ’ έü’.
Γάρη, για φέρον ας τρώγω, εχ και πώς πεινώ
η κοιλία μ’ γουργουρίζει κ’ εγώ αγληγορώ.
Άντρα μ’ ,ντ’ έγκες να μαειρεύω να τρώγω κ’ εγώ,
χολöûκεται ο χωρέτες ûαχπών’ το μωρόν.
ΣΤΥΛΟΣ

Αέτσ’ έν’ ο κόσμος, Κώστη, αέτσ’ έν’ η ζωή. Άλλο πώς είσαι;

ΚΩΣΤΗΣ

Ας λέμε καλά.

ΣΤΥΛΟΣ

Ο θεόν να δί’ και πάντα καλά να είσαι.

ΚΩΣΤΗΣ

Τα χάταλα μ’ πώς πάνε, δέσκαλε;

ΣΤΥΛΟΣ

Τûιπ γιαβάγκα είν’ τ’ αφώτιστα.

ΚΩΣΤΗΣ

Δέσκαλε, ντο λες με; Εγώ 120 οκαδών μουχτερόν έσπαξα κ’ εφάσα τα και εσύ ντο γιαβάγκα
λες με είναι.

ΣΤΥΛΟΣ

Κώστη, σα γράμματα λέγω είναι γιαβάγκα. Ίλö εκείνος ο Στυλίκον σωστόν στουλάρ’.

ΚΩΣΤΗΣ

Τ’ αφορισμένον το μωρόν κ’ εμέν άλλα έρται λέει με σ’ οσπίτ’……

ΣΤΥΛΟΣ

Ντο λέει σε, Κώστη;

ΚΩΣΤΗΣ

Ο δέσκαλον πάντα λέει με μπράβο, Στύλο. Όντες πάω σ’ οσπίτ’ θα σύρω κ’ εβγάλλω τ’ ωτία θες.

ΣΤΥΛΟΣ

Χάσον ντο λες. Ακομάν μικρός έν’, ο νους αθες ‘κι κόφτ’. Εγώ θα τερώ και μαθίζ’ ατον καλά.

ΚΩΣΤΗΣ

Αΐκον πράμαν αν ευτάς, δέσκαλε, σην χαμονήν πάω για τ’ εσέν.

ΤΟΤΟΣ

(Φωνάζει απ’ έξω) Δέσκαλε, ε δέσκαλε, απέσ’ είσαι;

ΣΤΥΛΟΣ

Ναι, Τότο, απέσ’ είμαι.

ΤΟΤΟΣ

(Μπαίνωντας) Καλησπέρα σουν

ΣΤΥΛΟΣ

(Τον καλωσορίζει) Καλώς τον Τότον εμουν, κάθκα.

ΤΟΤΟΣ

Ας κάθουμαι, γιατί νεγκασμένος είμαι (κάθεται). Ντο θελτς με, δέσκαλε, κ’ έστειλες κ’ εκούξες με;

ΣΤΥΛΟΣ

Ποίσον ολίγον υπομονήν, θα μαθάντς.

ΤΟΤΟΣ

Καλά, δέσκαλε. (Πιάνει συζήτηση με τον Κώστη) Εσύ, Κώστη, ντο ευτάς, πώς

ΚΩΣΤΗΣ

Ντο να ευτά(γ)ω, Τότο, πολλά νεγκασμένος είμαι.. Πολλα νεγκάσκουμαι με την σποράν και πονούν
και τα μέσα μ’. Εκείνο το γερόντικον το βουδ’, όλεν κάθεται κα.

ΤΟΤΟΣ

Φαίνεται έφαεν το ψωμίν αθες.

ΚΩΣΤΗΣ

Αέτσ’ φαίνεται.

ΤΟΤΟΣ

Δέσκαλε, εσύ τιδέν ‘κι λες;

ΣΤΥΛΟΣ

Θα λέγω, Τότο, θα λέγω. Και έχω πολλά να λέγω. Άμα εναξά θα ευτάς υπομονήν

είσαι;

ΤΟΤΟΣ

Καλά, δέσκαλε.

ΣΤΑΘΟΣ

(Φωνάζει από έξω) Δέσκαλεεεεεε, απέσ’ είσαι;

ΣΤΥΛΟΣ

Έλα, Στάθο, απέσ’ είμαι.

ΣΤΑΘΟΣ

(Μπαίνοντας) ‘Υας και üαιρετίας; Αδαπέσ’ κι άλλ’ είναι;

ΣΤΥΛΟΣ

(Τον καλωσορίζει) Καλώς τον Στάθον εμουν, κάθκα, νεγκασμένος θα είσαι κ’ εσύ.

ΣΤΑΘΟΣ

Οσήμερον ‘κ’ ενεγκάστα πολλά. Ντο ευτάτε εσείς αδαπέσ’;

ΚΩΣΤΗΣ

Κ’ ελέπ’ς ντ’ ευτάμε; Κάθουμες, και κάθουμες άμον αγάδες.

ΣΤΑΘΟΣ

Καλά ευτάτε. Ας κάθουμαι κ’ εγώ άμον αγάς, Ωφ ωφ, πονούν και τα μέσα μ’.

ΚΩΣΤΗΣ

Καλά τ’ εσά τα μέσα γιατί να πονούν; Πονούν τ’ εμά γιατί το γερόντικον το βούδι μ’ πάντα κάθεται
κα κ’ εγώ σπίχκουμαι να σ’κών’ ατο. Εβγάλλ’ την ýη μ’.

ΓΙΩΡΙΚΑΣ

(Φωνάζει κι αυτός από έξω) Δέσκαλεεεεε, έλθα, πού είσαι.;

ΣΤΥΛΟΣ

Έλα, Γιώρικα, έλα απέσ’. (Στους υπόλοιπους) Έρθεν και ο Äίûκον ο Γιωρίκας.

ΓΙΩΡΙΚΑΣ

(Μπαίνοντας) Καλησπέλα σουν. Εσείς πότε έλθετε;

ΣΤΥΛΟΣ

(Τον καλωσορίζει) Καλώς τον Γιωρίκαν εμουν, κάθκα κ’ εσύ.

ΓΙΩΡΙΚΑΣ

Θα κάθουμαι, γιατί πολλά νεγκασμένος είμαι. Πονεί και η λöκάνα (ρακάνα) μ’ αδά και τλία ημέλας.

ΤΟΤΟΣ

Καλά ‘κι είπες την Παρέσαν να τρίφ’ σε;

ΓΙΩΡΙΚΑΣ

Έτλιψε με, άμα εγώ δεν ‘κ’ εγλοίξα (εγροίκ’σα.) .

ΘΟΔΩΡΟΣ (Μπαίνει και ρωτάει) Δέσκαλε, όλ’ έρθαν;
ΣΤΥΛΟΣ

Όλ’ έρθαν, άναυα τον Γαρά Κοσμάν.

ΘΟΔΩΡΟΣ Εγώ ντο είπα σε, δέσκαλε; Εκείνος, εκεί που ρούζ’ άλλο ‘κι σ’κούται. Και είπα τον αγλήγορα να έρται.
ΣΤΥΛΟΣ

Θόδωρε, εσύ πα έργησες.

ΘΟΔΩΡΟΣ Εγώ επήγα ως τ’ οσπίτ’ να λέγω τη Θυμίαν πως θα είμαι αδά, άμα ‘κ’ εύρα τεν. Ντο λες, δέσκαλε,
πά(γ)ω μίαν κι άλλο και κουίζ’ ατον;
ΣΤΥΛΟΣ

Ας αναμένουμ’ ολίγον κι άλλο, ίσως έρται.

Γ. ΚΟΣΜΑΣ (Φωνάζει από έξω). Δέσκαλε, έρθα, πού είσαι;
ΣΤΥΛΟΣ

Έρθεν και ο Γαρά Κοσμάς. Άλλο κανάν ‘κι αναμένουμε.

Γ. ΚΟΣΜΑΣ (Μπαίνοντας) Καλησπέρα πέρα για πέρα. Και ντο πολλοί είστουν αδαπέσ’.
ΘΟΔΩΡΟΣ Εσέν ενεμείναμε για να ‘ίνουμες κι άλλο πολλοί.
ΣΤΥΛΟΣ

Καθκα, Κόσμα, άμα γιατί έργησες ατόσον πολλά;

Γ. ΚΟΣΜΑΣ Με το χτήνον επολέμανα, δέσκαλε, άρρωστον έν’. Φογούμαι θα ψοφά και ντο θα ευτάνε τα μωρά μ’
‘κ’ εξέρω.
ΣΤΥΛΟΣ

Αέτσ’ αν έν’, καλά.

Γ. ΚΟΣΜΑΣ Δέσκαλε, αΐκον ώραν να στειλτς και κουίεις μας, άμον ντο εγροικώ, κάτ’ σοβαρόν θα λες μας.
ΘΟΔΩΡΟΣ (Κοιτάζει το δάσκαλο)
ΣΤΥΛΟΣ

Θόδωρε, έκ’σες;

ΘΟΔΩΡΟΣ Έκ’σα, πώς ‘κ’ έκ’σα. Κάτ’ σοβαρόν, είπεν ο Κοσμάς, θα λες μας (Στο αυτί του δάσκαλου)

Δέσκαλε, καλά είπες, ο Γαρά Κοσμάς και τον δôβολον εβγάλλ’ ας σο τρυπίν.
ΣΤΥΛΟΣ

Και τûαρουüô φορίζ’ öτον.

Γ. ΚΟΣΜΑΣ Τα τûαρούüô μ’ πα εγράσταν και πρέπ’ να εμπαλίζ’ ατα.
ΘΟΔΩΡΟΣ Καλά έλεες, δέσκαλε, είüες δίκαιον.
ΣΤΥΛΟΣ

‘Αλλο μίαν, όντες λέει ο δέσκαλον, ν’ ακούς ατον.

ΘΟΔΩΡΟΣ Καλά, δέσκαλε, αέτσ’ θα ευτά(γ)ω.
ΣΤΥΛΟΣ

(Απευθύνεται σε όλους) Κι ατώρα ακούστεν για τ’ όποιον έστειλα κ’ εκούξα σας. (Όλοι κοιτάζουν
το δάσκαλο με προσοχή). Σα 14 τ’ άλλ’ τη μηνός, όπως εξέρετε, θα ψηφίζουμ’ να εβγάλουμε τον
πρόεδρον τη χωρί’.

Γ. ΚΟΣΜΑΣ Ατό εξέρουμ’ ατο.
ΣΤΥΛΟΣ

Άξιος για την προεδρίαν έν’ ο Θόδωρον (Καρφώνουν όλοι τα μάτια τους στο Θόδωρο). Θα λέτε
με γιατί; Ας λέγω σας. Πρώτα πρώτα έν’ καλόγνωμος, ήσυχος, θεού μουμούλ’. Αγαπά το χωρίον
και τοι χωρέτας. Ένας αΐκος άνθρωπος πρέπ’ να ‘ίνεται πρόεδρος, ένας άνθρωπος που ν’ αγαπά το
χωρίον, να πονεί το χωρίον και να τρέü’ για το χωρίον. Κανείται ντο εκοροϊδεψέ μας ο Κούρτον ο
Γιάννες, ο αλεπόν τη χωρί’.

ΤΟΤΟΣ

Ανάθεμα τον, ανάθεμα τον κατακέφαλον, τον αλεπόν τη χωρί’. Πολλά σωστά είπες ατο, δέσκαλε, ο
αλεπόν τη χωρί’.

ΣΤΥΛΟΣ

Εσάς εκάλεσα σας αδά, γιατί ήστουν καλοί οικοκύρ’ και ο λόγος εσουν δöβαίν’.

Γ. ΚΟΣΜΑΣ Δέσκαλε, άμον το εγροικώ, θα λες, μας, να ευτάμε προπαγάνταν σο χωρίον, για να ψηφίζ’ νε τον Θόδωρον.
ΣΤΥΛΟΣ

Πολλά καλά εγροίκ’σες, Κόσμα. (Δάσκαλος και Θόδωρος κοιτάζονται στα μάτια. Απορούν
που ο Γαρά Κοσμάς είπε τη λέξη προπαγάντα) Μπράβο σ’ εσέν.

ΘΟΔΩΡΟΣ Κ’ εσύ απόθεν κέσ’ εξέρτς ντο έν’ προ προ προ προπαγάντα.
Γ. ΚΟΣΜΑΣ Νασάν τ’ αχούλö σ’, Θόδωρε. Εγώ όντες ‘κ’ εξέρω ντο εν’ προπαγάντα, ποίος θα εξέρ’;
Ακομάν αροψεκέσ’ έτον που έρθεν σα ποδάρö μ’ ο Κούρτον ο Γιάννες και είπε με να ευτά(γ)ω
προπαγάνταν για τ’ εκείνον.
ΘΟΔΩΡΟΣ Κ’ εσύ ντο είπες ατον; (Περιμένει με αγωνία ν’ ακούσει τι είπε στον Κούρτον το Γιάννε).
Γ. ΚΟΣΜΑΣ Καλά είπα τον.
ΘΟΔΩΡΟΣ Καλά είπες ατον;
Γ. ΚΟΣΜΑΣ Ντο εθέλνες να έλεγα τον; Έταξε με κ’ έναν ζευγάρ’ τûαρουüô για τη Λαμπρήν.
ΘΟΔΩΡΟΣ Εγώ δύο ζευγάρö θα δίγω σε, αν ψηφίεις με.
Γ. ΚΟΣΜΑΣ Εσύ ξάι πα να μη δις με, θα ψηφίζω σε για το χατίρ’ τη δέσκαλονος. Προπαγάνταν για τ’ εσέν θα
ευτά(γ)ω. Έχω και καν 30 ψήφους.
ΘΟΔΩΡΟΣ (Συνέρχεται από την αγωνία, αγκαλιάζει και φιλάει τον Γαρά Κοσμά και λέγει) Να είσαι καλά,
Κόσμα, να είσαι καλά. Να έν’ καλά και η Θεοφρονία και τα παιδία σ’. Εναξά εστεναχώρεψες με,
άμα ‘κι πειράζ’, περαστικόν έτον.
ΚΩΣΤΗΣ

Καλά προπαγάντα πα ντο λόγος έν’;

ΓΙΩΡΙΚΑΣ

Καλά λες, Κώστη, ντο λόγος έν’;

ΘΟΔΩΡΟΣ Προπαγάνταν πα ‘κ’ εξέρετε ντο έν’;
ΤΟΤΟΣ

Απόθεν κέσ’ θέλετε να εξέρουμε;

ΘΟΔΩΡΟΣ Δέσκαλε, θα λές ατ’ς εσύ ή θα λέγ’ ατ’ς εγώ ντο έν’ προπαγάντα για να μαθάν’νε αβουτείν’;
ΣΤΥΛΟΣ

Θόδωρε, εγώ θα λέγ’ ατ’ς. Ακούστεν. Θα πάτε, σα σουμά, σ’ οσπίτö τοι συγγενείων και θα λέτε τ’
έναν και τ’ άλλο, να γομώνετε τα κιφάλö τουν. Θα λέτε πως ο Θόδωρον έν’ αέτσ’, ο Θόδωρον
έν’ αλλέως, κι άμον τον Θόδωρον κανείς ‘κ’ έν’. Αγαπά το χωρίον και θα τρέü’ για τ’ ατό.
Έν’ καλόγνωμος, ήσυχος, θεού μουμούλ’ κι ας σην εγκλεσίαν οπίσ’ καμίαν ‘κι απομέν’

ΚΩΣΤΗΣ

Εγώ πόσα φοράς είδα τον να παίρ’ ύψωμαν και να πάει σοι γραιάδες που ‘κ’ επορούν να πάνε
σην εγκλεσίαν.

ΓΙΩΡΙΚΑΣ

Εγώ πα πολλά φολάς είδα τον.

ΘΟΔΩΡΟΣ Σωστά, είδες με κ’ εσύ, Γιώρικα;
ΓΙΩΡΙΚΑΣ

Κι αλπô είδα σε.

ΤΟΤΟΣ

Δέσκαλε, θα λέμε και ψέματα τοι χωρέτας για να γομώνουμε τα κιφάλö τουν;

ΣΤΥΛΟΣ

Ψέματα πα γιατί να λέτε; Τα ψέματα τη δöβόλ’ είναι.

ΤΟΤΟΣ

Κια ο κύρη μ’ βίρö σ’κών’ και θέκ’ το ψέμαν γιατρικόν έν’.

ΣΤΥΛΟΣ

Ψέματα ‘κι θέλω να λέτε.

ΤΟΤΟΣ

Καλά, δέσκαλε, μη χολôûκεσαι.

ΚΩΣΤΗΣ

Εγώ έχω σίγουρα 15 ψήφους. Θα ευτά(γ)ω και προπαγάνταν να παίρω κι άλλα.

ΤΟΤΟΣ

Δεκαπέντε πα ψηφους ντο σκατόν είναι, εγώ θα δίγ’ ατον 20 και περισσόν και την προπαγάνταν πα
‘κι θ’ αφήνω οπίσ’.

ΓΙΩΡΙΚΑΣ

Εγώ θα δίγ’ ατον σίγουλα δεκατλία ψήφους και πλοπαγάνταν πα θα ευτά(γ)ω.

ΘΟΔΩΡΟΣ Ατά πα καλά είναι.
ΣΤΑΘΟΣ

Εγώ πα έχω κάμποσα ψήφους, άμα ‘κ’ εξέρω πόσα. Την προπαγάνταν πα οπίσ’ ‘κι θ’ αφήνω.

Γ. ΚΟΣΜΑΣ Εγώ, απράναν πα είπα το, αν ‘κι δίγω 30 ψήφους τον Θόδωρον, άλλο Κοσμά να μη λένε με.
Το χωρίον τ’ απάν’ αφκά θα φέρω. Δύο ζευγάρö τûαρουüô θα γράνω.
ΘΟΔΩΡΟΣ Κόσμα, θα παίρω σε καινούρö.
ΣΤΥΛΟΣ

Εσείς, αέτσ’ όπως λέτε, απατώρα εξέγκετε τον πρόεδρον.

ΘΟΔΩΡΟΣ Να είσαι καλά, Κόσμα, κ’ εσείς παιδία. ‘Κ’ εξέρω πώς να ευχαριστώ σας.
Τρανόν χαράν εδώκετε με. Άλλο σην ηήν ‘κι πατώ, φτερά έγκα.
ΤΟΤΟΣ

Γιάμ’ θα πετάς και πας στυχαρôεις την Θυμίαν; (Γελούν όλοι).

ΘΟΔΩΡΟΣ Αφορισμένε Τότο, ξαν είπες το στρογγυλό σ’.
ΣΤΥΛΟΣ

Όπως ελέπω, όλö θα πάνε καλά (Πάει και φωνάζει τη γυναίκα του) Τάσια, για έλα αγλήγορα απέσ’.

ΤΑΣΙΑ

(Μπαίνοντας) Ντο θελτς, Στύλο; Αβουτείν’ πότε έρθαν αδαπέσ’;

ΣΤΥΛΟΣ

Φέρον και κέρασον’ τα παιδία (Οι καλεσμένοι συζητούν μεταξύ τους διάφορα θέματα).

ΤΑΣΙΑ

(Γεμίζει τα ποτήρια με ρακί και προσφέρει στους καλεσμένους).

ΣΤΥΛΟΣ

 Κι ατώρα ας πίνουμε σην ύαν τη Θόδωρονος, τη Πρόεδρονος ας
λέμε.

ΘΟΔΩΡΟΣ Να ήστουν καλά, να έüετεν την ύαν εσουν και να üαίρουσταν τα παιδία σουν. Τερέστεν και
μ’ ανασπάλλετεν την προ προ προ παγάνταν
ΚΩΣΤΗΣ

Ατώρα που έμαθαμ’ ντο έν’ προπαγάντα, εξέρουμε ντο θα ευτάμε.

ΣΤΥΛΟΣ

Εσύ, Κόσμα, για τα τραγωδίας πρώτος είσαι. Για έβγαλλ’ ατώρα έναν απάν’ σο ποδάρ’ και
τραγώδ’ öτο.

Γ. ΚΟΣΜΑΣ Καλά, δέσκαλε, άμα θα βοηθάτε με κ’ εσείς.
ΣΤΥΛΟΣ

Θα βοηθούμε σε, Κόσμα, μη στεναχωρεύκεσαι.

ΛΥΡΑΡΗΣ

(Παίζει λύρα,και τραγουδάει ο Γαρά Κοσμάς).
Δέσκαλε, ποδεδίζω σε, το χατίρι σ’ πολλά έν’,
με πρόεδρον τον Θόδωρον, το χωρίον ελάεν
Θα τρέü’ απάν’ θα τρέü’ αφκά, θα τρέü’ για το χωρίον,
θα ‘φτάει ατο αγνώριστον, θα ‘φτάει ατο καλλίων.
Λελεύουμε τον Θόδωρον που έü’ καλόν καρδίαν,
ατόνα θα ψηφίζουμε να παίρ’ την προεδρίαν.
(Όλοι τους δείχνουν με τα χέρια το Θόδωρο. Αυτός, αγκαλιάζει και φιλάει από ενθουσιασμό πρώτα
το Γαρά Κοσμά και έπειτα τους άλλους).

ΘΟΔΩΡΟΣ Κόσμα, μετ’ εσέν άλλο σον κόσμον ‘κ’ εχωρώ.
ΣΤΥΛΟΣ

Τάσια, μη στέκ’ς, γόμωσον τα ποτήρö μουν.

ΤΑΣΙΑ

(Γεμίζει τα ποτήρια των καλεσμένων).

ΤΟΤΟΣ

(Τραγουδιστά)
Γόμωσον τα ποτήρö μουν κ’ ελάτε ας ευτάμε τόκαν,
τα παλαλά ντ’ εποίναμε, όλö σον νου μ’ εντώκαν.
(Τσουγκρίζουν όλοι τα ποτήρια).

ΘΟΔΩΡΟΣ (Στο λυράρη) Κι ατώρα, Στόφορε, παίξον τη λύρας. Παίξον έναν τάû’ να χορεύω με τον Κοσμάν
που εδώκε με τρανόν χαραν (Χορεύουν και οι άλλοι χτυπούν παλαμάκια).
ΣΤΑΘΟΣ

Ν’ αϊλί που ‘κ’ ευρέθεν.

ΘΟΔΩΡΟΣ Εχ και να έλεπε με ατώρα η Θυμία, θα εχάλανεν τον κόσμον.
ΓΙΩΡΙΚΑΣ

Κι ατώλα, παίδια, ας δöβαίνουμε πλαν, αύλιον αναμέν’ μας η σπολά.

Γ. ΚΟΣΜΑΣ Ας πάμε και την προπαγάνταν πα να μη ανασπάλλουμε. Ήντöν ευτάμε, τον Θόδωρον πρέπ’ να
εβγάλουμ’ ατον πρόεδρον.
ΣΤΑΘΟΣ

Ντο θα εβγάλουμ’ ατον, λέτε εσείς, εξέγκαμ’ ατον κ’ επήεν.

ΣΤΥΛΟΣ

Ατώρα δεβάτε σο καλόν και ο θεόν να βοηθά μας. (Καληνυχτίζουν και φεύγουν, όλοι εκτός από το
Θόδωρο).

ΘΟΔΩΡΟΣ Κώστη, σίτö πας, πέει τη Θυμίαν πως είμαι ση δέσκαλονος, γιατί εκείνε ατώρα εξέβεν σο μεϊτάν’
και αραεύ’ με.
ΚΩΣΤΗΣ

Καλά, Θόδωρε.

ΤΑΣΙΑ


ΘΟΔΩΡΟΣ Δέσκαλε, ντο θάμαν πράμαν έν’ ατός τ’ εσόν ο Γαρά Κοσμάς;
ΣΤΥΛΟΣ

Εγώ έλεγα σε κ’ εσύ ‘κ’ επίστευες. Ο Γαρά Κοσμάς, όντες κοιμάται μαναχόν ‘κ’ ελέπ’.

ΘΟΔΩΡΟΣ Ο Γαρά Κοσμάς, δέσκαλε, όντες κοιμάται πα ελέπ’. Ερχίνεσα και φογούμ’ ατον.
ΣΤΥΛΟΣ

Φογούμαι γιάμ’ ευτάει μας κανέναν κασκαρίκαν.

ΘΟΔΩΡΟΣ Ντο κασκαρίκαν θα ευτάει μας; Γιάμ’ πάει με τον Κούρτον τον Γιάννεν;
ΣΤΥΛΟΣ

Χάσον ντο λες. Ο Γαρά Κοσμάς αΐκον δουλείαν ‘κ’ ευτάει.

ΘΟΔΩΡΟΣ Αέτσ’ ας έν’, όπως λες ατο.
ΣΤΥΛΟΣ

Θόδωρε, όπως ελέπω σε και όπως ελέπ’ς με, θα ‘ίνεσαι πρόεδρος. Όπου κέσ’ πας, και όπου καικά
στέκ’ς, θα λένε σε, κύριε πρόεδρε, κύριε πρόεδρε.

ΘΟΔΩΡΟΣ Πώς είπετεν, κύριε δέσκαλε;
ΣΤΥΛΟΣ

Κύριε πρόεδρε, κι ατότε θα φουσκώντς άμον το τûιλούχ’.

ΘΟΔΩΡΟΣ Έμορφα, έμορφα, εγώ κύριος πρόεδρος. Για ας τερώ εγώ εμέν (Κοιτάζει τον εαυτό του και κάνει
διάφορους μορφασμούς ότι αρέσει τον εαυτό του και μετά λέει) Έμορφος είσαι, Θόδωρε, ζεμίαν
‘κ’ έεις. Να έεις ατόσον τρανόν αξίαν και να μη εξέρτς ατο. Ατόσα χρόνö πώς ‘κ’ εδέβεν σο νου μ’
ατό η προεδρία;
ΣΤΥΛΟΣ

(Γελάει κρυφά).

ΘΟΔΩΡΟΣ Εμείς ατόσα χρόνö, πώς εφέκαμ’ τον Κούρτον τον Γιάννεν ν’ αλωνίζ’ το χωρίον εμουν;
Ας είσαι καλά, δέσκαλε, που ένοιξες τ’ ομμάτö μ’. Εσύ αν ‘κ’ έσ’νε, ακομάν θα εκοιμούμ’νε.
Η Θυμία, άτùαπαν γιατί ‘κ’ εφάνθεν; Γιάμ’ ‘κ’ εύρεν ατεν ο Κώστης; Δέσκαλε, πρέπ’ να φέγω,
πρέπ’ να πάω τερώ ντο ‘ίνεται.
ΣΤΥΛΟΣ

Ευλο(γ)ημένε, κάθκα ολίγον κι άλλο.

ΘΟΔΩΡΟΣ Ας πάω, δέσκαλε, εσύ ‘κι ηξέρτς καλά τη Θυμίαν.
ΣΤΥΛΟΣ

Ποίσον ολίγον κι άλλο υπομονήν, ίσως έρται. Εσύ, Τάσια, δέβα τέρεν να μη ελύγαν τα χτήνö και
κρούνε τ’ έναν τ’ άλλο.

ΤΑΣΙΑ

Καλά και ντο είπες ατο, εγώ ενέσπαλα το. (Φεύγει).

ΘΟΔΩΡΟΣ Δέσκαλε, ας πάω, γιατί αν ρούζω σο στόμαν ατ’ς άλλο ‘κι γλυτώνω ας σο τουρτουλάεμαν.
ΣΤΥΛΟΣ

Αφού θελτς να πας, δέβα, άμα αγλήγορα να κλώûκεσαι.

ΘΟΔΩΡΟΣ Καλά, δέσκαλε, αγλήγορα θα κλώσκουμαι (Πάει ως την πόρτα κ’ εκείνη την ώρα μπαίνει η Θυμία.
Δεν προλαβαίνει να πει καλά καλά, καλώς τη Θυμίαν και τότε…)
ΘΥΜΙΑ

(Πολύ νευριασμένα) Νέπαι, αφορισμένε, εσύ αδαπέσ’ είσαι κ’ εγώ εκατασκοτώθα κι αραεύω σε.
Καλά ντο έρθεν ο Κώστης και είπε με πως είσαι ση δέσκαλονος. Νε αüερώνö εφέκα και νε μαντρία.
Σην πόνöν απέσ’ πα επήγα εράεψα σε.

ΘΟΔΩΡΟΣ (Φαίνεται λίγο φοβισμένος) Νέκουτûη αφορισμέντσα, άμον άγρεν τûαναβάρ’ (άμον άγρες άρκος)
εσέβες απέσ’. Κ’ επεκεί ντο είν’ ατά τα παλαλά ντο είπες; Ντο αüερώνö και μαντρία ετάραξες;
(Κουνάει τα χέρια του και λέγει) Εγώ ατώρα πολλά ‘κι πάει, θα ‘ίνουμαι κύριος κ’εσύ σ’ αüερώνö
και σα μαντρία πας αραεύ’ς με;
ΘΥΜΙΑ

 Αβούτος γιάμ’ εζάντυνεν, γιάμ’ ετάγκεψεν ο νους ατ’;
‘Αμον πολλά αγνά καλατûεύ’. (Στο Θόδωρο) Θόδωρε, είσαι καλά;

ΘΟΔΩΡΟΣ Νέκουτûη, ντο λες;
ΘΥΜΙΑ

Λέγω σην ύα σ’ είσαι καλά;

ΘΟΔΩΡΟΣ Σην ώραν καλά είμαι.
ΘΥΜΙΑ

Κιάμ’ τα παλαλά ντο είπες ντο έταν;

ΘΟΔΩΡΟΣ Ντο παλαλά είπα;
ΘΥΜΙΑ

Κάτ’ είπες απράναν, θα ‘ίνεσαι κύριος.

ΘΟΔΩΡΟΣ Κια θα ‘ίνουμαι. Γιατί να μη ‘ίνουμαι;
ΘΥΜΙΑ

Αχά ξαν. Δέσκαλε, ντο έπαθεν ο Θόδωρο μ’;

ΣΤΥΛΟΣ

Θύμια, άφ’ς τον άνθρωπον ήσυχον, ο Θόδωρον δεν ‘κ’ έü’.

ΘΥΜΙΑ

Θόδωρε, γιατί ‘κ’ εδώκες με χαπάρ’ πού είσαι, να μη αραεύω σε;

ΣΤΥΛΟΣ

Το φταίξιμον, Θύμια, εγώ έχω. O Θόδωρον θα έρχουσον με τον καιρόν σ’ οσπίτ’. Εγώ εκράτεσα
τον, να λέγ’ ατον ντο πρέπ’ να ευτάει αβούτα τα ημέρας.

ΘΟΔΩΡΟΣ Πέει ατο κει, δέσκαλε, εμέν ‘κι θα πιστεύ’ με.
ΘΥΜΙΑ

Εσύ τσούρα το, εσέν κανείς ‘κ’ εκαλάτûεψεν.

ΘΟΔΩΡΟΣ Κρα το στόμα σ’, μάρσα, και νούντζον πού ευρίεσαι. ‘Κι’ κανείται ντο ‘κ’ εύρα σε απράναν, ατώρα
ακούω και τα παλαλά σ’. Σην πόνöν απέσ’, πιλô, επήεν και εράεψε με η κυρία Θυμία. Εγώ ντο, κοσσάρα
είμαι και επήες κ' ερôεψες με απέσ' σην πόνöν;
ΘΥΜΙΑ

Αβούτος κάτ’ έü’, άμα ντο έü’ ‘κ’ εξέρω.

ΣΤΥΛΟΣ

Τε ησύχασον, Θύμια, ο Θόδωρον δεν ‘κ’ έü’. Εγώ εκράτεσα τον και είπα τον ντο πρέπ’ να ευτάει.

ΘΥΜΙΑ

Ντο πρέπ’ να ευτάει;

ΣΤΥΛΟΣ

Κια σα 14 τ’ αλλ’ τη μηνός έχουμ’ τα κοινοτικάς εκλογάς. Εγροίκ’ σες, Θύμια;

ΘΥΜΙΑ

Ντο να εγροικώ;

ΣΤΥΛΟΣ

Πως σα 14 τ’ άλλ’ τη μηνός θα έχουμ’ κοινοτικάς εκλογάς.

ΘΥΜΙΑ

Εγώ ας ατά ντο λες δεν ‘κ’ εγροικώ.

ΘΟΔΩΡΟΣ Κι άλλο καλλίων.

ΘΥΜΙΑ

Εσύ τσούρα το. Δέσκαλε, ντο είν’ ατά τα κοινωνικάς εκλογάς και θελτς να εγροικώ;

ΘΟΔΩΡΟΣ Η αγναμάζενα να λέει ατο πα ‘κ’ εγροικά.
ΘΥΜΙΑ

Εσύ ο χούσπον όλö εγροικάς.

ΘΟΔΩΡΟΣ Ντο λέει αβόύτε η πορöνία; Ο δέσκαλον κοινοτικάς εκλογάς είπεν και όχι κοινωνικάς.
ΣΤΥΛΟΣ

Άκ’σον, Θύμια, Σα 14 τ’ αλλ’ τη μηνός θα ψηφίζουμε να εβγάλουμε τον πρόεδρον τη χωρί’,
τεμôκ’ τον Θόδωρον.

ΘΥΜΙΑ

Ντο είπες, ντο είπες, δέσκαλε; Τον Θόδωρον είπες; Ο Θόδωρον θα ‘ίνεται πρόεδρος;
(Γελάει ειρωνικά) χα χα χα, χι χι χι.

ΘΟΔΩΡΟΣ

Ντο χα χα και χι χι, ‘κ’ έσ’κωσεν ατο τ’ ομμάτι σ’;

ΘΥΜΙΑ

Χα χα χα, χι χι χι, άλλο ντο αγνά και θαμαστά θ’ ακούω;

ΘΟΔΩΡΟΣ Νέκουτûη, πού ευρίεσαι, εντράπ’ ολίγον; Και, τέρεν, πολλά, μη γελάς, γιατί εγώ τηνάν λες ‘κι είμαι,
εγώ ψαθίρö ‘κι μοιράζω.
ΘΥΜΙΑ

Θα λιγούμαι, θα παλαλούμαι, θα παίρω τα ραüία. Άλλο ντο θ’ακούω; Χα χα χα, χι χι χι, ο
Θόδωρον θα ‘ίνεται πρόεδρος. Κύριε, (Κάνει την προσευχή της) άλλο ντο θ’ ακούω;

ΣΤΥΛΟΣ

Γιατί, Θύμια, γιατί να μη ‘ίνεται;

ΘΥΜΙΑ

Δέσκαλε, ο Θόδωρον τ’ οσπίτ’ν ατ’ ‘κ’ επορεί να γυροκλώθ’, και πώς θα ‘ίνεται πρόεδρος;

ΘΟΔΩΡΟΣ Σπάσον και τûάκλιξον, θα ‘ίνουμαι. Τ’ εσόν ο Κούρτον ο Γιάννες κι άλλο καλλίων έν’ ας εμέν;
ΘΥΜΙΑ

Εποίκετε με κ’ εγέλασα, και είχα πολλά καιρόν να εγέλανα (Γελάει και νευριάζει το Θόδωρο).

ΘΟΔΩΡΟΣ Ντο εξέρ’ και γελά αβούτε η χιντίκα; Γιάμ’ εχάσεν τα μουσκάρö τ’ς;
ΘΥΜΙΑ

Πώς να μη γελώ μετ’ ατά τα μαρτουβάλö ντο ακούω,

ΘΟΔΩΡΟΣ Νέκουτûη, μ’ ευτάς με και κολατίγουμαι. Εσύ, αφορισμέντσα, τûιπ’ εχάσες την εντροπής.
ΘΥΜΙΑ

Εχασα το εγώ και εύρες ατο εσύ.

ΣΤΥΛΟΣ

Ησυχάστεν, αβούτο ντο πράμαν έν’;

ΘΥΜΙΑ

Πώς να ησυχάζω, δέσκαλε, όντες ακούω αΐκα μαρτουβάλö;

ΣΤΥΛΟΣ

Θύμια, ποία είν’ τα μαρτουβάλö; Τεμôκ’ εγώ ‘κ’ εξέρω ντο λέγω;

ΘΟΔΩΡΟΣ Καλά λέει σε, τεμôκ’ ο δέσκαλον ‘κ’ εξέρ’ ντο λέει κ’ εξέρτς εσύ; Ο δέσκαλον όντες ‘κ’ εξέρ’,
ποίος εξέρ’;
ΘΥΜΙΑ

Κια, δέσκαλε, ντο να λέω;

ΣΤΥΛΟΣ

Εσύ όπως λες άδικα έμαθα τα γράμματα σην Κιμισüανάν.

ΘΟΔΩΡΟΣ Εσύ όπως λες ο δέσκαλον άδικα έμαθεν τα γράμματα σην Κιμισüανάν. Και ντ’ έμορφα λες ατα,
δέσκαλε.
ΘΥΜΙΑ

Εσύ μη φυτρώντς εκεί που ‘κι σπέρ’νε σε.

ΘΟΔΩΡΟΣ Η γλώσσα σ’ άμον πολλά εμάκρυνεν, πρέπ’ να κοντύν’ ατο.
ΘΥΜΙΑ

Δέσκαλε, ο Θόδωρον καλά έü’ την ησυχίαν ατ’, μη βαλτς το κιφάλ’ν ατ’ σην πελôν, ο Θόδωρον ‘κ’
έν’ για τ’ αΐκα τα δουλείας. Εγώ εξέρω τηνάν έχω.

ΘΟΔΩΡΟΣ Και μôρ’ εγώ ‘κ’ εξέρω τηνάν έχω;

ΘΥΜΙΑ

Όλö εποίκεν, η προεδρία επέμ’νεν λειφτόν. Θαμάουμαι, θαμάουμαι με τα σποταλέûö σουν.

ΘΟΔΩΡΟΣ Ξάι πα μη θαμάεσαι, ο δέσκαλον ηξέρ’ ντ’ ευτάει. Άδικα ‘κ’ έμαθεν τα γράμματα σην Κιμισüανάν.
ΣΤΥΛΟΣ

Θύμια, βάλεν ατο καλά σο τσιμίδι σ’, ο Θόδωρον θα ‘ίνεται πρόεδρος.
Και άκ’σον πώς θα λένε. Ο κύριος πρόεδρος. (Ο Θόδωρος παίρνει ύφος) και η σύζυγος του κυρίου
προέδρου. Γιάμ’ ‘κι θελτς;

ΘΟΔΩΡΟΣ Γιάμ’ ‘κι θελτς; Χόû’ για τη Θυμίαν λες, δέσκαλε; Θέλ’ και παραθέλ’, για τα μεγαλεία ζαντύν’,
παλαλά ευτάει. Να εξέρτς μαναχόν ντο ψαλαφά με κάθαν θεού ημέραν. Χα τûάνταν άσπρον θέλω,
χα τûάνταν μαύρον θέλω, ζινίûö θέλω, βραüάλö θέλω, γοβάνö γοβάκια, πώς λέν’ ατα, επεκείνα πα
είπε με θέλω. Εγώ ο άχαρον δεν ‘κι λέγω. Μαναχόν δος και δος, και ξαν δος. Να έλεγαν εμε και
Θοδός. Δέσκαλε, τ’ εσόν πα η Τασία αέτσ’ ευτάει;
ΤΑΣΙΑ

(Μπαίνοντας και ακούγοντας το Θόδωρο, λέγει) Κι ατά, Θόδωρε, ολ’ οι γαρήδες (οι γυναίκ’) θέλ’ν ατα.

ΘΥΜΙΑ

Πού έσ’νε, ευλο(γ)ημέντσα; Αβουτείν’ αδαπέσ’ θα, ζαντύν’ εμε.

ΘΟΔΩΡΟΣ Εσύ δεν ‘κι παθάντς. Εσύ τ’ αλλτς ζαντύντς κ’ εσύ χαπάρ ‘κι παιρτς. Εγώ, Τάσια, για τ’ ατά
παράπονον ‘κ’ ευτάω.
ΘΥΜΙΑ

Κιάμ’ για τ’ όποιον ευτάς παράπονον, για πέει με κι ας ακούω;

ΘΟΔΩΡΟΣ Θύμια, εγώ ‘κι είμαι εκείνος, που αροψεκέσ’ ακόμαν, είπα σε, ας όλö θελτς; Και, Θύμια, αν
πουλούμ’ και τα καπνά, μαντόν πα θα παίρω σε και ταγάρ’ πα.
ΘΥΜΙΑ

Αφορισμένε, να λες ατο πα ‘κ’ εγροικάς.

ΘΟΔΩΡΟΣ Αρ’ πέει ατο εσύ που εγροικάς.
ΘΥΜΙΑ

Τ α γ ι έ ρ λέν’ ατο και όχι τ α γ ά ρ’.

ΘΟΔΩΡΟΣ Ας έν’ και τ αγ ι έ ρ, πολύξερεσσα.
ΘΥΜΙΑ

Τέρεν εσύ πώς ευτάει σε και χολοσπάντς.

ΘΟΔΩΡΟΣ Μη χολοσπάντς. Εσύ ζατί πάντα χολοσπασία είσαι.
ΘΥΜΙΑ

Εσύ ‘κι είσαι που έλεες, όντες θα επαίρνες με, ας όλö θελτς; Ατώρα ντο λες ατα και κλαις ατα;
Kαλάτûεψον, ντ’ εκρέμασες τ’ ωτία σ’;

ΘΟΔΩΡΟΣ (Πιάνει τ’ αυτιά του και λέγει) Τ’ εμά τ’ ωτία πάντα κρεμάμενα έσαν.
ΘΥΜΙΑ

Εσύ ‘κι είσαι, που έλεες, πουδέν ‘κι θα καματίζω σε;

ΘΟΔΩΡΟΣ Ατώρα πα λέγ’ ατο.
ΘΥΜΙΑ

Για τ’ ατό ‘κι καματίεις με έναν ‘κ’ έναν μετ’ εσέν; Για τ’ατό ‘κ’ εποίκες με ημ’σόν ýην; Άμα αΐκον
έν’, θελτς να λάσκουμαι άμον γιασίρ’.

ΘΟΔΩΡΟΣ Θύμια, ντο είν’ ατά ντο λες; Εγώ, Θύμια, πάντα λέγω πως ας όλö θελτς. Και Θύμια, αν ‘ίνουμαι
και πρόεδρος, ατότε τη πουλί το γάλαν πιλô θα φέρω σε. Το καλοκαίρ’ πα, σα τρανά τα ζέστöς,
όντες θα χαûεύ’ αποπάγκαικα ο ήλον, ατότε θα παίρω σε και πά(γ)ω και αλλαγήν κλύσματος. Άλλο
ντο θελτς να ευτά(γ)ω εγώ ο μαύρον για τ’ εσέν;
ΤΑΣΙΑ

Θύμια, χρυσόν άντραν έεις, σο χωρίον δεύτερος ‘κ’ ευρίεται.

ΣΤΥΛΟΣ

Εγώ πόσα φοράς είπα το.

ΘΥΜΙΑ

Αέτσ’ αν έν’ καλά, άμα η καρδία μ’ ξάι ‘κι γελά.

ΘΟΔΩΡΟΣ Θα έρται καιρός τ’ ωτία σ’ πα θα γελούν.
ΘΥΜΙΑ

Πολλά πα ‘κι πιστεύ’ ατο.

ΘΟΔΩΡΟΣ Να πιστεύ’ς ατο.
ΣΤΥΛΟΣ

Θόδωρε, όλ’ οι γαρήδες (οι γυναίκ’) έναν είναι.

ΤΑΣΙΑ

Κ’ εσείς τ’ ασπρομάντιλα, τα τûιτûάκια.

ΘΥΜΙΑ

Τάσια, αΐκον πα είδες; Ο δέσκαλον εσέβεν απάν’ ‘κι αφκά να ευτάει τον Θόδωρον πρόεδρον.

ΤΑΣΙΑ

Θύμια, γιάμ’ ‘κι θελτς;

ΘΥΜΙΑ

Εσύ πα θελτς να ‘ίνεται;

ΤΑΣΙΑ

Λάλα μ’ είσαι. Ποίσον ευüήν ο Θόδωρον να ‘ίνεται πρόεδρος. Άμον εσέν, σο χωρίον, άλλο κανείς
‘κι θα έν’.

ΘΥΜΙΑ

Σωστά λες, Τάσια;

ΤΑΣΙΑ

Την Ποινήν πα ‘κ’ ελέπ’ς; Την Ποινήν τη Κούρτονος τη Γιάννε.

ΘΥΜΙΑ

Τα υστερ’νά τ’ ας ελέπουμε.

ΘΟΔΩΡΟΣ Τα υστερ’νά μ’ πα θα ελέπ’ς, άμα εσύ με τ’ ατό τ’ ‘ινάτι σ’ εφτά γαϊδίρö ευτάς και σπάνε.
ΘΥΜΙΑ

Ναι ν’ αϊλί εμέν σ’ εσέν, εσύ αφκά ρούεις.

ΣΤΥΛΟΣ

Τε, μ’ ερχίνεσετεν ξαν.

ΘΟΔΩΡΟΣ Εγώ, δέσκαλε, ατόσα ημέρας πώς θα ευτά(γ)ω υπομονήν;
ΣΤΥΛΟΣ

Θόδωρε, υπομονήν είπαμε.

ΘΟΔΩΡΟΣ Δέσκαλε, εσέβε με το βούι βούι. Πότε θα έρται εκείνο το ευλοημένον η ημέρα να ‘ίνουμαι
πρόεδρος. Όσον το πάει και παίρ’ με.
ΣΤΥΛΟΣ

Όσον τώρα ‘κ’ εθέλνες, ατώρα τερώ αγληγορείς.

ΘΟΔΩΡΟΣ Αγληγορώ και πολλά πα αγληγορώ. Φογούμαι, δέσκαλε, θα χάνω τον ύπνο μ’ και θ’ αρρωσταίνω.
ΣΤΥΛΟΣ

Θόδωρε, υπομονήν είπαμε. Όλö τα δουλείας με την υπομονη’ν ‘ίνταν. Εσύ πα πρέπ’ να ευτάς
υπομονήν και μη τρως αποπάν’-ι-σ’.

ΘΟΔΩΡΟΣ Ντο υπομονήν λες με, δέσκαλε. Εγώ είπα σε, εσέβε με το βούι βούι. Ατόσα ημέρας πώς θα
ξημερωβραδôσκουμαι; Ο νους-ι-μ’ όλεν σην προεδρίαν θα έν’.
ΤΑΣΙΑ

Θόδωρε, πολλά ζεστά επέρες την δουλείαν.

ΘΟΔΩΡΟΣ Τάσια, το σίδερον ζεστόν κοπανίζ’ν ατο.
ΘΥΜΙΑ

Σωστά λες, Θόδωρε, ζεστόν κοπανίζ’ν ατο, γιατί όντες κρυαίν’ άλλο ‘κι κοπανίεται.

ΘΟΔΩΡΟΣ Ντο είμαι εγώ, ο Κούρτον ο Γιάννες;
ΘΥΜΙΑ

Ατώρα τερώ ‘κ’ ερέχκεσαι και κανάν.’Αμον πολλά επέρες ατο απάν’- ι-σ’.

ΘΟΔΩΡΟΣ Εγώ ‘κι είμαι όποιος όποιος, ο δέσκαλον εξέρ’.
ΘΥΜΙΑ

Η μερμήκα πα μετ’ εκείνες το γαντάρ’ σεράντα πατμάνö έρθεν.

ΘΟΔΩΡΟΣ Εσύ ξαν τ’ εσά, άμα πώς ‘κι οκνείς. Ας ευτά(γ)ω υπομονήν, όπως λέει ο δέσκαλον.
ΘΥΜΙΑ

Εγώ πα ατό λέγω, να ευτάς υπομονήν, γιατί η υπομονή έν’ καλόν πράμαν, πολλά καλόν.

ΘΟΔΩΡΟΣ Για να λες ατο κ’ εσύ, φαίνεται καλόν θα έν’. Άμα ατώρα ας πάμε δöβαίνουμε πλαν, η ώρα
επέρασεν (καληνυχτίζουν και ετοιμάζονται να φύγουν). Καληνύχτα, καληνύχτα.
ΣΤΥΛΟΣ

Καληνύχτα και όπως είπαμε, Θόδωρε, να μη ανασπάλτς.

ΘΟΔΩΡΟΣ Ντο να μη ανασπάλω;
ΣΤΥΛΟΣ

Πως η υπομονή έν’ καλόν πράμαν. Και τέρεν μή χαντς τον ύπνος κι αρρωσταίντς, γιατί ατότε θα
χάνουμε την προεδρίαν.

ΘΟΔΩΡΟΣ Δέσκαλε, λελεύω την ýη σ’, μ’ ονοματίεις αΐκα πράματα. Ατώρα που εσέγκαμ’ το νερόν σ’ αυλάκ’ μη
κρυαίντς την καρδία μ’.
ΣΤΥΛΟΣ

Δεν κακόν ‘κι είπα, Θόδωρε, υπομονήν είπα να ευτάς.

ΘΟΔΩΡΟΣ Αφού επέρες τ’ αχούλö μ’ κι αφού ερούξα σο τουζάχ’, θέλω ‘κι θέλω θα ευτά(γ)ω υπομονήν.
Η υπομονή έν’ καλόν πράμαν, είπεν ατο και η Θυμία’. (Φεύγουν).
ΤΑΣΙΑ

(Στο Στύλο) Εσύ πα, ευλο(γ)ημένε, με το ζόρ’ θα ευτάς ατον πρόεδρον; Άλλο δουλείαν ‘κ’ είüες;

ΣΤΥΛΟΣ

Ατό τ’ εμόν δουλείαν έν’, και σ’ εμά τα δούλείας πολλά πολλά ‘κι θέλω να ταράεσαι.

ΤΑΣΙΑ

Και γιατί πιûίεις ατόσον πολλά;

ΣΤΥΛΟΣ

Ατόν τον άνθρωπον πολλά αγαπώ ατον, έβρασεν σην ýη μ’. ‘Κ’ έü’ απέσ’ ατ’ δöβολσύνας άμον
τον Κούρτον τον Γιάννεν. Έν’ καλός οικοκύρτς και ας σην εγκλεσίαν πα οπίσ’ καμίαν ‘κι απομέν’.
‘Εναν αΐκον άνθρωπον πώς να μη ευτάμ’ ατον πρόεδρον; Θεέ μ’, άκ’σον την ευüή μ’(Κάνει
το σταυρό του), άκ’σον την παράκληση μ’, ο Θόδωρον ας ‘ίνεται πρόεδρος για το καλόν τη χωρί’.

ΤΑΣΙΑ

Άλλο ‘κ’ εξέρω ντο να λέγω.

ΣΤΥΛΟΣ

Αφού ‘κ’ εξέρτς, άλλο δεν μη λες.

ΤΑΣΙΑ

Πολλά φογούμαι σα τελευταία θα πουûμανεύ’ς κ’ εκείνο ‘κι σύρκεται. Ατότε θα λες, είüες δίκαιον.

ΣΤΥΛΟΣ

Εσύ, ζατί, πάντα τον κατακλυσμόν φερτς.

ΤΑΣΙΑ

Εγώ να μη λέγω το σωστόν, αμάν παιρτς με και στέκ’ς.

ΣΤΥΛΟΣ

Ανάθεμα κ’ εσέν κι ατό το κοντόν τ’ αχούλι σ’, εθαρείς, όσα λες, όλö σωστά είν’, Είχαμ’ την Θυμίαν,
ατώρα έχουμ’ εσέν.

ΤΑΣΙΑ

Ας ευτά(γ)ω κ’ εγώ υπομονην, η υπομονή καλόν πράμαν έν’.

ΣΤΥΛΟΣ

Αργώς κι απαργώς εγροίκ’σες ατο, πως η υπομονή καλόν πράμαν έν’.

ΤΑΣΙΑ

Ε! πώς να ευτάμε, τ’ εμόν τ’ αχούλ’ ατόσον κόφτ’.

ΣΤΥΛΟΣ

Δέβα, ατώρα, στρώσον κι ας κοιμούμαι, ενύσταξα.

ΤΑΣΙΑ

(Ειρωνικά) Ενύσταξες;

ΣΤΥΛΟΣ

Εκορώθα, άλλο έμπρö μ’ ‘κ’ ελέπω.

ΤΑΣΙΑ

(Πηγαίνει και στρώνει. Σε λίγο επιστρέφει και λέγει). ‘Αϊτε, δέβα κοιμέθ’, έστρωσα. Και τέρεν μη
χουρουγκίεις, όπως οψέ το βράδον και ‘κ’ εφέκες με να κοιμούμαι.

ΣΤΥΛΟΣ

Δέβα εσύ κ’ εγώ πα έρχουμαι. Έχω ολίγον δουλείαν κι άλλο.

ΤΑΣΙΑ

(Φεύγοντας λέγει) Τ’ εσά τα δουλείας καμίαν ‘κι τελείνταν. (Απευθυνόμενη στους θεατές
λέγει) Για ακούστεν εσείς που καθουστουν ατού αφκά και ευτάτε σεΐρ’. Χωρίς άλλο θα θέλετε να

μαθάνετε, ντο θα ‘ίνεται με την προεδρίαν, με τον Θόδωρον ας λέμε. Ποίστεν ολίγον υπομονην και
θα μαθάνετε (Λέγοντας τα τελευταία αυτά λόγια φεύγει και κλείνει η σκηνή).

ΑΥΛΑΙΑ

ΠΡΑΞΗ Β
Σκηνικό
(Γραφείο Κοινότητας. Μερικά βιβλία, σφραγίδες κλπ.
Μία ταμπέλα με το όνομα του χωρίου της Κοινότητας (ΝΕΟΣ ΚΑΥΚΑΣΟΣ...ΝΕΑ ΣΑΝΤΑ...
ΝΕΑ ΤΡΑΠΕΖΟΥΝΤΑ....)
ΘΟΔΩΡΟΣ Εγώ, ο Θόδωρον, είμαι ατώρα πρόεδρος, άμα ντο να ευτά(γ)ω û’ αβούτο το τûόλ’ απέσ’;
Από πού να πιάνω ‘κ’ εξέρω (Ύστερα από λίγη σκέψη λέγει) Πότε θα έρται κι ατός ο Κούρτον ο
Γιάννες να παραδίν’ με την Κοινότηταν και να δειξίζ’ με ντο να ευτά(γ)ω;
Ποίος εξέρ’ ντο στεναχώριας, έü’ κ’ εκείνος που εχάσεν την πρόεδρίαν; ‘Ατùαπαν επίασεν ατον
ύπνος; Πώς εθάρεσεν, πάντα εκείνος θα έν’ πρόεδρος ν’ αλωνίζ’ το χωρίον; Είπεν και τον Γαρά
Κοσμάν να ευτάει προπαγάνταν για τ’ εκείνον, εθάρεσεν ο έξυπνον εμείς αüύρö τρώμε. Έϊκιτι,
Κούρτο, άλλο προεδρίαν ‘κ’ ελέπ’ς. (Πάει ως την πόρτα να δει αν έρχεται ο Κούρτον ο Γιάννες).
Ο αφορισμένον πουδέν ‘κι φαίνεται..
Ερχίνεσα και στεναχωρεύκουμαι. Ο δέσκαλον κάτ’ έξερεν και βίρö έλεεν, υπομονήν, Θόδωρε, η
υπομονή έν’ καλόν πράμαν. Εγώ πού επορώ κ’ ευτά(γ)ω υπομονήν; Εχάσα την ησυχία μ’, ύπνος πα
άλλο ‘κι πιάν’ με. Φογούμαι θ’ αρρωσταίνω και ντο ‘ίνεται ατότε;
Εφέκα και τα βούδö μ’ πεινασμένα, τον Μίûκαν και τον Πόζον. Εγώ εκείνα θα

νουνίζω ή

αβούται τα γαραπελάδöς; ‘Ατùαπαν, ώσνα πάω σ’ οσπίτ’, θα φάζ’ öτα η Θυμία; Για ας τερώ, ώσνα
έρται ο Κούρτον ο Γιάννες, ντο βιβλία είν’ αβούτα; (Βάζει τα ματογυάλια του και
αρχίζει και συλλαβίζει για να προκαλέσει γέλιο) Λ και Η, ΛΗ, Ξ και I ΞΙ και συνέχεια ΞΙ, ΞΙ, ΞΙ.
Ντο ΞΙ ΞΙ ΞΙ, θα χατεύω και τα κοσσάρας; Ατό επέμ’νεν να ευτάμε Α και Ρ και Χ και Ι,
ΑΡΧΙ, Κ και Ε και ΚΕΣ.
Ατώρα ας λέγ’ ατο ας σην αρχήν.. ΛΗ ΞΙ ΑΡΧΙ ΚΕΣ (Βγάζει το μαντίλι του και σκουπίζεται και
μετά συνεχίζει.) Τ’ άτιμα ντο δύσκολα δεβάουνταν, ίρδωσαν εμε.
Π και Ρ ΠΡΡΡΡΡΡ και Α, ΠΡΑ, Ξ και Ε και Ι και Σ, ΠΡΑΞΕΙΣ: (Διαβάζει από την αρχή)
ΛΗΞΙΑΡΧΙΚΕΣ ΠΡΑΞΕΙΣ.
Γ και Ε και Ν, κι άλλο Ν και Η, ΓΕΝΝΗ, Σ και Ε και Ω και Ν, ΣΕΩΝ,
ΓΕΝΝΗΣΕΩΝ …. Λ Η Ξ I Α P Χ Ι Κ Ε Σ

ΠΡΑΞΕΙΣ

Γ Ε Ν Ν Η Σ Ε Ω Ν.

Ως αδακά καλά εκατάφερες ατα, Θόδωρε, φτου να μη ομματôεσαι. Για ας τερούμε ντο λέει
κι αβούτο το άλλο το βιβλίον (Διαβάζει πάλι συλλαβιστά) Λ και Η,ΛΗ, Ξ και Ι,
ΞΙ,ΞΙ,ΞΙ. Ξαν τα κοσσάρας θα χατεύω. Α και Ρ και Χ και Ι, ΑΡΧΙ, Κ και Ε και Σ, ΚΕΣ,
ΛΗΞΙΑΡΧΙΚΕΣ Π και Ρ ΠΡΡΡΡΡ, Α και Ξ και Ε και Ι και Σ, ΠΡΑΞΕΙΣ, Θ και Α,
ΘΑ, Ν και Α, ΝΑ. Ουφ, γι ας αναπάουμαι ολίγον (Ύστερα από μικρή διακοπή, συνεχίζει) Τ και Ω
και Ν, ΘΑΝΑΤΩΝ (Διαβάζοντας τη λέξη θανάτων τινάζεται και λέγει) Και με τον θάνατον εγώ
ντο δουλείαν έχω; Πότε θα έρται κι ατός, ο Κούρτον ο Γιάννες; (Σηκώνεται και κάνει μερικούς

νευρικούς βηματισμούς. Ξανακάθεται και διαβάζει με μεγαλύτερη άνεση) Γι ας δεβάζω μίαν κι
άλλο αβούτα τα βιβλία (Διαβάζει) ΛΗΞΙΑΡΧΙΚΕΣ ΠΡΑΞΕΙΣ άιτε, Θόδωρε, ολίγον κι άλλο
επέμ’νεν, ΓΕΝΝΗΣΕΩΝ.
(Στους θεατές) Εγροίκ’σετεν τιδέν; Η γλώσσα μ’, άμον ερχίνεσεν κι αγλôζ’. Η δουλεία καλά θα
πάει. Να είσαι καλά, δέσκαλε, που ένοιξες τ’ ομμάτö μ’, ο θεόν χρόνö να δι’ σε. Εμείς ατόσα χρόνö
πώς εφέκαμε εκείνον τον Κούρτον τον Γιάννεν σην προεδρίαν;
Εκείνον τον βώκον, εκείνον τον καρσανοκέφαλον; Γιάμ’ έρται κι ακούει με;
Κ.ΓΙΑΝΝΕΣ (Μπαίνοντας Αφορισμένε, πρωί πρωί ντ’ ερôευες αδαπέσ’, εχοτλôεψες;
ΘΟΔΩΡΟΣ (Στους θεατές) Ακομάν κι ονομάτσα τον κι αμάν έρθεν ο τράτσον. (Στον Κ. Γιάννεν) Εχπάραξες
με, Γιάννε.
Κ.ΓΙΑΝΝΕΣ Πρωί πρωί ντο δουλείαν είüες αδαπέσ’;
ΘΟΔΩΡΟΣ Εγώ έρθα πρωί πρωί ή εσύ έργησες να έρüεσαι; Κ’ επεκεί, Γιάννε, ύπνος άλλο ‘κι πιάν’ με.
Εσύ πα αέτσ’ έσ’νε;
Κ.ΓΙΑΝΝΕΣ Αέτσ’ έμ’νε. Εκείνο ντο έχω να λέγω σε, έν’ να έεις, τρανόν υπομονήν. Η υπομονή έν’ καλόν πράμαν.
ΘΟΔΩΡΟΣ Ο Κούρτον ο Γιάννες πα υπομονήν λέει με, η υπομονή έν’ καλόν πράμαν. (Στον Κ. Γιάννεν)
Ατό πα ντο λόγος έν’ και λες ατο κ’ εσύ;
Κ.ΓΙΑΝΝΕΣ Άτόν τον λόγον να έξερες πόσα φοράς έκ’σα το κ’ εγώ. Και πρώτα πρώτα ας σον Στοφόρον
τη Χατùηκοσμά όντες θα επαραδίνε με την προεδρίαν, όπως ατώρα εγώ σ’ εσέν.
ΘΟΔΩΡΟΣ Κ’ εγώ ας σον δέσκαλον και ας σην Θυμίαν.
Κ.ΓΙΑΝΝΕΣ Ντο είπες Θόδωρε;
ΘΟΔΩΡΟΣ Τεμôκ’ η υπομονή έν’ καλόν πράμαν, όπως είπεν ο Στοφόρον τη Χατùηκοσμά, όπως λες κ’
εσύ ατώρα.
Κ.ΓΙΑΝΝΕΣ Και η κοιλία σ’ πα ας έν’ εναξά τρανόν.
ΘΟΔΩΡΟΣ Για να παίρ’ πολλά;
Κ.ΓΙΑΝΝΕΣ Ναί, Θόδωρε, για να παίρ’ πολλά.
ΘΟΔΩΡΟΣ Θα ευτά(γ)ω όπως λες.
Κ.ΓΙΑΝΝΕΣ (Περιφρονητικά) Κι ατώρα, κύριε πρόεδρε, άκ’σον ντο δουλείας θα ευτάς και στόüεψον καλά.
ΘΟΔΩΡΟΣ Εσύ, Γιάννε, πέει κ’ εγώ ακούω. Μαναχόν, λελεύω την ýη σ’, πέει ατα γάλö γάλö, να γανεύ’
ατα καλά. Ξάι μ’ αγληγορείς.
Κ.ΓΙΑΝΝΕΣ Όσα θα λέγω, βάλεν ατα καλά σο τσιμίδι σ’.
ΘΟΔΩΡΟΣ Εσύ πέει κ’ εγώ σα üείλö σ’ θα κρεμάγουμαι.
Κ.ΓΙΑΝΝΕΣ Σ’ αβούτο το βιβλίον είν’ γραμμέν’ όλ’ οι χωρέτ’ εμουν.
ΘΟΔΩΡΟΣ Εγώ πα είμαι γραμμένος σ’ ατό το βιβλίον;
Κ.ΓΙΑΝΝΕΣ Εσύ πα είσαι κ’ εγώ πα.
ΘΟΔΩΡΟΣ Ως αδακά, Γιάννε, πολλά καλά και έμορφα (Δείχνει το άλλο βιβλίο και λέει ) Αβούτο ντο βιβλίον
έν’ ; (Δείχνει με το χέρι και κοιτάζει αλλού).

Κ.ΓΙΑΝΝΕΣ (Μιλάει αργά) Σ’ αβούτο το βιβλίον είν’ γραμμέν’, οι εσ’χωρεμέν’.
ΘΟΔΩΡΟΣ Ποίος εσ’χωρεμέν’;
Κ.ΓΙΑΝΝΕΣ Όσοι επήγαν σον άλλον κόσμον, τεμôκ’ όσοι επέθαναν. (Τινάζεται και λέγει) Και μετ’ αποθαμέντς
ντο δουλείαν έχω εγώ;
Κ.ΓΙΑΝΝΕΣ Ντο να ευτάμε, ατό πα πρέπ’ να ευρίεται.
ΘΟΔΩΡΟΣ (Με αφέλεια και χαμογελώντας λέγει) Τεμôκ, Γιάννε, εσέν πα, όντες αποθάντς, ατουπέσ’ θα
γράφτουμε σε;
Κ.ΓΙΑΝΝΕΣ Δάκ’σον τη γλώσσας, αφορισμένε αγροχάπαρε, ατουπέσ’ εσέν θα γράφτουμε.
ΘΟΔΩΡΟΣ Εγώ παλαλός ‘κι είμαι να γράφ’νε με ατουπέσ’. Εγώ ‘κι θ’ αποθάνω. Γιατί ν’ αποθάνω;
Κ.ΓΙΑΝΝΕΣ (Στους θεατές και στο Θόδωρο) Άλλο ντο θ’ ακούμε ας αβούτον τον λειφτοτσίμιδον;
ΘΟΔΩΡΟΣ Γιάννε, μη γουζεύς (μη χολôûκεσαι), έναν μασχαρείαν πα ‘κι θα ευτάμε;
Κ.ΓΙΑΝΝΕΣ Εγώ αΐκα μασχαρείας ‘κι θέλω.
ΘΟΔΩΡΟΣ Καλά, άλλο ‘κι θα μασχαρεύω (Παίρνει τη σφραγίδα και λέγει) Γιάννε, αβούτο ντο έν’; Τα
κιφάλö κοπανίζ’νε;
Κ.ΓΙΑΝΝΕΣ Ατό λέν’ ατο σφραγίδα (πετûάτ’, ταμπουγά). Μετ’ ατό σφραγίζ’νε τα χαρτία για να έχ’νε ισχύν.
Κάποτε κάποτε, όντες στεναχωρεύκεσαι, ντως ατο ση γαβάνα σ’, για να έρται τ’ αχούλ’ σο κιφάλι σ’.
ΘΟΔΩΡΟΣ Έμορφα, Γιάννε, πολλά έμορφα είπες ατα.
Κ.ΓΙΑΝΝΕΣ Τ’ άλλα πα, κύριε πρόεδρε, γάλö γάλö θα μαθάντς ατα. Θα έρται και ο γραμματέας, όντες καλύν’,
κι ατότε θα ευτάει, ατα όλö εκείνος. Εσύ θα βαλτς μαναχόν υπογραφάς.
ΘΟΔΩΡΟΣ Κι αν ‘κι καλύν; Ατότε ντο χαπάρö;
Κ.ΓΙΑΝΝΕΣ Αφορισμένε αγροχάπαρε, δάκ’σον μίαν κι άλλο τη γλώσσα σ’. Ατο πα πώς έρθεν σο νου σ’;
Ο άνθρωπον εκλώστεν σο καλόν.
ΘΟΔΩΡΟΣ Δόξα τον θεόν. Ο άνθρωπον ας έν’ καλά μαναχόν κ’ εγώ ας είπα έναν εύκαιρον.
Κ.ΓΙΑΝΝΕΣ Εγώ, ατώρα, ας πάω και όπως είπαμε, υ π ο μ ο ν ή ν.
ΘΟΔΩΡΟΣ Σο καλόν να πας, Γιάννε, άμα ατόν τον λόγον άλλο ‘κι θέλω ν’ ακούγ’ ατο, σο στομάüι μ’ κάθεται.
Κ.ΓΙΑΝΝΕΣ Θα συνηθίεις ατο, ‘κι πειράζ’. Όλö συνήθειαν είναι.
ΘΟΔΩΡΟΣ (Δείχνοντάς τον το βιβλίο των πράξεων θανάτων λέγει) Γιάννε, αβούτο το βιβλίον ‘κι ’ίνεται να
χάνουμ’ ατο απαδαπέσ’;
Κ.ΓΙΑΝΝΕΣ ‘Αλλο ντο θ’ ακούμε, πάλαλε; Ορôσον ευτάς έναν αΐκον παλαλόν δουλείαν, γιατί θα ευρήκ’ς
την πελô σ’.
ΘΟΔΩΡΟΣ Ατό θα τρώει με αδαπέσ’.
Κ.ΓΙΑΝΝΕΣ Ας πάω, γιατί αδαπέσ’ αν στέκω πολλά παλαλά θ’ ακούω (Στέκεται στη μέση της σκηνής την ώρα
που ο Θόδωρος κοιτάζει αλλού και απευθυνόμενος στους θεατές λέγει) Ντο εύραν σ’ εκείνον
τον αργονόετον, τον αχαστούρ’ και τον κοιμιστέαν κ’ εποίκαν ατον πρόεδρον; Ατόν άλλα λες
ατον, άλλα εγροικά και άλλα ευτάει. Ας τερούμε ως πούκαικα θα πάει και ποία θα είναι τα
υστερ’νά ‘τ’; (Φεύγει).

ΘΟΔΩΡΟΣ (Μονολογεί) Ας τερούμε τα υστερ’νά ποία θα είναι.
Ατός, πα ο Αρναούτς, ο Κούρτον ο Γιάννες, ο αλεπόν τη χωρί’, υπομονήν είπε με να ευτά(γ)ω.
Θα έλεγα τον έναν άπρεπον λόγον, άμα εποίκα υπομονήν. Ατείν’ τοι ûκύλ’ και τοι γαϊδôρ’ τα
παιδία, άλλο δεν ‘κ’ εξέρ’νε να λένε; Υπομονήν ο ένας υπομονήν ο άλλος, εθαρείς συνεννοημέν’ είναι.
(Μένει για λίγο σκεπτικός και μετά λέγει) Ε ε ε, μαύρε Θόδωρε, πώς ερούξες σο τουζάχ’;
Πώς έπλεξες, το κιφάλι σ’; (Παίρνει τη σφραγίδα και χτυπάει το κεφάλι του και λέγει) Αΐκον κιφάλ’,
αΐκα θέλ’, Καλά και έμορφα εκάθουμνε σ’ ωβά μ’, ντο δουλείαν είχα εγώ με την προεδρίαν; Αρ’
καλά κ’ έμορφα επένα κ’ έρχουμνε σο χωράφ’ και είχα την ησυχία μ’. Γιατί να μη έκουγα σε,
Θύμια; Κι ατός ο γραμματέας ατώρα εύρεν κ’ ερρώστεσεν; Δέσκαλε, πώς ετûουβαλίασες με; Έλα
ατώρα να ελέπ’ς με και να κλαις με.
ΣΤΥΛΟΣ

(Μπαίνοντας χαρούμενος) Κύριε πρόεδρε, υποβάλλω τα σέβη μου.

ΘΟΔΩΡΟΣ Τα σέβη σ’ πα θα βαλτς και τα ûκεύη σ’ πα. Έχω έναν πείναν, ντο να λέγω σε. Το πρωί όντες
έφυγα ας σ’ οσπίτ’, δεν ‘κ’ εσέγκα σο στόμα μ’.
Την Θυμίαν πα ‘κ’ εδώκα χαπάρ’. Πολλά βαθέα εκοιμούσον και ‘κ’ εθέλεσα να εγνεφίζ’ ατεν.
ΣΤΥΛΟΣ

Εσύ πα, ευλο(γ)ημένε, ας έτρωες, κανείς ‘κ’ ερούξεν αποπίσ’-ι-σ’.

ΘΟΔΩΡΟΣ Εκείν’ την ώραν ‘κι είχα όρεξην, ατώρα έγκα. Τα ιντέρô μ’ ερχίνεσαν και γουργουρίζ’νε.
ΣΤΥΛΟΣ

Θόδωρε, ‘κι ηξέρτς πόσον εχάρα ντο εξέβες πρόεδρος.

ΘΟΔΩΡΟΣ Εξέρω, δέσκαλε, εξέρω ντο εχάρες και πολλά ευχαριστώ σε.
ΣΤΥΛΟΣ

Πώς ελέπ’ς τα πράματα;

ΘΟΔΩΡΟΣ Άμον εναξά τûατίνö.
ΣΤΥΛΟΣ

Καλά ‘κ’ έρθεν ο Κούρτον ο Γιάννες να δειξίει σε πώς θα ευτάς;

ΘΟΔΩΡΟΣ Έρθεν ο αρναούτς, άμα ας εκείνον τον απολαδόστομον ντο να εγροικάς.
Εκείνος άλλα λέει, άλλα εγροικά και άλλα ευτάει.
ΣΤΥΛΟΣ

Εσύ πα σ’ έναν ημέραν όλö μη θελτς να μαθάντς. Γάλö γάλö και όπως είπαμε, υπομονην. Θα έρται
και ο γραμματέας, όντες καλύν’, κι ατότε όλö θα πάνε καλά.

ΘΟΔΩΡΟΣ Εγώ πα αέτσ’ λέγω, άμα πότε θα καλύν’;
ΣΤΥΛΟΣ

Θόδωρε, μ’ είσαι ατόσον πολλά στενάχωρος και μη τρως αποπάν’-ι-σ’.

ΘΟΔΩΡΟΣ Κια πώς να ευτά(γ)ω, δέσκαλε, εγώ αΐκος στενάχωρος είμαι, ‘κ’ επορώ ν’ αλλάζω.
ΣΤΥΛΟΣ

‘Κ’ ερώτεσα σε πα, η Θυμία εχάρεν;

ΘΟΔΩΡΟΣ Άμον χαρεμέντσαν είδα τεν. (Στους θεατές) Άμα ας τερούμ’ η χαρά ‘τ’ς πόσον θα κρατεί.
ΣΤΥΛΟΣ

Έμορφα, Θόδωρε, πολλά έμορφα.

ΘΟΔΩΡΟΣ (Στους θεατές) Πού είδεν τα πολλά έμορφα ο δέσκαλον;
ΣΤΥΛΟΣ

Εγώ, ατώρα, ας πάω, Θόδωρε, και ο θεόν να δι’ σε ύαν και ίλö υπομονήν. (Πάει μέχρι την πόρτα)

ΘΟΔΩΡΟΣ (Στους θεατές) Ήμαρτα, θα έλεγα ατώρα έναν άπρεπον λόγον.
ΣΤΥΛΟΣ

(Ξαναγυρίζει και λέει) Θόδωρε, υπομονήν και ξαν υπομονήν (Φεύγει).

ΘΟΔΩΡΟΣ Ήμαρτα, και ξαν ήμαρτα. Ας ευτά(γ)ω υπομονήν, ας τερούμε πού θα πάει αβούτο. (Παίρνει

τη σφραγίδα και χτυπάει το κεφάλι του) Είπαμε, αΐκον κιφάλ’ αΐκα θελ’. Εγώ γιατί να μη έκου(γ)α
την Θυμίαv; Γιάμ’ έρται αναχάπαρα κι ακούει με. Ατότε ν’ αϊλί εμέν και βάι εμέν, εχάθα, άλλο ας
σο στόμαν ατ’ς ‘κι γλυτώνω. (Σε λίγο ακούει κλάματα).
ΕΛΕΓΚΩ

(Κλαίγοντας έρχεται προς την Κοινότητα)

ΘΟΔΩΡΟΣ Άμον κλάματα ακούω (Πάει ως την πόρτα για ν’ ακούσει καλύτερα. Βάζει το χέρι του στ’ αυτί του
και λέγει). Η κλαίη τη Θυμίας ομôζ’. Άτùαπαν ντο να έπαθεν;
ΕΛΕΓΚΩ

(Μπαίνει στο γραφείο και κλαίει με αναφιλητά)

ΘΟΔΩΡΟΣ Ελέγκω, ντο έπαθες; Γιατί κλαις;
ΕΛΕΓΚΩ

(Κλαίει χωρίς να δώσει απάντηση).

ΘΟΔΩΡΟΣ Ελέγκω, εσέν λέγω, ‘κι ακούς;
ΕΛΕΓΚΩ

Ωφ, ωφ, ωφ......

ΘΟΔΩΡΟΣ Ωφ ωφ, ντο έτονε αβούτο σ’ εμόν το κιφάλ’,
ΕΛΕΓΚΩ

Ωφ, μανίτσα μ’, ωφ, μανίτσα μ’.

ΘΟΔΩΡΟΣ Τε ησύχασον, ευλο(γ)ημέντσα, μη τογραεύς την καρδία μ’. Πέει με, ντο έεις και κλαις;
ΕΛΕΓΚΩ

(Συνεχίζει το κλάμα).

ΘΟΔΩΡΟΣ Ελέγκω, κανείται, άλλο μη κλαις, εγώ ‘κ’ έρχουμαι σο κλάμαν. Θα ευτάς με και κλαίγω κ’ εγώ.
Κανείνταν τα στεναχωρίας ντο έχω εγώ σο κιφάλι μ’.
ΕΛΕΓΚΩ

Αχ, εγώ η μάρσα, εύρα την πελô μ’.

ΘΟΔΩΡΟΣ Ντο πελôν εύρε σε, Ελέγκω;
ΕΛΕΓΚΩ

Σα στράτας να σιρινεύκεται, άσπρον ημέραν να μη ελέπ’. Η ταβάρα να κάθεται απάν’ σον
κόλφον ατ’.

ΘΟΔΩΡΟΣ Ελέγκω, τίναν δις ατά τα τρανά τα κατάρας;
ΕΛΕΓΚΩ

Τον αντράδελφο μ’, τον Πανίκαν. Να γουτουρεύ’ κι άμον ûκυλίν να ουρνούται.

ΘΟΔΩΡΟΣ Ελέγκω, εζάντυνες;
ΕΛΕΓΚΩ

Τα ποδάρö τ’ να γαγγρούνταν, το στομαν ατ’ να ζαρούται, να τεντελίζ’ και να πορπατεί.

ΘΟΔΩΡΟΣ Ελέγκω, ντο εποίκε σε και δις ατον αΐκα τρανά κατάρας;
ΕΛΕΓΚΩ

Χατεύ’ με ας οσπίτ’ το ûκυλίν και θέλ’ να παίρ’ και τα χωράφö.

ΘΟΔΩΡΟΣ Σωστά είν’ ατά ντο λες; Ο ûκυλίτσον επαλαλώθεν;
ΕΛΕΓΚΩ

Τα ûκυλία να καρτέλίζ’ν ατον. Αχ να εξέρτς μαναχόν ντο σύρω η μάρσα ας εκείνον τον
λειφτοτσίμιδον και τον πεινασμένον. Οúωκά ‘κ’ επορώ να εβγαίνω ας σα φαρμακερά τα λόγια τ’,
εντρέπουμαι.

ΘΟΔΩΡΟΣ Ντο λέει σε ο γαβρανοκέφαλον;
ΕΛΕΓΚΩ

Και ντο ‘κι λέει με το μαύρον το ûκυλίν. Τσούνα, έφαες τον αδελφό μ’, τσούνα και περή να πας
χάσαι απαδακέσ’ και τ’ ομμάτö μ’ άλλο να μη ελέπ’νε σε.

ΘΟΔΩΡΟΣ Το χαμένον το παρτάλ’ λέει σε αΐκα λόγια;
ΕΛΕΓΚΩ

Ναι, να γουτουρεύ’, αΐκα και χειρότερα. Εντρέπουμαι να λέγ’ ατα (Το βάζει πάλι στα κλάματα.

Αχ η μαυράχαρος, ντο θα ‘ίνουμαι ‘κ’ εξέρω. Κανάν ‘κ’ έχω να πονεί με.
ΘΟΔΩΡΟΣ Ατό, Ελέγκω, άλλο μή λες ατο. Να εξέρτς μαναχόν πώς εγένουμνε.
ΕΛΕΓΚΩ

Θόδωρε, λελεύω την ýη σ’, κάτ’ ποίσον κι ας γλυτώνω ας σο στόμαν ατ’. Ας αφήν’ με να σύρω την
καμονή μ’.

ΘΟΔΩΡΟΣ Ελέγκω, μη στεναχωρεύκεσαι. Μαναχόν ποίσον ολίγον υπομονήν κι ατόν τ’ εσόν τον κοντοκάμισον
θα μαθίζ’ ατον εγώ ποίος έν’ ο Θόδωρον. Αν ‘κ’ ευτάγ’ ατον να χάται ας σο πρόσωπον τη γης, εμέν,
Θόδωρε, να μη λένε με.
ΕΛΕΓΚΩ

Να είσαι καλά Θόδωρε, σ’ εσέν κιβöνεύκουμαι, εσέν έχω παραθεόν.

ΘΟΔΩΡΟΣ Πολλά καλά ευτάς και κιβανεύκεσαι σ’ εμέν. Άμα, ατώρα, Ελέγκω, δέβα σ’ οσπίτ’ κι αδακέσ’ άλλο
μ’ έρüεσαι. Ο κόσμος, Ελέγκω, κακός έν’, πολλά κακός, τον ψύλλον (την μύαν) καμέλ’ ευτάει, άμον
τον Γαρά-Κοσμάν και τον Κούρτον τον Γιάννεν. (Στους θεατές) Κι αν ρούζω και σο στόμαν τη
Θυμίας, άλλο ‘κι γλυτώνω, άλλο εφτά ποτάμö ‘κι κατενίζ’νε με. Κι αέτσ’ όπως ζελεύ’με, ντο
θα ‘ίνουμαι εγώ πα ‘κ’ εξέρω.
ΕΛΕΓΚΩ

Κύριε πρόεδρε, να σ’χωράς με που εστεναχώρεψα σε.

ΘΟΔΩΡΟΣ Ελέγκω, ξάι πα ‘κ’ εστεναχώρεψες με, καλά εποίκες και έρθες είπες μ’ ατο.
ΕΛΕΓΚΩ

Κι ατώρα ας πάω κι άλλο αδακέσ’ ‘κι θα πατώ. (Φεύγει).

ΘΟΔΩΡΟΣ Σο καλόν να πας, Ελέγκω, κ’ εγώ αδά είμαι.
(Μονολογεί)’Αλλο ντο θα ελέπ’νε τ’ ομμάτö μ’ και ντο θ’ ακούγ’νε τ’ ωτία μ’. Ας σα κλάματα
ερχίνεσαμ’. Άμον ντ’ εγροικώ τρανόν πελôν ετûάτεψα. Αέτσ’ αν πάνε τα πράματα εχάθα. (Το ρίχνει
στη σκέψη και ύστερα από λίγο λέγει). Η Θυμία άτùαπαν ντο να ευτάει; Να εκοψεν ο νους ατ’ς και
να εφάσεν τα βούδö; Πώς ‘κ’ εδέβεν ας σον νου μ’ να έλεγα την Ελέγκων να επέραζεν επεκέσ’ και να
έλεεν ατεν να φάζ’ öτα. (Μένει πάλι για λίγο σκεφτικός και λέει) Όπως δειξίζ’νε τα πράματα,
πολλά αλμίδö θα πίνω.
ΘΥΜΙΑ

(Μπαίνει φουρτουνιασμένη) Για πέει με, κύριε πρόεδρε, ποίος.....

ΘΟΔΩΡΟΣ (Ξαφνιάζεται και τινάζεται) Θύμια ντο έπαθες, εχπάραξες με;
ΘΥΜΙΑ

Τερώ αχπαράεσαι πα.

ΘΟΔΩΡΟΣ Αφορισμέντσα, άμον ανεμοκαλίτσα εσέβες αδαπέσ’.
ΘΥΜΙΑ

Πώς εθέλνες να έμπαινα, άμον ποπαδία;

ΘΟΔΩΡΟΣ Πολλά αγνέσσαν και θαμαστέσσαν ελέπω σε.
ΘΥΜΙΑ

Γιάμ’ θα ευτάς με και ζάντεναν;

ΘΟΔΩΡΟΣ Για πέει με, ντο έεις, ντο έν’ σο μέσον και πολλά μη στεναχωρεύς με κ’ εσύ. Κανείνταν τα
στεναχωρίας ντο έχω.
ΘΥΜΙΑ

Έλα και μ’ ευτάς τον ανήξερον.

ΘΟΔΩΡΟΣ Θύμια, ας σο λες χαπάρ’ έεις;
ΘΥΜΙΑ

Εγώ εξέρω ντο λέγω, εσύ ‘κι θελτς να εγροικάς.

ΘΟΔΩΡΟΣ Ντο θελτς να εγροικώ;

ΘΥΜΙΑ

Καημένε, καημένε, εγώ τηνάν λες ‘κι είμαι.

ΘΟΔΩΡΟΣ Ποίος είσαι, για πέει με κι ας μαθάνω;
ΘΥΜΙΑ

Εσύ αν είσαι ο δôβολον, εγώ είμαι η ουρά σ’.

ΘΟΔΩΡΟΣ Τον δôβολον πα ντ’ ετάραζες ανάμεσα και ίλö την ουράν τ’;
ΘΥΜΙΑ

Ο δôβολον σ’ όλö τ’ εκέσ’ ευρίεται, σ’ όλö τ’ εκέσ’ βάλλ’ τ’ ουράδ’ν ατ’

ΘΟΔΩΡΟΣ Νέκουτûη, πέει με ντο έν’, θα παλαλώντς με;
ΘΥΜΙΑ

Για πέει με, κύριε πρέεδρε, ποίος έρθεν αδαπέσ’;

ΘΟΔΩΡΟΣ Ατό έτον το ζόρι σ’ και τυραννίεις με ατόσον ώραν;
ΘΥΜΙΑ

Ναί, ατό έτον το ζόρι μ’

ΘΟΔΩΡΟΣ Σην Κοινότηταν, Θυμία, έρται όποιος θέλ’, η πόρτα για τα ολτς ανοιχτόν έν’.
ΘΥΜΙΑ

Αφ’ς τα πολλά τα λόγια και πέει με ποίος έρθεν αδαπέσ’;

ΘΟΔΩΡΟΣ Θελτς να μαθάντς ποίος έρθεν; Ας λέγω σε.
ΘΥΜΙΑ

Ναι, θέλω να μαθάνω.

ΘΟΔΩΡΟΣ Αρ’ άκ’σον, αφού θέλτς να μαθάντς.
ΘΥΜΙΑ

(Τεντώνει τ’ αυτιά της και λέει) Πέει αγλήγορα.

ΘΟΔΩΡΟΣ Έρθεν ο Κούρτον ο Γιάννες να παραδίν’ με την Κοινότηταν και να δειξίζ’ με ντο να ευτά(γ)ω.
ΘΥΜΙΑ

Άναυα τον Κούρτον τον Γιάννεν άλλο ποίος έρθεν;

ΘΟΔΩΡΟΣ Έρθεν και ο δέσκαλον και υπέβαλεν τα ûκεύö ‘τ’. Εκείνος, εξέρτς, πολλά εχάρεν. Να έλεπες ατον
μαναχόν, τ’ ωτία τ’ πα εγέλαναν. Ερώτεσεν και για τ’ εσέν αν εχάρες.
ΘΥΜΙΑ

Κ’ εσύ ντο είπες, ατον;

ΘΟΔΩΡΟΣ Άμον χαρεμέντσαν είδα τεν.
ΘΥΜΙΑ

Άναυα ατείντς τηνάν είπες, άλλο κανείς ‘κ’ έρθεν;

ΘΟΔΩΡΟΣ Ατείν’ ‘κι κανείνταν; Ως το μεσημέρ’ ίσως έρταν κι άλλ’.
ΘΥΜΙΑ

Επορείς και λες με, εκείνε η μαυροφόρα, π’ εξέβεν απράναν απαδαπέσ’, ποίος έτον;

ΘΟΔΩΡΟΣ Ατώρα εγροίκ’σα.
ΘΥΜΙΑ

Εγροίκ’σες, άμα αργώς εγροίκ’σες;.

ΘΟΔΩΡΟΣ Νέκουτûη, πού επήεν ο νους-ι-σ';
ΘΥΜΙΑ

Εκείνε, üέρα γαρή, ντο δουλείαν είüεν αδαπέσ;

ΘΟΔΩΡΟΣ Θύμια, σ’ εκείνες το üάλ’ να μη ρούεις.
ΘΥΜΙΑ

Τερώ τûούεις (πονείς) ατεν πα. Αέτσ’, έρται με, να σύρω κι αχπάνω την χοτλαγούδα σ’(την
χουρτούδα σ’..... το καρούû’-ι-σ’)

ΘΟΔΩΡΟΣ Αν έλεπες το üάλ’ν ατ’ς, εσύ πα θα έτûουζες ατεν.
ΘΥΜΙΑ

Και ποίον έν’ το χάλ’ν ατ’ς;

ΘΟΔΩΡΟΣ Με τα κλάματα έρθεν και με τα κλάματα έφυεν. Ετογρôεψεν την καρδία μ’. Ντο να λέγω σε.
ΘΥΜΙΑ

Γιάμ’ έκλαψες κ’ εσύ έναν κ’ έναν μετ’ εκείνεν;

ΘΟΔΩΡΟΣ Ολίγον επέμ’νεν. Πώς εκρατέθα εγώ πα ‘κ’ εξέρω.

ΘΥΜΙΑ

Και ντο έπαθεν και έτûουξες ατεν ατόσον πολλά;

ΘΟΔΩΡΟΣ Εσύ τ’ αΐκα ‘κι χαντς ατα, πώς ‘κ’ έμαθες ατο;
ΘΥΜΙΑ

Χάσον ντο λες και πέει με για τ’ όποιον έρθεν αδαπέσ’ η Ελέγκω;

ΘΟΔΩΡΟΣ Θύμια, το κακόν ντο εύρεν την Ελέγκων, ο θεόν σον τουûμάνο μ’ πα να μη δι’ ατο.
ΘΥΜΙΑ

Θόδωρε, ντο εγέντον, για πέει με;

ΘΟΔΩΡΟΣ Εκείνος ο αντράδελφος ατ’ς ο Πανίκας, εκείνο το νöλôτ’, θέλ’ να χατεύ’ ατεν ας σ’ οσπίτ’
και να ζαπλαεύ’ όλö τ’ εκέσ’.
ΘΥΜΙΑ

Ο κομμενόχρονον άλλο ντο επέμ’νεν να ευτάει;

ΘΟΔΩΡΟΣ Ατώρα είδες πως πονείς ατεν κ’ εσύ.
ΘΥΜΙΑ

Ο μουθούγκ’ς ‘κ’ εντρέπεται κι ας σον κόσμον;

ΘΟΔΩΡΟΣ Ποίος εχάσεν την εντροπήν και να ευρήκ’ ôτο εκείνος;
ΘΥΜΙΑ

Σωστά λες για το πεινασμένον το ûκυλίν.

ΘΟΔΩΡΟΣ Κι ατώρα, πέει με, πώς αέτσ’ απαδακέσ’;
ΘΥΜΙΑ

Θόδωρε, πότε έφυες ας σ’ οσπίτ’ και χαπάρ’ πα ‘κ’ εδώκες με;

ΘΟΔΩΡΟΣ Πολλά βαθέα εκιμούσ’νε και ‘κ’ εθέλεσα να εγνεφίζω σε.
ΘΥΜΙΑ

Θόδωρε, άλλο ύπνος ‘κι πιάντσε, γιάμ’ θ’ αρρωσταίντς;

ΘΟΔΩΡΟΣ Τα πρώτα τα ημέρας αΐκα είν’, ώσνα βάλω τη δουλείαν σο τιζôν
ΘΥΜΙΑ

Ο θεόν να δι’ και όλö να πάνε καλά.

ΘΟΔΩΡΟΣ Καλά θα πάνε, Θύμια, όπως ελέπω. Κι ατώρα δέβα σ’ οσπίτ’ μάειρεψον, το μεσημέρ’ θα έρχουμαι
τρώγω, πολλά, επείνασα.
ΘΥΜΙΑ

Θόδωρε, γιατί αγληγορείς να χατεύς με;

ΘΟΔΩΡΟΣ Τα βούδö πεινασμένα είν’. Το πρωί, όντες έφυγα ας σ’ οσπίτ’ ‘κ’ εφάσα τα.
ΘΥΜΙΑ

Μη στεναχωρεύκεσαι, εγώ εφάσα τα.

ΘΟΔΩΡΟΣ Αέτσ’ αν έν’..καλά.
ΘΥΜΙΑ

Εγώ έρθα να χάρουμαι μετ’ εσέν κ’ εσύ ‘κι τερείς την ώραν να χατεύς με.

ΘΟΔΩΡΟΣ Ατό πα ποίος είπεν ατο;
ΘΥΜΙΑ

Εθαρείς ‘κ’ εγροικώ ατο;

ΘΟΔΩΡΟΣ Χάσον το λες. Εγώ μετ’ εσέν σον κόσμον ‘κ’ εχωρώ, κ’ εσύ ντο είν’ ατά ντο λες;
ΘΥΜΙΑ

Κιάμ’ άλλο γιατί αγληγορείς να στειλτς με σ’ οσπίτ’;

ΘΟΔΩΡΟΣ ‘Κ’ έξερα πως εφάσες τα βούδö. Αφού εφάσες, ατα, κάθκα όσον το θελτς,
ΘΥΜΙΑ

‘Κι θα κάθουμαι. Μαναχόν θέλω να ευτά(γ)ω σε ολίγον χαβάσ’ σ’ ατό το σκαμνίν τη πρόεδρονος κ’
επεκεί θα πάω μα(γ)ειρεύω.

ΘΟΔΩΡΟΣ (Κάθεται στο γραφείο, βάζει τα ματογυάλια του και παίρνει ύφος –πόζα- Ύστερα από λίγο λέει).
Ε! πώς ελέπ’ς με, Θυμία;
ΘΥΜΙΑ

Θοδωρίκα (Θοδωράκη) ντο να λέγω σε.. Μετ’ ατά τα ματογυάλö σ’ φαίνεσαι άμον πολλά τρανός.
Πόσα παράδας ευτάει εμπροστά σ’ ο Κούρτον ο Γιάννες.

ΘΟΔΩΡΟΣ Σωστά λες, Θυμίτσα μ’;
ΘΥΜΙΑ

Σωστά λέγω, Θοδωρίκα μ’(Θοδωράκη μ’).

ΘΟΔΩΡΟΣ Αέτσ’ αν’ έν’, άλλο μ’ εβγάλ’ ατα, να έλέπ’ με ο Κούρτον ο Γιαννες και να σπάν’(να τσερίεται) ας σο
κακόν ατ’.
ΘΥΜΙΑ

Καλά έλεεν ο δέσκαλον και η Τασία. Ατώρα έρθα σα λόγια τουν. ‘Αλλο μετ’ εσέν σον κόσμον ‘κ’
εχωρώ. Tα ποδάρö μ’ άλλο σην ηήν ‘κι κρούγ’νε.

ΘΟΔΩΡΟΣ Αΐκα πέει με, Θύμια, και έπαρ’ την ýη μ’. Αέτσ’ εποίκες, με, ατώρα και τ’ εμά τα ποδάρö σην ηήν
‘κι κρούγ’νε.
ΘΥΜΙΑ

Έμορφα, πολλά έμορφα. Κι ατώρα ας πάω μα(γ)ειρεύω και το μεσημερ’ να έρüεσαι τρως.

ΘΟΔΩΡΟΣ Θύμια, ντο φαΐν θα μα(γ)ειρεύς;
ΘΥΜΙΑ

Το φαΐν ντο αγαπάς πολλά, τανωμένον ûουρβάν.

ΘΟΔΩΡΟΣ (Τρίβει από χαρά τα χέρια του και γλείφει τα χείλη του) Έμορφα, πολλά έμορφα
ΘΥΜΙΑ

Ατώρα ας πάω, Θοδωρίκα (Θοδωράκη) μ’, και το μεσημέρ’ αναμένω σε, να έρüεσαι να τρώμε
(Φεύγει).

ΘΟΔΩΡΟΣ Καλά, Θύμια, θα έρχουμαι. (Τη συνοδεύει μέχρι την πόρτα και λέγει) Δέβα σο καλόν.
(Μονολογεί) Ερέχτε με και η Θυμία, άμα καλά και ντο ‘κ’ έκ’σε με, Τσ’ εξέρ’ ντο ταβατούρö θα...
(Δεν προλαβαίνει να ολοκληρώσει και επιστρέφει η Θυμία για να του πει)
ΘΥΜΙΑ

Θόδωρε, ντο λες, περάζω κι ας σ’ οσπίτ’ τη δέσκαλονος να ευχαριστώ ατον;

ΘΟΔΩΡΟΣ (Που δείχνει να τα έχει χαμένα λέγει) Ατώρα μη πας, πας άλλο ημέραν ή πάμε μαζί.
ΘΥΜΙΑ

Καλά, Θόδωρε, καλά (Φεύγει).

ΘΟΔΩΡΟΣ (Μονολογεί) Ας σο ζόρι μ’ ίρδωσα. Ολίγον επέμ’νεν να έκουεν ντο έλεγα, κι ατότε έτον που
‘κι θα εγλύτωνα ας στόμαν ατ’ς. Και ποίος εξέρ’ ντο ταβατούρö θα είχαμε ατότε. Η καημέντσα.
εποίκε με και χαβάσ’. Γι ας κάθουμαι ολίγον κι αναπάουμαι (Κάθεται) Ας σην Ελέγκων ‘κ’
επρόφτασα να γλυτώνω, έρθεν η Θυμία.
Πού θα πάει ατό η δουλεία; Πότε θα ‘ίνεται και μεσημέρ’, να πάω τρώγω και ησυχάζω;
Η κοιλία μ’ άûκεμα ερχίνεσεν και γουργουρίζ’ και τα ιντέρö μ’ εσέβαν σ’ έναν σ’ άλλο (Σε λίγο
τον πιάνει ελαφρός ύπνος).
ΚΩΣΤΗΣ

(Μπαίνοντας) Καλημέρα, κύριε πρόεδρε.

ΘΟΔΩΡΟΣ (Τινάζεται και τρίβει τα μάτια του). Κώστη εσύ είσαι;
ΚΩΣΤΗΣ

Εγώ είμαι, Θόδωρε, ντο εύτας, κοιμάσαι;

ΘΟΔΩΡΟΣ Πώς κ’ εσύ αέτσ’, πρωί πρωί, απαδακέσ’; Όρωμαν είδες;
ΚΩΣΤΗΣ

Θόδωρε, πολλά πρωί πα ‘κ’ έν’, άμα γιάμ’ άλλο ‘κι θελτς να ελέπ’ς με; Άμον κάτ’ αγνόν ελέπω σε.

ΘΟΔΩΡΟΣ Θέλω σε, θέλω σε, άμα πρωί πρωί, την ορθίαν να λέγω σε, ‘κ’ εροθύμεσα σε.
ΚΩΣΤΗΣ

Δουλείαν αν ‘κι είχα, αδακέσ’ ‘κ’ επάτ’να. Ντο να έρχουμ’νε έποίνα.

ΘΟΔΩΡΟΣ (Στραβομουτσουνιάζοντας) Καλά δουλείαν σην Κοινότηταν έεις;
ΚΩΣΤΗΣ

Ναι, Θόδωρε, σην Κοινότηταν.

ΘΟΔΩΡΟΣ Ντο δουλείαν έεις σην Κοινότηταν, Κώστη; Επορείς και λες με;
ΚΩΣΤΗΣ

Χωράφö θέλω.

ΘΟΔΩΡΟΣ Ντο χωράφö;
ΚΩΣΤΗΣ

Χωράφö αφκά ση βάλταν (σον κάμπον).

ΘΟΔΩΡΟΣ Χωράφö αφκά ση βάλταν; Γιάμ’ ‘κ’ έκ’σα καλά, για πέει ατο μίαν κι άλλο.
ΚΩΣΤΗΣ

Θόδωρε, ντ’ εχπαράες; Χωράφö, είπα, θέλω αφκά ση βάλταν.

ΘΟΔΩΡΟΣ Καλά χωράφö θελτς αφκά ση βάλταν και σ’ εμέν ντο λες ατο; Σ’ εμέν γιατί έρθες;
ΚΩΣΤΗΣ

Κιάμ’ σίναν θελτς να λέγ’ ατο;

ΘΟΔΩΡΟΣ Καλά σ’ εμόν το üέρ’ έν’ να δίγω σε χωράφö;
ΚΩΣΤΗΣ

Κια, Θόδωρε, εσύ είσαι ο πρόεδρον, ο λόγος-ι-σ’ δöβαίν’.

ΘΟΔΩΡΟΣ Κώστη, έχω αΐκον τρανόν αξίαν και ‘κ’ εξέρ’ ατο;
ΚΩΣΤΗΣ

‘Εεις, Θόδωρε, έεις.

ΘΟΔΩΡΟΣ Αέτσ’ αν έν’ καλά (Χτυπάει τον ώμο του Κώστη).
ΚΩΣΤΗΣ

Να έπαρ’ κι αβούτο το χαρτίν (Του δίνει αίτηση)

ΘΟΔΩΡΟΣ (Παίρνει το χαρτί και ρωτάει) Ντο χαρτίν έν’ αβούτο, Κώστη;
ΚΩΣΤΗΣ

Αίτηση

ΘΟΔΩΡΟΣ Αίτηση πα ντο έν’;
ΚΩΣΤΗΣ

Αίτηση, όπως ελέπ’ς, έν’ έναν χαρτίν. Σ’ ατό το χαρτίν απάν’ γράφτω εκείνο ντο σύρ’ η ýη μ’.
Όχι εκείνο ντο συρ’ η ýη μ’, άμα εκείνο ντο έχω ανάγκην. Κ’ εγώ έχω ανάγκην από 10
στρέμματα χωράφö αφκά ση βάλταν. Μετ’ ατό το χαρτίν θα πας σον Νομάρχην, να ‘ίνεται η
δουλεία, να παίρω τεμôκ’ τα 10 στρέμματα χωράφö αφκά ση βάλταν.

ΘΟΔΩΡΟΣ Εσύ, αφορισμένε κατακέφαλε, φαίνεται κι άλλα φοράς εποίκες ατό τη δουλείαν, για να ηξέρτς κ’
ευτάς αίτησην. Εγώ μαναχόν ο κοιμισμένον ‘κ’ επέρα χαπάρ’ ντο ‘ίνεται. Ας έν’ καλά ο δέσκαλον
που ένοιξεν τ’ ομμάτö μ’.
ΚΩΣΤΗΣ

Πολλά σωστά λες Θόδωρε.

ΘΟΔΩΡΟΣ Κι ατώρα, Κώστη, δέβα σο καλόν και ήσυχα να κοιμάσαι. Θα ευτάω όπως είπες για να παιρτς τα
10 στρέμματα χωράφö ση βάλταν.
ΚΩΣΤΗΣ

Να είσαι καλά, κύριε πρόεδρε. Εμείς έξεραμ’ τίναν εψήφιζαμ’. Να εξέρτς μαναχόν πόσον
χαρεμένος φέγω. (Φεύγει)

ΘΟΔΩΡΟΣ (Τον ξεπροβοδίζει και μετά λέγει) Έικιτι, παλαλέ Κώστη, έικιτι λειφτοτσίμιδε Κώστη.
‘Κ’ έξερα πως είσαι ατόσον κουτούφαλος. Χωράφö, αν επόρνα κ’ επέρνα, επέρνα τα για τ’ εμέν,
εσέν θα εδίνα τα;
Ατόσον και ‘κι κόφτ’ ο νους-ι-σ’; Ο έξυπνον θέλ’ ατö και ση βάλταν. Τέα σα ξεροτόπö εδώκαν ατον,
θέλ’ öτα και ση βάλταν. (Παίρνει μετά την αίτηση, που άφησε ο Κώστης και λέει)
Αίτηση έν’ έναν χαρτίν, που σ’ ατό απάν’ γράφ’ς ήντöν σύρ’ η ýη σ’. Όχι, όχι ήντöν σύρ’ η ýη σ’,
άμα εκείνο ντο έεις ανάγκην. Μετ’ ατό την αίτησην, αέτσ’ λέν’ ατο, πας σον Νομάρχην και

τελέντς την δουλείαν. Έμαθαμ’ και κάτ’ οσήμερον, έμαθαμ’ ντο έν’ α ί τ η σ η.
(Κάθεται στο γραφείο και μένει για λίγο σκεπτικός).
ΤΟΤΟΣ

(Μπαίνοντας) Ύας και üαιρετίας σ’ εμέτερον τον πρόεδρον.

ΘΟΔΩΡΟΣ (Ειρωνικά) Καλώς τον Τότον εμουν (Στους θεατές) Καλώς τον αγροχάπαρον (Τον αγκαλιάζει και
λέει) Πώς αέτσ’ απαδακέσ’;
ΤΟΤΟΣ

Για δουλείαν έρθα.

ΘΟΔΩΡΟΣ Δουλείαν σην Κοινότηταν έεις;
ΤΟΤΟΣ

Ναι, Θόδωρε, σην Κοινότηταν.

ΘΟΔΩΡΟΣ Εσύ πα, ντο δουλείαν έεις σην Κοινότηταν;
ΤΟΤΟΣ

Γιατί, έρθεν κι άλλος;

ΘΟΔΩΡΟΣ Να έξερες μαναχόν πόσοι έρθαν. ‘Κ’ έν’ πολλά ασσό έφυεν ο Κώστης τη Ζουντούρ’. Γιάμ’ εσύ πα,
άμον εκείνον, έρθες να ψαλαφάς χωράφö. Χωράφö είπε με θέλω. Και πού λες θέλ’ öτα ο
κατακέφαλον;
ΤΟΤΟΣ

Πού θέλ’ öτα, Θόδωρε;

ΘΟΔΩΡΟΣ Αφκά ση βάλταν. Έπε(γ)ι αγληγορα εσ’κώθεν κ’ έφυεν.
ΤΟΤΟΣ

Εμέν, Θόδωρε, δόξα τον μεγαλοδύναμον, τα χωράφö ντο έχω κανείνταν εμε, για άλλο δουλείαν έρθα.

ΘΟΔΩΡΟΣ (Αγωνιά ν’ ακούσει) Εσύ, Τότο, για τ’ όποιον έρθες;
ΤΟΤΟΣ

Για τ’ οσπίτι μ’, για τ’ εκείνο τη χαραπάν. Όντες βρέü’, κιολöεύ’ τ’ απέσ’. Εθαρείς Γαλλικός
(Λουδίας, Αξιός, Στρυμώνας) ποταμός ‘ίνεται. Οψάρö μαναχόν ντο ‘κι είναι να πιάνω.

ΘΟΔΩΡΟΣ Αχά κι άλλος παλαλός. Τ’ οσπίτι σ’ έν’ χαραπάν κ’ εμέν ντό λες ατο;
ΤΟΤΟΣ

Κιάμ’ σίναν θελτς να λέγ’ ατο, σον Γαρά Κοσμάν ή σον Κούρτον τον Γιάννεν;

ΘΟΔΩΡΟΣ Ευλο(γ)ημένε, χτίσον ατο και κάθκα απέσ’ έμορφα.
ΤΟΤΟΣ

Και πώς θα χτίζ’ ατο;

ΘΟΔΩΡΟΣ Δέβα ορώτα τοι μαστόρτς, εκείν’ εξέρ’νε ας αΐκα.
ΤΟΤΟΣ

Αν έτονε να ερώτανα τοι μαστόρτς, σ’ εσέν ‘κ’ έρχουμ’νε.

ΘΟΔΩΡΟΣ Καλά σ’ εμέν γιατί έρθες;
ΤΟΤΟΣ

Κια εσύ είσαι ο πρόεδρον.

ΘΟΔΩΡΟΣ Και με το είμαι πρόεδρος, εγώ θα χτίζ’ ατο; ‘Κ’ έξερα πως ο πρόεδρον χτίζ’ κι οσπίτö.
ΤΟΤΟΣ

(Νευριασμένα) Θόδωρε, μ’ ευτάς τον αγναμάζ’, εγώ αΐκον πράμαν ‘κι είπα.

ΘΟΔΩΡΟΣ Αγναμάης εγώ είμαι γιόξα εσύ; Τ’ οσπίτι σ’ είπες έν’ χαραπάν και σ’ εμέν γιατί έρθες;
ΤΟΤΟΣ

Θόδωρε, μη τûαϊείς, παράδας ‘κ’ έχω.

ΘΟΔΩΡΟΣ Αέτσ’ πέει, αφορισμένε Αρναούτ’, άμα ‘κι πιστεύω να έρθες να ψαλαφάς ας εμέν;
ΤΟΤΟΣ

Ας εσέν τον ψωρέαν (φτειρέαν) ντο να ψαλαφώ;

ΘΟΔΩΡΟΣ Τέρεν εσύ τον τοσπαγάν πώς ευτάει σε και σπαντς.
ΤΟΤΟΣ

Γιατί να σπαντς, Θόδωρε;

ΘΟΔΩΡΟΣ Πώς να ευτά(γ)ω, όντες ακούω αΐκα παλαλά; Καλά έλεεν ο δέσκαλον, η κοιλία σ’, Θόδωρε, ας έν’

εναξά τρανόν, να παίρ’ πολλά. Κάτ’ έξερεν εκείνος.
ΤΟΤΟΣ

Εκείνος κάτ’ έξερεν, εσύ ‘κι θελτς να εγροικάς.

ΘΟΔΩΡΟΣ Γιατί, όπως λέγ’ ατα ‘κι είναι;
ΤΟΤΟΣ

Ξάι πα. Άκ’σον γιατί έρθα σα ποδάρö σ’.

ΘΟΔΩΡΟΣ Ακούω, αγροχάπαρε, και μη στεναχωρεύκεσαι ντο καλατûεύω σε, αέτσ’, σάρτö. Εγώ, εξέρτς ατο,
πολλά αγαπώ σε.
ΤΟΤΟΣ

Πολλά αγαπάς με, άμα βίρö σο κιφάλ’ κρους με.

ΘΟΔΩΡΟΣ Τότο, για πέει με, γιατί έρθες σα ποδάρö μ’; Μαναχόν πέει αγλήγορα, μη χάνουμε τον καιρόν εμουν.
ΤΟΤΟΣ

Θόδωρε, πρέπ’ να πας σον Νομάρχην.

ΘΟΔΩΡΟΣ Για το χατίρι σ’ ας πάω, άμα ντο να πάω ευτά(γ)ω;
ΤΟΤΟΣ

Να πας λες ατον τ’ οσπίτö μουν χαραπάδας είναι, να βοηθά μας και να χτίζουμ’ ατα και να
κάθουμες απέσ’ έμορφα.

ΘΟΔΩΡΟΣ Εγροίκ’σα, εγροίκ’σα, κανείται. Θα ευτά(γ)ω όπως λες. Είπα σε, το χατίρι σ’ τρανόν έν’ και
‘κ’ επορώ να χαλάν’ ατο. Αύριον χωρίς άλλο θα πάω σον Νομάρχην, γιατί εσέν πολλά αγαπώ σε.
ΤΟΤΟΣ

Ατώρα ντο επορώ και λέγω για τ’ εμέτερον τον πρόεδρον. Είσαι και παρείσαι. Εμείς έναν αΐκον
πρόεδρον εθέλναμε.

ΘΟΔΩΡΟΣ Αφορισμένε üοιράχαντε, ατώρα είμαι και παρείμαι, γιατί εκαλάτûεψα απάν’ σην καρδίας (σην ýη σ’).
ΤΟΤΟΣ

Αέτσ’ έν’, Θόδωρε, ντο να ευτάμε. Κι ατώρα ας πάω, γιατί πολλά εστεναχώρεψα σε. Και όπως
είπαμε, κύριε πρόεδρε.

ΘΟΔΩΡΟΣ Σο καλόν να πας, Τότο, και ήσυχα να κοιμάσαι. Ξάι να μη στεναχωρεύκεσαι θα ευτά(γ)ω όπως είπες.
ΤΟΤΟΣ

Εμείς έξεραμ’ τίναν εψήφιζαμ’ και άδικα ‘κ’ εποίκαμε την προπαγάνταν για τον Θόδωρον.
(Φεύγει σιγά σιγά).

ΘΟΔΩΡΟΣ (Στους θεατές) Τρανόν κόπρον έφαετε.
ΤΟΤΟΣ

(Δεν προλαβαίνει να βγει καλά καλά από την πόρτα και ο Θόδωρος τρέχει από πίσω του).

ΘΟΔΩΡΟΣ (Θυμήθηκε την αίτηση του Κώστη. Τον κρατάει από το χέρι και τον
φέρνει μέσα) Είπες είπες, αφορισμένε, κ’ επέρες τ’ αχούλö μ’.
ΤΟΤΟΣ

Ντο εγέντον, Θόδωρε, για πέει με;

ΘΟΔΩΡΟΣ Α ί τ η σ η ν έγκες;
ΤΟΤΟΣ

(Που δείχνει μεγάλη απορία, λέγει) Ντο αίτησην;

ΘΟΔΩΡΟΣ Α ί τ η σ η ν πα ‘κ’ εξέρτς ντο έν’;
ΤΟΤΟΣ

Απόθεν κέσ’ θελτς να εξέρω; Ντό πράμαν έν’ ατο;

ΘΟΔΩΡΟΣ Αφορισμένε κακάτûο, σον Νομάρχην εξέρτς και στειλτς με, αίτησην ντο έν’ ‘κ’ εξέρτς;
ΤΟΤΟΣ

Κύριε πρόεδρε, ‘κ’ εξέρω, πέει με κι ας μαθάνω.

ΘΟΔΩΡΟΣ Αρ’ άκ’σον ντο θα λέγω σε και βάλεν ατο καλά σο τσιμίδι σ’.
ΤΟΤΟΣ

(Κοιτάζοντας το Θόδωρο στα μάτια λέει) Εσύ πέει κ’ εγώ ακούω.

ΘΟΔΩΡΟΣ Αίτησην έν’ έναν χαρτίν. Σ’ ατό το χαρτίν απάν’ γράφ’ς εκείνο ντο σύρ’ η ýη σ’. Όχι, όχι εκείνο ντο

σύρ’ η ýη σ’, άμα εκείνο ντο έεις ανάγκην.
ΤΟΤΟΣ

Τ’ εμόν η ανάγκη έν’ να χτίεται τ’ οσπίτι μ’.

ΘΟΔΩΡΟΣ Μ’ απαρπάεις με και ûαûιρεύω ντο θα λέγω σε. Ατό το χαρτίν, τεμôκ’ την αίτησην, θα παίρ’ ατο και
πάω σον Νομάρχην για να ‘ίνεται η δουλεία σ’. (Στο αυτί του Τότου) Τότο, εγροίκ’σες;
ΤΟΤΟΣ

(Που όσο μιλούσε ο Θόδωρος έκανε παράξενους μορφασμούς, λέει) Όλö καλά, κύριε πρόεδρε,
άμα εγώ γράμματα ‘κ’ εξέρω. Πώς θα ευτά(γ)ω ατό την αίτησην ντο λες με εσύ;

ΘΟΔΩΡΟΣ Α α α! Τότο, όλö κι όλö, σ’ ατό ‘κι ταράγουμαι. Ας εμαθάνες, εγώ πώς έμαθα;
ΤΟΤΟΣ

‘Κ’ έμαθα πώς θα ‘ίνεται;

ΘΟΔΩΡΟΣ Σ’ αβούτον τον κόσμον, Τότο, γράμματα που ‘κ’ εξέρ’, έν’ άμον έναν στραβόν κοσσάρ’. Εσύ, ο
κύρης όντες εστείλνε σε σο σχολείον, εφύαζες τον. ............ σ’ απαδά κ’ επεκεί.
ΤΟΤΟΣ

Ατώρα, κύριε πρόεδρε, παλαιά αüύρα μ’ ιβορίεις. Πέει με, ντο πρέπ’ να ευτά(γ)ω;

ΘΟΔΩΡΟΣ Είπα σε, άλλο ντο θελτς να λέγω σε;
ΤΟΤΟΣ

Πέει με μίαν κι άλλο ντο πρέπ’ να ευτά(γ)ω.

ΘΟΔΩΡΟΣ Να, έπαρ’ αβούτο την αίτησην τη Κώστη (του τη δίνει), και σ’ατό απάν’ τέρεν και γράψον πως τ’
οσπίτι σ’ έν’ χαραπάν και πρέπ’ να χτίεται, για να κάθεσαι απέσ’ έμορφα. Και, να μη ανασπάλτς,
απάν’ να κρους έναν πούλ’(γραμματόσημον) για να έü’ ισχύν. Αποφκά πα θα συρτς έναν τûιζίν, θα
βαλτς τεμôκ’ την υπογραφή σ’. Υπογραφήν χόû’ εξέρτς και βαλτς;
ΤΟΤΟΣ

Ατόσον ατόσον υπογραφήν έμαθα και βάλλω, άμα εξέρτς ντο λέγω, κύριε πρόεδρε;

ΘΟΔΩΡΟΣ Χα, ντο εντώκεν σο νους;
ΤΟΤΟΣ

Ατό την αίτησην, ντο λες με, να γράφ’ς ατο εσύ,

ΘΟΔΩΡΟΣ (Που γίνεται έκτος εαυτού, λέει) Δέβα χάθ’ ας σο κιφάλι μ’, αφορισμένε Γιαχουτί.
ΤΟΤΟΣ

Θόδωρε, γιατί χολôûκεσαι;

ΘΟΔΩΡΟΣ ‘Κι κανείται ντο εδείξα σε πως θα ευτάς την αίτησην, θελτς να γράφτ’ ατο πα.
ΤΟΤΟΣ

Κύριε πρόεδρε.........

ΘΟΔΩΡΟΣ Εγώ άλλο δουλείαν ‘κ’ έχω, αιτήσεις θα κάθουμαι και γράφτω; Ατό έν’ η δουλεία μ’;
ΤΟΤΟΣ

(Νευριασμένα) Ας ση σπάσης, θα πάω σον Κούρτον τον Γιάννεν, να γράφτ’ öτο εκείνος.

ΘΟΔΩΡΟΣ Δέβα όπου θελτς, μαναχόν μη χολôûκεσαι. Ατά τα δουλείας αΐκα είν’, υπομονήν θέλ’νε, τρανόν
υπομονήν. Εμέν πα’ ‘κ’ ελέπ’ς;
ΤΟΤΟΣ

Εσέν ντο να ελέπω, εσύ ντο ανάγκην έεις;

ΘΟΔΩΡΟΣ Χάσον ντο λες. Δέβα ποίσον την αίτησην και φέρον ατο αγλήγορα
ΤΟΤΟΣ

Πάω κι αγληγορα θα κλώσκουμαι. Τη γιαχά σ’ κι θ’ αφή’νω, επίασε με το ‘ινάτ’ (Φεύγοντας λέγει)
Εποίκαμ’ προπαγάνταν κ' εξέγκαμ' ατον πρόεδρον, κι ατός ο κυριον έναν αίτησην ‘κι γράφτ’ μας,

ΘΟΔΩΡΟΣ (Στους θεατές) Εγώ πολλά ηξέρω να γράφτω, θα γράφτω και για τ’ ατόν τον τρίüειλον;
(Μονολογεί) Αβούτο ντο έτον σ’ εμόν το κιφάλ’; Αέτσ’ αν πάει αβούτο η δουλεία, εχάθα. Φογούμαι
θ’ αρρωσταίνω και ρούζω σα κρεβάτö.
Οι αφορισμέν’ ‘κι θ’ αφήν’ εμε να ησυχάζω κι ολίγον. Θα ευτάνε με και φογούμαι και ας σην ισκιά

μ’. (Πηγαίνει να καθήσει, αλλά δεν προλαβαίνει).
ΣΤΑΘΟΣ

(Μπαίνοντας) Κ α λ η μ.,,

ΘΟΔΩΡΟΣ (Έξαλλος από το κακό του λέγει.) θα ζαντύνω, θα παλαλούμαι, άλλο δεν ‘κ’ επέμ’νεν.
ΣΤΑΘΟΣ

Θόδωρε........

ΘΟΔΩΡΟΣ Αβούτο ντο πράμαν έν’ και ο ένας εμπαίν’ και ο άλλος εβγαίν’; Äκύλ’ και γαϊδάρ’ παιδία,
συνεννοημέν’ ήστουν; Εξέγκετε με πρόεδρον να εβγάλετε την ýη μ’;
ΣΤΑΘΟΣ

(Απορημένος) Θόδωρε..........

ΘΟΔΩΡΟΣ Ανάσαν πα ‘κι αφήνετε με να παίρω.
ΣΤΑΘΟΣ

Θόδωρε, ντο έπαθες;

ΘΟΔΩΡΟΣ Ση γούλα σ’ ‘κ’ ερούξεν, αφορισμένε πιζτιλίκο.
ΣΤΑΘΟΣ

Θόδωρε, γιάμ’ εσέβανε σε οι μάισσες;

ΘΟΔΩΡΟΣ Οι μάισσες , αφορισμένε τûιχρίτο, σ’ εσέν εσέβανε.
ΣΤΑΘΟΣ

Ντο άνθρωπος είσαι εσύ, καλημέρα πα ‘κ’ εφέκες με να λέγω σε;

ΘΟΔΩΡΟΣ Ήμαρτα, θα έλεγα κ’ εσέν και την καλημέρα σ’. Μαχανάν αραεύ’ς κ’ εσύ; Καλημέρα ο ένας,
καλημέρα ο άλλος, ύας και üαιρετίας, κύριε πρόεδρε, κ’ επεκεί αρχινάτε και το στόμαν εσουν άλλο
απάν’ ‘κ’ έρται. Εγώ χωράφö θέλω αφκά σην βάλταν, ο άλλος τ’ οσπίτ’ν τ’ χαραπάν έν’, όντες βρέü’
κιολöεύ’ τ’ απέσ’, Γαλλικός ποταμός ‘ίνεται, κ’ εσύ ο μαλεζόστομον τσ’ εξέρ’ ντο παλαλά κ’ εύκαιρα
θα λες με.
ΣΤΑΘΟΣ

Θόδωρε, ‘κ’ ελέπω σε καλά.

ΘΟΔΩΡΟΣ Θα τουρκίζώ, άλλο δεν ‘κ’ επέμ’νεν. Εγώ καλά είμαι, εσύ ‘κι είσαι καλά.
ΣΤΑΘΟΣ

Θόδωρε, άμον κάτ’ αγνόν ελέπω σε.

ΘΟΔΩΡΟΣ Χάσον, χάσον ντο λες και πέει με ντο σύρ’ το ýόπο σ’;
ΣΤΑΘΟΣ

Θόδωρε, θα λέγω σε, ποίσον ολίγον υπομονήν.

ΘΟΔΩΡΟΣ (Γίνεται εκτός εαυτού, όταν ακούει τη φράση, ποίσον ολίγον υπομονήν) Ατόν τον λόγον άλλο ‘κι
θέλω ν’ ακούγ’ ατο, σο στομάüι μ’ κάθεται.
ΣΤΑΘΟΣ

Γιατί, κύριε πρόεδρε;

ΘΟΔΩΡΟΣ Ο δέσκαλον υπομονήν, Θόδωρε, ο Κούρτον ο Γιάννες, υπομονήν, Θόδωρε, ατώρα έχουμ’ κ’ εσέν
τον βεελζεβούλ’, υπομονήν, κύριε πρόεδρε. Ατόν τον λόγον, όντες ακούγ’ ατο, Τούρκος ‘ίνουμαι.
ΣΤΑΘΟΣ

Θ’ αφήντς με και καλατûεύω ή θα σ’κούμαι και φέγω;

ΘΟΔΩΡΟΣ Πέει πέει ας ακούγω τα παραστράγκαλα σ’ κ’ επεκεί φέεις.
ΣΤΑΘΟΣ

Αρ’ üύτωσον τ’ ωτία σ’ κι άκ’σον.

ΘΟΔΩΡΟΣ Τ’ ωτία μ’, δόξα τον θεόν, τρανά κι άμον λαβάûö είν’, τιδέν ‘κι φυάζ’νε. Ας σην κάταν κι άλλο
πολλά ακούω.
ΣΤΑΘΟΣ

Εγώ, Θόδωρε, νε χωράφö θέλω αφκά σην βάλταν και νε τ’ οσπίτι μ’ έν’ χαραπάν.

ΘΟΔΩΡΟΣ Εσύ, αέτσ’ όπως λες, Στάθο, δεν ‘κι, θελτς.
ΣΤΑΘΟΣ

Εγώ για άλλο δούλείαν έρθα.

ΘΟΔΩΡΟΣ Για τ’ όποιον, Στάθο, για πέει με κι ας ακού(γ)ω.
ΣΤΑΘΟΣ

Χόû εξέρτς πως τον γάιδαρο μ’ έφαεν ατον ο λύκον σο γιαζίν.

ΘΟΔΩΡΟΣ Γιάμ’ έρθες να ψαλαφάς με γάιδαρον;
ΣΤΑΘΟΣ

Ναι, Θόδωρε, για τ’ ατό έρθα, να ψαλαφώ σε γάιδαρον.

ΘΟΔΩΡΟΣ Ο λύκον εσέν έπρεπεν να έτρωεν και όχι τον γάιδαρο σ’.
ΣΤΑΘΟΣ

Θόδωρε, γιατί καλατûεύ’ς αέτσ’ σάρτö;

ΘΟΔΩΡΟΣ Για τ’ εκείνο ντο ‘κ’ εξέρτς.
ΣΤΑΘΟΣ

Εγώ για τ’ εσέν, Θόδωρε, εποίκα προπαγάνταν και εδώκα σε και 30 ψήφους. Ατό έν’ το ευχαριστώ τ’ εσόν;

ΘΟΔΩΡΟΣ Τεμôκ’ εσύ ατώρα θελτς γάιδαρον;
ΣΤΑΘΟΣ

Ναι, Θόδωρε, να έü’ και κουρίκ’ .

ΘΟΔΩΡΟΣ Αίτησην έγκες; Αίτησην χόû εξέρτς κ’ ευτάς;
ΣΤΑΘΟΣ

Εξέρω κ’ ευτά(γ)ω, άμα αύριον θα φέρ’ ατο. Σην αίτησην απάν’ θα κρού(γ)ω κ’ έναν πούλ’
κι αποφκά θα σύρω έναν τûιζίν, θα βάλω τεμôκ’ την υπογραφή μ’.

ΘΟΔΩΡΟΣ Αέτσ’ άμον το λες θα ευτάς.
ΣΤΑΘΟΣ

Κι ατώρα, Θόδωρε, ας πάω ευτά(γ)ω την αίτησην και αύριον φέρ’ ατο. Αύριον ξαν λέμ’ ατα.

ΘΟΔΩΡΟΣ Άλλο μη στέκ’ς , δέβα. Δέβα ποίσον την αίτησην.
ΣΤΑΘΟΣ

Καλά καλά (Φεύγει).

ΘΟΔΩΡΟΣ

(Μονολογεί) Ατός τη ûκύλ’ ο γιον απόθεν κέσ’ έμαθεν κ’ ευτάει αίτησην;

ΣΤΑΘΟΣ

(Επιστρέφοντας λέγει) Εγώ, Θόδωρε, ξαν έρθα, γιατί ενέσπαλα να λέγω σε και κάτ’ κι άλλο.

ΘΟΔΩΡΟΣ Ξαν ντο εντώκεν σο νου σ’;
ΣΤΑΘΟΣ

Θόδωρε, χόû εξέρτς πως τα πεγάδö τη χωρί’ εμούν ετσουρώθαν.

ΘΟΔΩΡΟΣ Έλα και η ταπô μ’ μη παίρ’ άψιμον. Εγώ ο Κούρτον ο Γιάννες είμαι για να μη ηξέρω;
ΣΤΑΘΟΣ

Ελέπ’ς από πόσον μακρά πάνε και φέρ’νε νερόν οι γαρήδες (γυναίκ’)

ΘΟΔΩΡΟΣ Και μôρ’ εσύ ‘κ’ ελέπ’ς;
ΣΤΑΘΟΣ

Πρέπ’ να πας σον Νομάρχην. Να πας λες ατον να φέρ’ μας νερόν.

ΘΟΔΩΡΟΣ Απόθεν θα φέρ’ μας το νερόν;
ΣΤΑΘΟΣ

Ας σο Μπέλες. (Βέρμιον, Πάικον)

ΘΟΔΩΡΟΣ Πέει ότι έγκεν ατο. ‘Αλλο δεν έεις να λες;
ΣΤΑΘΟΣ

Να χτίζ’ μας και την στράταν ντο πάει σο Μαλεζοχώρ’(Παûκιτανοχώρ’) για να μη πατούμε
τûαμούρö.

ΘΟΔΩΡΟΣ Πέει ότι εγέντον κι ατό. Άλλο ντο να ευτάει μας ο Νομάρχης;
ΣΤΑΘΟΣ

Να χτίζ’ μας και το γεφύρ’ ντο εκρεμίεν οπέρτς.

ΘΟΔΩΡΟΣ Να χτιζ’ μας και τη Τρίχας το γεφύρ’ που πάντα χαλάεται.
ΣΤΑΘΟΣ

Έργα πέει εκείνον τον Περεκεντίδην θέλουμε, κανείται ντο εποίκαμε υπομονήν.

ΘΟΔΩΡΟΣ Ατό, Στάθο, πολλά καλά και πολλά έμορφα είπες ατο. Εγώ μαναχόν ‘κι θα ευτά(γ)ω υπομονήν.
ΣΤΑΘΟΣ

Εμείς ατόσον καιρόν πώς ‘κ’ επέραμε σε χαπάρ’ κ’ εψήφιζαμ’ εκείνον τον Κούρτον τον Γιάννεν,

εκείνον τον ψεύτεν. Ας έν’ καλά ο δέσκαλον που ένοιξεν τ’ ομμάτö μουν.
ΘΟΔΩΡΟΣ Εσύ, αέτσ’, όπως λες, αν ‘κ’ έτον ο δέσκαλον, ακομάν ‘κι θα ένοιγε τ’ öτα.
ΣΤΑΘΟΣ

Ψέμαν ‘κ’ έν’, ‘κι θα ένοιγαμ’ ατα. Κι ατώρα ας πάω, γιατί πολλά ενέγκασα σε (Φεύγει).

ΘΟΔΩΡΟΣ (Μονολογεί) Εγλύτωσα κι ας ατόν τον ξεροκέφαλον. (Στους θεατές) Αΐκον πράμαν πα είδετε;
Άμον τα γαρτάλö ερούξαν απάν’-ι-μ’ να τρώγ’νε με. Όλö τα νöλôτö έρθαν είπαν τα παλαλά τουν
κ’ επήγαν εχάθαν.
Έικιτι Θυμία, να έσ’νε από κάπου και να έλεπες το Θόδωρο σ’, θα έκλαι(γ)ες ατον.
Καημέντσα, έρθες εποίκες με και χαβάσ’ , είπες με και Θοδωρίκα. Ατώρα να ελέπ’ς πώς εκρέμασα
τ’ ωτία μ’. Τα γουτουρεμένα τα ûκυλία έρθαν ύλαξαν κ’ επήγαν εχάθαν. Με το κοντόν τ’ αχούλ’ν
ατουν, θ’ αφήνω εγώ τ’ εμά τα δουλείας και θα τρέχω ας εκεινέτερα οπίσ’. Όσον τώρα γιατί ‘κ’
ενούνιζαν ατα; Εμέν ενεμείναν να ‘ίνουμαι πρόεδρος και να ευτάγ’ öτα; Άμα εγώ πα θα μαθίζ’ ατ’ς
πώς είν’ τα πράματα.
Απ’ αύριον σο χωράφ’ και ήντöν θελτς ας ‘ίνεται.
Κι ατώρα καιρός έν’ να φέγω, να μη έρται και κανένας άλλος σποταλεμένος κι ακούω τα παλαλά τ’.
(Φεύγει και κλείνει η αυλαία).

ΑΥΛΑΙΑ

ΠΡΑΞΗ Γ
Σκηνικό
(Το χωριό στο βάθος. Ένα ζευγάρι βόδια, ζεμένα στο αλέτρι να οργώνουν, δέντρα κλπ.
Ένα δέντρο στο οποίο θα κρεμάσει το ταγάρι με την τροφή του, και θα τοποθετήσει τη στάμνα με
νερό.)
ΘΟΔΩΡΟΣ (Ακούγεται δυνατά η φωνή του από τα παρασκήνια) Οχά, Μίûκα, οχά Μπόζο. Άιτε,
γιαβρόπα μ’, ολίγον κι άλλο και θα φάζω σας. (Ύστερα από λίγο παρουσιάζεται στη σκηνή.
Κρεμάει το ταγάρι του και τοποθετεί στη ρίζα του δέντρου τη στάμνα. Μετά λέει) Εγώ
ατόσα ημέρας πώς επέμ’να οπίσ’ ας σην δουλεία μ’; Ατώρα ας πάνε σην Κοινότηταν, και, αν
ευρήκ’νε με, ας ψαλαφούν χωράφö αφκά ση βάλταν, οσπίτö καλά, γαϊδίρö, γεφύρö και στράτας.
Αβουτείν’ οι χωρέτ’ εμουν ή παλαλοί είναι ή εποίκαν τον λόγον έναν να ζαντύν’νε με. Άμα εγώ πα θα
μαθίζ’ ατ’ς ποίος έν’ ο Θόδωρον. Ευλογημένον δέντρον, γι ας κάθουμαι σην εβόρα σ’ ν’
αναπάουμαι ολίγον.
Αδαφκά ενεπάουσον κι ο σ’χωρεμένον ο κύρη μ’. Ο Γαρά Κοσμάς πώς ‘κ’ έρθεν εψαλάφεσεν τιδέν;
(Δεν προλαβαίνει να ολοκληρώσει κι ακούεται η φωνή του Γ. Κοσμά)
Γ.ΚΟΣΜΑΣ (Φωνάζει από μακριά) Θόδωρε, ε ε ε Θόδωρε......
ΘΟΔΩΡΟΣ (Τα έχει, κυριολεκτικά, χαμένα) Τη ûκυλίτσι μ’ και τη γαϊδιρίτσι μ’ τον υιόν, ακομάν ‘κι ονομάτ’ σα
τον κι αχάτοχας. Ντο θα ευτά(γ)ω ατώρα μετ’ ατόν;
Γ.ΚΟΣΜΑΣ Θόδωρε, ε ε ε ε, εσέν λέγω ‘κι ακούς;
ΘΟΔΩΡΟΣ Τûόρ’, αφορισμένε, εσύ επέμ’νες λειφτός και τα τραγωδίας-ι-σ’.
Γ.ΚΟΣΜΑΣ Θόδωρε, ε ε ε
ΘΟΔΩΡΟΣ Γουρζουλάν, αφορισμένε.
Γ.ΚΟΣΜΑΣ Θόδωρε, εσέν λέγω, ‘κι ακούς;
ΘΟΔΩΡΟΣ Ύλαξον, αφορισμένε, όσον το θελτς, εθαρείς εγουτούρουψες.
Γ.ΚΟΣΜΑΣ Κύριε πρόεδρε, δος λαλίαν.
ΘΟΔΩΡΟΣ θα παλαλούμαι. Ατός τη ûκύλ’ ο γιον ‘κ’ έü’ σκοπόν να πάει χάται. Πούκεσ’ θα κρύφκουμαι, άλλο
να μη ελέπ’ με; (Βάζει το χέρι του στο μέτωπο του και κοιτάζει προς το μέρος που είναι ο Γαρά
Κοσμάς και μετά λέγει) Ο γαβρανοκόφαλον αδακέσ’ έρται.
Ποίος ακούει ατον, ποίος ακούει τα παλαλά ‘τ’. Ατός πα, χωρίς άλλο, θα λέει με εγώ για τ’ εσέν
εποίκα προπαγάνταν και έδωκα σε και 30 ψήφους. Σουμών’ και στέκ’, ν’ αϊλί εμεν, μανίτσα. Ατός
φογούμαι θα λέει εψόφεσεν το χτήνο μ’ και θέλω χτήνον. Αν ‘κι ψαλαφά και μαλτέζικον.
Γ.ΚΟΣΜΑΣ (Μόλις παρουσιάζεται στη σκηνή λέγει) Εσύ, αφορισμένε, κωφός ‘κ’ έσ’νε, γιατί ‘κ’ εδίνες λαλίαν
όντες εκούιζα σε;
ΘΟΔΩΡΟΣ (Στους θεατές) Θόδωρε, άτùαπαν θα επορείς ‘κ’ ευτάς υπομονήν;
Γ.ΚΟΣΜΑΣ Επιάστεν η λαλία μ’ όσον εγαραλάιξα.

ΘΟΔΩΡΟΣ Κανείς ‘κι είπε σε να γαραλαΐεις.
Γ.ΚΟΣΜΑΣ Θόδωρε, γιατί ‘κ’ εδίνες λαλίαν;
ΘΟΔΩΡΟΣ Και γιατί να εδίνα λαλίαν;
Γ.ΚΟΣΜΑΣ

Η δουλεία σ’, φαίνεται, ετράνυνεν κι άλλο ‘κι θελτς να καλατûεύ’ς μας. Αέτσ’ εγροικώ.

ΘΟΔΩΡΟΣ Εσάς ‘κι πρέπ’ να καλατûεύ’ σας κανείς.
Γ.ΚΟΣΜΑΣ Γιατί, κύριε πρόεδρε;
ΘΟΔΩΡΟΣ Ευρήκ’ την πελôν ατ’.
Γ.ΚΟΣΜΑΣ Θόδωρε, ντο είν’ ατά ντο λες;
ΘΟΔΩΡΟΣ Εγώ εξέρω ντο λέγω. Για το καλόν κανείς ‘κ’ έρται. Εσύ πα, τσ’εξέρ’, ντο αγνά και ντο παλαλά θα
λες με.
Γ.ΚΟΣΜΑΣ Όσον τώρα καλός έμ’νε, άμον εμέν κανείς ‘κ’ έτον. Ατώρα θα ευτάς με και παλαλόν.
ΘΟΔΩΡΟΣ Κόσμα, χάσον τα παλαλά ντο λές και πέει με ντο θέλ’, ντο σύρ’ και τ’ εσόν το ýόπον;
Γ.ΚΟΣΜΑΣ Θόδωρε, κάτ’ θα ψαλαφώ.
ΘΟΔΩΡΟΣ Ατό εξέρ’ ατο, ντο λες ατο;
Γ.ΚΟΣΜΑΣ Κι απόθεν κέσ’ εξέρτς ατο; Εγώ ακομάν το στόμα μ’ ‘κ’ ένοιξα.
ΘΟΔΩΡΟΣ Έλα μη χάνουμ’ καιρόν.
Γ.ΚΟΣΜΑΣ Ντό θα ψαλαφώ;
ΘΟΔΩΡΟΣ Χωράφö αφκά σην βάλταν.
Γ.ΚΟΣΜΑΣ Τα χωράφö ντο έχω κανείνταν εμε.
ΘΟΔΩΡΟΣ Ατότε θα λες με τ’ οσπίτι σ’ χαραπάν’ έν’.
Γ.ΚΟΣΜΑΣ Τ’ οσπίτι μ’ πα καλόν έν’, δόξα τον μεγαλοδύναμον. Οπέρτς έσταζεν ολίγον, άμα εδιόρθωσα το.
ΘΟΔΩΡΟΣ Γιάμ’ θα λες με τα πεγάδö σο χωρίον ετσουρώθαν και πρέπ’ να φέρουμ’ νερόν ας σο Μπέλες;
Γ.ΚΟΣΜΑΣ Ατό σο νου μ’ ξάι ‘κ’ εδέβεν.
ΘΟΔΩΡΟΣ Το γαϊδίρι σ’ ‘κι πιστεύω να έφαεν ατο ο λύκον σο γιαζίν; (ορμάν)
Γ.ΚΟΣΜΑΣ Εγώ γαϊδίρ’ καμίαν ‘κι είχα, πώς θα έτρωεν ατο ο λύκον;
ΘΟΔΩΡΟΣ Σωστά, εσύ γαϊδίρ’ καμίαν ‘κι είüες. Ατότε θα λες με, πως πρέπ’ να χτίεται το γεφύρ’ που εκρεμίεν
οπέρτς έμπρ’ χρόνον και η στράτα που πάει σο Μαλεζοχώρ’ (Παûκιτανοχώρ’), να μη πατούμε
τûαμούρö όντες βρέü’.
Γ.ΚΟΣΜΑΣ Ούτε ατά εδέβαν’ ας σο νου μ’.
ΘΟΔΩΡΟΣ Κιάμ’ άλλο ντο θελτς, κ ό π ρ ο ν ; Πέει με, αφορισμένε, απυστερναίας ντο θελτς, να ησυχάζω κι ας εσέν.
Γ.ΚΟΣΜΑΣ Εγώ, Θόδωρε, χτήνον θέλω, χτήνον.
ΘΟΔΩΡΟΣ (Στους θεατές) Θα θελτς’ öτο και μαλτέζικον (Στο Γαρά Κοσμά) Ντο χτήνον, Κόσμα;
Γ.ΚΟΣΜΑΣ Κια το χτήνο μ’ εψόφεσεν.
ΘΟΔΩΡΟΣ Και γιατί εφέκες ατο και εψόφεσεν;
Γ.ΚΟΣΜΑΣ Και μôρ’ σο üέρι μ’ έτον;
ΘΟΔΩΡΟΣ Το πόστ’ν αθες τολά(χ)ιστον επέρες;

Γ.ΚΟΣΜΑΣ Σ’ εσέν θα εφήνα το; Μετ’ εκείνο θα ευτά(γ)ω τα τûαρουüô μουν για όλεν τον χρόνον.
ΘΟΔΩΡΟΣ Σ’ ατό, επε(γ)ί έκοψεν ο νους-ι-σ’.
Γ.ΚΟΣΜΑΣ Ατόσον ατόσον ο νους-ι-μ’ κόφτ’.
ΘΟΔΩΡΟΣ Τεμôκ’ χτήνον θελτς;
Γ.ΚΟΣΜΑΣ Ναι, Θόδωρε, αλμεγάδ’ χτήνον. Τα μωρά μ’, νε ξύγαλαν έχ’ νε να τρώνε και νε γάλαν.
(Κοιτάζοντας λοξά το Θόδωρο λέγει). Τα καημένα τûιπ’ επεγιαβανώθαν.
ΘΟΔΩΡΟΣ Τα καημένα τûιπ’ επεγιαβανώθαν. (Στους θεατές) Ας τερούμ’ πού θα πάει κι αβούτος;
Γ.ΚΟΣΜΑΣ Θόδωρε, τ’ αλμεγάδ’ το χτήνον, να έν’ μαλτέζικον. Να δι’ πολλά γάλαν.
ΘΟΔΩΡΟΣ (Ειρωνικά) Να έν’ μαλτέζικον και να δι’ και πολλά γάλαν.
Γ.ΚΟΣΜΑΣ Ναι, Θόδωρε, να αλμέει ατο η Κερεκή και να γομών’ όλö τ’ εκέσ’ γάλαν. Να ευτάει ξύγαλαν, να
λαΐζ’ το ξυλάγγ’, να ευτάει βούτορον και να τρώ(γ)νε τα μωρά. Τα καημένα τα χάταλα μ’, είπα σε,
τûιπ’ επεγιαβανώθαν.
ΘΟΔΩΡΟΣ Όλö καλά, Κόσμα, άμα σ’ εμέν γιατί έρθες;
Γ.ΚΟΣΜΑΣ Κιάμ’ σίναν θα επένα; Eσύ είσαι ο πρόεδρον.
ΘΟΔΩΡΟΣ Κόσμα, έκ’σες καμίαν πως ο πρόεδρον μοιράζ’ χτήνö;
Γ.ΚΟΣΜΑΣ Όχι, Θόδωρε, αΐκον πράμαν ‘κ’ έκ’σα.
ΘΟΔΩΡΟΣ Γιάμ’ θα λες με, κ’ εσύ να πάω σον Νομάρχην;
Γ.ΚΟΣΜΑΣ Ναι, Θόδωρε, πρέπ’ να πας σον Νομάρχην.
ΘΟΔΩΡΟΣ Κανείται, κανείται, σον Νομάρχην εσύ να πας.
Γ.ΚΟΣΜΑΣ Θόδωρε, ξαν ντο έπαθες;
ΘΟΔΩΡΟΣ Σον Νομάρχην, είπα, εσύ να πας.
Γ.ΚΟΣΜΑΣ Θόδωρε…….
ΘΟΔΩΡΟΣ (Διακόπτοντας) Χάθ’ ας σο κιφάλι μ’.
Γ.ΚΟΣΜΑΣ Κύριε πρόεδρε....
ΘΟΔΩΡΟΣ Σον Νομάρχην, είπα, εσύ να πας.
Γ.ΚΟΣΜΑΣ Αν έτον να επένα εγώ σον Νομάρχην σα ποδάρö σ’ ‘κ’ έρχουμ’νε.
ΘΟΔΩΡΟΣ Ιλöκί εγώ πρέπ’ να πάω σον Νομάρχην;
Γ.ΚΟΣΜΑΣ Ναι, Θόδωρε, εσύ πρέπ’ να πας.
ΘΟΔΩΡΟΣ Γιατί πρέπ’ να πάω εγώ;
Γ.ΚΟΣΜΑΣ Κια ο πρόεδρον εσύ είσαι. Και μη χαλάντς το χατίρι μ’. Είδες ντο εποίκα εγώ για τ’ εσέν και
ντο τραγωδίαν εξέγκα.
ΘΟΔΩΡΟΣ Εποίκες και προπαγάνταν, εκείνο ‘κι είπες.
Γ.ΚΟΣΜΑΣ Σωστά λες, εποίκα και προπαγάνταν κ’ εδώκα σε και σεράντα ψήφους. Ατό να μη ανασπάλτς ατο.
ΘΟΔΩΡΟΣ Εδώκες με ατόσα ψήφους, Κόσμα;
Γ.ΚΟΣΜΑΣ Κι αλπô εδώκα σε. Μετ’ εμά τα ψήφους εξέβες πρόεδρος. Αν ‘κ’εψήφιζα εσέν κ’ εψήφιζα τον
Κούρτον τον Γιάννεν, προεδρίαν, Θόδωρε, ‘κ’ έλεπες. Ατό, είπα σε, να μη άνασπάλτς ατο.

ΘΟΔΩΡΟΣ Σωστά λες, πρέπ’ να μη ανασπάλλω το κακόν ντ’ εποίκες με.
Γ.ΚΟΣΜΑΣ Κακόν εποίκα σε; Εγώ εξέρω ντο έσυρα ώσνα γομώνω τα κιφάλö τοι χωρετίων να ψηφίζ’νε σε.
ΘΟΔΩΡΟΣ Κακόν είπα, εποίκες με;
Γ.ΚΟΣΜΑΣ Κιάμ’ ντο είπες;
ΘΟΔΩΡΟΣ Να σ’χωράς με, Κόσμα, εûαûίρεψα. Το καλόν ντ’ εποίκες με, ‘κι πρέπ’ ν’ ανασπάλ’ ατο.
Γ.ΚΟΣΜΑΣ Εμείς, Θόδωρε, μετ’ εσέν σον κόσμον ‘κ’ εχωρούμε, εσύ πα μη χαλάντς την καρδίαν εμουν.
ΘΟΔΩΡΟΣ Καλά, Κόσμα, ατώρα δέβα σο καλόν, ας ευτά(γ)ω κ’ εγώ ολίγον δουλείαν. Και ξάι μη
στεναχωρεύκεσαι, το αλμεγάδ’ το χτήνον αγλήγορα θα έρται σο μαντρί σ’. Ν’ αλμέει ατο η
Κερεκή και να γομών’ όλö τ’ εκέσ’ γάλαν. Να ευτάει ξύγαλαν, να λαΐζ’ το ξυλάγγ’ και να ευτάει
βούτορον. Να τρώ(γ)νε τα μωρά, γιατί, τα καημένα, τûιπ’ επεγιαβανώθαν.
Γ.ΚΟΣΜΑΣ Θόδωρε μ’, να είσαι καλά (Τον αγκαλιάζει και τον φιλάει). Ο θεόν να δι’ σε την ύα σ’. Κι ατώρα ας πάω.
ΘΟΔΩΡΟΣ Κόσμα, το χτήνον αν ‘κ’ έν’ μαλτέζικον, ντο θα ευτάμε;
Γ.ΚΟΣΜΑΣ ‘Κι θέλ’ öτο, ντο να ευτάγ’ ατο;
ΘΟΔΩΡΟΣ Καλά, δέβα ατώρα και ετοίμασον την παθενίν, πούκαικα θα δεντς το μαλτέζικον το χτήνον.
Γ.ΚΟΣΜΑΣ Ας πάω στυχαρôζω την Κερεκήν, πολλά θα χάρεται (Φεύγει).
ΘΟΔΩΡΟΣ Ησύχασαμ’ κι ας σον τραγωδάνον εμουν, τον Γαρά Κοσμάν. Μαλτέζικον χτήνον θέλ’ ο έξυπνον, αν
‘κ’ έν’ μαλτέζικον, ‘κι θελ’ öτο.
Θα πάω, είπεν να στυχαρôζω και την Κερεκήν για το μαλτέζικον το χτήνον. (Σκέφτεται λίγο και
μετά βλέπει να έρχεται κάποιος άλλος προς αυτόν) Παναΐα, Παναΐα, ξαν ντο ελέπω; Όποιος έν’
αδακέσ’ έρται. Εγώ καλά είπα, ατείν’ εποίκαν τον λόγον έναν να ζαντύνε με. Άμον τον εξάδελφο μ’
τον Στέφανον ομôζ’.
Ατός πα ντο θελ’, ας όλö έü’. Τη μάνα σ’ και το θάμα σ’, ‘κι θ’ αφήνε με να ευτά(γ)ω κι ολίγον
δουλείαν. Σο χωράφ’ πα έρθαν εύραν εμε. Σουμών’ και στέκ’. Ύλαξαν εμας τη χώρας τα ûκυλία,
ατώρα θα υλάζ’νε μας και τ’ εμέτερα. Ας τερούμε τ’ εμέτερα τα ûκυλία ντο ύλαγμαν θα ευτάνε μας.
ΣΤΕΦΑΝΟΣ Καλημέρα, εξάδελφε.
ΘΟΔΩΡΟΣ Καλημέρα τ’ εμέτερον τον Στέφανον.
ΣΤΕΦΑΝΟΣ Ντο ευτάς, πώς είσαι;
ΘΟΔΩΡΟΣ Πώς να είμαι, ας λέμε καλά.
ΣΤΕΦΑΝΟΣ Με την προεδρίαν πώς πας;
ΘΟΔΩΡΟΣ (Παίρνει αναπνοή και αφήνει βαθιά εκπνοή) Ωφ ωφ, και ξαν ωφ και ξαν ωφ.
ΣΤΕΦΑΝΟΣ Ντο έεις, Θόδωρε, και ωφλαεύς;
ΘΟΔΩΡΟΣ Επουγαλεύτα, εξάδελφε, επουγαλεύτα.
ΣΤΕΦΑΝΟΣ Γιατί, Θόδωρε;
ΘΟΔΩΡΟΣ Ο ένας πάει και ο άλλος έρται. Εγίλεψεν τ’ ομμάτι μ’.
ΣΤΕΦΑΝΟΣ Υπομονήν, Θόδωρε, υπομονήν και τίποτα άλλο.
ΘΟΔΩΡΟΣ (Στους θεατές) Ο ξάδελφο μ’ πα, υπομονήν λέει με να ευτά(γ)ω. Φαίνεται ατός πα κάτ’ εξέρ’ και

κάτ’ θα ψαλαφά. Ας τερούμ’ τ’ εμέτερον το ûκυλίν ντο ύλαγμαν θα ευτάει;
ΣΤΕΦΑΝΟΣ Θόδωρε, ντο μουρδουλίεις, ντο λες απέσ’ στο στόμα σ’;
ΘΟΔΩΡΟΣ Ντο να λέγω κ’ εγώ ο μαυράχαρον, ερχίνεσα και μαναχός-ι-μ’ καλατûεύω. Φογούμαι θα ταγκεύ’ ο
νους-ι-μ’. (Δειλά δειλά λέει). Εσύ πώς αέτσ’ απαδακέσ’;
ΣΤΕΦΑΝΟΣ Κάτ’ παράδας έχω να παίρω.
ΘΟΔΩΡΟΣ Παράδας είπες; Ντο πα πα ρά δας;
ΣΤΕΦΑΝΟΣ Θόδωρε, ντο έπαθες σίτö έστεκες;
ΘΟΔΩΡΟΣ Πέει πέει, ντο πα πα ράδας;
ΣΤΕΦΑΝΟΣ Παράδας έχω να παίρω ας σην τράπεζαν.
ΘΟΔΩΡΟΣ Έμορφα, πολλά έμορφα.
ΣΤΕΦΑΝΟΣ Εσύ ο παιδάς πρέπ’ να πας σον διατρόν.
ΘΟΔΩΡΟΣ Καλά είμαι, εξάδελφε, δεν ‘κ’ έχω, περαστικόν έτον. Ενέσπαλα να λέγω κ’ εκείνον τον Γαρά
Κοσμάν, να ευτάει αίτησην. Επέρασεν κ’ εκείνος απαδακέσ’ κ’ εψαλάφεσεν μαλτέζικον χτήνον.
ΣΤΕΦΑΝΟΣ Μαλτέζικον πα θέλ’ öτο ο κουρουσμάνον;
ΘΟΔΩΡΟΣ Ναι τον κατακέφαλον. Αν ‘κ’ έν’ μαλτέζικον ‘κι θέλ’ öτο.
ΣΤΕΦΑΝΟΣ Εγώ ας πάω, έργησα (Φεύγει)
ΘΟΔΩΡΟΣ Σο καλόν να πας, εξάδελφε, σο καλόν (Μονόλογεί). Αρ’, δόξα σοι ο θεός, έρθεν και ένας
χριστιανός που ‘κ’ εψαλάφεσεν τιδέν, άμα εγώ τ’ εμά επέρα. Ίλλöμ’ όντες είπεν παράδας έχω να
παίρω. Εθαρείς γιλντουρούμ’ ερούξεν απάν’-ι-μ’, εκορδυλôεν και η γλώσσα μ’. Γι ας πάω λαλώ
ολίγον. Τα νöλôτö, αέτσ’ όπως εποίκαν εμε, ερχίνεσα να φογούμαι και ας σην ισκιά μ’(Φεύγει και σε
λίγο ακούγεται από τα παρασκήνια). Οχά, Μίûκα, οχά Μπόζο,
Άιτε, γιαβρόπα μ’, οχά Μίûκα, οχά Μπόζο. Ντο κακόν έτον αβούτο σ’ εμόν το κιφάλ’
(Αρχίζει και τραγουδάει. Κάθε στίχος επαναλαμβάνεται) .
Ν’ αϊλί εμεν τον άχαρον
θα τρώει με η προεδρία,
αδά κ’ εκεί κουίζ’νε με
αφήνω τη δουλεία μ’.
Θεέ μ’, για φώτ’σον τοι χωρέτ’ς
εμέν μη τυραννίζ’νε,
άλλο μ’ ακούω σο χωράφ’,
Θόδωρε, να κουίζ’νε.
(Κάνει μια παύση)

Οοοχά, οοχά. Εγέντον ολημέρα κ’ εγώ τιδέν ‘κ’ εποίκα. Άμα τα γιαβρόπα μ’ επείνασαν.
Ας φάζ’ ατα και ησυχάζω κ’ εγώ ολίγον. (Παρουσιάζεται στη σκηνή και λέγει) Ντο θα ευτά(γ)ω, εγώ
πα ‘κ’ ηξέρω. Τοι ûκύλ’ τα παιδία σο χωράφ’ πα εύραν εμε (Βγάζει από το ταγάρι του να φάει απ’ αυτά
που έχει. Δεν μπορεί όμως να φάει και λέει) Εκόπεν και η όρεξη μ’(Ακουμπάει στο δέντρο και λέει)
Εχάσα και την ησυχία μ’
(Σε λίγο αρχίζει και τραγουδάει. Κάθε στίχος επαναλαμβάνεται)
Αν έκουγα σε, Θύμια
εγώ ο σποταλεμένον
θα είχα ήσυχον ζωήν
κορμίν αναπαμένον.
(Στον τελευταίο στίχο τον πιάνει ο ύπνος και σε λίγο αρχίζει το ροχαλητό)
ΓΙΩΡΙΚΑΣ

(Μπαίνοντας βλέπει το Θόδωρο να κοιμάται. Πάει κοντά του και φωνάζει) Θόδωλε, Θόδωλε.
Ατώλα έβλεν κι αβούτος να κοιμάται;

ΘΟΔΩΡΟΣ (Ροχαλίζει πιο δυνατά)
ΓΙΩΡΙΚΑΣ

Κοιμάται ο καημένον, φαίνεται πολλά ενεγκάστεν. Μ’ εγνεφίζ’ ατον, κλίμαν έν’. Ας αναμένω
ολίγον.

ΘΟΔΩΡΟΣ (Εξακολουθεί να ροχαλίζει και να παραμιλάει) Εθαρείς άμον γουτουρεμένα ûκυλία ερούξαν
απάν’-ι-μ’. Εκείνος ο σεύτελον ο Κώστης, ας αναμέν’ χωράφö αφκά σην βάλταν.
ΓΙΩΡΙΚΑΣ

Ντο λέει αβούτος ο παλαλόν; Για τίναν Κώστην λέει; Φαίνεται ας σο πολλά την νεγκασίαν
παλαλεί.

ΘΟΔΩΡΟΣ Εκείνος ο Τότον, ο απολαδόστομον, που λέει τ’ οσπίτ’ν ατ’ έν’ χαραπάν και όντες βρέü’,
κιολöεύ’ τ’ απέσ’;
ΓΙΩΡΙΚΑΣ

Αβούτος πολλά παλαλά λέει.

ΘΟΔΩΡΟΣ Κι ο παλαλόν ο Στάθον που έρθεν και εψαλάφεσε με γάιδαρον, γιατί τον γάιδαρον ατ’ έφαεν
ατον ο λύκον σο γιαζίν; Να χτίεται,είπε με, και η στράτα ντο πάει σο Μαλεζοχώρ’ και το γεφύρ’ ντο
εκρεμίεν οπέρτς. Ντο να λες και για τ’ εκείνον ταγκαλάκ’;
ΓΙΩΡΙΚΑΣ

Αβούτος τûιπ’(παûτάν) εδέβασεν ατο κα. Ντο είν’ αβούτα τα παλαλά και εύκαιλα ντο λέει;

ΘΟΔΩΡΟΣ (Εξακολουθεί να ροχαλίζει) Εκείνος ο ûκυλίτσον μαναχόν ‘κ’ εφάνθεν. Ποίος εξέρ’ γιατί;
ΓΙΩΡΙΚΑΣ

‘Ατùαπαν για τίναν λέει; (Βάζει τ’ αυτί του κοντά στο στόμα του Θόδωρου)

ΘΟΔΩΡΟΣ Για τον ûκυλίτσον τον γυναικάδελφο μ’ λέγω.
ΓΙΩΡΙΚΑΣ

Ο αφολισμένον για τ’ εμέν λέει (Στους θεατές). Ο αφολισμένον ο γαμπλό μ’ γιάμ’ εζάντυνεν;
Πολλά παλαστλάγκαλα λέει.

ΘΟΔΩΡΟΣ (Ξυπνάει και τρίβει τα μάτια του, όταν βλέπει μπροστά του κάποιον. Τρομάζει, σηκώνεται και το
βάζει στα πόδια φωνάζοντας, μ ά ν α α α α….
ΓΙΩΡΙΚΑΣ

(Που τρομάζει κι αυτός, λέει)Έλα, Θόδωλε, εγώ είμαι, ντο εχπαλάες;

ΘΟΔΩΡΟΣ (Φτύνει στον κόρφο του και λέει) Εγώ καλά είπα, ατείν’ θα ευτάνε με και θα φογούμαι και ας
σην ισκιά μ’.
ΓΙΩΡΙΚΑΣ

Θόδωλε, εγώ είμαι ο Γιωλίκας.

ΘΟΔΩΡΟΣ Εχπάραξες με, αφορισμένε θωθήκ’, έκοψες τη χολή μ’. Τα γόνατα μ’ ακομάν τρομάζ’νε.
ΓΙΩΡΙΚΑΣ

Ντ’ εχπαλάες, Θόδωλε;

ΘΟΔΩΡΟΣ Αφορισμένε κατûαπίτûο, ολίγον επέμ’νεν να ετάγγευεν ο νους ι-μ’.
ΓΙΩΡΙΚΑΣ

Να σ’χωλάς με, Θόδωλε, ‘κ’ εθέλνα να εχπάλαζα σε.

ΘΟΔΩΡΟΣ Αφορισμένε, άμον χοτλάχ’ς έρθες κ’ εστάθες απάν’ σο κιφάλι μ’.
ΓΙΩΡΙΚΑΣ

Πολλά λαγοτûίκαλος είσαι, εθαλείς άλλο άνθλωπον ‘κι είδες.

ΘΟΔΩΡΟΣ Λαγοτσίκαλον εσείς εποίκετε με. (Στους θεατές) ‘Κι ατώρα, Θόδωρε, üύτωσον ξαν τα λαβάûö τ’
ωτία σ’ κι άκ’σον.
ΓΙΩΡΙΚΑΣ

Ντο λες, Θόδωλε;

ΘΟΔΩΡΟΣ Πέει με κ’ εσύ, ντο θέλ’ το ýόπο σ’; Πέει αγλήγορα και ξάι μη στέκ’ς. Πέει ας ακούω.
ΓΙΩΡΙΚΑΣ

Θόδωλε, γιατί ‘κ’ έλθες οσήμελον σην Κοινότηταν κ’ εποίκες με και έλθα σο χωλάφ’;

ΘΟΔΩΡΟΣ Ση γούλα σ’ ‘κ’ ερούξεν. ‘Κι θα δίγω κ’ εσέν λογαρίαν.
ΓΙΩΡΙΚΑΣ

Θόδωλε, μη χολôûκεσαι, ελώτεσα σε, γιατί ‘κ’ έλθες οσήμελον σην Κοινότηταν;

ΘΟΔΩΡΟΣ Εγώ πα είπα σε, ση γούλα σ’ ‘κ’ έρουξεν.
ΓΙΩΡΙΚΑΣ

Θόδωλε, οσήμελον πολλά αγνός είσαι.

ΘΟΔΩΡΟΣ Αφορισμένε πρέτûο, ντο αγνόν είδες;
ΓΙΩΡΙΚΑΣ

Θόδωλε, κλίμαν είμαι, μη τυλαννίεις με.

ΘΟΔΩΡΟΣ Εσύ μαναχόν ‘κι είσαι κρίμαν, εγώ πα κρίμαν είμαι και μη τυραννίεις με κ’ εσύ.
ΓΙΩΡΙΚΑΣ

Θόδωλε ýη μ’, σα ποδάλö σ’ έλθα.

ΘΟΔΩΡΟΣ Τε πέει για τ’ όποιον έρθες σα ποδάρö μ’;
ΓΙΩΡΙΚΑΣ

Η γαλή μ’ έν’ άλλωστος.

ΘΟΔΩΡΟΣ Η γαλή σ’ έν’ άλλωστος και σ’ εμέν γιατί έρθες;
ΓΙΩΡΙΚΑΣ

Κια εσύ είσαι ο πλόεδλον.

ΘΟΔΩΡΟΣ Και με το είμαι πρόεδρος εγώ θα λαρών’ ατεν; Γιατρός είμαι;
ΓΙΩΡΙΚΑΣ

Εγώ αΐκον πλάμαν ‘κι είπα.

ΘΟΔΩΡΟΣ Κιάμ’ άλλο σ’ εμέν γιατί έρθες;
ΓΙΩΡΙΚΑΣ

Θόδωλε, εσύ άμον πλόεδλος που είσαι, θα δις με έναν χαλτίν.

ΘΟΔΩΡΟΣ Ντο χαλτίν λες με εσύ;
ΓΙΩΡΙΚΑΣ

Έναν χαλτίν απολίας.

ΘΟΔΩΡΟΣ Και ντο θα ευτάς ατό το χαλτίν απολίας;

ΓΙΩΡΙΚΑΣ

Μετ’ ατό το χαλτίν θα παίλ’ ατεν και πάω σο Μεσοκομείον, να εξετάζ’ öτεν ο γιατλόν, ο
Τσαλαμπουλίδης.

ΘΟΔΩΡΟΣ Και ντο έü’ η Παρέσα, ντο πονεί;
ΓΙΩΡΙΚΑΣ

Ιλöκί εσύ πα πλέπ’ να εξέλτς ντο πονεί;

ΘΟΔΩΡΟΣ Πρόεδρος είμαι, ‘κι πρέπ’ να ηξέρω; (Κουνώντας το χέρι του) Πώς θα δίγω σε χαρτίν απορίας;
O πρόεδρον όλö πρέπ’ να ηξέρ’.
ΓΙΩΡΙΚΑΣ

(Στο αυτί του προέδρου) Αέτσ’ αν έν’, ας λέγω σε. Η κοιλία ‘τ’ς πονεί.

ΘΟΔΩΡΟΣ Η κοιλία ‘τ’ς πονεί;
ΓΙΩΡΙΚΑΣ

Ναι η κοιλία ‘τ’ς πονεί, ησύχασες ατώλα;

ΘΟΔΩΡΟΣ Γιώρικα, γιάμ’ έν’ βαρöσμέντσα (έμποδος, δίψυχος, φορτωμέντσα) και κρύφ’ς ατο;
ΓΙΩΡΙΚΑΣ

(Αργα αργά λέει) Κύλιε π λ ό ε δ λ ε, άμον πολλά ελωτάς.

ΘΟΔΩΡΟΣ Τεμôκ’ ‘κι θα ερωτώ και για την ύαν τη Παρέσας;
ΓΙΩΡΙΚΑΣ

Να είσαι καλά, Θόδωλε θα δις με το χαλτίν απολίας;

ΘΟΔΩΡΟΣ Έλα αύριον σην Κοινότηταν να παιρτς ατο.
ΓΙΩΡΙΚΑΣ

Να λελεύω τ’ εμέτελον τον πλόεδλον. Κι ατώλα ας πάω (Φεύγει).

ΘΟΔΩΡΟΣ (Μονόλογεί) Έφαγαμ’ κι οσήμερον την ημέραν και τιδέν ‘κ’ εποίκαμε μετ’ αβουτείντς τοι
παλαλούς τοι χωρέτας εμουν.
Ας πάω λαλώ ολίγον κι άλλο. Όπου έν’ θ’ απιδöβαίν’ και ο ήλον και η Θυμία θ’ αναμέν’ με
να τρώμε το χαβίτσ’.
(Φεύγει και κλείνει η αυλαία).

ΑΥΛΑΙΑ

ΠΡΑΞΗ Δ
Σκηνικό
(Στο σπίτι του Θόδωρου (προέδρου). Γύρω από το τραπέζι κάθονται ο Θόδωρος και η Θυμία και
συζητάνε.
Η Θυμία πλέκει κάλτσες. Δίπλα είναι η κούνια με το μωρό τους.)
ΘΟΔΩΡΟΣ (Σηκώνεται και λέει) Θύμια, εγώ ας πάω.
ΘΥΜΙΑ

Ξαν πού εχπάστες;

ΘΟΔΩΡΟΣ Καλά όλεν την ημέραν εσέν θα κάθουμαι κ’ ερôζω;
ΘΥΜΙΑ

Κιάμ’ τίναν θελτς να ερôεις;

ΘΟΔΩΡΟΣ Ποίος ακούει σε ξαν, ας φέγω και ησυχάζω.
ΘΥΜΙΑ

Όπου πας, αγλήγορα να κλώûκεσαι.

ΘΟΔΩΡΟΣ Μη στεναχωρεύκεσαι, αγλήγορα θα κλώσκουμαι.
ΘΥΜΙΑ

‘Κι είπες με, πού θα πας;

ΘΟΔΩΡΟΣ Θα πάω κρούω έναν κιφάλ’ σο λαζούδ’ κέσ’. Θα πάω τερώ αν για τσατσάλισμαν.
ΘΥΜΙΑ

Αέτσ’ αν έν’ καλά.

ΘΟΔΩΡΟΣ Θα περάζω και ας σο καφενείον.
ΘΥΜΙΑ

Σο καφενείον πα αν ‘κι πας ‘ίνεται.

ΘΟΔΩΡΟΣ Πρέπ’ να πάω, γιατί κάτ’ έκ’σα και πρέπ’ να έχω το νου μ’.
ΘΥΜΙΑ

Ντο έκ’σες;

ΘΟΔΩΡΟΣ Ο Νομάρχης λάûκεται τα χωρία, ίσως έρται κι αδακέσ’.
ΘΥΜΙΑ

Και ντο δουλείαν έü’ αδακέσ’;

ΘΟΔΩΡΟΣ Όντες έρται μαθάνουμε.
ΘΥΜΙΑ

Ατόν εροθύμεσαμ’; Άλλο δουλείαν ‘κ’ έχουμε;

ΘΟΔΩΡΟΣ Πώς να ευτάμε, Θυμία, ατό πα σο πρόγραμμαν έν’.
ΘΥΜΙΑ

Άιτε, ατώρα δέβα και αγλήγορα να κλώûκεσαι.

ΘΟΔΩΡΟΣ Θα τερώ κι αγλήγορα να κλώσκουμαι (Φεύγει)
ΘΥΜΙΑ

(Μονολογεί) Άλλο ησυχίαν ‘κ’ έü’. Εφέκεν τα δουλείας ατ’ και τρέü’ ας έναν κι ας άλλο οπίσ’.
Ατώρα εχτέθαμ’ και Νομάρχην.
Ατός επέμ’νεν λειφτός. Ντο να θέλ’ κι ατός σο χωρίον εμουν; Έικιτι, πελôν ‘κι είüες και πελôν
εχτέθες. Άμα αΐκον έν’, όποιος ‘κι νουνίζ’, όντες κάθεται, θαμάεται όντες σ’κούται.
(Ύστερα από λίγο τραγουδάει)
Ν’ αϊλί εσεν ντ’ ετûάτεψες
μ’ ατό την προεδρίαν,

ευτάνε σε και απομέντς
οπίσ’ ας σην δουλείαν.
Ντ’ εθέλ’νες και ντ’ ερôευες
κ’ έπλεκες το κιφάλι σ’,
γιασίρ’ σον κόσμον ένουσ’νε,
ν’ αϊλί και βάϊ τό χάλι σ’.
ΦΩΤΕΙΝΗ

(Μπαίνοντας) Πού είσαι, Θύμια; Πολλά καιρός έν’ ασσό ‘κι είδα σε και πολλά εροθύμεσα σε.

ΘΥΜΙΑ

Εγώ πολλά καλά είμαι, εσύ πώς είσαι; (Ειρωνικά)

ΦΩΤΕΙΝΗ

Εγώ πα καλά είμαι.

ΘΥΜΙΑ

Εντώκες πολλά πόρτας οσήμερον;

ΦΩΤΕΙΝΗ

Οσήμερον πέντε πόρτας μαναχόν εντώκα. Ατώρα ας Ποινής έρχουμαι. Σίτö εδεβήνα απαδακέσ’,
είπα ας κρούγω κ’ έναν κιφάλ’ ση Θυμίας.

ΘΥΜΙΑ

Πολλά καλά εποίκες. (Ειρωνικά). Απ’ αδά όντες φέεις, πού θα πας;

ΦΩΤΕΙΝΗ

Ακομάν ‘κ’ ενούντζα το, άμα κάπου θα ευρήκω να πάω. Ο πρόεδρον εμουν ντο ευτάει, πώς έν’;

ΘΥΜΙΑ

Πολλά καλά έν’ και πάντα ρωτά για τ’ εσέν, άμα εσύ πα ‘κι ανασπάλτς ατον.

ΦΩΤΕΙΝΗ

Θύμια, ντο πλέκ’ς;

ΘΥΜΙΑ

Ορτάρö για το μωρόν.

ΦΩΤΕΙΝΗ

Πώς έν’ το μωρό σ’;

ΘΥΜΙΑ

Πολλά τσιγγρôρ’κον έν’.

ΦΩΤΕΙΝΗ

Γι ας τερώ ατο (Καθώς πάει μπροστά η Θυμία, η Φωτεινή βρίσκει την ευκαιρία την κατηγορήσει
ότι είναι ακάθαρτη με τις χειρονομίες που κάνει και με όσα λέει) Πίσενα, πίσενα, τεά έü’ και άντραν
πρόεδρον.

ΘΥΜΙΑ

Ατώρα ησύχασεν ολίγον.

ΦΩΤΕΙΝΗ

Γι ας τερώ το κατεπούλι σ’. Τίναν ομôζ’;

ΘΥΜΙΑ

(Την ώρα που κοιτάζει το μωρό, η Θυμία βρίσκει την ευκαιρία να περιπαίξει τη Φωτεινή και λέει
στους θεατές) Ας τερούμε η ποûπογάζαινα (μιζöβίραινα) ντο εύκαιρα θα ιτουρεύ’ και λέει.

ΦΩΤΕΙΝΗ

Ούχι, Θύμια, αΐκον μαύρον μωρόν πα’ ‘ίνεται; Αέτσ’ να ομοίασεν τον αûκεμόχτιστον τον κύρ’ν ατ’.

ΘΥΜΙΑ

Κ’ εσύ η üιλέμορφος, η τûαπουτόχτιστος. ‘Κι τερείς τα κατσία σ’ τα τûαρούüö και τα κοπάλö τα
ποδάρö σ’. Ας εμέν κι άλλο τρανέσσα είσαι και σο ψαλάφεμαν ακομάν κανείς ‘κ’ έρθεν, κι άμον τ’
ομôζ’, ούτε θα έρται.

ΦΩΤΕΙΝΗ

Εσύ έντρισες κ’ εûόχρεψες ατα. Άμον τ’ εσόν την παντρίαν ό,τι ώραν εθέλνα εποίνα.

ΘΥΜΙΑ

Η κάτα σο γάλαν ‘κ’ έφτανεν κ’ εκλώστεν είπεν “Τάγκαλακ’, οσήμερον Παραûκευή έν’, ‘κι
μαντζιρίζ’νε”. Αχά, ατώρα, και τ’ αβουτεινές τη ταγκαλάκαινας τα τρανά τα λόγια.

ΦΩΤΕΙΝΗ

(Την ερεθίζει περισσότερο με τα λόγια που λέγει) Πλέκ’σον, πλέκ’σον ορτάρö για το μαϊμούνι σ’
και πολλά μη λαλείς.

ΘΥΜΙΑ

Έξ’ έξ’ απαδαπέσ’( τη σπρώχνει προς τα έξω) αγλήγορα, αφορισμένον πετλöμô (νερöσίαν).
Τα ποδάρö σ’ να γαγγρούνταν κι άλλο αδαπέσ’ να μη πατείς.

ΦΩΤΕΙΝΗ

Σέρεψον τα ξερόüερα σ’, αφορισμόντσα πίσενα. Να μη λέμε κάτ’ για το κατεπούλι σ’.

ΘΥΜΙΑ

Γι ας παίρω έναν κοπάλ’ και δίγ’ ατο σο κιφάλι σ’(Κάνει πως ψάχνει να βρει κοπάλ’)

ΦΩΤΕΙΝΗ

(Στους θεατές) Εποίκα τεν και κάθεται απάν’ σ’ εφτά καρφία.

ΘΥΜΙΑ

Ο Θόδωρον έξερεν και ‘κ’ επέρε σε, έξερεν το κολοβόν οφίδ’ είσαι, λασούρα τη χωρί’.

ΦΩΤΕΙΝΗ

Επέρεν εσέν την παντέμορφον και εχρυσώθεν.

ΘΥΜΙΑ

Άμον πολλά ύλαξες (Τη σπρώχνει και την βγάζει έξω). Δέβα,ατώρα, και ύλαξον σ’ άλλο πόρταν
(Μονολογεί) Η λάλα πα η Φωτεινή θα λέει για τ’ εμόν το πουλόπον (Παίρνει το μωρό στην αγκαλιά
της και λέει) Το ûοχράτ’ πού είδεν αΐκον έμορφον μωρόν; Τσα το πουλί μ’, τσα,τσα το πουλόπο
μ’ (Το βάζει στην κούνια και το κουνάει, ώσπου ν’ αποκοιμηθεί)
Η καταμάγια, άτùαπαν ατώρα, πού υλάζ’; (Σε λίγο ακούει τη φωνή του Λευτέρη)

ΛΕΥΤΕΡΤΣ (Φωνάζει δυνατά από έξω)
ΘΥΜΙΑ

Κύριε πρόεδρε.....

Ντο άγρεν λαλίαν έν’ αβούτο. Άτùαπαν ποίος έν’;

ΛΕΥΤΕΡΤΣ (Ειρωνικά) Λαλίαν πα ‘κι δι’ ο κύριον πρόεδρον. Φαίνεται πολλά ετράνυνεν η δουλεία ‘τ’ και
πολλά επέρεν ατ’ απάν’ ατ’. Κύριε πρόεδρε, εσέν κουίζω, ‘κι ακούς;
ΘΥΜΙΑ

Ποίος είσαι; Έλα απέσ’.

ΛΕΥΤΕΡΤΣ (Μπαίνει με την τσάπα στον ώμο) Πού έν’ ατός τ’ εσόν ο προκομμένον; (Ειρωνικά) Ο πρόεδρον ας
λέμε.
ΘΥΜΙΑ

Ντο έεις, εσύ ο άνθρωπον, και καλατûεύ’ς αέτσ’ με το τοπούζ’;

ΛΕΥΤΕΡΤΣ Πού έν’, είπα σε, να δίγ’ ατον έναν μετ’ αβούτο το τσακέλ’(την τûάπαν) και ûκίζω το κιφάλ’ν ατ’;
ΘΥΜΙΑ

(Ειρωνικά) Λεύτερ’, άμον χαμένα έεις ατα.

ΛΕΥΤΕΡΤΣ Χαμένα ο άντρας-ι-σ’ έü’ öτα.
ΘΥΜΙΑ

Μη τûαϊεις, θα εγνεφίεις το μωρον.

ΛΕΥΤΕΡΤΣ Η γαϊλά μ’ το μωρός έν’.
ΘΥΜΙΑ

Είχαμ’ την λάλαν την Φωτεινήν, ατώρα έχουμ’ και τον Λευτέρ’. Για πέει με, ντο έεις εσύ ο άνθρωπον;

ΛΕΥΤΕΡΤΣ Ντο θελτς να έχω; Ο κομμενόχρονον ο άντρας-ι-σ’, ο πρόεδρον ας λέμε....
ΘΥΜΙΑ

Ντο είπες, αφορισμένε γαβρανοκέφαλε, κομμενόχρονος εσύ να είσαι, που εχάσες ατα και ‘κι ηξέρτς ντο λες.

ΛΕΥΤΕΡΤΣ Ο άντρας-ι-σ’, εποίκε με ο Γαρά Κοσμάς κ’ εψήφ’σα τον πα, ακομάν πρόεδρος ‘κ’ έντον και ευτάει
ήντöν θέλ’, κανάν ‘κι λογαρôζ’.
ΘΥΜΙΑ

Ντο εποίκεν και κανάν ‘κι λογαρôζ’;

ΛΕΥΤΕΡΤΣ Αλλο ντο εθέλνες να εποίνεν; Επήεν,ο έξυπνον, και έκοψεν την νύχταν ας σο χάρχ’ το νερόν και ‘κ’
εφέκε με να ποτίζω την παχτûά μ’.
ΘΥΜΙΑ

Λεύτερ’, είσαι σα καλά σ’;

ΛΕΥΤΕΡΤΣ Εγώ καλά είμαι, ο άντρας-ι-σ’, ο πρόεδρον ας λέμε, ‘κ’ έν’ σα καλά τ’.
ΘΥΜΙΑ

Να δοξάεις το θεόν, που ο Θόδωρον ‘κ’ ευρέθεν αδακά. Ντο θα ‘ίνουσον εγώ πα ‘κι ηξέρω.

ΛΕΥΤΕΡΤΣ Αδά τέρεν εσύ ντο λέει; Εποίκε μας το κακόν, ατώρα φοβερίζ’ μας πα η κυρία προεδρίνα.
ΘΥΜΙΑ

Αφορισμένε χουχουμίτσο, ποίος εσέγκε σε σα λόγια; Ποίος επέρεν τα αχούλö σ’;

ΛΕΥΤΕΡΤΣ Ποίος θα εβάλνε με σα λόγια;
ΘΥΜΙΑ

Εκείν’ πα ζελεύ’ν ατον, εκείν’ που ‘κ’ έσ’κωσεν ατο τ’ ομμάτ’ν ατουν, που ο Θόδωρον εγέντον
πρόεδρος. Ατά δουλείας τη Κούρτονος τη Γιάννε είν’, τ’ ομμάτö ‘τ’ να τûακλίζ’νε.

ΛΕΥΤΕΡΤΣ Λες, Θύμια, να είπαν εμε ψέματα και να βάλ’νε μας σ’ έναν σ’ άλλο και να τερούνε το σεΐρ’ν εμουν;
ΘΥΜΙΑ

(Αργά και κουνώντας το κεφάλι) Λεύτερ’, πολλά αργώς εγροίκ’σες ατο. Κρίμαν που ο Θόδωρον
αγαπά σε ατόσον πολλά και πάντα το καλός λέει.

ΛΕΥΤΕΡΤΣ Τεμôκ’ το σεΐρ’ν εμουν εθέλναν να έλεπαν τα χαμένα τα κορμία;
ΘΥΜΙΑ

Επήες ετέρεσες αν έν’ ποτισμένον τ’ εμέτερον η παχτûά;

ΛΕΥΤΕΡΤΣ Όχι, Θυμίαν, ‘κ’ επήγα.
ΘΥΜΙΑ

Ντο να ευτάγω σε και ντο να λέγω σε. Εσύ αΐκος είσαι, ήντζαν λέει σε το ποτάμ’ εκέσ’ πάει, εσύ βαλτς
κα το κιφάλ’ και τρέεις από πίσ’ αθες. Εκείνος ο Κούρτον ο Γιάννες, άσπρον ημέραν να μη ελέπ’.
Όπου καικά στέκ’, ο κατακέφαλον, κατατρέü’ τον Θόδωρον. Έσπασεν ντο ‘κ’ εξέβεν πρόεδρος.

ΛΕΥΤΕΡΤΣ Να σ’χωράς με, Θύμια, άμα εκείν’ π’ εθέλεσαν να τερούν το σεΐρ’ν εμουν, ‘κι θα τρών’ ατο και
κάθουνταν κα. Θα μαθίζ’ ατ’ς εγώ ποίος έν’ ο Λευτέρτς. Κι ατώρα, Θύμια, ας πάω, και πολλά
παρακαλώ σε, τον Θόδωρον τιδέν μη λες. Και ας ήνταν όλö üόνö και νερά ό,τι είπαμε αδαπέσ’ γία
τον Θόδωρον.
ΘΥΜΙΑ

Τον πρόεδρον ας λέμε.

ΛΕΥΤΕΡΤΣ

Τον κύριον πρόεδρον, τον κύριον πρόεδρον (Φεύγει γελώντας).

ΘΥΜΙΑ

(Μονολογεί) Παναΐα, Παναΐα, ντο κακός κόσμος έν’ αβούτος. Έλα και μη παλαλούσαι. Έναν
άνθρωπον να μη ελέπ’νε πάει εμπροστά, αμάν κρουν ατον σο κιφάλ’. Αν επορούν το αίμαν ατ’ θα
πίν’νε. Καλά λέει ένας λόγος, ο θεόν εποίκεν τον άνθρωπον κ’ επεκεί εκλώστεν εφογώθεν ατον.

ΘΟΔΩΡΟΣ (Μπαίνει λαχανιασμένος) Θύμια, ποίσον αγλήγορα, ξάι μη στέκ’ς.
ΘΥΜΙΑ

(Ξαφνιασμένη) Θόδωρε, ντο έπαθες, άμον χαμένα έεις ατα;

ΘΟΔΩΡΟΣ Πώς να μη έχ’ ατα χαμένα, το χαπάρ’ έρθεν.
ΘΥΜΙΑ

Ποίον χαπάρ’ Θόδωρε;

ΘΟΔΩΡΟΣ Τρανόν κιφάλ’ έν’ ατός που θα έρται σο χωρίον εμουν. ‘Κ’ εξερα πως έχω ατόσον τρανόν αξίαν.
Για να έρται ο Νομάρχης σα ποδάρö μ’, μικρόν πράμαν ‘κ’ έν’. Αν πάνε αέτσ’ τα πράματα, θα τερώ
και ‘ίνουμαι κι άλλο τρανός.
ΘΥΜΙΑ

(Αργά αργά) Θ ό δ ω ρ ε, άμον τερώ πολλά υψηλά επέταξες, άμον πολλά επέρες ατ’ απάν’-ι-σ’.
Η γραία έφαεν τα σύκα και ετατανεύτεν και τα συκόφυλλα.

ΘΟΔΩΡΟΣ Νέκουτûη, ντο παλαλά είν’ ατά ντο λες;
ΘΥΜΙΑ

(Αργά αργά) Θόδωρε, φογούμαι σα τελευταία θα κρεμάντς τ’ ωτία σ’, κ’ εκείνο ‘κι θα σύρκεται.

ΘΟΔΩΡΟΣ Εσύ η γαρή ντο έεις μετ’ εμέν και πάντα κρους με σο κιφάλ’;
ΘΥΜΙΑ

‘Κ’ εξέρτς ντο έχω; Το ταγέρ, ενέσπαλες το ταγιέρ’;

ΘΟΔΩΡΟΣ Ανάθεμα ατό το ταγέρ. Νέκουτûη ‘κ’ ενέσπαλα το, άμα ποίσον υπομονήν ώσνα πουλούμ’ τα καπνά.
Κι ατότε ταγέρ’ πα θα παίρω σε και ήντöν άλλο θελτς.
ΘΥΜΙΑ

Αέτσ’ αν έν’, καλά. Πέει με ατώρα ντο θέλτς;

ΘΟΔΩΡΟΣ Ετοίμασον τα καλά τα λώματα μ’. ‘Κι θα πάω αέτσ’. Πρέπ’ να χωρίγουμαι άμον πρόεδρος που είμαι.
ΘΥΜΙΑ

Ντο θέλ’ κι ατός τη ûκύλ’ ο γιον αδακέσ’, ατώρα δουλείας καιρός;
Να λέει τρανά κ’ εύκαιρα λόγια, να γουρζουλôεται κ’ επεκεί να πάει χάται;

ΘΟΔΩΡΟΣ Καλά, Θύμια, πεινασμένον θ’ αφήνουμ’ τον άνθρωπον; Κ’ επεκεί, εσύ ντο ηξέρτς, ατός ίσως
να έν’ καλός. Χόû’ σον κόσμον απάν’ όλ’ έναν ‘κι είν’.
ΘΥΜΙΑ

Σωστά λες, Θόδωρε, ατός ίσως να έν’ καλός.

ΘΟΔΩΡΟΣ Κι ατώρα, Θύμια, διόρθωσον αβούτο τ’ απέσ’. Όπου έν’, θα έρται και ο δέσκαλον να λέει με, ντο θα
λέγω σον Νομάρχην. Θα ευτά(γ)ω λόγον για το καλωσόρισες.
ΘΥΜΙΑ

(Γελάει ειρωνικά) Χα χα χα, χλι χλι χλι, θα λιγούμαι....

ΘΟΔΩΡΟΣ Η παλάλα ντ’ έπαθεν ξαν και χα χα χα, χλι χλι χλι
ΘΥΜΙΑ

Τεμôκ’, Θόδωρε, θα ευτάς και λόγον; Χα χα χα, χλι χλι χλι....

ΘΟΔΩΡΟΣ Νέκουτûη, ντο έπαθες και γελάς άμον χιντίκα;
ΘΥΜΙΑ

Πώς να μη γελώ μετ’ ατά ντο λες; Εσύ ντο εξέρτς και ντο θα λες;

ΘΟΔΩΡΟΣ Ντο λέει αβούτε η λάλα; Φέρον αγλήγορα τα λώματα μ’ και πολλά μη γελάς. Αφορισμέντσα, τûιπ
εχάσες ατα, τûιπ’ εδέβασες ατο κα.
ΘΥΜΙΑ

Εσύ πώς επέρες αΐκον απόφασην;

ΘΟΔΩΡΟΣ Ατό τ’ εσόν δούλείαν ‘κ’ έν’. Είπα σε, φέρον τα λώματα μ’.
ΘΥΜΙΑ

(Φέρνει και του δίνει τα ρούχα του και λέγει) Να και τα λώματα σ’, πλυμένα και σιδερωμένα.
Καθαρά άμον τûιτûάκια.

ΘΟΔΩΡΟΣ (Πηγαίνει ν’ αλλάξει ρούχα).
ΘΥΜΙΑ

(Μονολογεί) Πώς ερούξεν σο τουζάχ’, πώς ετûουβαλίασεν ατον ο δέσκαλον; Ατός αέτσ’ εύκολα ‘κ’
εβάλνεν το κιφάλ’ν ατ’ σα πελôδας. (Προς τους θεατές) Πολλά ζεστά επέραν το πράμαν.

ΘΟΔΩΡΟΣ (Μπαίνοντας) Ντο πουûτουρίεις εσύ η γαρή;
ΘΥΜΙΑ

Λέγω πώς ετûουβαλίασε σε ο δέσκάλον κ’ επέρεν τ’ αχούλö σ’;

ΘΟΔΩΡΟΣ Ντο είπες;
ΘΥΜΙΑ

Είπα τ’ αχούλö σ’ επέραν αέραν.

ΘΟΔΩΡΟΣ Χάσον τα εύκαιρα ντο λες και δος με αγλήγορα και το γραβάτο μ’ και τον τσύλινδρο μ’.
ΘΥΜΙΑ

Χωρίς ατά ‘κ’ επορείς να πας;

ΘΟΔΩΡΟΣ Χωρίς ατά ‘κ’ επορώ να φανερούμαι σον Νομάρχην. Είπα σε, άμον πρόεδρος που είμαι πρέπ’ να
χωρίγουμαι.
ΘΥΜΙΑ

(Του δίνει τη γραβάτα και τη ρεμπούπλικα). Να κι ατά, ας τερούμ’ ντο άλλο θα ψαλαφάς.

ΘΟΔΩΡΟΣ Ποίσον ντο λένε σε και πολλά μη λαλείς.
ΘΥΜΙΑ

Καλά ατόσον τρανόν αξίαν έü’ ατό το γραβάτον;

ΘΟΔΩΡΟΣ Την αξίαν αθες εγώ ηξέρω.
ΘΥΜΙΑ

Σωστά λες, έü’ ατόσον τρανόν αξίαν;

ΘΟΔΩΡΟΣ Εσύ ντο χαπάρ’ έεις ας ατά.
ΘΥΜΙΑ

Κι ατό το τσύλινδρον, να üέζ’νε απέσ’ τα ûκυλία, ίσα κομεûί’ κιφάλ’. Να μη λέγω και γαϊδιρί ‘ .

ΘΟΔΩΡΟΣ Εσύ τûίπ’ εχάσες την εντροπής. Αΐκα παλαλά πώς έρταν σο νου σ’ και λες ατα;
Είπα σε, την αξίαν ατουν εγώ εξέρω, που ελάστα κ’ ελάστα κόσμö, είδα κι είδα ανθρώπ’ς.
Μη τερείς ντ’ ερούξα ατώρα σ’ αβούτο το ραüοχώρ’.
ΘΥΜΙΑ

Γιάμ’ θα λες μας έρθες κι αποπέσ’ σην Τραπεζούνταν; Ποία είν’τα κόσμö ντ’ ελάστες;

ΘΟΔΩΡΟΣ Μετ’ αβούτεν την γαρήν εύρα την πελô μ’.
ΘΥΜΙΑ

Την πελô μ’ εγώ εύρα.

ΘΟΔΩΡΟΣ Τα λόγια σ’ μετρεμένα, μάρσα, εγώ τηνάν λες ‘κι είμαι.
ΘΥΜΙΑ

Να μη λέγω το σωστόν, αμάν παίρτς με και στέκ’ς.

ΘΟΔΩΡΟΣ Μ’ εμπαίντς σα ρωθώνö μ’.
ΘΥΜΙΑ

Εσύ θα λες κ’ εγώ θα στέκω;

ΘΟΔΩΡΟΣ Τσούρα το, είπα, τσούνας θαγατέρα. Εδώκα σε το πανίν, ψαλαφάς και τ’ αστάρ’.
ΘΥΜΙΑ

Το πανίν πα τ’ εσόν ας εσέν και τ’ αστάρ’ πα.

ΘΟΔΩΡΟΣ (Στους θεατές) Αβούτε η αφορισμέντσα, με το ‘ινάτ’ν ατ’ς, εφτά γαϊδίρö ευτάει και σπάν’νε.
ΘΥΜΙΑ

Εγώ εφτά γαϊδίρö κ’ εσύ οχτώ μουλάρö ευτάς και σπάν’νε.

ΘΟΔΩΡΟΣ Μετ’ εσέν την γαρήν πάû’ ‘κι ‘ίνεται.
ΘΥΜΙΑ

Καλά άλλο μη τûαϊεις. Έλα ας δένω το γραβάτο σ’, γιατί εφέκες ατο σο γιάν’ απάν’
(Καθώς δένει τη γραβάτα, σφίγγει το λαιμό του Θόδωρου δυνατά).

ΘΟΔΩΡΟΣ Αφορισμέντσα, γάλö γάλö, θα φουρκίεις με (Βήχει από το σφύξιμο).
ΘΥΜΙΑ

Μη φογάσαι, δεν ‘κι παθάντς.

ΘΟΔΩΡΟΣ ‘Κ’ εφάνθεν κι ο δέσκαλον να λέει με τον λόγον.
ΘΥΜΙΑ

(Κρυφογελάει και συγχρόνως ρίχνει μια ματιά στο παράθυρο) Ο δέσκαλον έρται και στέκ’.

ΘΟΔΩΡΟΣ Ορôσον ευτάς τιδεν πöλίν.
ΣΤΥΛΟΣ

(Μπαίνοντας) Θόδωρε, είσαι έτοιμος;

ΘΟΔΩΡΟΣ Όπως ελέπ’ς, δέσκαλε, έτοιμος είμαι. Εσύ ετοίμασες τον λόγον;
ΣΤΥΛΟΣ

Έναν λόγον εποίκα σε, Θόδωρε, ντο να λέγω σε.

ΘΟΔΩΡΟΣ Για κάθκα και πέει ατο δέσκαλε.
ΣΤΥΛΟΣ

Ο Νομάρχης πα, όντες ακούει ατο, θ’ απομέν’ με το στόμαν ανοιχτόν. Αΐκον λόγον εποίκα σε.

ΘΟΔΩΡΟΣ (Αγκαλιάζει το δάσκαλο και λέγει) Δέσκαλε, δέσκαλε, σωστά είν’ ατα ντο λες;
ΣΤΥΛΟΣ

Ναι Θόδωρε, κι αν ερωτά σε, ποίος έγραψεν ατο, πέει ατον, αέτσ’ μυστικά, τεμôκ’ σ’ ωτίν καικά,
πως έγραψεν ατο ο δέσκαλον εμουν. Να μη λες ατο πα, εκείνος θα εγροικά το, γιατί αüύρö ‘κι τρώει.

ΘΟΔΩΡΟΣ Δέσκαλε, για τ’ ατό ξάι μη στεναχωρεύκεσαι, θα ευτά(γ)ω όπως λες. Το δίκαιο σ’ ‘κ’ επορώ
να τρώγω.

ΣΤΥΛΟΣ

Αρ’ δος ωτίν (άκ’σον). Και τέρεν, Θόδωρε, να λες ατα, όπως λέγ’ ατα εγώ. Μαναχόν τέρεν να μη
ûαûιρεύ’ς, να μη κορδυλôεται η γλώσσα σ’ και ‘ίνουμες ρεζίλ’.

ΘΟΔΩΡΟΣ (Παίρνει ύφος και τεντώνει τ’ αυτιά του) Δέσκαλε, σα üείλö σ’ θα κρεμάουμαι, εσύ μαναχόν πέει.
ΣΤΥΛΟΣ

(Διαβάζει με στόμφο, αφού λέει πιο μπροστά) Ας λεμε, Θόδωρε, πως εσύ είσαι ο Νομάρχης
(Ο Θόδωρος πετάει απ’ αυτά που ακούει) κ’ εγώ ο Στύλον, ο πρόεδρον ας λέμε, και λέγω τον λόγον.
Κύριε Νομάρχα, μετά μεγάλης αγωνίας και χαράς περιεμένομεν την άφιξίν σας, εις τον τόπον
τούτον ένθα είμεθα συγκεντρωμένοι, άπαντες κάτοικοι του ηρωικού Πόντου.

ΘΥΜΙΑ

Δέσκαλε, ατά θα λέει öτα και τ’ εμόν ο Θόδωρον;

ΣΤΥΛΟΣ

Θα λέει ατα, Θύμια, γιατί να μη λέει öτα; Ο Κούρτον ο Γιάννες κι άλλο καλός έν’ ας σον Θόδωρον;

ΘΟΔΩΡΟΣ Ο Κούρτον ο Γιάννες κι άλλο καλλίαν έν’ ας εσόν τον Θόδωρον;
ΘΥΜΙΑ

Εγώ, δέσκαλε, ξάι τιδέν ‘κ’ εγροίκ’σα ας ατά ντο είπες.

ΣΤΥΛΟΣ

Ατά, θύμια, είν’ βαθέα Ελληνικά.

ΘΟΔΩΡΟΣ Δέσκαλε, χάσον την Θυμίαν. Ατέ ντο χαπάρ’ έü’ ας ατά.
ΘΥΜΙΑ

‘Κ’ έχω εγώ χαπάρ’, κ’ έεις εσύ ο ζούρτον. Ανάθεμα εγώ εμέν, αν εγροίκ’σες τιδέν.

ΘΟΔΩΡΟΣ Νασάν ατά τα κοντά τ’ αχούλö σ’, εγώ ‘κ’ εγροίκ’σα τιδέν; Νέκουτûη, εφτά χρόνö καντηλανάφτης
έμ’νε σην εγκλεσίαν τη χωρί’ εμουν. Αρ’ εγροίκα, ας όλων βαθέα τ’ εγκλεσίας είν’.
ΘΟΔΩΡΟΣ Δέσκαλε, είπα σε, χάσον την Θυμίαν και πέει. Και ντ’ έμορφα λες ατα.
ΣΤΥΛΟΣ

Κύριε Νομάρχα, η παρουσία σας εις το ακριτικόν τούτο χωρίον, ανεπτέρωσεν το ηθικόν των λίαν
φιλοπόνων κατοίκων…

ΘΥΜΙΑ

(Διακόπτοντας) Δέσκαλε, ατά πώς θα λέει ατα ο Θόδωρον;

ΘΟΔΩΡΟΣ Νέκουτûη, εσύ ντο τσερίεσαι; Θα λέγ’ ατα και θα τερείς ντ’ έμορφα θα λέγ’ ατα.
ΘΥΜΙΑ

Γιάμ’ θα λες ατα κι άλλο καλά κι ας σον δέσκαλον;

ΘΟΔΩΡΟΣ Ντο να λέγω σε ατώρα; Ατό το στόμα σ’, στόμαν έν’; Δέσκαλε, πέει, την Θυμίαν αν ακούμε,
εχάθαμε. Ατά εμείς οι γραμματισμεν’ μαναχόν εγροικούμ’ ατα.
ΣΤΥΛΟΣ

Άκ’σον, Θόδωρε, ντ’ έμορφα λέγ’ ατα κι άλλο αφκά.

ΘΟΔΩΡΟΣ Ακούω, δέσκαλε, ακούω. Πέει λελεύω την ýη σ’. Ατόν τ’ εσόν τον Νομάρχην, θα ευτάμ’ ατον,
όπως είπες, ν’ απομέν’ με το στόμαν ανοιχτόν.
ΣΤΥΛΟΣ

Κύριε Νομάρχα, εμείς οι κάτοικοι του ακριτικού τούτου χωρίου, πρόσφυγες, ως προανέφερον, του
ηρωικού Πόντου, διατηρηθέντες εν μέσω αλλοθρήσκων και αλλοπίστων, εδοκιμάσθημεν και
περιεπλανήθημεν ως Ιουδαίοι μέχρις ου……

ΘΟΔΩΡΟΣ (Διακόπτοντας) Δέσκαλε, να λελεύω ατά τα χρυσά τα üέρö σ’ κι ατό το χρυσόν το στόμα σ’.
Ατόν τον Ιούδαν, τον προδότην και Iσκαριώτην, εγώ πα ξάι ‘κι θέλ’ ατον. Πολλά καλά εποίκες και
έγραψες ατο. Ν’ αγιάζ’ τη κυρού σ’ η ýη.
ΣΤΥΛΟΣ

(Διαβάζει) Κύριε Νομάρχα, διά την ηρωικήν μας πατρίδα, την αθάνατον Ελλάδα, είμεθα πρόθυμοι
να προτάξωμεν τα στήθη μας εναντίον κάθε επίβουλου εισβολέα, και να την υπερασπισθώμεν μέχρι
τελευταίας ρανίδος του αίματος μας,,

ΘΥΜΙΑ

Παναΐα, Παναΐα, ατείν’ οι δύος πα εχάσαν ατα. Ντο μαρτουβάλö είν’ ατά ντο λένε;

Γ.ΚΟΣΜΑΣ (Φωνάζει δυνατά) Θόδωρεεε, εεε Θόδωρε, ο Νομάρχης έü’ κ’ έρται. Τ’ αυτοκίνητον εφάνθεν, έλα
αγλήγορα.
ΘΟΔΩΡΟΣ ‘Ερχουμαι, έρχουμαι (Στο δάσκαλο) Εσύ, δέσκαλε, θα στέκ’ς οπίσ’-ι-μ’ καικά και θα λες μ’ ατα.
Μαναχόν τέρεν μη ûαûιρεύς.
ΣΤΥΛΟΣ

Εγώ ‘κι ûαûιρεύω, εσύ τέρεν να μη κορδυλôεται η γλώσσα σ’.

ΘΟΔΩΡΟΣ Δέσκαλε, είπα σε, ξάι ανάγκην μ’ έεις. (Στη Θυμία) Θύμια, για δος με έναν ποτήρ’ νερόν, το
στόμα μ’ εξεράθεν.
ΘΥΜΙΑ

Το νερόν ατουκά σα ποδάρö σ’ έν’, βάλεν και πία. Όσον έναν τσιλôρ’ μουσκάρ’ πα ‘κι είσαι;
Εκείνο πάει σο πεγάδ’, πίν’ νερόν και κλώûκεται, κ’ εσύ σα ποδάρö σ’ καικά το νερόν κι οκνείς να
βαλτς και πιντς.

ΘΟΔΩΡΟΣ Είπες ξαν το στρογγυλόν, ‘κ’ επόρεσες να ευτάς αλλέως.
ΘΥΜΙΑ

(Δίνοντας στο Θόδωρο νερό λέει) Ας είπα κ’ εγώ έναν στρογγυλόν, ‘κι πειράζ’.
Πία και να λες ατα έμορφα, να ûαûεύ’ και ο Νομάρχης.

ΣΤΥΛΟΣ

Θόδωρε, ας πάμε. Έλα κ’ εσύ, Θυμία. (Φεύγουν)

ΑΥΛΑΙΑ

ΠΡΑΞΗ Ε
Σκηνικό
(Πλατεία του χωριού-καφενείο. Συγκεντρωμένοι χωρικοί στην πλατεία. Τελευταίοι έρχονται ο
δάσκαλος, ο Θόδωρος και η Θυμία.
Σε λίγο έρχεται μέ την ακολουθία του ο Νομάρχης με τη γραμματέα του, ένα χωροφύλακα και
μερικά άλλα πρόσωπα.)
ΧΩΡΙΚΟΙ

(Μόλις εμφανίζεται ο Νομάρχης αρχίζουν και ζητωκραυγάζουν)

ΝΟΜΑΡΧΗΣ Καλημέρα σας, αγαπητοί μου Πόντιοι, κάτοικοι του ηρωικού χωρίου Νέα Σάντας.

ΧΩΡΙΚΟΙ

Καλωσόρισες, καλωσόρισες σο χωρίον εμουν, ζήτωωωωωωω.

ΝΟΜΑΡΧΗΣ Ευχαριστώ, ευχαριστώ πολύ. Αγαπητοί μου Πόντιοι, είμαι λίαν συγκινημένος που ευρίσκομαι κοντά

σας. Έχω ακούσει τα καλύτερα λόγια δι’ εσάς και διά το χωρίον σας.
ΘΥΜΙΑ

(Στους συγχωριανούς της με τρόπο) Ατός πα, άμον τον δέσκαλον και τον Θόδωρον, πολλά
μαρτουβάλö λέει.

ΝΟΜΑΡΧΗΣ Επ’ ευκαιρία, θέλω να τονίσω ότι προ πολλού είχον προγραμματίσει να επισκεφθώ το χωρίον σας,

αλλά λόγοι σοβαροί με ηνάγκασαν να αναβάλω την επίσκεψιν. Σήμερον ευρίσκομαι ενώπιον σας, διά
να επιληφθώ μαζί σας τα επείγοντα ζητηματά σας. Γνωρίζω, εξ ιδίας αντιλήψεως, ότι οι Πόντιοι είναι
λίαν φιλόξενοι, εργατικοί, δραστήριοι και φιλοπρόοδοι.
ΧΩΡΙΚΟΙ

Ζήτωωωωω, κύριε Νομάρχη, να ζεις και να έχουμε σε.

Γ.ΚΟΣΜΑΣ Όπως λες ατα, κύριε Νομάρχη, αέτσ’ πα είναι.
ΣΤΥΛΟΣ

Κύριε Νομάρχα, ως δημοδιδάσκαλος του χωρίου τούτου, σας καλοσωρίζω και σας υποβάλλω τα
σέβη μου.

ΝΟΜΑΡΧΗΣ Χαίρομαι ιδιαιτέρως και ευχαριστώ πολύ , αλλά πρόεδρον δεν έχετε;

ΣΤΥΛΟΣ

Έχομεν, κύριε Νομάρχα, έχομεν (Δείχνοντας το Θόδωρο) τον κύριον Θεόδωρον Παûκιτανίδην
(Κουûκουρίδην).

ΘΟΔΩΡΟΣ Εγώ είμαι, κύριε Νομάρχη ο πρόεδρον τη χωρί’. Καλωσόρισες σο χωρίον εμουν. Εγώ πα, άμον τον
δέσκαλον, υποβάλλω τα ûκεύη μου (Πιάνει το χέρι του Νομάρχη).
ΝΟΜΑΡΧΗΣ Χαίρομαι που γνωρίζω έναν τοιούτον δραστήριον πρόεδρον.

ΘΟΔΩΡΟΣ (Με τρόπο) Δέσκαλε, άλλο μη στέκ’ς, πέει ας ακούει και τ’ εμέτερα τα βαθέα Ελληνικά.
ΣΤΥΛΟΣ

(Στο αυτί του Θόδωρου) Κύριε Νομάρχα, μετά μεγάλης αγωνίας και χαράς περιεμένομεν την
άφιξιν σας εις τον χώρον τούτον, ένθα είμεθα συγκεντρωμένοι,

ΘΟΔΩΡΟΣ Κύριε Νομάρχη, σα μεγάλα τα γωνίας περιμέναμε την ασφιξία σας, εις τον χώρον τούτον ένθα
είμαστε ζαρωμένοι.
ΣΤΥΛΟΣ

Θόδωρε, ντο είν’ ατά ντο λες; Πέει ό,τι λέγω εγώ.

ΘΟΔΩΡΟΣ Ατό ευτά(γ)ω κ’ εγώ. Πέει μη στέκ’ς.
ΣΤΥΛΟΣ

Κύριε Νομάρχα, η παρουσία σας εις το ακριτικόν τούτο χωρίον ανεπτέρωσεν το ηθικόν των λίαν

φιλονόμων, φιλοπόνων και καρτερικών κατοίκων.
ΘΟΔΩΡΟΣ Κύριε Νομάρχη, η περιουσία σας εις το κρατικόν τούτο χωρίον ευκαίρωσεν το ηθικόν των
καημένων των κατοίκων.
ΣΤΥΛΟΣ

Θόδωρε, εχάσες ατα;

ΘΟΔΩΡΟΣ Κι ατώρα, δέσκαλε, πέει με εκείνο για τον Ιούδαν τον Ισκαριώτην.
ΣΤΥΛΟΣ

Χάθ’ ας σο κιφάλι μ’, αφορισμένε ψωμά. Τα άλλα ντο είπα σε, εûόχρεψες, θελτς να λέγω σε και για
τον Ιούδαν τον Ισκαριώτην.

ΝΟΜΑΡΧΗΣ Κύριε πρόεδρε, κύριε Παûκιτανίδη, δεν χρειάζονται όλα αυτά.

ΘΟΔΩΡΟΣ Ατό λέγω κ’ εγώ, κύριε Νομάρχη, άμα ντο να κάνεις, ο δέσκαλον εμουν θέλ’ öτα βαθέα Ελληνικά.
Εσύ πα φαίνεται, άμον την γαρή μ’ την Θυμίαν, ας αΐκα ‘κ’ εγροικάς. Ατώρα, κύριε Νομάρχη, θα
λέγ’ ατα όπως καταλαβαίν’ ατα.
ΣΤΥΛΟΣ

Έκαψες με, αφορισμένε κουρουσμάνε (θεοπάλαλε).

ΘΟΔΩΡΟΣ Ξάι ανάγκην μ’ έεις, δέσκαλε, και ξάι μη στεναχωρεύκεσαι. ‘Ακ’σον ντο έμορφα θα λέγ’ ατα.
Ατόν τ’ εσόν τον Νομάρχην θα ευτάγ’ ατον ν’ απομέν’ με το στόμαν ανοιχτόν.
ΣΤΥΛΟΣ

Εγώ φέγω. Εποίκες με πέντε παρών σον Νομάρχην (Φεύγει).

ΘΟΔΩΡΟΣ Κύριε Νομάρχη, εφτά χρόνö έμ’νε καντηλανάφτης σην πατρίδαν εμούν την Κιμιûχανάν.
Με την βοήθειαν της Αγίας Τριάδος, (Κάνει το σταυρό του) να λελευώ τ’ όνομαν ατ’ς, εγώ
πα επολέμεσα τοι Τουρκάντας, όντες εθέλναν να εποίναν γιασίρ’ την πατρίδαν εμουν, τον ηρωικόν
Πόντον. Μ’ ελέπ’ς με, ατώρα, μετ’ έναν ομμάτ’.
Γ.ΚΟΣΜΑΣ Να λελεύω, Θόδωρε, ατό το χρυσόν το στόμα σ’, πολλά έμορφα λες ατα. Εγώ πα εθάρ’να
στόμαν έεις και λαλίαν ‘κ’ έεις.
ΘΟΔΩΡΟΣ Κύριε Νομάρχη, εγώ είμαι εκείνος που έσ’κωσα το βούδ’ και εύρα αφκάτ’ αθες δύο μουσκάρö.
Το έναν αρνικόν και το άλλο θελ’κόν.
ΧΩΡΙΚΟΙ

Ζητοκραυγάζουν και χειροκροτούν….

Γ.ΚΟΣΜΑΣ Θόδωρε, το θελ’κόν εμέν’ θα δις.
ΘΟΔΩΡΟΣ Χάθ’, αφορισμένε, ας σο κιφάλι μ’, ατώρα έχω σοβαρά δουλείας με τον Νομάρχην. Το θελ’κόν το
μουσκάρ’ εψόφεσεν.
ΝΟΜΑΡΧΗΣ Πολύ ωραία, κύριε πρόεδρε, πολύ θαυμάσια.

ΘΟΔΩΡΟΣ Δέσκαλε, έκ’σες;
ΘΥΜΙΑ

Θόδωρε, ο δέσκαλον έφυεν.

ΘΟΔΩΡΟΣ Κρίμαν κρίμαν. Τεά ντ’ εφέγνεν;
ΝΟΜΑΡΧΗΣ Και τώρα να δούμε τι ανάγκες έχετε, διά να τας καταγράψωμεν.

ΘΟΔΩΡΟΣ Κώστη, πού είσαι;
ΚΩΣΤΗΣ

Πρόεδρε, ντο θελτς;

ΘΟΔΩΡΟΣ Έλα πέει ντο ανάγκην έεις.
ΚΩΣΤΗΣ

Κύριε Νομάρχη, θέλω 10 στρέμματα χωράφö αφκά ση βάλταν, γιατί εκείνα ντο έχω

‘κι κανείνταν εμε.
ΝΟΜΑΡΧΗΣ Μόνον 10 στρέμματα; (Απευθυνόμενος στη γραμματέα λέει) Γράψε 15.

ΚΩΣΤΗΣ

Ευχαριστώ, κύριε Νομάρχη, με την ýη μ’ ευχαριστώ σε.

ΘΟΔΩΡΟΣ Σειράν έü’ ο Τότον. Δέβα πέει κ’ εσύ τ’ οσπίτι σ’ ντο’ έν’ χαραπάν και όντες βρέü’ κιολöεύ’ τ’ απέσ’.
Οψάρö μαναχόν ντο ‘κι είν’ να πιάντς. Αέτσ’ ‘κ’ έν’, ε Χαβιτσόπουλε;
ΤΟΤΟΣ

Κύριε πρόεδρε, κοροϊδεύ’ς με;

ΘΟΔΩΡΟΣ Δέβα, δέβα και πολλά μη καλατûεύς.
ΤΟΤΟΣ

Κύριε Νομάρχη, τ’ οσπίτι μ’ όλεν τρυπία έν’ και όντες βρέü’ κιολöεύ’ τ’ απέσ’. Έκ’σες ντο είπεν ο
πρόεδρον εμουν; Οψάρö μαναχόν ντο ‘κι είναι να πιάνω.

ΝΟΜΑΡΧΗΣ Και τι θέλετε, κύριε Χαβιτσόπουλε, διά να διορθωθεί το σπίτι σας, ώστε να μην κιολöεύει;

ΤΟΤΟΣ

(Τρίβει τα τρία δάχτυλα του και λέγει), Παράδας, κύριε Νομάρχη, παράδας θέλω, χωρίς ατά τα
άτιμα τα παράδας δεν ‘κι ‘ίνεται. Παράδας αν ‘κ’ έεις, τα ûκυλία πα ‘κ’ υλάζ’νε σε και σα κατσία σ’
πα κανείς ‘κι τερεί.

ΝΟΜΑΡΧΗΣ Πόσα χρήματα χρειάζονται, κύριε Χαβιτσόπουλε, δια να διορθωθεί το σπίτι, ώστε να μην είναι

πλέον χαραπάν όπως είπατε;
ΤΟΤΟΣ

Να μη χρειάσκουνταν, κύριε Νομάρχη, πέντε üιλιάδες;

ΝΟΜΑΡΧΗΣ Μόνον πέντε üιλιάδες; (Απευθυνόμενος στη γραμματέα) Γράψατε, παρακαλώ, δια τον κύριον

Χαβιτσόπουλον οκτώ χιλιάδες.
ΤΟΤΟΣ

Κύριε Νομάρχη, ‘κι ηξέρω πώς να ευχαριστώ σε. Εσύ είσαι πολλά καλός άνθρωπος.
(Στους συγχωριανούς του). Αΐκος καλός Νομάρχης πα’ ‘ίνεται; Πέντε ψαλαφάς ατον, οχτώ δίει σε.
Ατός ο άνθρωπον πολλά έβρασεν σην ýη μ’.

ΘΟΔΩΡΟΣ Σειράν έü’ ο Κοσμάς ο Μαλεζόπουλον, ο Γαρά Κοσμάς.
Γ.ΚΟΣΜΑΣ Εγώ, κύριε Νομάρχα, θέλω χτήνον, άμα χτήνον μαλτέζικον, να δι’ πολλά γάλαν. Το χτήνον που
είχα, εψόφεσεν τ’ αφορισμένον. Τα μωρά μ’ τûιπ’ επεγιαβανώθαν. να αλμέει ατο η Κερεκή και να γομών’
όλö τ’ εκέσ’ γάλαν. Να ευτάει ξύγαλαν, να λαΐζ’ το ξυλάγγ’, να ευτάει βούτορον και να τρώ(γ)νε τα μωρά.
Τα καημένα τα χάταλα μ’, είπα σε, τûιπ’ επεγιαβανώθαν. Ελέπ’ ατα και λύεται η καρδία μ’.
ΝΟΜΑΡΧΗΣ Μάλιστα, κύριε Μαλεζόπουλε, θέλετε μαλτέζικον χτήνον, διότι τα μωρά επεγιαβανώθαν.

Γ.ΚΟΣΜΑΣ Ναι, κύριε Νομάρχα, αέτσ’ όπως λες ατο έν’, επεγιαβανώθαν.
ΝΟΜΑΡΧΗΣ Μήπως, κύριε Μαλεζόπουλε, το χτήνον, δηλ. η αγελάδα,θέλετε να έχει μοσχάρι και μάλιστα θελ’κόν;

Γ.ΚΟΣΜΑΣ Ναι, κύριε Νομάρχα, σην ýη μ’ απάν’ εκαλάτûεψες.
ΝΟΜΑΡΧΗΣ Κυρία γραμματεύ, να γράψετε διά τον κύριον Μαλεζόπουλον και μόσχον μαλτέζικον.

Γ.ΚΟΣΜΑΣ Να είσαι καλά, κύριε Νομάρχα. ‘Κι θ’ ανασπάλω σε καμίαν, ‘κ’ εξέρω πώς να ευχαριστώ σε.
(Απευθύνεται στον Τότο και λέγει)
Τότο, εσύ καλά είπες πως ο Νομάρχης έν’ καλός άνθρωπος. Εγώ χτήνον μαναχόν εψαλάφεσα
κι ατός θα δίει με και θελ’κόν μουσκάρ’. (Στο Νομάρχη) Κύριε Νομάρχα, όπως είπαμε το
μουσκάρ’, ο μόσχος, όπως είπες, να έν’ θελ’κόν, γιατί αν τυχαίν’ και ψοφά το χτήνον, να έχω

το μουσκάρ’, που θα ‘ίνεται κ’ εκείνο χτήνον.
ΝΟΜΑΡΧΗΣ Να είσθε απόλυτα ήσυχος δι’ αυτό, κύριε Μαλεζόπουλε, και να κοιμάσθε ήσυχα.

Καθόλου να μην στενόχωρείσθε.
ΘΟΔΩΡΟΣ Κόσμα, κανείται, έü’ κι άλλος σειράν. Εσύ την παθενίν ετοίμασον για το μαλτέζικον το χτήνον.
Σειράν έü’ ο Λευτέρτς ο Ζαντίδης.
ΝΟΜΑΡΧΗΣ Εσείς, κύριε Ζαντίδη, από τι έχετε ανάγκην;

ΛΕΥΤΕΡΗΣ Εγώ, κύριε Νομάρχη, δεν ‘κι θέλω, ας όλö έχω.
ΝΟΜΑΡΧΗΣ Πάρα πολύ ωραία, κύριε Ζαντίδη, είσθε αξιέπαινος.

ΘΟΔΩΡΟΣ Άλλο τίναν έχουμε;
ΣΤΑΘΟΣ

Είμαι κ’ εγώ, ο Στάθον ο Πιλιτûίδης.

ΘΟΔΩΡΟΣ Σον Νομάρχην, ξάι μη στέκ’ς.
ΝΟΜΑΡΧΗΣ Ορίστε, κύριε Πιλιτûίδη.

ΣΤΑΘΟΣ

Εγώ, κύριε Νομάρχη, θέλω έναν γαϊδίρ’ με το κουρίκ’ν αθες. Το γαϊδίρ’ ντο είχα, έφαεν ατο ο λύκον
σο γιαζίν. Όντες είπα το σον πρόεδρον εμούν, εξέρτς ντο είπε με; Καλύτερα εσέν να έτρωεν ο λύκον.

ΝΟΜΑΡΧΗΣ Δεν σου το είπε από κακία, απλώς δια να αστειευθεί. Τώρα πήγαινε στην γραμματέα, δια να σου

γράψει ένα γαϊδούρι που να έχει και κουρίκ’, δηλ. πουλαράκι.
ΣΤΑΘΟΣ

Να είσαι καλα, κύριε Νομάρχη.

ΝΟΜΑΡΧΗΣ Ευχαριστώ, κύριε Ζαντίδη.

ΘΟΔΩΡΟΣ Θύμια, είδες ντο καλός άνθρωπος έν’ ο Νομάρχης;
ΘΥΜΙΑ

Ναι, Θόδωρε, πολλά ερέχτα τον, έβρασεν σην ýη μ’.

ΘΟΔΩΡΟΣ Έρθεν σα ποδάρö μουν και θα δι’ μας ήντöν εψαλάφεσαμ’.
ΘΥΜΙΑ

Θόδωρε, για ορώτα τον, παντρεμένος έν’ γιόξα ελεύτερος.

ΘΟΔΩΡΟΣ Νέκουτûη, ντο παλαλά είν’ ατά ντο λες; Εσύ ντ’ έχασες, αν έν’ παντρεμένος ή ελεύτερος;
ΘΥΜΙΑ

Κια αν έν’ ελεύτερος μμμμμμ

ΘΟΔΩΡΟΣ (Που αγωνιά ν’ ακούσει, γιατί έκανε αυτή την ερώτηση, λέει) Πέει ατο, αφορισμέντσα, και μη βαλτς
με σην υποψίαν.
ΘΥΜΙΑ

Κια, Θόδωρε, ντο να λέγω 'σε, πολλά γιοσμάς έν' ο Νομάρχης, αν έν’ ελεύτερος .... ας δίμ’ ατον την
πατûή μ’ την Πελα(γ)ίαν.

ΘΟΔΩΡΟΣ (Αφήνει ανάσα ανακούφισης και λέει) Ατό έτον το ζόρι σ’;
ΘΥΜΙΑ

Ναι, Θόδωρε, αν έν’ ελεύτερος, μη χάνουμ’ ατον,

ΘΟΔΩΡΟΣ Χάσον ντο λες.
ΘΥΜΙΑ

Γιατί, Θόδωρε, καλός παιδάς φαίνεται.

ΘΟΔΩΡΟΣ Καλός και έμορφος έν’, άμα για τ’ εσόν την Πελα(γ)ίαν ‘κ’ έν’. ‘Αλλο κανάν ‘κ’ εύρεν και την πατûή
σ’ την Πελα(γ)ίαν θα παίρ’;
ΘΥΜΙΑ

Γιατί,ντο έü’ το κορίτσ’;

ΘΟΔΩΡΟΣ Χάσον την ψηλομυτίαν την πατûή σ’ και πάτ’ απάν’. (Απευθύνεται στη Φωτεινή) Εσύ Φωτεινή

Φουστουρίδου, ‘κι θα ψαλαφάς τιδέν;
ΦΩΤΕΙΝΗ

(Γυρνάει στον Νομάρχη) Εγώ, κύριε Νομάρχη, θέλω έναν έμορφον παλληκάρ’ άμον εσέν.

ΝΟΜΑΡΧΗΣ ‘Εμορφον παλληκάρ’, είπες, δεσποινίς Φουστουρίδου;

ΦΩΤΕΙΝΗ

Ναι, κύριε Νομάρχη, άμον εσέν είπα.

ΝΟΜΑΡΧΗΣ Να σου δώσουμε τον χωροφύλακα που είναι ωραίο παλληκάρι.

ΦΩΤΕΙΝΗ

Ατόν πολλά θέλ’ ατον, πολλά ερέχτα τον. Για έλα εσύ αδακά. Εγώ όντες είδα σε, τρακ εποίκεν
η καρδία μ’. Θα παίρτς με και πας σην πολιτείαν. Σο χωρίον άλλο ‘κι θέλω να κάθουμαι.

ΘΥΜΙΑ

(Στους θεατές) Η παλάλα η Φωτεινή θέλ’ να πάει ζει σην πολιτείαν, σο χωρίον ‘κ’ εχωρεί.
Ας παίρ’ öτεν και πάει χάται ας σο χωρίον και γλυτώνουμε ας ατέν την ποûπογάζαιναν.

ΣΤΑΘΟΣ

Θόδωρε, για την στράταν δεν ‘κι είπες τον κύριον Νομάρχην, ούτε για τα πεγάδö ντο ετσουρώθαν.

ΘΟΔΩΡΟΣ Στάθο, όλö σο μίαν ‘κι ‘ίνταν. Θα λέμ’ ατο τ’ αλλ’ τη φορήν που θα έρται σο χωρίον.
ΣΤΑΘΟΣ

Ατό πα σουμά σ’ αχούλ’ έν’, όλö σο μίαν ‘κι ‘ίνταν,

ΘΟΔΩΡΟΣ Ο Γιωρίκας ‘κι θα ψαλαφά τιδέν;
ΓΙΩΡΙΚΑΣ

Εγώ τιδέν ‘κι θέλω ας σον κύλιον Νομάλχην. Καλός ντο έν’ μαναχόν κανείται.

ΘΟΔΩΡΟΣ Κι ατώρα, κύριε Νομάρχη, για το καλωσόρισες, θα τραγωδούμ’ και θα χορεύουμε.
ΝΟΜΑΡΧΗΣ Άϊτε, ευλο(γ)ημένε πρόεδρε, ατόσον ώραν ατο ενεμείνα να έλεες.

ΘΟΔΩΡΟΣ Εσύ τ’ εμέτερον είσαι; Και πως ‘κι είπες μας τιδέν όσον τώρα;
ΝΟΜΑΡΧΗΣ Καλά ‘κ’ εγροικ’σες ατο;

ΘΟΔΩΡΟΣ ‘Κ’ εγροίκ’σα το ο μαύρον (Στους συχωριανούς του) Παίδια, ο Νομάρχης τ’ εμέτερον έν’.
ΧΩΡΙΚΟΙ

Χειροκροτούν και ζητωκραυγάζουν. Να λελεύουμ' τ' εμέτερον τον Νορμάρχην

ΘΟΔΩΡΟΣ (Στο λυράρη) Στόφορε, παίξον τη λύρα σ’, κ’ εσύ Γαρά Κοσμά, πέει έναν τραγωδίαν. Κ’ εσύ, κύριε
Νομάρχη, πολλά παρακαλώ σε, να συρτς το χορόν.
ΝΟΜΑΡΧΗΣ Το χατίρι σ’ ‘κι θα χαλάνω, κύριε πρόεδρε. Τα χορόντας τ’ εμέτερα πολλά αγαπώ ατα.

(Προσφέρουν στο Νομάρχη ρακί και μεζέδες. Μετά που πίνει τη ρακί, λέει) Καλά, στύπα
‘κ’ έüετε;
ΘΟΔΩΡΟΣ Στύπα μαναχόν να θέλ’ η ýη σ’. Φέρτε αγλήγορα σον κύριον Νομάρχην στύπα, πολλά αγαπά τα.
ΝΟΜΑΡΧΗΣ Ζαντύνω για τα στύπα.

ΘΟΔΩΡΟΣ Πολλά έμορφα χορεύ’ς, κύριε Νομάρχη. Ατώρα που ένοιξες στράταν σο χωρίον εμουν, να μη
ανασπάλτς μας.
ΝΟΜΑΡΧΗΣ Ξάι μη στεναχωρεύκεσαι, κάθαν μήναν αδά θα είμαι. Τα στύπα σουν πολλά ερέχτα ‘τα.

ΘΟΔΩΡΟΣ Θα γομώνω έναν πουλούλ’ και στείλω σε.
ΘΥΜΙΑ

(Που χορεύει δίπλα στο Θόδωρο, λέει) Θόδωρε, ορώτα τον αν έν’ ελεύτερος, αν’ ‘κ’ έν’ θα ερωτώ
ατον εγώ.

ΘΟΔΩΡΟΣ Σος, λάλα αφορισμέντσα, ατός για την πατûή σ’ την Πελα(γ)ίαν ‘κ’ έν’.
ΘΥΜΙΑ

Έλα απαδαμερέαν, θα λέγ’ ατο εγώ. (Πηγαίνει δίπλα στο Νομάρχη και του λέει αμέσως)
Κύριε Νομάρχη, παντρεμένος είσαι γιόξα ελεύτερος;

ΝΟΜΑΡΧΗΣ Γιατί ερωτάς;

ΘΥΜΙΑ

Αν ‘κι είσαι παντρεμένος, έλα ας δίγουμε σε την πατûή μ’ την Πελα(γ)ίαν. Έν’ πολλά έμορφον
κορίτσ’, άμα κανάν ‘κ’ ερέχκεται σο χωρίον εμουν. Επήεν και σο Γυμνάσιον και εξέρ’ και Γαλλικά.

ΝΟΜΑΡΧΗΣ Σουμαδεμένος είμαι. Έν’ δύο μήνας ασσό εσουμαδεύτα μετ’ έναν κορίτσ’, εκείνο πα Πελα(γ)ία

ακούει.
ΘΥΜΙΑ

‘Κι αφήντς εκείνεν την Πελα(γ)ίαν και παιρτς τ’ εμέτερον την Πελα(γ)ίαν ατώρα που εγνωριμôγαμε;

ΝΟΜΑΡΧΗΣ Ατό μαναχόν ‘κ’ επορώ να ευτά(γ)ω, ‘κι σ’κων’ öτο το ναμούσι μ’. Αΐκον δούλείαν αν ευτά(γ)ω, άλλο

σον κόσμον ‘κι πρέπ’ να φανερούμαι.
ΘΥΜΙΑ

(Στραβομουτσουνιάζει και φεύγει επιδεικτικά. Πάει πάλι δίπλα στο Θόδωρο).

ΘΟΔΩΡΟΣ Ντ’ εστύπωναν τα κατσία σ’; Τα στύπα ο Νομάρχης έφαεν.
ΝΟΜΑΡΧΗΣ Ο κατακέφαλον σουμαδεμένος έν’.

ΘΟΔΩΡΟΣ Όχι, θα εκάθουσον κ’ ερίαζεν τ’ εσόν την τρανομυτίαν την Πελαγίαν, που κανάν ‘κ’ ερέχκεται.
ΘΥΜΙΑ

Ντο εποίκε σε το κορίτσ’ και πάντα κατατρέεις ατο; Μίαν έναν καλόν λόγον ‘κι είπες για την πατûή μ’.

ΘΟΔΩΡΟΣ Ατόσα παιδία σο χωρίον εμουν και κανάν ‘κ' ερέχκεται η ψηλομυτία.
ΘΥΜΙΑ

Κια ‘κ’ ερέχκεται ντο να ευτάμε;

ΘΟΔΩΡΟΣ Κόσμα, πότε θα τραγωδείς;
Γ.ΚΟΣΜΑΣ Έτοιμος είμαι (Τραγουδάει)
Νομάρχη,καλωσόρισες σ’ αβούτο το χωρίον,
εσύ να βοηθάς μας εσε, να ‘φταμ’ ατο καλλίων.
ΝΟΜΑΡΧΗΣ Εσείς να ήστουνε καλά και όλö θα γίνταν.

Γ.ΚΟΣΜΑΣ

Ση βάλταν δέκα στρέμματα χωράφö θέλ’ ο Κώστης

ΝΟΜΑΡΧΗΣ Δεκαπέντε θα δίγ’ ατον.

Γ.ΚΟΣΜΑΣ

Τον Τότον Χαβιτσόπουλον να δις πέντε üιλιάδες

ΝΟΜΑΡΧΗΣ Οχτώ üιλιάδες θα δίγ’ ατον.

Γ.ΚΟΣΜΑΣ

Το χτήνον το μαλτέζικον θα δις ατο σ’ εμένα.

ΝΟΜΑΡΧΗΣ Μετ’ έναν θελ’κόν μουσκάρ’.

Γ.ΚΟΣΜΑΣ

Γαϊδίρ’ Κυπραίικον θα δις τον Στάθον Πιλιτûίδην.

ΝΟΜΑΡΧΗΣ Να έü’ και το κουρίκ’ν αθες.

Γ.ΚΟΣΜΑΣ

Την Φωτεινήν την έμορφον να δις ατεν γιοσμάνι

ΝΟΜΑΡΧΗΣ Τον χωροφύλακα μ’ θα δίγ’ ατεν.

(Τελειώνει ο χορός και ο Νομάρχης αποχαιρετώντας τους χωρικούς λέει)
ΝΟΜΑΡΧΗΣ Κι ατώρα, αγαπητοί τ’ εμόν πατριώτ’, έρθεν η ώρα να φέγω. Έχω να πάω και σ’ άλλα χωρία.

Θα πάω τερώ ντο ‘ίνεται και σ’ εκείνα. Έναν έχω να λέγω σας, πολλά εγάπεσα σας και καμίαν ‘κι θ’
ανασπάλλω σας. Πολλά εγάπεσα σας και ίλö τα στύπα. Κάθεν μήναν αδά θα είμαι.
ΧΩΡΙΚΟΙ

Ζητωκραυγάζουν. Ζ ή τ ω ω ω ω. Σο καλόν να πας και αγλήγορα να έρüεσαι. Εμείς πολλά
εγαπέσαμε σε, χωρίς εσέν ‘κι ‘ίνουμες.

ΝΟΜΑΡΧΗΣ Ευχαριστώ σας, με την ýη μ’ ευχαριστώ σας.

(Αποχαιρετά όλους με χειραψία και φεύγει με τη συνοδεία του, κάτω από τις επευφημίες και τα
χειροκροτήματα των χωρικών. Φεύγουν σιγά σιγά όλοι και μένει μόνο η Θυμία. Σε λίγο
παρουσιάζεται ο Στύλος)
ΣΤΥΛΟΣ

Θύμια, αδακά είσαι;

ΘΥΜΙΑ

Δέσκαλε, γιατί εφέκες κ’ έφυες;

ΣΤΥΛΟΣ

Ντο να εποίνα, Θύμια; Ο Θόδωρον αέτσ’ όπως εποίκε με, άλλο πού είχα κατσίν να κάθουμαι κ’
ελέπω τον Νομάρχην.

ΘΥΜΙΑ

Η Θυμία, όντες έλεεν, κάτ’ έξερεν, άμα εσείς ‘κ’ έκ’σετ’ öτεν.
Ο Θόδωρον π’ ετράνυνεν σ’ αüερώνö και σα μαντρία, ντο δουλείαν είüεν με την προεδρίαν;
Αρ’ καλά κ’ έμορφα επένεν κ’ έρχουσον σο χωράφ’. Καλά έτρεüεν οπίσ’ ας σο κοτάν’.

ΣΤΥΛΟΣ

Τον αφορισμένον άλλα έλεγα τον να λέει σον Νομάρχην κι άλλα έλεεν εκείνος.

ΘΥΜΙΑ

Ντο να λέγω σε, δέσκαλε, εσύ επέρες τ’ αχούλö ‘τ’. Εγώ πόσα φοράς είπα τον, Θόδωρε, μη
ταράεσαι σα δουλείας που ‘κ’ έρταν ας σο üέρι σ’, άμα εκείνος ‘κ’ έκ’σε με. Σους, νέκουτûη, έλεεν,
και πολλά μη ταράεσαι σ’ εμά τα δουλείας.

ΣΤΥΛΟΣ

‘Κ’ έξερα ντο έτον ατόσον εύκαιρος. Εποίκε με ρεζίλ’ εμπροστά σον Νομάρχην.
Ο δέσκαλον, είπεν, θέλ’ öτα βαθέα Ελληνικά. Εκείν’ την ώραν εθαρείς γιλντουρούμ’ ερούξεν
απάν’-ι-μ’.

ΘΟΔΩΡΟΣ (Που παρουσιάζεται ξαφνικά, λέγει) Δέσκαλε, γιατί ευτάς παράπονα; Αέτσ’ ‘κι είπες με να λέγω;
ΣΤΥΛΟΣ

Ντο είπα σε να λες;

ΘΟΔΩΡΟΣ Αν ερωτά σε ποίος έγραψεν τον λόγον, να λες ατον αέτσ’ μυστικά, σ’ ωτίν καικά, πως έγραψεν ατο ο

δέσκαλον. Εγώ είπα το χωρίς να ερωτά με.
ΣΤΥΛΟΣ

Ντο έταν εκείνα τα γωνίας και τα περιουσίας και τ’ άλλα τα παλαλωτά ντο είπες; Εγώ αέτσ’ είπα σε
να λες;

ΘΟΔΩΡΟΣ Εûαûίρεψα, ντο να εποίνα; Πρώτην φοράν εποίκα λόγον.
ΣΤΥΛΟΣ

‘Κ’ έξερα πως θα λες αΐκα μαρτουβάλö.

ΘΟΔΩΡΟΣ Εκείνα ντο είπα εγώ, ο Νομάρχης πολλά ερέχτεν ατα.
ΘΥΜΙΑ

Πολλά γιοσμάς παιδάς έτον ο Νομάρχης, άμα ο αφορισμένον σουμαδεμένος έτον.
Αν ‘κ’ έτον σουμαδεμένος, θα εδίναμ’ ατον την πατûη μ’ την Πελα(γ)ίαν.

ΣΤΥΛΟΣ

Γι ας δöβαίνω πλαν, γιατί αν κάθουμαι θ’ ακούω πολλά μαρτουβάλö κ’ εγώ καιρόν για τ’ αΐκα ‘κ’
έχω. (Φεύγει).

ΘΟΔΩΡΟΣ Σο καλόν να πας, δέσκαλε, και να είσαι καλά που ένοιξες τ’ όμματö μ’.
(Μένει για λίγο σιωπηλός και με το κεφάλι κατεβασμένο).
ΘΥΜΙΑ

(Που βλέπει την απότομη μεταβολή του Θόδωρου, λέει) Θόδωρε, ντο έπαθες σίτö έστεκες;
Θόδωρε, ξαν ντ’ εκρέμασες τ’ ωτία σ’; Θόδωρε, εσέν λέγω, ‘κι ακούς;
(Τον κουνάει και λέγει) Θοδωράκη….

ΘΟΔΩΡΟΣ Έι Θύμια, εχάσαμ’ την συντεκνίαν. ΄Κι είπα σε τιδέν όσον ατώρα. Ο δέσκαλον τρανά χαβάσö είüεν
να κρατεί (να βαφτίζ’) το μωρόν εμουν. Να εξέρτς μαναχόν πώς είμαι.
Γιατί να έρταν αέτσ’ ανάποδα τα πράματα;
ΘΥΜΙΑ

(Που δείχνει ότι κ’ εκείνη στενοχωρήθηκε πολύ, λέγει) Ντο λες, Θόδωρε, εθέλνεν να εκράτ’νεν το
πουλόπον εμουν;

ΘΟΔΩΡΟΣ Ναι, Θύμια, ναι. Είπα σε τρανά χαβάσö είüεν.
ΘΥΜΙΑ

Το πουλόπο μ’ θα εποίνεν δεξάμενον δέσκαλον και θα εμάθιζεν ατο πολλά γράμματα.

ΘΟΔΩΡΟΣ Εγώ πα αέτσ’ έλεγα, άμα, φαίνεται, κ’ έτον χουσμôτ’ να ‘ίνεται.
Έρται με να πάω ρούζω σα ποδάρö ‘τ’ και να παρακαλώ ατον να σ’χωρά μας.
ΘΥΜΙΑ

Θόδωρε, ξάι μη στέκ’ς, δέβα αγλήγορα.

ΘΟΔΩΡΟΣ Πού να πάω ο ξεροκέφαλον, εντρέπουμαι.
ΘΥΜΙΑ

Εσύ όπως λες, Θόδωρε, το πουλίν επέταξεν.

ΘΟΔΩΡΟΣ Επέταξεν, Θύμια, και πολλά ψηλά επήεν.
ΘΥΜΙΑ

Αέτσ’ αν έν’, πάτ’ απάν’ κι λαλία σ’ άλλο μ’ εβγαίν’.

ΘΟΔΩΡΟΣ Άϊτε, Θύμια, ας πάμ’ σο καλύβ’ν εμουν και ό,τι εγέντον εγέντον.
Κ’ εσείς (απευθύνεται στους θεατές) που κάθουστουν ατού αφκά, κανείται ντ’ εποίκετε σεΐρ’.
Αγλήγορα να σ’κούστουν και να πάτε σ’ οσπίτö σουν. Να πάτε κείστουν κα, γιατί αύριον θα πάτε ση
δουλείαν εσουν.



