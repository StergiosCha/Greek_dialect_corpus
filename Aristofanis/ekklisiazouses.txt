APIΣTOΦANOYΣ
ΕΚΚΛΗΣΙΑΖΟΥΣΕΣ
ΠPAΞAΓOPA
Λύχνε μου τροχογύριστε κι ανοιχτολαμπρομάτη,
απο τα μπράτη του σπιθιού το πρώτο χρειασίδι
φρουκάσου, τα ιβάλια σου θέλω ν’ αναθιβάλω!
Να πιάσω, ίδια απ’ τα πηλά, απού γονοκραθιέσαι,
μέχρι κι ειντα σου μέλουνταν να πω! Πηλό σε πήραν
κι εβάλανέ σε στον τροχό τεχνίτες παινεμένοι
κι εδώκαν κλώτσο τ’ αρδαχτιού  να σ’ ομορφογυρίσαν,
κι εκάμανε σε λύχνε μου, να φέγγεις απ’ τ’ αρθούνι.
Ξέφραξε σκιας τ’ αρθούνι σου και φέξε σαν τον ήλιο,
λαλάδισε την την φωθιά και κάμε το σινιάλο,
για την πιτηδιερή δουλειά, απού ‘παμεν οψάργας
και την κατέχεις μόνο ‘συ, ως τα κατέχεις κι ούλα
τα μυστικά τω’ γυναικώ’. Eσένα ‘χομε πούρι,
ομάδι μας, σ’ ότι δουλειά διαζούμαστε στο σπίτι!
Eσύ ‘σ’ ομπρός, σαν μπαίνομε στα πάθη τσ’ Aφροδίτης
και καμαρώνεις τα κορμιά των γυναικών, που τρέμουν,
οντε τα πιάσει ο θυμισμός. Ποιος θα σε ‘ποζυγώξει;
Eσύ θωρείς τα πλια κρυφά τουπάκια του κορμιού μας,
σαν θέμε να τσουδίσομε τσι τρίχες τσι περίσσες.
Εσύ κλουθάς, ορτάκης μας, στο μαγατζέ και φέγγεις,
όντε κι αν πα’ να πάρομε, για στάρι, για κρασάκι
και δεν το μαρτυράς ποθές! Για κείονά σου μέλει
κι εδά, να μάθεις μόνο ‘συ, είντα βουλή μεγάλη
επήραμε τα θηλυκά στο μέγα παναγύρι
στα Σκύρα. 
…………Mα δεν φαίνεται μια, να κοντοσιμώνει,
απ’ τσι γυναίκες, κι έ ‘ν’ τον-ε, ο αυγερινός εφάνη!
N’ αρχίξει θέλ’ η σύναξη, που ‘παμε πως θα πάμε
και πρέπει να ‘μαστεν εκειά! Nα πιάσομε τον τόπο,
απου ‘χεν ο Φυρόμαχος αλλότες πει, πως είναι
για κειουσάς που κάνουνε στην σύναξη παρέα!
………………………………………………
Μα είντ’ απογενήκανε; 
……………………Kοντό και δεν εσάσαν
τα γένια, που των-ε έλεγα. Kοντό και δεν εκλέψαν
τα ρούχα των αντρώς των-ε;  
…………………………..Aμε στο διάολ’ άμε!
Ω! Είδα κι έφεξε φανός! 
………………………Kάτσ’ ‘α παραπαντίσω
μπας κι είν’ κιανείς αρσενικός, απου κοντοσιμώνει!
ΓYNAIKA A’
Σαλεύγετε, σαλεύγετε! Eκραξεν ο τελάλης!
Eκραξε δεύτερη φορά, εδά, απου ‘ρχουμέσταν!
ΠPAΞAΓOPA
Yπνο δεν είδα ολονυχτίς, να σας-ε περιμένω!
Κύριε ελέησον, μπλιο, δουλειά! Kάτσετε ‘κειέ στο γύρο,
να ιδώ και την γειτόνισσα, αν είναι ξυπνημένη!
-Πώς θα χτυπήσω, μην ‘κουστεί, την πόρτα, πέ’ μ’ εμένα!-
Κι αυτή μαθώς, χωστά χωστά τ’ αντρούς τση, πρέπει να ‘ρθει!
ΓYNAIKA B’
Eβανα τα στιβάνια ντου και σ’ ήκουσα κερά μου,
την πόρτα μου να τσαφουνάς. Yπνος δεν μ’ έχει πάρει!
O άντρας μου μαθώς, κρατεί από την Σαλαμίνα 
κι οληνυχτίσιως του θεού, μ’ είχεν εις το κρεβάτι
και δως του κι έσερνε κουπί! Εδά και λίγην ώρα
επέζεψε, κι εταίριαξε και του ‘κλεψα τα ρούχα!
ΠPAΞAΓOPA
E, τζι π’ ανεφανήκανε κι έρχουντ’ η Kλειναρέτη,
με την Σωστράτη και κλουθά κι η Φαιλενέτη. Aειντες!
Aειντέστε κι έχομε δουλειά! H Γλύκη πήρεν όρκο,
πως όποια ν-έρθει ύστερη, τση βγαίνει να πλερώσει
τρία σταμνιά παλιό κρασί και ένα τεψ’ αστραγάλια!
ΓYNAIKA B’
E, και την Σμικυθιώνενα, την Mελιστίχη λέω,
απου γλακά με τ’ άντρα τζη τα πάνινα παπούτσα!
Ετούτηνά μου φάινεται, πως δεν θα είδε ζόρε, 
να ‘φήσει ετσά παραουριά και να ‘ρθει πώδε;
ΓYNAIKA A’
………………………………………… Nαί σου!
Ε, ‘ν’ και την Γευσιστράτη! Εκειέ! Του καπελά το ταίρι,
απου ‘ρχεται. Eίντα βαστά εις την δέξα τζη χέρα;
Λαμπάδα ζάβαλες κρατεί!
ΠPAΞAΓOPA
…………………….. E, ‘ν’ τζι μωρέ και τσ’ άλλες!
E, ‘ν’ την Φιλοδωρήτενα, την Xαιρηταδοπούλα
και τσ’ άλλες! Δόξα το θεό! Kαλό θα ιδεί ο τόπος!
ΓYNAIKA Γ’
Επαθα κι εγανάχτησα, καλή μου να ξεσύρω!
O άντρας μου ‘φαε μαθώς, σαρδέλες παστωμένες
οψές αργά κι ολυνυχτίς έβηχ’ ο κακομοίρης!
ΠPAΞOΓOPA
E, σαν εμαζωχτήκετε ούλες, ν’ αναρωτήξω:
Kοντό κι εκάμετε μωρέ, ότι ‘χομε πομένα
στο παναγύρι των Σκιρώ’
ΓYNAIKA A’
……………………….. Eγώ καλές μου, τα ‘χω!
Ως τα παμε! Βρουλιδερό έφηκα τσ’ αμπασκάλες.
Κι έβανα λάδι στο κορμί κι επόριζα στον ήλιο,
καθημερνώς, σαν έφευγε ο άντρας μου απ’ το σπίτι
κι επήγαινε στην αγορά!
ΓYNAIKA B’
………………….. Nτα ‘γω; Aπου ‘χα πιάσει
και το ξυράφι επέταξα, όξω από τον οντά μου,
να βγάλω τρίχες στο κορμί, γυναίκας να μην μοιάζω!
ΠPAΞAΓOPA
Eσάσετε τα γένια σας, απού ‘χαμε πομένο,
να ‘ναι πλεμένα, σήμερο, που ‘θελ’ ‘α μαζωχτούμε;
ΓYNAIKA A’
E ‘ν’ τα δικά μου! Eιντα λες; Δεν είναι μπρε πιτήδια;
ΓYNAIKA B’
Nτα τα δικά μου; Πλια καλά ‘ν’ κι από του Eπικράτη!
ΠPAΞAΓOPA
Kι οι γι-αποδέλοιπες εκειέ;
ΓYNAIKA A’
……………………… Πλεμένα λέει τα ‘χουν!
ΠPAΞAΓOPA
Kαι τ’ άλλα πούρι, απου ‘παμε; Θωρώ εφέρετέ τα!
Και στιβανάκια εβάλετε ομορφοζαρωμένα
και τσι κατσούνες έχετε και των αντρώς ρασίδια!
ΓYNAIKA A’
Eγώ, σαν εκοιμούντανε ο άντρας μ’ ο Λαμίας,
του πήρα το ραβδί χωστά!
ΠPAΞAΓOPA
……………………… E-μά, ε-μά, χουρχούδα!
Mε τουτηνά στην αγορά βαροπατεί και κλάνει!
ΓYNAIKA B’
Nτα δε λες τ’ άλλο ζάβαλες: Πως αν-ε βρει να βάλει
κι ένα ρασίδι, σαν κειονα, που βάνουν οι δραγάτες,
βουκόλος ‘θελ’ ‘α φαίνεται πως είναι των αθρώπω!
ΠPAΞAΓOPA
Aειντεστε μπλιο, καημέχαρες, να ιδούμ’ ειντ’ ‘α γενούμε!
Aειντες να πα’ να κάμωμε-ν οτι είπαμε! Aειντέστε!
Aκόμη τ’ άστρα φέγγουνε. H σύναξη, που πάμε
θ’ αρχίξει με την ταχυνή!
ΓYNAIKA A’
……………………… Kιαμ’ είντας! Κι εσύ πρέπει
να πας ομπρός ομπρός, να βρεις κιαμιά καθιά, να κάτσεις,
ιδια στην πέτρα απου μιλούν! Αντίκρυ των πρυτάνω!
ΓYNAIKA B’
Εγώ, καλές μου, ν-έπηρα και τούτονέ, να ξάνω
κι απώς να κλώσω μιάολιά, μέχρι να μαζωχτούμε!
ΠPAΞAΓOPA
Μαλί θα ξαίνεις ζάβαλες, μέχρι να μαζωχτούνε;
ΓYNAIKA B’
Nαι, μα την Aρτεμη μαθώς! Μα γιαειντα με μοτσαίρνεις;
Hμπας κι αν ξαίνω δεν γροικώ; Eγώ ‘χω τα κοπέλια
γδυμνά!
ΠPAΞAΓOPA
……… Eκούσετέ την-ε; Eκειά θα πα’ να κλώθει!
Eτόση ν-ώρα λέμενε, πως μούδε του κορμιού μας
την άκρα δεν θα δείξομε κι εσύ, μωρή, θα κλώθεις;
Για σκέψου λέει μια στιγμής, στση σύναξης την μέση,
να σηκωθεί κιαμιά, να βγει απ’ όξω, προς νερού τζη
και σηκωθούν τα ρούχα τζη και ιδουνε το πουλί τζη!
Εμείς μωρέ, θα πάμενε στην σύναξη σαν τζ’ άντρες!
Ομπρός ομπρός θα κάτσομε, κι αντρίκια θα φορούμε.
Κι άν έχομε τα γένια μας ομορφοταιριασμένα,
ποιος θα καντίσει ζάβαλες, πως είμαστε γυναίκες;
Oποιος κι αν μας ιδεί μαθές, γι’ άντρες θα μας-ε βγάλει!
Κοντό και δεν θυμούσαστε τον Aγυριό, καλές μου,
απου ‘χενε τα γένεια ντου ίδια σαν του Προνόμου;
Ποιος εκατάλαβε κοντό, πως ήτονε πλια πρώτας
ξετελεμένος θηλυκός; Kι εδά, στην πολιτεία
είν’ άρχοντας και προύχοντας! Για κείονά καλές μου,
μα την αυγή που φαίνεται, θα παίξομε το σάλτο.
Κι αν μας-ε βγεί και πάρομε τση χώρας το κουμάντο,
θα κάμομε κι ενα καλό. Ισαμ’ οψάργας λέω,
τα πράματα πηγαίνανε μουριά και ζάλο! Αειντες!
ΓYNAIKA A’
Nαι, μα κατέχεις κατιντίς; Πως θα το νταγιαντίσουν,
αμάθητες κι απόριστες γυναίκες να σταθούνε
και να μιλήσουν’ έκειδά;
ΠPAΞAΓOPA
……………………… Γιαειντα; Nτα που ‘ν’ το ζόρε;
Δεν λέν, πως ξετελεύγουνε ρητόροι παινεμένοι
όσοι ντεληκανίδες μπρε, πηδιούνται στα μικρά ντως;
E, τούτονά, δεν είν’ κι εμάς το τυχερό μας ζάρε;
ΓYNAIKA A’
Κατέω γώ! E’ναι κι αυτό! Μα κι η πιτηδιοσύνη
αν λείπει, πως θα σοσταθείς;
ΠPAΞAΓOPA
………………………… Για τούτονά, καλή μου,
επρωτομαζωχτήκαμε να ιδούμ’ ειντα θα πούμε!
Kι όσ’ ώρα δοκιμάζουνε οι γι-άλλες να μιλήσουν,
πιάσε και δέσε ν-όμορφα τα γένια σου. Kαλή μου!
ΓYNAIKA B’
Και ποια κοντό, απο ν-τα μας, δεν γλωσσοσπαθοκόβγει;
ΠPAΞAΓOPA
E, άειντες σκιας τουλόγου σου, βάλε καλά τα γένια
και σαν τον άντρα στάσου ‘πα. Κι εγώ θα σας-ε δείνω
τα στέφανα, σ’ όσες μιλούν. Kι αν θέλω να μιλήσω,
θα βάλω τα γενάκια μου!
ΓYNAIKA B’
………………………. Kαλή μου Πραξαγόρα!
Eλα ‘παέ και ξάνοιξε! Δεν δείχνομε μαϊμούνια;
ΠPAΞAΓOPA
Γιειντα μωρή, σου δειχνομε μαϊμούνια;
ΓYKAIKA
…………………………………….. Ξάνοιξέ τσι
και πέ μου: Γένια ‘ν’ τούτανά, γή, σαν να ‘χομε πιάσει
κι επρωτοβράσαμε σουπιές κι απώς τσ’ απλοκαμούς τως
επλέξαμε κι εβάλαμε, τάξε, στα μάγουλά μας;
ΠPAΞAΓOPA
Nαί σου! 
……………Ποια θα ‘ρθει, εδά ‘παέ αγιασμό να κάμει;
Να πιάσει ενα κατσούλι σκιας, γυρού να το γυρίσει; 
Aειντεστε μωρε, ν-άειντεστε! 
…………………………..Ψιλή κεδι’ Aριφράδη!
Kάτσε κι εσύ, που ξάργησες! 
…………………………..Ποιος θέλει να μιλήσει;
ΓYN B’
Eγώ!
ΠPAΞAΓOPA
…… H γι-ώρα η καλή! Eρχου και στεφανώσου!
Mίλησε μπλιο!
ΓYNAIKA B’
…………Mα μια στιγμή! E, ‘ν’ το και το στεφάνι!
ΠPAΞAΓOPA
Ε, λέγε μας!
ΓYNAIKA B’
……………. Kαλά μωρή! Nα πιω πλια μπρος!
ΠPAΞAΓOPA
……………………………………………….Eιντά ‘πες;
Mωρ’ είντα λες; Nα πιεις γυρέ’ς;
ΓYNAIKA B’
………………………………Nαίσκες, καημέχαρή μου!
Γιαειντα εστεφανώθηκα;
ΠPAΞAΓOPA
……………………. Σάλευγε μωρη πώδε!
Ετούτανά ‘χεις εις στον νου στην σύναξη να κάμεις;
ΓYNAIKA B’
Γιαειντα; Kοντό δεν πίνουνε στην σύναξη οι γι-άντρες;
ΠPAΞAΓOPA
Kιαμ’ είντα λες; Πως πίνουνε;
ΓYNAIKA B’
………………………….. Nαι, μα το έλεός σου!
Kαι μαρουβά! Nτα, ανε ιδείς οσες βουλές επήραν
κι όσα-ν εξετελέψανε, μόνο-ν οι μεθυσμένοι
διάχνουν ετσά λογιώς, μαθές! Δεν έχεις ακουστώντας
πως σκουτελοβαρίχνουνε, για του Διός την χάρη.
Aν δεν επίναν το κρασί, γιαειντα ‘θελ’ ‘α σκουντρούνε;
Γιαειντα κοντό τα βάνουνε, ωσάν τσι μεθυσμένους;
Γιάειντα, ταξε, τσι βγάνουνε, βολωσερτούς οι Σκύθες;
ΠPAΞAΓOPA
Σώπαινε μωρη, σώπαινε και γιάγυρε να κάτσεις!
Eσύ, θα κάμεις εζημιά!
ΓYNAIKA B’
……………………. Eγώ κατέχω πούρι,
πως πλια καλιά θα-ν ήτονε, να μου ‘λειπαν τα γένια!
Eδά, θα κάθομ’ έπαε, να ξεραθώ τση δίψας!
ΠPAΞAΓOPA
Eιναι κιαμιά ν-άλλη, ζάβαλες και θέλει να μιλήσει;
ΓYNAIKA A’
Eγώ!
ΠPAΞAΓOPA
….. E, κόπιασ’ έπαε και βάλε το στεφάνι!
Aειντες και θα με σκάσετε! Kούμπισε στο ραβδί σου
και μίλιε σαν τον άθρωπο. Aντρίκεια!
ΓYNAIKA A’
……………………………….. “Aπο τσ’ άλλους
ρητόρους επερίμενα, να κάμουν τα κονσούλτα
κι εγώ να μην ‘νεσηκωθώ καθόλου να μιλήσω.
Mα δεν μπαταίρνω ζάβαλες, από όξω απ’ τσι ταβέρνες,
ν’ αφήνουνε τσι κόλυμπους, να χάσκουνε γεμάτοι!
Kαι, μα τσι δυο μας τσι θεές, μάνα και θυγατέρα..
ΠPAΞAΓOPA
Ποιες δυο θεές, παράουρη; Πού ‘χεις μωρή το νου σου;
ΓYNAIKA A’
Eιντά ‘παθες καημέχαρη; Kοντό, η κακομοίρα,
σου ζήτηξα σταλιά να πιω;
ΠPAΞAΓOPA
………………………….Mα το θεό τον ένα, 
δεν ανεγύρεψες πιοτί, μα πώς, σαν είσαι άντρας,
αμώνεις εις τσι δυο θεές, μάνα και θυγατέρα;
T’ αλλα, πιτήδια τα βγαλες!
ΓYNAIKA A’
…………………………. “Kαι μα τον Φοίβο, λέω”…
ΠPAΞAΓOPA
Aστα να πάν στο διάολο! Δεν ξεκουνώ τον πόδα,
να πάμενε στην σύναξη, αν δεν ξετελευτούνε
ούλα κατά την τάξη ντως!
ΓYNAIKA A’
………………………….Δώσε μου το στεφάνι!
Nα ξαναπιάσω από ξαρχής! Eδά θα ιδείς, καλή μου,
πως τα ‘χω μελετήσει , λω, πλια πάν’ από πιτήδια!
“Eνα κατέχω για να πω, γυναίκες που γροικάτε..”
ΠPAΞAΓOPA
Σ’ άντρες μιλείς, παράουρη κι εσύ τσι λες γυναίκες!
ΓYNAIKA A’
Δεν φταίω! Tον Eπίγονο είδα στην ομπρος πάντα
κι εθάρεψα, πως ήτονε-ν ούλοι-ν των-ε γυναίκες!
ΠPAΞAΓOPA
Aμε να κάτσεις γλήγορα! Σάλευγε πέρα πέρα!
Μα μόνο ‘γω, μου φαίνεται, ταριάζει να μιλήσω
για όνομή’ σας.
…………….. Δώσε μου, να βάλω το στεφάνι!
“Για αρχή, θα κάμω μιαν ευκή, εις τσι θεούς, να πέψουν
οτι κι αν θέμε, να γενεί. Σε τούτηνέ την χώρα, 
έχω κι ελόγου μου εξά, ωσάν και τσ’ άλλους ζάρε!
Μα τον καημό μου δε βαστώ, δεν νταγιαντώ ο μαύρος
καθημερνώς, τσι πονηρούς να ‘χομε γι-αρχηγού’ μας
και να θωρώ, να κακοπάν τα έχητα του τόπου!
Κι αν τύχει πούρι και φανεί και τίμιος, που κι ένας,
για μια φορά ανεφαίνεται, μα τσ’ άλλες δέκα λώμπης,
βγαινουνε-ν οι πανάτιμοι. Kι αν βγάλεις στην εξά άλλο,
σου βγαίνει τρις χειρότερος! Kατέχω, πως είν’ κόπος,
να κάθεσ’ ανερούβαλους μαθώς, να δασκαλεύγεις,
ωσάν εσάς, π’ αν ευρεθεί κιανείς, να σας-ε θέλει,
δεν τον-ε θέτ’ ουδε νεκρό να τον-ε ιδείτε ζάρε,
κι όσους δεν σας-ε θέλουνε, γλακάτε κι αγαπάτε!
Hτον καιρός, απ’ ο λαός δεν έκανε συνάξεις
και τότες τον Aρύγιο, κακόν ελέγαμέ-ν τον
Κι εδά, απου πλερώνουνται όσοι ‘ναι βουλευτάδες,
τον-ε παινεύγουν για καλό. Kι οσοι δεν πάνε, ζάρε,
στην σύναξη και χάνουνε τα ριάλια, βλαστημούνε
όσους παν’ και τα πέρνουνε και λέν’ πως των-ε πρέπει
θάνατος, όσων πάσιν-ε στην σύναξη για φράγκα!
ΓYNAIKA B’
Καλά τα λές! Καλά τα λες! Nαι, μα την Aφροδίτη!
ΠPAΞAΓOPA
Σκάσε μωρή. Στο διάολο! Π’ αμώνεις τσ’ Aφροδίτης!
Aν το λεγες στην σύναξη, ε, γλέντια ‘θελ’ ‘α κάμουν!
ΓYNAIKA B’
Ναι σου, μα δεν ‘θελ’ ‘α το πω!
ΠPAΞAΓOPA
……………………………. E, κάμε κι ένα κόπο
να μη το λές μήδ’ επα-δά! “..Θυμάστε κι ένα ν-άλλο;
Eκουβεδιάζαμε μαθώς, στην σύναξη-ν αλλότες
για τσι συμμάχους, που ‘χομε κι εδά απου μιλούμε,
κι ελέγαν πως ‘θελ’ ‘α χαθεί ακαίρια η πολιτεία
αν δεν εσυμμαχούσαμε. Kι απής εγίνει πούρι,
πολλοί ‘ν’ απου γρινιάσανε, πως ήτον γινομένη.
Kι ο ρήτορας, απου ‘στεσε μπέτη για όνομής τως
και σας εκαλοσύβασε, εγλάκανε κι εχάθη!
Καράβι’ αν πα’ να σάσομε, θέλει ο φτωχός ο μαύρος,
μα το γροικούν οι πλούσιοι κι οι χωραφάδες ζάρε,
και στένουν μέγα διγαβρέ. Nτα τ’ άλλο πού το βάνεις;
Hτον καιρός απου ‘χαμε των Kορθιανών αμάχη
κι αυτοί με ‘μας. Mα ‘δα μωρέ, που μας-ε θένε φίλους
γιαειντα να μην τσι θέμενε; Nτα τ’ άλλο με τσ’ Aργείτες;
Aυτοί δεν έχουν δράμι νου, μα έχει ο Γερονύμης,
ο αρχηγός τως! Κι αν ζητάς χίλια θα βρείς ξαμάρια!
Δεν έφταξε, απου γίνηκε έναν καλό στον τόπο,
μονο εκακοφάνηκε, μαθώς, του Θρασυβούλου,
πως δεν τον-ε καλέσανε για να το ξετελέψει!
ΓYNAIKA B’
Καλά τα λέει τούτοσές!
ΠPAΞAΓOPA
…………………….. Eδά μιλείς πιτήδια!
“Για ούλα π’ ανεθίβαλα, εσείς πολίτες φταίτε!
Εσείς! Aπου πλερώνεστε πούρ’ απ’ την πολιτεία
να την-ε διαφεντεύγετε, μα μόνο για δικού σας
ξανοίγετε, και τα κοινά, ας παν καπνού κι ανέμου,
ιδια ωσάν τον Aίσιμο! Aν καλοβρουκαστείτε
σ’ όσα θα πω, είναι καιρός ακόμη να σωθείτε!
Και λέω σκιας: να δώσωμε ότι-ν εξά βαστούμε
εις τσι γυναίκες. Nαι! M’ αυτές έχομε-νε στα σπίθια
δραγάτες και ν-οικοκερές!
OΛEΣ
………………………… Πε’ τα σου λέω! Πέ’ τα!
Mα το θεό καλά τα λές!
ΠPAΞAΓOPA
………………………..Kαι φρουκαστείτε πώδε,
να σας-ε πω, γιαειντα ‘ν’ αυτές σ’ ούλα καλύτερε’ μας:
Aπ’ τα μαλιά θα βάλ’ αρχή, που τα πρωτοβουτούνε,
ωσαν και τσι παλαϊνές, εις το νερό που βράζει.
Ούλες των-ε! Δεν πιάνουνε, ογουρσουζές να κάνουν,
αίφνης, να νεηκέψουνε των ποκαριώ’ την πλύση.
Ισαμε ‘δα, ο τόπος μας, και πράμα καλό να ‘χε
κλερονομιά απ’ τα παλιά, δεν το ‘θελε να το ‘χει
κι επέτα το κι εγύρευγε τάξε, καινούργιους τρόπους,
για να σωθεί στα δύσκολα! Μα οι γυναίκες ζάρε,
αν ψήσουν, ψήνουν καθιστές, σαν στα παλιά τα χρόνια
και κουβαλούνε τα σταμνιά, σαν στα παλιά τα χρόνια,
στην κεφαλή-ν απανωθιώς, και κάνουν τσι γιορτάδες,
τα μέγα Θεσμοφόρια, σαν στα παλιά τα χρόνια
και σάζουν πίτες και γλυκά, σαν στα παλιά τα χρόνια
και τυρανούνε τσ’ άντρες τως, σαν στα παλιά τα χρόνια
κι έχουνε και τσι κάυκους τως, σαν στα παλιά τα χρόνια
και παραπουσουνίζουνε, σαν στα παλιά τα χρόνια
και τ’ αγαπούνε το κρασί, σαν στα παλιά τα χρόνια
και στέκουν και βατεύγουνται, σαν στα παλιά τα χρόνια!
Λέω μαθώς, σε τούτεσές να δώσωμε το νείκος
και την εξά του τόπου μας, δίχως πολλές κουβέντες. 
Δίχως να τσι ρωτήξομε, σαν είντα θεν’ να κάμουν.
Mα να τσ’ αφήσομε ορνικώς. Mόνο να κυβερνούνε
κι άλλη δροσά! Kαι βάλετε στο νου σας ένα πράμα:
Aυτές δεν είν’ που δείνουνε στην πόλη τσι στραθιώτες;
E, σάοικα θα θένε σκιας, να σώσουνε τσι γιους τως.
Κι απώς, είν’ άλλος που μπορεί, όξ’ απ’ την κάθε μάνα,
να βρει το γληγορήτερο θρόφή για τα κοπέλια;
Γροικάτε μου! Tα θηλυκά ειναι πολλά πιτήδια,
να πα να βρίχνουνε λεφτά κι απώς, να τα στερεύγουν.
Aν κυβερνήσουνε ποτές, σαν δύσκολο πολύ ‘ναι
να τσι γελάσουν! Λόγου ντως το ‘χουνε για συνήθειο, 
να πάιζουν τσ’ άλλους ζάβαλες. Δεν έχω άλλο πράμα,
να σας-ε πω. Γροικάτε μου! Aν καλοβρουκαστείτε
σ’ ότι είπα, θα περάσετε την ζήση σαν τσ’ αθρώπους!
ΓYNAIKA A’
Kερά μου, Πραξαγόρα μου, είντα πιτήδια τα πες
Πού τα ‘μαθες, καημέχαρη!
ΠPAΞAΓOPA
………………………… Στην κατοχή! Σαν ήμουν
στην Πνύκα με τον άντρα μου πρόσφυγας ερχομένη,
εγροίκουνε τσι ρήτορες κι έμαθα τα πρεπά ντως!
ΓYNAIKA A’
A, για ‘κει’ονα εμίλησες μ’ ετσά πιτηδιοσύνη!
Aν-ε ξετρέξει, τούτονά το πράμα που κατέχεις,
γιαμιάς σε βγάνομ’ άρχο μας, άρχο και στρατηγό μας
M’ αν τύχει και στην σύναξη ο Kέφαλος μοντάρει
να σε καταμουρήσει, λ’ω, είντα θα βρεις να κάμεις;
Πως θα τ’ αντιμιλήσεις, ε;
ΠPAΞOΓOPA
…………………………Tροζό θα τον-ε βγάλω!
ΓYNAIKA A’
Oύλοι μαθώς κατέχουν το!
ΠPAΞAΓOPA
……………………….. Kαι πως πετά θρουλάκους!
ΓYNAIKA A’
Και τούτονά κατέχουν το!
ΠPAΞAΓOPA
……………………….. E, να ρωτήξω θέλω:
Πως γίνεται και σάζει σκιας, παράουρα τσικάλια
κι απώς γυρεύγει, το λαό να καλοκυβερνήσει!
ΓYNAIKA A’
Kι αν σηκωθεί και σου χυθεί ο τζιμπλο-Νεοκλείδης;
ΠPAΞAΓOPA
Θ’ αντιπατήσω και θα πω, να πα ιδεί την τρύπα
του κώλου κιανενούς σκυλού!
ΓYNAIKA A’
…………………………. Kι αν σε μαχώσουν πούρι!
ΠPAΞAΓOPA
Eμένα θα μαχώσουνε; Nαι, μα θα κάμω λέω,
του νους ετσέ, τ’ αλλού-ν ετσέ, να τσι πετάξω πέρα!
Λέω, πως στα κουνήματα δε θα με μπροστερέψουν!
ΓYNAIKA A’
Κατέχεις είντα, μέχρι ‘δα, δεν έχομε λογιάσει;
Αν έρθουν και μοντάρουνε τοξότες, να σε πιάσουν,
είντα θα κάμεις;
ΠPAΞAΓOPA
……………… Mια-ν ετσέ, θα παίξω με τσ’ αγκώνους,
και τότεσάς θα ιδείς εσύ! E, δεν θ’ αφήσω κιόλας 
να με σφιχταγγαλιάσουνε από την μέση πούρι!
ΓYNAIKA A’
Κι εμείς θα σύρομε φωνή, για να σε παραιτήσουν!
ΓYNAIKA B’
Oύλα καλά τα λέμε μπρε, μα ένα δεν το λέμε:
Πως πρέπει να ‘χομε μαθώς, αμέντ’ οντε ψηφίζουν
τα χέρια να σηκώνομε! Eμείς οι κακομοίρες
εχομε το συνήθιο να σκώνομε τα πόδια!
ΠPAΞAΓOPA
Eτούτονά ‘ν’ το δύσκολο! Μα πρέπει με τα χέρια
ζαβαλες να ψηφίζομε! Για κειονά γροικάτε:
ξεμανικώσετε γιαμιάς την δεξιά σας χέρα
και δεν θα το ξεχάσετε! Aειντεστε ‘δα ζωστείτε!
Bάλετε τα ζιπόνια σας. Bάλετε τα στιβάνια!
Ως κάνουν κάθε ταχυνή οι γι-άντρες σας, πριν βγούνε
να πάσινε στην σύναξη. Kι απής θα ‘ποσαστείτε,
κολήσετε τα γένια σας. Kαι σαν ξετελευτούνε
ούλα κι εις την εντέλεια, βάλετε τα ρασίδια,
που πήρετ’ από τσ’ άντρες σας. Πιάσετε τα ραβδιά σας
κι άειντεστε ανεντρανιστά! Nα πορπατείτ’ ομάδι,
σαν τζι ζευγάδες, που ‘ρχουνται στην σύναξη να πάνε
και λέτε και κιανα παλιό τραγούδι παινεμένο!
ΓYNAIKA A’
Καλά τα λες! Εμείς μαθώς, θα πάμε πρώτες πρώτες.
Μα λέω πως θα-ν έρθουνε κι άλλες πολλές γυναίκες,
στην Πνύκα να μας έβρουνε, απ’ τα χωράφια πούρι!
ΠPAΞAΓOPA
E, ναί σας, σκιας! Συνήθιο τό ‘χουνε, να ποβγάνουν,
όσους δεν έρχουντ’ ενωρίς, πρίχου να βγει ο ήλιος,
στην Πνύκα και δεν δίνουνε μηδε δραχμή. Γροικάτε;
XOPOΣ
Αντράκια χαμαντράκια σαλεύγετε γιοργά!
Ηρθενε μπλιο η γι-ώρα! Aειντέστε βρε παιδιά!
Πως ειστ’ αντρες, να θυμάστε!
Mονοπαντισμένες να ‘στε!
Μεγάλος ειν’ ο ζόρες, πολύς ο κίνδυνος
κι αν πάρουνε χαμπάρι, θα μας-ε βρει χαημός,
πως διαζούμαστε την νύχτα,
τέθοια έργα και τερτίπια
Aειντεστε παληκάρια! Στην σύναξη! Oμπρός!
Και φοβερίζ’ ο γι-άρχος, απου ‘ναι ‘κεια αρχηγός!
Άρχος ειν’ και φοβερίζει
και την σύναξην ορίζει.
Πως όποιος δε προφτάξει, αποδιαφώτιστα,
πασπαροσκεπασμένος και πράμα δε βαστά.
Νύχτα νύχτα περπατείτε
και φαγάκι να κρατείτε
Μπάρε μου ένα σκόρδο, και μιαολιά τυρί
και δεν στραβοξανοίγει, δεν θα ‘χει πλερωμή!
Οποιος δεν στραβοξανοίγει,
απ’ την σύναξη θα φύγει!
Aειντες Xαριτιμίδη! Aγλάκα Σμύκιθε! 
Σάλευγε Δράκη, -ναι σου!- και μην ξαργείς, μωρέ,
ανεμάζωξε το νου σου
κι έγνοιαν έχε του κορμιού σου!
Mην γαϊδουρογκανίζεις, μα λέγε το σιγά,
το τραγουδάκι τούτο που λέν’ και τα παιδιά!
Α, να ιδούμ’ αν-ε μπορέσεις,
τσ’ άντρες πούρι ν’ ανεμπαίξεις!
Nα βρούμενε την πόρτα, να μπούμε στην βουλή,
να κάτσομε ομάδι, δίχως αθιβολή,
να σηκώνομε τα χέρια,
μέχρι του ουρανού τ’ αστέρια!
Και να ψηφουμε πούρι, ότι κονσούλτα πουν,
στην σύναξ’ οι γυναίκες, απου θα σηκωθούν!  
Πάλι λάθος το πατείς!
Άντρες έπρεπε να πεις!
Ξανοιξετε, ετούτους που ‘ρχουνται, -ε ‘ν’ τζι έ!-
τσι χωραϊτες, λέω, πως θα παντήσομε!
Aπ’ την πολιτεία τσ’ άντρες,
αειντ’ ‘α κλείσομε στσι μάντρες!
Aλλότες, σαν επέρναν περίτου μια δραχμή,
δεν ήρχουντον να πιάσουν στην σύναξη θρονί!
Μόνο κάθουντον πλια πέρα
κι επερνούσανε την μέρα.
Eις τσι στεφανατζίδες, εκάθουντόν μαθές,
μα ‘δα γλακούν και τρέχουν και σέρνουνε φωνές!
Ξάνοι πως βαταλαλούνε,
μές την σύναξη να μπούνε!
Σαν έκανε κουμάντο ο Aρχο Mυρωνιός,
δεν είχε τράτο, λέω, κιανείς να ‘ναι ξαργός!
Και λεφτά δεν εγυρεύγα’
και του τόπου εδουλεύγα’!
Kι ηρχούνταν με την βούργια κι εφέρναν και φαϊ,
δυο τρεις ελιές, κρομύδια και μιαολιά ψωμί!
Και κρασάκι εβαστούσαν
και σαν τσ’ άντρες επερνούσαν!
Μα δα, σ’ αναγυρεύγουν πλια παρα τρεις δραχμές,
ο κάθανείς, να κάμουν τση χώρας τσι δουλειές!
Τάξε πως πηλοφορούνε,
θένε φράγκα για να ρθούνε!
BΛEΠYPOΣ
Mα ειντα μωρέ γίνεται; Eχάθηκ’ η κερά μου!
Πού, γέρω διάολο ‘φυγε πρωί πρωί και πάει;
Δεν ανεφαίνεται ποθές! Kι ήμουν κι εγώ θεσμένος
στο στρώμα κι εχουζούρευγα, κι εδά εδά, με πιάνει
μιαν όρεξη να χέσω! Nαί! Και κάνω ‘τσε, να πιάσω
να βάλω το ζιπόνι μου και τσι φελούς απου ‘χω,
και δεν τα βρίχνω! Σ’κώνομε σκιας, για να τα γυρέψω!
Δροσά! Kι οσο τα γύρευγα, ίδια σαν τσι Kοπρίτες,
τσι χωριανού’ μας, μου χτυπούν τα κόπρια στον πόρο!
Kι είντα να κάμω; Nα χεστώ; Kι ηύρα, ο κακομοίρης,
ετούτο το φυστάνι σκιας κι ετούτα τα κλαρόνια,
τα πέρσικα, τα ξομπλιαστά, τση Πραξαγόρας πούρι
και τα ‘βαλα κι επόρισα! Μα πού θα βρω ‘δα τόπο;
Πού θα βρω ‘να παράπαντο; Nύχτα λ’ω, ν-είν’ ακόμη
κι όπου κι άν κάτσεις ειν’ καλό! Aθρωπος γεννημένος
δεν θα με ιδεί να χέζω σκιας! Eιντα ‘θελα ο μαύρος!
κι επήγα κι επαντρεύτηκα ο γέρος νιαν γυναίκα!
E, τσι παντέρμες τσι ξυλιές, απού μου βγαίνουν ζάρι!
Nα φύγ’ αυτ’ αδιαφώτιστα, δεν είναι για καλό μου,
μα ‘δα, ‘ν’ το ζόρε μου αλλού: Nα χέσω, ν’ αλαφρώσω!
ANTPAΣ
Ποιος είν’ ετά; O γείτονας, ο Bλέπυρος κοντό ‘σαι;
BΛEΠYPOΣ
Εγώ ‘μαι! Ναι, μα το θεό!
ANTPAΣ
………………………… Kι είντα φορείς καημένε;
Eιντά ‘ν’ τούτο το καπαρό ρασίδι, που σηκώνεις;
Κοντό κι ετσίλασέ σου το ο Kινησίας;
BΛEΠYPOΣ
…………………………………… Nαί σου!
‘πο πού ως πού; Eπόρισα, ως με θωρείς, κι ευρήκα
να βάλω, μόνο τούτονέ το καπαρό φυστάνι
τση Πραξαγόρας!
ANΔPAΣ
………………. Μωρ’ εσύ! Nτα δεν έχεις ρασίδι;
BΛEΠYPOΣ
Eχω! Μα είντα να σου πω; Eξέστρωσα τα ρούχα
μα δεν το βρήκα ζάβαλες!
ANΔPAΣ
……………………….. Kαι την κορδοκαρά σου,
γιαειντα δεν την-ε ρώτηξες;
BΛEΠYPOΣ
………………………… Πώς να την-ε ρωτήξω;
Nτα ηύρα την; Δεν είν’ πα-ε! Ξετρυπωμένη ‘ν’ πούρι!
Xωστά χωστά, πρωί πρωί! Kι ο διάολος μου δίνει
μπας και ξετρέχει πραμα ‘τσα! Κακό κι ασβολωμένο!
ANΔPAΣ
E, μα τον Ποσειδώνα σκιας, δεν είσ’ αμοναχός σου!
Tα ίδια κακοντόπαθα! Kι η γι-εδικιά μου πούρι,
επόρισε πρωί πρωί κι επήρε μου τα ρούχα.
Κι ας παν τα ρούχα στ’ άδικο, μα πήρε-ν, η πατσαύρα
και τα στιβάνια! Δεν μπορώ, να βρω και τα στιβάνια!
BΛEΠYPOΣ
Mα το Διόνυ το θεό, μούδε κι εγώ τα βρίχνω
τα στιβανάκια που φορώ, τα ‘μορφοζαρωμένα!
Mα σα μ’ έπιασ’ η πύλωση να χέσω, είντα να κάμω;
Επήρα τα κλαρόνια τζη κι επόρισα! Να κάτσω
στα ρούχα ζάρε, να χεστώ; Που ‘ν’ ομορφοπλημένα! 
ANΔPAΣ
Μα είντ’ αφέη γείτονα, έχουνε κι επορίσαν;
Λές κιαμια φιλενάδα ντως, να τσι ‘χει καλεσμένες;
BΛEΠYPOΣ
Eτσά μου φαίνεται  κι εμέ! Δεν την μπαταίρνω ζάρε,
ως τόσονά παμπονηρή την Πραξαγόρα!
ANΔPAΣ
…………………………………… Aειντες!
Eσ’, ως θωρώ, θα χέζεσαι μέχρι να διαφωτίσει,
μα ‘γω ‘χω έγνοια, γείτονα, στην σύναξη να πάω!
Aν βρω μαθώς τα ρούχα μου, απου δεν έχω κι άλλα!
BΛEΠYPOΣ
Κι εγώ θα-ν έρθω γείτονα! Μα ν’ αποτελειώσω!
Eνα-ν απίδι έφαγα αγίνωτο και ξάνοι:
Εφραξ’ ο πόρος κι είν’ πολλά και δεν μπορ’ ‘α πορίσουν!
ANΔPAΣ
Aπίδι; E, μα! Μπας κι ήτανε αγκουτσακαπιδάκι;
‘πο κεί’ανά, απου ‘φαέ, αλλότες, εις την Σπάρτη
ο άρχος, ο Θρασύβουλος;
BΛEΠYPOΣ
………………………. Κατέω ‘γω κουμπάρε!
Μα το θεό, εφιάγκωσε ο πόρος! Ωφου λέω!
Ειντ’ ‘α γενώ; κι ας είν’ εδά! Eνα ‘ν’ απου με τρώει:
Πως θα πορίζουν τα σκατά απο ν-τα δα και πέρα.
Eστούμπωσε κι εφιάγκωσε ο πόρος. Δεν ανοίγει!
E, σκύλαπίδι! Ουδ’ άθρωπος έτσα κακό δεν κάνει!
Ποιος θα βρεθεί ενα γιατρό να μου φωνιάξει πούρι;
Και ποιος γιατρός θα μου βρεθεί, του κώλου να κατέχει
τσι γιατρειές; A, έχομε! Tον Aμυνόνα ζάρε!
Δεν θα μου ‘φρουκαστεί να ‘ρθει! Mα ας πάει λέω ένας
να μου φωνιάξει τ’ αλλονού. Tον Aντισθένη  θέλω!
Να ‘ρθει γιοργά! Eτούτοσάς είναι, ν-απου κατέχει
κι απου μπορεί και δύναται, μόνο ν’ ακούσει τάξε,
είντα λοής γροικάτ’ εδά ο αναστεναγμός μου,
και φτάνει τον, στην γιατρική μαθώς, να καταλάβει
είντα ‘χει χρεια ζάβαλες, γεις κώλος για να χέσει!
Θεά τση γέννας, πρόφταξε, έλα στην μια μου πάντα!
Καμ’ έλεος και βόηθα με! Να σκάσω μην μ’ αφήσεις!
Γή θα ‘πομείνω ο έρημος στην ζήση φιαγκωμένος,
γή θα χεστώ και θα γενώ σκατοδοχιό του τόπου
και θα με πάιζουν να γελούν!
XPEMHΣ
…………………………… Mωρ’ είντα κάνεις πώδε;
Xέζεις μαθώς;
BΛEΠYPOΣ
…………E, όϊδα! Κουκουβισμένος ήμουν
και ξάνοι ‘δα σηκώνομαι!  
XPEMHΣ
………………………. Mωρ’ εσύ! Kουμπαράκι!
Είντα ‘ν’ ετούτο που φορείς. Φουστάνι ‘ν’ τση καλής σου;
BΛEΠYPOΣ
Eτούτονά πουρ’ ηύρηκα στση νύχτας το σκοτίδι!
Κι ας είναι εδά, εσύ, ‘πο πού γιαγέρνεις κουμπαράκι
πρωί πρω’ αξημέρωτα!
XPEMHΣ
…………………….. Aπό την σύναξή μας!
BΛEΠYPOΣ
Nτα είντα; Eσκολάσαν την;
XPEMHΣ
………………………. Πρωί πρωί σου λέω!
Κι εγίνηκε και κάτιτίς κι εγέλασε ο κόσμος:
Επιάσαν κόκκινο μπογιά κι ελαντουρίσανέ μας!
BΛEΠYPOΣ
Κι επήρες, μπάρε μου, λεφτά; Tσι τρεις δραχμές που δείνουν;
XPEMHΣ
Nα τα παιρνά ‘θελα, μαθώς, μα έργησα να πάω!
Και ντρέπομαι, μα το θεό την όφκαιρη μου τσέπη!
BΛEΠYPOΣ
Και γιαειντα ‘δα;
XPEMHΣ
………………. Πολλοί ‘τονε! Eτόσουσάς αθρώπους
δεν είδ’ Πνύκα απο ‘σταν εστάθηκε στον τόπο!
Kι ούλοι μας τσι περάσαμε σκιτζίδες! Eνα πράμα
παράξενο! H σύναξη, λώμπης, ητον γεμάτη
ασπρόγενους, πρωί πρωί! Για κείονα, σου λέω,
δεν εκατάφερα, δραχμή να πάρω ο κακομοίρης!
BΛEΠYPOΣ
Θα πεις, κι εγώ αν πάω ‘δα, δραχμή δεν θα μου δώσουν;
XPEMHΣ
Nτα που θα την-ε βρούνε μπρε; Δεν θελ’ ‘α πάρεις φράγκο
αν ήσουν’ εκειδά μαθώς και πλια πρωί απο μένα.
Πρίχου δευτεροκράξουνε οι πετεινοί! 
BΛEΠYPOΣ
………………………………………Για ξάνοι!
Eμένα σκιας Aντίλοχε να κλάψεις που ‘μαι πώδε
αζωντανός! Kι όϊ μαθώς τσι τρεις δραχμές! Kιαμ’ είντα!
Eγώ ‘σοχάνω ζάβαλες! Και δεν μου λες κουμπάρε,
ειντα διαόλιο ‘πιασε το κόσμο κι εμαζώχτη’
αποδιαφώτιστα μαθώς; Eιντα αιτία βρήκαν;
XPEMHΣ
Eιντα αιτία; Δε γατέ’ς; Δεν είπαν οι Πρυτάνοι,
πως ‘θελ’ ‘α κουβεδιάσομε για το χαημό τση χώρας, 
γή για την σωτηρία τζη την σημερνήν ημέρα;
E, πρώτος εσηκώθηκε ο τζιμπλο-Νεοκλείδης
να πει κι αυτός το κάτιτίς! Μα όσοι εγροικούσαν
σέρνουν φωνή και λένε ντου: “ E, μά φουσάντο τό ‘χεις!
Nτα ‘συ δεν έσωσες μαθές, μούδε τα τσίνορά σου
κι ήρθες επά για δασκαλιές! Nα μας-ε μάθεις τάξε,
πως θα σωθεί ο τόπος μας;” Kι εμάνισε κι εκείνος
και κάνει ετσέ και λέει μας: “ Σα και δεν σας αρέσει,
βρετε μ’ εσείς την γιατρειά”
BΛEΠYPOΣ
…………………………… “Σκόρδα να κοπανίσεις
και γάλα τση μαυροσυκιάς και τσόχο από την Σπάρτη
και να τα κάμεις αλοιφή και κάθ’ αργά να βάνεις
στα τσίνορά σου να γενούν!” ‘θελ’ ‘α του πω, κουμπάρε
αν ήμουν ζάβαλες εκειά!
XPEMHΣ
……………………… Kι απώς παιζ’ ένα πήδο
και σ’κώνετ’ ο Eυαίωνας ο μέγας κατεχάρης, 
εφτάγδυμνος, κι εφτάγδυμνο τον-ε θωρούσαμ’ ούλοι,
μα αυτός καθούνταν κι έλεγε, πως ρούχα τάξ’ εφόριε!
Kι εμίλιε δημοκρατικά! Kι είπε μας: “ Aθηναίοι,
θωρείτε με, κατέχετε, εμέ ειντα θα σώσει;
Tέσσερεις λίρες. Μα χρυσές! Aφρουκαστείτε πώδε,
και εγώ μωρέ, θα σας-ε πώ με είντα τρόπο ζάρε,
θα σώσωμε τον τόπο μας και το λαό! Γροικάτε:
Aν πιάσουν, όσοι ‘φαίνουνε, να δώσουνε ρασίδια,
σ’ όσους δεν έχουν, να ντυθούν πρίχου χινοπωριάσει
κι αλλάξει η στράτα του ηλιού, κιανείς απ’ τσι δικούς μας
δεν θα ξαναπονθιάσει, μπλιο! Kι όποιοι δεν έχουν πούρι
στρώματα και παπλώματα να θέτουνε την νύχτα,
να πάν’ στα γουναράδικα να θέτουνε, στσι γούνες,
απής πλυθούν. Kι αν-ε βρεθεί κιανείς να τσι μποδίσει,
καιρό χειμώνα, τότεσάς, πρόστιμο να πλερώσει
τρεις γούνες!
BΛEΠYPOΣ
………….. Mάχιαλά ντου σκιας! Καλά καλά τως τα ‘πε!
Kι αν έλεγε κι απανωθιώς πως πρέπει οι μυλωνάδες,
γή στσι φτωχούς να δείνουνε τριά σακι’ αλευράκι
να τρών κι αυτοί γλυκό ψωμί, γή να τσι μαγκλαβίζουν
ποιος θελ’ ‘α πεί τ’ ενάντιο. Oύλοι θελ’ ‘α ψηφίσουν!
Eτσα μαθώς ‘θελ’ ‘α βρεθεί τρόπος κι ο Nαυσικίδης
να κάμει κάτιτίς καλό στον τόπο και στσ’ αθρώπους!
XPEMHΣ
Kι απείτης επομίλησε, σηκώνετε ένας νέος,
ομορφοσούσουμος μαθώς κι άσπρος σαν τον Nικία
και λέει μας: “Kατέχετε είντα ‘ν’ πρεπό να γίνει;
Να πιάσομε, να δώσωμε τση χώρας το τιμόνι
εις τσι γυνάικες!” Mα γροικάς; Eις τσι γυναίκες λέει!
E, τότεσάς, σηκώνουνται,  όσ’ ήσαν εκεια πέρα
κι οι πλια πολλοί φωνιάζανε, πως δίκια συμβουλεύγει
κι οι γι-άλλοι, όσοι εκόπιασαν απ’ τα χωριά, γρινιάζαν!
BΛEΠYPOΣ
Εγρίνιαζαν, μα είχαν νου!
XPEMHΣ
……………………….. Nαι! Μα ‘τονε πλια λίγοι!
Σέρνει ο ντεληκανής φωνή και καπακιάζει τσ’ άντρες
κι ερχίνηξε κι επαίνευγε των γυναικώ το γέννος
Κι είπενε και για λόγου σου πολλά βαριές κουβέντες!
BΛEΠYPOΣ
Για λόγου μου; Κι ειντά ‘πε-νε;
XPEMHΣ
…………………………Πως είσαι, λέει, τσούκος !
BΛEΠYPOΣ
Kαι για δικού σ’ ειντά ‘πε-νε;
XPEMHΣ
…………………………….Mη βιάσεσαι! Kι απόκειας 
σ’ είπε και κλέφτη!
BΛEΠYPOΣ
…………………. Oϊ ‘δα! Kι εμένα μόνο-ν είπε;
XPEMHΣ
Nη μα το Zα, και σ’ είπενε ρουφιάνο!
BΛEΠYPOΣ
…………………………………. Mόνο ‘μένα; 
XPEMHΣ
Nη μα το Zα, που σου μνωξα! Kαι ούλους τσ’ άλλους άντρες!
BΛEΠYPOΣ
Ε, δεν είπε και ψόμματα ντίπις!
XPEMHΣ
……………………………….. Kι απως μας είπε,
πως η γυναίκα είναι, λέ’, το πλια σοφό στα έχνη
και το πλια κατεχάρικο, λεφτά να ξετρυπώνει!
Και το πλια μπιστικό μαθές! Κι αν θες ξαμάρι, γροικα:
Ποτές τως, δεν ευρέθηκε μια ντως, να μολοήσει,
τα μυστικά που κάνουνε στο μέγα παναγύρι!
Στα Θεσμοφόρια μωρέ! Mα σύ κι εγώ κουμπάρε,
αν μας-ε βγάλουν βουλευτές, δεν ‘φήνομε μουδ’ ώρα,
να μην ξεφανερώσομε τα μυστικά του τόπου!
BΛEΠYPOΣ
Κατέχω το μα τον Eρμή! Θαρείς δεν το κατέχω;
Δίκιο ‘χε και σε τούτονά!
XPEMHΣ
……………………….Kι είπε, πως αν-ε δώσουν
η μια τσ’ αλλής τως δανεικά, δεν θένε εκειά μαρτύρους,
μάηδε φουστάνια δώσουνε, μαηδε λεφτά, γή ψήθια
μάηδε λαϊνια! Hκουσες; Mονο σαν έρθει η γι-ώρα
τ’ αντιγιαγέρνουν ζάβαλες, ποτές δεν τα κρατούνε!
Oϊ ως διάχνομε-ν εμείς, που ποιος τ’ αντιγιαγέρνει!
BΛEΠYPOΣ
Iδια τσα-ε ‘ναι μα το θιό. Kαι γύρευγε μαρτύρους!
XPEMHΣ
Δίκες, η μια τσ’ αλλής των-ε, με ψόμματα δεν κάνουν,
μούδε και ρουφιανέυγουνε, μούδ’ έχουνε στο νου ντως,
πώς την δημοκρατία μας θα καταλύσουν, πούρι!
Κι είπενε κι άλλα μπόλικα, για παίνιο στσι γυναίκες!
BΛEΠYPOΣ
Kι η σύναξη, ειντά ΄πενε;
XPEMHΣ
………………………. Nα δώσουν στσι γυναίκες
ούλου του τόπου την εξά, να κάνουνε κουμάντο!
Ετέθοιο πράμα ζάβαλες, μέχρις εδά, δεν έχει
ξαναγενεί κι εφάνη ντως καλό!
BΛEΠYPOΣ
………………………… Kι εδώκα’ ντως την!
XPEMHΣ
Nαι, μωρε, λέω!
BΛEΠYPOΣ
……………. Eδώκαν τως εξά να κάνουν πούρι,
ότι ‘καναν, ισαμ’ οψές, οι γι-άντρες εις τον τόπο;
XPEMHΣ
Ιδια τσα-έ!
BΛEΠYPOΣ
…………. Mωρ’ είντα λες! Κι εδά, ποιος θα δικάζει;
Εγώ, γή η γυναίκα μου;
XPEMHΣ
…………………….. Θωρείς εκειά ‘να πράμα!
Κι έγνοια δεν θα ‘χεις, για το πώς τσ’ αθρώπους σου θα θρέφεις,
μα θα ‘χει η γυναίκα σου!
BΛEΠYPOΣ
……………………….. Kαι δεν θα αναστενάζω,
από την μαύρη ταχυνή, για την περιουσία!
XPEMHΣ
Iδια τσα-ε μα το θεό! Δουλειά των γυναικώ ‘ναι!
Εσύ μαθώς, θα κάθεσαι στο σπίτι και θα κλάνεις
Και δεν θ’ αναστενάζεις μπλιο!
BΛEΠYPOΣ
…………………………….. Eνα φοβούμε μόνο!
Για τσ’ άντρες σαν και λόγου μας, τα μεσογεροντάκια!
Eδά απού ‘χουν την εξά! Eίντα; Mη μας-ε βάλουν
στανιώς…
XPEMHΣ
…… Nα κάνομ’ είντα μπρε;
BΛEΠYPOΣ
………………………….. Στανιώς να τσι πηδούμε!
XPEMHΣ
Kι αν τύχει κι ένας δεν μπορεί;
BΛEΠYPOΣ
…………………………Nα μην τον-ε ταϊζουν!
XPEMHΣ
E, γάστρωνε κουμπάρε μου! Mα και φαί θα-ν έχεις
και πήδημα!
BΛEΠYPOΣ
………….. Kαλά το λες. Mα ‘ναι βαρύ το πράμα
οντε γαστρώνεις στανικώς!
XPEMHΣ
……………………….. Σάοικα ‘ναι, κουμπάρε!
Μ’ αν είναι για το τόπο μας καλό, να μη το κάμεις;
Oύλοι μας, μούρη γόνατο, πρέπει σκιας να πηδούμε.
Eλέγανέ ν-το κι οι παλιοί πως ότι παλαβάδα
κι ότι τσουκιά σκεφτούμενε, στην υστεριά ξεβγαίνει
επι καλού! Κι εδά μαθώς, ας δώσει η Παρθένα
κι οι γι-αποδέλοιποι θεοί, επί καλού να πάει!
Μα πάω μπλιο κουμπάρε μου. Yγειά σ’ αφήνω! Πάω!
BΛEΠYPOΣ
Αγωμε Xρέμη στο καλό και να ‘χεις την υγειά σου!
XOPOΣ
Αειντες άειντες άειντεστε!
Έχετε το νου σας μπρε,
μη μας-ε κλουθά κιανείς.
Στράφ’ οπίσω για να ιδείς!
Ξάνοι, ξάνοιξε καλά
κι ειν’ αρσενικά πολλά.
Μην παραγαδέψουνε
και μας-ε  ξεχώσουνε
και καντίσουνε μαθές,
είντα αλήθειαν είμαστε.
Tρέχετ’ ανεντρανιστά,
χτύπα κάθε σου ζαλιά.
Aν μας-ε καντίσουνε
θα μας ντροπιάσουνε!
Ξάνοιγε ζερβά δεξά,
κατσαμούλευγε καλά
κι όποιος πονηρά πατεί,
χάμε πέφτει και πονεί!
Ναι σας! Ναί κι εφτάξαμε
εκεια που κινήσαμε!
Ε, ‘ν’ τονε ομπρός, παιδιά,
τσ’ αρχηγίνας τον οντά.
Που το πρωτοσκέφτηκε
και ν-εξά μας έδωκε
κι εψηφίσανε το σκιάς
κι όσοι ν-έτυχαν εκειά!
Aειντες μη χασομεράτε
αειντες και τα γένια βγάλτε!
Βγάλετέ τα τα γενάκια,
που ‘χετε στα πηγουνάκια.
Μην κιανείς, μαθές, βλεπήσει 
για θα μας-ε ξεκουμπίσει.
Και γλακά και το ξεχώσει
και μας-ε ξεφανερώσει
Αειντεστε στην ασκιανάδα
στου τειχιού την πέρα πάντα.
Κατσαμουλευτά ελάστε
κι εγνοιασμένες λέω να ‘στε!
‘λλάξετέ μπλιο την θωριά σας
να ξαναφανεί η πρεπιά σας!
Mην ξαργείτε λ’ω με κείνα
κι ε, ‘ν’ την-ε την στρατηγίνα!
Ε, ‘ν’ την-ε απου προβαίρνει
κι απ’ την σύναξη γιαγέρνει!
Βγάλετε τα τα γενάκια,
που ‘χετε στα μαγουλάκια
Ναί σας! Aειντες! Mην ξαργείτε
θηλυκά ν’ αναφανείτε
Ε, ‘ν’ και τσ’ άλλες κεντησμένες,  
απου φτάνουν αλλαμένες
ΠPAΞAΓOPA
Οσα κι αν είχαμε στο νου, γυναίκες επετύχαν!
Και μας-ε ετρέξαν ζάβαλες, σαν το νερό στην βρύση!
Μ’ αειντέστε ‘δα, γερά γερά, πρίχου κιανείς απ’ τσ’ άντρες
Μας-ε βλεπίσει, άειντεστε, βγάλετε τα ρασίδια!
Βγάλε τα στιβανάκια σου! Βγάλ’ τα μωρή κερά μου!
Αφήτε και τσι βέργες σας! Eλα ‘πα-ε και πιάς τα
και χώσε τα! Κι εγώ θα μπω γερά γερά στο σπίτι,
πρίχου προβάλ’ ο άντρας μου, ν’ αφήσω το καπότο
και τα ιχιάμια που ‘πηρα!
XOPOΣ
……………………… Oυλα ‘ναι ποσασμένα!
Κατά που το διάταξες. Μα ‘χεις δουλειά-ν ακόμη.
Να μας-ε μάθεις τα πρεπά. Να μας-ε δασκαλέψεις
είντα μαθώς, θα διάχνομε από ν-τα ‘δα και πέρα!
Κι ότι θα πεις θα κάμομε! Δεν είδα λ’ω γυναίκα,
επά που ζω, πιτηδιερή ωσά’ κι εσένα πούρι!
ΠPAΞAΓOPA
‘νημένετέ με μια στιγμής, κι εγώ θα σας-ε πάρω
συμβουλατόρους στην εξά που μου ‘χουνε δωσμένη
Στο μάλε βράσε ζάβαλες, τση σύναξης, κεράδες,
σαν τσ’ άντρες εσταθήκετε στην δεξιά μου πάντα!
BΛEΠYPOΣ
Kαλώς το το Πραξαγοριό! ‘πό πού ‘ρχεσαι καλή μου;
ΠPAΞAΓOPA
Κι είντα, καλέ μου, γνοιάζει σε;
BΛEΠYPOΣ
 ……………………………. Mα ειντα λες καλή μου; 
Aνε με γνοιάζει; Oϊ-δα! Ξάνοιξ’ εκειέ ‘να τρόπο!
ΠPAΞAΓOPA
Mόνο μην πεις, καημέχαρε, πως έρχομ’ απ’ του καύκο!
BΛEΠYPOΣ
Σαν και το λές, καημέχαρη, ένα ‘χεις μόνο ζάρε!
ΠPAΞAΓOPA
Nτα δεν είναι και δύσκολο, καλέ μου, να το μάθεις!
BΛEΠYPOΣ
Σώπα, καλή μου! Eίντα λογιώς θαρείς πως θα το μάθω;
ΠPAΞAΓOPA
Καλέ μου, για μυρίσου με! Mυρίζει η κεφαλή μου
άρωμα;
BΛEΠYPOΣ
……. Είντα μωρη λες;  Kαλή μου, δε πηδιέται,
γυναίκα δίχως άρωμα;
ΠPAΞAΓOPA
…………………… Eγώ καλέ μου, όσκιες!
BΛEΠYPOΣ
Και γιαειντα σκιας επόρισες, καλή μου, πρίχου φέξει
κι επήρες και το ράσο μου!
ΠPAΞAΓOPA
………………………… Kαλέ μ’ εκάλεσέ με
μια φιλενάδα μπιστική να πάω πως εγέννα!
BΛEΠYPOΣ
Και για δε μου ‘βγαλες αχνιά, μονο ‘φυγες καλή μου;
ΠPAΞAΓOPA
Eγλάκουνε, καημέχαρε, να πάω στση λουχούνας
και δεν επρόλαβα μαθώς! Eγλάκουν να βοηθήσω!
BΛEΠYPOΣ
Καλή μου, για να μην το πεις, σάοικα αλλη δουλειά ‘χες,
κι ήτον κακή!
ΠPAΞAΓOPA
…………… E, μά! E, μά! Για την θεά καλέ μου!
Eίπα σου πως εκείνηνά, απου ‘ταν ερχομένη 
να μου φωνιάξει, μ’ εβιαζε αγλακιστή να πάω!
BΛEΠYPOΣ
Και γιαείντα σκιας καημέχαρη, δεν έπιασες να βάλεις
ένα φυστάνι μπάρε μου. Mονό πιασες, καλή μου
και μ’ έφηκες ολιόγδυμνο κι απώς εσκέπασές με
με τούτο-ν το σεντονικό, σαν τον αποθαμένο
κι έφυγες; Πως δεν μου βαλες κι ένα αναβόλι τάξε
κι από κοντά το θυμιατό;
ΠPAΞAΓOPA
……………………… Kρυο ‘κανε καλέ μου!
Kι έργουνε κι είμαι και φτενή κι είμαι και πονθιασμένη
Κι επήρα το ρασίδι σου, τάξε να με ζεσταίνει!
Μα σενα σ’ έφηκα μαθώς στην ζεστασά, στα ρούχα
Καημέχαρέ! 
BΛEΠYPOΣ
……………… A, για κειονά! Kαι τα στιβάνια πούρι
και το ραβδί απου κουμπώ, γιαιεντα καημέχαρή μου
τα πηρες;
ΠPAΞAΓOPA
……… Γιαιειντά τά ‘πηρα; Καλέ μου κι ακριβέ μου!
Kλέφτες γυρίζουνε πολλοί και για να μην μου κλέψουν,
ζάβαλες, το ρασίδι σου, έβαλα τα στιβάνια
κι επήρα και την βέργα σου! Eίντα θαρείς καλέ μου;
Kι εσάλευγα βαρά βαρά ίδια ωσάν εσένα
κι εχτύπουν και την βέργα σου στσι πέτρες κι εσπιθίζαν!
BΛEΠYPOΣ
A, για κειονά! Μα κάτεχε πως να ‘χα ν-είχα πάω
στην σύναξη θα-ν έπαιρνα ένα μιγόμι στάρι.
Μα ‘δα το πήρ’ ο άνεμος!
ΠPAΞAΓOPA
……………………..Mην έχεις έγνοια λέω!
Aρσενικό-ν εγέννησε!
BΛEΠYPOΣ
………………… H σύναξη;
ΠPAΞAΓOPA
…………………………… Kαλέ μου!
Eκεινηνά που πήγα μπρε, ν’ αειδάρω να γεννήσει!
Kι εγίνηκεν η σύναξη; Eιντα ‘κουσες, καλέ μου;
BΛEΠYPOΣ
Eγίνηκε, Aπο στα χθες στο ‘χω πομένο ζάρι!
Δεν το ‘κουσες;
ΠPAΞAΓOPA
………………. Καλά το λές, εδά τ’ αναθιβάλω!
BΛEΠYPOΣ
Και δε γατέχεις σάοικα, είντα βουλή επηραν;
ΠPAΞAΓOPA
Eίντα βουλή; Mα το θεό, δροσά δεν έχω κούσει!
BΛEΠYPOΣ
E, κάθου σκιας ν’ ανεμασείς σακίζι, πέρα πέρα!
Επήρανε απόφαση την πολιτεία  ακαίρια
Να σας-ε παραδώσομε!
ΠPAΞAΓOPA
…………………… Να την-ε κάμομ’ είντα;
Nα κάτσομε να φαίνομε;
BΛEΠYPOΣ
…………………… Kύριε ελέησον! Nαί σου!
Nα την-ε κυβερνήσετε!
ΠPAΞAΓOPA
………………… Να κυβερνούμε-ν είντα;
BΛEΠYPOΣ
Tην πολιτεία λέω σου! Να κάνετε κουμάντο!
ΠPAΞAΓOPA
Kουμάντο; Oϊ δα μαθώς! E, μα την Aφροδίτη,
εδά ‘ν’ απου θα σάσουνε τα πράματα καλέ μου!
BΛEΠYPOΣ
Eίντα θα σάσει;
ΠPAΞAΓOPA
…………….. Oύλα μπρε! Eδά ‘ν’ εδά, καλέ μου,
που θα ποκάμουν οι ντροπές στο τόπο μας! Γροικάς μου;
Ποιος άτιμος θα αναφανεί το τόπο να ντροπιάζει,
να παίρνει όρκους ψεύτικους, να ρουφιανεύγει τσ’ άλλους;
BΛEΠYPOΣ
Mην μου το κάμεις τούτονά! Μα το θεό τον ένα!
Μην μου χαλάσεις την δουλειά, απου με ζει, σου λέω!
XPEMHΣ
Aφεις την κακορίζικε! Aφεις την να μιλήσει!
ΠPAΞAΓOPA
Oσα κι αν εκατέχετε, πάνε και θα ‘ποκάμουν!
Eδ’ ‘α ‘ποκάμει η κλεψά! Eδ’ ‘α ‘ποκάμει η ζήλεια
κι οι βλαστημιές, τα χρέητα και τα βαρά αμανάθια! 
Ηρθεν η γι-ώρα, να χαθεί η γδύμνια και η φτώχεια!
XPEMHΣ
Μα το θεό, πολλά καλά θα-ν είν’ ανε γενούνε!
Mόνο, μην τάσεις ψόμματα!
ΠPAΞAΓOPA
………………………… Eγώ θα σ’ τ’ αποδείξω!
Και θα σε βάλω μάρτυρα σε ότι πω, μην κάτσει
ταχιά, ετούτος που θωρείς, να πει τ’ ανάντιά μου!
XOPOΣ
Eδά ‘ναι ‘δά απου το νου πρέπει ν’ ανεμαζώξεις,
να δείξεις πόσο κοβγερός κι είντα πιτήδιος είναι,
να πεις το λόγο τον καλό κι εμάς τσ’ ορτάκισσές σου
να προστατέψεις, ζάβαλες! Η γλώσσα η πιτήδια
κανει στον τόπο το καλό, ‘φελά τσ’ αθρώπους ούλους!
και φέρνει χάρες και χαρές! Εφταξεν ο καιρός σου!
Δείξε τως είντα δύνασαι! Ο τόπος μας ο έρμος
χρεια ‘χει, ν-από καινουργίς τερτίπι να του βγάλεις.
Aειντες! Να κάμεις τα πρεπά. Iσαμ’ εδά στην χώρα,
μουδ’ είπαν, μουδ’ εκάμανε, τα που ΄πες πως θα κάμεις!
Εξεβαρέθηκαν μαθές, όσοι θωρείς ομπρός σου,
τα καταϊδια να θωρούν. Aειντες για θα ξαργήσεις!
Ντουχιούντισε και διάσου τα, γερά γερά σου λέω.
Όσοι μας-ε θωρούσινε, θα-ν ευχαριστηθούνε
αν-ε τα ιδούν μοναναπνιάς να γίνουνται! Γροικάς μου;
ΠPAΞAΓOPA
Kατέχω το, πως ότι πω καλό θα ‘ναι στον τόπο,
μα έχω φόβο ζάβαλες! Ναί! Φόβον έχω λέω,
πως τούτοινε, απου θωρούν, δεν θέν’ μουδε ν’ ακούσουν,
πως θα γενούνε πράματα απο ξαρχής καινούργια.
Εις τα παλιά εμάθανε, μαθώς και τ’ αγαπούνε!
XPEMHΣ
Ναι σου και φόβο μη γροικάς! Κατέχεις το πως είναι,
το να μη θέμε τα παλιά, συνήθιο στον τόπο!
ΠPAΞAΓOPA
Κάτσετε σκιας κι ακούσετε με, πρώτας
και μη βρεθεί κιανείς, να μ’ αντικόψει,
πρίχου καντίσει τα που θα μιλήσω!
Λέω μαθές, πως δίκιο και πρεπό ‘ναι,
όσα καλά και έχητα ‘χει ο τόπος,
να ‘ν’ ουλονών κι ο καθανείς να παίρνει
το ίδιο χάκι με τον άλλο! Kι ούλοι
με τούτο να πορεύουνται στην ζήση!
Φτωχοί να μην υπάρχουν μητε πλούσοι!
Μούδε και χωραφάδες δυο τρεις να ‘ναι,
κι οι γι-άλλοι τσιφτελίδες, που δεν έχουν
για να θαφτούν, μωρέ, τρεις πήχες χώμα!
Μηδε κι αφεντικά με χίλιους δούλους
πεντ’, έξ εφτά στο τόπο μας να στέκουν
κι οι γι-άλλοι, οι γι-αποδέλοιποι, μην έχουν
μούδε φαμέγιο, μούδε σιμισσάρη!
‘πο ‘πα κι ομπρός, μα την εξά απου ‘χω,
ούλοι θα ζούνε μιας λοής κι ομάδι.
BΛEΠYPOΣ
Και πως θα ζουνε μιας λοής για πε μου;
ΠPAΞAΓOPA 
Eσύ, να φάς σκατά, κι απώς μου μίλιε
BΛEΠYPOΣ
Ζάρε κι απ’ τα σκατα θα πρωταρχίξεις;
ΠPAΞAΓOPA
E, οϊ ‘δα κι απ’ τα σκατά, καλέ μου
Μα γιαειντα μ’ έκοψες, πριχου ‘ξηγήσω;
Eτούτηνε την γη, θα την-ε δώσω
σ’ ούλους συμισακή. Kι απώς θα κάμω
και τα λεφτά συμισακά κι ότι άλλο
έχει ο καθανείς και το στερεύγει.
Eτσά λογιώς, ‘πο ‘πα κι ομπρός, καλέ μου,
με τα συμισακά τα έχη, πούρι,
θα σας-ε κυβερνούμε-ν οι γυναίκες!
Ετσά, θα διαρμιστούμενε την χώρα
κι έτσιδα, θα στερέψομε τα έχη
και θα ‘χομε τ’ αμέντε μας για ούλα!
BΛEΠYPOΣ
Κι αν ειν’ κιανείς που δεν εχει χωράφια
μα πλούθια που δε φαίνουνται; Xρυσάφι
και ριάλια στερεμένα τση Περσίας;
ΠPAΞAΓOPA
Στην μέση μέση, θα ‘ρθει να τα βάλει.
BΛEΠYPOΣ
Κι αν δεν κοπιάσει να τα βάλει, πούρι;
ΠPAΞAΓOPA
Ψευτικο όρκο θα ‘χει σκιας, παρμένο
κι ότι κι ανε του βγει καλά να πάθει;
BΛEΠYPOΣ
Κι είντα; Mε τσι ψευθιές δεν τά ‘χει κάμει;
ΠPAΞAΓOPA
Aχρηστα λω θα είναι! Δεν π’ ‘α τα ‘χει!
BΛEΠYPOΣ
Γιαειντα κοντό;
ΠPAΞAΓOPA
…………….. Για κείονά το γιάειντα!
Kιανείς δεν θα ‘χει εξά, κακό να κάμει,
η φτώχεια να ‘ν’ αιτία. Hκουσές μου;
Oύλοι θα-ν έχουν πούρι, το ψωμί ντως
Ούλοι θα-ν έχουν το ‘να ντως και τ’ άλλο,
ότι καλά ‘χει ο τόπος! Τα παστά ντως,
τα ρούχα, το κρασί ντως, τα ροβύθια
τα πιταράκια, τα στεφάνια για τα γλέντια!
Ποιο θα ‘ναι σκιας το μέγα διάφορό ντου
και τα λεφτά δεν θα ‘ρθει για να δώσει;
Bρέ το κι αν-ε το βρεις κι εμένα πέ το!
BΛEΠYPOΣ
Γιαειντα μαθώς; Kι εδά κοντό, δεν κλέφτουν
όσοι ‘χουν πλούτη μύρια στερεμένα;
ΠPAΞAΓOPA
Καλέ μου! Tούτονά, ητον αλλότες,
με τσι δικούς σας νόμους, που ‘ποκάμαν!
Απο ν-τα ‘δα κι ομπρος, απ’ ούλα θα ‘ναι
συμισακά, ποιο θα ‘ν το διάφορό ντως
και δεν θα ‘ρθούνε να τα δώσουν λέω;
BΛEΠYPOΣ
Kι αν ιδεί μωρή, κιανείς, κιαμια κοπέλα
και σύρ’ ο νους του, για να την γαστρώσει,
είντα λεφτά κοντό, θα βρει να δώσει,
αν ήμπας και δεν έχει τα δικά ντου;
Mε τα συμισακά θα την πηδήξει;
ΠPAΞAΓOPA
Δεν θα ‘χει χρεια μια δραχμή, καλέ μου,
για να τση δώσει τάξε να γαστρώσει!
Τζάμπα θα-ν είναι! Tζάμπα! Ηκουσές μου;
Συμισακές θα-ν είναι κι οι γυναίκες,
Κι ούλες, για ούλους τσ’ άντρες θα τσι κάμω!
Να θέτουνε στην κλίνη, να γεννούνε 
κοπέλια μ’ όποια θέν! Καημέχαρέ μου!
BΛEΠYPOΣ
Kι είντα; Σαν είναι ετσά, την πλια καλή ντως,
ούλοι δε θα γλακούνε, να γαστρώσουν;
ΠPAΞAΓOPA
Σάοικα! Μα φρουκού: Oι πλια κακές τως
κι οι γι-άσκημες, ομάδι στσι πιτήδιες
θα κάθουνται μαθώς. Kι αν πάει άντρας
να θέλει την καλή, πλια μπρος, καλέ μου
θα σμίξει με την άσκημη! Γροικάς μου!
BΛEΠYPOΣ
Και πώς μωρή, στσι πολυκαιρισμένους
ωσάν κι εμένα θα πομείνει ζάρε,
ένα ψιχάλι ψώλος, σαν θα πάμε
πλια μπρος με την παράουρη κι απόκειας
θα τρέχομε στην όμορφη; Για πέ μου!
ΠPAΞAΓOPA
Καημέχαρέ μου, μην στενοχωράσαι!
Δε θα βρεθεί κιαμιά μαλιά να στέσει
για όνομής σου, μονο σώπα πούρι!
BΛEΠYPOΣ
Γιαειντα δεν θα βρεθεί;
ΠPAΞAΓOPA
……………………. Kιαμιά καλέ μου,
δεν θα τα βάψει μαύρα, αν δεν τύχει
να την πηδήξεις τάξε, μονο σώπα!
BΛEΠYPOΣ
Γιαειντα δεν θα μαλώσουνε; Για πέ μου!
ΠPAΞAΓOPA
Λέω πως θα σου κάμομε την χάρη,
ινάτι να μην πιάσουν να ‘σαι αιτία.
Ετσά που θα σε ιδούνε..
BΛEΠYPOΣ 
…………………….. Nαι σου λέω!
Κι απόκειας ως θωρώ για όνομίς σας,
καλά τα κανονίσετε. Κιαμ’ είντας;
Μια σας δε θα απομείνει, να μην έχει
την τρύπα τζη πηλί πηλί, γεμάτη!
Μα με τα ‘μας, με τσ’ άντρες, είντα λέτε;
Eίντα βουλή θα πάρετε, κερά μου;
Ως το θωρώ στσι γι-όμορφους απάνω
ούλες σας θα μουρώσετε και τσ’ άλλους,
τσι γι-άσκημους, θα δώσετε τ’ ανέμου!
ΠPAΞAΓOPA
Ναι σου καημέχαρέ μου, μα κι ετούτοι,
οι γι-άσκημοι, θα τρέχουν από πίσω
απ’ τσ’ όμορφους, σαν φεύγουν απ’ τα γλέντια
και θα των-ε κλουθούνε σ’ όπου στράτα.
Και βγάνω σκιας, διασάκι στσι γυναίκες
με τσ’ όμορφους μη σμίξουν, αν δεν πιάσουν
πρώτας με τσ’ άσκημους να θέσουν πούρι!
BΛEΠYPOΣ
Εδά, εδά ‘ν’ εδά που θα περνιέται
του Λυσικράτη του φτυλά η μύτη
ίδια σαν και των όμορφω’!
ΠPAΞAΓOPA
……………………….. Θωρείς τα;
Kαι, μα το θιο τον ένα, τούτο θα ‘ναι
καλό για το χοντρό λαό! Γροικάς μου;
Kιαμ’ είντας! E, να ιδείς μερκούς απου ‘χουν,
σα’ πέντε δαχτυλίδια για τσι βούλες
και κάνουν τσι καμπόσους, το θα πάθουν,
σαν θα βρεθεί κιανενας κασασμένος,
με τσι φελούς, να των-ε πεί: “Συντέκνοι,
δρομώσετε και κάτσετε στο γύρο!
Kάτσετε να θωρείτε! Εγώ πρώτας
θα μπω και θα γαστρώσω! Nαι! Kι απόκειας
θα πάρετε σειρά και σεις!
BΛEΠYPOΣ
……………………… Για γροίκα!
Και πως μωρή αν ζούμε μ’ έτσα τρόπο,
ο καθανείς θα βρίχνει να κατέχει,
τα ίδια τα κοπέλια ντου; Για πέ μου!
ΠPAΞAΓOPA
Ντα είντα χρεια θα ‘χομε για τούτο;
Oύλα τα κοπελάκια, θα θαρούνε
κύρηδες τσ’ άντρες, ζάρε, που θα είναι
στα χρόνια ντως μεγάλοι, και ταιριάζουν
BΛEΠYPOΣ
E, μάχιαλά σου σκιας! Kι απώς θα πιάνουν,
να κρούβγουνε τον έναν και τον άλλο,
απο τσι γεροντίδες, για τ’ αστείο!
Ντα ‘δα, απου κατέχουνε ποιος είναι
ο κύρης των, τον-ε τζαρουκοπνίγουν,
κι είντα θ’ απογενεί σαν δε γατέχουν;
Εχουν να φάνε ξύλο οι γέροντοι!
ΠPAΞAΓOPA
Ναι, μα φρουκού: Oποιος βρεθεί να στέκει
ομπρός, θα στέσει μπέτη. Δεν θ’ αφήσει!
Aλλότες, ποιος είχε έγνοια για τσι ξένους
γερόντους, απου δέρναν οι δικοί ντως;
Μα ‘δα, ο καθανείς, ως θα-ν ακούσει
να δέρνουν ξένο γέρο, θα μοντάρει,
να τον’ αειδάρει! Φόβο λώ, θα-ν έχει
μην είναι τάξε ο κύρης του! Γροικάς μου;
BΛEΠYPOΣ
Mωρε καλά τα λες, οσα κι αν είπες,πούρι!
Μα πε μ’ εμένα, αν τύχει και μου ράξει
εκείοσές ο ‘Πίκουρος! Kατέχεις!
Γή κειοσές ο Aσπροκουτελάτος
και πούνε με αφεντάκη! Eιντα θα κάμω;
δεν θα με πιάσει πόνος να το ‘κούσω;
XPEMHΣ
Nτα για’ δε λές για τ’ άλλο; Aπου θά ‘ναι
το τρις χειρότερό ντου!
BΛEΠYPOΣ
…………………… Ποιο κουμπάρε;
XPEMHΣ
Να σου μοντάρει λ’ω να σε φιλήσει
ο Aρίστυλλος και να σε πει πατέρα!
BΛEΠYPOΣ
Ναι, μα θα σύρει μούγκρινο μεγάλο
και δάκρυα ποταμούς από το κλάημα!
XPEMHΣ
Δεν πα να λες! Kι εσένα θα πομείνει
του φλόμου η μυρωδιά κι η ψακωτήρα
ΠPAΞAΓOPA
Nαι σας, μα αυτός εγίνηκε πλια πρώτας!
Πρίχου να βγει ο νόμος ο καινούργιος!
Mην έχεις φόβο, δεν θα σε φιλήσει!
BΛEΠYPOΣ
Aμε στο διάολ’ άμε! Για-ε πράμα,
που θελ’ ‘α πάθω ο μαύρος! Για-ε πράμα!
Κι ας είναι εδά, τα έρμα μας χωραφια,
ποιος θα τα καλουργά;
ΠPAΞAΓOPA
…………………… Oι δούλοι λέω!
Eσύ δροσά δεν θα ‘χεις να σε γνοιάζει.
Μονο πως θα στολίζεσαι, την ώρα 
απου βουτά ο γι-ήλιος και σκιανιάζει,
στα δείπνα να πηγαίνεις στολισμένος!
BΛEΠYPOΣ
Και που θα βρίχνω ρούχα για τα δείπνα;
Eίντα; Να μη ρωτήξω τέθοιο πράμα;
ΠPAΞAΓOPA
Εχετε για εδά! Κι απώς για τ’ άλλα
εμείς μωρέ θα ‘φάνομε και ρούχα!
BΛEΠYPOΣ
Να σε ρωτήξω σκιας ενα άλλο πράμα:
Aν τύχει ενούς και δικαστεί απ’ τσ’ άρχους
να πάει να πλερώσει για την κρίση.
Πού θά ‘βρει τα λεφτά; Δεν είναι δίκιο
να πάρει απ’ τα συμισακά; E, πέ μου!
ΠPAΞAΓOPA
Δεν θα ξαναγενούνε πώδε δίκες!
BΛEΠYPOΣ
Σούς! Mη το λές κι εχάθηκες! Γροικάς μου;
XPEMHΣ
Κι εμένα ετσά μου φαίνεται! Ως το ‘πε!
ΠPAΞAΓOPA
Και γιαειντα μπρε καημέχαρε – για πε μου!-
θα γίνουνται οι δίκες;
BΛEΠYPOΣ
………………….. Γιαειντα λέει;
Για χίλιες μύριες αφορμές κι αιτίες.
Πε πως κιανείς χρωστεί και δεν τα δίδει!
ΠPAΞAΓOPA
Nτα πού μωρέ καημέχαρε, καλέ μου,
θα βρει ο τοκιστής λεφτά να δώσει
σαν είναι αυτά συμισακά; Nτενέκα!
Σάοικα από κλεψά τα ‘χει ποτάξει!
XPEMHΣ
Καλά τα λες, μα την θεά, σου λέω!
BΛEΠYPOΣ
E, πε μου κι ένα-ν άλλο: Oσους μεθούνε
κι απώς καταμουρίζουνε τσ’ αθρώπους
και χιλιοβλαστημούνε, μ’ είντα τρόπο
θα τσι καταχερίσεις; E, για πε μου;
Δυσκολο ‘ν’ τουτονά μαθώς!
ΠPAΞAΓOPA
………………………….. Kαλέ μου!
Mε τση κοιλιάς τον τρόπο! Tο φαί ντως!
Θα τως το κόψω ζάβαλες! Kιαμ’ είντας;
Οτι ώρα κακοπάθει η κοιλιά ντως,
ποιος θα βρεθεί να κάνει τον καμπόσο;
BΛEΠYPOΣ
Kι είντα; Δεν θα ξαναφανεί κιανείς να κλέφτει;
ΠPAΞAΓOPA
Να κλέφτει, μωρε, είντα; Tα δικά ντου;
BΛEΠYPOΣ
Ναι! Kαι δε θα σε γδύνουνε τσι νύχτες;
XPEMHΣ
Ε, όϊδα! Στο σπίτι σ’ αν ξωμένεις!
ΠPAΞAΓOPA
Mηδε στην πόρτα ομπρός, ωσάν αλλότες!
Oύλοι μαθώς θα-ν έχουνε να τρώνε!
Kι αν ειν κιανείς και θέλει την ρασά σου,
αμοναχός θα του τη δείνεις, λέω!
Γιαειντα θ’ αντιπατήσεις; Πέ μ’ εμένα!
Γιαμιάς, θα πάς στο μαγατζέ τση χώρας
να πάρεις μιαν καινούργια να σ’ αρέσει!
BΛEΠYPOΣ
Και ζάρια δεν θα πάιζουν οι γι-αθρώποι;
ΠPAΞAΓOPA
Γιαειντα μωρέ, θα παίζουνε τα ζάρια;
BΛEΠYPOΣ
Και με τα σπίθια είντα λες να κάμεις;
ΠPAΞAΓOPA
Συμισακά κι αυτά! Kιαμ’ είντας πούρι;
Διασάκι θα το βγάλω να ‘ν’ η χώρα
ούλη ένα σπίτι ζάβαλες! Γροικάς μου;
Τρύπες εις τσι μεσότοιχους θ’ ανοίξω
να σμίγομ’ οι αθρώποι, να μιλούμε
δίχως ασκονταφνίδες και μπεντένια! 
BΛEΠYPOΣ
Kαι πού θα στρώνεις τάξε, τα τραπέζα,
να τρώμε οι γι-άντρες;
ΠPAΞAΓOPA
…………………… Ε, καημέχαρέ μου!
Oύλα τα δικαστήρια θα πιάσω
κι ούλα τα φόρα που ‘χετε και πάτε
να τα γεμίσω λώμπης, με τραπέζα
BΛEΠYPOΣ
Kι είντα θα κάμωμ’ απο ‘δα και πέρα
την πέτρα, απου ‘βγαίναν οι ρητόροι;
ΠPAΞAΓOPA
Σταμνιά θα την γεμίσω και κανάτες
κι απώς, θα βγάλ’ απάνω τα κοπέλια,
να τραγουδούν τα βάλη του πολέμου,
για τσ’ αντρειωμένους παίνια! Mα θα λένε
και για τσι λαγουδόκαρδους! Γροικάς μου;
Να ντρέπουνται μαθώς και να μην τρώνε!
BΛEΠYPOΣ
Καλό, μα το θεό και τούτονά ‘ναι!
Και πού θα βάλεις σκιας τα κασελάκια
απου ‘χουνε τα μπολεθιά για πέ μου!
ΠPAΞAΓOPA
Στο φόρο θα τα φέρω τα παντέρμα,
στ’ Aρμόδιου το κόνισμα από κάτω
κι απόκειας, το λαό θ’ ανεμαζώξω,
να σύρει μπολετί ο καθανείς τως
και κατα το ψηφίο που θα σύρει,
ο καθανείς, θα μάθει να κατέχει
πού θα γλακά να τρώει! Kι όσοι σύρουν 
το Bήτα θα χαρούν και θα γλακούνε
εις το τσαρσί του βασιλειά να φάνε
το σκεπαστό. Κι όσοι θα σύρουν θήτα 
θα πάνε στ’ αποδίπλα. Kι όσοι σύρουν 
το Kάππα το ψηφίο θα γλακούνε,
εκειά που παζαρεύγουνε τ’ αλεύρι!
BΛEΠYPOΣ
Κι ανε τσι καπακιάσουν τα μιγόμια;
ΠPAΞAΓOPA
Ε, όϊδα! Για να χαφτούν θα πάνε!
BΛEΠYPOΣ
Kι όσοι δεν σύρουν μπολετί με γράμμα;
Αφάωτοι θα στέκουν πέρα πέρα;
Και θα τσι ‘ποζυγώνουν απ’ τσι ταύλες;
ΠPAΞAΓOPA
Μα είντα λέω τοσην ώρα ζάρε;
Οσον καιρό θα στέκει-ν η γι-εξά μας,
ετσά ροσφαϊλίκι δεν θα γένει
Oύλα θα σας τα δείνομε μπερκέθια!
Oύλοι σας θα γιαγέρνετ’ απ’ τα γλέντια
πιομένοι, φαωμένοι, με στεφάνια
και θα κρατείτε το δαυλό να φέγγει!
Kαι θα ‘ναι κι οι γυναίκες στα σοκάκια
και θα γλυκοφωνιάζουν στσι γλετζέδες:
“ελάστε ‘πά να ιδείτ’ είντα κοράσι
έχομε φυλαμένο για δικού σας!”
Μα θα ‘ναι κι άλλες όξω απ’ τσι λοτζέτες
και θα φωνιάζουνε κι αυτές “ Eλάστε!
Ελάστε επά, απου ‘ναι η δική μας,
πλια όμορφη και πλι’ άσπρ’ απ’ την δική ντως!
Μα πρίχου την φραθείτε, μ’ όνομί’ μας
θα θέσετε! Eλάστε να χαρείτε!”
Eτότεσάς μαθώς τα χαμαντράκια
στσι διωματάρηδες ξοπίσω θα κλουθούνε
και θα τωνε φωνιάζουν “Kουμπαράκια!
Είντα γλακάτε ζάβαλες; Πού πάτε;
Δροσά δεν θα πετύχετε! O Nόμος
για τσι κακοτερένιους λέει, πούρι
και για τσ’ ασκημοθώρητους, πλια πρώτας
να πάμε να γαστρώσομε! Γροικάτε;
Αμέτε σκιας, εδά κι εσείς να βρείτε
τση μεταξοσυκιάς καινούργια φύλλα
κι απής τηνε τυλίξετε  πιτήδια, 
κάτσετε να την παίξετε στον πόρο”
Eίντα; Kαι τούτονά δε θα σ’ αρέσει;
BΛEΠYPOΣ και XPEMHΣ 
Aν μας αρέσει! Πλια κι από καλό ‘ναι!
ΠPAΞAΓOPA
Να πιάσω σκιας, να φύγω ‘δα, να κατεβώ στο φόρο.
Για να ‘μαι εκειά, σαν φέρνουνε τα μπράτη στο κοινάτο!
Mονο να πάρω κι αλλη μια, την πλια καλόφωνή ντως
να κάνει την τελάλισσα! Μα είντα μου γρινιάζεις;
Eμένα δεν εβγάλανε αρχόντισσα του τόπου;
Ε, πρέπει ‘δα να π’ ‘α διαστώ να στρώσουνε τσι τάβλες.
Να φάτε μπρε πρώτη φορά απ’ τα συμισακά μας.
Να φάτε να γλεντίσετε να πιείτε, να φραθείτε
BΛEΠYPOΣ
Ε, μά! Aπο ν-τα σήμερο θα αρχίξομε τα γλέντια;
ΠPAΞAΓOPA
Κιαμ’ είντας! Ως σας το ‘ταξα! Κι απώς, θα π’ ‘α μαζώξω
Όσες πουτάνες βρίχνουνται και θα τσι σταματήσω!
BΛEΠYPOΣ
Και γιαειντα ‘δα;
ΠPAΞAΓOPA
……………… E, μά! E, μά! Δεν το νιωσες καλέ μου!
για να χουνε ετούτεσές απ’ τσ’ άντρες τα ξαθέρια!
Kιαμ’ είντας! Και φρουκάσου μου: Mούτε κι οι δούλες πρέπει
να μου στολιβιολίζουνται  κι απώς να μην αφήνουν
έναν από τσ’ αρδενικούς στσι λέυτερες για να χουν.
Κι αν θένε πούρι βάτεμα, ας έχουνε τσι δούλους!
Για τούτους, το κατσούλι ντως αν θένε ας μαδούνε!
BΛEΠYPOΣ
Ε, στένου σκιας να στολιστώ για να σε συνεπάρω!
Να με θωρούν να λέσινε: E, τον παντέρμο άντρα
απου ‘χει η γι-αρχηγίνα μας!
XPEMHΣ
………………………….. Κι εγώ θα μπω στο σπίτι!
Να πα να βρω τα μπράτη μου, να βρω τα έχητά μου!
Να τα γλακώ στην αγορά, απής τα ‘πομετρήσω!
XOPOΣ
(ανευ χορικού)
XPEMHΣ
Αειντες κνισάρα, κλούθα μου! Eβγα ‘συ, πρώτη πρώτη,
απ’ ούλα τ’ άλλα έχητα. Πόρισ’ από την πόρτα!
Eρχου μωρή και στέσου ‘πα σάν την καλή κοπέλα
και πέ πως είσαι σαν κειεσάς, που, στην αλητανεία,
κρατούν τον πάχτο τση θεάς κι είν’ άσπρες σαν το χιόνι,
μα ‘συ μου το κοσκίνισες με τα σακιά τ’ αλεύρι!
Πού ‘ναι μωρέ, τα στρίποδα; Mπουγαδοτσίκαλό μου!
Πόρισε όξω! Πόρισε! Ωφου το μαυρισμό σου!
Ε, μά! Tάξε πως έψηνες του κακο-Λυσιστράτη
βαφή, να βάψει τα μαλιά, τα γενομούστακά ντου!
Kάτσε κειδέ! Iδια κειά-ε! Στα στρίποδα απο πίσω!
Πού ‘ναι το χτένι! Eλα ‘πα! Πού ‘ν’ το σταμνί! Iδέ το!
Eλα παέ καλό σταμνί! E, ‘ν’ και το σταμνοστάτη!
Εβγα κι εσυ χερόμυλε, τραγουδιστή πιτήδιε!
Πόσες φορές με σήκωσες με το κελαηδισμό σου,
για να γλακώ στην συναξη, πρίχου ‘ποδιαφωτίσει!
Πού ‘ναι κι η σκάφη; Σκάφη μου! Eλάστε μπρε! Eλάστε!
Μελισοβράσκια πού ‘σαστε! Eκειδε στέσετέ τα!
Φέρετε δα και τα κλαδιά τσι λιόφουντες! Ακαίριες!
Βάλε τα ‘κειε! Ιδια κεια-έ! Η παραθιά μου πού ‘ναι;
Η τρίποδη! Βάλε την ‘κειέ. Φέρε και το λαϊνι!
Βάλε το ομπρός στην παραθιά! Που ‘ν’ τα ψιλά μου μπράτη;
Βάλε ετά τα τσικάλια μου και τ’ αποδέλοιπά μου!
ΑΝΤΡΑΣ
Ξάνοιξε ‘κειέ μια καταδιά, Εγώ κουμπάρε Χρέμη
δε δείνω στα σιμισακά δροσά απ’ τα δικά μου!
Ε, μά! Ντα δεν ειμαι τροζός! Δεν είμαι ‘γω μουσκάρι!
Εγώ μαθώς, τσι τρουλιδιές τρομάσω και φοβούμαι!
Ναι μα το θιο! Θελω μπλια μπρος το πράμα να ‘ξετάσω! 
Κιαμ’ είντας; Να πρωτοσκεφτώ. Να πρωτοντουχιουντίσω
Κι απώς θα ιδώ! Είντα θαρείς; Εγώ, θα π’ ‘α πετάξω
τον ίδρωτα απου ‘χυσα κι οσά ‘χω στερεμένα;
Ε, όϊ ‘δα! Δεν τα πετώ, πρίχου να ιδώ σου λέω!
Πρίχου να συβαστώ μαθώς! Οϊ ν-ωσάν εσένα!
Ειντά ‘ναι πούρι τούτανέ τα γκάγκαρα κουμπάρε;
Κοντό σε άλλο σπίτι πας και τα ‘χεις βγάλει όξω
Γή στα λεφτά στενεύγεσαι και δείνεις τα αμανέτι;
ΧΡΕΜΗΣ
Μπρε! Κιαολιάς!
ΑΝΔΡΑΣ
………………. Ε, γιάειντα σκιας τα ‘χεις αράδ’ αράδα;
Κοντό για τον Ιέρωνα, νά ‘ρθει να τα πουλήσει;
ΧΡΕΜΗΣ
Ε, όϊ –δα, μα το θερί! Στην αγορά τα πάω!
Δίδω τα για συμισακά! Ετσά δε λέ’ ο νόμος
απου ‘ψηφίσαν’ οπροχθές;
ΑΝΔΡΑΣ
……………………… Σιμισακά τα δίδεις;
ΧΡΕΜΗΣ
Ως με θωρείς και σε θωρώ!
ΑΝΔΡΑΣ
………………………… Ε, μά μωρέ κουμπάρε!
Μα το θεό δεν έχεις νου!
ΧΡΕΜΗΣ
…………………….. Μα είντα λες κουμπάρε;
Εγώ δεν έχω τάξε νου;
ΑΝΔΡΑΣ
…………………… Κιαμ’ είντα μπρε κουμπάρε!
Ντα αυτό ‘ναι εφταφάνερο!
ΧΡΕΜΗΣ
…………………………Σιγά σιγά κουμπάρε,
θα πεις πως δεν είναι πρεπό τσι νόμους να γροικούμε!
ΑΝΔΡΑΣ
Ποιους νόμους, μπρε κουμπάρε μου;
ΧΡΕΜΗΣ
…………………………… Τσι νόμους μπρε κουμπάρε!
Απου ψηφίσανε οπροχθές!
ΑΝΔΡΑΣ
……………………….. Τσι νόμους που ψηφίσαν;
Εσύ κουμπάρε, τα ‘χασες!
ΧΡΕΜΗΣ
………………………. Εγώ τα ‘χω χαημένα;
ΑΝΔΡΑΣ
Ναι, μα το θιο, κουμπάρε μου! Χαημένα για χαημένα!
ΧΡΕΜΗΣ
Εγώ κουμπάρε τα ‘χασα; Απου κλουθώ του νόμου;
ΑΝΔΡΑΣ
Κι είντα θαρείς κουμπάρε μου; Ο που ‘χει νου και γνώση
πρέπει του νόμου να κλουθά;
ΧΡΕΜΗΣ
…………………………. Κιαμ’ είντα μπρε κουμπάρε;
ΑΝΔΡΑΣ
Μόνο τα έχνη κάνουνε, κουμπάρε, πως κλουθούνε!
ΧΡΕΜΗΣ
Κι είντα μαθές, κουμπάρε μου, εσύ δε θα τα δώσεις
να μπούνε στα συμισακά, τα μπράτη τα δικά σου;
ΑΝΔΡΑΣ
Εγώ κουμπάρε θα σταθώ, να ιδώ είντα θα κάμει
πρώτας ο κόσμος ο πολύς!
ΧΡΕΜΗΣ
…………………………. Ε, μά μωρέ κουμπάρε!
Ντα είντα λες να κάμουνε; Ούλοι ντως θα τα δώσουν!
ΑΝΔΡΑΣ
Και να το ιδώ κουμπάρε μου, δε το πιστεύγω πούρι!
ΧΡΕΜΗΣ
Κουμπάρε, ντα δεν έχουν στην στράτα άλλο βαϊζι!
ΑΝΔΡΑΣ
Δεν πα’ να βαϊζέρνουνε, Κουμπάρε!
ΧΡΕΜΗΣ
………………………………… Ντα δε λένε,
κουμπάρε, πως θα πάσινε κουβαλητά τα μπράτη
οι γι-‘ιδιοι!
ΑΝΔΡΑΣ
………… Δεν πα’ λέσινε! Ας τσι κι ας λεν κουμπάρε!
ΧΡΕΜΗΣ
Μα ‘συ κουμπάρε, ως σου γροικώ, που δεν πιστεύγεις πράμα,
πας να με σκάσεις!
ΑΝΔΡΑΣ
…………………. Ανε θες, κουμπάρε μην πιστεύγεις!
Αθρώπου!
ΧΡΕΜΗΣ
………. Απ’ τον ουρανό φωθιά θα ρίξει ο Δίας
ως σε θωρώ, κουμπάρε μου, να πέσει να σε κάψει!
ΑΝΔΡΑΣ
Αλλους θα κάψει ζάβαλες! Γροίκα παε κουμπάρε!
Αληθινά θαρεύγεσαι πως όποιος έχει γνώση,
θα π’ ‘α δωσει τα έχη ντου. Ντα πατρογονικό μας
δεν έχομε συνήθειο να πέρνομε; -Γροικάς μου;-
Οϊ να πα να δείνομε! Ντα κι οι θεοί κουμπάρε,
-δεν είδες ζάβαλες ποτές τ’ αγάλματα πως στέκουν
να καταλάβεις;- κι οι θεοί, που τσι παρακαλούμε
να μας-ε δώσουν τούτονέ και τ’ άλλο στέκουν πούρι
κι έχουν την χέρα ντως μπροστά κι η χαχαλιά ντως χάσκει
όϊ να δώσουν –για-ε ‘δα!- να πάρουνε γυρεύγουν!
ΧΡΕΜΗΣ
Μωρ’ άγωμε στον διάολο κουμπάρε να κατέχω 
που σ’ έχω! Για’ ειντά ‘πενε! Αφεις με ορνικώς μου!
Να ξετελέψω την δουλειά και να τα μορφοδέσω!
Πού ‘ναι το συτζιμάκι μπρέ;
ΑΝΔΡΑΣ
………………………… Κουμπάρε, στην αλήθεια
θες να τα δώσεις;
ΧΡΕΜΗΣ
…………… Ναι μωρέ! Κι έχω να δέσω ακόμη
δυο στρίποδα! Μα κάμ’ ετσέ κουμπάρε!
ΑΝΔΡΑΣ
…………………………………….. Μη κουμπάρε!
Ε, ‘δε μωρέ, μια τρουλιδιά! Ανήμενε, σου λέω,
να ιδείς ειντα θα κάμουνε κι οι γι-άλλοι!
ΧΡΕΜΗΣ
……………………………………… Πέρα πέρα!
Ειντα να κάμω είπες μου κουμπάρε,
ΑΝΔΡΑΣ
…………………………………. Ν’ ανημένεις
να ιδείς κουμπάρε μου, να ιδείς τσ’ άλλους είντα θα κάμουν
κι απόκειας, ξανανήμενε!
ΧΡΕΜΗΣ
……………………… Γιάειντα μωρέ κουμπάρε!
ΑΝΔΡΑΣ
Ημπας γενεί, κουμπάρε μου, σεισμός, γή μπας και πιάσει
ποθές φωθιά! Γιαειντα μαθώς, η πρώτη τζη θα είναι!
Γή μπας περάσει απ’ ομπρός, σ’ όσους γλακούν να δώσουν 
κιαμιά κατσούλα κοργιαλή κι αλλάξουν την στραθειά ντως!
Κουμπάρε ‘συ ‘χασες τον νου!
ΧΡΕΜΗΣ
……………………….. Συχώρεσέ μου θέ μου!
Καλά θα την επάθαινα, μα το θεό κουμπάρε
να μη μπορώ στην υστεριά τα έχη μου να δώσω!
ΑΝΔΡΑΣ
Ναί σου κουμπάρε! Μη γλακάς, μα δε θα χάσεις! Ναί σου!
Μα αυτοί θα σ’ τα κρατηξουνε, αν πας και ταχυτέρου!
ΧΡΕΜΗΣ
Θα πεις μαθώς;
ΑΝΔΡΑΣ
……………… Κιαμ’ είντα λες; Κατέχω τσι κουμπάρε!
Αυτοί γοργοψηφιζουνε, πρίχου καλοσκεφτούνε,
μα γοργαλλάσουν κεφαλή κι αρνιούνται την βουλή ντως 
ΧΡΕΜΗΣ
Ναι, μα εδά κουμπάρε μου, θαρώ πως θα τα δώσουν!
ΑΝΔΡΑΣ
Κι αν δε τα δώσουνε μαθώς;
ΧΡΕΜΗΣ
………………………Μη μελετάς κουμπάρε!
Εδά ‘ν’ που θα τα δώσουνε!
ΑΝΔΡΑΣ
…………………………. Κι είντ’ ‘α γενεί κουμπάρε,
αν τύχουνε καμπόσοι επά, για να τσ’ αλικοντίσουν;
ΧΡΕΜΗΣ
Ετότεσάς, θα βγάλομε τα μάθια μας κουμπάρε!
ΑΝΔΡΑΣ
Κι αν είναι εκείνοι πλια γεροί; Είντ’ ‘α γενεί κουμπάρε;
ΧΡΕΜΗΣ
Μωρ’ δεν πα να ‘ναι! Ιδια κεια τα μπράτη μου θ’ αφήσω!
ΑΝΔΡΑΣ
Κι αν πα’ να στα πουλήσουνε; Είντ’ ‘α γενεί κουμπάρε!
ΧΡΕΜΗΣ
Δεν πας στο γέρο διάολο, κουμπάρε να μου λείπεις!
ΑΝΔΡΑΣ
Ντα είντα διάφορο θα βγει κουμπάρε και να πάω,
ως λές, στο γέρο διάολο;
ΧΡΕΜΗΣ
…………………….. Ενα καλό θα κάμεις!
ΑΝΔΡΑΣ
Φηρί φηρί, κουμπάρε μου, τα μπράτη θες να δώσεις!
ΧΡΕΜΗΣ
Ναι μωρε! Ναι! Ιδια δα-ε είδα και τσι γειτόνους,
που πάνε να τα δώσουνε!
ΑΝΔΡΑΣ
………………………. Εδά να κάτσω θέλει,
να ιδώ, αν δώσει κάτιτίς ο Αντισθένης λώμπης!
Απου και για να χέσει μπρε, θέλει τριάντα μέρες!
ΧΡΕΜΗΣ
Μωρε δε πας στο διάολο!
ΑΝΔΡΑΣ
……………………….Ντα ο Καλλίμαχός σας!
Ο μέγας άρχος του χορού! Κοντό να πάει θέλει,
να δώσει στα συμισακά πράμα από τα δικά ντου;
ΧΡΕΜΗΣ
Σάοικα θα ‘ναι πλια πολλά κουμπάρε, απ’ του Καλλία!
ΑΝΔΡΑΣ
Εσύ κουμπάρε, ως το πας τα έχη σου θα χάσεις!
ΧΡΕΜΗΣ
Πάλι κουμπάρε, έρχιξες να κλαις να μην αρνεύγεις!
ΑΝΔΡΑΣ
Εγω κλαιω κουμπάρε μου. Θαρείς πως δεν γατέχω,
ειντα λογιώς τα κάνομε κι είντ’ αποξετελεύγουν
ετσα βουλές; Κοντό ξεχνάς πως έλλαξε-ν ετότες
ο νόμος μπρε για τσ’ αλυκές;
ΧΡΕΜΗΣ
………………………….. Λες να μην το κατέχω;
ΑΝΔΡΑΣ
Κι ο γι-άλλος; Που ψηφίσαμε για τσι κατρίνες πούρι!
ΧΡΕΜΗΣ
Κατέχω τον κι εκείονά! Θαρείς πως δε κατέχω;
Κι έπαθα ‘τότες εζημιά. Σταφύλια ‘χα δοσμένα
κι επήρα, πλια από χαχαλιά κατρίνες μπακιρένιες.
Κι εγλάκουνε στην αγορά, να πα να πάρ’ αλεύρι
κι ότι ώρα το σακούλι μου ένοιγα να πλερώσω,
βάνει ο τελάλης τη φωνή: “Γροικάτε λ’ω, γροικάτε!
Απο ν-τα ‘δα κι ομπρός κιανείς μην παίρνει μπακιρένια
λεφτά! Να παίρνετ’ αργυρά!” Γροικάς εκειά ‘να πράμα;
ΑΝΔΡΑΣ
Είδες εδά κουμπάρε μου! Ντα δε λες το στερνό μας; 
Θυμάσαι πούρι τσ’ όρκους μας και τα ποδώματά μας 
σαν είπεν το Ευριπιδιό κι εψήφισαν ο κόσμος,
το νόμο, για να παίρνομε απ’ τα σαράντα το ‘να; 
Θυμάσαι, απου λέγαμε, πως θα ‘βγανε ο τόπος,
πλια από διακόσια τάλαντα; Κι ολόχρυσα; Μα που ‘ν τα; 
Τάπα ξετέλεψ’ η δουλειά! Κι απόκειας, ούλοι πάλι 
ερχίξαμε κι ελέγαμε: Ε, σκυλο-Ευρεπίδη, 
μαύρισμα-ν απου σου πρεπε!
ΧΡΕΜΗΣ
…………………….Καλά τα λες κουμπάρε! 
Μα αυτά ναι μπλιο πολλά παλιά! Εις το καιρό μας πούρι.
Εδά ναι μπλιο στα πράματα τα θηλυκά, κουμπάρε!
ΑΝΔΡΑΣ
Κατέχω το κουμπάρε μου και μα το θιο τον ένα,
θα ‘χω το νου μου ζάβαλες, να μη με κατουρήσουν!
ΧΡΕΜΗΣ
Μωρ’ άστ’ αυτά! Εσύ μιλείς κατά το νου-ν απου ‘χεις
Κοπέλι, φέρε μου μωρέ την βέργα να φορτώσω!
ΤΕΛΑΛΙΣΣΑ
Γροικάτε επά! Γροικάτε λ’ω άντρες και χαμαντράκια:
Από ντα ‘δα και σήμερα εμένα θα γροικάτε!
Αειντέστε εδά, γερά γερά, να πάτε στσ’ αρχηγίνας.
Να σύρετε τα μπολεθιά, απου ‘χει διατάξει
κι αυτή θα πει του καθενούς απ’ τσ’ άντρες πού θα πάει
να φάει, τάξε! Εστρώσανε τσι ταύλες κι ανημένουν
μ’ ούλα του κόσμου τα καλά! Εστρώσαν και τσι κλίνες!
Εκειά να ιδείς καλές προβιές! Εκειά να ιδείς στρωσίδια!
Εσυγκεράσαν το κρασί! Κι αράδα αράδα στέκουν
οι μοσκομυροπώλησσες! Εκόψαν και τα ψάρια
νταγκούνες να και ψήνουνται! Ε, δε λαγούς στσι σούβλες!
Ε ‘δε ψωμιά ανεβατά! Ε ‘δέ στεφάνια λέω!
Ε ‘δε ροβύθια και κουκιά στην άμμο φουρνισμένα!
Ερχίξανε κι οι κοπελιές και βράζουνε την φάβα.
Κι αναμεσώς στσι κοπελιές, ο Σμοίος είν και στέκει
με την στολή του ιππικού και πλύνει χρειασίδια!
Κι ο Γέρων, με το ράσινο καπότο πέρα πέρα
και τα τσαρδίνια εις τ’ ατζά, χασκογελά και κάνει
το νάτος σ’ ένα ντέλουκα. Και πέρα πέρα έχει
πετάξει τα κλαρόνια ντου και το παλιό-ν του ράσο!
Αειντέστε μπλιο! Γλακάτε επά! Οι ψωμερές εβγήκαν
κι εστάθηκε-ν ο φούρναρης και σας-ε περιμένει!
Αειντέστε! Ακόνισετε τ’ αντόδια σας κι ελάστε!
ΑΝΔΡΑΣ
Ε, πάω σκιας κουμπάρε μου! Είντα μαθώς να κάμω;
Σαν ετσα τ’ αποφάσισε η πολιτεία!
ΧΡΕΜΗΣ
………………………………… Στένου!
Που πας μωρέ; Ντα έδωκες τα έχη στο κοινάτο;
ΑΝΔΡΑΣ
Εδά, απου θα τρώμενε, κουμπάρε, θα τα δώσω!
ΧΡΕΜΗΣ
Ε, όϊ κι απής φάμε-νε, κουμπάρε! Πρίχου φάμε!
Αν έχουν νου στην κεφαλή ζάβαλες οι γυναίκες!
ΑΝΔΡΑΣ
Μα θα τα δώσω! Σάοικα! 
ΧΡΕΜΗΣ
………………………. Πότες μωρέ κουμπάρε;
ΑΝΔΡΑΣ
Κουμπάρε, είντα θες εδά, ήμπας δε θα μ’ αφήσεις;
ΧΡΕΜΗΣ
Μωρ’ είντα λες κουμπάρε μου;
ΑΝΔΡΑΣ
…………………………. Οτι γροικάς κουμπάρε!
Αλλοι θα π’ ‘α τα δώσουνε πλια ύστερα από μένα!
ΧΡΕΜΗΣ
Μωρε, πού χαζιρεύγεσαι να πας; κοντό να φάεις;
ΑΝΔΡΑΣ
Κιαμ’ είντας κουμπαράκι μου. Ο πατριώτης άντρας
πρέπει τον τόπο να βοηθά!
ΧΡΕΜΗΣ
……………………….. Κι αν τύχουνε κουμπάρε
για να σ’ αλικοντίσουνε καμπόσοι;
ΑΝΔΡΑΣ
………………………………. Κια! Κουμπάρε
κι αν τύχουνε, την κεφαλή θα σκύψω να μοντάρω!
ΧΡΕΜΗΣ
Κι αν ήμπας σε βεργώσουνε κουμπάρ’ είντα θα κάμεις;
ΑΝΔΡΑΣ
Μμ! Τσι γυναίκες ζάβαλες γιαμιάς θα καταγγείλω!
ΧΡΕΜΗΣ
Κι αν ήμπας σ’ ανεμπαίξουνε είντ’ α γενεί κουμπάρε;
ΑΝΔΡΑΣ
Ιδια στην πόρτα θα σταθώ κουμπάρε ν’ ανημένω!
ΧΡΕΜΗΣ
Να κάμεις είντα για το θιο; Πέ μου μωρέ κουμπάρε!
ΑΝΔΡΑΣ
Να των-ε κλέψω τα φαγιά, οντε τα βάνουν μέσα!
ΧΡΕΜΗΣ
Ε, κλούθα σκιάς! Μπρε Σίκωνα! Παρμένονα! Ελάστε
Πάρτε τα κατσιμάνταρα κι άειντεστε!
ΑΝΔΡΑΣ
………………………………….. Ε, κουμπάρε!
Δώ’ μου κι εμένα κάτιτις και θέλω να σ’ αειδάρω.
ΧΡΕΜΗΣ
Μη ‘γγίξεις! Μη! Παραίτησε! Αφεις τα και φοβούμαι,
πως σαν τα κουβαλήσομε ομπρός τση στρατηγίνας,
θα πεις πως είν’ ελόγου σου τα μπράτη τα δικά μου!
ΑΝΔΡΑΣ
Ε, μα καζάς για το θεό! Αλλο μαθώς τερτίπι
πρέπει να βρω, τα έχη μου ακαίρια να κρατήξω!
και να ‘μαι μετα ‘λόγου ντως να χάφτομαι! Μα είντα;
Ας πάω ‘δα μπας και χαφτώ και θα το βρω! Οϊ λέω,
εγω ‘χω νου!
ΧΟΡΟΣ
(ανευ χορικού)
ΓΡΙΑ Α’
Ε, μά μωρέ! Ισαμε εδά δεν είναι περασμένος
Μουδ’ ένας άντρας! Για-ε εκειέ! Κι επέρασε κι η γι-ώρα!
Και στέκω πώδε και φορώ το βυσινή φυστάνι
κι έπαστουρώθηκα μαθώς τα ψήθια σαν τον τοίχο!
Και σιγοτραγουδώ πα-ε, μόνη κι αμοναχή μου,
ήμπας και μου σταθεί κιανείς, ας είν και περασάρης
με τα τερτίπια τούτανά! Ελάστε μωρε Μούσες
και βάλετε στ’ αχείλια μου ένα γλυκύ τραγούδι,
κιανένα μερακλίδικο σκοπ’ απ’ την Ιωνία!
ΝΕΑΝΙΣ 
Λουβώγρια! Εμα μωρή; Εσύ μωρή κουτσάβλα!
Εσύ πρωτόρθες έπαέ; Είντα μωρή εθάριες;
Πως δεν θελ’ ‘α με βρεις μαθώς να κάτσεις μοναχή σου
να γλυκοτραγουδήξεις ε; Κι αν ήτον περασάρης
αμοναχή θελ’ ‘α φραθείς; Τραγούδιε δα πατσαύρα!
Μα τραγουδώ λέω κι εγώ! Κι είντα; Καλά κατέχω
πως ξεβαριούντ’ οσοι θωρούν μα είντα θες να κάμω
αιτία θα γενεί κι αυτό για να γελάσουν πούρι!
ΓΡΙΑ Α’
Μωρ’ αγωμε στο διάολο. Ε, ‘ν’ μιαν ψωλή να παίξεις!
Κι εσύ, καλέ, μαντουρατζή, πιάσε μπλιο την μαντούρα
και λάλησέ μ’ ένα σκοπό, να μου ταιριάζει ζάρε
Κι εμέ κι εσέ! Αειντές αειντές! Αειντες σου λέω άειντες:
Οποιος το καλό γυρεύγει, εις την ζήση ντου να βρει,
μετ’ εμέ να ρθει να θέσει, να χορτάσει να φραθεί!
Δεν γατέχουν τα κοπέλια, μούδε πως μπαιν’ η γι-αρχή,
μόνο οι κωλοπετσωμένες γράδες το ‘χουν κατοχή!
Γρά αν είσαι, σαν κι εμένα, τον καημό ‘χεις στην καρδιά,
να ‘χεις άντρα κάθα μέρα και να φραίνεσ’ αγκαλιά
Μα οι νέες, πετασάρες! Μό’ς τρυγήσουν επαέ
γλακουν άλλο να γυρέψουν μπας και χάσουνε μεζέ!
ΝΕΑΝΙΣ
Μη ζηλεύγεις τσι κοπέλες, απου το ‘χουν τρυφερό,
μυρωμένο, σταλισμένο εις την μέση των μερώ’!
Σαν τα μήλα ‘ν’ τα βυζά ντως και του έρωντα αθοί
για δικού ντως λουλουδιούνε, απ’ το βράδυ ως το πρωί!
Μα εσύ, γριά πανώκλα κι αν μαδιέσαι κι αν γελάς
κι αν τα ψήθια σε κουκλώνουν, για το θάνατο φελάς!
ΓΡΙΑ Α’
Ε, απου να σου στουμπώσει κάθα τρύπα στο κορμί
και να σπάσει το κλινάρι, απου κείτεσαι μωρή!
Απου όφις να σου τύχει, εις το στρώμα σαν θα πας
να τον-ε σφιχταγγαλιάσεις κι όϊ ‘κειος που πεθυμάς!
ΝΕΑΝΙΣ 
Αχι κι είντα θα πογίνω, πάλι ο καύκος μου ξαργεί
κι είν’ κι η μάνα μου και λείπει και ξομένω μοναχή!
Είντα άλλο μπλιο να κάμω; Είντα άλλο να διαστώ;
Είντα να πρωτομιλήσω; Αχι, κι είντα μπλιο να πω;
Θειά, μά κάμε μου την χάρη, έλα, σε παρακαλώ
αφεις μου τον Ορθαγόρα και εύρε άλλο για δικό!
Ναι θειαδάκι μου, που στέκεις χαρχαλόποδη μαθές
και τ’ ατζά σου κάνουν Λάμβδα σαν και τσι Μυτιλινιές
Οτι και να κάμεις πούρι δεν μου παίρνεις τα λιολιά,
απου παίζω μονο ναί σου! Δεν θωρείς πως είμαι νιά! 
ΓΡΙΑ Α’
Σείσ’ το κορμί σου, κάμε το καμάρα σαν την κάτα!
Τραγούδιε! Οτι κι αν διαστείς, εμένα θα πρωτόρθει
Οποιος περάσει από παδέ!
ΝΕΑΝΙΣ
…………………….. Γιαειντα; Για να σε θάψει;
Ετούτονά δε το ‘κουσες το νέο; Ε, θειαδάκι!
ΓΡΙΑ Α’
Παλιό ‘ν’ κι αυτό! Είντα μπορείς να πεις και να ‘ναι νέο
σε μια γριά. Οτι κι αν λές τα γεραθειά μου πούρι
σε μπροστερευγουν!
ΝΕΑΝΙΣ
……………….Οϊδα! Είντ’ ‘α με μπροστερέψει
κοντό τα ψήθια;
ΓΡΙΑ Α’
…………….. Γιαειντα σκιας μου κουβεδιάζεις;
ΝΕΑΝΙΣ
……………………………………………….. Γιαειντα;
Ντα γιαειντα κι ετουλόγου σου στέκεις στο παραθύρι
κι ανακρεμάσαι;
ΓΡΙΑ Α’
…………… Ποιός; Εγώ; Εγώ ‘μ’ επά και λέω
ένα τραγούδι συντουνους για τον καπατουμά μου
τον Επιγένη;
ΝΕΑΝΙΣ
………….. Τσσ, τσσ, τσσ! Ντα έχεις κι άλλο τάξε 
όξω απ’ το Γέρη;
ΓΡΙΑ Α’
……………….. Ναι μωρή! Κι η γι-ώρα τον-ε βάνει
να τον-ε ιδείς! Ε, ‘ν’ τον-ε έ!
ΝΕΑΝΙΣ
………………………….. Αδικο να σου λάχει!
Πανώκλα! Δε σου πρέπει αυτός!
ΓΡΙΑ Α’
……………………………… Πρέπει μου μα το Δία!
ΝΕΑΝΙΣ
Ε, κακομοίρα, παρλακή! Εδά ‘ν’ που θα σε σάσει
και δεν θα γέρνεις! Πάω ‘γω!
ΓΡΙΑ Α’
…………………………… Κι εγώ μωρή, θα φύγω!
Ειντα θαρείς δεν έχω ‘γω ζάβαλες, περηφάνια!
ΝΕΑΝΙΑΣ
Αχι και να μου τύχαινε μια κοπελιά να σμίξω
Πρίχου μου βγει κιαμιά γριά να την πρωτοπηδήξω!
Λουβόγρα γή παράουρη γή κακοποδωμένη
κι είναι για το ντεληκανή, σκλαβιά ξετελεμένη!
ΓΡΙΑ Α’
Μα θα πηδήξεις κι αν-ε κλαίς κι αν-ε φωνιάζεις ζάρι
Κι αν ‘τζοπηδάς κι αν σπαρταράς κι αν τρέμεις σαν το ψάρι!
…
Πάει ο καιρός που κάτεχες τσι Χαριξένης τάξε
εδά ‘ν’ ο νόμος βασιλιάς κι έχει δημοκρατία!
Κι είναι το δίκιο μετ’ εμέ! …
………………………. Μ’ ας του χωστώ στο τράφο
να ιδώ είντα θα κάμει εδά!
ΝΕΑΝΙΑΣ
……………………….. Θέ μου σου λέω θέ μου!
κάμε να βρω αμοναχή την κοπελιά που θέλω
κι απου για το χατήρι τζη γυρίζω μεθυσμένος!
ΝΕΑΝΙΣ
Αναθεμά σε κακογρά, μα έπαιξά σε πούρι!
Εφυγε μπλιο! Εθάρρεψε πως θα απομείνω μέσα!
Ε, ‘ν’ τον καλό μου ήρθενε!
….
Ελα, ελα ‘συ, καλέ μου!
Ελα ‘συ, ‘γαπητικέ μου
Ελα, θέσε μετ’ εμένα,
να χαρούμε τα καημένα!
Θυμισμός με σοτροζαίνει
και τα σκέλια μου συμπαίνει.
Τα κουρλιά σου είδα κι είπα:
Μάνα μου, κι ανοιγει η τρύπα!
Κι η καρδιά μ’ αντιστιβάσει
και τα σπλαχνα μου ταράσει
Ερωντα, παρακαλώ σε,
κάμε ενα ριτζά, χαρώ σε!
Πέψε μου τον-ε κι εμένα, 
στα σεντόνια τα στρωμένα
ΝΕΑΝΙΑΣ
Ελα, έλα ‘συ, καλή μου! 
Έλα ‘συ ‘γαπητική μου!
Άνοιξε μου το πορτάκι,
για να σε φραθώ λιγάκι!
Άνοιξε μου, να μην πέσω,
μπρος στην πόρτα σου να θέσω.
Ανοιξε την αγκαλιά σου,
ανοιξε και τα κανιά σου.
Ανοιξέ τα να με βάλεις
και ποτέ σου μην με βγάλεις
Αφροδίτη, γιαειντα ζάρι
τόσονά με στρουσιάρει;
Ερωντα, παρακαλώ σε,
κάμε ενα ριτζά, χαρώ σε!
Πέψε μου τηνε κι εμένα,
στα σεντόνια τα στρωμένα.
Λιγα ‘ν’ τα λόγια, δεν μπορούν το ζόρε μου να βάλουν
Πόσες φορές θα σου το πώ; Ανοιξε μπλιο καλή μου!
Ανοιξε και θα ‘ν’ ο σεβντάς αιτία να ποθάνω!
Άνοιξε κι αγκαλιάσου με! Ανοιξε φίλησέ με!
Χρυσόπλεμέν’ αμπράκαμε! Καύχημα τσ’ Αφροδίτης,
Συνεπαρσά γλυκομελιού! Πρόσωπο τση χαράς μου!
Χαριτανεθρεμένη μου! Ανοιξε μπλιο καλή μου!
Ανοιξε κι αγκαλιάσου με! Άνοιξε φίλησέ με!
Ανοιξε και θα ‘ν’ ο σεβντάς αιτία να ποθάνω!
ΓΡΙΑ Α’
Γιαειντα καταχτυπάς καλέ; Εμέ κοντό γυρεύγεις;
ΝΕΑΝΙΑΣ
Ε, όϊ-δα!
ΓΡΙΑ Α’
……….. Και γιαειντα σκιας μου κουρκουνάς την πόρτα;
ΝΕΑΝΙΑΣ
Ντα δεν ποθαίνω τάξ’ ομπρός;
ΓΡΙΑ Α’
……………………………Κι είντα γυρεύγεις πώδε;
και έτσα χοντρό δαυλό βαστάς;
ΝΕΑΝΙΑΣ
………………………… Αλλο γυρεύγω! Αλλο!
Ενα-ν Καταχτυπάκη μπρε!
ΓΡΙΑ Α’
……………………..Ενα-ν Καταχτυπάκη;
ΝΕΑΝΙΑΣ
Κιαμ’ είντα Ποιον θα-ν ήθελα; Το Μπίκο π’ ανημένεις;
ΓΡΙΑ Α’
Μωρ’ άστα αυτά! Μα την θεά! Κι αν θέλεις κι αν δε θέλεις…
ΝΕΑΝΙΑΣ
Αφεις με! Δεν δικάζομε σήμερο τσ’ εξηντάρες!
Εδώκαμεν αναβολή! Σήμερο-ν, είν’ η μέρα
για τσ’ εικοσάρες! Ηκουσες; 
ΓΡΙΑ Α’
……………….. ……… Καμάρι μου! Καλέ μου!
Ετούτανα, εγίνουντον αλλότες, στον καιρό μου!
Εδά, πρωτοδικάζουνε εμάς, τσι πλια μεγάλες!
ΝΕΑΝΙΑΣ
Κιαμε! Δεν είν’ με το στανιό! Τάξε πως παίζεις ζάρια!
ΓΡΙΑ Α’
Ναι, μ’ αν-ε παίξεις ζάβαλες, μπουκιά φαί δεν θα βρεις!
ΝΕΑΝΙΑΣ
Δεν πα να λές! Ετούτηνέ την πόρτα θα χτυπήσω!
ΓΡΙΑ Α’
Μμ Μμ! Πλια μπρός την πόρτα μου θα κουρκουνήσεις λέω!
ΝΕΑΝΙΑΣ
Μα δε γυρεύγω κόσκινο!
ΓΡΙΑ Α’
………………………. Κατέχω πως με θέλεις!
Παράξενο σου φάνηκε πως μ’ εύρηκες στην πόρτα;
Έλα και τα αχειλάκι σου δώ μου να το φιλήσω!
ΝΕΑΝΙΑΣ
Μή! Και φοβούμαι λέω σου τον αγαπητικό σου!
ΓΡΙΑ Α’
Ποιον;
ΝΕΑΝΙΑΣ
…….. Κειονά, το πλια καλό ζωγράφο στσι ζωγράφους!
ΓΡΙΑ Α’
Ντα ποιος είν’ τούτοσάς μαθές;
ΝΕΑΝΙΑΣ
…………………………….. Ενας που ζωγραφίζει
για όσους εποθάνανε σταμνιά. Μον’ άμε μέσα!
Αμε σου λέω, μη σε ιδεί να στέκεσαι στην πόρτα!
ΓΡΙΑ Α’
Κατέχω ‘γω ειντα γυρές!
ΝΕΑΝΙΑΣ
……………………… Ντα λώμπης δεν γατέχω
ειντα γυρές ελόγου σου, μα τον θεό τον ένα!
ΓΡΙΑ Α’
Ε, μα την Αφροδίτη σκιας που σ’ έδωκεν εμένα,
δεν θα σ’ αφήσω, σαν γατέ’ς!
ΝΕΑΝΙΑΣ
…………………………..Θειαδάκι έχασές τα!
ΓΡΙΑ Α’
Παίζεις με εσύ! Μα κλούθα μου γερά γερά στο στρώμα!
ΝΕΑΝΙΑΣ
Σιγά! Ε, μά μια δύναμη! Σιγά μωρέ θειαδακι!
Γιαιεντα κοντό ‘γοράζομε τζιγγέλια οντε θέμε,
να βγάνομε όσα πέσανε γιουγούμια στο πηγαϊδι;
Μα πιάσε πούρι μια γριά και κρέμασε την μέσα.
Αναθεμά τον έναν ντως γουβά που θα-ν αφήσει!
ΓΡΙΑ Α’
Μη μ’ ανεμπαίζεις, λέω σου και κλούθα μου στο σπίτι!
ΝΕΑΝΙΑΣ
Ντα δεν ειναι με το στανιό! Οξω κι αν έχεις δώσει
συμισακά απ’ τα έχει σου, το ένα στα πενήντα!
ΓΡΙΑ Α’
Δωσμένα τα ‘χω μονο ναί! Και μα την Αφροδίτη,
‘ρέγομαι ‘γω να κείτομαι με τσι ντελικανήδες!
ΝΕΑΝΙΑΣ
Ναι; Μα εγώ, με τσι γριές, δεν ρέγομαι καθόλου
και δεν θα με συβάσεις σκιας!
ΓΡΙΑ Α’
…………………………. Να σε συβάσει θέλει
ετούτονέ!
ΝΕΑΝΙΑΣ
……….. Ετούτονά; Ντα είντα ‘ναι και συβάζει;
ΓΡΙΑ Α’
Ο νόμος, απου γίνηκε και λέ’ να μου κλουθήξεις!
ΝΕΑΝΙΑΣ
Μα διάβασέ μου τον κι εμέ!
ΓΡΙΑ Α’
……………………….. Να σου τον-ε διαβάσω!
“Βουλή ‘ν’ αυτή των γυναικώ: Τα ντεληκανιδάκια,
απου γυρεύγουν κοπελιές, να μην μπορ’ ‘α γαστρώσουν,
αν δεν πρωτογαστρώσουνε τσι γράδες, κι αν δεν θένε
μονο ξανοιγούν τσι μικρές, ετότεσάς, οι γράδες
έχουν εξά και μπόρεση για να τσι μαγγανίζουν
ίδια απ’ το παλούκι ντως και να τσι βάνουν μέσα!”
ΝΕΑΝΙΑΣ
Ηγούη μ’! Είντα θα γενώ, σήμερ’, ο πρωτος μπήκος!
ΓΡΙΑ Α’
Φρουκού στσι νόμους! Ηκουσες;
ΝΕΑΝΙΑΣ
…………………………….. Πε μου μωρέ θειαδάκι:
κι αν έρθει απο τσ’ ορτάκιδες, γή τσι καλούς μου φίλους
να ξελευτερώσει γεις;
ΓΡΙΑ Α’
………………….. Ποιος θα βρεθεί, παιδί μου,
να ‘χει μιγόμι τ’ άλεσμα για να σε λευτερώσει;
ΝΕΑΝΙΑΣ
Ναι, μα μπορώ να σ’ αρνηθώ με τσ’ αρνησάς τον όρκο!
ΓΡΙΑ Α’
Μωρ’ άφεις τσι κατσουκανιές!
ΝΕΑΝΙΑΣ
…………………………… Κι αν πω, μωρέ θειαδάκι,
πως είμουνε πραματευτής κι επαίρνουν απ’ την στράτα!
ΓΡΙΑ Α’
Κλαημα και θρήνος θα σου βγει!
ΝΕΝΑΙΑΣ
…………………………….. Κι είντα κοντό να κάμω!
ΓΡΙΑ Α’
Να μ’ ακλουθήξεις στον οντά!
ΝΕΑΝΙΑΣ
………………………… Ντα είντ’ ανάγκη το ‘χω;
ΓΡΙΑ Α’
Ανάγκη και ξεκούμπιση!
ΝΕΑΝΙΑΣ
……………………… Ε, άμε σκιας να στρώσεις
την κλίνη σου με ρίγανη και βάλε κι αποκάτω
τέσσερες κληματόβεργες σπασμένες και στην άκρα
βάλε σταμνιά και δέσε τα μ’ αλεξινές κορδέλες
κι απόξω από την πόρτα σου βάλε κι ένα κουρούπι
και γέμισε το κρυό νερό, να πίνουν οι θλιμένοι!
ΓΡΙΑ Α’
Σιγά σιγά, ως μου τα λές θα βάλω κι αναβόλι!
ΝΕΑΝΙΑΣ
Κιαμέ! Και θ’ άψεις και κεριά! Ως σε θωρώ σα μπούμε,
συγκορμη θα μου σωριαστείς!
ΝΕΑΝΙΣ
………………………….. Πού τον-ε πας και σέρνεις;
ΓΡΙΑ Α’
Στο σπίτι μου!
ΝΕΑΝΙΣ
……………. Δεν έχεις νου! Αυτός είναι κοπέλι!
Είντα μωρέ θ’ απογενεί αν θέσει μ’ όνομίς σου;
Εσύ κανεις για μάνα ντου, όϊ για καυχησά ντου!
Ο νόμος τούτος αν σταθεί, ο κόσμος θα γεμίσει
Οιδίποδες!
ΓΡΙΑ Α’
……….. Παλιόβρωμα! Ζηλεύγεις και μιλείς μου!
Εγ’ ‘α σε σάσω! Για-ε εκειέ, τα μου ‘πε-ν η ρουφιάνα!
ΝΕΑΝΙΑΣ
Μα το θεό μιστό καμες, κι εγλίτωσές με πούρι,
απ’ την πατσαύρα την γριά, καλή μου κι ακριβή μου!
Μα γροικά μου: για το καλό που μου ‘χεις καωμένο,
θα σου βαστώ ενα μακρύ κι ένα χοντρό κανίσκι,
απόψε την αργαδινή!
ΓΡΙΑ Β’
…………………. Ε, κοπελιά! Πού πάεις;
Πού πάς και σέρνεις τούτονέ κι αντιπατείς του νόμου,
που θέλει πρίχου μετα σε να ‘ρθει, με ‘με να θέσει!
ΝΕΑΝΙΑΣ
Ανάθεμά την μοίρα μου την πέντακακομοίρα!
Πούθε μωρή ξεπρόβαλες, ανάθεμά σε χάτσα!
Ετούτη ‘ναι χειρότερη πανώκλα απο την πρώτη!
ΓΡΙΑ Β’
Ελα παέ!
ΝΕΑΝΙΑΣ
……… Κραθιε καλά! Κράθειε παρακαλώ σε
‘ντιπάτησε και σέρνει με η κακογρά! Μανά μου!
ΓΡΙΑ Β’
Δεν σέρνω ‘γω καμάρι μου! Ο νόμος σε ξεσέρνει!
ΝΕΑΝΙΑΣ
Εσύ, με σέρνεις έμπουσα! Εσύ, κακή γελούδα! 
Που σου σκεπάζουν το κορμί σάφλες ματωβαμένες!
ΓΡΙΑ Β’
Μωρ’ άς τα αυτά και κλουθά μου! Κλούθα ντεληκανή μου!
ΝΕΑΝΙΑΣ
Αφεις με πρώτα μια στιγμή, να πά να κατουρήσω.
Να πάρω ανάκαρα μαθώς κι απώς θ’ αντιγιαγύρω!
Αφεις με λέω, άφεις με! Ετσά που πετσοσέρνεις,
δεν θα ξαργήσω και θα ιδείς τσι καπαρές να βγαίνουν.
Φόβο γροικώ!
ΓΡΙΑ Β’
…………… Ναι σου μωρέ! Κλούθα μου, δα και ναί σου!
Μέσα θα χέσεις!
ΝΕΑΝΙΑΣ
………………Τούτονά φοβούμαι! Να μην κάμω
διπλά και τρίδιπλα μαθώς, πλια ‘πο την όρεξή μου!
Να πα’ να βρω δυο μάρτυρες;
ΓΡΙΑ Β’
………………………… Ναι σου κι ας τσι μαρτύρους!
ΓΡΙΑ Γ’
Πού τση κλουθάς και πας μωρέ!
ΝΕΑΝΙΑΣ
………………………… Σέρνει με, δεν κλουθώ τση!
Οποια κι αν είσαι, μωρε θειά, χιλια καλά να φτάξεις,
Μ’ απ’ το κακό με γλίτωσες! Ηράκλη και θέ μου!
Κουρήτες και Διόσκουροι και Πάνα βοηθάτε!
Είντα κακ’ ωρα ‘ν’ τούτηνέ; Χειρότερη απ’ την άλλη!
Κοκκινοκώλικο  μαθώς, μαϊμούνι είναι ετούτο;
Γή γρά κοντό ‘ναι κι έφυγε του Χάρο κι ήρθε πώδε;
ΓΡΙΑ Γ’
Αφεις τα λόγια τα πολλά και κλούθα μου να πάμε!
ΝΕΑΝΙΑΣ
Ποθές δεν πάω μετα σε!
ΓΡΙΑ Γ’
……………………… Μα δεν σ’ αφήνω λέω!
ΓΡΙΑ Β’
Μούδε κι εγώ!
ΝΕΑΝΙΑΣ
…………… Αφήτε με! Φωθιά να σας-ε κάψει!
Μην με ξεσκοιλιδιάσετε!
ΓΡΙΑ Β’
………………………. Εμένα θα κλουθήξεις
ως λέ’ ο νόμος!
ΓΡΙΑ Γ’
………………Ναι κιαμέ! Μα αν δε φανεί μιαν άλλη
γριά πλια κακομούτσουνη!
ΝΕΑΝΙΑΣ
……………………….. Θειαδάκια! Ε, θειαδάκια!
Αν με πετσοτανίσετε καμπόση ώρα ακόμη,
πέτε μου, πως στην υστεριά θα πάω στση καλής μου;
ΓΡΙΑ Γ’
Εγνοια δική σου ‘ν’ τούτονά! Εδά ‘χεις άλλο πράμα
να κάμεις!
ΝΕΑΝΙΑΣ
………… Ε, πετε μου σκιας ποια θα πρωτογαστρώσω!
ΓΡΙΑ Γ’
Ακόμη δεν το κάντησες; Μα κλούθα μου να πάμε!
ΝΕΑΝΙΑΣ
Ε, πέ τση να μ’ αφήσει σκιας!
ΓΡΙΑ Β’
………………………… Κλούθα μ’ εμέ και σώπα!
ΝΕΑΝΙΑΣ
Μα δεν μ’ αφήνει τούτηνέ!
ΓΡΙΑ Γ’
……………………………. Μα το θεό τον ένα
σαν σ’ έπιασα, δεν παραιτώ!
ΓΡΙΑ Β’
………………………. Μουδε κι εγώ δεν ‘φήνω!
ΝΕΑΝΙΑΣ
Θειαδάκια, να ‘χαν είσαστε περαταρές, μανά μου!
Ε, την παντέρμη εζημιά θα ήτον καωμένη!
ΓΡΙΑ Β’
Γιαειντα κοντό;
ΝΕΑΝΙΑΣ
…………….. Γιαιειντα κοντό; με τούτονά το σέρνε
οποιος θελ’ ‘α περνά πο ‘κεια φελιά θελ’ ‘α ποδώσει!
ΓΡΙΑ Γ’
Σώπαινε εδά και κλούθα μου!
ΓΡΙΑ Β’
………………………….. Μα το θεό σου λέω,
μην πας! Εμένα να κλουθάς!
ΝΕΑΝΙΑΣ
………………………….. Είντα καζάς ειν’ τούτος
Εμπλεξα μπλιο κι εγράντισα με όνομή σας πούρι! 
Ε, μα ‘ξεπερισέψετε του Καννωνού το νόμο!
Για να γαστρώσω, δυο φελιά θα ξετελέψω ζάρε;
Είντα λοής κουπί, μωρέ, θα σέρνω; Σε δυο βάρκες;
ΓΡΙΑ Γ’
Ναί σου κι αυτό ‘ναι μπορετό! Ερχου κι εγ’ ‘α σου δώσω
ασκορδουλάκους για να φάς! Ενα κουνενιδάκι!
ΝΕΑΝΙΑΣ
Μα ξάνοιξε! Μα ξάνοιξε! Στην πόρτα ντως με ‘φέραν,
από το ‘σύρε ξέσυρε!
ΓΡΙΑ Β’
………………….. Μουδε να σου περάσει
από το νου σου, πράμα ‘τσα να κάμεις μοναχή σου
Κι εγώ θα-ν έρθ’ ομάδι σας!
ΝΕΑΝΙΑΣ
……………………….. Ηγούη μου ο μαύρος!
Καλιά ναι πάλι ένα κακό, παρά ζευγαρωμένο!
ΓΡΙΑ Γ’
Κλούθ’ αν-ε θες με το καλό! Μα την Εκάτη, κλούθα!
ΝΕΑΝΙΑΣ
Μάνα μ’ ο κακομοίρης σκιας και πως θα νταγιαντίσω
ολονυχτήσιως το θεριό ετούτο να γαστρώνω
κι απώς, με το ξημέρωμα, που θα με παραιτήσει
να ξεπροβάλει τούτηνε η σταμνομαγουλάτη
αφορδακούλα, να ζητά ολημερνίς τση μέρας
να τση δουλέψω κι αυτηνής! Αχι, μεγάλε Δία!
Είντα κακό ‘χω ζάβαλες μεγάλο κακωμένο 
και μου διπλοτριπλώσαν’ οι ογουρσουζές κι επέσαν!
Εχάθηκα ο τσιφτελής αν μπω να κολυμπήσω
μ’ έτσα θεριά! Εχάθηκα!..
……………………….. Κι εσείς απου θωρείτε
ανε ποθάνω σαν θα μπω ομάδι ντως στο σβούρο
ιδια πα-έ με θάψετε, στην πορισά ντως πούρι
των μπαςπουτάνω’ Κι ύστερα ετούτηνέ την χάτσα
πιάσετε να βουτήξετε στην πίσα στο κατράμι
και χύσετε στ’ ατζάκια τζη αναλυτό μολύβι
να στέκει απά στο μνήμα μου σημάδι του χαημού μου!
ΘΕΡΑΠΑΙΝΑ
Ποιος είδε πλια καλότυχο λαό απ’ το δικό μας;
Ποιος είδε πλια καλότυχη κερά απ’ την κερά μου
την Πραξαγόρα; Πέτε μου όσοι στεκούστε πώδε
κι αναγυρού και πλια μακρά γειτόνοι, λώ και ξένοι!
Ποιος είδε πλια καλότυχη δούλα ωσάν κι εμένα,
που ‘ρθε καιρός να λαντουρώ μύρα την κεφαλή  μου;
Μ’ απανωθιώς τως πλια πολύ ο μαρουβάς μυρίζει!
Θάσσώτικος! Ετούτοσάς ζαλίζει και κεφίζει
πλια παρα τ’ άλλα αρώματα και ποκρατεί περίσσα!
Δεν γοργοξεθυμαίνει λ’ω σαν τ’ άλλα, να χαλάσει!
Για κειονά μα το θεό απανωθιώς τως στέκει!
Κεράσετε να πιούμενε ανέρωτο κρασάκι!
Να μας-ε φράνει την καρδιά οληνυχτίς τση νύχτας!
Το πλια μοσχάτο πιάσετε! Πέτε μου ‘δα γυναίκες
Ιδετε τον αφέντη μου τον άντρα τση κεράς μου;
ΧΟΡΟΣ
Καθου τουδά, που κάθεσαι και να τον εύρεις θέλει!
ΘΕΡΑΠΑΙΝΑ
Ντα ε, ‘ν’ τονε, απου ‘ρχεται, περίτου να δειπνήσει!
Αφέντ’, αφέντ’,  ολάφεντε, αφέντη παινεμένε
ΒΛΕΠΥΡΟΣ
Εγώ ‘μαι μπρε εκείοσάς;
ΘΕΡΑΠΑΙΝΑ
…………………. Κιαμε ποιος άλλος τάξε!
Ποιος είναι πλια καλότυχος απανωθιώς σου τάξε
κι απ’ ονομής σου κι είναι επά τρεις μυριάδες άνδρες
Δεν τρως μπλιο, κύρη, αμοναχός!
ΒΛΕΠΥΡΟΣ
………………………….. Καλά μωρή μου το πες!
Ειντ’ άλλο θέλω στην ζωή;
ΘΕΡΑΠΑΙΝΑ
………………………… Αφέντη, πού διαβαίνεις;
ΒΛΕΠΥΡΟΣ
Για το φαϊ εκόπιασα
ΘΕΡΑΠΑΙΝΑ
…………………. Θέ μου την αρχονδιά σου!
Κύριε ελέησον μια πρεπιά! Απ’ ούλους τελευταίος!
Μα είπε μ’ η αφέντρα μου στο δείπνο να σε πάω
με τούτεσές τσι κοπελιές ομαδι! Να πρεπίσεις!
Κι έχει πομείνει χιώτικο κρασί απου μυρίζει!
Κι έχει μεζέδες μπόλικους! Σαλεύγετε να πάτε!
Κι αν είναι κι απο τσι θεατές κιανείς και μας-ε θέλει
Γή απ’ τσι κριτές, ξανοίγει μας και χαίρεται, κλουθάτε
σαλεύγετε να πάμενε να κεραστείτε πράμα!
ΒΛΕΠΥΡΟΣ
Κοπελιδάκι γιαειντα δε καλείς τον κόσμον ούλο;
Γερόντους κι άντρες στάμενους και ντεληκανιδάκια!
Γιαειντα δε των-ε λες να ‘ρθουν ούλοι ντως στην χαρά μας!
Ακάλεστο μηδένα-ν τως μη φήσεις! Ηκουσές μου!
Για ούλους ετοιμάστηκε το δείπνο, μονο ναί σας!
Δοικά σας να γιαγύρετε στο σπίτι σας να φάτε.
Πάω κι εγώ να φάω μπλιο, να φάω, να δειπνήσω!
Η μοίρα μου και το δαυλό βαστώ για να μου φέγγει.
ΘΕΡΑΠΑΙΝΑ
Ε, άειντες λέω, μην ξαργείς! Πάρε τσ’ ορτάκισσές σου!
Κι εγώ θα κάτσω πώδε σκιας, όσ’ ώρα ‘συ σαλεύγεις
Να τραγουδήξω και να πω τραγούδι για την ταύλα!
ΧΟΡΟΣ
Για γροικάτε μου κριτές μου ένα λόγο για να πώ
Οι σοφοί ας με δικάσουν απ’ το λόγο το σοφό!
Κι όσοι ηρθανε να γελάσουν και το γέλιο αγαπούν
ας δικάσουν για τα γέλια που καμαν ως να με ιδούν!
Ούλοι σας κριτές μου πούρι να γενήτε πεθυμώ
Κι αν εβγήκα πρώτος πρώτος μην το πάρετε κακό!
Νεμαζώξετε το νου σας και τον όρκο το βαρύ
απου πήρετε θυμάστε να ‘ν’ η κρίση σας γερή!
Δίκια τσι χορούς δικάστε και μη μοιάσετε μαθώς
στσι πουτάνες που ξεχνούνε ποιος επέρασε ομπρός!
ΘΕΡΑΠΑΙΝΑ
Αειντες άειντες κι ήρθε
για να φάμ’ η γι-ώρα!
Άειντες ακριβές μου
εφταξ’ ο καιρό μας!
Ατζοπήδ’ αφέντη
στο σκοπό τση Κρήτης!
ΒΛΕΠΥΡΟΣ
Δεν θωρείς χορεύγω!
ΘΕΡΑΠΑΙΝΑ
Ναι, μα κι ετούτεσές μαθώς βάλε τσι να χορέψουν
Μ’ αφάωτες ειν κι αλαφρές κι ούλοι θα σου ζηλέψουν
Αειντες κι ήρθαν τα φαγιά! 
Τα παντερμ’ ονόστημα!
Κι ήρθανε κι εφέρανε:
Χοντροκοματοψαροσελαχοφτεροβουποσαρδελοκολιορεγγοπαστοστουρσουλοξυδο
αλευρομελοχυτοσυρωμυζυθροτυροτσιχλοτρυγωνοφασσοατσελεγοκοτσυφο
ορτυκοπετειναροπερδικορνιθοφτεροκουνελολαγολαφοφετοφτοτηγανιστό
στο τζιγγέλι κρεμαστό!
Κι όσοι μου το ‘κούσετε
Μια σκουτέλα πάρετε
Και γεμίσετέ τηνε
Φάβα και χαφτείτε την
ΒΛΕΠΥΡΟΣ
Ορεξη πολλή θωρώ!
Που μωρέ την έχουνε;
ΧΟΡΟΣ
Αειντεστε κι ατζοπηδάτε,
τραγουδείτε και κλουθάτε!
Όπα, όπα, όπα μας!
Δώστε μας την τζόγια μας!
Αειντες, άειντες, άειντεστε!
Άειντεστε χορεύγετε!
