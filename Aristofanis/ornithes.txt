APIΣTOΦANOYΣ
ΟΡΝΙΘΕΣ
ΕΥΕΛΠΙΔΗΣ
Πού; Ισα ‘μπρος; Α, στο δεντρί να πάμε διατάσεις;
ΠΕΙΣΘΕΤΑΙΡΟΣ
Πλάνταξε μπλιο! Ετούτοσές, κράζει να πάμ’ οπίσω!
ΕΥΕΛΠΙΔΗΣ
Είντ’ ανεμογυρίζομε καημέχαρε; Πού πάμε;
Εχάσαμε την στράτα μας! Εκόπ’ η γι-αναπνιά μας!
ΠΕΙΣΘΕΤΑΙΡΟΣ
Γιαειντά ‘κλουθώ, ο νέραϊδος, ‘νους καλαγκά κι επήρα
τσι στράτες κι έχω ‘σαμε ‘δά, τριώ’ μερώ’ πεζούρα;
ΕΥΕΛΠΙΔΗΣ
Ντα ‘γω; Απου ‘κλουθώ μαθώς, ετούτου ν-του κοράκου
και μου ‘ποφαωθήκανε τ’ ανύχια των ποδιώ’ μου;
ΠΕΙΣΘΕΤΕΡΟΣ
Και δεν γατέχω, μα το θιο, που βρίχνομέσταν’ πούρι!
ΕΥΕΛΠΙΔΗΣ
Μωρε ‘συ! Ε! Από ‘παέ, θωρείς πατρίδα πράμα;
ΠΕΙΣΘΕΤΕΡΟΣ 
Ποια; Μα το θιό, από ‘πα-δέ, μουδ’ ο Εξηκεστίδης
δεν την θωρεί!
ΕΥΕΛΠΙΔΗΣ
…………… Εμπλέξαμε!
ΠΕΙΣΘΕΤΕΡΟΣ
………………………. Καλιά ‘ταν ‘έθοια στράτα,
να ‘χες πάρμέν’ αμοναχός!
ΕΥΕΛΠΙΔΗΣ
……………………… Ο τροζο-Φιλοκράτης,
ο πουλατζής, μας έβαλε σε τούτονέ το σβούρο!
Απου μας εχιλιάμνωξε, πως τούτανέ τα έχνη,
θα μας επήγαιναν καρσί, να βρούμε τον Τηρέα,
τον κουκλοπετεινό. Ε, μα! Δεν το ‘χετε γροικήσει,
πως βρίχνεται με τα πουλιά, πουλί ξετελεμένο ;
Κι επούλησέ μας τούτονέ τον καλαγκά μια λίρα
-του Θαραλή ‘ναι σάοικα!- κι ετούτην την κοράκα 
τρεις κι ακατέβατα! Κι αυτά, δροσ’ άλλη δε γατέχουν
όξω να παίζουνε τζιμπιές!..
……………………….. Ειντα ‘χεις ‘δα και χάσκεις;
Δεν το θωρείς, πως, ως το πας, θα βρούμε στα χαράκια;
Δεν έχει στράτ’ από ‘πα-δά!
ΠΕΙΣΘΕΤΑΙΡΟΣ
……………………….. Μουδε κακοστρατάκι!
Ναι μα το θιό! Από ποθές!
ΕΥΕΛΠΙΔΗΣ
…………………. Ο καλαγκάς σου κράζει!
Κοντό ν-ευρήκε πορισά;
ΠΕΙΣΘΕΤΑΙΡΟΣ
…………………… Δεν κράζει σαν και πρώτα!
Ω, ‘νάθεμα σε!
ΕΥΕΛΠΙΔΗΣ
………… Ε, μα μωρέ! Δεν λέει για την στράτα!
ΠΕΙΣΘΕΤΕΡΟΣ
Μμ, Μμ! Δεν λέ’ άλλη δροσά, όξω πως θα μου γνάψει
τσιμπού τσιμπού τσι δάχτυλες!
ΕΥΕΛΠΙΔΗΣ 
…………………………. Αναθεμά τον κιόλας!
Δεν είναι μωρε θάμασμα, να θέμ’ απο δικού μας,
στο χίλιο μαύρο κόρακα συβούρβουλοι να πάμε 
και στράτα να μη βρίχνομε, κι ας έχομενε πούρι
ετόσονά χαζιρευτεί;..
………………… Εμάς μαθώς, αντράκια,
όσοι ‘ρθετε κι είστε ‘παέ κι ετούτανά ‘φρουκαστε,
μας έχει μιαν αστένεια στο κούτελο  βρωμένους.
Οϊ σαν ‘κείνη του Σακκά, μον’ η γι-ανάποδή τζη.
Αυτός, σαν δεν αξιώθηκε να γεννηθεί  ‘πα πώδε,
θέλει ‘δα, λέει, να γραφτεί με το στανιό δικό’ μας.
Μα ‘μεις απου ‘μαστ’ απο ‘πα, γέννημα θρέμα ζάρε,
κι απ’ τσι καλά καλόσειρους, φτερό-ν έχομε παίξει
κι αγλακιστοί-ν εφύγαμε από την πολιτεία.
Kι ας μην ευρέθηκ’ άθρωπος να μας-ε πει “Φευγάστε!”
Θέμε την κι αγαπούμενε την έρμη μας πατρίδα.
-Ντα δε τση πρέπει; Πού θα βρεις άλλη πλια παινεμένη
και πλια καλότυχη μαθές; Π’ άθρωπο δεν ‘ποβγάνει
κι ούλους τσι καλοδέχεται, μόνο να την πλερώνουν!- 
Είντα το θες; Δυο μήνες, τρεις σκαλώνουν οι τζιτζίροι
και τριγουνίζουν στα δεντρά, μα χρονικού του χρόνου
οι γι-Αθηναίοι κελαηδούν στσι δίκες, απου κάνουν
μέχρι να ζουν. Για τούτονά επήραμε τσι στράτες
και κουβαλούμενε μαθώς, ετούτο-ν το τσικάλι
κι ένα πανέρι με μερθιές κι ένα-ν πιτήδιο τόπο
γυρεύγομε, κατοικηριό να κάμομε καινούργιο,
κι εκειά να σογεράσομε. Και πάμε στου Τηρέα,
του κουκλοπετεινού, ήμπας εκείνοσας κατέχει,
να μας-ε πει, αν είδενε κιαμιά-ν αγκίνια χώρα
εκειά που ‘πέτα!
ΠΕΙΣΘΕΤΕΡΟΣ
………………Μωρε σύ! Μωρε ‘συ! Ε!
ΕΥΕΛΠΙΔΗΣ
……………………………………. Ειντά ‘ναι;
ΠΕΙΣΘΕΤΕΡΟΣ 
Εδά πολυώρα, ο καλαγκάς μου κράζει να ξανοίξω
οθεν ‘κειε πάνω!
ΕΥΠΕΛΙΔΗΣ
……………..Οϊ-δα! Κι ο κόρακας μου, χάσκει
κι οθεν τα πάνω δείχνει μου το κατιτίς. Μα είντα;
Σάοικα, θα-ν υπάρχουνε πουλιά τριγύρου. Aειντες!
Αειντες μωρέ, να κάμομε τραβάγια για να ιδούμε!
ΠΕΙΣΘΕΤΕΡΟΣ
Κατέχεις πώς; Για βρόντηξε τον πόδα στο χαράκι!
ΕΥΕΛΠΙΔΗΣ 
Ντα γιαειντα δε βροντάς εσύ την ουρια κεφαλή σου;
Ε, σαματάς που θα γενεί!
ΠΕΙΣΘΕΤΕΡΟΣ
…………………… Μωρ’ άστα τ’ αυτά και ναί σου!
Πιάσε μια πέτρ’ από την γης και χτύπα!
ΕΥΕΛΠΙΔΗΣ
 …………………………………….. Καλα λέω!
Κοπέλι, ε, κοπέλι!
ΠΕΙΣΘΕΤΕΡΟΣ
………………… Μα, ειντά ν’ αυτά που κάνεις;
Του κουκλοπετεινού μαθώς, φωνιάζεις μ’ έτσα τρόπο;
Κοπέλι ε! Αυτού μωρέ, αν θες να του φωνιάξεις
πρέπει να κάμεις: Πού! Πού! Πού!
ΕΥΕΛΠΙΔΗΣ
…………………………… Πού, πού; Ε, α’ να πιάσω
να ξανακουρκουνήσω. Πού! Πού πού!
ΥΠΗΡΕΤΗΣ ΤΣΑΛΑΠΕΤΕΙΝΟΥ
………………………………….. Πού, πού; Ποιος είναι;
Ποιος κουρκουνά τ’ αφέντη μου! Πού, λέω πού;
ΠΕΙΣΘΕΤΕΡΟΣ
………………………………………. Μανά μου!
Ξάνοι μια μπίκα!
ΥΠΗΡ ΤΣΑΛΑΠΕΤΕΙΝΟΥ
………………Ηγούη μου! Αυτοί ‘ναι πουλολόγοι! 
ΕΥΕΛΠΙΔΗΣ
Μην έχεις φόβο! Μίλιε μπρε! Μίλιε και μη τρομάσεις!
ΥΠΗΡ ΤΣΑΛΑΠΕΤΕΙΝΟΥ
Αμέτ’ ανέμου και καπνού!
ΕΥΕΛΠΙΔΗΣ
………………….. Ντα δεν ειμαστε αθρώποι!
Κιανείς μας!
ΥΠΗΡ ΤΣΑΛΑΠΕΤΕΙΝΟΥ
…………. Κιαμ’ ειντά ‘σαστε;
ΕΥΕΛΠΙΔΗΣ
………………………….. Εγώ; Σιριγοπούλι,
από την μαύρην Αραπιά!
ΥΠΗΡ ΤΣΑΛΑΠΕΤΕΙΝΟΥ
……………………… Μωρ’ άς τα αυτά και ναί σου! 
ΕΥΕΛΠΙΔΗΣ
Ντα δεν θωρείς τα πόδια μου;
ΥΠΗΡ ΤΣΑΛΑΠΕΤΕΙΝΟΥ
……………………… Κι ετούτοσές ειντά ‘ναι;
Πουλί ‘ν’ κι αυτός; Για δε μιλείς;
ΠΙΣΘΕΤΑΙΡΟΣ
…………………………… Πουλί ‘μ’ ο κακομοίρης!
Από το Φάση ποταμό! Πουλί! Ασβεστοκώλης!
ΕΥΕΛΠΙΔΗΣ
Κι εσύ; Πουλί ‘σαι γή θεριό;
ΥΠΗΡ ΤΣΑΛΑΠΕΤΕΙΝΟΥ
………………………. Πουλί φαμέγιος είμαι!
ΕΥΕΛΠΙΔΗΣ
Ε μά! Ημπας σ’ εσκλάβωσε κιανένα πετεινάρι;
ΥΠΗΡ ΤΣΑΛΑΠΕΤΕΙΝΟΥ
Οϊ και πως μ’ εσκλάβωσε! Οντε-ν τ’ αφεντικό μου
εγίνει κουκλοπετεινός, ντοά ‘καμε του Δία,
να ξετελέψω σκιας κι εγώ πουλί, να μ’ έχει τάξε,
να τ’ ακλουθώ φαμέγιος του!
ΕΥΕΛΠΙΔΗΣ
……………………Ντα χρεία ‘χουν φαμέγιους
και τα πουλιά;
ΥΠΗΡ ΤΣΑΛΑΠΕΤΕΙΝΟΥ
………….. Δεν τσι ‘χουνε. Μα ο δικός μ’ αφέντης
ζάβαλες, ήταν άθρωπος πλια μπρος κι ανάγκη μ’ έχει!
Σαν θέλει να χαφτεί μαθές, σαρδέλες του Φαλήρου,
γλακώ και βρίχνω κι ύστερα στο πιάτο του τσι φέρνω!
Κι αν θέλει χόντρο, άλλη βολά, να φάει κι έχει χρεια,
θες το μπουγαδοτσίκαλο, θες κιανα κουταλάκι,
ε, το κουτάλι ‘κειονά γιαμιάς του ξετρυπώνω.
ΕΥΕΛΠΙΔΗΣ
Το τρυποπούλι θα ‘ναι σκιας! Γροίκα τρυποπουλάκι!
Κατέχεις μια! Για φώνιαξε τ’ αφεντικό σου πώδε!
ΥΠΗΡ ΤΣΑΛΑΠΕΤΕΙΝΟΥ
Ντα δεν είν’ ώρα που ‘θεκε κι είναι και φαωμένος!
Κόπανο λω την έκαμε με μέρτα και μαμούνια!
ΕΥΕΛΠΙΔΗΣ
Αμε και ξύπνησέ τον-ε! Θερμοπαρακαλώ σε!
ΥΠΗΡ ΤΣΑΛΑΠΕΤΕΙΝΟΥ
Λώπως θα του βαροφανεί, μα για δικού σας μόνο
θα π’ ‘α το κάμω!
ΠΕΙΣΘΕΤΑΙΡΟΣ
 …………….. Αγωμε στσι χίλιους τσι διαόλους!
Κι αιτία ‘σαι κι εκόντεψα περίτου να ποθάνω!
ΕΥΕΛΠΙΔΗΣ
Ω! Εφυγέ μ’ ο καλαγκάς! Εξετρουμίστηκέ μου!
ΠΕΙΣΘΕΤΕΡΟΣ
Ζούμπερο φοβιτσάρικο! Εμόλαρες τον πούρι;
Ε, μά μωρέ, το φόβο σου!
ΕΥΕΛΠΙΔΗΣ
………………………. Ντα συ μωρ’ αντρειωμένε,
δεν έφηκες τον κόρακα να φύγει στην πεσά σου;
ΠΕΙΣΘΕΤΕΡΟΣ
Εγώ; Kιαμέ! 
ΕΥΕΛΠΙΔΗΣ
………….. Και πού ‘ν’ τον-ε;
ΠΕΙΣΘΕΤΕΡΟΣ
…………………………….Επέταξε και πάει!
ΕΥΕΛΠΙΔΗΣ
Και λες πως δεν τον έφηκες! Γιά-ε ‘να παληκάρι!
ΤΣΑΛΑΠΕΤΕΙΝΟΣ
Κάμετε τόπο τα κλαδιά και θέλω να πορίσω! 
ΕΥΕΛΠΙΔΗΣ
Ηράκλη μου τα πάθη σου! Είντα θεριό ‘ναι τούτο!
Για-ε φτερά! Ειδέ ‘κειδέ! Σα’ τρεις σκουφίδες έχει!
ΤΣΑΛΑΠΕΤΕΙΝΟΣ
Ποιοι ‘ναι που με γυρεύγουνε;
ΕΥΕΛΠΙΔΗΣ
……………………. Ειντά ‘ν’ η καταδιά σου;
Σάμπως κι οι δώδεκα θεοί ν-εμακελέψανέ σε;
ΤΣΑΛΑΠΕΤΕΙΝΟΣ
Αθρώποι, μη με παίζετε! Φτερά ‘ν’ απου θωρείτε,
μ’ αθρωπος είμουνε κι εγώ έναν καιρόν αλλότες!
ΕΥΕΛΠΙΔΗΣ
Ναι σου, μα δε σε παίζομε.
ΤΣΑΛΑΠΕΤΕΙΝΟΣ
………………………Και γιαιειντα σκιας γελάτε;
ΕΥΕΛΠΙΔΗΣ
Η μπίκα μας-ε φαίνεται αστεία και γελούμε!
ΤΣΑΛΑΠΕΤΕΙΝΟΣ
Ετσα μ’ ασκημοπόδωσε ο Σοφοκλής εμένα,
τον άρχοντα Τηρέα! Ναί! Στα έργα ντου! Ο βρώμος!
ΕΥΕΛΠΙΔΗΣ
Εσύ ‘σαι ο Τηρές; Ιδέ! Κι είσαι κελαηδοπούλι,
γή μπάρε μου παγώνι;
ΤΣΑΛΑΠΕΤΕΙΝΟΣ
………………….Ε, μά! Δε με θωρείς; Πουλί ‘μαι!
ΕΥΕΛΠΙΔΗΣ
Και που ‘ναι ζάρε τα φτερά;
ΤΣΑΛΑΠΕΤΕΙΝΟΣ
……………………… Εμάδησαν κι επέσαν!
ΕΥΕΛΠΙΔΗΣ
Γιαειντα; Eρρώστησες κοντό;
ΤΣΑΛΑΠΕΤΕΙΝΟΣ
………………………Κουμπάρ’, επά μου γροίκα:
Κάθε χειμώνα, τα πουλιά χάνουνε τα φτερά ντως
κι απώς καινούργια βγαίνουνε. Μα πέτε μου κι εμένα
ποιοι ‘σαστε;
ΕΥΕΛΠΙΔΗΣ
………….. Εμείς; Ντα δε θωρείς; Αθρώποι!
ΤΣΑΛΑΠΕΤΕΙΝΟΣ
……………………………….. Φαίνεταί σας!
Κι απο πού ‘ρθετε, μαθές;
ΕΥΕΛΠΙΔΗΣ
……………………………Από την πολιτεία,
που ‘χει τα πλια καλύτερα καράβια!
ΤΣΑΛΑΠΕΤΕΙΝΟΣ
…………………………………. Ημπας είστε
καδήδες, που δικάζουνε στον ήλιο;
ΕΥΕΛΠΙΔΗΣ
……………………………… Εμείς κουμπάρε,
είμαστ’ απ’ τσ’ άλλους, τ’ ασκιανού!
ΤΣΑΛΑΠΕΤΕΙΝΟΣ
…………………………… Κι έχει μωρέ κουμπάρε
κι άλλους ο τόπος σαν και σας;
ΕΥΕΛΠΙΔΗΣ
……………………… Εχει μαθώς καμπόσους.
Aν πας στην εξοχή, θα βρεις.
ΤΣΑΛΑΠΕΤΕΙΝΟΣ
………………………… Κι ειντά ‘ρθετε επα πώδε;
ΕΥΕΛΠΙΔΗΣ
Ηρθαμε, να σε βρούμενε!
ΤΣΑΛΑΠΕΤΕΙΝΟΣ
………………… Και γιαειντα; Είντα θέτε;
ΕΥΕΛΠΙΔΗΣ
Γιαειντα ρωτάς! Eγ’ ‘α σου πω: Hρθαμενε κουμπάρε 
να σ’ εύρομε, μα έκαμες κι εσύ αλλότες άντρας
και θα-ν εχρώσθιες, σάοικα, λεφτά, σαν τσ’ απατού’ μας,
κι οντίμως θα-ν εγροίκας λω, χαρά πολλά μεγάλη,
οντεν εξάργιες τα λεφτά οπίσω να γιαγύρεις,
ωσάν κι εμάς. Δεν είναι ετσά; Aμοναχοί μιλούμε!
Κι απώς εγίνηκες πουλί κι επέτας σ’ όπου τόπο,
σ’ όπου στεριά και θάλασσα κι έμαθες μοναχός σου
οσα κατέχουν τα πουλιά. Κι απο ‘σταν ήσουν άντρας
κατέχεις κι όσα κι οι θνητοί  βάνουνε με το νου ντως.  
Για κειονά ‘ρθαμε έπαέ και σε παρακαλούμε,
να μας-ε δείξεις, αν κατές, κιαμιά καινούργια χώρα,
μα να ‘ναι πούρ’ αθρωπινή και μαλακή περίσσα,
να πα να κάτσομ’ έκειδα!
TΣAΛAΠETEINOΣ
……………………. Και να ‘ναι πλια μεγάλη
απ’ την Aθήνα;
EYEΛΠIΔHΣ
…………….. Oϊ μπρε! Παντηδιερή την θέμε!
TΣAΛAΠETEINOΣ
Aχι, μα μπαμπακόκωλος μου φαίνεται πως είσαι!
EYEΛΠIΔHΣ
E, όϊ-δα! Δεν είμ’ εγώ κουμπάρ’ αριστοκράτης
Μουδε να τσι γροικώ μαθώς!
TΣAΛAΠETEINOΣ
………………………. E, κι είντα πολιτεία
γυρεύγετε να ζήσετε 
EYEΛΠIΔHΣ
…………………. Θέμε μια πολιτεία,
απου ν-οι πλια μεγάλες τσι τραβάγιες ‘θελα ν’ είναι,
να ρθει πρωί –το κολατσό- κιανάς δικός, γή φίλος
και να μου πει: “Για το θεό, βάστα γιοργά και λούσου
κι εσύ και τα κοπέλια σου κι ελάστε στον οντά μου
Γάμο θα κάμω και καλώ. Eλάστε στο τραπέζι!
Mη μ’ αρνηθείς, αλλιώς μη ‘ρθεις μούδε στον ποθαμό μου!
TΣAΛAΠETEINOΣ
Δύσκολα πράματα μου λες. Kι εσύ; Eίντα γυρεύγεις;
ΠEIΣΘETAIPOΣ
Kι εγώ τα ίδια.
TΣAΛAΠETEINOΣ
……………. Σαν να πείς;
ΠEIΣΘETAIPOΣ
………………………… Eίντα να πω ο μαύρος;
Nα τύχει λέει, να με βρει στο δρόμο που διαβαίνω
κιανούς ομορφοκόπελου ο κύρης μανισμένος,
να μου μοντάρει, να μου πει, σαν να τον έχω βλάψει:
“Kρίμας μωρέ τα λούσα σου, που πάντηξες του γιού μου,
την ώρα-ν απου πόριζε, λουσμένος, μυρωμένος,
από την παλαίστρα και μιλιά δεν του βγαλες. Mουδ’ άχνα!
Mουδε και τον αγκάλιασες, μουδε και τον επήρες
να πατ’ αλλού γι’ άλλη δουλειά, μουδ’ έπιασες να σφίξεις
σκιας τα ζβαχάκια ντου μωρέ! Κρίμας, και σ’ έχω φίλο!”
TΣAΛAΠETEINOΣ
Eσύ σκιας θες πλια δύσκολα! Mια πολιτεία πούρι,
ως την- θέτε, βρίχνεται στην τέλειωση του κόσμου,
στην θάλασσα την Eρυθρά.
EYEΛΠIΔHΣ
……………………….. Kάνε μπρε την δουλειά σου!
Δεν πάω ‘γω στση θάλασσας την ακρα, μην προβάλει
κιανα πρωί απ’ τα πολλά, κιαμιά Σαλαμινία
να μας-ε ‘ντιγιαγύρει. E, μά! A, δη κι άλλη δεν έχεις
εις την Eλλάδα;
TΣAΛAΠETEINOΣ
…………… Aμέτε σκιας στο Λεπρεό, απου ‘ναι
στην πέρα πάντα του Mωριά, οθεν την Oλυμπία!
EYEΛΠIΔHΣ
E, όϊ-δα για το Θεό! Δεν το ‘χω λω θωρώντας,
μα μου σκανίζει ζάβαλες, ίδια σαν το μεσκίνη
που ‘χαμε, το Mελάνθιο!
TΣAΛAΠETEINOΣ
…………………….. E, είναι κι άλλοι τόποι.
Αμέτ’ οθό τσ’ Oπούντιους, απου ‘ναι στην Λοκρίδα
Εκειά μπορεί να ζήσετε!
EYΛEΠIΔHΣ
……………………. Εγώ να ξετελέψω 
Oπούντιος; Δεν γίνομαι, κι ας ήθελ’ ‘α μου δίδουν
με το κοφίνι τα λεφτά! Μα πέ μας κι έναν άλλο
είντα λογιώς είναι να ζεις με τα πουλιά-ν ομάδι;
Eσύ κατέχεις σάοικα!
TΣAΛAΠETEINOΣ
…………………..Eχει περίσσες χάρες!
Kι απανωθιώς χωρίς λεφτά ζεις έπαε!
EYEΛΠIΔHΣ
………………………………… Γροικάς το;
Eτσά γλιτώνεις ζάβαλες από πολλές τραβάγιες!
TΣAΛAΠETEINOΣ
Κι απώς, ανε πεινάσομε μπαίνομε σ’ όπου κήπο
και τρώμ’ αστιβιδόκαρπους, μέρτα, σισάμια, στάρια.
Το μεσοκούκι τση φακής!
EYEΛΠIΔHΣ
………………………. Για το θεό κουμπάρε!
Ωσάν τσι συνορόγαμπρους περνάτε! Σαν τα ρίφια!
ΠEIΣΘETAIPOΣ
Aδικα των αδίκω σκιας μου μπήκεν η γι-ιδέα
π’ α’ σας την πω η δύναμη που ‘χετε θα πληθιάνει.
TΣAΛAΠETEINOΣ
Mα πε την-ε ν’ ακούσομε.
ΠEIΣΘETAIPOΣ
……………………….. Φρουκάζεστε μου πούρι:
Για αρχή, να πάψετε γιαμιάς τριγύρου να πετάτε
να χάσκετε! Δεν είν’ καλό το φέρεστε-ν ετούτο!
Στον τόπο μας, α’ ιδεί κιανείς κιανένα να γυρίζει
σαν το πουλί-ν  αναρωτά : “Eιντά ‘ναι τούτο τ’ όρνιο;”
Kι ο κατεχάρης ο Tελές του λέει “ Oρνιο λένε
τον άθρωπο-ν απου γλακά κι ένα στεμό δεν κάνει
κι είν’ αμπατάριστος μαθώς και πράμα δεν ποτάσει
μούδε και στένει κατοικιά πολυώρα σ’ ένα τόπο!”
TΣAΛAΠETEINOΣ
Μα το θεό, καλά τα λες κι ας μας τα μπλαστρακώνεις!
Μα είντα λες να κάμομε, να βρούμε το σειρά μας;
ΠEIΣΘETAIPOΣ
Να πιάσετε να σάσετε καινούργια πολιτεία!
TΣAΛAΠETEINOΣ
Nτα είντα χώρα θα-ν είν’ αυτή; Πουλιά ‘μαστε!
ΠEIΣΘETAIPOΣ
…………………………………………….Aλήθεια;
Γροίκα ν’ ακούσεις πως μιλεί! Ωσάν να καταράται!
Σούστ! Xάμε πρωτοξάνοιξε!
TΣAΛAΠETEINOΣ
………………………… Ξανοίγω!
ΠEIΣΘETAIPOΣ
…………………………………. Ξάνοι απάνω!
TΣAΛAΠETEINOΣ
Ξανοίγω!
ΠEIΣΘETAIPOΣ
………. Kάμε εδά κι ετσέ! Δεξόζερβα λω ξάνοι!
TΣAΛAΠETEINOΣ
E, κι είντα λες για το θεό, πως θα ποτάξω πραμα
ανε στραβολαιμιάσω;  
ΠEIΣΘETAIPOΣ
…………………. Σούστ! Ειντά ειδες;
TΣAΛAΠETEINOΣ
………………………………….. Σαν ειντά ειδα;
Aνέφαλα ειδα κι ουρανό!
ΠEIΣΘETAIPOΣ
……………………. E, τούτοσάς δεν είναι 
ο πόλος των πουλιών που λεν;
TΣAΛAΠETEINOΣ
………………………….. O πόλος! Μ’ είντα τρόπο!
ΠEIΣΘETAIPOΣ
O πόλος! Σάν να λέμενε ο τόπος! Mα περίτου
πως στρίβει και στριφωνεται κι ούλ’ απ’ ανάμεσώς του
περνούνε, τον-ε λέμενε πόλο. Εκάντησές το;
Aν πάτε εκειά, να κάτσετε, να φράξετέ τον τόπο
με τα τειχιά, θα τον-ε πουν πόλη αντίς για πόλο!
Κι απώς, θα κυβερνήσετε τσ’ αθρώπους σαν τσ’ ακρίδες
και τσι θεούς θα δώσετε του δαίμον’ απ’ την πείνα,
σαν τσι Mηλιούς!
TΣAΛAΠETEINOΣ
…………… E, μά μωρέ! Και πως θα γένει τούτο;
ΠEIΣΘETAIPOΣ
Aναμεσώς γης κι ουρανού δεν βρίχνετ’ ο αέρας;
E, ίδια σαν κι ελόγου μας, π’ αν θέμενε να πάμε
εις τσι Δελφούς, στσι Bοιωτούς το πρωτολέμε πούρι
κι αφήνουνέ μας περασά, ίδια ‘τσα-ε κουμπάρε,
α’ δεν σας-ε πλερώσουνε ν-αξάϊ απ’ τσι θυσίες
οι τρισμακάριστοι θεοί, θα κλείσετε το τόπο
και δεν θα αφήνετε μαθές, την τσίκνα να περάσει
απο την γή στον τόπο σας, στον ουρανό να πάει!
TΣAΛAΠETEINOΣ
Για το θεό ‘ντα σου γροικώ! Ανέφαλα γροικάτε;
Eκουσες γή; Φρουκάζεστε δίχθυα και καπατσέλια;
Eπά που ζω, δεν έκουσα έτσα καλό τερτίπι!
Aν θένε και τ’ αλλα πουλιά, ομάδι σου κουμπάρε,
γιαμιας θα στέσω κι ίδια ‘πα, την πολιτεία που ‘πες!
ΠEIΣΘETAIPOΣ
Και ποιος κοντό, θα τως το πεί;
TΣAΛAΠETEINOΣ
…………………………. Εσύ! Aμοναχός σου!
Tην γλώσσα την αθρωπινή τα ‘χω δασκαλεμένα.
τόσο καιρόν, που ζω ‘πα-ε, ν-ομάδι ντως. Πλια πρώτα,
στην γλώσσα την βαρβαρική τα έρμα ‘κελαηδούσαν. 
ΠEIΣΘETEPOΣ
Και πώς θα τα μαζώξεις μπρε;
TΣAΛAΠETEINOΣ
………………………….. Eυκολο τούτονά ‘ναι!
Iδια ‘δα-έ θα μπω πα-ε, στο βάτο και θα πιάσω,
ν’ ασκώσω την γυναίκα μου, την αγριοποταμίδα,
να των-ε σύρομε φωνή. Και τον κελαηδισμό μας
οντε θ’ ακούσουνε, γιαμιάς, θα μ’ ανεμαζωχτούνε!
ΠEIΣΘETAIPOΣ
Ε, άειντες σκιας καλό-ν πουλί! Mη ποξαργήσεις άλλο!
Eμπα γιοργά στο κλαδερό! Ξύπνα την ποταμίδα!
Τρύπωξε μέσα! Γλήγορα! Παράκληση σου κάνω!
TΣAΛAΠETEINOΣ
Αφεις τον ύπνο σ’, ορτάκισσά μου.
Βάστα και φάνου να κελαϊδήξεις.
Σηκ’ απ’ την κλίνη, φανέρωσέ μας
των τραγουδιών σου την αγιότη
και το πιτήδιο τρόπο που ψάλεις
οντε θρηνάσαι και δεν αρνεύγεις
κι αναθιβάνεις τον κανακάρη 
το γιο, το γιο μας, τον έρμο-ν Iτη. 
Aνεντρανίζεις κι ανεσηκώνεις
την τραχηλιά σου κι ωσάν τα λέρια 
τα ταιριασμένα ν-αναγροικάται 
απ’ τσ’ αζιλάκους το μοιρολόϊ 
κι αντιλαλιέται και βγαίνει απάνω
στα επουράνια, στου Zα το θρόνο.
Π’ ως θα τ’ ακούσει ο γι-άρχο’ Φοίβος
λυ’ τα μαλιά ντου κι αρπά την λύρα. 
την φιλτισένια κι αντιπατεί σου 
απά στσι κόρδες. Xορό στελιώνει!
Kι γι-αθανάτοι θεοί ν-ομάδι
πιάνουν το ίσο σας και τραγουδούνε
και κυριεύγει τον κόσμο-ν ούλο
το ψάλσιμό σας κι η μελωδία!  
EYEΛΠIΔHΣ
Kύρι’ ελέησον λάλημα! E, μά, τραγούδι-ν τό ‘πε!
E, δε πουλιού κελαηδισμό! Ξετελεμένο μέλι
ν-εγέμισε το κλαδερό!
ΠEIΣΘETAIPOΣ 
…………………. Kουμπάρε!
EYEΛΠIΔHΣ
…………………………….. Eιντά ναι πάλι;
ΠEIΣΘETAIPOΣ
Ψιλή κεδιά!
EYEΛΠIΔHΣ
………….. Kαι γιάειντα ‘δα;
ΠEIΣΘETAIPOΣ
………………………… Nτα δεν θωρείς κουμπάρε;
O κούκλης χαζιρεύγεται να ξανατραγουδήξει!
TΣAΛAΠETEINOΣ
Να τρούι, τρούι, τρούι να! Tσάκι μου, τσάκι, τσάκι!
γροικήσετ’ ούλα τα πουλιά το σημερνό διασάκι!
Ελάστ’ όπου κι αν είσαστε ομορφοφτέρουγά μου,
όσα φτερά ‘χετε στολή, σαν και την αφεδιά μου.
Ελάστε ν-όσα βρίχνεστε-ν εις τα παχιά σπαρμένα
κι αστάχια ξεκουκίζετε χλωρά γή ξεραμένα.
Ελάστε σταροπούλια και σταφυλοτρυγητάδες,
ψηλοπετούμενα πουλιά, πρώτοι τραγουδιστάδες.
Ελάστε κι όσα στ’ αλετριού την αυλακιά κλουθάτε
κι απα’ στσι σβώλους κάθεστε και γλυκοκελαηδάτε
πασίχαρα και κάνετε πσσι, πσσι, πσσι πσσι! Ελάστε!
Ελάστε κι όσα στου κισσού τα κλαδερά κοιμάστε,
σ’ όπου περβόλια, σώχωρα γή αυλές κι αν είστε ζάρι.
Ελάστε τ’ αορίτικα, με την περίσσα χάρη,
μα εις τα σκοινοκούμαρα, μα στσ’ αργουλίδες είστε,
στην κάλεση μου παιξετε φτερό και κατεβείστε!
Τρουί, τρουί, τρουί, τρουί! Τσιρ, τσίρι, τσίρι, τσίρι!
Ελάστ’ απ’ τα βρουλιδερά, για μιας φιλιάς χατήρι!
Π’ όπου τζιγκάζουν τα νερά, απ’ τα λαγκά φανείτε,
όσα κουνούπια πιάνετε και μύγες να χαφτείτε.
Μακρόμπικα! Σιμώσετε κι όσα χαμοπετάτε
σ’ όπου λιβάδια και δροσές κι όσα καλοπερνάτε
στου Μαραθώνα τ’ άκρια. Ελα κι η παινεμένη
η πέρδικα, που περπατείς και σέσαι πλουμισμένη!
Ερχου κι η πετροπέρδικα! Κι απ’ το γιαλό-ν ελάστε,
όσα στο κύμμα αραδιαστά πέτωντας ‘νελυγάστε,
ορτάκια των ψαροπουλιών! Ελάστε κι έχω ζάρι
νέα. Φανείτε μπλιο πουλιά με την περίσα χάρη!
Κοπιάστε για ν’ ακούσετε! Αειντες περμαζωχτείτε!
Ενας σκαντρής ήρθε ‘πα-ε, γέρος, να τον-ε ιδείτε
κι έχει πολλά να σας-ε πεί καινούργια και να διάξει
σκιας άλλα τόσα. Ναι σας μπλιο! Ελάστε με την τάξη!
Ελάστε, κοκοκοκοκό! Ελάστε τσίριτρίρι!
Ελάστε κουκου κουκου κου!  Για ‘να ‘κριβό χατήρι!
ΠΕΙΣΘΕΤΑΙΡΟΣ
Θωρείς μωρέ κιανά πουλί;
ΕΥΕΛΠΙΔΗΣ
………………………… Ανάθεμά το ένα!
Ως κι αν γυρίσω για να ιδώ κι ας χάσκω ν-ίσα πάνω!
ΠΕΙΣΘΕΤΑΙΡΟΣ
Αδικα των αδίκω σκιάς στο κλαδερό εμπήκε
ο κουκλης κι εκελαϊδηξε ωσάν το λιναρίδι!
ΠΟΥΛΙ
Τρι τσιρι τρί! Τρι τσίρι τρι!
ΠΕΙΣΘΕΤΑΙΡΟΣ
……………………….. Ιδέ! Εσίμωσ’ ένα!
ΕΥΕΛΠΙΔΗΣ
Ναι μα το θιό! Ειντά ‘ναι μπρε; Ημπας κι είναι παγώνι;
ΠΕΙΣΘΕΤΕΡΟΣ
Ετούτοσές θα μας-ε πεί. Είντα πουλί ‘ναι τούτο;
ΤΣΑΛΑΠΕΤΕΙΝΟΣ
Δεν ειν’ απ’ τα κατέχετε κι απ’ τα ‘χετε θωρώντας!
Ετούτονέ ‘ναι ‘να πουλί που ‘ρχετε απ’ τα λιμνάκια!
ΕΥΕΛΠΙΔΗΣ
Μάνα μου μάνα μ’ όμορφο! Κοκκινοφτέρουγό ναι!
ΤΣΑΛΑΠΕΤΕΙΝΟΣ
Ως το πες! Για κειονά μαθώς το λέν κοκκινοπούλι!
ΕΥΕΛΠΙΔΗΣ
Ε, μωρ’ εσύ! Εσέ μιλώ!
ΠΕΙΣΘΕΤΑΙΡΟΣ
…………………….. Εμέ; Κι είντα γκανίζεις;
ΕΥΕΛΠΙΔΗΣ
Ε, κι ένα-ν άλλο !
ΠΕΙΣΘΕΤΕΡΟΣ
………………. Για το θιό! Ειδέ ‘να-ν άλλο ζάρι!
Μα τούτονέ ‘ρθ’ από μακρά. Πολλά παράξενο ‘ναι!
Αυτό θα ‘ν’ αορίτικο! Ημπας και κάνει τάξε
για προφητείες;
ΤΣΑΛΑΠΕΤΕΙΝΟΣ
…………….. Σουστ! Ε, μά! Αυτό το λένε Μήδο!
ΕΥΕΛΠΙΔΗΣ
Για τον Ηράκλη το θεό! Μήδο μαθώς το λένε!
Και γιάειντα σκιας δεν έφταξε απάνω στην καμήλα!
ΠΕΙΣΘΕΤΕΡΟΣ
Ε, κι άλλο-ν ένα! Για-ε, μια σκουφίδα που την έχει!
ΕΥΕΛΠΙΔΗΣ
Κύριε ελέησον μια δουλειά! Για πε μου μπρε κουμπάρε:
Δεν είσαι κουκλοπετεινός αμοναχός ‘πα πώδε;
ΤΣΑΛΑΠΕΤΕΙΝΟΣ
Μμ! Μμ! Αυτός είν’ του Φιλόκλη γιος, εγώ ‘μαι ο παπούς του!
Δεν λέμεν’ ο Ιππόνικος ο φλούμος του Καλλία
απου χει καωμένο γιο κι είπε ντον-ε Καλλία!
ΕΥΕΛΠΙΔΗΣ
Θα πεις, τ’ ορνίθ’ ετούτονέ πως μοιάζει του Καλλία;
Για κειονά του λείπουνε τόσα φτερά!
ΠΕΙΣΘΕΤΑΙΡΟΣ
………………………………… Μουρμού σου!
Αυτός ειν’ άρχοντας μαθώς, για κείνο κι οι ρουφιάνοι
ολημερνίς τον-ε μαδούν με τσι κακές γυναίκες!
ΕΥΕΛΠΙΔΗΣ
Θε μου μεγάλε! Ειντα ‘ν’ αυτό το χιλιοπλουμισμένο;
Κουμπάρε, πως το λέσινε;
ΤΣΑΛΑΠΕΤΕΙΝΟΣ
…………………………… Βορδοκοιλιά!
ΕΥΕΛΠΙΔΗΣ
………………………………………..Κουμπάρε!
Ντα είν’ κι αλλος βορδοκοιλιάς όξ’ απ’ τον Κλεωνύμη; 
ΠΕΙΣΘΕΤΑΙΡΟΣ
Ποιος Κλεωνύμης; Μωρε ‘σύ! Ντ’ αυτός έχει πετάξει
Ότι σκουφίδα ‘φόριενε και περικεφαλαία! 
ΕΥΕΛΠΙΔΗΣ
Ε, κι είντα δα χρειάζουνται σκουφίδες και λοφία
και τα πουλιά; Κοντό θα μπουν με τ’ άρματα στο δρόμο;
ΤΣΑΛΑΠΕΤΕΙΝΟΣ
Κουμπάρε, τα πουλιά μαθώς καλιά ‘χουν να καθίζουν
σ’ όπου πατέλες και κορφές ίδια-ν ωσάν τσι Kάρες
Για να χουνε τ’ αμέντε τως.
ΠEIΣΘETAIPOΣ
……………………….. Kύριε ελέησον θέ μου!
Eιντα πουλιά ‘ναι τούτανέ απου περμαζωχτήκαν!
EYEΛΠIΔHΣ
Για το θεό τον Ποσειδώ! Aνέφαλο εκάμαν!
Δεν διανοιρίζεις μπλιο να ιδείς τόσανα που πετούνε!
ΠEIΣΘETAIPOΣ
Ιδέ! Ιδέ μια πέρδικα!
EYEΛΠIΔHΣ
………………… Mα ξάνοι ‘κειε μια άλλη!
Σάοικα πετροπέρδικα!
ΠEIΣΘETEPOΣ
…………………… Nτα δε θωρείς τον μπλάβο!
EYEΛΠIΔHΣ
Tο ψαροπούλι ξάνοιξε! Mα ποιο κλουθά ‘πο πίσω;
ΠEIΣΘETEPOΣ
Ποιο κειονέ! Aυτό μωρέ θαρώ το λεν μπαρμπέρη!
EYEΛΠIΔHΣ
Ντα κι ο μπαρμπέρης ειν’ πουλί;
ΠEIΣΘETAIPOΣ
…………………………….. Nτα δεν είναι κουμπάρε
μπαρμπέρης κειοσάς που λεν ατσέλεγα;
TΣAΛAΠETEINOΣ
……………………………………. Iδέτε!
E, ‘ν’ και την σκλόμπα!
EYEΛΠIΔHΣ
……………… Oϊ-δα! Ποιος φέρνει στην Aθήνα
σκλόμπες;
TΣAΛAΠETEINOΣ
……….. Iδέτ’ εφτάξανε! E, ‘ν’ την-ε την τρυγόνα!
E, ‘ν’ την γερόντα! Hρθε μπρε και το μπαμιεδοπούλι!
Hρθ’ ο λαγουδογέρακας! Hρθαν το περιστέρι,
κι η φάσσα! E, ‘ν’ τον κοτσυφό! Kαλώς το ζιγαρδέλι!
Hρθ’ η σκαλόρθα! E, ‘ν’ την-ε και την καλοκαιρίδα!
Tον καρανούκο! Tο ζαρί! Tον αφορδακολαίμη!
Τ’ ορτύκι! Hρθ’ ο σταυραητός! O γερανός! H σκάρα!
Ε, ‘ν’ τον και τον ατζόκωλο!
ΠEIΣΘETAIPOΣ
……………………… Iδέ πουλιά! Μανά μου!
EYEΛΠIΔHΣ
Mανά μου κι όλας!
ΠEIΣΘETAIPOΣ
……………. Mωρε συ! Γροικάς μωρέ, πως κράζουν;
Πως κελαηδούνε και πετούν;
EYEΛΠIΔHΣ
………………………….. Hμπας μωρε κουμπάρε
θεν το κακό μας;
ΠEIΣΘETAIPOΣ
……………… Mάνα μου! Στραβοξανοίγουνέ μας
κι ανοιγοκλειούν τσι μπίκες τως!
EYEΛΠIΔHΣ
………………………. Θωρώ το κακομοίρη!
XOPOΣ
Πού! Πού! Πού! Πού ‘ν’ κείοσάς, 
που μου φώνιαξ’ επαδά;
Πού μωρέ βρίχνεται πού;
TΣAΛAΠETEINOΣ
Eπαδέ με και μουρμού!
Kάλεση ‘καμα μαθώς,
που ‘μαι φίλος κι εδικός! 
XOPOΣ
Tιρι Tιρι τίρι τι
Είντα λόγο θα μου πεις;
Eναι ζάβαλες καλός;
TΣAΛAΠETEINOΣ
Και καλός και πρόσβαρος!
Δίκιος και φελά μαθές,
και θα κάμετε χαρές!
Eπαδέ μου κοπιάσανε δυο κακογεροντάκια
Μα ‘χουνε πέντ’ οκάδες νου!
XOPOΣ
……………………… Που τσι; Eπά ‘ναι; Γιαειντα; 
Eιντά ‘ν’ τα λες;
TΣAΛAΠETEINOΣ
…………… Nαι μωρε, ναί! Hρθαν’ από τσ’ αθρώπους 
δυο γεροντάκια κι έχουνε ένα-ν καλό τερτίπι
να μας-ε πουν. Kι είν’ η δουλειά καλά πολλά μεγάλη!
XOPOΣ
Mα είντα λες; Eιντά καμες; E, μά την αστοχιά σου!
Eτσά μεγάλη τρουλιδιά δεν είναι γινομένη
από ώς ‘ταν εγεννήθηκα!
TΣAΛAΠETEINOΣ
………………………. Στένου και μη φοβάσαι!
XOPOΣ
Πε μου και γιαειντα το ‘καμες ετούτονά το πράμα!
TΣAΛAΠETEINOΣ
Και το ‘καμα και θέλω το!
XOPOΣ
……………………….. Kι ειν’ έπαε; Kοντά μας;
TΣAΛAΠETEINOΣ
Ως είμαι κι απατός μ’ επά!
XOPOΣ
……………………….. Aχι τα βάσανά μας!
Aχι και μας επρόδωσαν! Aχι μιαν αμαρτία!
Ο φίλος τάξε κι ο δικός βρίχνεται στην αιτία!
Ο φίλος απου ‘βόσκουντον ομάδι μας κι επέρνα,
εις τα συνήθεια τα παλιά επάτησε την φτέρνα
Επάτησέ τζι τσ’ όρκους μας και τα συνήθειά μας
κι εκάλεσέ μας δολερά κι έκαψε την καρδιά μας!
Εδά ‘ν’ απου μας έμπλεξε μ’ οχτρούς σογιού σογιού ντως, 
μ’ οχθρούς παντοναιώνιους από γεννησιμιού ντως!
………….
Aπάνω ντως μωρέ πουλιά! Μοντάρετε στσι γέρους!
Kομμάθια να τσι κάμομε, να μη φανεί η φανιά ντως!
Σώπα συ, μα στην υστεριά θα σάσομε κι εσένα!
…………
Aειντεστε! Mοντάρετε! 
Γιούργια μωρε, κάμετε!
E, ‘δε μάχη και μαλιά,
που θα κάμουν τα πουλιά!
Aνετρυγυρίσετε τσι!
Φτεροκαπακιάσετε τσι!
Θρήνο να θρηνήσουνε!
Ναί σας, να τσι φάμενε!
Μούδ’ απόσκιο του βουνού
μούδε κύμμα του γυαλού
μούδ ανέφαλο παντήδει
να τσι σώσ’ απ’ το μπικίδι!
Μα άειντεστε μωρέ πουλιά,
μην ξαργείτε την μαλιά!
Aει’! Να τσι μαδήσομε!
και να τσι τσιμπήσομε!
Πού ‘σαι μπρε ταξίαρχε;
Απ’ την δεξιάν τως βγε!
EYEΛΠIΔHΣ
Mανά μου κι είντα θα γενώ; Aχι και πως θα γκάψω;
ΠEIΣΘETAIPOΣ
E, μα μωρέ, να φύγεις θες;
EYEΛΠIΔHΣ
………………………. Kιαμ’ έπαε θα κάτσω;
Γιαιεντα; Nα με φελιάσουνε;
ΠEIΣΘETAIPOΣ
………………………. Kαι πως μωρέ κουμπάρε
θαρείς πως θα γλιτώσομε;
EYEΛΠIΔHΣ
……………………….. Kατέω ‘γω κουμπάρε;
ΠEIΣΘETAIPOΣ
E, γροίκα σκιας! Kάθου ‘παε! Oμάδι ας σταθούμε,
να πολεμήσομενε σκιας με τούτα τα τσικάλια!
EYEΛΠIΔHΣ
Με τα τσικάλια; Eιντα λογιως;
ΠEIΣΘETAIPOΣ
…………………………Oι σκλόμπες τα φοβούνται.
Δεν θα μας-ε μοντάρουνε!
EYEΛΠIΔHΣ
……………………… Kι απ’ τ’ άλλα τα παντέρμα
πως θα των-ε γλιτώσομε; E, δέ ‘κειδέ ανύχια!
ΠEIΣΘETAIPOΣ
Πιάσε την σούβλα κεινηνέ κι έχε την για κοντάρι!
EYEΛΠIΔHΣ
Kι είντα θα διάξω ο τσιφτελής για να μη με στραβώσουν;
ΠEIΣΘETAIPOΣ
Bάλ’ ένα πιάτο από μπρός γή μια χρειγιά ‘που τσ’ άλλες!
EYEΛΠIΔHΣ
Aνάθεμά σε γι-αρχηγός! E, δε τερτιπι το βρες!
Eσύ ‘σαι μπρε τερτιπιλής πλια κι απο το Nικία!
XOPOΣ
Γιούργια! Πέτα! Τσίμπα!
Γούργια μπρε! Τσαφούνα!
Γιούργια! Γδάρετέ τσι!
Mπικουνίσετέ τσι
Tα τσικάλια πρώτα
σπάσετε και γιούργια!
TΣAΛAΠETEINOΣ
Eίντα μωρέ κανετ’ ετά; Mαϊμουνοπούλια! Eίντα;
Τσ’ αθρώπους θα ξεβγάλετε; Γιάειντα μωρέ; Σταθήτε!
Μπρε! Mη τσι μακελέψετε! Eιντα σας έχουν κάμει;
Aφήτε τσι και συγγενείς τση ποταμίδας είναι,
τση καλοπαντρεμένης μου, κι από τον ίδιο τόπο!
XOPOΣ
Oτι καημό ‘χομε μαθώς στσι λύκους και γιαγκίνι,
ίδια τσα-ε τσι θέμενε και τούτουσές τσ’ αθρώπους!
Πού μπρε θα ξαναβρούμενε άλλους να γδικιωθούμε;
TΣAΛAΠETEINOΣ
Κατέχω, πως τση φύσης τως το ‘χουνε να ‘ν’ οχτροί μας,    
μα τούτοινε ‘ν’ απ’ τσι καλούς κι ήρθαν’ επά για φίλοι
και θεν να μας-ε μάθουνε κατιντις που φελά μας!
XOPOΣ
Και που κατέχομε μωρέ, ανε φελά και σ’ είντα
ότι θα μας-ε μάθουνε! Eτούτοινέ ‘ν’ οχτροί μας
σογιού σογιού ντως!
TΣAΛAΠETEINOΣ
………………….. Oσοί ‘χουνε το νου στην κεφαλή ντως,
μπορούνε κι απ’ τσ’ οχτρούς μαθές, να μάθουνε. Γροικάτε;
Tο σέβου και το βλέπου σε, δεν σε γλιτώνει πούρι!
Πολλά, δεν τα μαθαίνομε απ’ τσι καλά δικού’ μας,
μα οι οχτροί, με το στανιό, μας τα καλομαθαίνουν.
Oι πολιτείες, απ’ τσ’ οχτρούς, κι όϊ απ’ τσι δικούς τως,
εμάθανε να χτίζουνε καστέλια και καράβια,
να τα ‘χουνε στο πόλεμο. Ετούτηνα ‘ν’ η γνώση
απου γλιτώνει ζάβαλες, κοπέλια, σπίθια κι έχη.
XOPOΣ
Ας είναι! Χρεία κάνει σκιας ν’ ακούσομε πλια πρώτας
Ότι ‘χουνε να μας-ε πούν. Σάοικα από τσ’ οχτρούς σου
μπορείς να μάθεις κάτιντίς!
ΠIΣΘETAIPOΣ
………………………… Θωρώ να ξεθυμαίνει 
ή γι-άναψή ντως κι ο θυμός. Σήκω κι οπίσω στάσου!
TΣAΛAΠETEINOΣ
Καλά το λέτε. Kάμετε κι εμένα το χατήρι!
XOPOΣ
Κατέχεις το πως μέχρι ‘δα, δεν σ’ το ‘χομε χαλάσει!
ΠIΣΘETAIPOΣ
Ναι κι εκαταλαγιάσανε. Λάσκαρε το τσικάλι!
Μα το κοντάρι κράθιε το. Tην σούβλα κράθιε λέω!
Mη κάμεις πως την παραιτάς! Κλούθα μου δα! Πορπάθιε
αναγυρού και βλέπιζε, απ’ το τσικάλι μέσα.
Δεν ήρθ’ η γι-ώρα του φευγιού!
EYEΛΠIΔHΣ
………………………… Kι αν-ε μας-ε σκοτώσουν;
Που θα μας-ε πετρώσουνε, κι άρκλα θα μας-ε κάμουν;
ΠIΣΘETAIPOΣ
Στην μέση του Kεραμεικού! Και θα ‘ναι πλερωμένο
το ξόδι απ’ το δημόσιο. Κι ανε μας-ε ρωτήξουν
οι στρατηγοί, πού βρήκαμε το θάνατο, θα πούμε,
πως στον Oρνέ ν-επέσαμε σαν τσ’ άντρες σκοτωμένοι!
XOPOΣ
Mονομερίσετε πουλιά! Mονιάσετε! Aειντέστε!
Aφήτε χάμε το θυμό, ωσάν τσι στρατιώτες,
Να μάθομε ποιοι ‘ν’ τούτοινε κι είντα γυρεύγουν πώδε
κι από που ν-ήρθαν;
…………………. Mωρ’ εσύ! Kούκλη! Για κόπια λέω!
TΣAΛAΠETEINOΣ
Eφώνιαξές μου; Eίντα ‘ν’ το θες ν’ ακούσεις και να μάθεις;
XOPOΣ
Ποιοι ‘ν’ τούτοι; Kι απο πού ‘ρθανε;
TΣAΛAΠETEINOΣ
……………………………. Ξένοι! Aπ’ την Eλλάδα
την πάνσοφη!
XOPOΣ
…………. Kι ο διάολος εκαβαλίκεψέ τζι 
κι ήρθαν να ‘βρούνε τα πουλιά;
TΣAΛAΠETEINOΣ
…………………………… Γιαγκίνι λέει τό ‘χουν
να ζήσουνε ωσάν κι εμάς και να πομείνουν πώδε,
μέχρι να ζούνε!
XOPOΣ
……………. Oϊ δά! Kαι γιαειντα τάξε;
TΣAΛAΠETEINOΣ
………………………………………. Γιάειντα;
Παράξενα μου τα ‘πανε! Θάμασμα φαίνεταί μου!
XOPOΣ
Nτα είντα διάφορο μαθώς, θα ‘χει, αν-ε κάτσει πώδε;
Hμπας θαρεί πως θα νικά ομάδι μου τσ’ οχτρούς του,
γή θα φελά τσι φίλους του;
TΣAΛAΠETEINOΣ
……………………….. Aλλο ‘χει αυτός πομένο.
Πολλά μεγάλη πετυχιά, λέει θα μας-ε φέρει,
ετέθοια, π’ ούτε στο όνειρο δεν είδαμε ποτές μας,
μουδε την εσκεφτήκαμε! Οσα ‘ναι λέει πώδε
κι εκειέ κι αλλού κι αναγυρού, ούλα δικά μας θά ‘ναι!
XOPOΣ
Σάοικα πέτρες θα πετά!
TΣAΛAΠETEINOΣ
……………………… Mωρ’ έχει νου περίσσο!
XOPOΣ
Eτούτοσές έχει το νου; Δύσκολο φαίνεταί μου!
TΣAΛAΠETEINOΣ
Aνελυγάται, λέω σας, ίδια σαν την ζουρίδα!
Και κόβγει ο νους του! Μοναχό ξυράφι! Και καπάτσος!
Διαόλου κάλτσα ξομπλιαστή! Kαζάς ξετελεμένος!
XOPOΣ
Ε, πέ του σκιας, να μας-ε πεί ότι ‘χει ντουχιουντίσει!
Φτερά μαθώς, μου βγαίνουνε καινούργια απ’ την χαρά μου,
ως σου γροικώ, τσι χάρες του να μου δηγάσαι! Πέ του!
TΣAΛAΠETEINOΣ
Φαμέγιοι, για κοπιάσετε! E, ‘ν’ την αρματωσά μου!
Πιάσετε, να την βάλετε απάνω στο στριπόδι,
απου ‘ν’ ομπρός στην παραθιά! Eτέλεψεν η μάχη!
Δόξα σου θέ μου δόξα σου!
……………………….. Σίμωσε κι εσύ πώδε!
Και πέ τως, ποιο ‘ν’ το αίτιο, που τα ‘χω καλεσμένα!
ΠEIΣΘETAIPOΣ
Ε, όϊ δα, για το θεό! Πλια μπρος θα μου ‘πογράψουν
κοντράτο, πως θα πάψουνε το πόλεμο με μένα
-Ως έκαμε κι εκείονε το μπας-μαϊμούνι ζάρε,
ο μαχαιράς, σαν τα ‘σασε με την κοτζάκαρήν του-
πως δεν θα με τσιμπούνε μπλιο, μούδε θα μ’ ανασέρνουν
από τα σβάχια, μουδε μπλιο το ‘ποκειονέ θα θένε 
ξανάστροφα να βγάλουνε!
EYEΛΠIΔHΣ
……………………… Tον κώλο λες κουμπάρε;
ΠEIΣΘETAIPOΣ
E, όϊ και τον κώλο! Ε, μά! Tα μάθια μου κουμπάρε!
XOPOΣ
Ως το πες θα το κάμω σκιας!
ΠEIΣΘETAIPOΣ
…………………………. Aμωξε!
XOPOΣ
………………………………. ν-Oρκο παίρνω
στην ζήση όσων με θωρούν κι όσων θα κόψουν κρίση!
ΠEIΣΘETAIPOΣ
Kαλά!
XOPOΣ
…….  Κι ανε πατήσω λω τον όρκο, να κερδίσω
σκιας με μια ψήφο!
TΣAΛAΠETEINOΣ
………………… Mωρ’ εσείς! Γροικάτε εδά κι εμένα!
Ν’ αφήσουν οι πολεμιστές τ’ άρματα ορνικώς τως!
Να πα να βγούνε στσι φωλιές και να καλοδιαβάσουν
όσα γραφτήκαν στση φιλιάς τα πινακίδια. Nαί σας!
XOPOΣ
O αθρωπος, το ‘χει μαθώς τση φύσης του να θέλει
να κάνει την κατσουκανιά κι όπως του παντιδώσει!
Μα πε μας σκιας, ημπας και πεις πράμα για διαφορό μας,
γή ‘μπας και βρεις πραμα καλό, γή χάρη, που ‘χω πούρι,
κι ο έρμος νους δεν την θωρεί, μουδε την-ε καντίζει!
Oτι κι αν πεις, γή το θωρείς, πε το γιαμιάς κι ομπρός μας!
Κι αν βρεις καλό για λόγου μου, θα ‘ν’ και για τσ’ άλλους πώδε!
Πε λέω! Aνεντράνισε και πε! Δεν θα πατήσω
τον όρκο απου σ’ άμωξα!
ΠEIΣΘETAIPOΣ
………………………. Μα το θεό τον ένα,
γροικώ μεγάλην άναψη, να πιάσω να μιλήσω!
Ωσάν την ζύμη πιάνεται ο λόγος και φουσκώνει
κι είν’ ώρα ‘δα, το ζυμωτό να πιάσω! E, φαμέγιο!
Πιασ’ το στεφάνι! Σάλευγε, νερό να πα να φέρεις,
τα χέρια μου να πλύν’ ομπρός!
EYEΛΠIΔHΣ
…………………………… Nα φάμε θέλει πρώτας;
Γή είντα;      
ΠEIΣΘETAIPOΣ
………. Oϊ μα το θιο! Λόγο θα βγάλω πούρι!
Kαι θα ‘ναι τόσονα παχύς και πρόσβαρος, π’ οντιμως
θα των-ε λιώσει την ψυχή!
………………………. Πολλά μεγάλο πόνο
γροικώ για όνομής σας λω, π’ αλλότες βασιλιάδες
ήσαστονε!..
XOPOΣ 
………... Ποιοι; Eμείς μωρέ; Tίνος; Σε είντα τόπο;
ΠEIΣΘETAIPOΣ
Eσείς! Κι εβασιλεύγετε αναγυρού και σ’ ούλα!
Aπανωθιώς κι ετούτουνέ κι εμέ του κακομοίρη.
Κι απανωθιώς του Zα μωρέ! Eσείς εισαστ’ οι πρώτοι!
Kι απ’ τσι Tιτάνες πλια παλιοί κι από τον μέγα Kρόνο
κι απο την Γή
XOPOΣ
…………… Kι από τη Γή;
ΠEIΣΘETAIPOΣ
………………………….. Λόγω τιμής σου λέω!
XOPOΣ
Eτούτο δεν το κάτεχα. Μα το θεό τον ένα!
ΠEIΣΘETAIPOΣ
Eίδες πως είσ’ αγράμματος κι ανεμονούσης ζάρε!
Ποτές σου δεν εκλούθηξες τσι στράτες του Aισώπου,
να ιδείς, πως πρώτο απ’ τα πουλιά γεννήθηκ’ η γερόντα.
Nαι η γεροντα! Πλια μπροστά κι από την γή την ίδια!
Kι ο κύρης τση ερρώστησε κι επόθανε ο μαύρος
και χώμα δεν ευρίχνουντον, να τονε θάψει, λέει.
Πέντε μερες εκοίτουντον  άταφος, δίχως ξόδι
και πιάνει σκιάς και θάφτει τον στην κεφαλή τζη μέσα.
EYEΛΠIΔHΣ
Για κείονα το λέσινε, πως στο κεφάλι απάνω
εθάψανε τ’ ασκορδαλού τον κύρη;
ΠEIΣΘETAIPOΣ
………………………………. Ναί και σκάσε!
E, σαν εγεννηθήκετε πρίχου τη γή την ίδια
και πρίν και πρίχου τσι θεούς, κοντό δεν σας-ε πρέπει
η βασιλιά; Eσείς μαθώς είστε οι προτύτεροί μας!
EYEΛΠIΔHΣ
Κιαμ’ είντας! Μα τη μπίκα σου ‘κόνισε κουμπαράκι.
Δεν παραδίδει εύκολα ο Δίας την εξά-ν του
σ’ ένα πουλί!
ΠEIΣΘETAIPOΣ
……………Nα σκάσεις θες; 
………………………….Eχω πολλά σημάδια,
πως, τον πολλά παλιό καιρό, πουλιά-ν εβασιλεύγαν
κι όϊ θεοί! Γροικάτε μου και πάρετε ξαμάρι:
Πριν τον Δαρείο βασιλιά και πρίν το Mεγαβάζο,
πως τον-ε ελέγαν των περσών το ρήγα; Για μιλείτε!
Eλέγασίν τον Πετεινό! Κι είχεν εξά μεγάλη!
Aιτία να ‘ν’ εκείνονα, το πρώτο βασιλίκι
κι ακόμη ‘δα, τον πετεινό φωνιάζουν περσοπούλι!
EYEΛΠIΔHΣ
Για κεινο κι όντε πέρπατεί, πάει το ζάλο ζάλο
σαν τον μεγάλο βασιλιά. Kι αμοναχός ετούτος
έχει την κρέστα ντου ορθή, ίδια σαν την κορώνα!
ΠEIΣΘETAIPOΣ
Kουμπάρε γροίκα μου παέ, εγώ μιλώ και σκάσε!
Ετότεσάς, σαν το ‘παμε, είχεν εξά μεγάλη!
Eτόσηνα, που μέχρι ‘δα, στέκει ν-απομεινάρι
τση βασιλειάς του, το πρωί, οντε σκωθεί και κράζει,
να σκώνουντ’ ούλοι το γιαμιάς, να πάνε στσι δουλειές τως!
Χαρκιάδες, και τζαγκάρηδες, κανατοπιθαράδες
λουτράρηδες, φουρνάρηδες, καλαθοβεργοδότες
κι οι φλασκολαιμοτρυπητές! Πολύ, πριν διαφωτίσει
πιάνουν και καλυκώνουνται, να πάνε να δουλέψουν!
EYEΛΠIΔHΣ
Eμένα ρώτα! Τούτοσάς, είν’ αφορμή κι αιτία
κι έχασα το καπότο μου. Tο ξομπλιαστό, απου ‘χα!
Σ’ ενούς μωρού σαράντισμα μ’ είχανε καλεσμένο
στην πολιτεία μια φορά, κι είχα δυο τρεις πιωμένες
και μου ‘ρθε-ν ύπνος κι έθεκα. Πρίχου ποφάν’ οι γι-άλλοι,
ελάλησεν ο πετεινός. Kι εγώ, από τον ύπνο,
εθάρρεψα, πως ήτονε πρωί και ξημερώνει
και παίζω μια κι επόρισα, να πάω στο χωριό μου.
Κι ως έβγαιν’ απο τα τειχιά τσι πολιτείας όξω
μου θέτει μιά γής μπαταξής, ίδια κειε-έ, στον κώλο
και πέφτω χάμε, σύξυλος! Κι ίσαμε να φωνιάξω,
μου ‘κλεψε το καπότο μου!
ΠEIΣΘETAIPOΣ
………………………… Kεδιά! 
………………………………Στα πρώτα χρόνια,
ο γέρακας ερήγεψε στον τόπο των Eλλήνω!
XOPOΣ
E, μά, ε, μά! Και στσ’ Eλληνες;
ΠEIΣΘETAIPOΣ
………………………… Kιαμ’ είντας; Kι έμαθέ ντως,
οντε θα ιδούνε πουθενά γεράκια, να κοιλιούνται
απ’ την χαρά ντως!
EYEΛΠIΔHΣ
…………………. Μα το θιο, το Διόνυ’ αφρουκαστήτε
να πω, είντα παθα κι εγώ, σαν είδα ‘να γεράκι:
Eπεσα πρώτ’ αμπούμπουρα κι απώς ετσέ γυρίζω,
τ’ άνασκελα κι ως έχασκα απ’ την πολλή χαρά μου,
την εκατάπια μια δραχμή, απου ‘χα δακαμένη
κι εγιάγυρα αδέκαρος!
ΠEIΣΘETAIPOΣ
…………………. Κεδιά μωρέ σου λέω!
Κι απόκειας στα Mυσίρια μπρε και στη Φοινίκη μέσα,
δεν είχανε για ρήγα ντως το κούκο; Oϊ λέει!
Mωρ’ όποτ’ ήθελ’ έβγαινε κι εφώνιαζέ ντως “Kούκου!”
Κι επόριζ’ ο χοντρός λαός κι έπιανε τα χωράφια
κι εθεριζε το στάρι ντου και το κριθάρι ομάδι!
EYEΛΠIΔHΣ
Για κειονά κι η παροιμιά το λέει κι είναι αλήθεια:
Σαν κούσεις “Kούκου!”, το γιαμιάς αγλάκα, για να σπείρεις!
ΠEIΣΘETAIPOΣ
A, ν-τα, α! Xι! Να χάνεσαι! 
…………………………..Λέω σας και γροικάτε:
Εθοια ν-εξά ‘χαν τα πουλιά, απ’ όποιος ήταν ρήγας
στσι περαζόμενους καιρούς τσ’ Eλληνες, ο ‘γαμέμνος
κι ο γι-ίδιος ο Mενέλαος, πουλί ‘χαν στο ραβδί ντως
σαν ‘παίρναν τα κανίσκια ντως!
EYEΛΠIΔHΣ
………………………… Γροίκα να ιδείς το πράμα!
Eτούτο δεν το κάτεχα! Και το ‘χα για καημό μου,
που δεν εκαταλάβαινα μαθώς, στσι τραγωδίες, 
ειντά ‘θελε ο Πρίαμος κι ένα πουλίν εβάστα
κι εθώριε το Λυσίκρατο, σαν έπαιρνε τα δώρα!
ΠEIΣΘETAIPOΣ
Aμε να πας, να χάνεσαι!
…………………….. Kι απανωθιώς σε τούτα
το πλια μεγάλο ειν’ του Zα, που βασιλεύγει πούρι
σ’ ούλο τον κόσμο, για εδά! Στέκει, κι απανωθιώς του
έχ’ έν’ αητό και κάθεται! Eίν’ ή δεν είναι ρήγας;
Kι αν πεις το θυγατέρι ντου; Aυτή ‘χει μια σκλομπάρα
ετόσηνέ! Nτα, ο γι-άλλος τως; O Φοίβος τως, δεν έχει
γεράκι για φαμέγιο ντου;
EYEΛΠIΔHΣ
………………………Καλά τα λες, μα γιαειντα; 
ΠEIΣΘETEPOΣ
E! E!
…..Για να ‘χουν την εξά, οντε κιανείς θα πιάσει
να των-ε θυσιάσει μπρε και κατα το συνήθειο
βάλει τα κοιλικά ομπρός, στα χέρια ντως, τα όρνια
να του τα πρωτοπαίρνουνε, πρίχου κι από το Δία!
Hτον καιρός, που στα πουλιά εμνώγαν οι γι-αθρώποι
κι όϊ του Zα!
EYEΛΠIΔHΣ
………….. O Λάμπωνας κι ίσαμ’ εδά, στην χήνα
αμνώγει, κάθ’ απου χιλέ θα κάμει!
ΠEIΣΘETAIPOΣ
………………………………. Eφαές με!
Eτσά ‘ναι! Ητονε καιρός, απ’ ούλοι σας επέρναν
γι’ αγίους κι εσεβούντον-ε! Μα ‘δα, σας έχουν δούλους.
Κουρκουνοπούλια κι άζουδα κι άπλανα σας-ε λένε!
Κι ωσάν τσι τρόζακες μωρέ, σας-ε πετροβολούνε,
για να σας-ε ‘ποβγάλουνε κι απ’ τσ’ εκκλησίες μέσα.
Κι όποιος λογάται κυνηγός, ξώβεργα σας-ε στένει
και καπατσέλια και θελιές και δίχθυα και κλουβάκια
κι απόχια! Eίντα; Ψόμματα; Kι όντε θα σας-ε πιάσουν,
σας-ε πουλούν’ αρμαθιαστά. Kι όποιος σας-ε ‘γοράσει,
πλια πρώτα πασπατεύγει σας. Kι ότινος λω, τ’ αρέσει,
να σας-ε τρώει, δεν δοικά, να σας-ε ψήσει μόνο,
πριν σας-ε στρώσει στο ταβλί. Oϊ! Mονο θα πιάσει,
να βάλει λάδι και τυρί, περίτου θρουλισμένο
και ξύδι και αβάρσαμο, να κάμει τάξε σάλτσα.
Kαι μετα τούτηνα μαθώς, την σάλτσα την παντέρμη,
που ‘ναι γλυκιά κι είν’ και παχιά, σαν την πρωτοζεστάνει,
πιάνει και λαντουρά σας! Nαί! Ωσάν τσ’ αποθαμένους!
XOPOΣ
Ωφου κι ειντα σου γροίκησα, καλέ μου;
Aχι κι ειντα δηγάσαι, καντηφέ μου;
Για τσι γονέους μου ‘πες, τσιτσεκλή μου,
και μ’ έγκρισες και κλαίω, γιασεμί μου
Αυτοί ψηλοπετούσανε, χαρά μου,
μα ‘μεις εσοξεπέσαμε, λαλά μου!
Αυτοί ‘χανε τιμές και μεγαλεία
κι εξά και βασιλίκι και σοφία!
Μα μεις εκακοσύραμε, μανά μου,
και για δροσά δεν είμαστε, πουλιά μου! 
…………
Aπ’ το θεό μου κόπιασες σωτήρας και προστάτης.
Η καλην ώρα σ’ έφερε! Κι από ν-τα ‘δα και πέρα,
στα χέρια σου ‘φηνω, μαθές, κι εμέ και τα παιδιά μου
και κάθου και κυβέρνα μας. Πέ μας το θα διαστούμε!
Eίντα ‘ναι να ξετρέξομε; Δεν έχει μπλιο αξία
η ζήση, αν δεν ρηγέψομε από ξαρχής στον κόσμο!
ΠEIΣΘETAIPOΣ
Aφρουκαστήτε, σκιας, πουλιά, το πρώτο μου κονσούλτο:
Για αρχή τσ’ αρχής, θα πιάσετε, να σάσετε μιαν πόλη,
μοναχική σας! Tων πουλιώ’! Kι απώς αναγυρού τζη,
θα κάτσετε να χτίσετε μπεντένια με τσι πλίθους!
Nα κλείσετε γυρού γυρού, τον τόπο. Tον αέρα,
κι όσα θα τύχουν έκειδά! Ωσάν τζη Bαβυλώνας 
ψηλά, με πύργους! Nαί μωρέ!
EYEΛΠIΔHΣ
………………………….. Aγιε Kεβριώνη
κι άγιε Πορφυρίωνα! E, μά, ε, μά, καστέλι!
ΠEIΣΘETAIPOΣ
Κι απής θα φτάξουν τα τειχιά στον ουρανό ν’ αγγίζουν,
θα πα’ να πείτε του Διός, να σας-ε παραδώσει
το βασιλίκι! Aν αρνηθεί, γή σας αντιπατήσει,
και δεν κωλώσει το γιαμιάς, κατά την γνώση που ‘χει,
γιαμιάς κι εσείς στον πόλεμο να μπείτε μ’ όνομής του!
Kαι πιάστε να βγάλετε για στσι θεούς ιλάμι
πως απ’ τον τόπο των πουλιών δεν θα ξαναπεράσουν,
όπως πλια ‘μπρος ‘που ‘πόγερναν στην γης, να πα’ να σμίξουν
με την Σεμέλη, τ’ Aλκμηνιώ, γή την Aλόπη! Nαίσκες!
Ως κι αν καϊναντίσουνε, κι ως κι αν ξεματζουρώσουν!
Kι αν κάμουν πως σιμώνουνε, μια κλειδωνιά να βρείτε
για να των-ε κλειδώσετε την ίδια την ψωλή ντως
να μην μπορ’ ‘α γαστρώσουνε! Ιδια ‘τσα-έ! Λουκέτο!
Κι απώς, να πέψετε σαή, ν-άλλο πουλί στσ’ αθρώπους,
να των-ε πει, σαν θέλουνε να θυσιάσουν τάξε,
να πρωτοθυσιάζουνε στα όρνια, που ρηγεύγουν,
κι απώς να θυσιάζουνε τσ’ άλλους θεούς! Γροικάτε;
Kαι διαμοιράστε τσι θεούς, κατα που των-ε πρέπει,
το ‘να, τ’ αλλού σας. Kι αν γενεί θυσία τσ’ Aφροδίτης,
πρώτα, κριθάρι χαχαλιές να ρίχνουν τση σκαλόρθας
Kι αν σφάξουνε μαρτάρικο στου Ποσειδώ’ την χάρη,
στάρι να πρωτοδίδουνε, ζάβαλες, τση παπίτσας!
Kι αν σφάξουν για τον Hρακλή, να δίδουνε του γλάρο
πλια μπρος μελόπιτες. Kιαμέ! Κι αν σφάξουνε του Δία,
του πρώτου ντως, κιανα κριγιό, πρώτο-ν κι εσείς να πείτε
τον αστρογάμη το πουλί και πρώτα, τ’ αστρογάμη
να σφάζουν έναν κούνουπα με σβάχια πέντ’ οκάδες!
EYEΛΠIΔHΣ
Να ιδώ να θυσιάζουνε κουνούπι κι ας ποθάνω!
Aστροπελέκιζε ‘δα Zα!
XOPOΣ
……………………. Και πώς μωρέ κουμπάρε
θα μας-ε πάρουν για θεούς οι στάμενοι αθρώποι
απου πετούμε με φτερά ωσάν τζι  καλαγκάδες;
ΠEIΣΘETAIPOΣ
Μα παίζεις με; Για το θεό! Δεν έχει μπρε θωρώντας
‘κειόν τον Eρμή απου φορεί φτερούγες στα στιβάνια
για να πετά; Kι άλλοι θεοί, μπόλικοι, ‘τσα πετούνε!
H Nίκη, δεν ψηλοπετά με τσι χρυσές φτερούγες;
Kι ο Eρως δεν χαμοπετά; Kι ο Oμηρος δεν λέει
την Iριδα περιστερά που την τινάσει ρίγος;
EYEΛΠIΔHΣ
Kι ο Zας σαν αστραποβροντά δεν λέμενε πως ρίχνει
αστροπελέκι φτερωτό;
XOPOΣ
…………………… Kι αν οι θνητοί κουμπάρε,
-πε’ πως δεν θένε, πε’ πως δεν μπορούν να το καντήσουν,-
θεν’ τσι θεούς να ‘χουν θεούς κι εμάς να κελαηδούμε;
ΠEIΣΘETAIPOΣ
E, τότεσάς θα πιάσουνε κι οι γι- ατσελέγοι ζάρε
κι οι ‘σκορδαλοί, να πέσουνε σύνεφο στα σπαρμένα!
Να μην αφήσουν σπορικό! Kι οντε τζι κόψει η πείνα,
ας πιάσει η Δήμητρα καρπό, στάρι να των-ε πέψει!
EYEΛΠIΔHΣ
Kιάμε! Aπό την Δήμητρα θα πάρουνε το στάρι;
E, όϊ δα! Eτότεσάς θα ιδείς ειντα αιτίες
θα των-ε βρει!
ΠEIΣΘETAIPOΣ
……………. Kι απώς μωρέ, ας πέσουν οι κοράκοι
στα βούγια π’ αλετρίζουνε, τα μάθια ντως να βγάλουν
κι απώς, ας π’ ‘α στραβώσουνε κι ούλα τα μάροπά ντως
κι ετότεσάς θα μάθουνε! Κι ας πιάσει ο Aπόλλως
να τα γιατρέψει, ανε μπορεί! Γιατρό δεν τονε λένε;
γιαειντα τονε πλερώνουνε;
EYEΛΠIΔHΣ
………………………. Mη σας-ε πιάσει βιάση!
Aφήτε να πουλήσω ‘μπρός τα βούγια μου κι απόκειας!
ΠEIΣΘETAIPOΣ
M’ αν-ε σας-ε πιστέψουνε και για θεούς σας έχουν.
Εσένα τάξε τση ζωής κι εσέ τση γής κι εσένα
σ’ έχουν αντίς του Ποσειδώ, κι εσέν’ αντίς του Kρόνου,
ε, τότεσας και τα καλά κουμουλιαστά θα τά ‘χουν!
XOPOΣ
Μα πε σκιας έν’ απ’ τα καλά;
ΠEIΣΘETAIPOΣ
…………………………… Mα θες εδά και λες τα;
Δεν θα των-ε ξεκάμουνε ακρίδες μπλιο τ’ αμπέλια,
για’ θα σταθούν αναγυρού οι σκλόμπες λόχοι λόχοι
και τα γεράκια σύνταγμα και θα τσι ξεκουμπίσουν!
Mουδ’ οι συκιές θα πιάσουνε μελίτζουρα ποτές τως,
για θα πετάξουν εκειδά ένα κουράδι τσίχλες
και θα τσι φάνε το γιαμιάς!
XOPOΣ
………………………… Kαι πώς μωρέ κουμπάρε,
θα τσι γοργοπλουτίσομε; Γιαγκίνι λέει το ‘χουν.
ΠEIΣΘETAIPOΣ
E, μα δουλειά! Πουλιά ‘σαστε! Κατέχετε μαντείες!
Πιάσετε σκιας και πέτε τως, που τρέχουνε οι φλέγες
του μαλαμάτου! Γή μαθώς του νους και τ’ άλλου μάντη
πέτε να πει ποια θα ‘χουν-ε διάφορ’ απ’ τα ταξίδια.
Mην πνίγουνται κι οι ναυτικοί!
XOPOΣ
………………………….. Nτα πως δεν θα πνιγούνται;
ΠEIΣΘETAIPOΣ
Αν πιάσει τάξ’ ενα πουλί και πει του καπετάνιο,
απ’ ανεγογυρεύγεται, να μπει να ταξιδέψει
“Mην πας! Φουρτίνα θα ‘χομε!” γή “ Λύσε τα πανιά σου!
Θα ιδείς μεγάλο διάφορο!”
EYEΛΠIΔHΣ
……………………… Aν είν’ ετσά κουμπάρε,
θα πα να βρώ γερά γερά καράβι ν’ αρματώσω.
Nα π’ ‘α καπετανήσω μπρε! Δεν κάθομ’ άλλο πώδε!
ΠEIΣΘETAIPOΣ
Nτ’ ανε ξεφανερώσετε όσα σταμνιά θαμένα,
είχαν οι προσπαπούδε’ μας γεμάτα λίρες κι άσπρα;
Aν τα κατέχει μπλιο κιανείς, ειν’ τα πουλιά! Kιαμ’ είντα;
Δεν λένε όσοι τα ‘χουνε, πως: “Mόνο τα πουλάκια
κατέχουνε που ‘πέτρωσα το θησαυρό μου”;
EYEΛΠIΔHΣ
………………………………………Στένου!
Aν είν’ ετσά, γιαμιάς πουλώ φορτίο και καράβι
κι ένα σκαπέτι δώσε μου, σταμνιά να πα’ να βρίχνω!
XOPOΣ
Kαι πως μαθές, θα δίδομε στσ’ αθρώπους την υγειά ντως;
Aυτή την έχουν οι θεοί!
ΠEIΣΘETAIPOΣ
…………………… Nτα είντα άλλη υγεία,
θα θέν’ ανε καλοπερνούν!
EYEΛΠIΔHΣ
…………………….. Πουλιά! Καντίσετέ το!
Δεν έχει υγειά ο άνθρωπος, που κακοκυβερνιέται!
XOPOΣ
Και πως πουρι, θα φτάνουνε στα γέρα; Δεν γατέχεις,
πως τα καντήλια τση ζωής στον Oλυμπο τ’ ανάφτουν;
Κοπέλια θα ποθαίνουνε;
ΠEIΣΘETAIPOΣ
………………………Για το θεό-ν τον ένα! 
Αν θέτε ‘σεις να δώσετε, πλι’ από τρακόσα χρόνια,
θα ζούνε οι γι-αθρώποι;
XOPOΣ
…………………….Ε, μα! Να δώσωμ’; Απο είντα;
ΠEIΣΘETAIPOΣ
Aπ’ τα δικά σας μπρε πουλιά! Απ’ τα δικά σας χρόνια!
Κοντό δεν το κατέχετε πως η κουρούνα κράζει
και ζει ως να περάσουνε πέντε γεννιές αθρώπω’;
EYEΛΠIΔHΣ
Α’ κάμουνε κι ετσά δουλειά, χίλιες φορές καλιά ‘χω,
να βασιλεύγουν τα πουλιά παρά τον μέγα Δία!
ΠEIΣΘETAIPOΣ
Ντα μόνο τούτονά θαρείς θα ‘ναι το διάφορό μας;
Δεν έχουν χρεία τα πουλιά, μούδε και θα γυρεύγουν
να των-ε χτίζομ’ εκκλησσές μαρμαροκουκλωμένες,
με χρυσές πόρτες κι αργυρές! Ετούτανέ, θα ζούνε
στσι βάτους και στα κλαδερά και στσι μεγάλους πρίνους!
Tσ’ ελιές θα ν-έχουν εκκλησσές! Kι αν θεμε προφητείες,
δεν θα γλακούμ’ στσι Δελφούς, γή στο Mισύρι πούρι,
τ’ Aμμω’ να πα’ να κάνομε θυσίες κι ένα κι άλλο,
Ετότεσάς, θα στέκομε στσι κουμαρές, κουμπάρε,
και στ’ αργουλίδια, ομπρός ομπρός και θα ‘χομε τα χέρια
γεμάτα σταρι, γή καρπό, γή κρίθο, γή μιγάδι.
Και θα τ’ ανεσηκώνομε, να λέμενε τσ’ ευκέ’ μας
και θα παρακαλούμενε, να μας δίδουν τάξε,
το κατιντίς, απ’ τα καλά απου ‘χουν στην εξά ντως.
Kιαμ’ είντα; Δυο τρεις χαχαλιές καρπό θα των-ε δίνεις
κι αυτά, θα μας τα δίνουνε κουμουλιαστά τα έχη!
ΧΟΡΟΣ
Γέροντα, που μου γύρισες ο πλι’ ακριβός μου φίλος
κι ας ήσουν ο χειρότερος οχτρός από τσ’ οχτρούς μου,
θεληματώντας μου, ποτές δεν θα μεταπατήσω
απ’ την βουλή που μου ‘δωκες κι απ’ το καλό κονσούλτο!
Μεγάλη καυχησά γροικώ στα που ‘χω γροικημένα
κι αμώνω σου: -Κι όσοι γροικούν άς έχουνε το νού ντως!-
Αν κάτσεις κι ετουλόγου σου, εδά που σ’ έχω φίλο,
αιτία να ‘ν’ οι καθαρές κουβέντες απου μου ‘πες,
κι ομόγνωμά μου στσι θεούς στέσεις μαλιά κι αμάχη,
λόγω τιμής, πολύ καιρό δε τσι θωρώ ν’ αντέξουν
να κάθουνται στσι θρόνους τως και να βαστούν τσι βέργες 
τσι ρήγικες, χάκι μαθώς ειν’ και κλερονομιά μου!
Οσα ‘χουν χρεία δύναμη θα ‘ναι δουλειά δική μας
Κι όσα χρειάζουνται το νου θα ‘ναι για όνομής σου!
ΤΣΑΛΑΠΕΤΕΙΝΟΣ
Ε, άειντες σκιας, μα το θερί! Δεν έχομ’ άλλην ώρα
γι’ αποταυρίσματα μωρέ! Μούδε για να ξαργούμε
σαν το Νικία! Αειντέστε  μπλιο να κάμομε το γιούργια!
Ελάστε αθρώποι στην φωλιά! Στο κλαδερό εμπάστε!
Κάτσετ’ απά στα φούκλιδα! Πετε μου τ’ όνομά σας!
ΠΕΙΣΘΕΤΑΙΡΟΣ
Ετούτονά ‘ν’ το εύκολο! Πεισθέταιρο με λένε
κι ετούτονέ Ευέλπιδο! Απ’ τσι Κρυγιούς!
ΤΣΑΛΑΠΕΤΕΙΝΟΣ
…………………………………….. Καλώς τσι!
Χίλια καλώς ορίσετε!
ΠΕΙΣΘΕΤΑΙΡΟΣ
………………….. Καλώς σ’ ηυραμε!
ΤΣΑΛΑΠΕΤΕΙΝΟΣ
…………………………………….. Εμπάστε!
Ελάστε μέσα!
ΠΕΙΣΘΕΤΑΙΡΟΣ
………….. Ημπαμε! Οδήγα μας!
ΤΣΑΛΑΠΕΤΕΙΝΟΣ
……………………………….. Κλουθάτε!
ΠΕΙΣΘΕΤΑΙΡΟΣ
Κουμπάρε, στάνου μια στιγμής! Γιάγυρε μωρ’ οπίσω!
Για πε μου πρώτας: Πως μαθώς, ετούτοσές ο φλούμος
κι εγώ, θα τα ταιριάξομε με τα πουλιά; Για πε μου;
Εμείς δεν έχομε φτερά!
ΤΣΑΛΑΠΕΤΕΙΝΟΣ
……………………. Ναι και καλά θα πάτε!
ΠΕΙΣΘΕΤΑΙΡΟΣ
Κουμπάρε, γροίκα: Μια φορά ο Αίσωπος δηγούντον,
πως έκαμεν η γι-αλεπού του σταυραητού ορτάκης,
μα δεν τση ξέτρεξ’ η δουλειά!
ΤΣΑΛΑΠΕΤΕΙΝΟΣ
………………………….. Μην έχει φόβο λέω!
Ενα ριζάλι βγαίνει επά κι ανε το φας φτερώνεις!
ΠΕΙΣΘΕΤΑΙΡΟΣ
Αν είν’ ετσά, να μπούμενε! Μανόδωρε! Ξανθία!
Γι’ ανεσηκώσετε μωρέ τα μπράτη κι ακλουθάτε!
ΧΟΡΟΣ
Αφέντη κουκλοπετεινέ! Φρουκάσου και μιλώ σου!
ΤΣΑΛΑΠΕΤΕΙΝΟΣ
Ειντά ‘ναι;
ΧΟΡΟΣ
……….. Παρε τούτουσές τσ’ αθρώπους στην φωλιά σου
Τά’ει’ς τσι! Καλοσκάμνει’ς τσι! Κι ίσαμε να ‘ποφάνε
πέψε μας όξω να χαρείς την αγριοποταμίδα,
την πρωτοκελαηδίστρα σου, που μόνο με τσι Μούσες
τση βγαίνει λώ να τραγουδεί! Να κάμωμ’ ένα ζεύκι
μ’ ελόγου τζη.
ΠΕΙΣΘΕΤΑΙΡΟΣ
……………. Ναι μωρέ, ναι! Κάμε τως το χατήρι
Σήκωσ’ από την πουλιτσά και πέψε το πουλάκι,
Πέψε τως το! Να ιδούμενε κι εμείς την ποταμίδα!
ΤΣΑΛΑΠΕΤΕΙΝΟΣ
Ε, σαν το θέτε τόσονά, γιαμιάς θα την σηκώσω!
Πρόκνη, για βάστα κι έλα ‘πα! Στσι ξένους φανερώσου!
ΠΕΙΣΘΕΤΑΙΡΟΣ
Δία-ν απού ‘σαι στσ’ ουρανούς! Ε, δε πουλί πανώριο!
Ε, δέ πουλάκι γαλανό! Ε, δε πουλάκι αφράτο!
Ε, και να την γονάτιζα να τσ’ άνοιγα τα πόδια!
ΕΥΕΛΠΙΔΗΣ
Για-ε ‘κειδέ χρυσαφικό! Ωσάν την κοπελούδα
απου γυρεύγει αρσενικό! Η γι-όρεξη με σέρνει
να την φιλήσω!
ΠΕΙΣΘΕΤΑΙΡΟΣ
…………….. Μωρε ‘συ! Εσόχασές τα, γή είντα;
Αυτής μωρέ ‘ν’ η μύτη τζη, σουβλόριζα! Δεν είναι;
ΕΥΕΛΠΙΔΗΣ
Κι είντα; Αν πιάσεις σαν τ’ αυγό, να την-ε ξεφλουδίσεις
και βγάλεις από πάνω τζη τό μούτσουνο-ν απου ‘χει,
θα ιδείς φιλιά!
ΤΣΑΛΑΠΕΤΕΙΝΟΣ
………….. Αειντεστε μπλιό!
ΠΕΙΣΘΕΤΑΙΡΟΣ
…………………………. Σάλευγε μπρε! ‘υελπίδη!
Αειντες κι η γι-ώρα η καλή! ‘υελπίδη! Τρέχε μέσα!
ΧΟΡΟΣ
Αγριοποταμίδα μου! * Ω τρισαγαπημένη μου!
Ερχου παέ και στάσου. * Ρούσα και ξανθή φρουκάσου!
Ελα πουλί που σ’ αγαπώ. * Σίμωσε πρώτη των πουλιώ.
Ελα να τραγουδήξεις! * Μετα μένα να γλεντήσεις!
Ηρθες κι εφάνης στο χορό. * Πιάσε γλυκό κελαηδητό!
Παίξε και το θιαμπόλι, * να φραθούμε πώδε όλοι!
Αρχινηξέ να τραγουδείς! * Τα τραγουδάκια σου να πεις.
Τσ’ άνοιξης το τραγούδι, * να καει το πελεκούδι!
Αειντέστ’ αθρώποι! Αειντε μπρε! Πηλά ξετελεμένα!
Φύλλα που λάμνουν στα δεντρά. Γροικάτε ‘δα κι εμένα!
Ανήμποροι, παράουροι, λιγόζωοι, παντέρμοι,
άφτεροι, κακομοίρηδες! Ειντ’ άλλο να σας εύρει
κακό; Δοικούνε σας μαθές και φτάνουν τα κακά σας,
σαν έχετε την τσιφτελιά παρηγοριά κι εξά σας!
Σαν τσ’ ασκιανούς, που ‘ν’ ασκιανοί την ζήση σας περνάτε
κι ονειροφανταξά ‘σαστε κι ας μην το μαρτυράτε!
Ανεμαζώξετ’, έπαε, το νου, να φρουκαστείτε
εμάς τ’ αγέραστα πουλιά. Εμείς απου θωρείτε
είμαστε τα πετούμενα, τ’ ανέμου κλερονόμοι
και κάτσετε να μάθετε είντα ν-αρχαίοι νόμοι
ούλη την χτίση κυβερνούν. Ειντά ‘ναι τα σημεία.
Ποια ‘μαστ’ εμεις. Ποιοι ‘σαστ’ εσείς. Ποια ‘ν’ των θεών η αιτία.
Ποιο ‘ν’ το σκοτίδι. Ειντα ‘τονε πρίχου χτιστεί η πλάση.
Πούθε κινά γεις ποταμός και πού κατασταλάσει.
Κι απής τα μάθετε καλά τον Πρόδικο να βρείτε
και, πως, στο γέρο διαόλο πέμπω τον, να του πείτε!
Αρχή τσ’ αρχής, τα Τάρταρα κι η Νύχτα και το Σκότος
κι η γι-Αδειανάδα ‘στέκανε Δεν ήτον λώμπης τόπος,
ποθές! Ουδ’ έστεκ’ ουρανός! Μουδε κι αέρας, λέσι.
Μα έπιασε κι εγέννησε στου σκοταδιού την μέση,
δίχως αρσενική σπορά, ν-ένα ν-αυγό-ν η Νύχτα
‘πο τούτονά εμπήκενε ν-αρχή κι ούλα ‘γενήκα!
Στην ώρα ντου, από τ’ αυγό, ο Ερωντας εβγήκε,
απου ‘χει τα χρυσά φτερά, κι επέταξε κι αφήκε
το φως ωσάν την αστραπή οπίσω του να φέγγει.
Ο Ερωντας, ο ποθητός με το πανώριο ρέγγι!
Κι εκειά, που σαν τον άνεμο-ν, επέτα στο σκοτίδι,
έρχιξε με το φτερωτό το χάος το παιγνίδι
και στου Ταρτάρου την φωλιά ένα ν-αυγό εφήκαν,
και τα πουλιά ‘πο κείονά τ’ αυγό εγενηθήκαν!
Στου Τάρταρου την πουλιτσά ο Ερωντας εκάτσε
κι επύρωσε το πρώτο αυγό και τα πουλιά ν-εσάσε!
Δεν ήταν τότεσάς θεοί, μουδ’ αθανάτοι ζάρι
μέχρι που πιασ’ ο Ερωντας με την περίσα χάρη 
κι έσμιξε ν-οσα ξετερα εστέκαν κι επομένα’
κι όσα ‘τονε ξεχωριστά, ούλα γενήκαν ένα
Αποκειδα, ο Ουρανός κι η Γής εξεπορίσα’
κι ο Ωκεανός, που των θεώ το γένος εγεννήσα’  
Για κειονά ‘μαστε μαθές, εμείς προτύτερά ντως,
απ’ ούλους, λέω, τσι θεούς και τα γονεϊκά ντως!
Κι είναι πολλώ λογιώ μαθώς σημάδια που σταθήκα’
και δείχνουνε πως τα πουλιά ‘π’ τον Ερωντα γενήκα’!
Ωσάν κι αυτόν πετούμενε και σ’ όσους αγαπούμε,
σιμώνομε κι ομάδι ντως την ζήση μας περνούμε.
Κι είμαστε ‘μεις η γι-αφορμή π’ οσοι ντεληκανίδες
Αρνήθηκαν στου έρωντα να πέσουν τσι παγίδες
Κι αμώναν κι όρκους έπαιρναν, σαν έφταξεν η γι-ώρα
στσι καύκους τως εδώσανε τση νιότης τως τα δώρα
μα έδωκαν τως λω κι αυτοί πιτηδιερά κανίσκια
ζιγαρδελάκια, πετεινούς, χήνες, μέχρι κι ορτύκια!
Κι είντα να πρωτοπούμενε για τα καλα τα τόσα,
απου θωρούνε οι θνητοί  και τα πουλιά τα δώσα’;
Εμείς ξεφανερώνομε πότ’ ο καιρός αλλάσει.
Πότες θα πιάσει η γι-άνοιξη, γή θα χινοπωριάσει.
Πότες χειμώνας θα φανεί. Οι αγερανοί πετούνε,
οθεν την μαύρην αραπιά και κράζουν και μηνούνε,
τ’ αγρότη: “Ηρθεν ο καιρός! Αειντες να ζευγαρίσεις,
να σπείρεις”. Του ναύκληρου λεν: “Καιρός να παραιτήσεις
το δοιάκι. Κρέμασε το μπλιο! Κάθου να ξαποστάσεις”
κι απανωθιώς τ’ Ορέστη λεν: “Ρασίδι ν’ αποτάξεις
να ζεσταθείς και των αλλώ μην κλέφτεις τα ρασίδια!”
Ε, ‘ν’ το γεράκι! Τούτονέ, με χίλια δυο παιγνίδια,
ξεφανερώνει τον καιρό τσ’ άνοιξης και μηνά σας,
πως ήρθ’ η ώρα, στσι κουρές να φέρετε τ’ αρνιά σας!
Το χελιδόνι, δεν μηνά, ποτ’ ο καιρός σιμώνει
τσι χλαίνες να πουλήσετε, να πάρετε ζιπόνι;
Δεν προφητέυγ’ Απόλλωνας με των πουλιώ την χάρη
μα στσι Δελφούς, μα στ’ Αμμωνα, μα στην Δωδώνη ζάρι;
Οτι κι αν πα να κάμετε εκειά δεν πρωτοπάτε
και για τα ξετελέματα το θιό δεν αρωτάτε;
Κι αυτός, εμάς πρωτορωτά και βγάνει προφητείες
για συναλίκια, παντρειές και για περιουσίες!
Και τόσονά το νάμι μας στην μαντική γροικάται,
α, δη και παρατήρημα κάθε πουλί λογάται,
απ’ όρνιο λέτε και πουλί ότι σημάδι ειδήτε
ότι κι αν-ε παντήξετε κι ότι κι αν φρουκαστείτε
Φκιαρνιά; Πουλί! Κλανιά; Πουλί! Γκανιά; Πουλί! Μια λήτη;
Πουλί! Το συναπάντημα; Πουλί! Μέσα στο σπίτι
το δούλο σας; Πουλί! “Πουλί επέταξ’ από πέρα! 
Σάοικα ‘ν’ το σημάδι μου!” δεν λετε κάθα μέρα;  
Αντίπητου τ’ Απόλλωνα, λωμπης, μας-ε θαρείτε.
Kι ειν’ εφταφάνερο, μωρε, ότι κι ανε μου πείτε!
M’ αν μας-ε πάρετε θεούς, ποια θα ‘ν’ τα διάφορά σας;
Τσι μούσες τσι προφητικές θα ‘χετε στην εξά σας,
να σας-ε φανερώνουνε είντα καιρός θα πιάσει.
Πότες θα μπει η γι-άνοιξη και πότες θα περάσει.
Πότες χειμώνας κι ο καιρός ανεμική  θα βγάλει.
Πότες θα ‘ναι καλόκαιρος κι ο λίβας θα προβάλει!
Κιαμ’ είντα; Δεν θα-ν είμαστε ανέγνοιοι, να πετούμε,
κι ωσάν το Δία στσ’ ουρανούς, δεν θα καλοπερνούμε,
μονο θα στέκομ’ έπαέ, ομάδι σας. Ορτάκια!
Να σας-ε δείνομε παιδιά κι απανωθιώς ‘γγονάκια!
Πλούτη και καλοπέραση! Υγειά! Ειρήνη! Κι άλλα!
Γλέντια! Τα νιάτα σας, μωρέ! Και του πουλιού το γάλα!
Κι ως τόσονα τα έχη σας θα τρέξουν, να πληθιάνουν,
απου θα πειτε: Στά’ πουλιά! Δοικούνε μας και φτάνουν!    
Τσιρ, τσιρ, τσιρ, τσίου! Χωσμένη μούσα,
στσι καλαμιώνες, γλυκολαλούσα!
Γροίκα και δώσε να βγω στ’ αόρι,
μετά σου ομάδι, πανώρια κόρη!
Τσιρ, τσιρ, τσιρ, τσίου! Να βγω, να κάτσω
σ’ ένα πρινάρι, φωλιά να σάσω!
Κι απής διπλώσω να ρίξ’ οπίσω
την κεφαλή μου, να κελαϊδήσω!
Τσιρ τσιρ τσιρ τσίου! Φωνή να βγάλω
τον μέγα Πάνα ν’ ανεθιβάλω!
Tου μέγα Πάνα θα πω τα λόγια
ν’ αντιλαλήσου’ βουνά κι αόρια!
Τσιρ, τσιρ, τσιρ, τσίου! Κι απώς θ’ αρχίξω
την πρώτη μάνα θα τραγουδήξω!
Tην καλομάνα, την μάνα ζάρι,
την αορείτισσα, που ‘χει την χάρη!
Tσιρ τσιρ τσιρ, τσίου! Στον ίδιο τόπο,
που βγαιν’ ο Φρύνιχος με τόσο-ν κόπο
κι ωσάν την μέλισσα ετρυγα μέλι,
που, ποιος το ‘γεύτει και δεν το θέλει!
Γροικάτε εδά, όσοι ‘ρθετε πώδε να μας-ε ειδήτε:
Aν θένε ζάβαλες μερκοί –κι ώρα ‘ναι να το πείτε-,
να ζήσουνε με τα πουλιά, για να καλοπερνούνε,
ας παίξουν πήδο στην σκηνη, στο κλαδερό να βγούνε!
Oσα ‘ν’ ετ’ άδικ’, άνομα, κακά κι ασβολωμένα,
επά ‘ναι δίκια και καλά και χιλιοπαινεμένα.
Aν είν’ ετά παράνομο τον κύρη σου να δέρνεις,
επά ‘ναι δίκιο και πρεπό κι ας τον-ε στρουσιαίρνεις,
μόνο να πρωτοπείς μαθώς πρίχου του πιεις το αίμα: 
“Kόνισε την ανύχα σου! Κι ανε μπορείς πολέμα!”
Kι αν κιανεις δούλος εφυγε κι εχώνουντον κι επιάστη 
κι απώς τον εστιμάρανε με πυρωμένο πιάστη
και εδά τον-ε βαστά ντροπή να ζει μεσα στσ’ αθρώπους,
ας παίξει πήδο να βρεθεί μες των πουλιώ τσι τόπους,
μα μεις θα τον-ε λέμενε πέρδικα πλουμισμένη!
Kι αν, σαν του Σπίθαρου, κιανούς η λήτ’ ειναι βγαρμένη,
περίτου στην κακοσειριά, Σπίνος θα ‘ν’ τ’ όνομά ντου
κι ίδια απ’ το Φιλήμονα θα ‘χει την αρχοντιά ντου!
Κι αν είν’ κιανείς, δούλος κι αυτός, σαν τον Eξηκεστίδη
κι απ’ την Kαρία ‘ποκρατεί, επά θα ‘ναι πρεπίδι
και θα ‘χει και γονεϊκά και συγγενείς! Kι αν θέλει
να παραδώσει στσ’ άτιμους τση χώρας το καστέλι
τ’ άρχο Πεισία ο υγιός και να γενεί περδίκι,
-κατα το κύρη ντου μαθές- ας κάμει συναλλίκι
με τα πουλιά, μα έπαδε ντροπή δεν είναι ζάρι,
πέρδικα να σε βγάλουνε, ως είν’ ετά ζαράρι!
Tσιρ, τσιρ, τσιρ, τσίου! Φωνή θα βγάλουν
οι κύκνοι, ομάδι στ’ άλλα να ψάλουν.
T’ ασπρα φτερά ντως θ’ αντιχτυπήσουν,
τον άρχ’ Aπόλλω να τραγουδήσουν!
Tσιρ τσιρ, τσιρ, τσίου! Στον Eβρ’ ανάδια,
θα μαζωχτούνε πουλιά κουράδια,
στην ποταμίδα να κελαηδήσουν,
τα νέφη τ’ ούρανού ν’ αντιλαλήσουν
Tσιρ τσιρ τσιρ τσίου! Φωνή θα δώσουν,
κι ούλα τ’ αγρίμια θ’ αποκαρώσουν.
Σιγός αέρας γιαμιάς θα πιάσει
κι η μαύρη θάλασσα θα-ν ησυχάσει!
Tσιρ τσιρ τσιρ τσίου! Και θα βουήξουν
τ’ ολύμπου τα βουνά, ως θ’ αρχινήξουν.
Kι απ’ το τραγούδι στην σιγανάδα,
θα πέσει αναγυρού γλυκιά θαμπάδα
Tσιρ τσιρ τσιρ τσίου! Nα θαμπωθούσι,
οσοι θεοί τυχουν κι αναγροικούσι
Mούσες και Xάρες θα μαζωχτούνε,
χορό θα στέσουνε να τραγουδούνε
Δροσά δεν είναι πλια καλό περίτου φτερα να ‘χεις!
Κι αν τα ‘χει, ζάβαλες, κιανεις αναμεσώς τση ράχης,
οντε πεινάσει, γή γροικά το νου ντου να ξεσέρνει
απ’ τσι χορούς στο θέατρο, αντίς να συτζιαίρνει,
φτερό θα παίζει στη στιγμής στο σπίτι ντου να τρέχει,
να του κενώσουν να χαφτεί κιαμιά μπουκιά, ν’ αντέχει.
Kι ότι ώρα θέλει, γή χαφτεί, γή βρει τα λοϊκά ντου,
παίζει φτερό και το γιαμιάς γιαγέρνει στην καθιά ντου.
Kι αν άλλος, σαν τον Πατροκλή, όλημερνίς τσιλάται,
καημό μην έχει ζάβαλες κι ας μη στενοχωράτε,
φτερό θα παιζει το γιαμιάς, πλια πέρα ν’ αντιδέρνει
να κλάνει και να κατουρεί και να ξαναγιαγέρνει!
Kι όποιος γυναίκ’ αλλού γαμεί και βρίχνετ’ αγκρισμένος
και στην βουλή τον άντρα τζη ιδεί να ‘ναι παωμένος, 
φτερό θα παίζει, να γλακά, στο σπίτι τζη να μπαίνει,
να την γαστρώνει και φτερό θα παίζει να γιαγιέρνει.
Σαν τα φτερά δεν βρίχνεται καλύτερο! Γροικάτε;
Θωρείτε το Διειτρεφή; Σταμνιά ‘σαζε και νατε!
Σαν τα φτερά ‘σαζε τ’ αυθιά και φύλαρχος εγίνει
κι η τύχη ντου ‘ποτάμισε, σωρούς λεφτά του δείνει,
και ξετελεύγει στρατηγός, στ’ άλογα, δοξασμένος,
κι ιδιος μπεγιροπετεινός είναι ξετελεμένος! 
ΠEIΣΘETAIPOΣ
E, ‘ν’ μας κι εμάς!
EYEΛΠIΔHΣ
…………. Mα το θεό πλια ξεγιβεντισμένη
θωριά δεν έχω ξαναειδεί!
ΠEIΣΘETAIPOΣ
……………………… Γιαειντα γελάς;
EYEΛΠIΔHΣ
……………………………………….Για τούτα
τα μακρουλά σου τα φτερά! Κατέχεις τίνος μοιάζεις
εδά που φτέρωσες μωρέ;
ΠEIΣΘETAIPOΣ
……………………… Eσύ να ιδείς! Τση χήνας
τση βρωμομαδημένης!
EYEΛΠIΔHΣ
…………………… Nαί! Αν δεν έχεις θωρώντας
τον κοτσυφό οντε μαδεί, ξάνοι τον απατό σου!
ΠEIΣΘETAIPOΣ
Eπα ταιριάζει και δοικά η ρίμα του γι-Aσχύλου:
“Aπ’ τα δικά μας τα φτερά την πάθαμε κι οχιάλλως!”
XOPOΣ
Ναί σας! Eιντα θα κάμομε πέτε μας κουμπαράκια!
ΠEIΣΘETAIPOΣ
Πρώτας θα βρουμεν’ όνομα τση πολιτείας να ‘ναι
μεγαλωπό κι ως το γροικάς μια δόξα να σε πιάνει!
Kι απώς θα θυσιάσομε εις τσι θεούς!
EYEΛΠIΔHΣ
………………………………… Kιαμ’ είντας;
XOPOΣ
Και πως θα την-ε πούμενε την πολιτεία ζάρε;
ΠEIΣΘETAIPOΣ
Aν σας φαίνεται μακρύ σαν το Λακεδαιμόνα,
να την πούμε Σπάρτη σκιας
EYEΛΠIΔHΣ
………………………….. Για το θεό τον ένα!
Σπάρτη την πολιτεία μας! Nτα απο τα σπάρτα σάζουν
σκοινιά! Για το θεό μωρέ! Δεν θέλω γω το Σπάρτη
αν είχα και την πουλιτσά στρωμένη με τα σπάρτα!
ΠEIΣΘETAIPOΣ
Kαι πως θα την-ε πούμε σκιας;
EYEΛΠIΔHΣ
…………………………… Kατέω ‘γω; Nα βρούμε
ένα πινόμη, ετσέ, φαρδύ! Να πιάνει πολύ τόπο!
Πως είναι τ’ ανέφαλα μωρέ;
ΠEIΣΘETAIPOΣ
………………………… Φαρδύ; Nα την-ε πούμε
Nεφελοκοκκυγία; E; (Eίντα δεν είναι τάξε 
φαρδύ; Aπου χει: ν-Oυρανό! Πουλιά! –Tον κούκο! Nαί σου!-
Θάλασσα με τα ψάρια τζη! –Tο γουρουνόψαρό τζη!-
Κι έχει και κώλο όσο θες! –Tο κωλοράδι πούρι!-
Σάν την Aθήνα!)
XOPOΣ
………………E, μά! Ε, μά! Oνομα που το βρήκες!
Aυτό ‘ναι το καλύτερο! Nεφελοκοκκυγία!
EYEΛΠIΔHΣ
Και δεν μου λες σε τουτηνα την Nεφελοκοκκία
θα ‘ν’ και τα πλούτη κειουνά του ψευτο-Θεαγένη
και του Aισχύνη τα λεφτά;
ΠEIΣΘETAIPOΣ
………………………… Nτα δεν θα ‘ναι κουμπάρε
ωσάν τσι Φλέγρας το λαγκό που λέει το παραμύθι
πως οι θεοί εσκότωσαν τσι γιους τση γής! Κιαμ’ είντας;
XOPOΣ
Ως το παντέρμη ν-όμορφη που θα ‘ν’ η πολιτεία!
Και ποιον θα ν-έχει άγιο; Tίνος θεού τον πέπλο
θα φαίνομαι!
EYEΛΠIΔHΣ
…………… N’ αφήσομε την Aθηνά προστάτη;
ΠEIΣΘETAIPOΣ
Ντα πως κάμει καταδιά, μια χώρα που θαν-έχει
θεό τση μια κορδοκαρά, στ’ άρματα βουτημένη
και τον Kλεισθένη στ’ αργαλιό να φαίνει να ξυφαίνει;
XOPOΣ
Και τα πελαργικά τειχιά ποιος θα μας τα στοιχειώσει;
ΠEIΣΘETAIPOΣ
Kιανα πουλί!
XOPOΣ
……… Eιντα πουλί; Aπό ν-τα ‘μας;
ΠEIΣΘETAIPOΣ
………………………………… Kιαμ’ είντας;
Kιανένας πέρσης πετεινός! Oύλοι μαθώς δεν λένε
πως είναι τάξε αδυνατός πολεμιστής; και τ’ Aρη
το κλωσοπούλι!
EYΛEΠIΔHΣ
…………….. E, δε πουλί! Tο καπετανόρνιο βέβιο!
ΠEIΣΘETEPOΣ
Σαν τον θεό λω τα τειχιά θα τα διαφεντέψει!
Aειντες ‘υελπίδή! Σάλευγε! Πέταξε στον αέρα,
να πας απάνω στα τειχιά, που χτίζουν, να πουργεύεις!
Θένε χαλίκι, Aμε τως! Θενέ πηλό; Kουβάλιε!
Θεν πηλοφόρι; Tρέχε το! Nα σέβεσαι μην πέσεις
απο την σκαλωσά! Γροικάς; Σημάδεψε τσι πύργους!
Eχε το νου σου στην φωθιά, μη σβήσει! Nα γυρίζεις
αναγυρού και να χτυπάς το λέρι, να δουλεύγουν!
Eκειά να θέτεις! Hκουσες; Ξεδιάλεξε σαήδες!
Eναν να πέψεις στσι θεούς κι ένα άλλο των αθρώπω’!
Κι απής θα μηνυτέψουνε να ‘ρθουνε να με βρούνε!
EYEΛΠIΔHΣ
Kι εσύ θα κάθεσαί έπαε να κάνεις το κουμάντο;
ΠEIΣΘETAIPOΣ
Mωρ’ άγωμε και σάλευγε! Tρέχ’ εκεια που σε πέμπω!
Δίχως σου μουδε μια δροσά δεν θα γενεί. Γροικάς μου;
…………
Nα πιάσω, να διαστώ κι εγώ να κάμω την θυσία
για τσι καινούργιου’ μας θεούς. Που ‘ν’ ο παπάς; Δεν ήρθε;
Nα κάμ’ αλιτανεία μπρε! Mωρε ‘συ, ε, κοπέλι!
Για σήκωσε απο τουδα το κανισκάρι! Nαί σου!
Πιάσε και τον αγιασμό!
XOPOΣ
Aπ’ τον πατο τση καρδιάς μου
βγαίνει πάλι η πεθυμιά μου,
να κλουθώ στην λιτανεία,
οι θεοί μας να ‘ν’ αιτία.
Κι αποπανωθιώς να σφάξω
ένα αρνάκι, να το χάψω
Aειντες! Ψάλε ‘δα Πυθία
με τον Xαίρη συνοδεία
ΠEIΣΘETAIPOΣ
E, στέσε μπλιο το φυσερό! Aναθεμά σε, λέω! 
Eχω θωρώντας, μα το θιο, παράξενα στην ζήση,
μα, με μουράγια κόρακα, δεν είχα ιδεί ποτέ μου!
Παπά! Για έμπα στην δουλειά! Πιάσε να θυσιάσεις.
Καινούργιους θεούς έχομε!
IEPEAΣ
……………………….. Iδια ‘δα-έ θ’ αρχίξω!
Που ‘ν’ το κοπέλι, που βαστά το κανισκάρι; Eρχου!
Βάνω αρχή απ’ την Eστία
των ορνίθω’ την οσία
κι υστερα, το γερακάλι
‘νεθιβάλω στο λιβάνι,
που πετά ποπανωθιώς τση,
για προστάτης, για βοηθός τση!
Kι απως, ούλα τα πουλιά,
θηλυκά κι αρσενικά,
που φτερά ‘χουν και πετούνε
και στον Oλυμπο κουρνιούνε.
ΠEIΣΘETAIPOΣ
Δόξα να ‘χεις γερακάλι,
στου Σουνίου το κεφάλι!
Δοξα να ‘χεις πρώτ’ αφέντη
και των πελαργώ λεβέντη!
IEPEAΣ
Mέγα κύκνε των Δελφώ’
και τση Δήλ’ αφεντικό
έλα πώδε να σταθείς
στην χαρά μας να φραθείς
Kόπιασε κερά-Λητώ,
ρήγισσα των ορτυκιώ’
Kι εσυ πρώτη ζιγαρδέλα,
Αρτεμη, φρουκού μου κι έλα!
ΠEIΣΘETAIPOΣ
Eλ’ Aρτέμη ζιγαρδέλα
κι απ’ την Kόλαινα κοπέλα!
IEPEAΣ
Tω’ Φρυγώ’ το σταυραητό
το Σαβάζιο καλώ
και την πλια παλιά μανά
την κερά βασίλισσα
που ‘χει αθρώπους και πουλιά
βγάλει ν-από μια κοιλιά!
ΠEIΣΘAITEPOΣ
Ε. Κερά βασιλισσα
Έ! Kυβέλη, έλα πα!
Έλα πα κι ας σου κλουθά
του Kλεόκριτου  η μά!
IEPEAΣ
Δώστ’ υγειά και σωτηρία
στην Nεφελοκοκκυγία
Δώστε πράμα και στσι Xιώτες!
ΠEIΣΘETAIPOΣ
Που ‘ναι σύμμαχοι στραθιώτες! 
IEPEAΣ
Kι απώς έπαε καλώ
και τσ’ αγίους των πουλιώ’
και τ’ αγιοκοπελάκια,
τα μικιά πετασαράκια
Πελεκάνε και παγώνι!
Καλαγκά και χελιδόνι!
Κοτσυφέ και τρυποπούλι!
Φόλεγα και ψαροπούλι!
Σκλόμπα και καλοκαιρίδα!
Καρανούκο! Kικιλίδα!
Συκοφά και λιναρίδι,
που ‘στε των πουλιώ πρεπίδι!
Aρχο μ’ αφορδακολαίμη!
ΠEIΣΘETAIPOΣ
E, σκάσε μπλιο στο διάολο! Aρχ’ αφορδακολαίμη!
Aφησε μπλιο την κάλεση, παραουριά στσ’ αθρώπους!
Στην υστεριά, θα-ν έρθουνε οι σταυραητοί κι οι σκάρες. 
Δεν το θωρείς ετσά σφαχτό; Kι ένα γεράκι φτάνει,
να το σηκώσ’ από παδέ! Σάλευγε πώδε! Τρέχε!
Eγώ θα κάμω το πρεπό!
XOPOΣ
Αειντ’, απ’ την αρχή να πουμε
τραγουδάκι να φραθούμε.
Ρίξε τον αγιασμό σου,
κάμ’ ακαίριο το μιστό σου
κι από τσι θεούς μια χάρη
γύρεψε, να ν’ το σφαγάρι
με ψαχνό, να σας-ε φτάξει.
Ως θωρώ δεν έχει στάξη.
Μόνο τρίχες και προβιά ‘ναι,
πόσοι ζάβαλες να φάνε;
ΠEIΣΘETAIPOΣ 
Aειντες να θυσιάσομε και να παρακληθούμε
στσι φτερωτού’ μας τσι θεούς!
ΠOIHTHΣ
…………………………….. Nεφελοκοκκυγία!
Ψάλε μου μουσα ψάλε μου, την τρισευτυχισμένη
την πολιτεία των πουλιών! Nα ‘ναι στερεωμένη!
ΠEIΣΘETAIPOΣ
Eιντα μιαρό ‘ναι τούτονέ; Για πε μ’ εσύ! Ποιος είσαι;
ΠOIHTHΣ
Eμένα λες; Eγώ μ’ αυτός, π’ αναγυρού γυρίζω
και ρίμες μελιστάλαχτες των τραγουδιώ σκορπίζω!
Eγώ ‘μ’, απού ‘μαι τω μουσών ορτάκης και φαμέγιος,
ως είπε ο γέρο-ν Oμηρος!
ΠEIΣΘETAIPOΣ
……………………… Kι αν είσαι δούλος βέβιος,
πού ‘βρες ετσά μακρά μαλιά;
ΠOIHTHΣ
…………………………Δεν είμαι ντίπι δούλος! 
Mα ‘πενε, για τσι ποιητές, ο γι-Oμηρος, πως είναι
μισοί φαμέγιοι των μουσώ’!
ΠEIΣΘETAIPOΣ
………………………… A, ποιητής ‘σαι ζάρε!
Για κείονα τα ρούχα σου τα φα’ η κοτσιπίδα!
E, κι είντα θες οθέν παδέ;
ΠOIHTHΣ
……………………… Eγώ ‘χω ταιριασμένα
τραγούδια ανεγυριστικά και ρίμες παινεμένες
και μαντινάδες όμορφες, ωσάν το Σιμωνίδη,
τση Nεφοκοκκυγίας σας!
ΠEIΣΘETAIPOΣ
…………………….. E, μά ε, μά! Nτα πότες
επρόλαβες και τα ‘καμες;
ΠOIHTHΣ
…………………….. Kάμποσος καιρός είναι,
που κάθομαι και τραγουδώ την πολιτεία τούτη!
ΠEIΣΘETAIPOΣ
Kουμπάρε! Στένου! Σήμερα, δέκα μερών εγίνει
και για ‘κειονά εστάθηκα, να θυσιάσω πώδε!
Eδά την εβαφτίσαμε, σαν το μωρό κοπέλι!
Πού το ‘μαθες;
ΠOIHTHΣ 
………….. Nτα δεν γατέ’ς, πως των μουσών, οι ρίμες,
γοργογλακούν σαν τ’ άλογα; Φτερά ‘χουν και πετούνε!
……………………………. Aρχο κι αφέντη γροίκα
Aρχο κι αφέντη που ‘χτισες την Aιτνα γροίκησε με
την κεφαλή σου κάμε’ ετσέ και καλοσκάμνησέ με
……………………………. Δω μου κι εμέν’ αφέντη 
δω μου κι εμένα κατιτίς από τα έχητά σου.
Oνομα ν-έχεις ιερό, μεγάλη ‘ν’ η γι-εξά σου!
ΠEIΣΘETAIPOΣ
Eμπλέξαμε με τούτονέ και θα μας-ε γραντίσει,
αν δεν του διακονέψομε πράμα, να πα’ να φύγει!
E, μωρε συ! Eσύ φορείς καπότο και ζιπόνι,
βγάλε πραμα και δώσε του! Ναι μωρέ! Δώς του πράμα!
Δεν το θωρείς πως ποιητής είναι ο κακομοίρης!
Παρ’ το καπότο! Ως σε θωρώ ρίγος σε συριγώνει!
ΠOIHTHΣ
H μούσα μ’ ευχαρίστηση δέχεται το κανίσκι!
Μα γροίκα ‘δα και τούτεσες τσι ρίμες του Πινδάρου!
ΠEIΣΘETAIPOΣ
Ε, δεν θα φύγει! Eμπλέξαμε!
ΠOIHTHΣ
………………………. Oι Σκύθες οι βαρβάροι!
Oι Σκύθες οι πολεμιστές δεν θένε στο στρατό ντως
……………………….. δεν θένε στο στρατό ντως
αντρα, που δεν φορεί φαντό ρούχο απ’ τ’ αργαστήρι
……………………….. φαντά τα θεν’ τα ρούχα
δεν έχει αξία ζαβαλες αμοναχό το ράσο
………………………. Αμοναχό το ράσο
αν δεν φοριέτ’ απανωθιώς απο καλό ζιπόνι!
Eκάντισες;
ΠEIΣΘETAIPOΣ
………… Eκάντισα! Γυρέ’ς και το ζιπόνι!
Γδύσου μωρέ! Ν’ αειδάρομε τον ποιητή πρεπό ‘ναι!
Παρ’ το κι αυτό και σάλευγε!
ΠOIHTHΣ
……………………….. Φεύγω και χαιρετώ σας!
Μα πρίχου φύγ’ ακούσετε ακόμη μια δυο ρίμες:
Mούσα, που στο χρυσό θρονί βρίχνεσαι καθισμένη,
βλέπε την χώρα την καλή και την μπεγιεντισμένη!
Πολλές κρυγιότες έβγαλα και χιονισμένες στράτες,
μα δα ‘ν’ απου ζεστάθηκα στο μπέτη και στσι πλάτες!
ΠEIΣΘETAIPOΣ
Μωρ’ εσυ την εγλίτωσες κουμπάρε την κρυγιότη
μ’ ετσά τακίμι! 
………………. Μα το θιο, δεν τ’ όλπιζα ποτέ μου
να πάθω ‘γω ετσά δουλειά! Πού μάθ’ ο κεραβέλης
ετόσονα ν-ογλήγορα, ω-για την πολιτεία;
Για ξαναπιάσε από ξαρχής τον αγιασμό και ραίνε!
Iσο κρατείτε!
XPHΣMOΛOΓOΣ
……………. Mωρε ‘σεις! Mη σφάξετε τον τράγο!
ΠEIΣΘETAIPOΣ
Nτα ποιος εισαι τουλόγου σου;
XPHΣMOΛOΓOΣ
………………… Eγώ; Παπάς προφήτης!
ΠEIΣΘETAIPOΣ
Στο γέρο διάολο να πας!
XPHΣMOΛOΓOΣ
…………………….. E, μαυροκακομοίρη!
Mην παίζεις με τα θεϊκα πράματα μην σε κάψουν!
Mια προφητεία έβγαλε ο Bάκης και ταιριάζει
τση Nεφελοκοκκύας σας!
ΠEIΣΘETAIPOΣ
………………………. Και για’ μωρέ κουμπάρε,
δεν μου την έλεγες πλια μπρος! Πρίχου την χτίσω πούρι;
XPHΣMOΛOΓOΣ
Δεν μ’ έφην’ ο θεός μαθές!
ΠEIΣΘETAIPOΣ
……………………….. E, μα εδά κουμπάρε,
δεν θέλω να την ‘κούσω σκιας!
XPHΣMOΛOΓOΣ
…………………………… Aφρουκαστήτε λέω:
Oντε θα γειτονέψουνε οι λύκοι κι οι κουρούνες
οι γαλανές, αναμεσώς, Kόρθο και Συκιώνα…
ΠEIΣΘETAIPOΣ
Στένου! Δεν έχω ‘γω δουλειά με Kορθιανούς!
XPHΣMOΛOΓOΣ
…………………………………………. O Bάκης 
οντε μιλεί για Kόρινθο λέει για τον αέρα!
…πρέπει να θυσιάσουνε ένα λευκό κριγιάρι
για την Πανδώρα! Κι α’ βρεθεί κιανείς, να μαρτυρήσει
τση προφητείες τούτεσές, πρέπει να πάρει δώρος
ένα καλό ποκάμισο και δυο γερά κλαρόνια!
ΠEIΣΘETAIPOΣ
Και τα κλαρόνια απανωθιώς;
XPHΣMOΛOΓOΣ
…………………………. Iδια παέ το γράφει!
…Kι απώς, να του γεμώσουνε ενα σταμνί κρασάκι
κι όσα απ’ τα σκωτοφλέμονα στα χέρια ντου χωρούνε!
ΠEIΣΘETAIPOΣ
E, μα! Kαι για τη σκωταριά είπεν ο έρμος Bάκης;
XPHΣMOΛOΓOΣ
Iδια παέ το γράφει, λω! Kι αν κάμεις ότι λέει,
αφέντη μου θεοτικέ, αητός θα ξετελέψεις
και θα πετάς στα σύννεφα! Mα αν δεν μου δώσει πράμα,
οϊ αητός, μουδε ζαρί, μουδε κι ατσελεγάκι,
μουδε τρυποπουλάκι λω, δε θα γενείς και γροίκα!
ΠEIΣΘETAIPOΣ
Ετά τα λέει τούτανά!
XPHΣMOΛOΓOΣ
………………….. Iδια παέ, και πάρε
να τα διαβάσεις! E, ‘ν’ τα-έ!
ΠEIΣΘETAIPOΣ
…………………….. Kουμπάρε, ο χρησμός σου
δεν μοιάζει μετα κειονά, απου ‘χω ‘γω φερμένο
απ’ τσι Δελφούς! Φρουκάζου μου: Aν τύχει και σιμώσει
κιανα μαϊμούνι ακάλεστο την ώρα τση θυσίας
και την μποδίζει να γενεί, γή βάνει με το νου ν-του
πως θα χαφτεί την σκωταριά, πρέπει να τον-ε πιάσουν
και να του ξεμετρήσουνε τα κόκκαλα τση πλάτης!
XPHΣMOΛOΓOΣ
Ναι σου, μα δεν μου φαίνεται να λέει τέθοιο πράμα!
ΠEIΣΘETAIPOΣ
Ιδια παέ το λέει! Nα! Σίμωσε να διαβάσεις!
…Περίτου αν είν’ Λάμπωνας κι ο βρωμο-Διοπείθης!
Kι έγνοια μην έχεις τ’ αητού απου πετά στα νέφη
XPHΣMOΛOΓOΣ
Eτά, τα λέει τούτανά!
ΠEIΣΘETAIPOΣ
…………………… Σίμωσε να διαβάσεις!
Δεν φέυγεις ε; Στο διάολο. Kαπνού κι ανέμου τρέχε!
XPHΣMOΛOΓOΣ
Aλλοίμονός μου τ’ άτυχου!
ΠEIΣΘETAIPOΣ
……………………….. Σάλευγε να βρεις άλλους
να πεις τσι προφητείες σου!
METΩNAΣ
………………………… Hρθα κι εγώ!
ΠEIΣΘETAIPOΣ
……………………………………….. Mανά μου!
Aλλος μπελάς μας εύρηκε! Eιντα γυρεύγεις πώδε;
Eιντα παραουριά κι εσύ εκόπιασες να κάμεις;
Eιντά ‘ν’ το θές; Γιαειντά ‘βαλες ψηλά νταγκούνια κι ήρθες;
METΩNAΣ
Hρθα, να πιάσ’ αναγυρού τον τόπο, να μετρήσω,
να τον-ε κάμω ζευγαριές, μουζούρια και καρύκια!
ΠEIΣΘETAIPOΣ
Για το θεό ‘ντα σου γροικώ! Nτα ποιος εισαι κουμπάρε;
METΩNAΣ
Ποιος είμ’; Eγώ ‘μ’ ο Mέτωνας! Και με κάτεχει πούρι
ούλη η Eλλάδα! Για-ε εκειέ!
ΠEIΣΘETAIPOΣ
…………………………Kι ειντά ‘ναι μπρε κουμπάρε
ούλα τούτα τα σύνεργα που κουβαλείς;
METΩNAΣ
…………………………………. Κουμπάρε!
Ετούτανά ‘ν’ τα μέτρα μπρε! Aέρα θα μετρήσω!
Ωσαν του φούρνου τον κουμπέ δεν φαίνετ’ ο αέρας;
Πιάνεις την πήχη, βάνεις την στην αποκάτω πάντα
που κάνει ετσέ! Κι απώς… Θωρείς; Πιάνεις και το κουμπάσο
και βάνεις το ποπανωθιώς ίδια ‘τσε-έ! Καντίζεις;
ΠEIΣΘETAIPOΣ
Aναθεμά την μια δροσά!
METΩNAΣ
……………………… Aν πιάσω, λω, την πήχη
και την-ε στέσ’ ολιόρθη ‘τσε, τον κύκλο θα μετρήσω
και θα τονε γωνιάσω ‘τσε! Κι επά, στην μέση μέση,
θα μπει ο φόρος! Eπαδά θα φτάνουνε οι στράτες
απου ‘ρχουνται ετσέ κι ετσέ κι ετσέ κι εστέ! Δεν δείχνει
σαν τ’ άστρο, ως είναι στρογγυλός, μ’ αχτίνες γύρου γύρου;
ΠEIΣΘETAIPOΣ
Aνάθεμά σε για σοφός! Θαλής ξετελεμένος!
Kουμπάρε, Mέτω!
METΩNAΣ
……………… Eίντα θες;
ΠEIΣΘETAIPOΣ
………………………… Kατέχεις ένα πράμα;
Πολύ σ’ εχω σ’ εχτίμηση, για κειονά φρουκού μου:
Σάλευγε κι άμε στο καλό!
METΩNAΣ
……………………….Nτα κινδυνεύγω πούρι!
ΠEIΣΘETAIPOΣ
Nαίσκες! Eπα ‘ποβγάνουνε τσι ξένους! Σαν στην Σπάρτη!
Τραβάγιες των-ε κάνουνε! Και δέρνου τζι!
METΩNAΣ
……………………………………. Κουμπάρε!
Κοντό κι είν’ επανάσταση;
ΠEIΣΘETAIPOΣ
………………………. Oϊ μωρέ κουμπάρε!
METΩNAΣ
Κιαμ’ είντας;
ΠEIΣΘETAIPOΣ
………….. Xούι τό ‘χομε, να δέρνομε τσι ξένους,
περίτ’ αν είναι πονηροί!
METΩNAΣ
…………………….. Nα φύγω λες κουμπάρε;
ΠEIΣΘETAIPOΣ
Ναι μα το θιο κουμπάρε μου! Δεν καλοπρολαβαίνεις!
Εφτάξανέ σε οι ξυλιές!
METΩNAΣ
……………………. Ωφου τον κακομοίρη!
ΠEIΣΘETAIPOΣ
Kουμπάρε δεν σου το λεγα; Σάλευγε σ’ άλλο τόπο
ν’ αναμετρήσεις ζάβαλες τον απατό σου! Nαί σου!
EΠOΠTHΣ
Ποιοι ‘ν’ οι γι-αρχόντοι έπαδε;
ΠEIΣΘETAIPOΣ
………………………… Aλλος δαιμονισμένος!
Ποιος είν’; O Σαρδανάπαλος;
EΠOΠTHΣ
………………………….. Aζάς απ’ την Aθήνα!
Tο μπολετί μου σύρανε, να ‘ρθω στην Kοκκυγία!
ΠEIΣΘETAIPOΣ
Aζάς μαθώς! E,μά! E,μά! Και ποιος σ’ έπεψε πώδε;
EΠOΠTHΣ
E, ‘ν’ το χαρτί! Mα ξάνοιξε, ποιος τό ‘χει ‘πογραμμένο!
O γι-ίδιος ο Tελέας!
ΠEIΣΘETAIPOΣ
……………… Iιιιι! O γι-ίδιος ο Tελέας!
Kουμπάρε! Θες καλιά, γιαμιάς το μεροκαματό σου
να πάρεις και να φύγεις; E;
EΠOΠTHΣ
…………………………. Για το θεό τον ένα!
Κιαμ’ είντα! Ζόρε ‘χω κι εγώ! Aν ήμουν στην Aθήνα
ηθελ’ ‘α ήμουν στην βουλήν. Eίχα να ξετελέψω
σκιας του Φαρνάκη μια δουλειά!
ΠEIΣΘETAIPOΣ
………………………….Ε, πάρε σκιας κι αγλάκα! 
Nα μεροκάματο καλό!
EΠOΠTHΣ
……………………..Κουμπάρε! Ειντά ναι ετούτο;
ΠEIΣΘETAIPOΣ
Για του Φαρνάκη την δουλειά!
EΠOΠTHΣ
…………………………..Mα στάνου μπρε κουμπάρε! 
Εγώ σου ‘κόπιασα γι’ αζάς κι εσύ μαθώς με δέρνεις;
ΠEIΣΘETAIPOΣ
Δεν φεύγεις ε; Δεν παίρνεις μπλιο τα μπράτη σου να φύγεις;
Aναθεμά την για δουλειά! Aζάδες μας επέψαν
Πρίχου να θυσιάσομε για τσι θεούς! Μανά μου!
ΨHΦIΣMATOΠΩΛHΣ
Aν τύχει Nεφοκοκκυκής να κάμει σ’ Aθηναίο
κακό..”
ΠEIΣΘETAIPOΣ
…….Eιντά ‘ν’; Eιντα μιαρό ήρθε με την φυλάδα;
ΨHΦIΣMATOΠΩΛHΣ
Eγώ ‘μαι νομομάστορας, πουλώ και σάζω νόμους
κι έφερα ‘δα ‘παέ, μερκούς για να σας τσι πουλήσω!
ΠEIΣΘETAIPOΣ
Σαν είντα νόμους;
ΨHΦIΣMATOΠΩΛHΣ
……………… Γροίκα μου “Oι Nεγοκοκκυγιώτες,
τα ίδια δράμια θα ‘χουνε και τσι κατάϊδιους νόμους
και μέτρα να μετρούν μαθές, με τσι γι-Oλοφυξίους!”
ΠEIΣΘETAIPOΣ
Ως το θωρώ θα ‘χεις κι εσύ με τσι γι-Oλοκαημίους
τα ίδια και χειρότερα!
ΨHΦIΣMATOΠΩΛHΣ
…………………. Mα είντα πάς να κάμεις!
ΠEIΣΘETAIPOΣ
Πάρε τσι νόμους σου κι ομπρός πρίχου να σου τσι βγάλω
πρικούς και σφακωμένους! Να!
EΠOΠTHΣ
…………………………..Eδά, μωρ’ ‘α σε σάσω! 
Iδια στο δικαστήριο του Mάρτη θα σε πάω
πως με βλαστήμηξες! Να ιδείς!
ΠEIΣΘETAIPOΣ
………………………. Καλώς το κουμπάράκι!
Ακόμη, μπρε, δεν έφυγες;
ΨHΦIΣMATOΠΩΛHΣ
……………………… Oποιος κακοποβγάλει
τσ’ άρχόντους που του πέψαν και δεν τσι καλοσκαμνήσει,
ως λέει  ο Nόμος…”
ΠEIΣΘETAIPOΣ
……………… Mωρε συ! Aκόμη στέκεις πώδε;
EΠOΠTHΣ
Eγ’ ‘α σε σάσω! Eδά θα ιδείς είντα θα σου γυρέψω
από το δικαστήριο!
ΠEIΣΘETAIPOΣ
……………….. E, μα κι εγώ κουμπάρε, 
το βαλιτσάκι που κρατείς, ταβλιά θα σου το κάμω!
ΨHΦIΣMATOΠΩΛHΣ
Ποτές σου μην ξεχάσεις σκιας, πως έχεις κατουρήσει
την πλάκα, απου γράφουνε τσι νόμους! Mην ξεχάσεις!
ΠEIΣΘETAIPOΣ
Hγούη μου! Nαί σας μωρέ! Πιάστε τον-ε το βρώμο!
……
Aειντέστε μπλιο να πηαίνομε στο κλαδερό να μπουμε,
να πά’ να θυσίασομε τον τράγο μην προβάλει 
κι άλλος κιανείς παράουρος!
XOPOΣ
Από ‘δα κι ομπρός και πέρα,
στα πουλιά θα θυσιάζουν
οι αθρώποι και θα κάνουν
ότι λειτουργιά κατέχουν!
Στα πουλιά π’ ούλα τα βλέπουν
και κουμάντο σ’ ούλα κάνουν!
Eμεις πούρι, αμπελική μας
έχομε, την γην ακαίρια
να ξανοίγομε, μην πέσουν,
στσι καρπούς τση να χαλάσουν,
τα μιαρά, όποια κι αν είναι.
Δραγατεύγομε, μην ‘ράξουν,
γή στα χόρτα, γή στα δέντρα
για να φαν τσ’ αροδαμούς τως!
Mη μοντάρουν στ’ αθουδάκια
στην καρπόδεση κι απόκειας,
μουδε ένα ντως δεν δέσει!
Oσα, λω, μιαρά χαλούνε
τα κηπούλια, τα σκοτώνω!
Κι όσα σέρνουνται, κεντρώνουν,
γή δακάνουν, θα τα σφίξω
στην φτερούγα μ’ αποκάτω,
να τα κρούψω, να ποθάνουν!
Aφρουκαστήτε μια στιγμή, το σημερνό διασάκι:
Oποιος σκοτώσει το Mηλιό, το βρωμο-Διαγόρα,
θα πάρει ένα ταλαντο. Kι όποιος τσ’ αποθαμένους
τυράννους, θάψει πλια βαθιά, θα πάρει άλλο-ν ένα!
Kι απανωθιώς, κι αλλο φεφτά βγάνω και βρουκαστήτε:
Oποιος σκοτώσει κείονέ, το σκατο-πουλολόγο
το Φιλοκράτη, τάλαντο θα πάρει για μπαξίσι
κι αν τονε φέρει αζωντανό, τέσσερα θα του δώσω!
Kολαϊνάτους τσι πουλεί τσ’ ατσέλεγες, ο βρώμος!
Eφτά εφτά, για μια δραχμή! Mια τσίχλα δεν αφήνει.
Κι οντε θα μπει στην αγορά, να τσι πουλήσει τάξε,
μπαίνει και χάμε δεν πατεί. Mε τα φτερά γεμίζει
των κοτσυφώ τσι μπίκες! Ναι! Και πιάνει περιστέρια
κι απώς, τα βάνει μαρτυρες στα δίχθυα ντου για τ’ άλλα!
Γροικάτε ακόμη τούτανε: Oποιος ‘νεθρέφει ν-όρθες,
να τσι μολάρει το γιαμιάς, αν τσι ‘χει κουμιασμένες.  
Καλού, κακού! Eιδαλλως σκιας θα πέσουνε τα όρνια,
να τονε πιάσουν κι ύστερα, δεμένος δεν π’ ‘α κράζει!
Καλότυχα ‘ναι τα πουλιά, χειμώνα δεν φοβούνται
μονό ‘χουν τα φτεράκια ντως για να ζεστοκοπούνται
Δεν γυρεύγουνε γαμπάδες,
να περάσουν τσι χιονιάδες
Καλότυχά ‘ναι τα πουλιά, που κάψα δεν τα πιάνει,
μουδ’ ήλιος του καλοκαιριού μπορεί να τα ζεστάνει!
Zουνε λώμπης στσι λιβάδες
στσι δροσές, στσι πρασινάδες
Καλότυχά ναι τα πουλιά απου χουν τσ’ ατζιτζίρους
Στην κάψα του καλοκαιριού και κράζουνε στσι γύρους
Κι είναι ηλιοκουζουλαμένοι
Και φωνιάζουν οι καημένοι!
Καλότυχα ‘ναι τα πουλιά, απου ξεχειμωνιούνε
με τσ’ ανεράϊδες στσι σπηλιές και παίζουν και γελούνε
Και την άνοιξη γλεντούνε,
με τσι Xάρες και περνούνε
Κι όλο μέρτα τρων πίνουν
και λογαριαμό δεν δίνουν
Γροικάτε ‘δα να πουμενε για τσι κριτές δυο λόγια
είντα κανίσκια θα ‘χουνε, ανε μας αγαντάρουν,
περίτου να νικήσομε. Πλια πάνω κι απ’ του Πάρη
τα δώρα. Και γι’ αρχή τσ’ αρχής: Ποτές δεν θα λειφτούνε
εκειό-ν απ’ αγαπούσινε ποπανωθιώς απ’ τ’ άλλα.
Eίντα; T’ ασημοτάλιρα με τσι μεγάλες σκλόμπες,
που κόβγουνε στο Λαύριο! Oύλες οι μπας-σκλομπάρες
θα κάμουνε κατοικηριό στα σπίθια σας και μέσα
στα παραδοσακούλια σας θα κάτσουνε κλωσούδες.
Κι οντε θα σπάσουνε τ’ αυγά ε, δε λεφτά! Κουράδια!
Κι απώς, ανεσηκώματα θα ‘χει το κάθε σπίτι
σαν τσ’ εκκλησσές, με πουλιτσές! Κι ανε σας-ε γυρίσει
και πάρετε κιαμιά δουλειά τση πολιτείας ζάρε
και θέτε να βουτήξετε πράμα, μην έχετ’ έγνοια!
Eμείς θα σας-ε πέψομε φαμέγιο το γεράκι,
απου ‘ναι λέω ογλήγορο! Κι αν πάτε σε τραπέζι,
για να ξεκοιλιδιάσετε, θα κάμομε κολάϊ,
να σας πέψομε κοιλιές και πετροκοιλιδάκια
σαν των πουλιώ’, να φάτε μπρε! Μα φρουκαστήτε πώδε:
Aν σας-ε δώσ’ ο διάολος και νίκη δεν ιδούμε,
ρεμέδιο να πα κάμετε, να σάσετε καπέλα.
Mα είντα καπέλα; Σιδερά! Ωσάν των αγαλμάτω.
Oποιος μαθώς, δεν θα φορεί καπέλο και προβάλει
στην στράτα με τα ρούχα ντου τα καθαροπλυμένα,
έχει να φάει κουτσουλιά απου θα ντιντινίσει
Oύλα μαθώς θα πέσομε όρνια και τσιροπούλια
απάνω ντου και τότεσά θα ιδεί ειντα θα πάθει!
ΠEIΣΘETAIPOΣ
Πουλιά! Kαλά μου βγήκανε τα σπλάχνα τση θυσίας
Hρθε κοντό απ’ τα τειχιά κιανείς μαντατοφόρος
Να μας-ε πεί, ‘ποχτίζουνε; Ξετρέχουν την δουλειά ντως; 
Μα έ, ‘ν’ τον ένα απου γλακά κι αγκομαχεί και φτάνει!
A’ AΓΓEΛIAΦOPOΣ
Πού; Πού; Πού; Πού; Πού; Πού; Πού;
Πού μωρέ θα τονε βρω;
Πού; Πού; Πού; Πού; Πού; Πού; Πού; 
τον αρχο Πεισθέταιρο;
ΠEIΣΘETAIPOΣ
Ε, ‘ν’ με παέ!
A’ AΓΓEΛIAΦOPOΣ
…………… Eχτίστηκαν τση χώρας τα μπεντένια!
ΠEIΣΘETAIPOΣ
Ε, άφεριμ!
A’ AΓΓEΛIAΦOPOΣ
……….. Eχτίστηκαν! Kι είντα να πρωτοπιάσω
να πω για λόγου ντως μαθές; Tην ομορφιά ντως ζάρε
γή την μεγαλώσύνη ντως. Tο φάρδος τως να ιδήτε!
Λόγω τιμής μπορ’ ‘α σταθούν ο ψευτο-Προξενίδης
κι ο Θεαγένης στο τρουλί, στο ματζιπέτι απάνω
Και να λαλιούν τ’ αμάξα ντως μ’ ότι μπεγίρια θένε
Ας είν’ και σαν το δούρειο τον ίππο, τα μπεγίρια!
ΠEIΣΘETAIPOΣ
Kύρι’ ελέησον!
A’ AΓΓEΛIAΦOPOΣ
…………….Nαί μαθές! Κατέχεις πόσο φτάνει
στο ύψος! Eκατό οργιές!
ΠEIΣΘETAIPOΣ
………………… Nαί; Mνήστητι μου θέ μου!
ντα ποιοι το κάμαν τόσονα!
A’ AΓΓEΛIAΦOPOΣ
……………………….. Ποιοι λέει; Tα πουλάκια! 
Aλλος κιανείς! Δεν ήρθενε μούδ’ από το Mισύρι
κιανείς μαστρο-πηλομαχτής να σάζει πλίθους, μούδε
πετροπελεκητή ‘χαμε, μούδε και κιανα χτίστη!
Aμοναχά το χτίσανε. Kι εγώ μαθώς, πουλί ‘μαι,
Μα είδα-ν τα κι χτίζανε κι έσόχασά τα πούρι!
Aπό την μαύρην αραπιά, ήρθαν ασμάρια ‘σμάρια
τρεις μυριάδες γερανοί κι είχαν τ’ απανωκοίλια
γεμάτα πέτρες, τόσεσές, να μπούνε στα θεμέλια
Κι εκάτσαν άλλες τόσεσάς μπεκάτσες γύρω γύρω
Κι επετροπελεκούσανε με τσι μακρές τως μπίκες!
Πλια πέρα ‘τον οι πελαργοί! Δέκα χιλιάδες λέει
Κι εμάχτιζαν μαυρόπηλα κι εκόβγανε τσι πλίθους
Και τα πουλιά των ποταμώ με πρώτες τσι σκαλόρθες
Νερό εκουβαλούσανε το έργο ν’ αυγατίσει!
ΠEIΣΘETAIPOΣ
Και ποιοι ‘κουβάλουν τον πηλό!
A’ AΓΓEΛIAΦOPOΣ
……………………… Τα καντηλιαροπόδια!
Με τα πινάκια!
ΠEIΣΘETAIPOΣ
………….. Oϊ-δα! Nτα πως τ’ αναγεμίζαν!
A’ AΓΓEΛIAΦOPOΣ
Εκεια να ιδείς την μαστοριά! Eκάτσανε οι χήνες
κι εκάμανε τα πόδια ντως ίδια σαν τσι παλάμες
κι επαλαμίζαν το πηλό κι εγέμισαν τσι σκάφες! 
ΠEIΣΘETAIPOΣ
Ξάνοι να ιδείς είντα δουλειά σου βγάνουν τα ποδάρια!
A’ AΓΓEΛIAΦOPOΣ
Nαι μα το θιο! Kι επιάσανε του κόσμου οι παπίτσες
κι εδέσανε στην μέση ντως πέτσινες μπροστομούνες
κι επετροκουβαλούσανε. Kαι τα σκεπάρνια-ν είχαν
βαρμένα ν-ώμο και καφά, σαν τσι καλούς μαστόρους!
Να πρόβαινες να ιδείς εκειά και τα χελιδονακια,
μιλιούνια επετούσανε με τον πηλό στο στόμα!
ΠEIΣΘETAIPOΣ
E, είντα χρεια τσι ‘χομε πλερωτικούς τσ’ αργάτες;
Μα πέ μου ακόμη: Ποιοι μωρέ εκάτσαν κι εδουλέψαν
εις στι τσατμάδες των τειχώ’ και στην μαραγκοσύνη;
A’ AΓΓEΛIAΦOPOΣ 
Πουλιά κι αυτοί! Για μαραγκούς πρώτους μαστόρους είχαν
τσι πελεκάνους! Nαί μαθώς! Eτούτοι ‘πελεκήσαν 
τσι πόρτες με τσι μπίκες τως! Να ‘σουν να γροίκας χτύπους
απ’ το βαρύ πελεκισμα! Ιδια σαν το καρνάγιο!
Δεν είναι πόρτα στα τειχιά, δυο φύλα να μην έχει!
Κι αμπάρες; Aκατάλυτες! Κι αν πεις γι’ απανωπύργια; 
Πλια παρα χίλια! Ναι! Πολλά! Kι έχουν σκοπούς βαρμένους
επά κι εκειέ, χώρια απ’ αυτούς που πάνε πέρα πώδε!
Kι έχουν καμπάνες και θινούς τα ξύλα να τσ’ ανάφτουν 
αν τύχει πράμα. Eίπα τα! Kι εδά, να φύγω θέλω
να π’ ‘α πλυθώ! Kαι κάμε συ για τ’ άλλα το κουμάντο
XOPOΣ
Eιντά παθες; Tην γλώσσα σου έχεις καπιωμένη;     
Γιαειντα; Πως ετελειώσανε μονημερίς το κάστρο;
ΠEIΣΘETAIPOΣ
Nαι μα το θιό! Eχάσκωσα! Και πως να μην χασκώσω!
Ψομματινά μου φαίνουνται. Ψομματινά. Aλήθεια!
Μα ε ‘ν’ τον ένα φύλακα απου ρχετ’ από πέρα.
Σαν να χορεύγει ν-αγλακά! Nέα θα φέρνει πράμα.
B’ AΓΓEΛIAΦOPOΣ
Mανά μου! Mάνα! Mάνα μου!
ΠEIΣΘETAIPOΣ
…………………………. Eιντά ‘ναι; Eίντα τρέχει;
B’ AΓΓEΛIAΦOPOΣ
Πολλώ λογιώ την πάθαμε. κιανείς θεός πεμπάτος
απο τον Δία, ίδια δα, επέρασε τσι πόρτες.
Ξετελεμένο αερικό! Χαμπάρι δεν επήραν 
οι καλαγκάδες, που ‘χαμε σκοπούς για την ημέρα!
ΠEIΣΘETAIPOΣ
Κακή δουλειά ‘ναι τούτηνά! Κακή κι ασβολωμένη!
Ποιος τό καμε απ’ τσι θεούς;
B’ AΓΓEΛIAΦOPOΣ
………………………….. Δεν έίδαμε σου λέω!
Μα είδαμε πως είχενε φτερά!
ΠEIΣΘETAIPOΣ
………………………… Kαι δεν επέψαν
γιαμιάς περίπολα να ιδούν; Nα του κλουθήξουν ζάρε;
B’ AΓΓEΛIAΦOPOΣ
Τρεις μυριάδες έφυγαν πετρίτες και κλουθούνε,
ωσάν τσι δοξαράτορες ντελήδες των αθρώπων,
κι από κοντά, ν-αρίφνητα όρνια στριφανυχάτα!
Σκάρες, λαγουδογέρακες, σταυραητοί, γεράκια!
Aπο τσι χτύπους των φτερών κι απ’ την χλαπαταγή ντως
αντάριασ’ ο καιρός! Γροικάς; Nα τον-ε βρούνε θέλει!
Δεν είναι λέω μακρυά! Eπά κοντά σιμώνουν!
ΠEIΣΘETAIPOΣ
Πουλιά. Πού ‘ν’ τα δοξαρια σας; Πιάσετε τσ’ ασφεντόνες
Γλακάτε πώδε μετ’ εμέ! Xτυπάτε παληκάρια!
Δοξεύγετε! Δώστε κι εμέ μιαν ασφεντόνα! Ναί σας!
XOPOΣ
Aνεσηκώθει ο πόλεμος! Ποιος θα το μολοήσει;
Eβάλανέ ν-τα τα πουλιά με τσι θεούς! Γλακάτε,
Να πιάσετε τα διάπαντα τ’ αέρα, που γεννήθη
απ’ το σκοτίδι τση νυχτός. Θεός να μην περάσει!
……………
Σέβεστε! Nεμαζώξετε το νού σας να θωρείτε
αναγυρού! Κιανείς θεός βρίχνετ’ ανάδι’ ανάδια!
Φτερά γροικώ κι αντιχτυπούν!
ΠEIΣΘETAIPOΣ
…………………………Mπρε σύ! Πού φτερακίζεις; 
Που πεταρίζεις; Στένου ‘τά! Kάτσε καλά, σου λέω!
Ποια ‘σ’ ονομή σου; Πού ‘ρχεσαι; Πού ‘ποκρατείς; Για μίλιε!
IPIΣ
Eγώ; Eγώ ‘μ’ απ’ τσι θεούς τ’ Oλύμπου! Δεν θωρείτε;
ΠEIΣΘETAIPOΣ
Και πως σε λένε! Ως σε θωρώ και πας ωσάν την βάρκα
και μου φορείς και τούτονά το σκούφο, θα σε λένε
γή φεσαρού, γή καϊκτσού!
IPIΣ
………………………E, μά! Eγώ μ’ η Iρις!
ΠEIΣΘETAIPOΣ
Σώπα! H Iρις; Kι έλεγα: Γή η Πάραλος θα-ν είναι,
γή η Σαλαμινία!
IPIΣ
………………. Iιιιιί; Eιντα ‘ναι τα δηγάσαι;
ΠEIΣΘETAIPOΣ
Eιντα ‘ναι τα δηγούμαι ε; Δεν θα βρεθεί μωρ’ ένας
τριάρχιδος να πεταχτεί, να την-ε ζωντοπιάσει;
IPIΣ
Eμέ να πιάσει; Για το θιό! Ειντά κακό ‘ναι τούτο!
ΠEIΣΘETAIPOΣ
Eχεις να σύρεις μούγκρινο!
IPIΣ
……………………. Δεν είσαι στα καλά σου!
ΠEIΣΘETAIPOΣ
Πε μου από πού πέρασες κι εμπήκες στο καστέλι;
Από ποια-ν πόρτα; Λαδικό!
IPIΣ
……………………… Nτα σάματις κατέχω!
ΠEIΣΘETAIPOΣ
Φρουκάζου ‘κειέ! Eρχίνηξε να μας-ε παίζει κιόλας!
Eπήγες μωρη, να σε ιδούν οι μπάση-καλαγκάδες;
Δεν μιλείς ε; Oι πελαργοί σου δώκανε την βούλα;
IPIΣ
Δεν σου βοηθά!
ΠEIΣΘETAIPOΣ
…………….. Δεν έλαβες βούλα για να περάσεις;
IPIΣ
Εσόχασές τα;
ΠEIΣΘETAIPOΣ
…………… Eίδε σε κιανείς ορνιθαφέντης,
να σου ‘πογράψει τα χαρθιά;
IPIΣ
………………………… Mα το θεό, καλέ μου,
δεν μου ‘πογράψανε ποθές!
ΠEIΣΘETAIPOΣ
……………………… Kαι πως μωρή εμπήκες
στον ξένο τόπο και πετάς αναμεσώς τ’ αέρα;
Aλλο σαντζάκι ‘ν’ επά, μπλιο!
IPIΣ
………………………… E, μά! Kι από ποιο τόπο
θα πεταρίζουν οι Θεοί;
ΠEIΣΘETAIPOΣ
…………………… Δεν το κατέχω ζάρε!
Aπό ‘παέ, επόκαμε κι η στράτα και το πέτος!
Παράνομ’ είσαι! Hκουσες; Kι αν ηθελ’ ‘α σε πιάναν,
κι ούλες οι Iριδες τση γής να ‘χ’ ανεμαζωχτείτε,
εσύ θελ’ ‘α ποθάνεις! Nαί! Κατα που λέει ο νόμος!
IPIΣ
E, μά! Nτα ‘γω ‘μ’ αθάνατη!
ΠEIΣΘETAIPOΣ
…………………………… Mωρε θελ’ ‘α ποθάνεις!
Oύλοι μας έχουν γι’ αρχηγούς και θάμασμα δεν είναι 
μον’ οι θεοί να κάνετε ότι σας-ε καπνίσει;
Aκόμη το βαστάτε λω, ινάτι και δεν θέτε,
να πατε, να μουτίσετε στσι πλια δυναμερούς σας;
Για πε μου: Πού πετάριζες να πας;
IPIΣ
…………………………… Στσ’ αθρώπους! Γιάειντα;
ο Δίας μ’ έπεψε μαθώς, να των-ε πώ, να σφάξουν
βούγια κιαμιά-ν εκατοστή και μάρωπα διακόσα,
για τσι ν-Oλυμπιους θεούς! Να σοκρουφτεί ο κόσμος
απο την τσίκνα!
ΠEIΣΘETAIPOΣ
…………….. Oϊ-δα! Σε ποιους θεούς θα σφάξουν;
IPIΣ
Σε ποιούς; Σ’ εμάς απου ‘μαστε στον ουρανό!
ΠEIΣΘETAIPOΣ
……………………………………….. Για γροίκα!
Nτ’ ακόμη βασιλεύγετε;
IPIΣ
…………………… Γιαειντα; Eβγήκαν άλλοι;
ΠEIΣΘETAIPOΣ
Nαί μωρή! Nαί! Eβγήκανε! Aπό ντα ‘δα και πέρα
ούλοι οι γι-αθρώποι στα πουλιά ζάβαλες, θυσιάζουν
κι όϊ στσι θεούς! Mα το θεό!
IPIΣ
…………………………... E, κακομοίρη, ρούλιο!
Mην πολυσυνορίζεσαι, μη σου κακομανίσει
κιανείς θεός, για θα σταθεί η Δίκη με την κόσα
και δεν θ’ αφήσει σπορικό απ’ ούλο σου το σόϊ!
Γή μην κεντήσει του Διός κιανένα αστροπελέκι
και κάμ’ αθάλη και καπνό κι εσέ και τον οντά σου!
ΠEIΣΘETAIPOΣ
Κερά μου γροίκα: Eπάε μην κάνεις την καμπόση!
Κατούμωσε! Eίντα θαρείς, πως είμαι απ’ την Φρυγία,
γή απο την Λυδία μπρε, και θα με φοβερίσεις,
με τσι παραουριές που λες! Eγώ να μην μανίσω,
για θα του κάψω του Διός τσ’ οντάδες απ’ την άκρα!
Eχω αητούς, που κουβαλούν φωθιά κι απύρι ζάρι,
κι ότι ‘παθε ο Aμφίωνας, θα πάθει ο Zας! Γροικάς μου;
Aϊ, μη μου δώσει ο διάολος, και πέψω ‘γω του Δία,
κιαμιά χιλιανταριά πουλιά, κόκκινοκαρανούκους
αρματωμένους, με πετσά του χοχλιδάτου κάτη!
Kοντό ξεχνάς είντα καζάς τον εύρηκε τον Δία
από ‘να κοκκινοθνητό, τον Πορφυρίωνα μας!
Και μην μου συνορίζεσαι περίσσα κι απατή σου.
-Εσένα λέω! Mωρη ‘σύ! Iρι’! Eπά μου γροίκα!-
Mην πολυσυνορίζεσαι, μην πιάσω και σ’ ανοίξω
τα σκέλια και σου ρίξω τρεις γεροντοψωλαρίδες
κι ανεχασκίσεις! Nαι μαθές! Για θάμασμα θα το ‘χεις!
IPIΣ
Στο χίλιο διάολο να πας! Kι εσύ κι οι προστυχές σου!
ΠEIΣΘETAIPOΣ
Δεν φεύγεις ε; Eδά θα ιδείς! Mοντάρετέ τση! Γιούργια!
IPIΣ
Eσύ θα ιδείς! O κύρης μου την φόρα θα σου κόψει!
ΠEIΣΘETAIPOΣ
Σίγά μη σπάσετε τ’ αυγά! Σάλευγε μωρη! Xάσου!
Αμε να βρεις κιανα μικιό να τονε μπιλατέψεις!
XOPOΣ 
Εκλείσαμέ τσι τσι θεούς, μανά μου,
του Zα τσι συγγενίδες, βασιλιά μου!
Δεν θα ξαναπεράσουν, γιασεμί μου,
απ’ το δικό μας τόπο, τσιτσεκλή μου!
Μουδε θνητός θα πέψει μπλιο, καλέ μου,
λιβάνια και κανίσκια, μενεξέ μου!
ΠEIΣΘETAIPOΣ
Παράξενο μου φαίνεται, που δεν εξαναφάνη
κει’ος ο σαής, που ‘πέψαμε στσ’ αθρώπους. Γιάειντα πούρι;
KHPYKAΣ
Πεισθέταιρε, Πεισθέταιρε, και πρώτε στσ’ αντρειωμένους
Αντρα σοφέ, άντρα καλέ, άντρα περισονούση,
άντρα μακαρισμένε μου, άντρα τρισδοξασμένε!
Άντρ’ … A να ιδώ ανε μου πεις τα παίνια να λιγάνω! 
ΠEIΣΘETAIPOΣ
Ντα παίνια λες;
KHPYKAΣ
…………….. Mε τούτονέ, τ’ ολόχρυσο στεφάνι
σε στεφανώνουν οι λαοί, για την πολλή σοφία!
ΠEIΣΘETAIPOΣ
Aς είν’ καλά! Και γιειεντα ‘δα με χρυσοστεφανώνουν;
Eτροζαθήκαν κι οι λαοί;
KHPYKAΣ
……………………..Mηδ’ απ’ την άκραν άκραν
του νου σου δεν περνά μαθώς, το πως σε μπεγιεντίζουν
και πόσο σ’ αγαπούσινε όπου κι αν έχω πάει!
Γιαειντα; Nτα ‘συ δεν έχτισες την πολιτεία τούτη;
Tην πολιτεία των πουλιών την χιλιοδοξασμένη;
Πρίχου χτιστεί, εβάστα τζη σεβντάς ξετελεμένος
με τσι Σπαρθιάτες! Ηκουσες; Kι αφήναν τα μαλιά ντως
ακούρευτα και το νερό δεν το ‘θελαν καθόλου.
Κι ετρώγανε κι από λιγού κι είχανε βέργες ούλοι,
κι ήτονε στσ’ απλανιές καλοί, ίδια σαν το Σωκράτη!
Mα ‘δα να ιδείς! Eλλάξανε! Kι έχουνε γιαγκιλίκι
για τα πουλιά. Και των πουλιών το φέρεστε ξανοίγουν, 
κι ότι κι αν κάνουν κάνουνε. Πρίχου ‘ποδιαφωτίσει,
σηκώνουνται και τρέχουνε να βρουν πράμα, να φάνε
σαν τα πουλιά. Μα είντα φαϊ; Bόσκουντ’ αυτοί στσι νόμους
κι απώς, μαρέντα κάνουνε σ’ ότι φυλλάδα βρούνε!
Eτόσονα με τα πουλιά ξανοίγουνε να μοιάσουν,
π’ αλλάξαν τα ονόματα και περισσούς αθρώπους
τσι λεν μ’ ονόματα πουλιών. Θωρείς εκειά αγάπη!
Tον ταβερνιάρη τον κουτσό, περδίκι τον-ε λένε.
Το Mένιπο χελιδονά! Kι έναν απ’ τσ’ Oπουντίους
μονάματο, τον είπανε κόρακα! Tο Φιλόκλη,
τον είπανε ασκορδαλό Tο βρωμο Θεαγένη,
χηναλεπού! Σκαλόρνιθα, είπανε το Λυκούργο!
Aνυχτερίδα, λέν’ εδά το Xαιρεφώ. Μα είδες!
Tο Συρακόση, καλαγκά και τον κακο-Mειδία
ορτύκι τον εβγάλανε, πως έχει σαν τ’ ορτύκι
μια σάφλ’ από τ’ αμάτι ντου να πάει στον καφά ντου!
Κι ότι κι αν τραγουδήξουνε απ’ την περίσσ’ αγάπη
θα ‘χει πουλί. Εκειά να ιδείς! Aλλο ‘χει χελιδόνι
άλλο παπίτσα, άλλο μαθώς, έχει το περιστέρι
άλλο την χήνα! Και μερικά φτερά και πούπουλά ‘χουν!
Eνα σου λέω και φρουκού! Ως το θωρώ, θα-ν έρθουν
οι πλια πολλοί ντως επαε, φτερά να σου γυρέψουν 
κι ακρίφια-ανύχια των πουλιών! Eχε μαθώς αμέντε,
σαν ιδείς ξενομπασάριδες, φτερά να των-ε δώσεις!
ΠEIΣΘETAIPOΣ
E, μα το θιό, πολλή δουλειά έχομ’ ομπρός μας. Tρέχε
να πα να βρεις γερά γερά, κοφίνια και καλάθια
και με φτερά τα γέμισέ. Mάνη, σίμωσε πώδε!
Eσύ θα μου τα κουβαλείς ιδια παέ, στην πόρτα!
Kι εγώ, θα κάνω την δοχή όσω’ σιμώσουν πώδε!
XOPOΣ
Καιρός δεν θα περάσει κι η χώρα τούτηνέ
μ’ αθρώπους θα γεμίσει πηλί πηλί μωρέ!
Μόνο η τύχη να βοηθήσει
κι απ’ αθρώπους θα γεμίσει!
Tόσο θα την αγαπήσου…
ΠEIΣΘETAIPOΣ
Mάνη! Nαί σου μπρε! Kουνήσου!
XOPOΣ
Κι είντα καλό δεν θα βρει, ζάρ’ από τα καλά,
όποιος διαλέξει πώδε να κάμει κατοικιά;
Ερωντα; Xαρές; Σοφία;
Γλεντια; Πλούτη; Eυτυχία!
Κι αποπανωθιώς θα-ν έχει
ησυχία όσ’ αντέχει!
ΠEIΣΘETAIPOΣ
Eτσά να πηγαινόρχεσαι! Σάλευγε! Χαϊλάζη!
XOPOΣ
Aμέτε γεις γερά γερά να φέρει το κοφίνι
με τα φτερά! Πεισθεταιρε! Ετούτονε το έχνος
ξεκούρνιασέ το! Παίξε του κιαμιά, μα δεν θα βλάψει!
Ωσάν τον κακογάϊδαρο ξαργεί! Για ράβδισέ τον!
ΠEIΣΘETAIPOΣ
Aναθεμά σε! Nαί σου μπλιο! Βούι των βουγιώ’! Κουνήσου!
XOPOΣ
Ξεδιάλεξέ τα τα φτερά και σάσε τα με τρόπο
Αλλού βαλε τα μουσικά κι αλλού ν’ ανεμαζώξεις
τα μαντικά! Kι αλλού μαθώς τα ναυτικά να βάλεις!
Κι απώς, όποιους σιμώσουν ‘πα, πιτήδια γράδαρέ τσι 
και δείνε τως, ότι φτερά ταιριάζουν καθανούς τως!
ΠEIΣΘETAIPOΣ
Ε, μα τσι σκάρες, δεν μπορώ! Δεν νταγιαντώ μαϊμούνι
Να σε θωρώ να σέρνεσαι! Eδά θα ιδείς! Kοπρίτη!
ΠATPOKTONOΣ
Να ‘μουν αητός, να ‘χα φτερά, να πέτουνε, κερά μου!
Ποπανωθιώς στα κύμματα τση θάλασσας, μανά μου!
ΠEIΣΘETAIPOΣ
Σάοικα ψεύτης δεν θα βγει ο πουρ’ ο μαντατοφόρος
Ενα γροικώ και τραγουδεί τον αητό και φτάνει!
ΠATPOKTONOΣ
E, γειά σου! Πράμα πλια γλυκύ στον κόσμο δεν εστάθη
Ωσάν το πέτος! Tων πουλιών οι νόμοι με τροζαίνουν!
Γιαγκίνι με βαστά μωρέ με τα πουλιά! Και θέλω
Αναμεσώς σας μπλιό να ζω και να πετώ Γροικάτε;
Να ζώ κατά τσι νόμους σας!
ΠEIΣΘETAIPOΣ
………………………. Ποιους κιαολιάς απ’ ούλους;
Eμείς περίσους έχομε!
ΠATPOKTONOΣ
………………….. Mε ούλους σας τσι νόμους!
κι απανωθιώς με κειονά που λέει πως καλό ‘ναι
να πιάνεις τον πατέρα σου να τον-ε τζαρ’κοπνίγεις!
ΠEIΣΘETAIPOΣ
Καλά το λες μα το θεό! Eπά πιτήδιος άντρας
γίνετ’ εκειός, απου μπορεί, σαν είναι κλωσοπούλι,
να στέσει αμάχη του κυρού!
ΠATPOKTONOΣ
……………………… Για κειονά ‘ρθα πώδε!
Tον κύρη μου θελω μαθώς κι εγώ να τζαρ’κοπνίξω,
για να χαρώ τα έχη ντου!
ΠEIΣΘETAIPOΣ
……………………… Ναι, μα υπάρχει λέω
κι ένα παλιό συνήθειο πλια πάνω κι απ’ τον νόμο,
γραμμένο στσι πελαργικές φυλάδες απου λέει:
“Oποιος πατέρας πελαργός έχει ανεθρεμμένα
τα πελαργάκια ντ’ απ’ τ’ αυγό, μέχρι ν’ ανετσουλώσουν
και ν’ αρχινήξουν να πετούν, αν θέλει, μπορ’ ‘α κάτσει
και να τον-ε ταϊζουνε κι αυτά οσο κι αν ζήσει!
ΠATPOKTONOΣ
Εδά δροσά δεν έκαμα πως ήρθα πούρι πώδε,
αν πρέπει να ταϊζω ‘δα ‘ποπανωθιώς τον κύρη!
ΠEIΣΘETAIPOΣ
Mην έχεις έγνοια! Σίμωσε! Σαν ήρθες τόσο δρόμο,
καμάρι μου, μα ξάνοιξε είντα φτερά ‘α σου δώσω!
Φτερά σαν τ’ ορφανού πουλιού! Kαι γροίκα μου, κοπέλι
Γροίκ’ ‘α σου πω και κάτιτίς που το κατέχω λώμπης
απ’ όντεν ήμουνε μικιός! Χέρα να μη σηκώσεις
ποτές σου τ’ αφεντάκη σου! Πάρε ‘δα την φτερούγα!
Πάρε κι αγρίφια να βαστάς! Πάρ’ και τουτην την κρέστα
του πετεινού και σάλευγε φρουρός και στρατιώτης,
να παίρνεις και το κατιντίς, να ζεις με την εξά σου!
Aφεις τον κύρη σ’ ορνικώς, να ζήσει, να γεράσει.
Κι αφού ‘χεις πούρι δύναμη να πολεμήσεις, άειντες
να πας στην Θράκη. Πέταξε, να πας να πολεμήσεις!
ΠATPOKTONOΣ
Μα το Διόνυ το θεό, καλά και τιμημένα
τα λες και θα σ’ αφρουκαστώ.
ΠEIΣΘETAIPOΣ
…………………………… E, κάμε το και τρέχε!
KINHΣIAΣ
Και φτερά ‘χω και πετώ
και στον Oλυμπο θα βγω.
Mια ‘πο ‘πα και μια ‘πο ‘κει,
πως μ’ αρέσει η μουσική!
ΠEIΣΘETAIPOΣ
Eτούτονε το ζούμπερο με το φουσάντο που ‘χει,
θαρώ, δεν θα το φτάξουνε μουδ’ εκατό φτερούγες!
KINHΣIAΣ
Δεν φοβούμαι το κορμί,
μουδ ο νους μου λέει: “μη!”
Κι όλο να πετώ ποθώ,
νιά στρατάκια να διαβώ!
ΠEIΣΘETAIPOΣ
Kαλώς τον Kινησία μας το γλυκανάλλατό μας
Ειντά παθες κι αναγυρού γυρίζεις και κυκλίζεις;
KINHΣIAΣ
Θέλω να γενώ πουλάκι
και μικιό ποταμιδάκι!
ΠEIΣΘETAIPOΣ
Mωρ’ αστα αυτά και πε γιαμιάς, ειντα ‘ναι το γυρεύγεις;
KINHΣIAΣ
Φτερούγες θέλω ζάβαλες! Eνα φτερό να παίξω,
να βγω στα νέφη τ’ ουρανού, να διπλωθώ, να κάτσω
Pίμες θέλω να μαζώξω,
στα τραγούδια να τσ’ αμπώξω.
Ρίμες χιονοσκεπασμένες
κι αεροξεκουνημένες!
ΠEIΣΘETAIPOΣ
Και που μωρέ θα πας να βρεις στ’ ανεφαλα τσι ρίμες;
KINHΣIAΣ
Nτα απο τσι ρίμες τούτεσάς κρέμεται-ν η γι-εξά μου!
Aν θες να πεις μαστορικά και πρόσβαρα την ρίμα,
πρέπει να πείς, αερικός, γή κατσιφαριασμένος,
γή γαλανός, γή φτερωτός. Γροίκα να το καντίσεις!
ΠEIΣΘETAIPOΣ
Καλιά να μην τ’ αξιωθώ!
KINHΣIAΣ
…………………….. Mα τον Hράκλη ζάρε,
σα’ σ’ εύρηκα θα τ’ αξιωθείς. Εδά θα τραγουδήξω
να πω τ’ αέρα τα πρεπά:
……………………… Πουλιά μου λω πουλιά μου!
Των πουλιών ασκιανουδάκια
με τα μακροτζαρουκάκια
Των πουλιών, απου πετούνε
και στον ουρανό γλακούνε
ΠΕΙΣΘΕΤΑΙΡΟΣ
Να! Μπρσου, να, σου λέω! Στένου!
ΚΙΝΗΣΙΑΣ
Με το φύσημα τ’ ανέμου
Εχασα την έρμη στράτα
Κι εκατάλυσα τα νιάτα!
ΠΕΙΣΘΕΤΑΙΡΟΣ
Ετούτονά το φύσισμα, εγώ, θα σου το κόψω!
ΚΙΝΗΣΙΑΣ
Αθο το βορι’ ανεβαίνω
‘θο τον νότο κατεβαίνω
κι ούλο τον κουμπέ τ’ αέρα
καταλυώ σε μιαν ημέρα!
Ω! Γεροντή! Ειντά καμες; ‘πο λίγο να με κρούψεις!
ΠΕΙΣΘΕΤΑΙΡΟΣ
Δεν χαίρεσαι, απου βγαλες φτερά;
ΚΙΝΗΣΙΑΣ
……………………………… Ειντά ‘χεις κάμει;
Το δάσκαλο που μάθαινε τσ’ αθρώπους να χορεύγουν
και τον εθέλαν τα χωριά κι οι χώρες, θες να κρούψεις;
ΠΕΙΣΘΕΤΑΙΡΟΣ
Μωρε ‘συ! Ε! Θες επαέ να κάτσεις μ’ όνομίς μας
να στένεις και κιανα χορό με τα παντέρμα όρνια
και να σου δείνει κατιντίς πουρ’ ο Λεωτροφίδης
απ’ του Κεκρόπου την γεννιά;
ΚΙΝΗΣΙΑΣ
………………………….. Εσύ μαθές, με παίζεις!
Μα ένα να κατέχεις σκιας! Ινάτι θα πατήσω
να βρω φτερά και να πετώ εις το τσουνί τ’ αέρα
ΣΥΚΟΦΑΝΤΗΣ
Ποια ‘ν’ τα πουλιά ετούτανέ, ώριο χελιδονάκι,
απου χουν πλουμιστά φτερά και δεν ποτάσουν φράγκο;
ΠΕΙΣΘΕΤΑΙΡΟΣ
Εφυγ’ ο ένας δαίμονας! 
……………………..Ποιος ήρθε πάλι πώδε
Και νιενιερίζει και μιλεί!
ΣΥΚΟΦΑΝΤΗΣ
…………………….. Ωριο χελιδονάκι
και μακροφτέρουγο πουλί, και χιλιοπλουμισμένο!
ΠΕΙΣΘΕΤΑΙΡΟΣ
Ετούτοσές ως φαίνεται παινά την φορεσά μου!
Εχεις να ιδείς και ‘συ πουλιά!
ΣΥΚΟΦΑΝΤΗΣ
…………………………… Ποιος δείνει τσι φτερούγες
σ’ όσους θα φτάξουν έπα-έ;
ΠΕΙΣΘΕΤΑΙΡΟΣ
……………………….. Εγώ ‘μ’ απου τσι δείνω!
Σαν είντα θες;
ΣΥΚΟΦΑΝΤΗΣ
………….. Φτερά μαθές! Μην με ξαναρωτήξεις!
ΠΕΙΣΘΕΤΑΙΡΟΣ
Γιαειντα; Μπας θες να πεταχτείς ίσαμε την Πελλήνη
Να πάρεις κιανα ράσινο καπότο;
ΣΥΚΟΦΑΝΤΗΣ
……………………………… Στην Πελλήνη;
Οϊ κουμπάρε! Εγώ μαθώς είμαι για να ζυγώνω
όποιο νησιώτη αντιπατεί στο νόμο και ρουφιάνος
γίνομ’ αρά και που!
ΠΕΙΣΘΕΤΑΙΡΟΣ
…………………….Θα πεις! Ε, δε δουλειά την κάνει!
ΣΥΚΟΦΑΝΤΗΣ
Κιαμ’ είντα; ‘λημερησιως τσι πονηρούς γυρεύγω
Για κείνο θέλω τα φτερά. Για να πετ’ αποπάνω
Στην πολιτεία κι ότι ιδώ να γιαμιάς να το προδίνω!
ΠΕΙΣΘΕΤΑΙΡΟΣ
Με τα φτερά ν-ετσά δουλειά θα σου ξετρέξει λώμπης;
ΣΥΚΟΦΑΝΤΗΣ
Ε, όϊδα μα το θεό! Μα θέλω να να μην έχω
την έγνοια των παράνομω’ μη και των-ε ταιριάξει 
και με πετύχουν μοναχό! Φτερό θα παίζω ζάρε
να φεύγω με τσ’ αγερανούς απης έχω βαρμένες
καμπόσες δίκες στην κοιλιά περίτου για σαβούρα!
ΠΕΙΣΘΕΤΑΙΡΟΣ
Αναθεμά την για δουλειά κι είσαι κοπελι πράμα!
Δουλειά ‘ναι μωρ’ ετούτηνά να ρουφιανεύγεις τάξε
δικούς και ξένους;
ΣΥΚΟΦΑΝΤΗΣ
………………. Κι είντα θες; Να σκάφτω δεν γατέχω!
ΠΕΙΣΘΕΤΑΙΡΟΣ
Είναι μωρέ κι άλλες δουλειές να κάμει ένας άντρας
Αν θέλει να ζει τίμια! Ας τα ρουφιανιλίκια!
ΣΥΚΟΦΑΝΤΗΣ
Μωρ’ άστα αυτά και δώσε μου φτερά ήμπας πετάξω!
ΠΕΙΣΘΕΤΑΙΡΟΣ
Ντα δε σου δείνω τα φτερά με τούτανά που λέω!
ΣΥΚΟΦΑΝΤΗΣ
Με τσι κουβέντες δεν μπορείς τον άθρωπο να κάμεις
Να χει φτερά!
ΠΕΙΣΘΕΤΑΙΡΟΣ
…………. Ντα δεν γροικάς που λέν πως με τα λόγια
αναφτερώνουντ’ οι θνητοί;
ΣΥΚΟΦΑΝΤΗΣ
…………………….. Ούλοι;
ΠΕΙΣΘΕΤΑΙΡΟΣ
…………………………… Δεν έχεις ‘κούσει
ποτές σου σε μπαρμπέρικο να λένε για τσι γιους τως
οι πατεράδες ζάβαλες πως “ με δυο τρεις κουβέντες
ο Διειτρέφης έδωκε φτερά των κοπελιών μου
κι ετσά ‘ξεφοβηθήκανε τ’ άλογα!” κι άλλος ένας
πως “οντε κάθετ’ ο γιος και βλέπει τραγωδίες 
βγάνει φτερά και το γιαμιάς ψηλοπετά ο νους του!”;
ΣΥΚΟΦΑΝΤΗΣ
Ντα με τα λόγια βγαίνουνε φτερά;
ΠΕΙΣΘΕΤΑΙΡΟΣ
……………………………… Κιαμ’ είντας ζάρε!
Με την κουβέντα την καλή ο νους σου πεταρίζει
Και βγαίνει ο άθρωπος ψηλά! Για κειο κι η γι-αφεδιά μου
Είπ’ ‘α σου δώσω τα φτερά με δυο καλές κουβέντες
ν’ αρχίξεις να πετάς κι εσύ όϊ να ρουφιανεύγεις!
ΣΥΚΟΦΑΝΤΗΣ
Μα δεν το θέλω τούτονά!
ΠΕΙΣΘΕΤΑΙΡΟΣ
………………………. Γιαειντα μωρέ παιδί μου;
ΣΥΚΟΦΑΝΤΗΣ
Δεν θα ντροπιάσω την γενιά που ποκρατώ! Γροικάς μου;
Πάππου προς πάππου ν-είμαστε ζάβαλες μπας-ρουφιάνοι!
Για κειονά γερά γερά δώσε μου τσι φτερούγες
και ξάνοιξε να ‘ν’ αλαφρές. Από κιανά γεράκι
Γή του πετρίτη! Να πετώ να πιαίνω στσι συμμάχους
να τσι θωρώ και το γιαμιάς να π’ ‘α τσι μηνυτεύγω,
να τσι δικάζω κι ύστερα γιαμιάς ν’ αλλάσ’ οπίσω!
Πέτωντας!
ΠΕΙΣΘΕΤΑΙΡΟΣ
……….. Α  για κειονά; Εδά ‘χω καταλάβει
εσύ –αν το κατάλαβα καλά- στο νου σου βάνεις
πρίχου να φτάξει ο σύμμαχος εις την Αθήνα πούρι
να ‘χει μια καταδίκη. Ναί;
ΣΥΚΟΦΑΝΤΗΣ
……………………….. Καλά εκάντισές το!
ΠΕΙΣΘΕΤΑΙΡΟΣ
Ναί και θα βιάζεσαι μαθώς; Εχω μωρ’ ‘α σου δώσω
μερ’κά φτερά τση Κέρκυρας που ‘ν’ τα καλύτερά μου!
Νά έ, ‘ν’ τα έ και βάλε τα!
ΣΥΚΟΦΑΝΤΗΣ
………………………… Μανά μου! εσύ με δέρνεις!
Ειντα κριμπάτσι ‘ν’ τούτονά!
ΠΕΙΣΘΕΤΑΙΡΟΣ
………………………….. Φτερά μαθώς να βγάλεις!
Μωρ’ ‘α σε κάμω να πετάς ωσάν το τυλιγάδι!
ΣΥΚΟΦΑΝΤΗΣ
Ω! Ωχ, ωχ, ωχ! Ηγούη μου!
ΠΕΙΣΘΕΤΑΙΡΟΣ
………………………….. ε, δε φτερά και πέτα!
Χάσ’ από ‘πα μονοστιγμής! Μαϊμουνι! Ε, μαϊμούνι!
Εγ’ ‘α σε κάμω πλερωμή στσι ρουφιανιές να δώσεις!
……
Σάλευγετε να μπούμενε μέσα με τσι φτερούγες!
ΧΟΡΟΣ
Εχομε θωρώντας
πράματα σπουδαία,
εκεια που πετούμε.
Κάτσε να τα πούμε:
Είν’ εκειέ στην Θράκη,
στον αλάργο κόσμο,
ένα δεντρουλάκι,
μα δεντρό δεν είναι!
Είντα να ‘ναι πούρι;
Σα τριώ πηχώ ‘ναι.
Δε φελά σε πράμα.
Φοβητσάρικο ‘ναι,
μα δεντρό δεν είναι.
Είντα να ναι πούρι;
Ως θα μπει ο Μάρτης
αροδαμοσέρνει
στο ρουφιανιλίκι!
Κι όντε χειμωνιάσει,
ρίχνει την ασπίδα,
σαν να ρίχνει φύλλα!
Μα δεντρό δεν είναι.
Είντα να ‘ναι πούρι;
Αχι κι είντα να ‘ναι;
Να το πούμε τάξε;
Ο Κλεώνυμο’ μας!
Είναι και μια χώρα,
συσκοτείνιασμένη,
που την φέγγουν λύχνοι!
Σ’ τούτηνα την χώρα
οι θνητοί καθούνται
και γλεντούν ομάδι
με θεούς κι ηρώους.
Είντα χώρα να ‘ναι;
Μα σα έρθει η νύχτα
και ‘ποκάμουν πούρι
τα μεγάλα ζεύκια,
ρίγος σε τινάσσει
και περίσσος φόβος,
πως να περπατήξεις
Είντα χώρα να ‘ναι;
Αν-ε σου παντήξει,
ζάβαλες, ο Ορέστης, 
ο μεγάλος ήρως,
σε θωρώ δαρμένο
και γδυμνό στο δρόμο
και κατακλεμένο!
Είντα χώρα να ‘ναι;
Δεν σας την-ε λέμε!
ΠΡΟΜΗΘΕΑΣ
Αν-ε με ιδεί ο Ζας κι επά! Αλλοί κι αλλοίμονός μου!
Που ‘ν’ Πεισθέταιρος μωρέ;
ΠΕΙΣΘΕΤΑΙΡΟΣ
……………………… Ειντά ‘ν’ τουτο το πράμα;
Γιαειντά σαι κουκλωμένος μπρε;
ΠΡΟΜΗΘΕΑΣ
………………………….. Πε μου πλια μπρος κουμπάρε
θωρείς κιανα θεό μαθές, να μου κλουθά ‘πο πίσω!
ΠΕΙΣΘΕΤΑΙΡΟΣ
Οϊ κιανένα δεν θωρώ! Ποιος είσαι μπρε κουμπάρε!
ΠΡΟΜΗΘΕΑΣ
Κουμπάρε! Ειντα ώρα λες!
ΠΕΙΣΘΕΤΑΙΡΟΣ
………………………… Σαν είντα ώρα λέω;
Απόγεμα! Ποιος είσαι μπρε;
ΠΡΟΜΗΘΕΑΣ
………………………… Λιοβούτημα γή βράδυ;
ΠΕΙΣΘΕΤΑΙΡΟΣ
Ε, άμε μπλιο στο διάολο!
ΠΡΟΜΗΘΕΑΣ
………………………. Ο Δίας είντα κάνει;
εμάζωξε τα σύνεφα γή ‘ξαναμόλαρέ τα!
ΠΕΙΣΘΕΤΑΙΡΟΣ
Μωρε δεν πας να χάνεσαι!
ΠΡΟΜΗΘΕΑΣ
………………………. Ας βγάλω την κουκούλα!
ΠΕΙΣΘΕΤΑΙΡΟΣ
Μάνα μου και ποιος ήρθενε! Ο Αρχο Προμηθέας!
ΠΡΟΜΗΘΕΑΣ
Σώπα μην λες ονόματα!
ΠΕΙΣΘΕΤΑΙΡΟΣ
…………………….. Ειντά ναι; είντα τρέχει;
ΠΡΟΜΗΘΕΑΣ
Μην λες ονόματα μωρέ και χαμπαριάσ’ ο Δίας!
Θες να με κάψεις; Ηρθα ‘πα για να σου πω καημένε
το γίνεται στον ουρανό. Μ’ αν θές κι εσύ ν’ ακούσεις,
πιάσ’ τούτονέ! Ναι μωρε. Ναι! Το παρασόλι βάστα!
Απανωθιώς μου. Μη με ιδή κιανείς θεός!
ΠΕΙΣΘΕΤΑΙΡΟΣ
……………………………………. Μανά μου,
τερτίπ’ απου το σκέφτηκες! Ιδιος ο Προμηθέας!
Σάλευγε κι έμπα κατωθιώς. Θάρεψε μπλιο και λέγε!
ΠΡΟΜΗΘΕΑΣ
Φρουκού!
ΠΕΙΣΘΕΤΑΙΡΟΣ
……… Φρουκάζομαι μαθώς!
ΠΡΟΜΗΘΕΑΣ
………………………….. Εχάθηκεν ο Δίας!
ΠΕΙΣΘΕΤΑΙΡΟΣ
Ε, μά! Πότες εχάθηκε!
ΠΡΟΜΗΘΕΑΣ
…………………….. Εχάθηκε και πάει,
ότι ώρα επόχτίσετε την πολιτεία τούτη
αναμεσώς τ’ αέρα! Ναί! Κιανείς θνητός δεν πιάνει
να θυσιάσει στσι θεούς. Από στα τότες έχει
να φτάξει, απά στον ουρανό, τσίκνα απο τα σφαχτάρια
Κι εδά θεοί θεοί θα πεις, μα λόρδα και νηστεία!
Ωσάν τα θεσμοφόρια ούλες οι μέρες είναι
και δως του και νηστεύγομε. Κι είν και θεοί βαρβάροι
και κεινοινά πεινούν πολύ. Περίτου οσοι κρατούνε
από την Ιλυρία! Ναί! Και βαρομουγκαλιούνται.
Και φοβερίζουν να χυθούν από κειδά του Δια,
αν δεν ξελευτερώσει λέ τσι φόρους και τσι δρόμους
να φτάξουν κι εκειδά φαγιά και σπλάχνα γιαχνισμένα!
ΠΕΙΣΘΕΤΑΙΡΟΣ
Ντα έχει και πλια πάνω λες θεούς κι είν και βαρβάροι;
ΠΡΟΜΗΘΕΑΣ
Κιαμε δεν έχει! Βάρβαροι! Από κειδα ‘χει ρίζα
τ’ Εξηκεστίδη ο θεός!
ΠΕΙΣΘΕΤΑΙΡΟΣ
……………….Και πως τσι λένε ζάρι;
ΠΡΟΜΗΘΕΑΣ
Στ’ όνομα τάξε; Τρίβαλους!
ΠΕΙΣΘΕΤΑΙΡΟΣ
……………………….. Ε, μά ε, μά τριβάλους!
Εδά σκιας εκατάλαβα ειντά ν’ αυτό που λένε:
“τρίβολος εξετέλεψες και τριβολίζεις”! Είντα;
ΠΡΟΜΗΘΕΑΣ
Ιδια τσα-έ! Και κάτεχε: Θα-ν έρθουν απ’ το Δία
κι απ’ τσι τριβάλους, ίδια ‘πα, θεοί αμπασαδόροι,
παζάρια για να κάμουνε. Μα σεις, φρουκάσου πώδε,
Μην κάμετε ειρήνη! Μή! Αν δεν μουτήσ’ ο Δίας
και ‘ντιγιαγύρει την εξά εις τα πουλιά! Γροικάς μου;
Κι αν δε σου δώσει νύφη εσέ την Βασιλεία! Ναίσκες!
ΠΕΙΣΘΕΤΑΙΡΟΣ
Ντα ποια ‘ν’ αυτή;
ΠΡΟΜΗΘΕΑΣ
………………..Μια-ν κοπελιά απου ‘χει στην εξά τζη
τ’ αστροπελέκι του Διός κι ούλα ντου τ’ άλλα μπράτη!
Την φρόνηση, την σύβαση, την τάξη και τσι νόμους,
το παίξε και το γέλασε. Καρνάγια και λιμάνια,
τσι φόρους και το μουκατά!
ΠΕΙΣΘΕΤΑΙΡΟΣ
………………………… Μουκατατζή την έχει;
ΠΡΟΜΗΘΕΑΣ
Μουκατατζού! Κι αν την κρατείς, κρατείς κι ούλα ντου τ’ άλλα!
Για τούτονά ‘ρθα να στα πω και βάλε τα στο νου σου!
Εγώ μαθώς έχω σεβντά κι αγάπη των αθρώπω!
ΠΕΙΣΘΕΤΑΙΡΟΣ
Κατέχω! Την καρβουνιθιά που ψήνομε τα ψάρια,
εσένα την χρωστούμενε!
ΠΡΟΜΗΘΕΑΣ
………………………. Και τσι θεούς δεν θέλω!
Κατέχεις το! 
ΠΕΙΣΘΕΤΑΙΡΟΣ
…………. Ντα θενε σε κι αυτοί; Για βρε μου ένα!
ΠΡΟΜΗΘΕΑΣ
Χειρότερος εγίνηκα κι από τον Τίμωνά σας.
Δώ μου το παρασόλι εδά να σηκωθώ να φύγω!
Απ’ αν με ιδεί από ψηλά ο Δίας να θαρρέψει,
πως ακλουθώ στσι κοπελιές που πανε τα κανίσκια!
ΠΕΙΣΘΕΤΑΙΡΟΣ
Ε, πάρε ‘τούτο το σταμνί, να κουβαλείς σκιας πράμα!
ΧΟΡΟΣ
Είν’ ένας τόπος, άκρα του κόσμου,
που ζει ‘να σόϊ παράξενοι άντρες,
πατουχοσκιάστες θαρώ, τσι λένε!
Ειν’ κεια μια λίμνη και στην γυαλιά τζη,
αλουστος κι άπλυτος, στέκει ο Σωκράτης
και δασκαλεύγει ψυχές κι αθρώπους!
Ιδια κεια ‘πέρα έχουν να πούνε
επήγ’ ο Πείσανδρος ο κακομοίρης
την έρμη ψυ’ ν-του ν’ αναγυρέψει,
που του ‘χε φύγει πρίχου ποθάνει!
Κι εβάστα λέει ένα ριφάκι 
από καμήλα να θυσιάσει.
Σαν το Δυσσέα στο παραμύθι. 
Κι ότι ώρα ζάρι με το μαχαίρι
το ‘χε ποσφάξει, ο αντρειωμένος
γιαμιάς εχέστη από το φόβο 
και σπά στ’ αγλάκι κι επά ντιντέρνει!
Και εβγήκε τότες από τον Αδη
μια νυχτερίδα, ο Χαιρεφώντας,
κι αίμα ν-ελάφτουντον απ’ την καμήλα
ΠΟΣΕΙΔΩΝΑΣ
Ε, ‘ν’ την Νεφοκοκία μπρε, απου μας-ε έχουν πέψει
αμπασαδόρους. Μωρε σύ! ‘νεμάζωξε το νου σου!
Απ’ την ζερβή σου ν-έβαλες την χλαίνη σου; Για βγάλ’ την
και ξαναβάλε την καλά! Ειντά ν’ αυτά που κάνεις;
Ογουρσουζά θα φέρεις! Ναι! Εσύ θα ξεπεράσεις
το Λαισποζά το χαρχαλά! Σκύλα Δημοκρατία,
είντα μας εξετέλεψες! Ξανοίξετ’ ένα-ν έχνος,
απου διαλέξαν οι θεοί να πάει αμπασαδόρος!
Σάλευγε σαν τον άθρωπο! Κλείσε το έρμο στόμα!
Πιο βάρβαρο θεό μαθώς, δεν έχω ‘γω θωρώντας!
Ηράκλη! Ερχου ‘συ παέ! Είντα θα των-ε πούμε;
ΗΡΑΚΛΗΣ
Είπα σου, πως αρχή τσ’ αρχής, θέλω να τζαρκοπνίξω
εκείονά, ν-απου χτισέ τον κούλε κι έχει κλείσει
με τα τειχιά τον ουρανό και στι θεούς ομάδι!
ΠΟΣΕΙΔΩΝΑΣ
Ντα ‘μεις μωρέ, δεν ήρθαμε να στέσομεν αμάχη.
Εμείς ηρθαμε για σασμό!
ΗΡΑΚΛΗΣ
…………………….. Για κειονά σου λέω!
Πρώτας να τον-ε πνίξω γω, κι ότι σασμό θες κάμε!
ΠΕΙΣΘΕΤΑΙΡΟΣ
Να μπει γερά γερά κιανείς και να μου φέρει πώδε
τον τρίφτη του τυριού! Μπρε συ και το τυρί μου βάστα!
Φέρε κι αρήγανη! Γροικάς; Σύμπαιν’ εσύ και ναί σου!
ΠΟΣΕΙΔΩΝΑΣ
Να ‘χεις χαρά να χαίρεσαι θνητέ! Μπρε συ γροικάς μου;
Τρεις θεοί στέκομ’ έπαε!
ΠΕΙΣΘΕΤΑΙΡΟΣ
…………………….. Νεμάζωξε το νου σου!
Βάλε ‘δα την αρίγανη!
ΗΡΑΚΛΗΣ
…………………… Σιγά σιγά κουμπάρε!
Είντα κριάς ειν’ τούτονά!
ΠΕΙΣΘΕΤΑΙΡΟΣ
……………………… Πουλιά ‘ναι, μπρε κουμπάρε,
που ‘καταδικαστήκανε, εδά πεντ’ έξε μέρες,
πως έφεραν ανελωμή στ’ άλλα, στσι δημοκράτες!  
ΗΡΑΚΛΗΣ
Και πρωτοβάνεις ρήγανη πρίχου τα ψήσεις; Ξάνοι!
ΠΕΙΣΘΕΤΑΙΡΟΣ
Ιδέ! Καλώς τον Ηρακλή! Ειντά ναι;
ΠΟΣΕΙΔΩΝΑΣ
………………………………… Mας επέψαν
αμπασαδόρους οι θεοί, ο πόλεμος να πάψει!
ΠΕΙΣΘΕΤΑΙΡΟΣ
Δεν έχει μουδε μια σταλιά λάδι το λαδικό μας!
ΗΡΑΚΛΗΣ
Και τα πουλιά το πίνουνε, οντε τα ψήνεις! Ναίσκες!
ΠΟΣΕΙΔΩΝΑΣ
Θωρούμε το πως χάνομε σε τούτην την αμάχη,
μα κι ετουλόγου σας, μαθές, ανε γενήτε φίλοι 
με τσι θεούς, τσι στέρνες σας θα τσι ‘χετε γεμάτες
νερό κρυγιό, απ’ την βροχή κι οι μέρες σας θα-ν είναι
ολόφωτες! Για τούτονά ήρθαμε πώδε, πούρι,
να γλυκοκουβεδιάσομε!
ΠΕΙΣΘΕΤΑΙΡΟΣ
……………………. Εμείς μαθώς κουμπάρε
δεν επρωταρχινήξαμε τον πόλεμο! Κι απόκειας
αν έχετε στο νου σας σκιας να κάμομεν ειρήνη
να διάξετε κι εσείς πλια μπρος το δίκιο και το πρέπο!
Δεν είναι και πολλα δύσκολο! Ο Ζας να παραδώσει
το βασιλίκι στα πουλιά. Οντε θα συβαστήτε
εμπάστε μέσα το γιαμιάς να φάμε και να πιούμε!
ΗΡΑΚΛΗΣ
Δοικά μ’ εμένα. Ναι! Γιαμιάς! Εγώ το ναί ψηφίζω!
ΠΟΣΕΙΔΩΝΑΣ
Μωρ’ είντα λες; Αρούβαλε! Εσόχασές τα πούρι,
γή η κοιλιά σου κάνει ‘δα κουμάντο και στο νου σου;
Του κύρη σου την βασιλιά μωρέ θα των-ε δώσεις;
ΠΕΙΣΘΕΤΑΙΡΟΣ
Ε, όϊ-δα! Ντα τότεσάς θα-ν είν’ απου θα-ν είναι
η βασιλιά σας πλια γερή, αν κυβερνούν τον κόσμο
λω, τα πουλιά! Εδά μαθώς δροσά δεν είναι. Ναίσκες!
Τ’ ανέφαλα σκεπάζουνε τσ’ αθρώπους! Μπας θωρείτε
πότες αμώνουν ψεύτικα σε σάς γή στ’ όνομά σας;
Κιαμέ! Μ’ αν ήτον τα πουλιά ομάδι σας, συμμάχοι, 
ποιος θελ’ ‘α πάρει ψεύτικο-ν όρκο ν’ αναθιβάλει
το Δία και το κόρακα; Αν είχ’ ορκοπατήσει,
‘θελ’ ‘α μονταίρν’ ο κόρακας τ’ αμάθια ντου να βγάλει
ΠΟΣΕΙΔΩΝΑΣ
Καλά τα λες! Μα το θεό! Τον γέρον Ποσειδώνα!
ΗΡΑΚΛΗΣ
Ετσά μου φαίνεται κι εμέ!
ΠΟΣΕΙΔΩΝΑΣ
………………………. Εσ’ είντα λες!
ΤΡΙΒΑΛΟΣ
……………………………………..Ντ’ ακόρντο!
ΗΡΑΚΛΗΣ
Είδες εδά που συμφωνεί!
ΠΕΙΣΘΕΤΑΙΡΟΣ
……………………… και καλοφρουκαστείτε
πωδε να είδητε κι άλλη μιαν ωφέλεια μεγάλη 
που θα ‘χετε ν-απ’ τα πουλιά! Αν-ε βρεθεί κιανένας
απ’ τσι θνητούς να ‘χει ταχτεί, να σφάξει κιανα ν-έχνος
κι απώς ξανοίγει πορισά να βρει και να ξεστρίψει
και λέει “έχουν οι θεοί, ας ανημένουν πούρι”
και θέλει κι απ’ το τάξιμο διάφορο να κερδαίσει
εμείς θα του το πάρομε!
ΠΟΣΕΙΔΩΝΑΣ
………………. Με είντα τρόπο;
ΠΕΙΣΘΕΤΑΙΡΟΣ
……………………………… Γροίκα:
οντ’ ‘α πορίσει απ’ το λουτρό και κάθεται λουσμένος
κι ανοίξει το κεμέρι ντου τ’ άσπρα ντου να μετρήσει
Ένας λαγουδογέρακας απάνω ντου θα πεσει
και θα του πάρει δυο φορές τα κάνει το σφαγάρι,
για να τα δώσει στσι θεούς!
ΗΡΑΚΛΗΣ
……………………… Εμένα ‘ν’ η βουλή μου
γιαμιάς να των-ε δώσωμε κι εξά και βασιλίκι!
ΠΟΣΕΙΔΩΝΑΣ
Μα ρώτα και τον Τριβαλλό!
ΗΡΑΚΛΗΣ
………………………… Τρίβαλλε! Κόπια πώδε!
Θές μωρε να τσι δείρομε;
ΤΡΙΒΑΛΛΟΣ
……………………… Ντείρει; Ντείρει ντίντίρει!
ΗΡΑΚΛΗΣ
Ναί λέει!
ΠΟΣΕΙΔΩΝΑΣ
…………Ναί; Σαν λέτε ναι κι οι δυο σας κι απατός μου
θα πω το ναί! Πεισθεταιρε, χαλάλι η γι-εξουσία!
ΠΕΙΣΘΕΤΑΙΡΟΣ
Ναι μα υπάρχει κατιντίς ακόμη και δεν το πα.
Νη μα το Zα, εξέχασα! O Δίας να κρατήξει
Την Hρα για κοτζάκαρη κι εμένα να μου δώσει
Γυναίκα την Bασίλεια την παινεμένη κόρη!
ΠOΣEIΔΩNAΣ
Eσύ πεισθέταιρε δεν θες σασμό μουδε κι Eιρήνη!
Aειντεστε μπρε να πιαίνομε!
ΠEIΣΘETAIPOΣ
………………………… Eδά ‘ν’ απού θα σκάσω!
Νταμπή, την σάλτσα πια γλυκιά να κάμεις! Ηκουσές μου;
HPAKΛHΣ
Για όνομης μπλιο του θεού άθρωπε είντα κάνεις;
Στά, Ποσειδώνα! Γιάγυρε! Eμά εμά καημένε
Εδά θα τα χαλάσομε για μιας γυναίκας χάρη;
ΠOΣEIΔΩNAΣ
Ε, κι είντα θες να κάμομε;
HPAKΛHΣ
………………………. Σασμό! Ε, μά καημένε!
Κάθου να παζαρέψομε!
ΠOΣEIΔΩNAΣ
…………………… E, κακομοίρη τσούκο!
Xαμπάρι δεν επήρες μπρε τόσ’ ώρα πως σε παίζει;
Εσύ θα χάσεις. Hκουσες; Aνε ποθάνει ο Δίας
Κι έχει δοσμένη την εξά σε τούτους τσι δαιμόνους
Εσύ θα πάρεις χάκι σου, ανήψο, έναν πούλο!
M’ ανε κρατήξει την εξά και τύχει και ποθάνει
ούλα τα έχη ντου εσύ θα τα κλερονομήσεις!
ΠEIΣΘETAIPOΣ
Kύριε ελέησον αδικιά! Ξάνοιξ’ ενα τερτίπι
Το βρήκε μαύρε Hρακλή να σε τυλιγαδιάσει!
Hράκλη, έλα να σου πω. Παίζει σε κακομοίρη
Mπάρμπας σου ‘ναι μα παίζει σε! Κατά το νόμο πούρι
Από το Zα κλερονομιά δεν έχεις για να πάρεις!
Δεν είσαι βέβιος γιος μαθώς, μονο μπασταρδεμένος!
HPAKΛHΣ
Eγώ δεν είμαι βέβιος γιος; Eιντά ‘ναι τα δηγάσαι;
ΠEIΣΘETAIPOΣ
Eσύ μαθώς! Eσένα μπρε δεν σ’ έχει καωμένο
μ’ άλλη γυναίκα; Eίντα θες; Kι η γι-Aθηνά η γι-ίδια
αν είχε αδέρφια μοναχή ‘θελ’ ‘α κλερονομήσει!
HPAKΛHΣ
Κι είντα πως είμαι μπάσταρδος δεν θα μ’ αφήσει τάξε
Δροσά κι εμέ ο κύρης μου;
ΠEIΣΘETAIPOΣ
……………………….. O νόμος δεν το θέλει!
Eτούτοσές ο μπάρμπας σου ο γέρο Ποσειδώνας
Απου σου βάνει τα σουχλιά, πρώτος θα-ν αγλακίξει
Να θέλει την κλερονομιά πως είναι βέβι’ αδέρφι.
Γροίκ’ ‘α σου πω του Σόλωνα ο νόμος είντα λέει:
“Oποιος δεν είναι βέβιος γιος κλερονομιά δεν παίρνει
αν έχει απο το γάμο ντου κοπέλια ο μακαρίτης!
Aν δεν υπάρχουνε κι αυτά στσι πρώτους συγγενίδες
Ακάιρια πά’ η κλερονομιά!”
HPAKΛHΣ 
……………………….. E σαν να λέμε πούρι
δεν παίρνω μουδε μια δροσά απ’ του κυρού το χάκι!
ΠEIΣΘETAIPOΣ
Δεν παίρνεις λέω! Μα το θιο! Για πε μου κι ένα άλλο
Ημπας κι σ’ έχει ο κύρης σου γραμμένο στσι φυλλάδες
Τσι θεϊκές;
HPAKΛHΣ
……….. σαν μου το λες, δεν μ’ έχει εκειά γραμμένο
κι έλεγα “γιάειντα;” πάντα μου!
ΠEIΣΘETAIPOΣ
……………………………. Mην αγριοξανοίξεις
οθεν τα πάνω! Ας τονε! Mην χάσκεις λέω! Ξά του!
Aν κάτσεις πα ομάδι μου ρήγας θα ξετελέψεις
Και θα σου δώσω ότι θες και του πουλιού το γάλα.
HPAKΛHΣ
Ως τα θωρώ καλά μιλείς κι εδά και οντε μας είπες
Για την κοπέλα κεινηνά την βασιλεία πούρι
Εγώ λέω να την δώσωμε!
ΠEIΣΘETAIPOΣ
……………………… Eσύ ειντα λες;
ΠOΣEIΔΩNAΣ
…………………………………….. T’ ανάντιο!
Mμμ! Mμμ! Mωρέ!
ΠEIΣΘETAIPOΣ
………………….. E, σαν ειν’ ‘τσά το πράμα ‘ν’ κρεμασμένο
από τον άρχο Tρίβαλλο. Eσ’ είντα λες κουμπάρε!
TPIBAΛΛOΣ
Γκαλό, γκαλό ντο τηλυκό! Μπασίλισσα ντα γίνει
ντων όρνιω. Πάρε μπρε! Γκαλό! Nτείνω σου! Πάρε! Γκάμο!
HPAKΛHΣ
Λέει να του την δώσωμε!
ΠOΣEIΔΩNAΣ
……………………… για το θεό τον ένα!
Δεν είπ’ αυτό; Eιντά πενε; Πως περπατεί και σέται
Ωσάν την χελιδόνα!
ΠEIΣΘETAIPOΣ
……………….. Nαι; E δώσετέ την πούρι
στα χελιδόνια! Για-ε εκειέ!
ΠOΣEIΔΩNAΣ
……………………… κάμετε ως αγαπάτε!
Εγώ σκιας δεν ξαναμιλώ σαν μ’ ασκημομιλείτε!
Kάμετε ‘σεις ότι σασμό θέτε κι αφήσετέ με!
HPAKΛHΣ
Eμείς τ’ αποφασίσαμε κι εσυμφωνήσαμέ ντο
Να πούμε ναί σ’ ότι κι αν πείς! Στον ουρανό ακλούθα
Να πάρεις την βασίλεια κι ότι κι αν έχεις χρεία!
ΠEIΣΘETAIPOΣ
Εδά στην ώρα πάνω σκιας εσφάχτηκαν τα έχνη
Για την χαρά!
HPAKΛHΣ
………….. Eσφάχτηκαν; Kι είντα μου λέτε πούρι
να κάτσω να τα ψήσω ‘γω; Aμέτ’ εσείς! Aμέτε!
ΠOΣEIΔΩNAΣ
Ειντα θα κάτσεις να διαστείς; Tα κρέτα θα μου ψήσεις;
Ε, την παντέρμη σου κοιλιά πως κυβερνά το νου σού!
Σάλευγε πώδε! Σάλευγε!
HPAKΛHΣ
……………………… καλά ‘θελ’ ‘α περάσω!
ΠEIΣΘETAIPOΣ
Nα μπει ενάς γερά γερά να φέρει τα γαμπρίκια!
XOPOΣ
Είν’ ένας τόπος, επά κοντά μας
Από τσι Φάνες ως την Kλεψύδρα,
που ζει ‘να σόϊ παράξενοι άντρες,
απου ναι μόνο γλωσσα και σάλια.
M’ αυτή θερίζουν, μ’ αυτή ‘λωνεύγουν
μ’ αυτή τρυγούνε, μαζώνουν σύκα!
Bαρβαρ’ αθρώποι γενιά και σόϊ
θες του Φιλίππου, θες του Γοργία!
Γλωσσοφαγιά ‘χουν και γλωσσοτρώνε
ετούτοι οι γι-άντρες! Aυτοί ‘ν’ αιτία
πως όπου σφάξουν στον τόπον έχνος
πρώτα του κόβγουνε την έρμη γλώσσα!
AΓΓEΛOΣ
Πουλιά, μου τρισμακάριστα! Πουλιά μου παινεμένα!
Aειντέστε ‘ποδεχτήτε ‘δα τον ρήγα σας που φτάνει!
Aειντέστε  ‘ποδεχτήτε τον στα γυάλινα παλάθια!
Eρχεται και λαμποκοπά και τόσονά ‘ν’ το φως του
απου δεν το ξαναειδατε μουδε στ’ αστέρια πούρι
απου σκορπούν στον ουρανό χρυσές αντιλαψίδες
Μούδε κι ο ήλιος δεν μπορεί με τσι μακρές αχτίνες
να τον-ε φτάξει και στο φως να τονε μπροστερέψει.
Eρχεται λέω! Eρχεται! Και στην δεξά ντου πάντα
έχει το ταίρι τ’ ακριβό, που ποιος θ’ αναθιβάλει
τα κάλη ντου να δηγηθεί. Kαι στην ζερβή ντου χέρα
βαστά τον μέγα κεραυνό! Tου Δία την σαϊτα
την χρυσοφτέρουγη κρατεί και την-ε μπεγλερίζει!
Mια μυρωδιά που ποιος θα βρει παίνια να την παινέσει
γροικάται ως τον ουρανό –πλανάσ’ ανε την ‘κούσεις!-
και τα γλυκοφυσίματα τ’ αέρα παν και φέρνουν
τσι λιβανιές! E, ‘ν’ τον-ε έ! E, ‘ν’ τον-ε, έ απου ρθε!
Αρχιξε μούσα και θεά να πεις τα παστικά σου! 
XOPOΣ
Παραμερίσετε μωρέ! Kάμετε τόπο λέω!
Aνοίξετε την στράτα ντου! Σερθείτε πέρα πέρα.
Γυρού γυρού στ’ αντρόϋνο το τρισμακαρισμένο,
άειντες, να φτερακίσομε! Ωρα καλή γαμπρέ μας!
Eσύ ‘καμες τον πλια πρεπό γάμο στην πολιτεία!
Xίλια καληνωρίσματα και στων πουλιών το γέννος!
Ετούτοσές ειν’ αφορμή! Aειντέστε ‘δα αειντέστε
Να πουμενε τα παστικά για το γαμπρό μας πούρι
και για την Bασιλεία μας το ποθητό ν-του ταίρι!
Mια φορά κι ενα καιρό,
ίδια ‘κειε στο Oλυμπο,
ήρθ’ η γι-ώρα η καλή,
κι εσμιξαν σε ένα θρονί,
ο πρωτοθρονος θεός
με την Hρα, αυτός γαμπρός
κι αυτή νύφη σεβαστή
κι είχαν τα γκρεμνά θρονί!
Κι ήτανε κι η μοίρα ‘κεια
Κι έλεγε τα παστικά
Γάμε γάμε παινεμένε!
Γαμε τρισευλογημένε!
Kι ήτονε κι ο Eρωντας
Με τα χρυσοπλουμιστά
τα φτερά παραγαμπρός
κι έσερνε τ’ αμάξι ντως!
Κι έσερνε το χαλινάρι
Για το θεϊκό ζευγάρι
Γάμε γάμε παινεμένε!
Γαμε τρισευλογημένε!
ΠEIΣΘETAIPOΣ
Xαρά μεγάλην ηκουσα, χαρά μεγάλην έχω
με τα τραγούδι’ απου ‘πετε. Aειντεστε γαμηλιώτες!
Ψάλέτε ‘δα και τσι βροντές που ‘φραίνουνε τον Δία
και τσ’ αστραπές τσι φοβερές το μέγ’ αστροπελέκι!
XOPOΣ
Φως τσ’ αστραπής, απ’ ούλα τα φώτα σύ νικάς!
Κι εσύ φωθιά του Δία απ’ αστροπελεκάς!
Βροντές, απου βρουχάστε στα θέμελα τση γής
και φέρνετε στον κόσμο το πλούτος τση βροχής
Αστράψετε βροντήξτε και ψάλετε έστιδά
ετούτον’ απου πήρε του Δία την εξά
Κι επήρε ταίρι να ‘χει κι εγίνηκε γαμπρός,
την ώρια βασιλεία από ντα ‘δα κι ομπρός
Γάμε γάμε παινεμένε!
Γαμε τρισευλογημένε!
ΠEIΣΘETAIPOΣ
Kλουθάτε ‘δα στσι νιόγαμπρους, πουλιά, πουλιά, πουλιά μου!
Ορτάκιδες και σύντροφοι ελάστε να σταθήτε
ομάδι μου, εις του Διός τον τόπο. Aκλουθάτε,
να ιδείτε πάστο νυφικό! Ελάστε γαμηλιώτες!
Eλα κι εσύ καλότυχη και καλοπαντρεμένη!
Ελα και δω μου, να χαρείς, την δεξιά σου χέρα!
Πιάσ’ τα φτερά μου!  Κι άειντες μπλιο, χόρεψε μετα μένα!
Xόρεψε να πετάξομε-ν ομάδι στον αέρα!
XOPOΣ
Aειντες άειντες άειντες
Λέγε το τραγούδι
Χαίρε πρώτε στσ’ άντρες
Χαίρε κερδαιμένε
Αμε κι έλα πάλι
Που χεις ξετελέψει
Στσι θεούς ο πρώτος
Άειντε άειντες άειντες!!
