APIΣTOΦANOYΣ
NEΦEΛEΣ
ΣΤΡΕΨΙΑΔΗΣ
Κυριε ελέησον μωρέ Ζα, μακρές απου ‘ν’ οι νύχτες!
Απέραστες. Πότες κοντό θα ξημερώσει; Θέ μου!
Ωρα πολλή ειν’ απού ‘κουσα κι εκράζαν οι κοκόροι.
Κι οι σκλάβοι, απου ξυπνούσανε πρίχου ‘ποδιαφωτίσει
αλλότες, εδα κείτουνται  ανασκελα και χάσκουν.
Ανάθεμα σε πόλεμε, που ‘φερες την ανάγκη!
Α, δη και δεν έχομ’ εξά να δείρομε τσι σκλάβους
Κι ας είν’ εδά οι σκλάβοι μου. Εχω και τον υγιό μου!
Τον φλούμο. Απ’ ολονυχτίς, ίδια ωσάν το σκόρδο
τυλίγεται πεντεξ οχτώ χιράμια και κοιμάται
και πορδοκλάνει και περνά. 
…………………………..Κι εγώ μαθώς το θέλω
να ρουχαλίζω να περνώ στα ρούχα τυλι’μένος.
Μα δε μπορώ! Εφάγα’ με τα βάσανα του γιού μου!
Τα χρέη για τσι σταύλους του και για τα αλογινά ντου.
Κι εκείνος; Χμ! Δεν έχει νου, όξω για τσι καβάλες
και για τα αμάξα. Α! και πως τσι κούρλες του θα σάσει.
Σάοικα, ‘κειά που κειτεται ‘νειρεύγεται  μπεγίρια!
Εμένα παίρνει ο διάολος! Οι τόκοι αυγαταίνουν
ιδια ωσάν την γέμωση του φεγγαριού. 
…………………………………………….Κοπέλι!
Κόπέλι σήκω. Βάστα μπρε, κι άμ’ άψε μου το λύχνο
και φέρε το κατάστιχο να το ξαναδιαβάσω.
Να ιδώ είντα πρωτοχρωστώ και ποιο ‘ν’ το διάφορό ντως.
Φέρε να ιδώ τίνος χρωστώ! Δώδεκα του Πασία!
Γιαειντα μωρέ ‘ναι δώδεκα; Ποιο ‘ταν το συναλλήκι;
Ανάθεμα τη μοίρα μου! Ντα από ‘κεια δεν επήρε
το γιοργαλίδικο-ν ο γιος; Καλιά ‘τανε να πιάσω
μια πέτρα να καταχτυπώ την κεφαλή μου πούρι,
μέχρι να βγουν τα μάθια μου!
ΦΕΙΔΙΠΠΙΔΗΣ
……………………………Αφεις τα κατσουκάνια!
Φίλωνα, τρέχε ντρέτα ομπρός!
ΣΤΡΕΨΙΑΔΗΣ
……………………………… Ξάνοι’ τον ‘ποδωμό μου!
Ως και στην κλίνη ντου θωρεί μπεγίρια να γλακούνε!
ΦΕΙΔΙΠΠΙΔΗΣ
Πόσες στραθιές θα τρέξουνε τ’ άρματα του πολέμου;
ΣΤΡΕΨΙΑΔΗΣ
Στραθιές; Στραθιές! Εγώ μωρέ, εγώ μ’ απου θα τρέχω
κι εχω πολλές στραθιές ομπρός για όνομής σου λώπως!
Ας τον Πασία. Για να ιδώ, τίνος χρωστώ ακόμη.
Του Αμυνία λέει χρωστώ τρεις λίρες. Ναι, μα γιάειντα;
Α! Για το κάρο! Ηθελε ρόδες και καθεκλάκι!
ΦΕΙΔΙΠΠΙΔΗΣ
Αμε στο σταύλο τ’ αλογο! Να κυλιστεί πλια πρώτας!
ΣΤΡΕΨΙΑΔΗΣ
Εμένα σκύλε, εκύλισες και με έβγαλες ακόντας
από το έχει μου μωρέ! Ντα δεν υπάρχει δίκη
απου να μην την έχασα! Κι εδά με τόσους τόκους
ούλοι αμανάθια μου ζητούν..
ΦΕΙΔΙΠΠΙΔΗΣ
……………………………... Μα είντα κάνεις κύρη;
Για’ δε κοιμάσαι μιαολιά μονο στριφογυρίζεις!
ΣΤΡΕΨΙΑΔΗΣ
Στο στρώμα μου εμπήκενε μουκατατζής κι ο ψύλλος
και παίζει που και δακανιά!
ΦΕΙΔΙΠΠΙΔΗΣ
………………………….…………. Ε, άφεις με παντέρμε
να κοιμηθώ ‘γω μιαολιά.
ΣΤΡΕΨΙΑΔΗΣ
…………………………..Κείτου να ιδείς τα αυθιά σου! 
Ούλα τα χρέη μου μου μωρέ, θα πέσουν ταχυτέρου
εις την δική σου κεφαλή. Καλά να το κατέχεις
……………………………………………
Ανάθεμα την μοίρα μου! Χίλιοι διαόλοι μαύροι
να σηκωπαρασύρουνε ως και την προξενήτρα,
που μου την επροξένεψε την μάνα σου! Γροικάς μου;
Εγώ μαθώς, επέρνουνε ίδια ωσάν το ρίφι,
ανήπλυτος κι ακούρευτος εις το χωριό σαν ήζουν.
Κι έστρωνα το ρασίδι μου κι έθετα σ’ όπου τόπο.
Κι είχα του κόσμου τα καλά, μέλια, κρασά, ζυγούρια!
Κι επήγα κι επαντρεύτηκα στην πολιτεία μέσα
την ανηψά του Μεγακλή. Ανάθεμα το σόϊ!
Εγώ, ο βιλάνος, εύρηκα από την πολιτεία
γυναίκα και την έπηρα! Πιτήδια και καμώτρα.
Κι η μύτη τζη; Στον ουρανό! Κι εθέταμε στην κλίνη,
απής επαντρευτήκαμε κι έβγανα μια κρασίλα!
Και μια τραγίλα! Αστα ‘δα! Κι εκείνη εβγανε μύρα.
Μύρα και τριαντάφυλλα. Κι είχ’ όρεξη περίσσα
κι εδούλευγε την γλώσσα τζη κι ήθελε όλο κι άλλο
Να γροίκας αγκομαχητά! Κι ήθελε και κοπελι.
Μα για να πω κι εκείνησάς το δίκιο ως τση πρέπει,
μιαν ώρα δεν εξάργιενε. Ολ’ ανυφαντικό ‘χε!
Κι εγώ το ράσο τούτονε τση δειχνα πότες πότες
Και τση ‘λεγα «Γυναίκα στα! Μην πολυανυφαδιάζεις»
ΥΠΗΡΕΤΗΣ
Αφέντικό, εποκάμε το λάδι στο διπλέρι!
ΣΤΡΕΨΙΑΔΗΣ
Πάλι μωρέ τον ήναψες τον πλια μεγάλο λύχνο;
Ελα γερά γερά παέ, μα κλάημα θα σου βγάλω.
ΥΠΗΡΕΤΗΣ
Είντα κακό παλι ‘καμα και θα μου βγάλεις κλάημα;
ΣΤΡΕΨΙΑΔΗΣ
Ντα δε θωρείς τα φτύλια ντου; Σαν τα δαχτύλια μου ‘ναι!
…………………………………………………
Σαν εγεννήθηκε μαθώς, ετούτοσές ο φλούμος,
με την κερά εβγάναμε τα μάθια μας. Κι αιτία;
Πως ‘θελ’ ‘α τον-ε βγάλομε. Εκείνη, ηθελε πούρι,
να ‘χει τον «ίππο» στ’ όνομα, όπως κι είχα ν-είναι.
Θες Ξάνθιππο, θες Χάριππο θές Καλλιππίδη. Είδες!
Κι  εγώ, ο μαυροντάμπανος, ήθελα του παππού μου
το όνομα να του βγάλομε, του Φειδωνίδη λώμπης!
Στην υστεριά τα σάσαμε. Κι εκάμαμε κοντράτο
και τα ‘μονομερίσαμε, το όνομα με τον «ίππο»
και το κοπέλι εβγάλαμε κι είπαμε Φιδειππίδη.
……………………………………………
Ετούτονά, τον νέραϊδο, έπερνε στην ποδιά τζη
και μου τον εκανάκευγε κι ήλεγε «Ε, παιδί μου!
Κοντό και να τ’ αξιωθώ, και να σε ιδώ μεγάλο
να μπείς καβάλα στ’ άλογο στην πολιτεία μέσα
και να φορείς αρματωσά, ίδια σαν το παππού σου 
τον Μεγακλή;» Κι εγώ ‘λεγα: «Οντε θα φέρνει τσ’ αίγες
από τ’ αόρι σαν κι εμέ, και θα φορεί ρασίδι.
Ρασίδι και ρασόκαρτσες!»Μα δε μου ‘πιασε λόγο.
Και ξάνοι’ εδά, στ’ αλογινά τρώει το μπερεστέ μου.
………………………………………………
Ολονυχτίς, εγύρευγα είντα θα ξετελέψω
και είντα στράτα θα διαβώ, τα χρέη να γλιτώσω. 
Κι εύρηκα σκιας, ένα μικιό στρατάκι, μα ‘πιτήδιο
Πολλά πιτήδιο. Κι αν βρει νου τούτος και με βοηθήσει
εσώθηκα. Μα κάτσ’ ομπρός, να ιδώ αν-ε ξυπνήσει.
Πως θα τον-ε σηκώσω, ‘δα; Ε, Φειδιππίδη, βάστα
Βάστα Φειδιππιδιώ μου λ’ω!
ΦΕΙΔΙΠΠΙΔΗΣ
……………………………..… Πατέρα, είντα τρέχει;
ΣΤΡΕΨΙΑΔΗΣ
Σήκω κι αγκάλιασε με μπρε, να με γλυκοφιλήσεις
Και δω’ μου το χεράκι σου να πιάσω, το καλό σου.
ΦΕΙΔΙΠΠΙΔΗΣ
Ε, ‘ν’ το! Μα ειντά ναι;
ΣΤΡΕΨΙΑΔΗΣ
……………………….Βάστα ΄δα! και πε’ μου, αγαπάς με;
ΦΕΙΔΙΠΠΙΔΗΣ
Ναι, μα τον μέγα Ποσειδώ, που τ’ άλογα ξετρέχει.
ΣΤΡΕΨΙΑΔΗΣ
Μωρ’ ας τονε στο διάολο τον μέγα Ποσειδώνα! 
Μην τον-ε πολυμελετάς και φαωμένο μ’ έχει. 
…………………………………………….
Αν μ’ αγαπάς, ως μου το λες, απ’ την καρδιά σου μέσα,
φρουκάσου σ’ ότι θα σου πω.
ΦΕΙΔΙΠΠΙΔΗΣ
…………………………….. Να φρουκαστώ σαν είντα;
ΣΤΡΕΨΙΑΔΗΣ
Αλλαξε ογλήγορα στραθιά, στο φέρεστε ν-απου ‘χεις
Και κάτσε να μ’ αφρουκαστείς, σ’ ότι σε δασκαλέψω.
ΦΕΙΔΙΠΠΙΔΗΣ
Κι είντα διάτα μου βγαλες;
ΣΤΡΕΨΙΑΔΗΣ
..………………… Ντα, λόγο θα μου πιάσεις;
ΦΕΙΔΙΠΠΙΔΗΣ
Ναι λέω σου, μα το θεό!
ΣΤΡΕΨΙΑΔΗΣ
…………………… Ερχου ‘παέ και ξάνοι’.
Θωρείς το σπίτι εκείονε που ‘χει το πορταράκι;
ΦΕΙΔΙΠΠΙΔΗΣ
Θωρώ το. Είντα θα μου πεις και μου το πρωτοδείχνεις;
ΣΤΡΕΨΙΑΔΗΣ
Ετούτονά ‘ναι το σκολειό μαθές των φιλοσόφω’.
Εκειά καθούνται δάσκαλοι περίσσα κατεχάροι,
ετόσο, που θα συβαστείς περίτου και τσ’ ακούσεις,
πως είναι φούρνος  του ουρανού ο θόλος κι οι γι-αθρώποι
ειν’ αποκάτω κάρβουνα. Κι αν-ε καλοπλερώσεις
κάθουνται και σου δείχνουνε την τέχνη να μιλήσεις
και νείκος να ‘χεις πάντα σου. Μα αδικο ‘χεις, μα δίκιο.
ΦΕΙΔΙΠΠΙΔΗΣ 
Ντα ποιοι ‘ναι ετούτοινα μαθές;
ΣΤΡΕΨΙΑΔΗΣ
………………………….. Το όνομα δεν κατέχω
Μα ‘ναι πιτήδιοι και καλοί, πολυντουχιουντισμένοι.
ΦΕΙΔΙΠΠΙΔΗΣ 
Ε, όϊ-δά! Κατέχω τσι! Μες την ξυπολυσά ‘ναι,
σαν το λιακόνι κίτρινοι και πονηροί περίσσα.
Κι έχουνε κι ένα φυσισμό! Κι αναμεσώς τως πρώτος
είν’ ο Σωκράτης πονηρός, κι απώς ο Χαιρεφώντας.
ΣΤΡΕΨΙΑΔΗΣ
Ιιι! Που να σκάσεις! Σώπαινε! Κοπέλι, μην φωνιάζεις!
Αν θες καλό για λόγου μου και για τα έχειτά μας
να π’ ‘α τσι βρεις γερά γερά και χές τα τα μπεγίρια.
ΦΕΙΔΙΠΠΙΔΗΣ
Οϊ! Δεν πάω μα το θιό, μούτε κι αν μου δώσεις
ούλες τσι πετροπέρδικες που ‘χει ο Λεωγόρας. 
ΣΤΡΕΨΙΑΔΗΣ
Αμε, ως σε παρακαλώ, υγιέ μου αγαπημένε
πλια παρ’ απου ούλους! Αμε μπρε! Αμε, να π’ ‘α σπουδάξεις
ΦΕΙΔΙΠΠΙΔΗΣ
Να π’ ‘α σπουδάξω είντα λές;
ΣΤΡΕΨΙΑΔΗΣ
……………………………Αμε, κι ειναι δασκάλοι
εκειά, που δασκαλεύγουνε τ’ άδικο και το δίκιο
Και πως κιανείς οντε μιλεί τα πλια καλά θα λεέι,
ανε τα βρει, μα κι άδικα, κακά κι ασβολωμένα.
Ετούτα, λεει, τα άδικα είναι τα κερδεμένα
και τα κακά. Κι αν πας μαθές ετούτανά να μάθεις,
τα άδικα, απ’ τα χρέη μου απου χρωστώ για σένα
δεν θα πλερώσω κιανενούς, μήτε δραχμή σου λέω.
ΦΕΙΔΙΠΠΙΔΗΣ
Δε σου συβάζομαι, γροικάς; Για’ θα χλωμιάσω λώμπης
και πως θα αντέχω να θωρώ τσι καβαλλάρους τσ’ άλλους;
ΣΤΡΕΨΙΑΔΗΣ
Ε, μα τη Δήμητρα κι εγώ, δεν σε ξαναταϊζω
Μούδε το γιοργαλίδικο μούδε και το μπεγίρι
Και σάλευγε στον δαίμονα! Nα φύγεις απ’ το σπίτι.
ΦΕΙΔΙΠΠΙΔΗΣ
Α, ετσά, έ; Ε, πάω σκιας. Πάω μα δε με γνοιάζεις.
Δεν θα μ’ αφήσει ο μπάρμπας μου ο Μεγακλής, γροικάς μου;
δίχως μπεγίρια.
ΣΤΡΕΨΙΑΔΗΣ
……………………. Μα κι εγώ στο στρώμα δεν θα κάτσω.
Απής θα κάμω στσι θεούς την προσευχή μου πούρι
αμοναχός εις το σκολειό θα πάω να σπουδάξω.
…………..
Αχι και πως θα αρχίξω ‘δα ο καρκανοκεφάλας,
ο γεροντής, απου ξεχνώ. Αχι και πως θ’ αρχίξω
να μάθω την ψημιθευτή την τέχνη να βιζαίρνω;
Μα ‘γω θα πάω! Γιαειντά ‘δα, στέκομ’ ομπρός στην πόρτα
και δεν την-ε καταχτυπώ;
……………………….. Κοπέλι! Ε, κοπέλι!
ΜΑΘΗΤΗΣ Α’
Στο γέρο διάολ’ άγωμε. Ποιος κουρκουνά την πόρτα;
ΣΤΡΕΨΙΑΔΗΣ
Ο Στρεψιάδης, ο υγιός του Φείδωνα. Απου ‘μαι
από τα Κικυννα μαθές! Ο Στρεψιάδης λέω!
ΜΑΘΗΤΗΣ Α’
Ανάθεμά σ’ αγράμματε! Γιαειντα μωρέ την πόρτα
ετσιδα την ελάχτισες, ωσάν τον ογουρσούζη;
Απάνω απου ‘χα βρει μαθές στο πρόβλημα την λύση
και μου την-ε ‘ποζύγωξες, με το περίσσο χτύπο.
ΣΤΡΕΨΙΑΔΗΣ
Συμπάθειο κάμε μου. Γροικάς; Από χωριό ‘μαι πούρι!
Ειντά πες, πως σου ‘πόβγαλα;
ΜAΘΗΤΗΣ Α’
……………………… Δεν ειν’ πρεπό. Δεν κάνει!
Ετούτανά τα λέμενε μόνο στσι μαθητάδες.
ΣΤΡΕΨΙΑΔΗΣ
Ε, θάρρεψε και πε’ μου σκιας! Εις το σκολειό δασκάλι
ήρθα απατός μου για να μπω.
ΜΑΘΗΤΗΣ Α’
…………………………Αν είναι ετσά, φρουκού μου.
Μα κάτεχε πως ότι πω έπαε θα ‘πομείνει
Είναι μεγάλο μυστικό. Οψάργας ο Σωκράτης
του Χαιρεφώντα είπενε: «Οντε πηδά ο ψύλλος,
ο θηληκός, πόσο πηδά; Κατά την πατουχιά ντου!»
Γεις θυληκός ψύλλος μαθές, απής είχε δακάσει
τον Χαιρεφώ στο κούτελο, έπαιξε-ν ένα-ν πήδο
κι ευρέθηκε στην κεφαλή-ν απάνω του Σωκράτη.
ΣΤΡΕΨΙΑΔΗΣ 
Ε, μα! Και πως το μέτρησε;
ΜΑΘΗΤΗΣ Α’
………………………….. Πολλά πιτήδια πούρι!
Κερί ‘βρηκε και το ‘λιωσε κι απώς παίρνει τον ψύλλο,
το θυληκό, κι εβούτηξε τα πισινά ντου τα πόδια
Κι απής εψυγει το κερί του βγάνει δυο παπούτσα
και παίρνει τα κι εμέτρησε του καμπανού το μάκρος 
ΣΤΡΕΨΙΑΔΗΣ
Θέ μου μεγαλοδύναμε! Νου, που τον έχει λώμπης!
ΜΑΘΗΤΗΣ Α’
Κι είντα θα πεις, αν-ε σου πω ειντά άλλο πλια πιτήδιο
ηύρ’ ο Σωκράτης;
ΣΤΡΕΨΙΑΔΗΣ
……………… Είντα λές; Πε’ να χαρείς και τ’ άλλο!
ΜΑΘΗΤΗΣ Α’
Του Χαιρεφώντα είπενε-ν αλλότες ο Σωκράτης
Αν-ε λώμπης ακουστά πως ψάλουν τα κουνούπια.
Από το στόμα ζάβαλες, γή ντίπις απ’ τον κώλο;
ΣΤΡΕΨΙΑΔΗΣ
Κι ειντά ‘πε και για τούτονά ο μέγα κατεχάρης;
ΜΑΘΗΤΗΣ Α’
Είπε πως είν’ πολλά στενό τ’ άντερο στα κουνούπια
κι αν μπει αέρας στο στενό, ζορε μεγάλο παίρνει
κι οντε θα φτάξει για να βγει εις την κωλοτρυπίδα
απου ‘ναι πλια ξανοιχτωσά, ίδια ωσάν την πύργια,
ετσα που βγαίνει με την βιά, χτυπά και βγάνει βρούχο.
ΣΤΡΕΨΙΑΔΗΣ
Ε, μα! Ζουρνάς εγίνηκε των κουνουπιών ο κώλος!
Ω, τον καλότυχο μαθές! Τον πρώτο κλανολόγο.
Ε, και πως θα τσι κέρδιζε τσι δίκες που θα-ν είχε
απου κατέχει τ’ άντερο του κουνουπιού πως είναι!
ΜΑΘΗΤΗΣ Α’
Ναι, μα εδά, στα ύστερα, μια βρωμοκολισαύρα
ντάρι ναψι τον έκαμε
ΣΤΡΕΨΙΑΔΗΣ
………………… Πέ μου!  Με είντα τρόπο;
ΜΑΘΗΤΗΣ Α’
Εκειά που γύρευγε να βρει του φεγγαριού τσι στράτες
και τα στριφογυρίσματα κι έχασκε ίσα πάνω,
μια κολισαύρα απου ‘τανε στσι τράβες καθισμένη
τον έχεσε.
ΣΤΡΕΨΙΑΔΗΣ
……………. Εμά μωρέ! Τον ίδιο τον Σωκράτη!
Ε’ την παντέρμη!
ΜΑΘΗΤΗΣ Α’
………………. Ναι! Κι οψές δεν είχαμε να φάμε..
ΣΤΡΕΨΙΑΔΗΣ
Κι είντα ρεμέδιο έκαμε για φαϊτό ο Σωκράτης;
ΜΑΘΗΤΗΣ Α’
Αθο ‘βρηκε κι εκκούκισε την ταύλα-ν απου τρώμε.
Κι απώς μια σούβλα εζεύλωσε ίδια σαν το κουμπάσο.
Κι εκειά απου ούλοι ‘χάσκανε να ιδούν ειντα θα κάμει,
ενα σφαχτό απ’ το βωμό έκλεψε τση παλαίστρας.
ΣΤΡΕΨΙΑΔΗΣ
Ε, γιάειντα σκιας, για το Θαλή καθούμαστε και λέμε;
Ανοιξε! Ανοιξε γιαμιάς εις το σκολειό για να μπω
και το Σωκράτη δείξε μου. Ναι σου, μωρέ σου λέω!
Ανοιξε μου γερά γερά, να μπω κι εγώ δασκάλι!
………………………………………………
Ειντά ‘ναι τούτα τα μιαρά; Ηράκλη μου και θέ μου!
ΜΑΘΗΤΗΣ Α’
Παράξενοι σου φαίνουνται; Είντα θαρείς πως είναι;
ΣΤΡΕΨΙΑΔΗΣ
Σαν κειουσάς μου φαίνουνται τσι κακοποδωμένους.
τσι Σπαρτιάτες ζάβαλες, που πιάσαμε στην Πύλο!
Ετούτοινέ, είντα χουνε; Είντα γυρεύγουν χάμε;
ΜΑΘΗΤΗΣ Α’
Ετούτοινά τση μαύρης γης την γνώση ανεζητούνε.
ΣΤΡΕΨΙΑΔΗΣ
Ναι σου! Μ’ αυτοί γυρεύγουνε να βρούν’ ασκορδουλάκους!
Μην σκάτε ετά κι εγώ ‘μαι επά. Εγώ μαθώς κατέχω
που ‘ν’ οι μεγάλοι κι οι καλοί. Κι εκεινοινέ οι γι-άλλοι;
Ειντά χουνε κι εσκύψανε ετόσονα στο χώμα;
ΜΑΘΗΤΗΣ Α’
Εκείνοινά σπουδάζουνε την γνώση του Ταρτάρου!
ΣΤΡΕΨΙΑΔΗΣ
Ε, μά! Και γιάειντα ο κώλος τως στον ουρανό ξανοίγει;
ΜΑΘΗΤΗΣ Α’
Για να σπουδάξει αμοναχός αστρονομία πούρι!
…………………………………………….
Εμπάστε εδά. Σαλεύγετε! Κι ο διάολος το κάνει
να σας-ε βρει ο δάσκαλος απόξω πορισμένους!
ΣΤΡΕΨΙΑΔΗΣ
Ας τσι μωρέ να κάτσουνε και θέλω να ρωτήξω
και τούτουσές για κάτιτίς απου χω και με τρώει!
ΜΑΘΗΤΗΣ Α’
Δεν των-ε πρέπει λέω σου πολυώρα να πορίζουν
να κάθουνται στον καθαρόν αέρα, να πονθιάσουν
ΣΤΡΕΨΙΑΔΗΣ
Ε, πε μου σκιας, για το θεό! Ετούτανέ ειντά ‘ναι;
ΜΑΘΗΤΗΣ Α’
Με ετουτανά σπουδάζουνε λ’ω την αστρονομία.
ΣΤΡΕΨΙΑΔΗΣ
Κι εκειόνέ;
ΜΑΘΗΤΗΣ Α’
…………….. Με εκείονά κάνεις γεωμετρία
ΣΤΡΕΨΙΑΔΗΣ
Κι είντα λοής το κάνετε;
ΜΑΘΗΤΗΣ Α’
…………………….. Τη γή μετρούμε λέω!
ΣΤΡΕΨΙΑΔΗΣ
Γιάειντα; Για να μοιράσετε;
ΜΑΘΗΤΗΣ Α’
……………………….. Οϊ μωρέ χωράφια.
Ούλη τη γής!
ΣΤΡΕΨΙΑΔΗΣ
………….. Ε, μά μωρέ! Πολλά καλό σκιας είναι
και για το τόπο μας πρεπό!
ΜΑΘΗΤΗΣ Α’
………………………. Ελα παέ και ξάνοι!
Ετούτηνέ ‘ναι ούλη η γής. Θωρείς πως κάνει κύκλο;
Ε, ‘ν’ την Αθήνα έπαε.
ΣΤΡΕΨΙΑΔΗΣ
…………………………. Στένου! Μη λες κουβέντες!
Κιάμε που θα σου συβαστώ! Και που ‘ν οι δικαστάδες;
ΜΑΘΗΤΗΣ Α’
Και τούτονέ αναγυρού είν’η Αττική που λένε.
ΣΤΡΕΨΙΑΔΗΣ
Και που ‘ν’ μωρέ τα Κίκκυνα; Που ‘ναι οι οι χωριανοί μου;
ΜΑΘΗΤΗΣ Α’
Επα ‘ν’ κι αυτοί! Και ξάνοιξε, τον Εγριπο θωρείς τον
Ε, ‘ν’ τον εκειέ, μακρύ μακρύ.
ΣΤΡΕΨΙΑΔΗΣ
………………………… Κατέχω τον και ναι σου!
Εμείς τον-ε μακρύναμε, εμείς κι ο Περικλή’ μας.
Κι η Σπάρτη πού ‘ναι; Δείξε μου!
ΜΑΘΗΤΗΣ Α’
…………………………….Ε, ‘ν’ τηνε και την Σπάρτη.
ΣΤΡΕΨΙΑΔΗΣ
Πολλά κοντά τηνε θωρώ. Ξανοίξετε να φύγει
Να πάει μακρυά από ‘πα.
ΜΑΘΗΤΗΣ Α’
…………………….. Δε γίνεται έτσα πράμα.
ΣΤΡΕΨΙΑΔΗΣ
Ε, μα θα μας βγάλει σκιας κλάημα το δίπλα δίπλα!
Ποιος είναι πάλι εκειοσές απου ναι κρεμασμένος
Εις τον αέρα;
ΜΑΘΗΤΗΣ Α’
…………. Εκειοσάς!
ΣΤΡΕΨΙΑΔΗΣ
………………….. Ποιος;
ΜΑΘΗΤΗΣ Α’
………………………. Ο Σωκράτης!
ΣΤΡΕΨΙΑΔΗΣ
……………………………………. Σώπα!
Σωκράτη! Ερχου πα κι εσύ, σύρε φωνή μεγάλη
ΜΑΘΗΤΗΣ Α’ 
Αμοναχός του φώνιαξε. Δεν μου παντίδει εμένα.
ΣΤΡΕΨΙΑΔΗΣ
Σωκράτη!Μπρε Σωκράτη!
ΣΩΚΡΑΤΗΣ
………………………. Ε; Είντα με θες παντέρμε;
ΣΤΡΕΨΙΑΔΗΣ
Πλια μπρος μου πε: Είντα γυρές κι ετά σ’ ανεβασμένος;
ΣΩΚΡΑΤΗΣ
Εις τον αέρα περπατώ και μελετώ τον ήλιο.
ΣΤΡΕΨΙΑΔΗΣ
Από κοντά αν ιδείς θεούς θα τσι καταφρονήσεις,
μα ανε τσι ιδείς από την γής… 
ΣΩΚΡΑΤΗΣ
………………………… Δεν μου ταιριάζει πούρι,
να μελετώ τον ουρανό κι όσα ‘χει απανωθιώς του
αν δεν εκρέμουνα τον νου αναμεσώς τ’ αέρα
κι αν δεν τον εσμιγα μαθώς με το ντουχιουντισμό μου.
Αν είμουνε χάμε στην γης κι εθώρουν ίσα πάνω
δεν θελ’ ‘α βρω δροσά. Δροσά! Η γής ρουφά και παίρνει
ούλη την δύναμη του νου και τηνε καταπίνει.
Δεν τα θωρείς τα κάρδαμα είντα παθαίνουν λώμπης;
ΣΤΡΕΨΙΑΔΗΣ
Ε, μα! Ως και τα κάρδαμα έχουνε νου και γνώση;
Μα έλα δα, χαμήλωσε. Κατέβα μπρε Σωκράτη,
Ελα ‘παέ και μάθε μου την τέχνη που γυρεύγω.
ΣΩΚΡΑΤΗΣ
Σαν είντα θες κι ήρθες επά;
ΣΤΡΕΨΙΑΔΗΣ
…………………….Ηρθα για να μου μάθεις
Την τέχνη πούρι να μιλώ. Εκουζουλάνανέ με
Τα διάφορα κι οι τοκιστές. Τα χρέη με πλακώσαν
κι όλο αμανάθια μου ζητούν για τα λεφτά που πήρα.
ΣΩΚΡΑΤΗΣ
Και γιαειντα εχρεώθηκες;
ΣΤΡ
……………………… Αρρώσθια για μπεγίρια
με έβρηκε κι έφαέ με μπλιο. Μ’ έδωκε του δαιμόνου.
Μάθε με λέω να χαρείς εκείονά τον τρόπο
για να γλιτώσω Κι ότι θες. Ότι κι αν μου ζητήξεις
θα σου το δώσω πλερωμή. Μα το θεό σου λέω.
ΣΩΚΡΑΤΗΣ
Σ’ είντα θεό ορκίζεσαι; Δεν έχομ’ επα πώδε
θεούς  κι αντίθεους γροικάς; Θεοί ‘πα δε περνούνε!
ΣΤΡΕΨΙΑΔΗΣ
Και σ’ είντα σκιας ορκίζεστε; Στα σίδερα απάνω
Ως μνώγουν στο Βυζάντιο.
ΣΩΚΡΑΤΗΣ
………………….. Μωρε ‘συ, θες να μάθεις
την πάσα αλήθεια για το θιό;
ΣΤΡΕΨΙΑΔΗΣ
………………………. Ναι. Νη μα Ζα, σου λέω!
ΣΩΚΡΑΤΗΣ
Και θες να ιδείς από κοντά και τσι νεφέλες, που ‘ναι
οι γι-εδικες μας οι θεες και να τωνε μιλήσεις;
ΣΤΡΕΨΙΑΔΗΣ
Κι αμ’ είντα!
ΣΩΚ
…………  Κάτσε σκιας εκειέ, εις το σκαμνί απάνω.
Εις το σκαμνί το ιερό!
ΣΤΡ,
…………………Ε, ‘μαι και καθισμένος!
ΣΩΚΡΑΤΗΣ
Πάρε μωρέ και τούτονέ να βάλεις το στεφάνι!
ΣΤΡΕΨΙΑΔΗΣ
Και γιαειντα θα στεφανωθώ; Ηγούη μου Σωκράτη!
Ημπας με σφάξεις στσι θεούς, ίδια σαν τον Αθάμα;
ΣΩΚΡΑΤΗΣ
Ε, όϊδά! Ετούτονά σ’ όποιο πρωτόρθει κάνω.
ΣΤΡΕΨΙΑΔΗΣ 
Κι είντα θα βγει στην υστεριά;
ΣΩΚΡΑΤΗΣ
…………………………. Ξεφτέρι θα σε κάμω.
Ροδάνι θα ‘ν’ η γλώσσα  σου. Πασπάρους θα σηκώνεις
Κάθου μωρέ και μην κουνείς!
ΣΤΡΕΨΙΑΔΗΣ
………………………. Δεν με συβάζεις λεω!
Μόνο αν μ’ αλέσεις πάσπαρο θα βγάλω, ήκουσές μου;
ΣΩΚΡΑΤΗΣ
Ψάλε εδά γέρο ομάδι μου και την ευκή φρουκάσου:
Ρήγα αέρα βασιλιά
ποιος κοντό σ’ αναμετρά;
Που κρατείς δίχως τριχές
τούτηνε την γή μαθές
Κι ετουλόγου σου αιθέρα,
που φωτίζεις τον αέρα.
Ε, νεφέλες για γροικάτε
‘σεις απ’ αστροπελεκάτε
Ε κεράδες σηκωθείτε
να μου ξεφανερωθείτε.
ΣΤΡ.
Ανήμενε! Στάσου μωρε, να βάλω το καπότο
Ολιόγρο θα με κάμουνε το μαυροκακομοίρη.
Απου ‘ρθα και δεν έπηρα μήτε ένα σκούφο λώμπης!
ΣΩΚ.
Ε, νεφέλες τιμημένες,
για ελάστε ευλοημένες!
Για ελάστε, σηκωθείτε
κι ομπρός τούτουνε σταθείτε!
Κι αν είστε και καθούστε στ’ Ολύμπου τσι πλαγιές
τσι χιονοκουκλωμένες και τσ’ άγιες κορφές.
Κι αν είστε παωμένες εις τον Ωκεανό
κι αν έχετε στεμένο τον ιερό χορό
ομάδι με τσι νύμφες, στσι κήπους του κυρού.
Κι αν βρίχνεστε στον Νείλο στην μάνα του νερού
και πάτε ανάδια ανάδια στην ακροποταμια
νερό να κουβαλείτε με τα χρυσά σταμνιά.
Γή στην Μαιώτη λίμνη είσαστε γή αλλού
Στου Μίμαντα το κάβο στην άκρα του γυαλού
Θεληματέψετέ μου ελάστε ‘δα παέ
ε ‘ν’ την-ε την θυσία, φραθείτε μετ’ εμέ! 
ΧΟΡΟΣ ΝΕΦΕΛΩΝ
Νεφέλες ακατάλυτες  βαστάτε,
απ΄τον Ωκεανό απου βρουχάται.
Βαστάτε, ανεντρανίσετε, σκωθήτε,
στα δασωμένα αόρια να σταθείτε.
Λαλείτε την δροσά σας στον αέρα.
Ελάστε, ανεφανείτε κι έπα πέρα.
Στο φως ανεσηκώστε τα κορμιά σας,
εδά που φέγγει να φανεί η φανιά σας.
Την γη την ιερή την καρποφόρα,
ελάστε κι αποκαμαρώστε τώρα.
Των ποταμώ’ κελαηδισμό γροικάτε.
Ε, ‘ν’ και τον μαύρο-ν πόντο, που βρουχάται.
Ε, ‘ν’ και τ’ αμάτι του ουρανού. Γρυλώνει.
Ε, ‘ν’ την αυγή πως φέγγει. Ξημερώνει.
Ότι νερά κρατείτε βρέξετέ τα,
ομάδι με τσι ιδέες ρίξετέ τα.
Τα αμάθια που θωρούν το φως ανοίχτε 
κι ε ‘ν’ την τη γης γυρίσετε ξανοίχτε.
ΣΩΚΡΑΤΗΣ
Αγίες μου νεφέλες μου κι εκαλακούσετέ μου!
…..
Ηκουσες την φωνή μωρέ, και τα μουγκανητά ντως
Και πως βροντούνε κι έρχουνται
ΣΤΡΕΨΙΑΔΗΣ
………………………….. Κεράδες προσκυνώ σας!
Κεράδες πολυτίμητες! Μα απ’ τσι βροντές τσι τόσες
μου ‘ρθε στον πόρο μιαν κλανιά. Ετόσο φόβο επήρα.
Ετρομαριάστηκα μαθές κι εχέστηκα ο μαύρος!
Μα δίκιο, μ’ άδικο ‘τανε, εχέστηκα σου λέω!
ΣΩΚ
Μην παίζεις και μη βλαστημάς ωσάν τσι τρυγητάδες
Ψάλλε μωρέ! Δεν το γροικάς, πως τω’ θεών το σμάρι
σιμώνει επά και τραγουδεί;
ΝΕΦΕΛΕΣ
Αειντες, άειντεστε παρθένες, που βαστάτε τσ’ ομπριές
Αειντες στην παχιά την χώρα στση Παλλάδας τσι μονιές
Απου βγάνει παληκάρια 
του Κεκρόπου τα βλαστάρια
κι απου μόνο να την ιδείς
φτάνει να κουζουλαθείς
Εκεια που ‘ν’ το μαναστήρι για τσι κρυφολειτουργιές
που τ’ ανοίγουν σαν γιορτάζει μόνο για τσι συντροφιές
οσων είναι βαφτισμένοι,
του θεού παραδομένοι
Εκεια που χουν αγαλματα
Και των θεών τα πράματα
Που ’χουν χίλιες εκκλησσίες και κονίσματα πολλά
Κι όλο κάνουνε εγλετζέδες κι έχουνε σφαχτά καλά
Και καθ’ άνοιξη γιορτάσι
Για το Βάκχο χοροστάσι.
Κι η μαντούρα μπεμπερίζει
και τα ζάλα ντως ορίζει.
ΣΤΡΕΨΙΑΔΗΣ
Πε μου μωρέ, μα το θεό, πε να χαρείς Σωκράτη
Ποιες είν’ απου τραγούδηξαν έτσα σκοπόν αντρίκιο
Είντα λεβεντογύναικα;
ΣΩΚΡΑΤΗΣ
…………………… Σώπαινε μωρέ! Σώπα!
Ετούτεσάς είν’ του ουρανού σου λέω οι νεφέλες
Οι πλια μεγάλες μας θεές. Απου χουν στην εξά ντως
όσους ξαργούνε. Ετούτεσας δίνουνε και τη γνώση
και νου να κουβεδιάζομε, να λέμε ότι μας έρθει
και πότες να ξεστρίφνομε και πότες να χτυπούμε
τσ’ άλλους να καπακιάζομε.
ΣΤΡΕΨΙΑΔΗΣ
………………………… Ατζεμπα και για κείνο
Ως τσι ‘κουσα ατζοπήδηξε κι εμένα η καρδιά μου
Απου  γυρεύγει να μιλεί πιτήδια και με γνώση
κι ας λέει και για τσι καπνιές. Πού ‘χει χαβεσιλίκι
να ‘χει μια γνώμη να την πει ενάντια σ’ ότι κούσει.
Εδά ‘ναι εδά που δε βαστώ κι αν δε τσι ιδώ θα σκάσω
Που ‘ν’ τσι; Ποθαίνω, να τσι ιδώ.
ΣΩΚΡΑΤΗΣ
………………………… Ε, ξάνοιξ’ οθε πέρα
Οθε την Πάρνηθα μωρέ! Μα ξάνοιξε πως πέφτουν
Σιγά σιγά.
ΣΤΡΕΨΙΑΔΗΣ
………Που κιαολιάς;
ΣΩΚ
…………………….Ε, τσι μωρέ, σου λέω!
Δεν τσι θωρείς ανάπλαγα; Κουράδια κατεβαίνουν.
Κι επιάσανε τα ύλατα και τα μουντάνια πούρι!
ΣΤΡ
Που τσι μαθώς; Δεν τσι θωρώ!
ΣΩΚ
…………………………. Ε, ‘ν’ τζι μωρέ στον πόρο!
ΣΤΡ
Ιδέ τσι! Είδα τσι! Γροικάς;
ΣΩΚ
……………………… Ντα αν δεν τσι ‘χες θωρώντας,
τζίμπλες θα ‘χες στα μάθια σου ωσαν τσι κολοκύθες.
ΣΤΡ
Είδα τσι λέω. Νη μα Ζα! Τσι χιλιοπαινεμένες!
Ούλα τα ανασκεπάσανε!
ΣΩΚ
…………………….. Μα πε μου στο θεό σου,
οντίμως δεν εκάτεχες, μηδε ‘κουστώντας το ‘χες
Πως ήτανε μαθώς θεές;
ΣΤΡ
…………………….Μα το θεό σου λέω
Εθάρουν ο παντέρημος πως ήτονε δροσούλα
Και κατσιφάρα και καπνός.
ΣΩΚ
………………………. Ε, όϊ μα το Δία!
Ε, μα μωρέ, δεν ένιωθες πως τούτεσάς βοσκεύουν
Οσους την μοίρα ανοίγουνε με τα μαντιναδάκια
Κι ούλους που κάνουν τσι γιατρούς, κι όσους αστρονομούνε
Κι όσους γλακούν σ’ όπου χορό να τραγουδολοήσουν
Ουλους εκειουσάς μαθώς τσι τάξε κατεχάρους
Που ‘χουνε τα νυχάκια ντως ομορφοποσασμένα
που δεν ξαργούν να κάθουνται. Κι απανωθιώς απ’ ούλους
τσι σοφιστές. Ετούτεσάς, κι αν κάθουνται τσι θρέφουν
Ετούτεσές τσι κάνουνε και βγάνουνε τραγούδια
ΣΤΡ
Α, για κειονά την τραγουδούν την στριφνοδοξασμένη
την ογρασά που φέρνουνε τα ανέφαλα με βία,
που σούνται κι ασφαλάσουνε ίδια σαν του τυφώνα
τα χέρια και τσι κεφαλές. Την μαύρη κατσιφάρα.
Τ’ αέρα τσ’ ανεμουνταλιές απού τα ταξιδεύγουν.
Τα ανέφαλα που μοιάζουνε στα ορνια απου πετούνε
που ρίχνουν το πολύ νερό, που φέρνουνε την πάχνη.
Για κείονα τα τραγουδούν τ’ ανέφαλα! Κι απόκειας
Περιδρομιάζουν κέφαλους παχιούς και παινεμένους
Και τσίχλες, να! Σαν τσ΄ όρνιθες.
ΣΩΚ
…………………………… Γιάειντα; Κοντό δεν πρέπει;
ΣΤΡ
Σωκράτη, πε μου να χαρείς: νεφέλες λες πως είναι,
Ε, κι είντα μαθώς επάθανε κι εγύρισαν γυναίκες;
Οντίμως δεν μου φαίνουνται πως ετσα ‘τονε πρώτα.
ΣΩΚ
Μα πε μου σαν ειντα θαρείς πως  ήτονε πλια πρώτα;
ΣΤΡ
Κατέ’ω ‘γω! Εθάρρουνε πως ήτονε τουλούπες
μαλιά, απου πετούσανε. Μα ‘δα, απου σιμώσαν,
θωρώ γυναίκες, μα το θιο, με μύτες, κι άλλο πράμα.
ΣΩΚ
Λέγε μου σ’ ότι σε ρωτώ.
ΣΤΡ
…………………… Γερά γερά με ρώτα.
ΣΩΚ
Δεν σου τυχε μαθώς να ιδείς ανέφαλο να μοιάζει
του λύκο, γή τση λιόπαρδης, γή του ντανά, γή, ντίπις,
του κένταυρου;
ΣΤΡ
…………… Κι είντα θα βγει αν το ‘χω και θωρώντας;
ΣΩΚ
Ότι κι αν θένε γίνουνται! Αν ιδούνε αίφνης ένα
‘πο τούτουσες τσι ντέλουκες, να χει μαλιά μια πήχη,
ιδια σαν του Ξενόφαντου το φλούμο, τονε παίζουν
κι αλλάσουν τα πιτήτα ντως και μοιάζουν των κενταύρω’
ΣΤΡ
Κι αν ιδούν κιανένα που μασεί απ’ τα λεφτά τση χώρας
περίτου σαν το Σίμωνα;
ΣΩΚ
…………………… Γιαμιάς γυρίζουν λύκοι
κι ετσά ξεφανερώνουνε κι αυτού το φυσικό ντου.
ΣΤΡ
Α! Για κει’ονα σαν είδανε οψές τον Κλεονύμη,
απου εγλάκα κι έφυγε από την μάχη αλλότες,
αλάφια εγενήκανε! Να δείξουν την δειλιά ντου!
ΣΩΚ
Ναι λέω σου. Γιαειντα θαρείς πως είναι εδά γυναίκες;
Ε, ‘ν’ τον Κλεισθένη. Είδαν τον-ε!
ΣΤΡ
……………………………… Κεράδες μου μεγάλες!
Χίλια καλως ορίσετε χίλια και δυο χιλιάδες!
Κι ανε μου θέτε το καλό σύρετε ρήγησές μου
Σύρετε λέω μια φωνή στον ουρανό να φτάξει.
ΝΕΦΕΛΕΣ
Εχε και συ χαρά πολλή γέροντική κοκκάλα,
απου ζυγώνεις να γροικάς τα λόγια τα μεγάλα!
Κι εσύ μεγάλε βασιλιά είντα μας έχεις χρεία;
Εσύ, που κλώθεις και μιλείς με περισή σοφία.
Οξω ν-απου τον Πρόδικο κι εσένα, δε γροικούμε
άλλο κιανένα, να ρθομε κι ομπρός του να σταθούμε,
απ’ όσους ταξε, κάνουνε πως ούλα τα κατέχουν,
οσα κι ανε γενήκανε κι όσα στον κόσμο στέκουν
Τον Πρόδικο, απου ‘χει νου κι απου μιλεί σταράτα
κι εσέ, για την κορμοστασά σαν βρίχνεσαι στην στράτα
και πορπατείς κι αναγυρού τα αμάθια σου γρυλώνεις
κι αν είσαι και ξυπόλητος τα πόδια σου δεν χώνεις.
Αντίπητού μας βρίχνεσαι στο κόσμο κι έχεις σύρει
περίσσα πάθη, πως βαστάς των νεφελώ χατήρι!
ΣΤΡ
Μάνα μου γη κι ειντά ‘πανε! Ε, δε μεγάλα λόγια
Ε, ‘δέ θαμάσματα! Ε, δε!
ΣΩΚ
……………………… Ντα δε σου ‘χα πομένα
Πως τούτες μονο ‘ναι θεές κι οι γι άλλοι ούλοι, τσούκοι!
ΣΤΡ
Ε, μά μωρέ για το θεό! Ιδια κι ο Δίας; Πέ μου!
Ο Δίας απ’ τον Ολυμπο..
ΣΩΚ
…………………….. Ο Δίας; ποιος μπρε Δίας!
Μα εσοκουζουλάθηκες; Δεν στέκει κιανείς Δίας!
ΣΤΡ
Ε, όϊδα! Πέ μου μαθώς ποιος συνεφιά και βρέχει;
ΣΩΚ
Ετούτεσές! Και γροίκα μου: Σημάδι θα σου δώσω
ατράνταχτο. Για λέγε μου, είδες ποτές να βρέχει
δίχως ανέφαλα μωρέ; Μπορεί κοντό ο Δίας
να τσι ποβγάλει κι ύστερα με ξαστεριά να βρέξει;
ΣΤΡ
Ε, μά! Μα τον Απόλλωνα! Είντα πιτήδια το πες!
Κι εγώ ο παράουρος μαθώς εθάρουν πως ο Δίας
‘κατούριεν’ απ’ το κόσκινο! Μα πε μου κι ένα ν-άλλο
Ποιος ειν’  αυτός απου βροντά κι εμένα ξετρουμίζει;
ΣΩΚ
Ετούτες είν’ απου βρουντούν, οντε βολοκυλιούνται!
ΣΤΡ
Με είντα τρόπο; Πε κι εμέ μεγάλε κατεχάρη!
ΣΩΚ
Απής γεμίσουνε νερό, βαραίνουν και κουνούνε
κι από ψηλά γκρεμίζουνται κι ως πέφτουνε σκουντρούνε
Και σκούνε και βροντούνε λ’ω!
ΣΤΡ
……………………………..Και ποιος μωρέ τσι κάνει 
οξ’ απ’ το Ζα να πέφτουνε;
ΣΩΚ
………………………….Ε, όϊ ‘δά κι ο Δίας!
Μονο ο ανεμορούφουλας!
ΣΤΡ
……………………. Κύριε ελέησον θέ μου!
Δεν ειν’ ο Δίας; Κι αμε εδά στα επουράνια πούρι
ρηγεύγει ο ανεμορούφουλας! Ε πε μου σκιας κι εμένα
Ποιος ειν’ απου βροντά μαθές κι αστροπελέκια ρίχνει;
ΣΩΚ
Πομένο στο ‘χω ζάβαλες! Δεν είπα πως ετούτες
-τ’ ανέφαλα μωρέ, γροικάς;- νερό απής γεμίσουν
Η μια την άλλη μπώθουνε και σκούν’ απού το βάρος;
ΣΤΡ.
Μα κάμε μου το πλια λιανά.
ΣΩΚ
……………………… Τον απατό σου ξάνοι’.
Σαν πας στα Παναθήναια, απής ξεκοιλιδιάσεις
Και έχεις γεμίσει την κοιλιά με σάλτσες κι ένα κι άλλο
Δεν νιώθεις να φουσκώνουνε τα’ άντερα, να βροντούνε
κι εδά εδά δεν σου ρχετε πορδή βροντή μεγάλη;
ΣΤΡ
Μα το Απόλλω τον θεό, ιδια ως το δηγάσαι!
Σαν την βροντή ειν’ κι η πορδή, περίτου να ‘ναι σάλτσα
Και σκά και κάνει πρρ πρρ πρρ πλια μπρος κι απώς βρουχάται 
και κάνει πρρρρρρρρρρρρ. Ναι μα το θιο! Ντα οντε πα να χέσω;
Βροντές να κούσεις πρρρρρρρρρρ, πρρρρρρρρρρ, πρρρρρρρρρρρρρ
……………….. ………….. ……ίδια σαν τσι βροντές τως.
ΣΩΚ
Ε, σκέψου ‘δα: Τουλόγου σου με τόσονα ν-αέρα
που χεις στο κοιλιδάκι σου, πόση τραβάγια κάνεις!
Ε, δεν του πρέπουν οι βροντές τ’ αμέτρητου αέρα;
ΣΤΡ
Εδά ‘ν’ απου το κάντισα. Για κειονά σκιας μοιάζουν
Και τα ονόματά ντων-ε. Βροντή. Πορδή. Δε μοιάζουν;
Μα πε μ’ ακόμη κάτιτις: πε να χαρείς Σωκράτη
Ο κεραυνός πουθ’ έρχεται; Τ’ αστροπελέκι πούρι
Που λάμπει σαν το κάρβουνο κι αν μας-ε βρει χαλά μας
Κι όσους αφήσει ζωντανούς τσ΄αφήνει τσουδισμένους.
Που λεν πως στσ’ ορκοπάτηδες τα ρίχνει τάξ’ ο Δίας.
ΣΩΚ
Ανάθεμά σε παρλακέ! Λουβόγερε! Ντενέκα!
Αν τα ‘ριχνε σ’ όσους πατούν τσ’ όρκους ως λες ο Δίας,
γιαειντα μωρέ, δεν έκαψε το Σίμωνα; Για πέ μου!
Μούδε και τον Κλεώνυμο. Μούδε και το Θεώρο.
Απ’ όρκο δεν επήρανε να μην τονε πατήσουν.
Μονο ‘καμε ν-αθούβαλη τον ίδιο τον ναό ντου
στο Σούνιο! Και τα δεντρά! Προπάντων τσι δρυγιάδες!
Γιαειντα κοντό; Και τα δεντρά πατούνε τσ’ όρκους ζάρι;
ΣΤΡ  
Κατέ’ω ‘γω! Καλά τα λές, μα ειντά ‘ν’ τ’ αστροπελέκι;
ΣΩΚ
Σαν σηκωθεί από την γής ξερός αέρας πούρι
και μπει σε τούτεσές, -γροικάς;- ίδια ωσάν την φούσκα
τσ’ ανεφουσκίζει. Κάνει τσι μπερντούσκι! Ε, κι απόκειας
από το ζόρε σκουν κι αυτός έτσιδα που πορίζει
ζεστός ζεστός, βροντά ,μαθές κι απώς κεντά κι αστράφτει.
ΣΤΡ
Ιδια ‘τσα τόπαθα κι εγώ ο μαυροκακομοίρης!
Ναι και φρουκού μου! Μια φορά, στου Δία τσι γιορτάδες,
εψηνα για το σόϊ μου βουϊδοκοιλιά, να φάνε.
Στα κάρβουνα. Μα εξέχασα και δεν την είχα σκίσει.
Και σαν εφούσκωσε κι αυτή, έθεκε ν-ένα χτύπο
κι έσκασε και μου χτύπησε στην μούρη κι έκαψέ με.
ΝΕΦΕΛΕΣ
Αθρωπε που πεθύμησες την πλια μεγάλη γνώση
κι ήρθες και μας την ζήτηξες, ποπανωθιώς απ’ τσ’ άλλους
θα βγεις στην καλοριζικιά κι απ’ τσ’ Αθηναίους πούρι
κι απ’ ούλους τσ’ άλλους Ελληνες. Θυμητικό μόνο ‘χε.
Το νού σου ανεμάζωξε και κάμε την ψυχή σου
ν’ αντέχει στσι κατσιποδιές. Κούραση να μην νιώθεις
μήδ’ οντε στέκεις ζάβαλες μήδε κι οντε σαλεύγεις.
Να μην σου κακοφαίνεται κρυγιότη αν-ε σε σφίγγει
Μη θες περίσσο το ψωμί. Κρασί πολύ μην πίνεις.
Μην τρέχεις να γυμνάζεσαι Παραουριές μην κάνεις.
Μονο να θες και ν’ αγαπάς στο κέρδος να ‘σαι πάντα
σαν ντουχιουντίζεις και μιλείς και στένεις διγαβρέδες
ΣΤΡ
Σαν το χαράκι ‘χω ψυχή κι οι γι-έγνοιες δε μ’ αφήνουν
ύπνο να ιδώ Κι έχω κοιλιά φτενή και μαθημένη 
να ζει με τα βρουβάσταχα. Λιγοφαγού! Γροικάτε;
Και δεν με νοιάζει ζάβαλες τα χρέη να‘ναι αιτία,
στ’ αμόνι να με βάλουνε.
ΣΩΚ
…………………… Ε, μα από ‘δα και πέρα
Άλλου θεού δεν θα γροικάς, όξω τσ’ Αγιάς Τριγιάδας
Νέφέλες, χάος κι άλλης μιας, τση γλώσσας τση πιτήδιας!
ΣΤΡ
Κι ομπρός μου να ρθουν να σφαγούν, αχνιά δεν των-ε βγάνω
Αχνιά μιλιά! Μα το θεό! Μήδε θα θυσιάζω
Μήδε κρασί, αν ξαναπιώ, θα των-ε πρωτοδίδω!
Μήδε λιβάνι. Μπλιό μου, μπλιό!
ΝΕΦΕΛΕΣ
…………………………. Ε, πέ’ μας σκιάς, σαν είντα
θές και θα σου το κάμωμε. Θάρρεψε μπρε και πέ’ μας!
Μα αν-ε μας έχεις, ως το λες, στην κεφαλή σ’ απάνω
και μας-ε θες  ετόσονα, σάοικα δεν θα χάσεις.   
ΣΤΡ
Κεράδες μου, παρακαλώ, μια χάρη κάμετε μου
πολλά μική, οντε μιλώ, να τσι ξεμπροστερεύγω
ούλους στο τόπο τούτονέ!
ΝΕΦΕΛΕΣ
……………………… Ετούτονά ‘ναι μόνο;
Πε πως η χάρη απου ζητάς είναι και καωμένη.
Δεν θα βρεθεί ‘πο ‘πα κι ομπρός ένας να σε νικήσει
Σαν θα μιλείς εις του λαού την σύναξη.
ΣΤΡ
………………………………….. Δεν θέλω
Ετσά μεγάλα πράματα κι ετσά περίσσα γνώση
Μόνο στσι δίκες πεθυμώ και θέλω να ξεστρίφνω
Κι από τσι δανειστάδες μου γυρεύγω να γλιτώνω.
ΝΕΦΕΛΕΣ
Δεν είν’ περίσσα τα ζητάς! Εχε την πεθυμιά σου.
Θάρρεψε και σε τούτουσές τσι μπιστικούς δασκάλους
Τον απατό σου άφησε! 
ΣΤΡ
……………………………… Ότι ‘πετε θα κάμω.
Κι εσάς πιστεύγω αμοναχά. Το ζόρε το παντέρμο
με σφίγγει. Εκάψανέ με λω τα αλογινά του γιού μου
κι η παντρειά από καμα. Μα από ν-τα δα και πέρα:
Ε, ‘ν’ το έρμο το κορμί μου
δίνω το με την ψυχή μου.
Στσι ξυλιές μαράνετέ το
Σαν τ’ ασκί χτυπήσετέ το!
Κι ας πεινάσω κι ας διψάσω
Κι ας κρυγιώσω κι ας εργάσω
κι ας με σκάσει η θερμασά
δεν με γνοιάζει για δροσά
ότι θέτε κάμετέ με
μόνο ξεμπερδέσετέ με 
απ’ τα χρέητα μαθώς.
Να γλιτώσω να σωθώ
Κι ας με λένε πονηρό
Κι άθρωπο κακόσειρο
Μαβλιδόνα και ρουφιάνο
Και μαργιόλη κι ατζιγκάνο
Βρώμο, ντενεκέ, σαλιάρη,
Ψευτη κι ανεκατωσάρη
Και μαϊμούνι και χοχλιό
Σκύβαλο, κοπρόσκυλο
Χοίρομούρη δακανιάρη
Και ξεστρίφνη και ψωριάρη
Και τσιφούτη και καρμίρη
Χαϊλάζη και ξεσύρη
Ότι θένε ας με πουνε
Όσοι κι αν με κουτουλούνε
Κι ας μου βγάλουν τα άντερα μου
Την χορδή και την κοιλιά μου
Να τα φαν επά μαθές
Του Σωκράτη οι μαθητές.
ΝΕΦΕΛΕΣ
Τούτανα απου μου λες
Με συβάσανε μαθές
Και θαρώ πως είσαι μπλιο
Έτοιμος για το σκολιό.
Κάτεχε πως ανε μάθεις οσα πούρι θα σου πω
Νάμι θα χεις μες τσ’ αθρώπους που θα βγει στον ουρανό!
ΣΤΡ
Αλήθεια;
ΝΕΦΕΛΕΣ
…………….. Ναισκες! Και φρουκού: οσο καιρό θα κάμεις
Ομάδι μας την ζήση σου πολλή θα την ζηλέψουν
ΣΤΡ
Και πότες θα τ’ αξιωθώ;
ΝΕΦΕΛΕΣ
…………………………Πολύς λαός θα φτάνει
Κι απόξω από την πόρτα σου εσένα θα ανιμένει
να σε συντύχει να σου πει ο κάθανείς τως κι άλλο
για δίκες γη για διάφορα πολλώ’ ταλάντων πούρι
να θένε την ορμήνια σου και το δασκαλεμό σου.
Αειντες δάσκαλε καντή
Πάρε ‘δα το γεροντή
Δως του νου ντου να γυρίσει
Μάθε του να βγάνει κρίση
ΣΩΚ
Για κόπια ‘πα και λέγε μου: Είντα λοής το κάνεις;
Μωρ’ άστ’ αυτά, και πέ μου δα: οντε θα ντουχιουντίσεις
Με είντα τρόπο σκεύγεσαι; Να ιδώ που φτάνει ο νου σου
Και να σου μάθω απανωθιώς πεντ’ έξε τεχναλάκια
Πεντε έξε μηχανήματα!
ΣΤΡ
…………………… Γυρευγε την δουλειά σου!
Δεν ήρθα ‘πα για να γενώ και καστροπολεμίτης!
Για το θεό!
ΣΩΚ
…………Ναί σου!μα γω θέλω να ιδώ, γροικάς μου
Θέλω να ιδώ είντα λοής θυμητικό ‘χεις πούρι!
ΣΤΡ
Α! Δυο λογιώ. Μα το θεό! Αν μου χρωστούνε λώμπης
δεν το ξεχνώ, μα αν-ε χρωστώ καθόλου δεν θυμούμαι
ΣΩΚ
Κι είντα θαρείς; Οντε μιλείς καλά τα καταφέρνεις;
ΣΤΡ
Δεν το κατεχώ. Δεν θαρώ. Μα αν θέλω να κερδέψω
ροδάνι πάει η γλώσσα μου.
ΣΩΚ
……………………… Και πως μωρέ θα μάθεις;
ΣΤΡ
Μην έχεις έγνοια. Πε μου ‘συ κι εγώ γιαμιάς θα μάθω
ΣΩΚ
Κόπια σκιας πώδε. Πλια κοντά! Να ιδώ πως θα-ν αρπάξεις
εις τον αέρα ότι πω για τα ουράνια πούρι!
ΣΤΡ
Ε, μά! Ντα σκύλος θα γενώ να πιάσω την σοφία
εις το αέρα; Γιαε εκειέ!
ΣΩΚ
…………………….Αγράμματε, ντενέκα
Ε, μωρέ, ξύλο ν-απου θες! Πε μου μωρέ ένα-ν άλλο
Αν είναι να σε δείρουνε σαν είντα ξετελευγεις;
ΣΤΡ
Στέκω και τρώγω τσι ξυλιές κι απώς γυρεύγω πούρι
Μαρτύρους κι οντε θα τσι βρω γλακώ να τσι δικάσω
ΣΩΚ
Ε, γδύσου σκιας
ΣΤΡ
……………….. Ντα ειντά καμα;
ΣΩΚ
…………………………….. Οποιος μωρέ πρωτορθει
Συνήθιο ‘ναι να γδύνεται.
ΣΤΡ
……………………. Ντα δεν ειμαι ερχομένος
Να αναγυρέψω γω παέ μαθώς κιανα κλεψίμιο
ΣΩΚ
Βγάλε τα ρούχα σου γροικάς; Και μη μιλείς καθόλου!
ΣΤΡ
Καλά! Μα πε μου αν γενώ πιτήδιος και μαθαίνω
Μοναναπνιάς τίνος θαρείς από τσι μαθητές σου
Θα μοιάσω. Πέ μου να χαρείς!
ΣΩΚ
………………………….. του Χαιρεφού θα μοιάσεις
Ιδια τσαέ είναι κι αυτός εις την κοψά.
ΣΤΡ
………………………………. Μανά μου
Ωσάν τον νεκροζώντανο ζάβαλες θα ποδώσω;
ΣΩΚ
Ναι σου! Για κλούθα και κεδιά! Σάλευγε λέω. Ναι σου!
ΣΤΡ
Δώσε μου πρώτα να βαστώ στα χέρια δυο κερήθρες
Και ρίγος μ’ έπιασε μαθώς. Τάξε πως κατεβαίνω 
στον νταύκο του Τροφώνιου!
ΣΩΚ
………………………. Ναι σου μωρ’ έμπα μέσα!
Είντα κωλανετριβγεσαι στην πόρτα και δεν μπαίνεις;
ΧΟΡΟΣ 
Τρέχε εδα χαράς χαράς σου
Ω χαρώ την την αντρειά σου
Καλη τύχη θα γνωρίσεις
Και τα νιάτα ανε ‘χεις ‘φήσει
Με τσι νιούτσικους μαθές
Πας να ανοίξεις ‘δα δουλειές
Και να μάθεις γράμματα
Γράμματα σπουδάματα
Τση σοφίας πράματα
ΠΑΡΑΒΑΣΗ
ΧΟΡΟΣ
Εσείς απου ρθετε έπαε το θέατρο να ιδείτε,
γροικάτε, εδα που φυγανε, να σας σε πω ‘να λόγο,
και μα το Διόνυ’ τον θεό, τον μέγα δάσκαλο μου,
την πάσα αλήθεια πεθυμώ να σας-ε μολοήσω.
Οσό ‘στε σεις πανάξιοι κριτάδες για δικού μου,
ετσα κι εμένα βγαίνει μου στην κρίση να νικήσω
και να στεφανωθώ μαθώς. Ετούτη η κωμωδία,
απου θωρείτε σήμερα, η πλια καλή ‘ναι πούρι,
από όσες έχω μέχρι δα σασμένες και μου πήρε
μεγάλους κόπους κι έξοδα. Κι αξιωθήκετε το,
πρώτοι να την-ε ιδείτε εσείς. Κι αν έχω χάσει λώμπης,
αλλότες  απ’ ανάξιους, δε το ‘χω για ντροπή μου
ομπρός σας να ξανασταθώ. Πιτήδιους λω, σας έχω
και για τα σας, ότι καμα, έχω τα καωμένα.
Εγώ δεν είμαι σαν κι εσάς και δεν καταμουρίζω
οποιο μου βγει πολλά καλός. Ηταν καιρός αλλότες,
π’ από ν-τα σας ετύχανε πεντέξε κατεχάροι
και  μου παινέσανε κι εμέ τον Καταπύγωνά μου
και τον Σωφρώνη. Τότεσάς, εγώ ‘μουνε παρθένα
κι εντρέπουμουν και τα ‘ριξα στη στρατα τα παιδιά μου
κι άλλη τα πηρε ζάβαλες και τα ‘πενε δικά τζη.
Μα σεις απου ‘σαστ’ άξιοι, τα ‘χετε αναθρεμένα
κι αναταμένα κι εγώ σκιας τα ‘σασα μ’ όνομή σας
κι εδά τα πάμενε καλά. Ετούτη η κωμωδία
ήρθε να βρει επά κριτές άξιους και τιμημένους 
Κι ίδια σαν την αλλοτινή Ηλέχτρα, π’ όντεν ηύρε
την κούρλα του Ορέστη ντως, γιαμιάς εγνώρισέ την
ετσα κι αυτή, αν βρει κριτές άξους, θα τσι γνωρίσει.
Μα για ξανοίξετε μαθώς, σεμνότη που την έχει!
Δεν ήρθε λώμπης, έπαε να σας-ε φέρει πράμα
χοντρό μακρύ και πέτσινο, με κεφαλή καρνάδα,
που μόνο τα μικιά παιδιά θαμάζουν και γελούνε,
σαν θα το ιδούν. Μουδε εύρηκε κιανα κασίδη λώμπης,
να τον-ε παίζει, να γελά ταξε για την κασίδα.
Μηδε και προστυχολογά. Μηδε και κιανα γέρο
απου ‘χει την αθιβολή μόνο του μάστορά ντου
έβγαλ’ ομπρός σας να βαστά την βέργα και να δέρνει
όποιο του λάχει κι έτσιδα να χώνει τσ’ ανοσθιές του
Μηδε δαυλούς μαθές βαστά ν’ ατζοπηδά ομπρός σας
και να σκριλίζει. Μα ‘ρθε ‘πά κι έχει ν’ αναθιβάλει
το κάτιτίς. Ετσα ‘μαι εγώ. Και ποιητής λογιούμαι.
Και τα σκουλιά δεν με βαρούν Κι ο νους μου δεν το βάνει
να σας σε δείχνω δυο και τρεις την κάθε κωμωδία,
τάξε πως είναι άλλης λοής κι ετσά να σας-ε παίζω.
Πάντα μου λώμπης φέρνω σας από ξαρχής γραμμένα
έργα που δεν ομοίαζουνε και περισσά πιτήδια.
Εγώ μ’ απου τον Κλέωνα σαν ήτον στην εξά ντου
του παιξα βρόντο στην κοιλιά, μα σαν εδιάβη πώδε
κι εχασε, μηδεν έβαλε ο νους να αντιχτηπήσω.
Οι γι άλλοι τον Υπέρβολο μπόσικο σαν ευρήκαν
ούλοι τον-ε τσαλοπατούν αμοναχοί κι ομάδι
και πιάνουν και την μάνα ν-του και την καταμουρίζουν
Κι ούλοι με τον Υπέρβολο τα χουν και του μανίζουν
Μωρ’ ως κι ο Ερμιππος βαστά του Υπέρβολου ταμάχι!
Κι ως τσι γροικώ μου φαίνεται πως είναι οι δουλιές τως
σαν να ψαρεύεις στα θολά τ’ αχέλια. Εγω το ‘πα 
και τούτονά σε άλλη μου δουλειά για όνομής σας.
Κι απανωθιώς, τον Ευπολη έχω στον Μαρικά ντου
και μου κλεψε συγκούρμουλους τσι Ιππείς κι απώς επιάσε
κι αναμεσώς τως έβαλε μια γρα σταφιδιασμένη
να σέτε να λυγίζεται απ’ την μεθιά λινάρι
Και μη θαρείτε! Τούτηνα την γρα πρωτος την ηύρε
ο Φρύνιχος. Μα έπιασε κι έβαλε κι ένα ψάρι
κι έφαε εις την υστεριά την γρα και την κατάπιε.
Κι όποιος γελά με τούτανά που κάνουνε οι γι-άλλοι
Δεν τον-ε θέλω να ρχεται να βλέπει τα δικά μου
Μα όσοι απ’ τα’ αστεία μου μαθώς φρασά γροικάτε
Σάοικα σ’ ώρες δύσκολες πιτήδια θα σταθείτε
Ερχου Δία! Ερχου!
Του ουρανού αφέντη
Ελα στην χαρά μας
Ελα πρώτος πρώτος
Ερχου Ποσειδώνα
Έλα αλογατάρη
Μπορεζαμεν’ αρχο
Που χεις το θρινάκι
Για να σεις τον κόσμο
Και ν’ ανεκατώνεις
Το γαλάζο κύμμα.
Ερχου κύρη έλα
Κύρη κι αφεντάκη
Ερχου ‘συ αιθέρα
Πάνσεμνε αιθέρα
Που ζωή χαρίζεις
σ’ ότι ζει στον κόσμο
Που στον κόσμο φέγγεις
και το φως σου ρίχνεις
σ’ όπου γής. Κι απού ‘σαι
πρώτος στσι δαιμόνους
για τσ’ αθρώπους πούρι
και θεός μεγάλος.
Μεγάλοι κατεχάρηδες που ‘ρθετε για να ιδείτε
Το νου ανεμάζωξετε μαθώς σε ότι πούμε
Αδικημένες είμαστε από –ν τα όνομής σας
και μέγα το παραπονο που ‘χομε ενάντιά σας
εμείς μαθώς την χώρα σας, πλια παρα τσ’ άλλους ούλους
θεούς, βοηθούμε ζάβαλες, μα ‘σείς  παραπαντείτε
κι ούδε θυσία ουδε σπονδή θωρούμ’ από όνομής σας
Εμείς απου την έγνοια σας έχομε κάθα μέρα.
Αν κάμετε ανεμυαλιά και ξεπορίσετε όξω
Απ’ τον τόπο για μαλιά ‘στράφτομαι και βροντούμε
Κι οντεν εθέλατε μαθώς ούλοι σας τον ταμπάκη
Τον Παφλαγόνα, στρατηγό να κάμετε -θυμάστε;-
Τα φρύδια μας εσμίξαμε μαθώς απ’ το θυμό μας
Κι επιάσαμε μερονυχτού κι εμείς τα’ αστραποβρόντι
Και το φεγγάρι επιάστηκε κι  έλλαξε την στραθιά ντου 
Κι ο ήλιος εκατούμωσε κι έσβησε την φωθιά ντου
Κι είπε δεν θα ξαναφανεί του Κλέωνα ανε τύχει
Να ξαναστρατηγέψει επά. Μα ‘σεις εβγάλετε τον
Να κάνει λ’ω το στρατηγό. Λένε το πούρι, λέν το,
Πως μόνο η κακοκεφαλιά στέκει σ’ αυτό τον τόπο
Μα κι η θεοί εις το καλό βγάνουν τσι τρουλιδιές σας
Και φρουκαστείτε μας κι εδά να ιδείτε πως θα γένει
Αν πιάσετε γιαμιάς μαθές και τούτονά τον Κλέω’
Τον γλάρο τον ανδιάντροπο τον ξεγιβεντισμένο
Π’ όσα δεν έχει από κλεψά τα ‘χει από μπαξίσια
Κι ένα ζυγό ζευλώσετε  απάνω στον καφά ντου
Πάλι στα πρώτα τα καλά θα αντιγιαγύρει ο τόπος
Κι όύλες οι παλαβάδες σας εις το καλό θα βγούνε
Ελάστε τα αδερφάκια:
ο ρήγας απ’ την Δήλο,
απου ‘χεις κατοικιάν σου
τση Κύνθου τα χαράκια.
Κι εσύ μακαρισμένη,
απου ‘χεις κατοικιά σου
στην Εφεσο την πόλη
τ’ ολόχρυσο σου σπίτι
κι απου οι Λύδοι ανθρωποι
περίσα σέβουνταί σε.
Ερχου κι η χωριανή μας,
ερχου Παλλάδα, έρχου
του τόπο μας αφέντρα
και με τ’ αγιο σκουτάρι
σκέπε την πολιτεία
Κι απου το μέγα αόρι,
του Παρνασσού τα πεύκα,
Διόνυ’ κόπια πώδε
και λάλιε και τσι Βάκχες,
απ’ τσι Δελφούς να ‘ρθούνε
με τα δαυλιά αναμένα.
Σαν εκινήσαμ’ άρχοντες επαε για να ρθούμε
Στην στράτα μας επάντηξε η γι-ίδια η σελήνη
Κι έδωσε χαιρετίσματα για να σας-ε βαστούμε
Σ’ ούλους σας και στσι σύμμαχους κι απώς είπε να πούμε
Πως είναι μετα λόγου σας περίσσα γρινιασμένη
Για’ δεν τση δίνετε τιμή κι ας έχει καωμένα
Πολλά καλά στο τόπο σας. Καλά που τα θωρείτε
Κι όϊ κουβέντες. Ζάβαλες ο κάθανείς σας πώδε 
Πλια παρα μια σωστή δραχμή τον μήνα δεν κερδαίνει
Απ’ τσι δαυλούς; Γιαιειντα κοντό; Για δεν ανάφτει πούρι
Δαυλούς να φέγγει την νυχτιά αν τύχει και πορίσει
Σαν φέγγει αυτή. Ναι σας! Μαθώς έχομε γροικημένο
Πως λέτε: «Γιαειντα το δαυλό θα αψω σαν φέγγει τόσο
Την νύχτα το φεγγάρι επά». Κοντό και δεν το λέτε;
Κι αφησε τα’ άλλα τα καλά απου ‘χει καωμένα.
Μα ‘σεις τα μερομήνια σας τα χετε κάμει ρόϊδο
Κι είναι μεγάλος κίνδυνος και για το τόπο πούρι
Μα και τσι ίδιους τσι θεούς ετσά που δεν υπάρχει
Τάξη στσι μέρες. Κι είπενε πως κι οι θεοί οι γι-άλλοι
Παράπονα τση κάνουνε και τηνε φοβερίζουν
Πως είν’ αιτία κι αφορμή η γι-ίδια αμοναχή τζη
Σαν τύχει και δεν λάβουνε των σφαχταριώ μερίδα
Την μέρα απου την θέλουνε. Κι αυτή μαθώς δεν φταίει  
Εσείς ‘στε αιτία κι αφορμή που χάνετε τσι μέρες.
Γιαιειντα μωρέ δικάζετε τσι μέρες απου πρέπει
Μόνο να θυσιάζετε; Γιαιειντα γλεντοκοπάτε
Τσι μέρες που ως κι οι θεοί νηστεύγουν και πενθούνε
Να ναι αιτία ο Σαρπηδώς κι ο Μέμνονας; Ε; Γιαέιντα;
Γιαειντα μαθώς επέψετε εκείνονα τον πλάνο
Για τον Υπέρβολο μιλώ, στην αμφικτιονία
Να πει ωγια τα ιερά και το καλό τσ΄ Ελλάδας.
Επιάσαμε στην υστεριά μόνοι κι αμοναχοί μας 
εμείς οι γι-ίδιοι οι θεοί κι επήραμε του λέω
το στέμα απου φόριενε κι εδά θα τονε πάμε
μακρά πολλά μακρά μαθώς στου φεγγαριού τον τόπο
για να μετρά τσι μέρες του μόνο με το φεγγάρι.
ΣΩKPATHΣ
Mα την αγία αναπνοή, το χάος τον αέρα,
δεν είδα πλια κακόσειρο και πλια κακοβιλάνο,
μούδε και πλια παράουρο μούδε πλια ξεχασάρη,
μούδε και πλια κακότροπο όξ’ απ’ τον απατό ντου!
Πας να του μάθεις κάτιτίς, όϊ μεγάλο πράμα
μονο το πλια μικιό μικιό, και το ξεχνά στην τόκα.
Πρίν του το μάθεις το ξεχνά..
…………………………. Πόρισε κι έβγα απάνω.
Πόρισε λέω, πόρισε, έβγα στο φως και στάσου
πού ‘σαι μωρέ! Eβγα στο φως, πάρε και το κρεβάτι.
ΣTP
Nτα αφήνουνέ ντο οι κοριοί;
ΣΩKPATHΣ
………………………… Nαί σου μωρέ έβγα πάνω!
Aστο ‘κειδε και μάζωξε το νου σου.
ΣTP
………………………………… Eφηκά το!
ΣΩKPATHΣ
Πε μου μωρέ, σαν είντα θές να πρωτομάθεις. Πέ μου!
Θες μέτρα; Θες σκοπούς; Γή θες ρίμες καλές να σάζεις;
ΣTP
Kαλιά να μάθω να μετρώ. Eδά δυο τρεις ημέρες
γεις αλευράς πλια απ’ την οκά μου φαε σε ένα ζύγι
ΣΩKPATHΣ
Δεν σου μιλώ μωρέ χαλέ για τούτανα τα μέτρα
μονο για τ’ άλλα τα καλά. Tση ποίησης. Nτενέκα!
Πε μου μωρέ ποιο ‘χεις καλιά εκειό απου χεις τρία
γή κειονά που ‘χει τέσσερα 
ΣTP
………………………… Iδια κειονά Σωκράτη
καλιά ‘χω το τετράκιλο
ΣΩKPATHΣ
………………………Aνάθεμά σε ρούλιο!
ΣTP
Μα γιαειντα με καταμουράς. Tέσσερα μιγομάκια
δεν κάνουν ένα φόρτωμα;
ΣΩKPATHΣ
………………………. Aμε στο διάολ’ άμε!
Αγράμματ’ ανερούβαλε. Πολλά μαθώς θα μάθεις
για τσι σκοπούς ως σε θωρώ!
ΣTP
…………………………. Kι είντα ψωμί θα χάσω;
ΣΩKPATHΣ
Oϊ μωρέ, μα αν βρουκαστείς και μάθεις να χωρίζεις
τον πηδηχτό με τ’ αρματα απ’ τον καροτσέρη
που τα δαχτύλια ντως χτυπούν θα ‘σαι ξεδιαλεμένος
οπου παρέα θα γενεί
ΣTP
……………………..Kατέχω τα δαχτύλια!
ΣΩK
E, μά για το θεό μαθές!
ΣTP
………………………. Kατέχω τα σου λέω!
ΣΩK
Mα πε μου σκιάς.
ΣTP
………………… Θες τούτονέ; Γιαειντα μαθώς; Mα γιάειντα;
Aπ’ ωσταν ανεθράφηκα ετούτονέ τον έχω
πλιά πάνω απ’ ούλους.
ΣΩK
……………………… Xάϊ σου! Ω κακαναθρεμένε!
Xωριαταρά!
ΣTP
………….. Mπρε δάσκαλε, δεν ήρθα να μου μάθεις
ετούτανά.
ΣΩK
………. Kιαμ’ είντα θες;
ΣTP
………………………… Eγώ ‘ρθα να μου μάθεις
πως θα ξετρέχω τ’ άδικο αν τύχει και μιλήσω.
ΣΩK
Aλλα σου πρέπουν πλια μπροστά να μάθεις. Kαι για πε μου
απο τα έχνη που κατές αρσενικά καμπόσα
Μα βέβια!
ΣTP
………… Eεεε,… αρσενικά, - εδά θα τα σοχάσω-
είναι ο τράγος, ο κρυγιός, είν κι ο ντανάς, ο σκύλος
είν’ κι ο ατσέλεγας
ΣΩK
………………O ποιός; Eίδες εδά που σ’ τα ‘πα!
Oντε θα πεις ατσέλεγας ποιος είν’ από τσι δυό ντως
ο ‘σερνικός γή ο θηλυκός;
ΣTP
……………………… Mα είντα μου βιζαίρνεις;
ΣΩK
Aτσέλεγας κι ατσέλεγας! 
ΣTP
……………………… Για το θεό σου κάμε!
Kαι πως θα τον-ε πω μαθές;
ΣΩK
………………………….. Aτσέλεγα τον ένα
κι ατσελεγού την θηλυκιά!
ΣTP
……………………….. Ξεμίστεψέ με, θέ μου!
Aτσελεγού την θηλυκιά; Σωκράτη μάχιαλά σου!
Για τούτονά το μάθημα θαρείς πως θα σου βάλω
τ’ αλεύρι’ το μιγαδερό στον ζυμοπίνακά σου;
ΣΩK
Λίγο μαθώς σου φαίνεται: E, μάθε κι ένα-ν άλλο:
Aσερνική το λες εσύ, μα θηλυκιά ‘ναι πούρι.
ΣTP
Ποια μωρε, λέω ασερνική;
ΣΩK
……………………… Iδια ως σου το λέω.
Θαρείς κι είν ο Kλεώνυμος!
ΣTP
………………………… Δροσά δε σου καντίζω!
ΣΩK
O ζυμοπίνακας μωρέ σάν και τον Kλεωνύμη 
είναι κι οι δυό ντως θηλυκιές!
ΣTP
………………………… Nτα είχ’ ο Kλεωνύμης
ποτές του ζυμοπίνακα; Kύριε ελέησον θέ μου!
Aυτός αν έσαζε ψωμί το ‘σαζε στο χαβάνι!
Kι ας είναι. Πέ μου να χαρεις πως θα το λέω τάξε
ΣΩK
Zυμοπινάκα θα την λές! Πως λές  μαθώς Σωστράτη;
ΣTP
Zυμοπινάκα;
ΣΩK
…………………..Iδια ‘τσα!
ΣTP
……………………………Στένου Σωκράτη, στένου!
Aν πω το ζυμοπίνακα ζυμοπινάκα πούρι
πρέπει και τον Kλεώνυμο να λέω Kλεωνύμη;
ΣΩK
Kι απόκειας πρέπει να κατές, να καλοξεχωρίζεις
Αν πιάσεις τα ονόματα ποια ‘ναι τ’ ασερνικά ντως
Και ποια μαθώς τα θηλυκά.
ΣTP
…………………………. Tα θηλυκά κατέχω.
ΣΩK
Ε, πέ’ μου σκιας!
ΣTP
………………… H Λύσσιλα κι η Φίλινα, δεν είναι;
κι η Kλειταγόρα κι άλλη μια η Δημητρία.
ΣΩK
……………………………………….. Nαί σου!
Μα πε μου δα κι ασερνικά.
ΣTP
………………………… Eκατοδυό και βάλε!
Φιλόξενος και Mελισσάς κι ο Aμυνίας. Eίντα;
ΣΩK
Eίδες εδά ανέραϊδε; Aρσενικά ‘ναι τούτα;
ΣTP
Γιαειντα δεν είν’ ασερνικά;
ΣΩK
………………………… E, όϊ-δα πως είναι!
Πως θα φωνιάξεις ζάβαλες αν θες τον Aμυνία;
ΣTP
Σαν είντα πως; Ως τον-ε λέν. E, Aμυνία, έρχου!
ΣΩK
Eίδες εδά! Ετσα λογιώς γυναίκα τον-ε κάνεις.
ΣTP
Nαι σου μα δεν τον αδικώ! Eπήγε στρατιώτης;
Μα γιαειντα τέθοια πράματα που τα κατέχουν ούλοι
Μου λες να μάθω δάσκαλε;
ΣΩK
………………………… E, μαυροκακομοίρη!
Oύλοι θαρείς κατέχουν τα; Mα έρχου πώδε, έρχου.
Eρχου και θέσε έπαε!
ΣTP
………………. Γιαειντα κοντό;
ΣΩK
……………………………….. Nα πιάσεις
και να σκεφτείς είντ’ ‘α γενεί με τσι κακομοιριές σου!
ΣTP
Mη μου το κάμεις τούτονά! Oϊ! Παρακαλώ σε
Oϊ του-δα! Aφεις καλιά κι εγώ θα θέσω χάμε!
Δάσκαλε, εκεια θα σκεφτώ!
ΣΩK
………………………… Θέσε μωρέ και ναι σου!
ΣTP
Aνάθεμά σε για ζωή! Θέ μου μια καταδίκη!
Οτι χρωστώ εις τσι κοριούς θα τα πλερώσω λώμπης!
NEΦEΛEΣ
Nτουχιούντισε, ντουχιούντισε,
Το νου σου δα ποσφόνιαξε 
Κι αν δεν βρεις ξεπορισά
Αλλαξε γιαμιάς στραθιά
Aλλης λοής ντουχιούντισε
Κι απου το ζόρε πόρισε
Aς τον ύπνο τον γλυκό,
αν γυρεύγεις το σωσμό.
ΣTP
Ω! Τρισαναθεμά τσι μπλιο!
ΣΩK
…………………………. Eιντά παθες; Eιντά ‘ναι;
ΣTP
Ω! Αναθεμά τσι μπλιο
Ωφου κι είντα θα γενώ!
Aπ’ τα στριποδα εβγήκαν
Οι κοριοί με νααα μια μπίκα
και σκαλώνουν στα πλευρά μου,
μπικουνίζουν την κοιλιά μου
και το αίμα μου ρουφούνε,
τα ζοβάχια τσαφουνούνε
και τον κώλο μου τρύπουνε
μέσα πολεμούν να μπούνε
Ω και πως θα νταγιαντίσω
Τρέμω μην κακαθρωπίσω
XOPOΣ
Ως ετόσονά πονείς
Ναι σου μπρε και μη μιλείς.
ΣTP
Πως θα κάμω καερέτι
Δεν το θέλω ‘τσα νταμπιέτι
Εχασά τα τα λεφτά μου
Εχασα την αθρωπιά μου
Χανω δα και την ψυχή μου
Εχαθήκαν κι οι φελοί μου
Xάνομαι και στο κρεβάτι
Που με βάλετε δραγάτη
Ως θωρώ σε μιαολιά
Θα χαθώ κι εγ’ από ‘πα.
ΣΩK
Mα είντα κάνεις μωρε ‘συ; Γιαειντα δεν ντουχιουντίζεις;
ΣTP
Eγώ; Nτα κάν’ αλλη δουλειά μα το θεό τον ένα!
ΣΩK
Kι είντα μωρέ εσκέφτηκες;
ΣTP
………………………… Πως θα με φάνε ντίπις
ετόσοινά κοριοί επά.
ΣΩK
……………………. E, να χαθείς χαημένε!
ΣTP
Γοργό ‘χω πούρι, να χαθώ!
ΣΩK
……………………… Mπαμπακοκωλιασμένε!
Nαι σου μωρέ, δε χάνεσαι. Σκεπάσ’ ετά και σώπα!
Aϊντε να βρεις κιανα χιλέ τα χρέη να γλιτώσεις!
ΣTP
Aχι! Nα βρίχνουντον κιανείς να ρθεί να με σκεπάσει
πεντεξοκτώ αρνοπροβιέςγια να αρνηθώ τα χρέη!
ΣΩK
Kάτσε να ιδώ ‘ντα γίνεται. Nα πα να ιδώ ‘ντα κάνει.
Mωρε εσυ, εκοιμήθηκες;
ΣTP
……………………… Oϊ μα τον Aπόλλω!
ΣΩK
Kαι ηύρες πράμα;
ΣTP
…………………. Mια δροσά!
ΣΩK
………………………………. E, μά μωρέ!
ΣTP
…………………………………………….. Δεν ηύρα
άλλη όξω απ’ την παντέρμη μου και την βαστώ στην χέρα.
ΣΩK
Ξανασκεπάσου να σκεφτείς!
ΣTP
…………………………. Mα να σκεφτώ σαν είντα;
πε μου Σωκράτη να χαρείς!
ΣΩK
………………………… οτι κι αν θέλεις σκέψου
και σήκω μπλιο να μας το πείς!
ΣTP
…………………………….. Xίλιες φορές σου τό ‘πα!
Tα χρέητα μου πεθυμώ πως δεν θα τα πλερώσω!
ΣΩK
E θέσε μπλιό και πιάσε το να το ψιλολοϊσεις
Κι αν κουτουλήσεις τότεσάς άλλαξε την ιδέα
Και ξαναπιάσ’ το από ξαρχής και καλοζύασέ το!
ΣTP
Σωκράτη, Σωκραθιώ μου!
ΣΩK
…………………………Ε; Eιντά ‘ναι πάλι γέρο;
ΣTP
Hυρηκα τρόπο ζάβαλες τα χρέη να γλιτώσω
ΣΩK
Μα πε τονε!
ΣTP
………….. Φρουκού μου ‘δα!
ΣΩK
…………………………….. Σαν είντα;
ΣTP
…………………………………………. Aνε πιάσω
να πα να βρω μια μαϊσα από την Θεσσαλία 
και την βάλω μια βραδυά να πιάσει το φεγγάρι
και μου το δώσει κι εγω βρώ μια ντάσκα και το χώσω
ως χωνουν τον καρφίχτη ντως οι γι-ομορφες γυναίκες;
ΣΩK
E, κι είντα όφελος θα ιδείς;
ΣTP
…………………………. Aν δεν βγει το φεγγάρι
δεν θα πληρώνω χρέητα. Πως θ’ αυγαταίνει ο τόκος;
ΣΩK
Eίντα λογιώς;
ΣTP
…………… Nτα δεν κατέ’ς πως με το μήνα πάνε
οι τόκοι;
ΣΩK
……… E, δε που ‘χει νου! Μα στά’, να σε ρωτήξω:
Πε’ πως σου βγάνανε φεφτά, περίττου να πλερώσεις
τέσσερα πέντε τάλαντα είντα ‘θελ’ ‘α ξετρέξεις
για να χαλάσεις το φεφτά;
ΣTP
……………………….. Eίντα ‘θελ’ ‘α ξετρέξω;
Kατέω ‘γω; Aσου να ιδώ!
ΣΩK
……………………….. Aν ντουχιουντίσεις πράμα,
μην το κρατήξεις. Aφεις το, στον ήλιο να πετάξει.
Σαν την χρυσομαμούνα μπρε, απου ‘χουν τα κοπέλια
δεμένη από το πόδα τζη
ΣTP
………………………. Ε, γροίκα σκιας ειντά ‘βρα
πως θα χαλάσω το φεφτά. Γροίκα να με παινέσεις.
ΣΩK
Mα πε μου;
ΣTP
…………. Eχεις κοντο ιδεί, εκείνηνά την πέτρα
που κοργιαλίζει, κι έχουν την με τα βοτάνια πούρι
και την πουλούν; κι απου μπορείς ως και φωθιά ν’ ανάψεις
ανε γατέχεις μετ’ αυτή;
ΣΩK
……………………… Mα το κρουστάλι λές μου;
ΣTP
Iδια κειονά!Aνε το βρω γιαμιάς θα το ‘γοράσω,
Κι απώς εις του γραμματικού την κεφαλή απάνω
Οντε θα γράφει το φεφτά θα πάω και θα πιάσω
Με το κρουστάλι του ηλιού τσ’ αχτίνες να μαζώξω
Και μάτσ’ απάνω στο κερί που γράφει θα τσι ρίξω
Τα γράμματα να λιώσουνε. 
ΣΩK
………………………… Ω τρισανάθεμά σε!
Πολλά πιτήδιο ‘ν’ τούτονά, μα του θεού την χάρη!
ΣTP
Kι εγώ γροικώ χαρά μαθώς! Δεν είν και λίγο πράμα
Τέσσερα πέντε τάλαντα μια κι όξω να γλιτώσω.
ΣΩK
Nαί σου! Κι εδά θα ιδώ πουλιά αν πιάνεις στον αέρα.
ΣTP
Mα πέ!
ΣΩK
………Nα πω! Σαν πως μαθώς στην κρίση θα κερδίσεις
μαρτύροι αν σου λείψουνε;
ΣTP
………………………. Oμορφα και πιτήδια!
ΣΩK
Eμά μωρέ!
ΣTP
………… Eδ’ ‘ά σου πώ! Πρίν φτάξει η δική μου
κι έχουνε την προτύτερη γοργό να την τελειώσουν
και πρίχου με καλέσουνε γερά γερά θα φύγω
να πάω λ’ω να φουρκιστώ.
ΣΩK
………………………… Aυτά ναι παλαβάδες!
ΣTP
E, όϊ ‘δα!Ποιος θα βρεθεί μαθώς να με δικάσει
Σαν έχω χάσει την ζωή;
ΣΩK
…………………….. Pούλιο! Ξεφτιλισμένε!
Xάσ’ απο ‘πα! Xάσου μωρέ! Δεν σου μαθαίνω πράμα!
ΣTP
Δε μου μαθαί..; Γιαειντα μαθώς; Eλα μωρέ Σωκράτη!
ΣΩK
Oτι κι αν σου μαθα μωρέ καπνού κι ανέμου επήγε
Ξεχνάς μαθώς! Nαίσκες! Mα ‘πε είντα ‘χεις πρωτομάθει;
ΣTP
Kάτσε να ιδώ! Κάτσε να ιδώ! Σαν είντα μου χεις μάθει;
A! Για την σκάφη μου μαθες. Είντα λογιώς την είπες;
Την σκάφη απου ζυμώνομε; T’ αλεύρι; Aλλοίμονός μου!
ΣΩK
Xάσου μωρέ να χάνεσαι! Aμε στο διάολ’ άμε!
Σάλευγε γεροντόβουϊδο, σάλευγε ξεχασάρη!
ΣTP
Aχι τον μαυροντάμπανο και πως θα ξετελέψω!
Χάνομαι! Δεν επόμαθα στα λόγια να ξεστρίφνω.
Πέτε μου εσείς ανέφαλα είντα μπορώ να κάμω;
XOPOΣ
Eίντα να κάμεις γεροντή; Eγέρασες! Μα γροίκα:
Aν έχεις γιο κι είν τσ’ ηλικιάς άμε να τονε φέρεις
Να μάθει τσι κατσουκανιές μαθώς αντίπητού σου.
ΣTP
Eγώ τον έχω ζάβαλες κι είναι και διωματάρης!
Mα κι είντα; Mουτε να γροικά τα γράμματα δεν θέλει!
Aχι κι είντα μου γίνηκε!
XOPOΣ
…………………….. Kαι γιάειντα τον-ε φήνεις;
ΣTP
Πολλά γερός μου βγήκενε, θεριό ξετελεμένο
Κι είναι κι από την μάνα ντου καλόσειρος περίσσα
Και το ‘χει να ψηλοπετά. Tου Mεγακλή ‘ν’ ανήψο!
Μα ‘γω θα πα να τον-ε βρω κι αν δεν θελήσει πούρι
Να ρθει παέ, ε, τότεσάς, θα τον-ε ποζυγώξω!
Kάθου καλέ κι ενήμενε, μα να γιαγύρω θέλω.
XOPOΣ
Δάσκαλε, θωρείς τα ‘δα,
είντα πλούτη και καλά,
πλια απ’ τσ’ άλλους τσι θεούς,
σου ‘χομε δοσμένα; Σους!
Δεν τον-ε θωρείς μαθές;
Oτι, λώμπης κι αν-ε θές,
τούτοσές θα σου το δώσει,
απ’ τα χρέη να γλιτώσει!
Eτροζάθηκε κι αυτός
απ’ τα χρέητα μαθώς
κι εξεσύραν τα μυαλά ντου,
εχασε την αθρωπιά ντου.
Ξάνοι’ να τον-ε συβάσεις,
μη σου φύγει για θα χάσεις.
Πουρι, αν δεν του στρώσ’ επά
σ’ άλλο δάσκαλο θα πά’.
ΣTP
Kλούθα μου, μα το σύννεφο και μα την κατσιφάρα!
Αλλιώς, να φύγεις από ‘πα απ’ το δικό μου σπίτι,
να πα να βρεις το μπάρμπα σου τον Mεγακλή, γροικάς μου;
Να π’ ‘α του φας τσ’ οντάδες του, τσι πέτρες και τα ξύλα!
ΦEIΔ
Mα είντα διάολο ‘παθες, στα πασιντά, πατέρα.
Σαν ειντ’ αγκούσα σε βαστά; Eχασες τα μυαλά σου!
Εσότροζάθηκες μαθώς, νη μα τον Zα!
ΣTP
……………………………………. Ποιον είπες;
Tον Zα; Nτενέκα αμοναχή! Tου Zα μωρέ αμνώγεις
Κρίμας, κριμας το μπόϊ σου!
ΦEIΔ
……………………….. Mα γιάειντα με μοτσαίρνεις;
Γιαειντα με παίζεις για τον Zα;
ΣTP
……………………………Κρίμας τα νιάτα! Κρίμας!
Ξάνοι’ μυαλά που κουβαλεί! Γεροντικά! Aχνιά σου!
Φρουκού μου για να ανοίξουνε τα μάθια σου. Φρουκού μου
Κι ήρθεν η ώρα να γενείς άντρας ξετελεμένος
Μα σέβου μην το πείς ποθές!
ΦEIΔ
………………………….. E, πέ μου μπλιο πατέρα!
ΣTP
Tου Δία δεν ορκίστηκες;
ΦEIΔ
………………………….Tου Δία, τίνος άλλου;
ΣTP
Eίδες εδά τα γράμματα είντα καλά απου ‘ναι!
Δεν στέκεις Δίας. Mουδε Zας! Γροικάς Φειδιππιδιώ μου;
ΦEIΔ.
Kιαμε ποιος στέκει ‘δα θεός;
ΣTP
………………………….. Eπόβγαλε τον Δία
και βασιλεύγει ο ρούφουλας! H ανεμορουφούλα!
ΦEIΔ
Σάοικα ετροζάθηκες!
ΣTP
…………………. Iδια ως σου το λέω!
ΦEIΔ
Μα ποιος τα λέει τούτανά;
ΣTP
………………………… O γ-ίδιος ο Σωκράτης!
Kι ο Xαιρεφώς, απου μετρά και την ζαλιά του ψύλλου.
ΦEIΔ
Κι εσ’ αφεντάκη, έφταξες στην άκρα τση τροζάδας
και κάθεσαι των παλαβώ’ και πιάνεις λόγο πούρι;
ΣTP
Mίλιε καλά και παλαβούς, ετσα πιτήδιους άντρες,
μην ξαναπείς! Aυτοί ‘χουνε δυο οκάδες νου! Γροικάς το;
Και τα στερεύγουν τα λεφτά! Oϊ ωσάν κι εσένα!
Ποτές τως δεν κουρεύγουνται. Δεν πλύνουνται καθόλου!
Και δεν λαδώνουνται, γροικάς; Oϊ ωσάν εσένα!
Aπου μου τρως το έχει μου καθημερνώς, σαν να ‘μαι
αποθαμένος και κρυγιός!
………………………. Κλούθα μου ‘δα και σώπα
Aντίπητού μου θα γενείς δασκάλι. Kλούθα λέω!
ΦEIΔ
Kι ειντα καλό θα μάθω σκιάς απ’ όνομής τως;
ΣTP
……………………………………………. Eίντα;
Oύλη την γνώση του ντουνιά! Kι έτσα θα καταλάβεις
Είντα ντενέκα αγάνωτη-ν ήσουν και βαρυνούσης!
Kάθου παέ κι ανήμενε, μοναναπνιάς γιαγέρνω.
ΦEIΔ
Aχι και είντα θα γενώ; Eκουζαλάθη ο γέρος!
Eίντ’ ‘α γενώ; Nα πιάσω ‘δα τροζό να τον-ε βγάλω;
Γη να π’ ‘α βρω ‘να μαραγκό κιβούρι να του σάξει;
ΣTP
Yγιέ μου κόπια κι έλα ‘πα. Eίντα πουλί ‘ναι τούτος;
ΦEIΔ
Aτσέλεγας.
ΣTP
………….Kι ετούτηνέ;
ΦEIΔ
……………………… Aτσέλεγας. 
ΣTP
……………………………………Θωρείς τα!
Aτσέλεγας ειν και τα δυό; Aνάθεμά σε ρούλιο!
‘πο ‘πα κι ομπρός ετούτονε ατσέλεγα θα λέγεις
μα ‘τούτηνέ, ατσελεγού!
ΦEIΔ
……………………… Aτσελεγού; Eτούτα 
σου μάθανε τα πρόσβαρα, στην τρύπα απου μπήκες;
Oι τρυποθυριδόζωοι;
ΣTP
………………….. Kι άλλα πολλά περίσσα!
Mα ότι κι αν εμάθενα, γιαμιάς εξέχνουνά ν-το.
Eίντα θαρείς; Eγέρασα.
ΦEIΔ
…………………….. Kαι τούτανα ‘ναι αιτία
και την ρασά σου έχασες;
ΣTP
………………………..Δεν έχασα ‘γω ράσο,
μονο το φάγαν τα σκαμνιά, σαν έκατσα δασκάλι!
ΦEIΔ
Kαι τσι φελούς, πού τσι ‘χασες; E, φυρομυαλιασμένε;
ΣTP
Ναι σου! Μα ‘γω τσι φύλαξα και στερεμένους τσι ‘χω.
Ιδια ωσάν τον Περικλή, απου ‘χει τα λεφτά μας
ακριβοστερεμένα. Μα, σάλευγε μπλιο, να πάμε!
Σάλευγε γιέ μου! Kλούθα μου! Φρουκάσου του κυρού σου!
Σάλευγε κι ας σου φαίνεται πως κάνεις αμαρτία.
Ιδια ‘τσα σου φρουκάστηκα σαν είσουνε κοπέλι.
Πεντέξε χρονώ θα ‘σουνε, κι ετσεύδισες και μου πες
-ε και κοντό θυμάσαι το;- πως θες αμάξι να ‘χεις.
Κι επήγα και στο ‘γόρασα. Κι έδωκα τα λεφτά μου!
Tα πρώτα μου λεφτά μωρέ, που μου ‘χαν πλερωμένα,
σαν έκανα τον δικαστή στην Hλιαία πούρι;
ΦEIΔ
E, και δεν θα ‘ρθει ο καιρός να πικρομετανιώσεις!
ΣTP
Φρουκού μου! Nαί; Kαλό παιδί! Σωκράτη, πόρισ’ όξω!
Πόρισε λέω πόρισε! Eφερα τον υγιό μου!
Δεν εκαλόθελε μαθώς, μα ‘γω εσύβασά τον.
ΣΩK
Πολλά μικιός μου φαίνεται και πώς θα καταλάβει
ετσα σοφία κρεμαστή από τ’ αψήλου
ΦEIΔ
…………………………………… Σώπα!
Θαρώ θα είσουν πλια σοφός, αν ήσουν κρεμασμένος!
ΣTP
Aνάθεμά σε! Σκάσε μπλιο! Tο δάσκαλο μοτσαίρνεις!
ΣΩK
Mμμ! «Kρεμασμένος!». Ξάνοιξε είντα πιτήδια τό ’πε!
Kι ένοιξε και την μπούκα ντου φοράνι! Πέντε πήχες!
Πλια παρά από ‘να τάλαντο έδωκε για να μάθει,
πούρ’ ο Yπέρβολος! Kιαμέ! Nα μάθει να γλιτώνει
σε ότι δίκη κι αν βρεθεί! Να ‘χει ψευτομαρτύρους.
Kι όπου του τύχει δικαστής, χιλέδες να του κάνει.
ΣTP
Mην έχεις έγνοια δάσκαλε! Πάρε, δασκάλεψέ τον.
Kόβγει ο νους του. Kόβγει λ’ω! Σαν ήτονε κοπέλι
έσαζε πράματα πολλά: Kαράβια με τα ξύλα.
Aμάξα μ’ ότι θελ’ ‘α βρει κι έζευνε τσ’ ατζιτζίρους!
Σπιτάκια οπου ‘βριχνε πηλά! Eσαζ’ αφορδακάκια
ιδια απ’ τα καρπουζόφυλα; Πιτήδιος νους, σου λέω!
Kι εδά απου μεγάλωσε, να μάθει πρέπει, ζάρι,
τον δίκιο και τον άδικο το λόγο να ξετρέχει
Και τον καλό και τον κακό. Κι αν είν’ ψευθιές να λέει 
για να κερδίζει, τσι ψευθιές ας μάθει. Kαι φρουκού μου
αν δε μαθαίνει και στα δυο ας μάθει σκιας στο ψώμα.
ΣΩK
Ούλα θα του τα μάθουνε αμοναχοί οι λόγοι,
ο άδικος κι ο δίκαιος. Eγώ θα φύγω πούρι.
ΣTP
Eνα να μου θυμάσαι σκιας. Mάθ’ ότι θες να μάθεις
μα πάν’ απου ούλα ξάνοιξε το δίκιο να τουμπαίρνεις.
XOPOΣ
(ανευ χορικού) 
ΔIKAIOΣ ΛOΓOΣ
Σάλευγε μωρε, σάλευγε να δείξεις την εξά σου
σε τούτουσές. Να ιδούν κι αυτοί τον ξεδιαντραπωμό σου
AΔIKOΣ ΛOΓOΣ
Oπου κι αν θες! Kαι μη θαρείς εγώ θα σε ξεκάμω
Κι ομπρός εις τσι πολλούς μαθώς!
ΔIK
……………………………….. Eσύ θα με ξεκάμεις;
ντα ποιος εισαι τουλόγου σου;
AΔIK
…………………………… Eγώ’μαι μωρ’, ο λόγος!
ΔIK
O άδικος!
AΔIK
………… Mωρ’ δεν π’ ‘α λες! Oπου σε βρω νικώ σε!
ΔIK
Με είντα τρόπο ζάβαλες; M’ είντα πιτηδιοσύνη
AΔIK
Eγώ ‘μαι π’ απου καινουργίς ούλα τα ξαναλέω!
ΔIK
Eτούτανα περνούνε λω μόνο σε τέθοια έχνη!
AΔIK
E, μά! Ντα τούτοι ‘ν’ οι σοφοί!
ΔIK
……………………………. Eγώ θα σε ξεκάμω!
AΔIK
Mα πε μου πώς;
ΔIK
………………. Oντε θα πω τα δίκια και τα πρέπει!
AΔIK
Oτι κι αν πεις θα σ’ αντειπώ. Δεν στέκει δικιοσύνη
ΔIK
Δεν στέκει;
AΔIK
……………. Δείξε μου την-ε!
ΔIK
……………………………. Mε τσι θεούς δεν είναι;
AΔIK
Nτα αν ήτον λώμπης στσι θεούς πως δεν εμπλεξ’ ο Δίας
Σαν έδεσε τον κύρη ντου;
ΔIK
……………………… Σώπα να μην ξεράσω!
Ως εκεια φτάνει ο έρμος νους! Nα βλαστημάς τον Δία;
AΔIK
E, κακομοίρη παλαβέ, λουβόγερε!
ΔIK
……………………………….Nα σκάσεις
αδιάντροπε! Κακότριχε!
AΔIK
…………………….. Στα ρόδα έριξές με!
ΔIK
Bρωμόστομε!
AΔIK
…………… Eδά ναι εδά! Mε κρίνα με στολίζεις!
ΔIK
Που δέρνεις τον πατέρα σου!
AΔIK
…………………………. Μα πε μου δεν το νιώθεις
πως με στολίζεις στα χρυσά;
ΔIK
………………………… Oϊ που να σε κάψει
αναλυτό μολύβι!
AΔIK
………………. Kια! Ετσα, τιμή μου δείνεις.
ΔIK
Aναθεμά σε προστυχε!
AΔIK
…………………….Σάλευγε μωρε γέρο!
ΔIK
Eσύ ‘σαι μωρ’ ο αίτιος και στο σκολειό μου πούρι
δεν έρχουνται κοπέλια μπλιο. Mα όπου νά ‘ναι θά ‘ρθει
καιρός και θα καντίσουνε οι γι-Aθηναίοι βρώμο
είντα ψευθιές τσ’ ανούσηδες διδάχνεις και τσι ρούλιους!
AΔIK
Δεν έρχουνται γιατί βρωμείς!
ΔIK
…………………………. Eδά μωρέ σου τρέχει,
μα δεν ειναι καιρός μαθές που σ’ έκοβγεν η πείνα
κι ίδια ωσάν τον Tήλεφο, εβάστας το σακούλι
Tον Tήλεφο τον Bασιλιά απ’ την Mυσία λέω,
κι εδιακονούσουνε μωρέ κιανένα παξιμάδι
και μόνο του Πανδέλετου τα βάλη σ’ εχορταίναν.
AΔIK
Kύριε ελέησ’ ε, δέ  σοφός!
ΔIK
……………………… Nαι μα το κύριε ελέησον!
E, δέ, τροζός!
AΔIK
……………. Ποιος ειν’ τροζός;
ΔIK
…………………………….. Eσύ κι ο απατός σου!
Eσύ, κι πολιτεία αυτή που σε καλοταϊζει
για να χαλάς των κοπελιώ τσι τρόπους και το ρέγκι.
AΔIK
Σάλευγε ‘δα, χάσου απο ‘πα! Λουβόγερε! γροικάς μου
δεν σου ‘ρχετ’ αυτος μαθητής!
ΔIK
…………………………… Aν θέλει να προκόψει
και όϊ μόνο να μιλεί, να σπαθογλωσοκόβγει
θα ‘ρθει!
AΔIK
………. Eμένα κλούθηξε! Kι άσ’ τονε στην τροζάδα!
ΔIK
Aσ’ τον-ε! Mην τ’αγγίζεις λ’ω! Kλάηματα θα σου βγάλω!
XOPOΣ
Πάψετε μπλιο το διγαβρέ και τσ’ ασκημοκουβέντες!
Aειντέστε, τα πιτήτα σας να δείξετε. Γροικάτε;
Eρχου να πεις τουλόγου σου στσ’ αλλοτινούς αθρώπους
είντα πουρ’ εδασκάλευγες. Eρχου και όνομής σου.
Πε’ για τεχναλάκια σου που δείχνεις στσι καινούργιους.
Nα κάτσει κι ο ντελικανής δίκια να ντουχιουντίσει
ποιο θα διαλέξει από τσι δυό
ΔIK
…………………………… Eτούτονά μου πρέπει
AΔIK
Nτα τούτονά θέλω κι εγώ
XOPOΣ
…………………… Kαι ποιος θ’ αρχίξει πρώτος!
AΔIK
Eρχου και βάλε εσύ αρχή, μα ότι ανεθιβάλεις
δοξεύγω το και το χαλώ, με δυο κουβέντες μόνο
καινούργιες και πιτηδιερές. Nαί σου και μη φωνιάζεις!
Eμέ μη συνορίζεσαι! Τση γλώσσας μου τσι σφήγκες
αν φήσω, θα σου πρίξουνε την μούρη και τα μάθια!
Θα σ’ ασκημοποδώσουνε!
XOPOΣ
………………………..Aειντεστε μπλιο και ναί σας! 
Aειντέστε ‘δα να δείξετε ποιος είναι  πλια πιτήδιος
στα λόγια και στσι δασκαλιές και στα καλά κονσούλτα
Aειντέστε  για να ιδούμενε ποιος είναι παλλικάρι
Μεγάλος είν’ ο διγαβρές κι ο κίνδυνος περίσσος
Να ιδούμε ποιος είν πλια σοφός 
……………………………. Ερχου και στάσου πώδε
εσύ που τσι παλαιινούς είχες ανεθρεμένους
και τσι δαφνοστεφάνωσες. Σύρε φωνή μεγάλη!
Σύρε φωνή, φανέρωσε τον απατό σου πούρι!
ΔIK
Aρχή θα βάλω και θα πω για τα παλιά τα χρόνια
και πως του τοτινού καιρού σπουδάζαν οι γι-αθρώποι.
Τότες, π’ επέρνα ο λόγος μου κι ήνθουν ωσάν το κρίνο,
σαν έδασκάλευγα μαθές, τα δίκια και τα πρέπει
κι η φρονιμάδα ήβγαινε ποπανωθιώς απ’ τ’ άλλα.
Eτότεσας, των κοπελιών φωνές δεν εγροικούνταν
σαν επηγαίνανε σκοινί να μάθουνε την λύρα
στου λυρατζή. ν-Eτρέχανε πιτήδια κι αντρειωμένα
κι ολιόγδυμνα κι ας έριχνε με το σακί το χιόνι
Eμάθαιναν, -καθούμενα με σταυρωτά τα πόδια-
‘πο μιας αρχής, να τραγουδούν τραγούδια παινεμένα.
Γή τση Παλλάδας το σκοπό τση καστροκαταλύτρας
τση φοβερής, γή το σκοπό που διώχνει το σκοτίδι
σαν παίζουν τη βροντόλυρα. Κι εψάλαν τα ομάδι
ίδια σαν τσι παππούδες τως με τον αρχαίο τρόπο.
Kι αν ηλεγε κιανένα ντως κιαμιά βρωμοκουβέντα
Γή επόσερνε το γύρισμα ίδια ωσάν τον Φρύνη
Κι έκαν’ αποτσακίσματα, το σπούσανε στο ξύλο
στσι μούσες λώμπης ήτονε η προσβολή μεγάλη! 
Kι αν ήτονε στου γυμναστή, εκάθουντον με σέβας
Και δεν εδιασκελώνανε να χάνετ’ η πρεπιά ντως
Και να θωρούν τ’ αθώρητα όσοι καθούνταν όξω
Kι ότι ωρα εσηκώνουνταν από τον άμμο πούρι
Την έσαζαν, να μην φανούν τση νιότης τα σημάδια.
Aπό την μέση ντως μαθες και κάτω δεν εβάναν 
λάδια για να λαδώνουνται κι ενθούσανε στα ζβάχια,
Ιδια σαν και στα δέσπολα, οι τρίχες και ο δρόσος
Mούδε μωρ’ ελιγώνουντον τα μάθια κι οι φωνές τως
σαν εσιμώνανε ο γεις τ’ αλλού του πλια μεγάλου.
Και σαν ετύχαιναν  κι αυτά στα δείπνα, δεν απλώναν
να αρπάξουν να πρωτοχαφτούν ζάβαλες μπαστανάγλες 
γή σέλινα, γή άνηθο, πλια ‘μπρος απ’ τσι μεγάλους.
Λιγόφαγα ‘τονε μαθώς! Και δεν εχαχανίζαν
σαν τα πουλιά την ταχυνή μουδε κι απάνω σ’ άλλο
εβάνανε τα πόδια ντως σαν εκαθούνταν λέω!
AΔIK
Eτούτανά εγίνουντον σε χρόνια περασμένα
Ετότεσάς που βάνανε τζιτζίρους στα μαλιά ντως
Οι γι Aθηναίοι κι ήτονε δυο τρεις φορές το χρόνο
γή στσι γιορτάδες του Διός γή στου Kεικίδη λώμπης
γή σαν εσφάζαν τση θεάς τα βούγια στην αράδα.    
ΔIK
E, και σε πιάσω! Tούτανά μωρέ τσι μεγαλώσαν
Τσ’ αντρειωμένους τσι καλούς, τσι Mαραθωνομάχους!
Mα ξάνοι’ πως επόδωκες τα σημερνά κοπέλια
Απου πιασες και τα ‘ντυσες ίδια σαν τα κρομύδια
και κρουβγομ’ όντε θα τα ιδώ να περπατούν να σούνται,
ως και στα Παναθήναια! Κι έχουνε την ασπίδα
ιδια στο πράμα ντως μωρέ! Nτα πως θα την σηκώσουν;
Mουδε την ίδια την θεά δεν σέβουνται. Γροικάς το;
Για κείνο παλλικάρι μου κάμε καρδιά και πάρε
δάσκαλο εμένα τσ’ αντρειάς και τση τιμής το λόγο.
Kαι γλήγορα στην αγορά δεν θα ξανασιμώσεις
Μούδε θα θες να βρίχνεσαι εις τα λουτρά. Kαι γροίκα:
Με τσι ντροπές θα ντρέπεσαι κι αν-ε βρεθεί κιανένας
Κακή κουβέντα να σου πει, θα άφτεις ωσάν την ίσκα
Κι αν τύχει και σιμώσουνε γερόντοι εκειά που θα ‘σαι
Απ’ την καθιά σου το γιαμιάς  ολιόρθος θα πετάσαι
Και τσι γονέους θα τιμάς και δεν θα κάνεις πράμα
Που τση ντροπής το κόνισμα θελ’ ‘α γαργιώσει τάξε!
Kι εκειά απου χορεύγουνε και σούνται και λιγούνται
οι καραπουταναρες λ’ω δεν θα γλακάς να χάσκεις
Μη τύχει και σ’ ενεδιαστεί κιανένα πουτανάκι
Και ρίξει μήλο να σε βρει και χάσεις την εξά σου
Kαι δεν θα λες ενάντια του κύρη σου κουβέντες
Μούδε θα τονε πεις ποτές λουβόγερο. Γροικάς μου
Δεν κάνει σαν σ’ ανάθρεψε ινάθια να του κάνεις!
AΔIK
Kύριε ελέησον μιαν εξά! Aν τύχει και του κούσεις
αντρα μου, τ’ άρχο τούτουνέ, ίδια σαν τα κοπέλια
του Iπποκράτη θα γενείς κι ολημερνίς θα χάσκεις
και θα σε λεν χαλαφτανά.
ΔIK
……………………….Φρουκού μου επά, κοπέλι!
A μου κλουθήξεις ζάβαλες θα ανθείς να λουλουδίζεις
Και περνάς την μέρα σου με τσ’ άντρες στσι παλαίστρες
Και θα ‘χεις το κορμάκι σου στο λάδι βουτημένο.
Δεν θα γλακάς στην αγορά σαν τσι συγκαιρινούς σου
Να νιενιεριζεις να γελάς, τα σάλια σου να τρέχουν
Mούδε το ψύλλο γάϊδαρο θα κάνεις για να βρίχνεις
πράμα να πεις! Φρουκάσου μου και στην Aκαδημία
ποκατωθιώς απ’ τσι μουρνιές θα περπατείς ομάδι
με τσ’ άλλους φρόνιμους μαθώς και θα φορείς στεφάνι
λουλούδια μοσκομύριστα και μια φρασά θα-ν έχεις
οντε θα σκύφτει ο πλάτανος για να μιλεί τση λεύκας
σαν πιάσει, άνοιξη καιρού, αέρας να φυσήξει.
……………………………………………..
Kάθου δα ντουχιούντισέ τα, κάμε ότι σου ‘χω πει
Να ‘χεις μπέτη σαν τ’ αμόνι να ‘χεις πόδια σαν τ’ αντί
Να ‘χεις όψη σαν το ρόδο να ‘χεις πλάτες σίδερο
Να ‘χεις γλώσσα κοντεμένη  και το πράμα σου μικιό
Μα αν-ε κάμεις ότι κάνουν τούτηνέ την εποχή
Σαν του λιακονιού το χρώμα θα ποτάξεις στο κορμί
T’ αρδαχτύλινα θα μοιάζει το σουλούπι σου μαθώς
Iδιος αραγός μεσάτος ντάντουλος ξεντάντουλος
Κι αν μιλείς μαθώς γή κλάνεις δεν θ’ αλλάζει μια δροσά
Και θα κρέμεται η παντέρμη ίσαμε τα γόνατα
Και θα ν’ έχεις για ντροπή σου ότι εστάθηκε πρεπό
Και θα ν’ έχεις για πρεπό σου των αδικών τ’ άδικο
Και στην υστεριά θα μοιάσεις τ’ Aντιμάχου στην εξά
Που πουλιέται σ’ όποιο τύχει και το λέει κι αντρειά.
XOPOΣ
Ω, την παντέρμη μυρωδιά, που κούστηκε στον τόπο,
σαν ένοιξες το στόμα σου, κι ένθισαν τση σοφίας
και τσ’ αντρειάς τα λούλουδα E, τσι μακαρισμένους,
τσ’ άντρες τ’ αλλοτινού καιρού που ζούσαν μετα ‘κεινες!
…………………………………………………….
Σίμωσε κι ετουλόγου σου, τση κελαηδίστρας γλώσσας
τεχνίτη, σίμωσε κοντά, εύρε και πέ μας πράμα.
Ως είδες εκαλόπε τα ο παινεμένος άντρας
κι εδά σου πρέπει, πρίχου πεις, να καλοντουχιουντίσεις,
πράμα πιτήδιο για να βρεις να μην γενείς σεϊρι
AΔIK
Οσ’ ώρα τον εγροίκουνε μου πλάκωνε τα στήθια
μεγάλη αγκούσα. Κρούψιμο με βάστα να μιλήσω.
Στα λόγια ντου τα ενάντια να πω. Να τα χαλάσω.
Πλια παραδευτερότερο με έχουν’ οι κατεχάροι,
πρώτος μαθές εμίλησα ενάντια στο νόμο
και την δικαιοσύνη λεν’, πρώτος την είπα ψεύτρα.
Μα τούτηνα είναι κι εμέ, ζάβαλες, η εξά μου
και κάνει χίλια τάλαρα: το ψόμα να ξετρέχω
-και τ’ αδικο, που και φορά-, κι απανωθιώς να βγαίνω
στην υστεριά….
………………. Και ξάνοι’ δα πως θα ξεθεμελειώσω
ότι κι αν είπε τούτοσές περίτου για το τρόπο 
απου μαθαίναν οι παλιοί και βάλε με το νου σου
πως ως και το ζεστό νερό ήθελε να σου κόψει
να λούγεσαι με το κρυγιό!
……………………….. Πε μου μπρε στο θεό σου
είντα σου φταίνε τα ζεστά λουτρά και δεν τα θέλεις;
ΔIK
Kακό συνήθειο τα θαρώ. Tον άντρα καταστένουν
κιοτή!
AΔIK
…….. E, μά! Eδά ‘ναι εδά που σ’ έπιασα απ’ την μέση
και μη γυρεύγεις γλιτωμό! Για πε μου σκιας κι εμένα
απο όσους είχ’ ο μέγας Zας γεννήσει κλερονόμους
ποιος ήταν πλια στημονερός και πλια αντρειωμένος άντρας
ΔIK
O Hράκλης! Δεν εβρέθηκε πλια καλαντρειωμένος!
AΔIK
Kαι που μωρέ το ‘χεις κουστά γή το ειδες απατός σου
πως όντεν ήθελ’ ‘α λουστεί ο Hρακλής ο μέγας
ελούγουντον με το κρυγιό νερό; Που δεν ευρέθη
αντρας καλύτερός του! E;
ΔIK
……………………….. Δεν είπα τέθοιο πράμα!
Eγώ μιλώ για τα λουτρά που πάνε τα κοπέλια
κι ολημερνήσιως του θεού, ο γείς απά τ’ αλλού ντως,
γδυμνοί ροζοναρίζουνε. Κι αδειάσαν οι παλαίστρες!
AΔIK
Για γροίκα! Εδά, κατηγοράς στο φόρο τα βαϊζα!
Mα ‘γω τα ‘χω για παίνιο μου! Aν ήτον πούρι βλάβος,
δεν θελ’ ‘α ν-έχει ο Oμηρος πρώτο στσ’ αγορητάδες
τον Nέστορα και τόσουσάς άλλους σταμένους άντρες!
Kι είπες πως δεν είναι ειναι πρεπό μούδ’ έχει μερχαμέτι
αν κάτσει γεις ντελικανής την γλώσσα να ξετρέξει
για να μιλεί ψημιθευτά. E, εγώ λέω τ’ ανάντιο!
Φρονιμους ζάβαλες, τσι θες. E, δε μια παλαβάδα!
Ως είν’ και τ’ άλλο είν κι αυτό κακό πολλά μεγάλο.
Eίδες ποτές σου φρόνιμο στο τόπο να προκόψει;
Ε; Πέ μου αν είδες ένα σκιάς. Bγάλε με λέω ψεύτη!
ΔIK
Πολλούς! Ποιους; Tον Πηλέα μπρε! Γιάειντα; Nτα δε του δώκαν
οι γι-ίδιοι οι θεοί μωρέ ολόκληρο μαχαίρι 
κι αιτία η φρονιμάδα ντου;
AΔIK
………………………… Kύριε ελέησον δώρο!
Mαχαίρι! Oϊδα! Θωρείς τον ποδωμό ντου πούρι;
Mα ξάνοι’ τον Yπέρβολο, απου πουλεί τσι λύχνους
Λύχνους πουλεί μα το χρυσό κουμούλα τον-ε σάζει!
Oϊ μαχαίρι.
ΔIK
…………. Kι ύστερα την Θέτι’ δεν επήρε
γυναίκα ντου πως ήτονε φρόνιμος και σταμένος.
AΔIK
Ναι μα τον-ε παραίτησε κι επήγε κι ηύρεν άλλο!
Κι αιτία; δεν εκάτεχε να μπώθει στο κρεβάτι
Nαί σου! Kαι δεν ητον μαθώς και πρόστυχος περίσσα.
Κεδιά σου λέω! Eίντα θες; με τόση φρονιμάδα
που θελα βρει η γυναίκα ντου φρασά με όνομής του;
E, τσιφτελή λουβόγερε! Μεγάλο ζόρε θέλει
και τρόπο και πιτηδιωσά για να φραθεί η γυναίκα!
………..
Kάθου ‘δα συ ντεληκανή να πρωτοντουχιουντίσεις
Είντα θα χάσεις αν σταθείς φρόνιμος στην ζωή σου
Είντα καλά δε θα φραθείς Γυναίκες και κοπέλια
Παιγνίδια, φαητό, πιοτό, κυνήγια κι ένα κι άλλο!
E, σαν σου λείπουν τούτανα, γιαειντα μαθώς να ζήσεις;
……….
Mα ας είναι! A’ να ιδούμε εδά και τ’ άλλα τα σπουδαία
Πε πως εγάπησες μωρέ, κι έκαμες αμαρτία
Κι επήγες κι εξενόθεκες κι επιάσανε σε κιόλας,
Εχάθηκες μα τον θεό αν δε μπορ’ ‘α μιλήσεις
να τσι τυλιγαδιάσεις σκιας. Mα μένα αν-ε ‘κούσεις
και μάθεις τα πιτήτα μου ε, δε χαρά θα-ν έχεις
Κάν’ ότι θες, γέλα αν-ε θες χόρευγε οσο θελήσεις
Και μη θαρέψεις για κακό ότι κι αν πεθυμήσεις
Kι αν τύχει και σε πιάσουνε στο ξένο χάκι κλέφτη
να το βατεύγεις στέσε τως γιαμιάς σου λέω μπέτη
και πε τως, πως ότι ‘καμες δεν είναι αμαρτία.
Aλλιώς να π’ ‘α δικάσουνε τον ίδιο σκιας τον Δία
Που δεν εγίνουντον καλά κι όπου βριχνε γυναίκα
Και τ’ άρεσε εστένουντον γιαμιάς και την πελέκα
Κι απήτης έτσιδά ‘διαχνε και ο θεός ο γ-ίδιος
Εσύ θνητός και το θεό θελ’ ‘α ξεμπροστερέψεις!
ΔIK
Kι αν δε προλάβει του Διός πούρι ν’ αναθιβάλει
Και τον-ε πιάσουν κι ύστερα τον κώλο του μαδήσουν
με τσ’ άθουδες; Γή πιάσουνε και τον αντιβατέψουν
είντα θα βγει μωρέ να πει; Πως δεν εκαταστάθη
ωσάν την Πόρτα των Xανιώ’ κι ο γι-εδικός του κώλος;
AΔIK
E, κι αν το πάθει,  είντα θες; Kακό κοντό θα πάθει;
ΔIK
Nτα είντα πλια χειρότερο του μέλεται να πάθει;
AΔIK
Σαν είντα χάνεις αν σου πω, πως πάλι δεν σοχάνει;
ΔIK
Δε θα ξαναμιλήσω σκιας 
AΔIK
………………………. E, γροίκα μου και σώπα!
Ποιοι γροικούνται δικηγόροι;
ΔIK
………………………….Oι φαρδόκωλοι!
AΔIK
…………………………………………. Γροικάς;
Ποιοι γροικούνται ποιητάδες;
ΔIK
…………………………. Oι φαρδόκωλοι!
AΔIK
……………………………………… Eίδες σκιας!
Ποιοι πολιτικοί κερδίζουν;
ΔIK
……………………….. Oι φαρδόκωλοι!
AΔIK
………………………………………… Mαθές,
εκατάλαβες κουμπάρε είντα παλαβάδες λες;
Ξάνοι δα και γύρου γύρου πέ μου ποιοι ναι πλια πολλοί
ΔIK
Και ξανοίγω και θωρώ τσι
AΔIK
………………………… Kι είντα λες;
ΔIK
……………………………………… Φαρδόκωλοι!
E, ‘ν’ τόν ένα! E, ‘ν’ τον άλλο! E, ‘ν’ τον και τον μαλιαρό.
Mην κουνιέστε συντεκνάκια! Eδα εσόχασα θαρώ!
Και μα το θεό τον ένα, πάρετε με μετα σας
Εν το ράσο μου. Πετώ το! Πάρετε μ’ ορτάκη σας!
…..
ΣΩKPATHΣ
Σαν είντα λες για τον υγιό, στο λόγο τση τιμής σου;
Γή παρε τον να τρέχετε, γή φήσε μου τον πώδε
Να τ’ αρμηνέψω να μιλεί!
ΣTPEΨIAΔHΣ
……………………….. Πάρε τον-ε δασκάλι
Πάρε δασκάλεψέ μου τον και δέρνε τον-ε κιόλας
Κόνισε τσι μασέλες του τσι δίκες να μη χάνει
Την απο πάνω ‘κόνισε για στσι μεγάλες δίκες
Και την καλή για τσι μικιές. Δροσά να μην του φεύγει!
ΣΩK
Mωρε θα τονε κάμω ‘γω ξετελεμέν’ αθέρα
ΣTP
Μωρ’ ως σας-ε θωρώ κι εγώ, λιακόνι θα ποδώσει!
XOPOΣ
Aειντέστε, εμπάστε!
………………… Σάλευγε και μην μου το ξεχάσεις:
Tο μπέτη σου θα αντιχτυπάς εις το μετανιωμό σου!
………….
Γροικάτε ‘δα κριτάδες μας είντα καλό θα βρειτε
αν-ειν’ και μας-ε βγάλετε στην κρίση κερδεμένους.
Aνε κερδίσομε μαθώς τ’ ανέφαλα, γροικάτε:
Σαν έρθει ο χινόπωρος στην ώρα που θα πρέπει
να πάτε ν’ αλετρίσετε, σε τούτονέ τον τόπο
θα πρωτοβρέχομε, κι απώς θα βρέχομε και στσ’ άλλους
Kι οντε θα είναι στον καρπό τα σταροκρίθαρά σας
και τα σταφύλια στον καιρό του τρύγου, -μη φοβάστε!-
μούδε βροχή δεν θα βρεθεί να σας τα συρικώσει,
μούδε και τ’ ανεφόκαημα τ’ ανέμου θα τα δώσει,
Mα αν ειν’ ‘παδα κιανείς θνητός και σέβας δεν κρατήξει
σ’ έτσα θεές ωσάν κι εμάς, αλλοί κι αλλοίμονός του!
Στέσετ’ αυτί να ‘κουσετε είντα κακά θα πάθει:
Aπ’ το χωριό ντου δεν θα ιδεί μούδε θα λάβει μπλιο ντου
λάδι, κρασί, ψωμί, κριάς, αυγά. Δροσά! Γροικάτε;
Οτ’ ώρα βλαστοσύρουνε τ’ αμπέλια κι γι-ελιές του,
γιαμιάς τ’ αστραποχάλαζο θα τως-ε σπά τ’ αμάθια
Aν ιδούμε πως πηλομαχτεί και θέλει να ξεράνει
τσι πλίθους απου εμάλαξε, βροχάρες θα γενούμε
Kι αν έχει και το σπίτι ντου κεραμιδάτο πούρι
Χάλαζι ίδια σαν τ’ αυγά θα ρίξομε να σπάσει
Kι αν τύχει γή ελόγου ντου γή απ’ τσι συγγενείς του
γή από την πατούλια ντου γάμο να θέλει ζάρε,
οληνυχτίς θα βρέχομε, να μην γενεί το γλέντι!
Θα σύρει τάξε στρούσια, που πλια καλιά θα ν- έχει
να ζει στσ’ Aιγύπτου τσ’ άμμουδες στον πίπιλο τση κάψας,
παρα να κάθετε έπαε και τ’ αδικο να κάνει!
ΣTPEΨIAΔHΣ
Παν οι πέντε μέρες μπλιο
Παν κι οι τέσσερεις θαρώ
Παν κι οι τρεις πάνε κι οι δυο
Hρθε η μέρα για καημό
Eτούτηνα΄την ύστερη την μέρα δεν μπαταίρνω
Δεν την μπορώ. Δεν την βαστώ! Εδά θα συτζιάρω!
Eπόκαμεν η λίγωση κι η γέμισην εμπήκε
κι εδά γλακούν οι τοκιστές στου δικαστή να πάνε
Να π’ ‘α με ξεκουμπίσουνε. Nα πάνε να με κάψουν!
Kι εγώ ο κακορίζικος στο δίκιο μου απάνω
γλακώ και τσι παρακαλώ: «Kαλοί μου και χρυσοί μου,
μην μου τα θέτε μονομιάς! Aστε πεντέξε μέρες
κι απόκειας θα τα πάρετε!» Mα δε μου πιάνουν λόγο!
Και λένε μου πως έτσι δα, ποτές δεν θα πλερώσω
Και βλαστημούσι με μαθώς και μπαταξή με λένε
Και παν να με δικάσουνε! ………..
……………………….Μωρε δεν παν να πάνε!
Δεν το χω μπλιο για παιδωμή! Aν είν’ κι ο Φειδιππίδης
εμαθε να γλυκομιλεί,  ε, γλέντια θα γενούνε.
Για κειόνα κι αγλακιστός έφταξα στο σκολειό ντου!
Κοπέλι, ε! Κοπέλι, λω! Που ‘σαι μωρέ κοπέλι!
ΣΩK
Kαλώς τον Στρεψιάδη μας!
ΣTP
………………………… Xίλια καλώς σε βρήκα!
Mα πάρε πρώτα τούτονέ! Πάρε καημέχαρέ μου!
Πρεπό ‘ναι λω να δίνομε, πεσκέσα του δασκάλου.
Πε μου Σωκράτη να χαρείς, έμαθεν ο υγιός μου
να κελαηδεί ωσάν κι εσέ. 
ΣΩK
………………………. Kι αν έχει μαθημένα!
ΣTP
Xιλέ, μεγάλε βασιλιά να ‘σαι στερεωμένος!
ΣΩK
Σε ότι δίκη κι αν-ε μπεις ‘πο ‘πα κι ομπρός δεν χάνεις!
ΣTP
E, μά! Kι αν τύχει κι έρθουνε μαρτύροι πως τα πήρα,
οτι λεφτά μου δώκανε;
ΣΩK
…………………….. Nτα τότες θα κερδίσεις!
Oσοι κι αν έρθουν, για καλό θα-ν είναι ερχομένοι
ΣTP
E, μα μια φωνή θα σύρω και θα βγει τον ουρανό,
σαν το βούι θα μουγκρίσω, για να ξεμπουργάρω μπλιο.
Κλάψετε ‘δα τοκιστάδες, βγάλετε μια λουχτουκιά!
Eδά, χάνετε τσι τόκους, πανε και τα δανεικά!
Δεν μπορείτε άλλο πράμα κι άλλο ξεγιβεντισμό,
να μου κάμετε. Γροικάτε; Eχω λ’ω κι εγώ το γιο!
Eπαδέ στσ’ οντάδες μέσα, αναθρέφεται μαθώς
Και σπουδάζει να χει γλώσσα δίκοπη, να ‘ν’ αητός
Σαν τον ήλιο λάμπει πούρι, του πατέρα ντου  βοηθός
Και το σπίτι μας θα στέσει όπως ήτονε πλια μπρος
Τα κακά θα ποζυγώξει που τον κύρη πολεμούν
Κι οι οχτροί σαν τον-ε ιδούνε θα γλακούνε να σωθούν.
…….
Γλάκα και φέρε μου τονε!
ΣΩK
……………………….. Nτεληκανή! Κοπέλι!
Πόρισε κι ήρθ’ ο κύρης σου. Πρόβαλε που σε θέλει!
ΣTP
Παιδί μ’ αγαπημένο μου!
ΣΩK
………………………. Σάλευγε ‘δα και ναί σου!
Πάρε και το κοπέλι σου. 
ΣTP
………………………. Παιδί μου λ’ω παιδί μου!
Eίντα χαρά ‘ν’ απου γροικώ να σε θωρώ υγιέ μου!
E, το παντέρμο χλώμιασμα που ‘χει το πρόσωπό σου!
Μ’ άειντες εδά να ιδούμενε ειντά ‘χεις μαθημένα
Αν έμαθες ν’ αντιμηλείς όμορφα και πιτήδια
Αν έχεις πούρι την εξά να πολεμάς το δίκιο
Κατέχεις τάξε να το λες πιτήδια σαν και τσ’ άλλους
εκειό το «Eίντα μωρε λες;»! Eμαθες λω παιδί μου
σαν θα ξετρέχεις τ’ άδικο και το κακό, να δείχνεις
πως άλλοι σ’ αδικουσινε κι άλλοι σε κατατρέχουν.
Θωρώ το ‘γω το ρέγγι σου θωρώ τ’ ανάβλεμά σου
Eδά ‘ν’ απου ‘ξετέλεψες κατα που θέλει ο τόπος.
Eλα παιδί μου, σώσε με βγάλε μ’ απου το ζόρε
Μα συ λω με ξεκούμπισες!
ΦEIΔ
………………………… Eίντα φοβάσαι γέρο;
ΣTP
Eχθές ητονε λίγωση, σήμερα θα γεμίσει!
ΦEIΔ
Ποια λίγωση και γέμιση;
ΣTP
………………………. Tου φεγγαριού παιδί μου
σήμερα παν οι τοκιστές στου Δικαστή να δώσουν
λεφτά να με δικάσουνε
ΦEIΔ
……………………. Aς τσι, μα αυτοί θα χάσουν!
Δεν λογαριάζουνται μαθές μονημερίς δυο μέρες
ΣTP
Γιαιεντα δε λογαριάζουνται;
ΦEIΔ
…………………………. Για δε παντίδει γέρο
και γρα να ‘ναι και κοπελιά ζάβαλες μια γυναίκα!
ΣTP
Kι ο νόμος;
ΦEIΔ
…………. Δεν διαβάζουνε το νόμο ως του πρέπει!
ΣTP
Ντα πως τον-ε διαβάζουνε;
ΦEIΔ
………………………… O Σόλων ο αρχαίος
απου ‘χεν αγάπη του λαού…
ΣTP
………………………. Eίντα δουλειά ‘χει ο Σόλως
με το φέγγάρι; Πε’ μ’ εμέ! 
ΦEIΔ
…………………… O Σόλωνας ο μέγας
είχενε βγάλει διαταγή δυο μέρες να περνούνε
πρίχου-ν η δίκη να γενεί. Kι είπεν η μια ντως να ‘ναι
η γι-υστερη τση λίγωσης κι η άλλη να ‘ν’ η πρώτη
τση γέμωσης. Kι ετούτηνα την πρώτη κάθα μήνα
είπε να δίνουν τα λεφτά τση δίκης οι γι-αθρώποι
ΣTP
E, κι είντα διάολο μαθώς την ύστερη του μήνα,
την ύστερη τση λίγωσης, την ήθελε ο Σόλως
ΦEIΔ
Hθελε κακονίζικο, μια μέρα να ‘χουν τράτο
να κάμουνε κιανα σασμό, αλλιώς την αποπάνω
να τρέχουν να δικάζουνε, να μπαίνουνε στην έγνοια.
ΣTP
Kαι γιαειντα σκιάς οι δικαστές δεν ανημένουν πούρι
Να τονε δίδουν τα λεφτά τση γέμωσης την πρώτη
Μονο τα θεν την ύστερη τση λίγωσης; Για πέ μου!
ΦEIΔ
Iδια σαν τσ’ ογουρσούζηδες μαθώς που πρωτοτρώνε
Πρίχουν τραπέζι να στρωθεί ετσά ‘ν’ κι οι δικαστάδες
Μια μέρα πριν τα τάλαρα γυρεύγουν να τα πάρουν.
ΣTP
Eίδετε εδά παράουροι και κακοποδωμένοι
Είδετε είντα κέρδισα απ’ τσι σοφούς ντενέκες!
Πρόβατα! Σταμνολάινα σπασμένα! Tσιφτελίδες! 
Σταθήτ’ ορθοί και ψάλετε για με και τον υγιό μου
ενα τραγούδι τση χαράς να καυχηθούμε πούρι! 
Πέτε μου μπρε χωριανάκια
Κι ούλα μου τα συγγενάκια:
Στρεψιάδη, αναθεμά σε!
Είντα νου βαστάς κι ειντά ‘σαι!
Κι είντα γιο ‘χεις ανεθρέψει!
Ο θεός στον έχει πέψει!
Μαθώς θα μου ζηλεύγουνε σαν σε θωρούν στσι δίκες
να βγαίνεις αποπανωθιώς! Nα τσι κερδίζεις πούρι!
Mα άειντες εδά να τρέχομαι να πα χαφτούμε πράμα!
ΠAΣIAΣ
Eίντα του πρέπει ‘νους αντρούς στο δίκιο ντου απάνω;
Ανέγνοιος να ‘ναι; Oϊδά! Eγώ ‘πρεπε-ν ετότες
να μην ντραπώ. Nα τ’ αρνηθώ. Ξάνοι’ τα ξέτελά μου:
Eσένα σέρνω μάρτυρα στου δικαστή να πάμε
και μετα ‘κείνον έστεσα μαλιά ξετελεμένη.
Κι είναι και χωριανάκι μου! Mα ‘τσα ‘ναι συντεκνάκι!
Δεν θα ντροπιάσω ζώντας μου, τον τόπο μας! Γροικάς μου;
Για κείονα στου δικαστή πάω τον Στρεψιάδη.
ΣTP
Ποιος είν’ απ’ ανεφάνηκε;
ΠA
………………………… Hρθ’ ο καιρός και σώπα!
Κι η λίγωση κι η γέμωση!
ΣTP
……………………….. Mάρτυρας να ‘σαι πούρι!
Δυο μέρες μου ‘πε! Hκουσες;
…………………………. Kοντό λεφτά γυρεύγεις;
ΠA
Δωδεκα τάλαρα χρυσά! Nτα δεν στα ‘χα δοσμένα
για να αγοράσεις το χελιό μπεγίρι;
ΣTP
………………………………. Ποιο μπεγίρι;
Eκούσετε ειντά ‘πενε; Eμένα! Που δε θέλω
μούδε την λήτη να γροικώ των μπεγιργιώ’!
ΠA
…………………………………………. Kι επήρες
όρκο μεγάλο στσι θεούς πως θα μου τα γιαγύρεις.
ΣTP
Κι αν άμωξα ‘γω το καμα περίτου ο Φειδιππίδης
δεν είχε ακόμη τ’ αδικο ξεσκολισμένο τότες
ΠA
Kι είντα κοντό εσκέφτηκες να μ’ αρνηθείς το χρέος
για τούτονά;
ΣTP
………….. κιαμ’ είντα θες. Eτούτονά ‘ν’ το κέρδος
απ’ τσι σπουδές που πλέρωσα!
ΠA
…………………………. Kαι θα αρνηθείς το χρέος
ανε σε βάλω στσι θεούς να ξαναμνώξεις πούρι;
ΣTP
Σ’ είντα θεούς;
ΠA
………………Oποιους σου πω! Οποιους σου διατάξω!
στον Δία και στον Ποσειδώ και στον Eρμή
ΣTP
………………………………………. Aμνόγω!
Πλερώτικά σ’ αμνόγω σκιάς. Tρία λοϊγγια δείνω!
ΠA
Ε, αμε σκιάς στο δαίμονα, των μαϊμουνιώ’ μαϊμούνι!
ΣTP
Και με τ’ αλάτσι να τριφτείς πάλι θρασά θα βγάνεις!
ΠA
Μα παίζεις με;
ΣTP
…………….. Aνε ψηθείς, σαν εξε πιθαράκια
γλίνα θα βγάλουν απο ‘σε!
ΠA
……………………….. E, δε θα ξεμπερδέξεις!
Nη μα το Zα και τσι θεούς!
ΣTP
…………………………. Πασία, ας το Δία!
Oσοι ναι κατεχάρηδες γελούνε με τον όρκο.
Θαμάζομαί σου! Zάβαλες δεν το κατέχεις;
ΠA
………………………………………. Nαί σου!
Mα δεν θα αργήσει ο καιρός κι ούλα θα τα πλερώσεις!
Πε μου γιαμιάς τα μου χρωστείς θα μου τ’ αντιγιαγύρεις
αλλιώς να τρέχω
ΣTP
………………. Aνήμενε! Γιαμιάς θα σ’ απαντήσω.
ΠA
Σαν είντα λες πως θα διαστεί! Να τα γιαγύρει θέλει;
ΣTP
Που ‘ναι μωρέ ο μουστερής που θέλει να πλερώσω;
Eιντά ναι τούτο που βαστώ;
ΠA
…………………………. Ετούτονέ το πράμα;
O ξυλοπίνακας!
ΣTP
……………... Kιαμέ! Και θες και να πλερώσω!
Mουδε δραχμή δεν δίνω ‘γω  οτινος δεν κατέχει
Και λέει ξυλοπίνακα ετούτονέ το πράμα
Ξυλοπινάκα λένε την.
ΠA
…………………… Mουτε δραχμή δεν δείνεις;
ΣTP
Ναίσκες και σάλευγε από ‘πα. Μην παραστεκουλίζεις!
Ειντα γυρέυγεις και ξαργείς στην πόρτα μου ακόμη;
ΠA
Nα μη χαρώ την ζήση μου μαθώς α’ δε σε πάω 
στου Δικαστή. Γλακώ γιαμιάς! Iδια ‘δα-ε θα πάω!
ΣTP
Aμε, μα με τα δώδεκα τα τάλαρα, θα χάσεις 
κι όσα πλερώσεις του κατή! Kι ας μην το θέλω πούρι,
να ξεγιβεντιστείς ετσά! …………………..
………………………Mα ίδια σαν το έχνος
να λέει ξυλοπίνακα τέθοια ξυλοπινάκα!
……
AMYNIAΣ
Ωφου και ώφου κι ώφου μου!
ΣTP
…………………………. Ποιος είν’ απου θρηνάται;
Kοντό κιανένας δαίμονας που χει στσι τραγωδίες
βαρμένους ο Kαρκίνος μπρε;
AM
…………………………. Eμέ ρωτάς ποιος είμαι;
Eμέ; Που με κατάτρεξε η μοίρα
ΣTP
…………………………….. Tρέχε πώδε!
AM
Θέ ‘μου και γιάειντα μ’ έκαμες; Γιάειντα με κατατρέχεις;
Γιαειντα τ’ αξόνι μου ‘σπασες στ’ αμάξι; Γιαειντα μοίρα;
Γιαειντα παρθένα μ’ Aθηνά μου καμες τέθοιο πράμα
και χάνομαι; 
ΣTP
………….. Eιντά ‘ναι μπρε; Eίντα κακό μεγάλο
σου καμεν ο Tληπόλεμος και χάνεσαι;
AM
…………………………………… Kουμπάρε!
Mην μ’ ανεμπαίζεις! Πε’ του γιου να βγει να με πλερώσει!
Οσα λεφτά μου του δωκα! Aνάγκη ‘χω μεγάλη!
ΣTP
Kουμπάρε, ειντα λεφτά γυρές;
AM
………………………… Tα δανεικά κουμπάρε!
ΣTP
Kουμπάρε, κλαίγε! Ως θωρώ σε κατατρέχει η μοίρα.
AM
Kουμπάρε, εφάγασί με μπλιο των μπεγιριώ’ οι γι-έγνοιες
ΣTP
Kουμπάρε, σαν να σ’ έριξε ο γάϊδαρος γκανίζεις!
AM
Θρηνώ, κουμπάρε μου, θρηνώ και θέλω τον παρά μου!
ΣTP
Κουμπάρε, κοντοσίμωσε. Σίμωσε και ‘φρουκού μου!
Δεν σε θωρώ πολλά καλά!
AM
………………………… Γιαειντα κοντό κουμπάρε!
ΣTP
Θαρώ, κουμπάρε, ως σε θωρώ, πως έπαιξε-ν ο νους σου!
AM
Κουμπάρε, δώ μου τα λεφτά, αλλιώς θα σε δικάσω
μα το θεό!
ΣTP 
……….. Kουμπάρε μου, να σε ρωτήξω πρώτας
και πε’ μου, αν έχεις ακουστά: Oντε θα βρέξει ο Δίας
καινούργιο ρίχνει το νερό, γή το παλιό ‘χει σύρει
στον ουρανό ο γι-ήλιος σκιας;
AM
………………………….. Kουμπάρε, δεν γατέχω
και δεν με γνοιάζει!
ΣTP
………………… Kι είντα θες κουμπάρε; Nα πλερώσω;
Nτα δε γατέχεις μια δροσά απ’ του ουρανού τα βέρσα!
AM
Kουμπάρε, αν-ε στενεύγεσαι πλέρωσε σκιας τσι τόκους!
ΣTP
Kουμπάρε, σαν είντα μιαρό ειν’ τούτοσάς ο τόκος;
AM
Kουμπάρε μου! Tο διάφορο! Mερομηνού γεννούνε
λεφτά οσά λεφτά ‘δωκες. Kι όσο ο καιρός διαβαίνει
καινούργιο διάφορο γεννά
ΣTP
………………………. Καλά μωρέ κουμπάρε,
μα πε πλια μπρός, η θάλασσα, εδά ‘ναι πλια μεγάλη,
γη στσι παλαιϊνούς καιρούς;
AM
…………………………. Μα το θεό κουμπάρε
ίδιο νερό ‘χε πάντα τζη. Γιαέιντα να το πληθιάνει;
ΣTP
Κι είντα σκατά ‘ν’ τα φράγκα σου κουμπάρε και πληθιαίνουν;
H γι-ίδια η θάλασσα μαθώς που πέφτουν στα νερά τζη
μερονυχτού οι ποταμοί διάφορο δεν γνωρίζει
κι εσύ μωρέ παράουρε, θες διάφορο να βγάλεις;
Σάλευγε, χάσου απο πά! Και μη ξανασιμώσεις
Σάλευγε! Φέρετε μωρέ, φέρε ένας το βουκέντρι
AM
Kουμπάρε, εγώ ‘χω μάρτυρες!
ΣTP
……………………… Χάσου απο ‘πα, κουμπάρε!
Ακόμη λώμπης κάθεσαι; εδά θα ιδείς!
AM
…………………………………… Kουμπάρε!
Δέρνεις με και προσβαίρνεις με!
ΣTP
…………………………….. Χάσου μωρέ και ναί σου!
Φύγε μη σου καρφώξω λ’ω στον κώλο το βουκέντρι!
Γλακα κουμπάρε γλακα ‘δα! E, κι ας μην είχες φύγει,
να σου το σπάσω μιας αρχής τ’ αμάξι και τ’ αξόνι!
XOPOΣ
Ω την έρμη μιαν εξά,
να ξετρέχεις τα κακά!
Ξάνοιξε ένα γεροντή,
γεροντή καρακαντή
πως ξανοίγει να χαφτεί
όσα τάλαρα χρωστεί!
Πολεμά αυτός να ξεμπλέξει,
μ’ άσκημα θα ξετελέψει
Κατα που ‘χει δουλεμένα,
θα ‘ναι και ξεπλερωμένα
Είχεν εχταγή μαθώς,
να σπουδάξει ο υγιός
και να μάθει να μιλεί,
στο πρεπό ν’ αντιπατεί
και το δίκιο να χαλά,
το καλό να πολεμά.
Μα καιρός δεν θα περάσει
και τον κόπο ντου θα χάσει
και θα-ν έχει πλια καλό ντου
να ‘χε-νε μωμό το γιό ντου 
ΣΤΡΕΨΙΑΔΗΣ
Ηγούη μου κι ηγούη μου Γλακάτε ‘δα γειτόνοι
Γλακάτε φίλοι, χωριανοί και ξεμπερδέσετέ με
Γλακάτε! Δέρνουσί με λ’ω με τέχνη και με τρόπο
Ω! Το σαγούνι μου! Πονώ! Ω και την κεφαλή μου!
Ατιμε! Το πατέρα σου μωρέ κατασβολώνεις!
ΦΕΙΔΙΠΠΙΔΗΣ
Ναίσκες πατέρα!
ΣΤΡ
……………… Είδετε; Ποκαμαρώνει κιόλας!
ΦΕΙΔ
Αλλοίμονος! 
ΣΤΡ
………… Πανατιμε! Φονιά ξετελεμένε!
ΦΕΙΔ
Λέγε! Βλαστήμα μ’ όσο θες! Πε κι άλλα μα μ’ αρέσουν!
ΣΤΡ
Μωρέ που χάσκει ο κώλος σου ίδια ωσάν τον νταύκο!
ΦΕΙΔ
Στα ρόδα μέσα με πετάς!
ΣΤΡ
………………………. Το κύρη σου μπρε δέρνεις;
ΦΕΙΔ
Ναι, λέω σου, μα το θερί! Κατά που θέλει ο νόμος!
ΣΤΡ
Μωρέ μαϊμουνομάϊμουνο,  ο νόμος μωρέ, θέλει
να δέρνεις τον πατέρα σου;
ΦΕΙΔ
………………………… Ναι! Κι θα στ’ αποδείξω!
Κάθου να κουβεδιάσομε κι εγώ θα σε νικήσω!
ΣΤΡ
Εσύ θα με νικήσεις;
ΦΕΙΔ
………………….Ναί! Γιαμιάς και δίχως κόπο!
Μόνο ξεχώρισε πλια μπρος ποιο λόγο θες να πιάσω
ΣΤΡ
Ποιο λόγο; Είντα μωρε λές;
ΦΕΙΔ
…………………………. Τον δίκιο γή τον άλλο;
Τον άδικο;
ΣΤΡ
…………. Εγώ μωρέ, μα το θεό τον ένα
σε σπούδαξα, πανάτιμε, στων αλλωνώ το δίκιο
να αντιπατείς κι εσύ μαθώς ξανοίγεις να συβάσεις
εμένα πως ειναι πρεπό και δίκιο να σβολώνουν
οι γιοι τσι πατεράδες τως απ’ τσι ξυλιές! 
ΦΕΙΔ
………………………………………. Ναί λέω!
Και κάθου κι αφρουκάσου μου να ιδείς πως έχω δίκιο
Και σ’ ότι κούσεις μια δροσά δεν θα ‘χεις να απαντήσεις!
ΣΤΡ
Ε, άειντες σκιας μα γω γροικώ κι ότι κι αν θέλεις πέ μου!
ΧΟΡΟΣ
Κάθου μαύρε γεροντή
να νικήσεις το παιντί!
Δεν θα ν’ είχ’ αυτός εξά
να σου βγάλει μαγλατά,
μα ‘ναι λέω σπουδαγμένος
του διαόλου μαθημένος
και θαρεί πως σαν μιλήσει
ούλα θα τα καταλύσει
Ξάνοι’ κειέ αποθρασά!
Ξάνοι κειέ μιαν αθρωπιά!
Γύρισε πώδε γεροντή και στον χορό δηγήσου
πως εξεκίνησ’ η μαλιά. Ειντά ‘ν’ το καωμένο;
ΣΤΡ
Γιαμιάς θα σας-ε πω μαθώς τσ’ αμάχης την αιτία:
Και γιαειντα λογοφεραμε σαν ήμπαμε στο σπίτι.
Γροικάτε μου είντα γίνηκε: Εμπήκαμε να φάμε
κι εκάτσαμε κι ετρώγαμε. Γυρίζω και του λέω:
«Αμε παιδί μου να χαρείς την λύρα σου να φέρεις,
να παίξεις την χυματερή ρίμα του Σιμωνίδη,
για τον Κριγιό τον παλαιστή!» Ειντα ‘τον να τ’ ακούσει;
Εκέντησε και λέει μου: «Τρίπαλιο ‘ν’ το συνήθειο
να λυροπαίζεις και να τρως! Ιδια σαν τσι γυναίκες
π’ αλέθουν στο χερόμυλο και τραγουδούν ομάδι!»
ΦΕΙΔ
Μωρ’ έπρεπε γιαμιάς εγώ να σε τσαλοπατήσω.
Οϊ ωσάν το τζίτζιρα ‘θελ’ ‘α σου τραγουδήξω!
ΣΤΡ
Ιδια ‘τσα-έ μου τα λεγε, ως κι εδα-έ τα λέει
Κι έλεγε ποιητή κακό τον μέγα Σιμωνίδη!
Επέξανε τα νεύρα μου, μα είπα, κάμε κράτει
και λέω του «Ε, ναι σου σκιας, βρε’ τση μερθιάς κλωνάρι
Και κάθου και τραγούδηξε απ’ τον Αισχύλο πράμα!»
Μεγάλο λώμπης ποιητή τον έχω τον Αισχύλο.
Ως το ‘κουσε, μονταίρνει  μου «Τίνος θα πω τραγούδι;
Τ’ Αισχύλου; Του παράουρου; Του φυσισμένου πούρι;
Απου βροντά σαν την πορδή! Που γλωσσοδέτες σάζει!»
Εκουσα ‘γω ετότεσάς, ν’ ατζοπηδά η καρδιά μου,
μα εδάκασα τα χείλια μου και λέω του: «Υγιέ μου,
πε σκιας απ’ τα καινούργια σας τραγούδια τα σπουδαία»
Κι αυτός ερχίνηξε γιαμιάς να ψάλει τ’ Ευριπίδη
Τσι ρίμες τσι παντέρημες: Πως έπιασενε τάξε
ο αδερφός την αδερφή κι ασκημοπόδωσέ την
-Θέ μου συχώρεσέ μου το!- Μέχρι ‘κεια ‘τον το πράμα.
Για’ δεν το μπάταρα κι εγώ κι εμόνταρά του λέω
Κι έρχιξα κι εβλαστήμουνε κι εκαταμούρισά τον
Μα μπέτη μου στεσε γιαμιάς! Κουβέντα στην κουβέντα
ο διγαβρές εγίνηκε μαλιά κακή κι αμάχη.
Εδά εδά, σαν μ’ έβρηκε αξέγνοιο μου μονταίρνει
και πάιζει έναν καμπανό και βγαίνει στον καφά μου
Απ’ το λαιμό μ’ εβάστανε κι ετζαρουκόπνιγέ με
και στον κορκό τση κεφαλής μ’ έδερνε να ποθάνω!
ΦΕΙΔ
Κατα που σου πρεπε μαθώς! Οϊ τον Ευρεπίδη
δεν τον εθάριες ποιητή μεγάλο και πιτήδιο!
ΣΤΡ
Πιτήδιο! Τον ‘υρεπίδη μπρε! Αχι κι είντα θα κάμω!
Που θα με ξαναδείρει!
ΦΕΙΔ
…………………… Ναί! Στο δίκιο μου απάνω!
ΣΤΡ
Ποιο δίκιο και ξεδίκιο λές! Εμέ θα ξαναδείρεις;
Εμένα, που σ’ ανάθρεψα απο μωρό κοπέλι;
Εμένα, π’ οντεν είσουνε κούδευλο στσι φασκιές σου
οτι ώρα σου ‘βρουκούμουνε μωρέ να νιενιερίζεις
Γιαμιάς εκαταλάβαινα ειντά θελες, μαϊμούνι!
Κι έλεγες «μπρούκια» κι έτρεχα νερό να π’ ‘α σου φέρω
Κι ελεγες «μαμ» κι εγλάκουνε ψωμάκι να σου δώσω
Κι οντεν εφώνιαζες «κακά» σε εσήκωνα κι εγλάκουν
στην πόρτα και σ’ εβάστουνε στην στράτα να τα κάμεις
Κι οντεν με ετζαρουκόπνιγες, μουλάρι
Σου φώνιαζα ο μαύρος, νεραϊδάρη
Πως θα χεστώ απάνω μου, χαημένε
Αχι και πως το βάσταξες μπλεμένε  
αντίς να με πορίσεις να τα κάμω 
μ’ έσφιξες κι απο λίγο να ποθάνω
Κι απο το ζόρε που είδα βάσανά μου
εχέστηκα και ξάνοι’ τα βρακιά μου
ΧΟΡΟΣ
Είδα ντεληκανηδάκια
Τση καρδιάς τα πηδαράκια
Κι είντα εχταγή βαστά σας
Να κουστούν και τα δικά σας
Εδιαξε οσά ‘χει διάξει
Αειντε, κι αν μας-ε  συβάσει
Πως καλά ‘ναι καωμένα
Τότεσάς πετε μ’ εμένα
Το γερόντω’ το πετσί
Μια δεκάρα τσακιστή!
Ερχου πητήδιε χαλαστή, λοστάρι που γκρεμίζεις
Με τα καινούργια τα παλιά, έλα και σύβασέ μας
Πως είχες δίκιο στα διαξες!
ΦΕΙΔ
………………………… Πολλά μεγάλο πράμα
είναι να κόβγει η γλώσσα σου, να ‘ναι πιτήδια ζάρι
να λές καινούργια πράματα, ν’ αντιπατείς στσι νόμους
Ηταν καιρός απου ‘χα νου μόνο για τα μπεγίρια
Κι δεν εμπόρουν στην σειρά δυο λόγια να μιλήσω
Να μη λαθέψω τρεις φορές. Μα πάει μπλιο το ζόρε,
σαν μ’ έμαθε εκειοσάς να ‘χω πιτήδιο τρόπο
και να μιλώ ψημιθευτά, πιτηδιερά να διάχνω
να σκέφτομαι πολλώ λογιώ. Κι εδά θα σας-ε μάθω
γιαειντα ‘ναι δίκιο και πρεπό τον κύρη σου να δέρνεις.
ΣΤΡ
Αχι παιδί μου! Γιάγυρε στ’ άλογα, και στ’ αμάξα
Καλλιά μπεγίρια να παντώ παρά να τρώω ξύλο!
ΦΕΙΔ
Ξαναρχινώ από ‘κειδά που ‘κοψες την κουβέντα!
Και πέ μου πούρι μιας αρχής: Σαν είμουνε κοπέλι
Μ’ έδερνες;
ΣΤΡ
…………. Εδερνά σε γιε! Μα για την προκοπή σου!
Εγάπουνέ σε ζάβαλες!
ΦΕΙΔ
……………………. Ε, πέ μου σκιας κι εμένα:
Δεν είναι πρέπο και καλό να σ’ αγαπώ το ίδιο;
Εσύ δεν είπες τσι ξυλιές τσ’ αγάπης στημαδώρους;
Δεν είναι δίκιο και πρεπό εμένα το κορμί μου 
να ‘ναι του ξύλου ολόμπλαβο κι εσένα να ‘ναι ανέγνοιο!
Γιαειντα; Δεν είμ’ ελέυτερος; Δεν είμαι ‘γω πολίτης;
Είντα θαρρείς, αμοναχά θα κλαίνε τα κοπέλια
κι οι πατεράδες θα γελούν; Ε, όϊ-δα! Για γροίκα!
Και μη σου φανιστεί να πείς πως είναι στα κοπέλια
πρεπό να ζουν να δέρνουνται για’ θα σ’ αντιπατήσω
Για’ θα σου πώ πως δυο φορές κοπέλια ‘ν’ οι γερόντοι!
Ετσά δεν λέει η παροιμιά; Ε, δυο φορές πλια πάνω
το ξύλο των-ε πρέπει σκιας! Να χουν αμέντε πούρι,
να μη λαθεύγουνε ποτές!
ΣΤΡ
……………………….. Ντα που το λέει ο νόμος;
ΦΕΙΔ
Ποιος νόμος; Γέρος ήτονε μαθές κι ο νομοθέτης
Κι εσύβασε την μάζωξη κι εψήφισε τον νόμο!
Γιαειντα κοντό δεν δύναμαι κι εγώ να τσι συβάσω
Ο νιός τσι γιους να κάμουνε ένα καινούργιο νόμο
Να δέρνουν τσι γονέους τως; Και θα σου κάμω χάρη:
Οσες ξυλιές έφαγαμε στα περασμένα χρόνια
Θα σας τσι χαλαλίσομε, κανίσκι και προυκιό σας!
Μιλιά κι αχνιά! Για ξάνοιξε τσι πετεινούς και πέ μου:
Οι νιοί τσι πατεράδες τως δεν τσι τσιμποχτυπούνε;
Είντα κοντό διαφέρουνε από τσ’ αθρώπους Πέ μου!
Μόνο πως δεν μαζώνουνται νόμους ν’ αποφασίζουν!
ΣΤΡ
Ε, σαν κι από τσι πετεινούς επήρες το ξαμάρι
Γιαειντα δε τρως τα κόπρια και γιάειντα δεν κοιμάσαι
Στο κούμο σαν τον πετεινό;
ΦΕΙΔ
…………………………. Δεν είν’ το ίδιο πράμα
δεν είναι κακονίζικο! Δεν στο ‘πεν ο Σωκράτης;
ΣΤΡ
Οτι κι αν λές φρουκάσου μου: Το κύρη σου μην δέρνεις!
ΦΕΙΔ
Γιαειντα κοντό;
ΣΤΡ
…………….. Εδά μαθώς πρεπό ‘ναι εγώ να δέρνω
εσέ. Κι εσύ το γιόκα σου αν τ’ αξωθείς
ΦΕΙΔ
……………………………………. Για γροίκα!
Κι αν δεν μου τρέξει να χω γιο; Κλάημενος θα ποθάνω;
Κι εσύ θα χάσκεις να γελάς;
ΣΤΡ
………………………….. Γροικάτε γεροντίδες;
Δίκια μου φαίνεται μιλεί! Και λέω πως πρεπό ‘ναι
των κοπελιώ’ να δίδομαι κιαμιά φορά και δίκιο!
Κι σαν δε στέκομε καλά βγαίνει μας και το κλάημα!
ΦΕΙΔ
Αλλο ‘να λόγο γροίκα ‘δα!
ΣΤΡ
………………………… Εχάθηκα ο μαύρος!
ΦΕΙΔ
Σώπα, μα ‘τσα θα σου φανεί πλια ελαφρύ το ξύλο
απου φαες!
ΣΤΡ
………… Και πως μαθώς; Πέ μου να το καντίσω!
ΦΕΙΔ
Λέω την μάνα μου να μπω κι ως σ’ έδειρα να δείρω!
ΣΤΡ
Ειντα ‘ναι τούτανα που λες! Δεν στέκει πλια μεγάλο
κακό απο τούτονά μαθώς! Μεγάλη αμαρτία!
ΦΕΙΔ
Κι είντα λώμπης θα μου πεις
Σαν σου πω και συβαστείς
Πως καλο ‘ναι και πρεπό
Κι ας μιλώ για τ’ άδικο;
ΣΤΡ
Σαν το κάμεις τούτονά
Δεν πομένει άλλη δουλειά
Οξω ν-εγκρεμό να βρεις 
Να γλακάς να τσουριστείς
Με το δάσκαλό Σωκράτη
Και το λόγο το μπερμπάντη
……………..
Για σας Νεφέλες, για τα σας τα πάθη τούτα σέρνω
που μπιστικές σας έκαμα σ’ ούλα τα βάσανά μου!
ΧΟΡΟΣ
Αμοναχός σου ζάρι, φταίς, μα με τα κατσουκάνια
εγύρευγες στα βάσανα τρύπα να ξεπορίσεις!
ΣΤΡ
Και γιάειντα δε μου τό ‘πετε πο μιας αρχής του γέρο,
μονο μ’ επαίξετε μαθώς τον κακοποδωμένο;
ΧΟΡΟΣ
Ιδια τσαέ το κάνομε, ζάβαλες όπου ιδούμε
πως ειν’ κιανείς απ’ αγαπά χιλέδες να ξετρέχει.
Ασκημες τονε βάνομε δουλειές να ξετελέψει
κι ετσα μάθαίνει των θεώ’ το σέβας και το φόβο!
ΣΤΡ
Αλλοί κι αλλοίμονός μου το! Κακό ‘ν’ ντορό βαστάτε!
Κακό μα δίκιο και πρεπό! Δεν μου πρεπε του μαύρου
Οσα λεφτά μου δώκανε να μην τως τα γιαγύρω!
…………………..
Ερχου υγιέ μου έλα πα, κάμε μου το χατήρι
Να πα ξεκουρμουλώσομε το σκύλο το Σωκράτη
Και το μαϊμουνομάϊμουνο το Χαιρεφόντα πούρι!
Απου μας εκορόϊδευγαν!
ΦΕΙΔ
………………………. Δε δέρνω γω δασκάλους!
ΣΤΡ
Για το θεό το κάμε γιε, τον Δία του κυρού σου!
ΦΕΙΔ
Ποιο Δία του κυρού μου λές; χιλιώ χρονώ μου δείχνεις!
Ντα στέκει Δίας;
ΣΤΡ
…………… Ναίσκες
ΦΕΙΔ
…………………….. Κια! Δεν στέκει κακομοίρη
Ο ρούφουλας τον έριξε χάμε και βασιλεύγει!
ΣΤΡ
Δεν τον επόβγαλε μωρέ! Εγώ τα ‘χω πομένα!
Ετούτοσές ο ρούφουλας μου τα πενε κι εμένα
Ξάνοιξε εκειέ ειντά παθα την κούπα την εθάρρουν
Θεό μαθώς!
ΦΕΙΔ
…………. Ε, κάθου δα κι αμοναχός σου κλαίγε 
Δηγού την παλαβάδα σου
ΣΤΡ
……………………….. Μανά μου ‘να τροζάτο!
Πως δεν εσοτροζάθηκα σαν μ’ έβαλ’ ο Σωκράτης
Κι ούλους ομάδι τσι θεούς επόβγαλα από πώδε
Ερμή μου αγαπημένε μου μη μου κακοσυνέψεις!
Ινάτι μη μου το βαστάς! Συγχώρεσέ με λέω!
Το νού μου απ’ την κακομοιριά εκόντεψε να χάσω!
Ελα και στάσου ορτάκης μου! Πε’ μου είντα να κάμω
Να τσι γλακώ στου δικαστή; Οϊ! Κι αμ’ έιντα πούρι;
Καλα μου λες! Ποιος δικαστής; Εγώ θα τσι δικάσω!
Φωθιά θα βάλω να καεί το σπίτι ντως τω’ σκύλω!
Γλάκα Ξανθία γλάκα ‘πα! Φέρε μωρέ την σκάλα
Πιάσε να βρεις γερά γερά και μια μπικοσκαλίδα
Κι έβγα στο δώμα του σκολειού στα κεραμίδια απάνω
Και χτύπα! Χτύπα το καλά, να πέσει να βουλήσει!
Κάμ’ ότι σου ‘πα αν μ’ αγαπάς κι αφεντικό να μ’ έχεις!
Χάλα σου λέω την στεγή μέχρι να τσι πλακώσει!
Ποιος θα μου φέρει ενα δαυλό αυτούμενο κοπέλια;
Εγώ μωρέ μονημερίς την δίκη θα συγκόψω
Να ιδούν οι γι-άτιμοι μαθώς κι οι σκυλοφυσισμένοι
Είντα λοής πλερώνω ‘γω!
ΜΑΘΗΤΗΣ
……………………….. Ηγούη μου! Ηγούη!
ΣΤΡ
Βγάλε δαυλέ μου μια φωθιά στον ουρανό να φτάξει!
ΜΑΘΗΤΗΣ
Μα είντα κάνεις άθρωπε;
ΥΠΗΡΕΤΗΣ
………………………. Εγώ μωρ’ είντα κάνω;
Στσι τράβες λώμπης έστεσα κουβέντα και βαϊζι!
ΜΑΘΗΤΗΣ Β’
Ποιος τρισανάθεμά τονε κεντά μωρέ το σπίτι;
ΣΤΡ
Εκειός που δεν τ’ αφήκετε ρούχο γερό να βάλει!
ΜΑΘΗΤΗΣ Β’
Εδά μας-ε εξεκούμπισες!
ΥΠΗΡΕΤΗΣ
………………………. Ντα τούτονά γυρεύγω!
Μόνο μην τύχει και μου βγεί του μπίκου το στελιάρι
Γή πέσω από την στεγή και σπάσω τον καφά μου!
ΣΩΚΡΑΤΗΣ
Μα είντα κάνεις ετουδά απου ‘σ’ ανεβασμένος
ΣΤΡ
Εις τον αέρα περπατώ και μελετώ τον ήλιο!
ΣΩΚΡΑΤΗΣ
Μάνα μου μια καπνουλιδιά κρουμένο μ’ έχει πούρι!
ΜΑΘΗΤΗΣ Β’
Κι εγώ θ’ ανάψω να καώ ίδια σαν την λαμπάδα!
ΣΤΡ
Γιαιεντα μωρέ τα βάλετε με τσι θεούς μαϊμούνια
Γιαειντα εμελετούσετε  του φεγγαριού τον κώλο;
Κοπέλι ζύγωνέ μωρέ, δέρνε και ζύγωνέ τσι
Απου περιφρονήσανε και τσι θεούς τσι γι-ίδιους
ΧΟΡΟΣ
Αειντέστε σκιάς να φύγομαι. Καλή κι εγλεντισμένη
επέρασεν κι η σημερνή η μέρα εις τον κόσμο!
