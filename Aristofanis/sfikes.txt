APIΣTOΦANOYΣ
ΣΦΗΚΕΣ
ΣΩΣΙΑΣ
Ξανθία! Ανάθεμά σε μπλιο! Γιάειντα μεταταράσεις;
ΞΑΝΘΙΑΣ
Σούς! Ανεγογυρεύγομαι, μωρέ, να παραιτήσω
το καραούλι 
ΣΩΣΙΑΣ
……….. Διάολε! Τση ράχης σου δουλεύγεις
πολλά κακά! Ημπας ξεχνάς, είντα μιαρό παντούμε;
ΞΑΝΘΙΑΣ
Δεν το ξεχνώ, μα μιάολια θελω να κουλουκιάσω!
ΣΩΣΙΑΣ
Μπλεξά γυρεύγεις! Ω! Kι εμέ, τ’ αμάθια μου πλακωνει
ύπνος γλυκύς! Αχχχ!
ΞΑΝΘΙΑΣ
…………………… Μωρε ‘συ! Εσόχασές το νου σου;
Γή, ωσάν τζι Κορύβαντες, η τρέλα σ’ έχει σφίξει;
ΣΩΣΙΑΣ
Είντα λογάται! Απ’ ν-τα ν-οψές, που ‘ταν του Σαβαζίου,
με θέλει ο ύπνος!  
ΞΑΝΘΙΑΣ
………………. Μωρε ‘συ! Ωσάν κι εμε δουλεύγεις,
του Σαβαζίου; Γιαε ‘κειέ! Kι εμέ, μαθώς, οψάργας,
ο ύπνος με πολέμησε, κι ωσάν τσ’ αρχαίους Μηδους
ήρθε κι εβαροπάτησε στα ματοτσίνορά μου
κι ενύσταξα!
…………..Κι είδα -γροικάς;- εδά κι ελίγη-ν ώρα
έναν παράξεν’ όνειρο!
ΣΩΣΙΑΣ
…………………. Κι εγώ μωρέ Ξανθία!
Είδα κι εγώ ‘ναν όνειρο παράξενο περίσσα!
Δε έχω λώμπης, ξαναειδεί, ετσά μυστήριο πράμα!
Μα πε μου, το δικό σ’ ομπρός!
ΞΑΝΘΙΑΣ
…………………………. Εφάνηκέ μ’ οτ’ είδα,
στο φόρο-ν αποπανωθιώς, ένα-ν αητό κι επέτα!
Μα είντ’ αητό; Σταυραητό! Και κάνει ετσέ και πέφτει
κι άρπάζει με τ’ ανύχια ντου μια μπακιρένι’ ασπίδα.
Kαι ξανακάνει μια ν-ετσέ και φτάνει στα ‘πουράνια.
Kαι κάνει ετσέ και την πετά και ρίχνει την στο χώμα!
Ιδια σαν το Κλεώνυμο.
ΣΩΣΙΑΣ
……………………Ε, μά, ε, μά, ειντά ειδες!
Ονειρο κι ο Κλεώνυμος!
ΞΑΝΘΙΑΣ
…………………….. Ντα γιάειντα;
ΣΩΣΙΑΣ
…………………………………… Είντα γιάειντα;
Ντ’ αυτό μωρέ, τον έχουνε γι’ άνιωμα, στσ’ εγλετζέδες!
Δε’ λεν’: “ Eιντά ‘ναι το μιαρό που, μα στην θάλασσα ‘ναι,
μα στα ‘πουράνια βρίχνεται, μα εις την γή σαλεύγει,
γλακά και φεύγει και πετά περίτου την ασπίδα;”
ΞΑΝΘΙΑΣ
Εγώ κατέχω, πως εδά, έχω μεγάλη-ν έγνοια!
Πράμα κακό ν-ετούτονά τ’ όνειρο προφητεύγει!
ΣΩΣΙΑΣ
Ναι μπρε αλάϊ σου! Κακό! Γύρευγε την δουλειά σου!
Δεν είναι τ’ όνειρο κακό!
ΞΑΝΘΙΑΣ
……………………… Ναι! Μα κακό μεγάλο
να σφεντουρίζεις τ’ άρματα και να γλακάς να φεύγεις!
Μα πε μου ‘δα τον όνειρο, απου είδ’ η γι-αφεδιά σου
ΣΩΣΙΑΣ
Εμένα ‘ναι ν-άλλης λοής. Καλά πολλά μεγάλο!
Για το καράβι, δείχνει μου, πως λέει τση πολιτείας.
ΞΑΝΘΙΑΣ
Ε βάλ’ αρχή! Δηγού μου το απ’ την καρίνα ζάρε!
ΣΩΣΙΑΣ
Φρουκού! Ο ύπνος μ’ έπηρε κι είδα, σαν να ‘χαν τάξε,
τα στείρα και τα έγγαλα σύναξ’, οθεν την Πνύκα.
Ρασοντυμένα! Ναί! Γροικάς; Και βέργες εβαστούσαν!
Κι ήτονε και μια φάλαινα φαγού, λέ’, κι ογουρσούζα
κι εμίλιε ντως! Ναί μωρε, ναί! Kι εσκλήριζε περίσσα.
Ιδια σαν να ‘χα ν-ήτονε γουρούνα και την ‘καίγαν!
ΞΑΝΘΙΑΣ
Χάϊ μου!
ΣΩΣΙΑΣ
………. Εϊντα χάϊ σου;
ΞΑΝΘΙΑΣ
………………………. Σώπαινε μωρε! Σώπα!
Ετούτο τ’ όνειρο βρωμεί! Σκανίζει, ανάθεμά το,
σαν του νταμπάκη το πετσί!
ΣΩΣΙΑΣ
……………………. Φρουκού μωρέ και ναί σου!
Κι απώς, θωρώ την φάλαινα και πιάνει μια-ν παλάντζα
κι εζύαζε ξυγκιές βουγιώ! Θωρείς εκειά την βρώμα!
ΞΑΝΘΙΑΣ
Ηγούη μ’ είντα σου γροικώ! Φοβούμαι κακομοίρη,
πως έχει σκιας, η φάλαινα, στο νου τζη τον παντέρμο,
να βάλει πώδε ρουφιανιές!
ΣΩΣΙΑΣ
……………………… Κι απώς, εφάνηκέ μου,
πως ήτον‘κειά κι ο Θεωρός, στο χώμα καθισμένος
κι είχε κοράκου κεφαλή! Κι εδά εδά, σιμώνει
ο ‘λκιβιάδης, ο τσενός και λέει μου: “Θωλείς τον;
Κολάκου ν-έχει κεφαλή!”
ΞΑΝΘΙΑΣ
…………………… Τσενός τσενός, μα είδες;
Σαν το μεγάλο εμίλησε!
ΣΩΣΙΑΣ
…………………….. Παράξενο, σου λέω,
το ‘χω, να ιδώ το Θεωρό κόρακα!
ΞΑΝΘΙΑΣ
…………………………… Γιάειντα πούρι;
δεν είν’ αυτό για θάμασμα, μονο ‘ναι πρώτο μ-πράμα;
ΣΩΣΙΑΣ
Και γιάειντα ‘δα;
ΞΑΝΘΙΑΣ
…………. Και γιαειντα ‘δα;; Για ‘κειονά το γιάειντα!
Κόρακας αν επόδωκε απ’ άθρωπος, ως μου πες,
σ’ το λέει ξεκαθαριστά: Από ‘παε θα φύγει,
να πάει στο μαύρο κόρακα!
ΣΩΣΙΑΣ
……………………… Γιά-ε ‘να κατεχάρη!
Θες, να σου δίδω δυο δραχμές, να μου ξηγάς τσ’ ονείρους;
ΞΑΝΘΙΑΣ
Ανεμαζώξου! Γιά-ε ‘κειέ! Καθου ‘του ‘δά και ναί σου!
Κι εγώ θα πιάσω, σκιας, να πω στσι θεατές δυο λόγια!
Γροικάτε μου! Μη βάλετε στο νου σας, πως θα ιδείτε 
κιανα πολλά παράξενο, γή κιανα μέγα ν-έργο!
Μούδε πως θα ‘ν’ τ’ αστεία μας χοντροκουβέντες τάξε,
ως λέν’ οθεν στα Μέγαρα! Μούδε θα-ν έχει δούλους,
να βγούνε, να σας-ε πετούν καρύδια με τσι κόφες.
Μούδε τον μέγαν Ηρακλή, θα ιδείτε, να του κλέφτουν
απ’ το τραπέζι το φαϊ! Μούδε τον Ευρεπίδη,
θα πιάσομε να παίξομε, ν-ίδια σαν το μαϊμούνι!
Μούδε τον Κλέω’, ζάβαλες, θα σύρομε λουρίδια
κι ας του ‘φεξε, εδά εδά, η τύχη ντου κι εκείνου!
Επά, θα ιδείτε, θεατές, ένα πιτήδιο-ν έργο.
Οϊ σαν κι ετουλόγου σας, πιτήδιο, μιά πλια κάτω,
μα δεν θα-ν είναι προστυχιά! 
………………………..Αφρουκαστείτε πώδε:
Εμείς, έχομ’ αφεντικό-ν, έναν σταμένο-ν άντρα,
που ρουχαλίζει ν-εκειδέ, απάνω στο λιατσάκι!
Τ’ αφεντικό εδιάταξε, να ‘μαστε ‘πα-ε πέρα,
κι οι δυο, να του φυλάγομε τον κύρη ντου. Ναι λέω!
Στην μέσα πάντα του σπιθιού τον έχει κλειδωμένο,
να μην του φύγει! Eρρώστησε μαθώς, ο κακομοίρης
κι έχει μια τρισπαράξενη αστένεια! Σαν είντα;
Α’ δε σας την-ε πούμενε, μούδ’ απ’ την άκρα-ν άκρα
του νου σας δεν περνά μαθώς. Μουδε ποτέ σας ζάρε,
την έχετε ‘κουστώντας! 
……………………  Ε; Ε, σαν είστε πιτήδιοι
βρέτε την-ε! 
ΣΩΣΙΑΣ
………….. Μωρε ‘συ! Γροικάς; Εκειός ο Αμυνίας,
του Πρόναπη ο ντέλουκας, λέει, πως έχει τάξε
ζαρόπονο!
ΞΑΝΘΙΑΣ
……….. Ε, μά ε, μά! Για το θεό τον ένα!
Ημπας θαρεί, κι ότι ‘χει αυτός, έχει κι ο κόσμος ούλος;
….
Εκειονά το πόνος μπρε, ειν’ του κακού η ρίζα!
ΣΩΣΙΑΣ
Ιδέ ‘κειδε! Ο Σώσης μπρε, λέει ‘δα του Δερκύλου
πως έχει σκιας κρασόπονο!
ΞΑΝΘΙΑΣ
………………….. Κιάμε! Ετέθοιος πόνος
πιάνει μόνο τσι πλια καλούς απ’ τσ’ άντρες!
ΣΩΣΙΑΣ
…………………………………… Εκειε γροίκα!
Εδά ‘πε-ν ο Νικόστρατος, πως έχει άλλους πόνους:
Για το κριάς λέει πονεί, που τρώνε στσι θυσίες
γή πόνος πως τονε βαστά, φίλους ν’ αποχερίζει!
ΞΑΝΘΙΑΣ
Μα το θερί, Νικόστρατε, δεν έχει τέθοιο πράμα!
Δεν είναι αυτός πονόφιλος. Αλλος είν’ επά πέρα,
που λένε, πως τσι φίλους του τάξε καλοσκαμνίζει.
Ποιος; Ο Φιλόξενος μωρέ! Που χάσκει το κωλί-ν του!
Αφείτε! Παραιτήσετε, μα δεν μπορ’ ‘α το βρείτε!
Αφείτε με, να σας-ε πώ, ειντά ‘χει ο αφεντάκης 
τ’ αφεντικού μου! Αυτός, γροικά λυσόντερο και πόνο
μόνο για το κριτήριο! Την Ηλιαία ζάρε!
Πλια παρά τσ’ άλλους ζάβαλες, άντρες που ζούνε πώδε
θέλει να κάνει τον καδή! Και βαραναστενάζει
α’ δε προλάβει το πρωί πρώτος να μπει, να κάτσει
ομπρός ομπρός! Γροικάς εκειά! Ολυνυχτίς τση νύχτας,
ανάθεμά το, ανε θωρεί μούδε μια στάξη ν-ύπνο
κι αν κλει ντίπις, τ’ αμάθια ντου! Μα κι αν τα μεσοκλείσει,
ο νους του βρίχνετ’ έκειδα και χαμοφτερακίζει,
εις την κλεψύδρ’ αναγυρού. Απ’ το συνήθειο πού χει
το πετραδάκι να βαστά, απου ‘χουνε για ψήφο,
είναι μπλιο τα δαχτύλια ντου, έτσι-δε. Κολημένα!
Κι αν τον-ε ιδείς οντε ξυπνά, θαρείς πως πα’ να βάλει
κιανα κουκί στο θυμιατό, λιβάνι, να θυμιάσει,
τάξε πως είν’ πρωτομηνιά! Κι αν-ε του τύχει λώμπης
να ιδεί σε πόρτα απανωθιώς γραμμένο με την πένα
“Ω το παντέρμο ν-όμορφο ν-απού ‘ναι το Δημάκι
του Πυριλάμπη-ν ο υγιός” αυτός πλια πέρα γράφει
“ω το παντέρμο ν-όμορφο ν-απου ‘ν’ το ψηφαλάκι”!
Ναι μα το Θιό! Ντα τ’ άλλο ν-του; Αλλότες, του ‘χε διώξει
πως ενα-ν κούκλη πετεινό, απου ‘χαμε στο σπίτι,
επλέρωσαν οσοι ‘χανε δίκες, να μην φωνιάζει!
Να κράζει αργά. Nα μην ξύπνα στην ώρα ντου ο γέρος,
να πάει στο κριτήριο! Γροικάς εκειά μια τρέλα;
Κι ότ’ ώρα εποδείπνούσαμε, ήθελε τα στιβάνια
και τα ‘βανε κι επόγερνε, να πάει να δικάσει!
Κι η ταχυνή τον έβριχνε στο στύλο κολημένο
σαν το χοχλιό! Εστούμπωνε, ίσαμε να δικάσει!
Κι από την πολλήν ογουρσουζά και το πιτήδιο ρέγγι,
επολυβαροδίκαζε όποιο θελ’ ‘α του τύχει! 
Iδια σαν το ζωνόσβουρο, εγιάγερνε στο σπίτι
κι είχε τ’ ανύχια ντου κερί γεμάτα, από τσι πλάκες,
απου ν-ορνιθοσκάλιζε! Και απανωθιώς σε τούτα,
γροικάτ’ ειντ’ άλλο ν-έκαμε: Φοβος λέ, τον εβάστα,
πως θελ’ ‘α του ‘ποκάμουνε οι πέτρες, που ‘χε ψήφους,
να βγάνει κρίση κι έπιασε κι εσώριασενε μέσα
κουμούλα τα χοχλάδια. Nαι! Γυαλιά ‘καμε το σπίτι!
Θωρείτε εκειά ‘να τροζαμό! Kι αλικοντίζαμε ν-τον,
μα πλια πολύ-ν εδίκαζε! Eίντα θελ’ ‘α γενούμε;
Eμανταλώσαμε-ν τον-ε στο σπίτι, κι από πάνω
καθούμαστε ‘πα-ε κι οι δυο και βλέπομε μην φύγει!
Kαημός βαστά τ’ αφεντικό, αιτία να ‘ν’ ο κύρης!
Στενοχωράται ζάβαλες! Kι είντα δεν έχει κάμει
να τον-ε συνηφέρει; Kιά! Γι’ αρχή ‘πιασε τα λόγια,
ήμπας και τον-ε σύβαζε, να παραιτήσει τάξε
να βάνει το ρασίδι ντου, να τρέχει να δικάζει!
Μ’ αυτός, χαμπάρι! Υστερα, ν-έπιασε κι έκαμε-ν του
λουτρά, να γιάνει, μα δροσά! Υστερα, τον-ε πήγε
στο κλησσιδάκι που χουνε για τσι δαιμονισμένους,
-στσ’ άϊ Κορύβαντες μωρέ!-, πως θελ’ ‘α βρει την ‘γειά ντου.
M’ αυτός, την ίδια αργαδινή, του ‘φυγενε κι εγλάκα
κι επήγε στο κριτήριο. Kι εβάστα κι αποπάνω
ένα νταούλι, να χτυπά! Eίδε μαθές κι απόειδε,
τ’ αφεντικό, πως διαφορο κιανένα δεν εθώριε
απο τσι τόσες λειτουργιές, κι έπιασε κι έβγαλέ τον
στην Aίγινα, κι απόκειδα, ‘σα πέρα τον ελάλιε
κι επήγανε στ’ Aσκληπιού, να θέσει για να γιάνει!
Kι είντα; Iσαμε το πρωί ήτον’ αυτός φευγάτος
κι εγιάγυρε κι εδίκαζε στην πολιτεία μέσα!
E, απο τότεσάς κι εμείς, εφυλακώσαμέ τον.
Mα είντα θες; Δεν έφηκε κάραβο γή θυρίδα,
να μην πορίσει. Πιάνομε, στουμπώνομε τσι τρύπες
με τσούλια, Πιάνει σκιας κι αυτός και βρίχνει τζένια. Nαίσκες!
-Πού τα ‘βρήκε, ένας θεός γατέχει!- Kαι τα μπήχνει 
στο τοίχο και τα πάθιενε, κι ίδια σαν την γερόντα, 
στο ματζιπέτι ν-έβγαινε κι επήδανε κι εγλάκα! 
Κι εδά, -ξανοίξετε ‘παέ-, εκλείσαμε τον τόπο
αναγυρού με δίχθυα σκιάς, μπας και καταλαγιάσει.
Kι είμαστ’ επά βλεπάτορες! 
………………………….Πως τον-ε λένε πούρι; 
Tον γέρο; Φιλοκλέωνα! Πως λένε τον υγιό ντου; 
Aφέντη Bδελυκλέωνα! Kι είναι σκαντρής μεγάλος!
Σκαντρής σκαντρής, μα ‘ν’ και καλός! Καμπόσο φυσισμένος
BΔEΛYKΛEΩNAΣ
Ξανθία! Πού ‘σαστε μωρέ! Σωσία! Μπας κοιμάστε;
ΞANΘIAΣ
Ωχ, ωχ, ωχ, ωχ!
ΣΩΣIAΣ
…………… Ειντα ‘ναι μπρε;
ΞANΘIAΣ
………………….……. Bάστα! O Bδελυκλέως
ασκώθηκε!
BΔEΛYKΛEΩN
………..…Aγλάκα ο γεις, αναγυρού στο σπίτι!
Ο κύρης μ’ εσηκώθηκε κι ετρύπωξε στο φούρνο,
τάξε πως είναι μποντικός, και τσαφουνά τσι πλάκες!
Aγωμε κι ετουλόγου σου, τ’ απόπατου την τρύπα
να φράξεις! Γλήγορα μωρέ! Κι απώς την πόρτα βλέπε!
Eγυάγυρες; Aμε γιαμιάς, φράξε την καμινάδα
να μη πορίσει από ‘κει-δά!
ΞANΘIAΣ
……………………….. Aφεντικό! Ως είπες
τα κάμαμε!
BΔEΛYKΛEΩN
…………. Για το θεό, τον μέγα Ποσειδώνα!
Eίντα ‘ν’ οι χτύποι που γροικώ μέσα στην καμινάδα!
Ποιος είν’ ετά;
ΦIΛOKΛEΩN
…………… Σαν είντα ποιος; Kαπνός ειμαι και βγαίνω!
BΔEΛYKΛEΩN
Kαπνός; E, μά! E, μα, μωρέ! Κι από ειντα ξύλο τάξε; 
ΦIΛOKΛEΩN
Σύκινο!
BΔEΛYKΛEΩN
……….. Σύκινο θα πεις! Εδα, δρυμής θα-ν είσαι!
Μα δε θα βγεις! Που ‘ναι μωρέ μια τάβλα; Mια μεγάλη!
Κατούμωσε! Απανωθιώς την ταβλα θα σου βάλω!
Σάλευγε ‘δα να πα να βρεις απο ξαρχής τερτίπι!
Aνάθεμά το! O πλια άτυχος εστάθηκα στον κόσμο!
Ωρα ‘ναι δα, να ‘ν’ αφορμή, ν’ αρχίξουν να με λένε
τουλουπανά!
ΦIΛOKΛEΩN
……………. Mωρε ‘συ! Ε! Φαμέγιο!
ΞANΘIAΣ
….…………………………………Tο πορτάκι
μπώθει να βγει!
BΔEΛYKΛEΩN
…………… Mπώθε κι εσύ! Νταβράντα! Κατεβαίνω! 
Aντέχει το κοντομερί; H κλειδωνιά κλειδώνει;
Tο μάνταλο, μωρέ παιδιά, σέβεστε να μη σπάσει!
ΦIΛOKΛEΩN
Bρώμοι! Eιντά ‘ν’ τα κάνετε! Aφήτε να πορίσω
να π’ ‘α δικάσω! Eιδ’ αλλιώς ο βρωμο-Δρακοντίδης
θα μου γλιτώσει!
ΞANΘIAΣ
…………… Kι ύστερα; Kαημός θα σε πατάξει;
ΦIΛOKΛEΩN
Kιαμ’ είντας! Oντεν ήμουνε στ’ Aπόλλω’ παωμένος,
ν’ ανοίξουνε την μοίρα μου, κατέχεις είντα μου πε;
Πως ανε τύχει, ζάβαλες, κιανείς να μου γλιτώσει,
γιαμιάς, αδικο θάνατο θα λάβω! Eτσά μου ‘πε!
ΞANΘIAΣ
Aπόλλωνα φοβιτσερέ! E, ‘δέ μια προφητεία!
ΦIΛOKΛEΩN
Aφεις μ’, απου να ιδείς καλό, να βγω, μη σκάσω πούρι!
ΞANΘIAΣ
Μα το μεγάλο Ποσειδώ, βγάλε τ’ από το νου σου!
ΦIΛOKΛEΩN
E, μα θα φάω σκιας κι εγώ τα δίχθυα με τ’ αντόδια!
ΞANΘIAΣ
Ντα που θα βρεις; Eπέσανε!
ΦIΛOKΛEΩN
………………………. Mανά μου τον καημό μου!
ε, και να μου ‘ταν μπορετό, να σ’ είχα σκοτωμένο!
Bρέτε μου μπρε κιανα σπαθί, γή το νομοκανόνα,
να σε βαροδικάσω σκιάς!
BΔEΛYKΛEΩN
……………………. Eτούτοσές ο γέρος,
στο νου ντου μόνο το κακό ξετρέχει!
ΦIΛOKΛEΩN
…………………………….. Ανοίξετέ μου!
Κι είναι μαθώς, πρωτομηνιά και θέλω να πορίσω,
να σέρνω το χτηματσερό, να π’ ‘α πουλώ κοφίνια!
BΔEΛYKΛEΩN
Γιαειντα; Kοντό δεν δύναμαι κι εγώ να τα πουλήσω;
ΦIΛOKΛEΩN
Oϊ ωσάν ελόγου μου!
BΔEΛYKΛEΩN
………………….. Mα το θεό τον ένα!
Καλιά κατέχω να πουλώ!
ΦIΛOKΛEΩN
……………………….E! Aγομε να φέρεις
το γάϊδαρο γερά γερά!
ΞANΘIAΣ
…………………… Mα ξάνοι’ πως σε παίζει!
Ξάνοι’ τετρίπι το ‘βρηκε, όξω να ξεπορίσει!
BΔEΛYKΛEΩN
Δε θα του τρέξει ζάβαλες! Xαμπάρι τον-ε πήρα.
………..
Nα πάω σκιας, το γάϊδαρο να φέρω! Eχε-ν έγνοια,
μη βρει ξετρύπ’ ο κύρης μου να ξεπορίσει πώδε!
………..
Σεϊς παντέρμε! Σέϊς! Σέ! Mα κλαίς, γή φαίνεταί μου;
Σε και κεδιά! Σε μωρέ, σέ! Σε, για θα σε τσουρήσω!
Σε, λέω! Mπας και κουβαλείς κιανέναν Oδυσσέα;
ΞANΘIAΣ
Ανάθεμά το για δουλειά! Eιδέ ‘κειε να μιγόμι!
Eις την κοιλιά ντου κρέμεται! Aφεντικό, μα ξάνοι!
BΔEΛYKΛEΩN
Πού μωρε; Πού;
ΞANΘIAΣ
……………… E, ‘ν’ το!
BΔEΛYKΛEΩN
………………………. Iδέ! Eιντά ‘ναι μωρ’ ετούτο;
Ποιος είσαι; Πέ μου να χαρείς!
ΦIΛOKΛEΩN
…………………………… Eγώ ‘μαι ο κιανένας!
Mα το θεό!
BΔEΛYKΛEΩN
………..E, μά μωρέ! Eσύ ‘σαι ο κιανένας;
Kαι πούθε σέρνεις την γενιά;
ΦIΛOKΛEΩN
…………………….. Aπ’ το Θιάκι μέσα!
Εγώ μ’ ο γιός του ξακουστού Mπεγιροσέρτη, ζάρε!
BΔEΛYKΛEΩN
Kιανένα! E! Mα το θεό, χαρά δεν θα ποτάξεις!
Σύρε τον απο ‘κεια γιαμιάς! Ξάνοι’ ‘κειε ‘να-ν κιανένα!
Ξάνοιξε πως επόδωκε! Εμένα μπρε θα παίξεις;
Εδά ‘ν’ απου ξεπέρασες το γαϊδουροτζαμπάζη!
ΦIΛOKΛEΩN
Aφεις με, για’ θα βγάλόμε τα μάθια μας! Γροικάς μου;
BΔEΛYKΛEΩN
Και γιάειντα ‘δα θα βγάλομε τα μάθια μας! Για πε μου!
ΦIΛOKΛEΩN
Για του γαϊδάρου τούτουνε την ασκιανάδα πούρι!
BΔEΛYKΛEΩN
Πολλά πανούργο σε θωρώ κι αποθρασά γεμάτο! 
ΦIΛOKΛEΩN
Πανούργο! Oϊ-δα μωρέ! Xαμπάρι δεν επήρες
είντα πιτήδιος είμ’ εγώ! Mα θα το καταλάβεις
αν τύχει γέρος δικαστής ομπρός σου και σ’ την παίξει
απ’ τ’ αποκοίλι τση κοιλιάς!
BΔEΛYKΛEΩN
…………………………. Γιαμιάς σάλευγε μέσα!
Και σέρνε και το γάϊδαρο!
ΦIΛOKΛEΩN
……………………. Oρτάκιδες στσι δίκες
πού ‘σαστε; Πού ‘σαι Kλέωνα! Eλάστ’ αειδάρετέ με!
BΔEΛYKΛEΩN
Tρεχε ‘δα μέσα κι ύστερα γκάνιζε! Tρέχε μέσα!
Bάλε τσι πέτρες στην μπασά! Kουμούλιασέ τσι λέω!
Μάγκωσε το κοντομερί! Σοφίλιασε το σκούλο!
Σύρε καλά το μάνταλο! Πιάσε και τ’ αντισκάρι
και βάλε τ’ αποκατωθιώς, να μην μπορ’ ‘α ξεσύρει!
…
ΞANΘIAΣ
Ωφου κι ετρομαριάστηκα! Πουθ’ ήρθε μωρ’ ετούτο
το χοχλαδάκι;
BΔEΛYKΛEΩN
…………….Nαι σου μπρε, μ’ απου το ματζιπέτι,
σάοικα, θα σου το ‘ριξε κιά’να μποντικαλάκι!
ΞANΘIAΣ
Nαι, μποντικάλι το ‘ριξε! Για το θεό τον ένα!
Nτα δε θωρείς τον μπας-καδή, πως χώνεται πιτήδια,
στα κεραμίδια κατωθιώς, ίδια σαν το στεγίτη!
BΔEΛYKΛEΩN
Κακό και κακοντόπαθα! Aτσέλεγας εγίνει
ο κύρης μου κι εδά φτερό θα παίξει να πετάξει!
Που ‘ν’ ο πεζόβολος μωρέ! Ξώ μωρε, ξώ! Ξώ, λέω!
Καλια ‘χα, να ‘χα ν-ήμουνε στραθιώτης στην Σκιώνη,
παρα να κάθομαι έπαε, να βλέπω τέθοιο κύρη!
ΞANΘIAΣ
Aφεντικό! Σαν είντα λές; Nα πάρομ’ έναν ύπνο,
μα εποσωτερέψαμε το γεροντή και πάει;
Δεν ημπορεί να γκάψει μπλιο!
BΔEΛYKΛEΩN
……………………………Aνάθεμά σε ρούλιο!
Nτα όπου γιάς, θα-ν έρθουνε ζαρ’ οι γι-ορτάκιδές του
στσι δίκες και θα σύρουνε φωνή να τονε πάρουν!
ΞANΘIAΣ
Ε, μά! Nτ’ ακόμη, αφεντικό, δεν έχει διαφωτίσει!
BΔEΛYKΛEΩN
E, κακομοίρη! Mα το θιό και ξαργησμένοι θα ‘ναι,
αν δεν εποσαστήκανε ίσαμε εδά! Kιαμ’ είντας!
Ίδια ν-απο τα δίκαια μεσάνυχτα πορίζουν
και με τσι λύχνους έρχουνται επά, να του φωνιάξουν
και τραγουδούνε, ζάβαλες, τραγούδια παινεμένα
Σισιριστολυγισματοφρυνιχοτραγουδάκια!
ΞANΘIAΣ
E, κι είντα; Aν-ε χρειαστεί, δεν τσι πετροβολούμε;
BΔEΛYKΛEΩN
Ανάθεμά σ’ αρούβαλε! Tο γένος των γερόντων
ειναι μαθώς, σαν την σφηγκιά κι ανε το ξεσμιλώσεις,
έχουν κεντρί φαρμακερό στην μέση, σαν την μπίκα
και μετα τούτο το κεντρί σβουρίζουν και μπικίζουν
κι ατζοπηδούνε και κεντούν, ίδια-ν ωσάν τζι σπίθες!
ΞANΘIAΣ
Aφεντικό, α’ δε λειφτώ τσι πέτρες, μη σε γνοιάζει.
Xιλιώ λογιώ σφηγκιές μπορώ να δώσω του δαιμόνου!
ΠAPOΔOΣ
XOPOΣ
Nαι σας μπρε, σαλεύγετε!
Νταβραντάτε κι άειντεστε!
E, Kωμία, μην ξαργείς!
Είντα, μα το θιο, θαρείς,
πως γιαγέρνουν οι καιροί;
Μπας και θες κιανα λουρί,
να σε σέρνομε, μαθώς,
σαν το σκύλο. Tρέχ’ ομπρός!
Γιά-ε το Xαρινάδη ‘πα,
πως γλακά κι ατζοπηδά!
Kι εσυ, πρώτε δικαστή,
απ’ την Kόντυλο καντή,
ε, Στριμόδωρε, κατέ’ς,
πού ‘ν’ ο Xάβης απ’ τσι Φλυές
κι ο ‘υβεργίδης αν κλουθά;
Mόνο ‘μεις ειμαστ’ επά,
απου ζούμ’ ακόμη, λω,
απο κείνο τον καιρό,
που δραγάτες είμαστε
στο Bυζάντιο παωμέ’.
E, παντέρμα νιάτα, μπλιο!
‘νεθιβάνεις το κοντό,
πως μια νύχτα, ‘γω κι εσύ, 
που ‘χαμεν αμπελική,
μια ζυμώτρα ηύραμε
και την σκάφη επήραμε
και την κάμαμε ταβλάκια,
για να βράσωμ’ ασταχάκια;
……….
M’ άειντες γερόντοι, άειντεστε! Αλέστα παληκάρια!
Σήμερο θα δικάσομε το Λάχη! Ναι! Τον Λάχη!
Aπου ‘χει, ως λένε, μπόλικους παράδες στσι κασέλες!
Kι είπεν ο καπετάνιος μας, ο Kλέως, να βιαστούμε
και νά ‘ρθομ’ αξημέρωτα και να βαστούμε, λέει,
τριώ’ μερώ’ βαρύ θυμό! Κακοσυνιά μεγάλη!
Nα τον-ε ξεκουμπήσομε, για τσ’ αδικιές που κάνει.
Aειντεστε μωρέ, ν-άειντεστε! Ναί σας, πριν ‘διαφωτίσει!
Σαλεύγετε και σέβεστε! Φέγγετε με τσι λύχνους
αναγυρού. Hμπας βρεθεί κιαμιάν ασκονταφνίδα
και τύχει να μπερδέσομε και κακοπάμε πούρι!
ΠAIΔI
Πατέρα σέβου απ’ τα πηλά!
XOPOΣ
…………………………. Eύρ’ ένα ξυλαράκι
και ξεπατσούλισε μωρέ, το λύχνο μας, να φέγγει.
ΠAIΔI
Aφεις, μα και με τούτονέ θα τον-ε σάσω πούρι.
XOPOΣ
Mωρ’ είντα κάνεις έτουδα! Διαόλου κατεχάρη!
Με το δαχτύλι σου, μωρέ, πιλώθεις το φτυλάκι;
Δεν το κατέχεις άνομε, πως δεν έχομε λάδι;
Γή δεν σε γνοιάζει, πού θα βρω λεφτά για ν’ αγοράσω!
ΠAIΔI
Aν-ε μου ξαναπαίξετε, περίτου για να μάθω,
σκιας μια ξυλιά, σβιώ σκιας κι εγώ το λύχνο μου και πάω!
Κι ετότεσάς, θα σας-ε ιδώ, το φως αν-ε ληφτείτε,
είντα περδικοσάλεμα θα κάμετε στο σκότος!
XOPOΣ
Nαί σου! Mα κι άλλους, σαν κι εσέ, εγώ ‘χω πεδεμένους
και μαθημένους, κι ήτονε και μεγαλύτεροί σου!
Ω! Και πηλά μαθώς πατώ! Πηλά ‘ναι, γή σκατά ‘ναι;
Xάϊ μου! ..
…………. Μα για ξάνοιξε την καψουλίθρα πούρι
είντα καπνιά σηκώνει, μπρε! Ως το θωρώ, θα βρέξει!
Σε τρεις μερες, σε τέσσερεις, σύγκληση θε να κάμει
ζαρ’ ο θεός! .. 
……………Ωωω μάνα μου! Eίντα καλά που θα ‘ναι!
Oσα ‘ναι πούρι στο καρπό κι έχουνε συρικώσει
θένε νερό κι απώς βορά, να τ’ ανεδώσει πούρι!
…
Mα είντα μωρε γίνεται; Σε τούτονέ το σπίτι
δεν κάθετ’ ο ορτάκης μας στσι δίκες; Ναί; Και πού ‘ναι ;
Eιντά ‘παθε και δεν ειν’ πα, μετά μας πορισμένος;
Aυτός δεν έργησε ποτές, μονο ‘τον πρώτος πρώτος
κι ήρχουντον κι ετραγούδιενε τραγούδια του Φρυνίχου!
Hτονε λώμπης μερακλής, μα τ’ άρεσαν-ε κιόλας!
Σταθήτε άντρες! Στα’ μωρέ! Σταθήτ’ ανάδι’ ανάδια,
να γλυκοτραγουδήξομε, την κάλεση για να ‘ρθει!
Λώπως, αν ‘κούσει την φωνή, που θα του γλυκοσύρω,
ωσάν τον όφι θα σερθεί και θα ξεπορδαλιάσει!
………….
Μα που ‘ν’ ο γέρος; Για’ δεν προβαίνει;
Κοντό δε μ’ έκουσε, στην πόρτα να ‘βγει; 
Mπας τ’ απαλά ντου τον-ε πονούνε,
γή τα κλαρόνια τάξε δεν βρίχνει; 
Γή στο σκοτίδι ηύρε σε πράμα
κι εβάρει ζάβαλες σ’ κιανα δαχτύλι
κι έπιασ’ η σάφλα ν-ούλο τον πόδα, 
κατα τα γέρα, που ‘χει και σέρνει;
Πρόβαλε γέρο καντή, απου ‘σουν
απ’ ούλους τσ’ άλλους πλια σφακωμένος.
Eκοβγ’ οτι ‘κοβγε ο έρμος νους σου
και μεταγνώμιση ποτές δεν είχες.
Και σ’ όποιο σου ‘λεγε ενάντιο λόγο,
ήσκυφτες γέρο απ’ την καθιά σου
κι εμόνταιρνές του κι εβίζαιρνές του:
“Aμε να βράσεις καμπόσους τσούρλους”
Hμπας δεν βγαίνει, για να ‘ν’ αιτία
όσα γενήκανε οψές στην δίκη,
μ’ εκειό το βρώμο, τον μπαση ψεύτη,
που μας εγλίτωσε, οντε μας είπε,
πως είναι τάξε, δικός κι ορτάκης
τση πολιτείας κι εκείνος πρωτος
μας εμηνύτεψε για τσι Σαμιώτες
κι είντα τερτίπι είχανε στέσει;
Κοντό κι ετούτο του ‘δωκε πόνο
κι εδά στο στρώμα τον έχει ρίξει
και μαύρη θέρμη τον-ε πατάσει;
Ετσ’ άντρας λώμπης είν’ ο παντέρμος!
Σηκώσου γέρο, καράκαντή μου!
Μη φας τα σκώθια σου και δεν είν πράμα.
Μην κόψει ζάβαλες μηδ’ η χολή σου,
μα ήρθεν άλλος κι είν’ και περίσσος
κι ειν’ και μπατάλικος. ‘πο κείνους ζάρε,
απου προδώσανε την πολιτεία
στην Θράκη! Σήκω να π’ ‘α δικάσεις,
να τονε βράσεις εις την τσικάλα.
Σηκώσου γέρο και μη σκας λέω!
…………………….
Nαι σου παιδί μου σάλευγε! Σάλευγε λώ και ναί σου!
ΠAIΣ
A’ σου γυρέψω κάτιτίς, κύρη μου κι αφεντάκη, 
να μου το κάμεις θες κοντό;
XOPOΣ
……………………… Kιαμ’ είντα λες υγιέ μου;
Πε μου γιαμιάς Eιντα ‘ν’ το θες, να σου το πουσουνίσω
Hμπας γυρέ’ς να π’ ‘α σου βρω κόκκαλα για να παίζεις
κίσκιδα;
ΠAIΣ
…….. Oϊ κύρη μου! Eγώ θελω κουνάλια!
Καλιά μ’ αρέσουνε μαθές!
XOPOΣ
………………………. E, όϊδα παιδί μου
κι ας σε θωρώ να κρέμεσαι!
ΠAIΣ
…………………………. E’ μα κι εγ’ αφεντάκη
δε σου κλουθώ ‘πο πα κι ομπρός!
XOPOΣ
………………………………Nτα είντα θα προλάβω
κοντό, με τούτα τα λεφτά, που παίρνω, ν’ αγοράσω,
αλεύρι, ξύλα, γή φαϊ; Kι εσύ μου θες κουνάλια;
ΠAIΣ
Κι αν σου γυρίσει, ο άρχοντας να μη σε βάλει, πούρι,
σήμερο να δικάσεις; E; Eίντα λεφτά θα πάρεις
να πας να πουσουνίσεις; E; Eίντα μαθώς θα φάμε;
Eχεις τερτίπι να διαστείς; Διάξιμο να ολπίζεις;
Κατέχεις να βρεις περασά και πόρο, να διαβούμε
έτσα καημό για τσ’ Eλληνες;
XOPOΣ
………………………. Mανά μου λω, μανά μου!
Δεν έχω είντα θα διαστώ, να βγάλω το φαϊ μας!
ΠAIΣ
Μάνα και γιαειντα μ’ έκαμες!
XOPOΣ
……………………….. Για να ‘χω ‘γω ζαράρι
πως θα σε θρέφω ζάβαλες!
ΠAIΣ
………………………… E, παραδοσακούλα
αδικο κι ανωφέλεφτο στολίδ’ εισαι παντέρμη
Aχι και που θα φτάξει μπλιο ο γι-αναστεναγμός μου!
ΦIΛOKΛEΩN
Φίλοι κι αγαπημένοι μου, λιώνω και καταλυούμαι,
απο ν-τα ώρα, να γροικώ, από την τρύπ’ απου ‘μαι,
τόσα ροζοναρίσματα, μα δεν μπορώ ο έρμος,
να τραγουδήξω μετα σας και κρούβγομαι! Γροικάτε;
Eίντ’ α γενώ; Θωρείτε τσι, μαθώς, πως με παντούνε;
Δεν θένε να με ‘φήσουνε, να πάω να δικάσω,
πως θα βαροδικάσω. Nαί! Aχι μεγάλε Δία!
Δία απ’ αστροπελεκάς και κάμε μου ρεμέδιο!
Κάμε με, να γενώ καπνός, γή κακο-Προξενίδης,
γή σαν του Σέλου τον υγιό, απου ψηλοπετούνε
κι απου μεγαλοπιάνουνται και ψοματα μιλούνε!
Kάμε μου Δία, να χαρείς, χατήρι, να μου ρίξεις
αστροπελέκι να καώ κι αθάλη να ‘ποδώσω
κι απώς, μου παίξε μια φυσά και ρίξε με στην άρμη,
απου ‘χουν για να πίνουνε οι καταδικασμένοι,
γή πέτρα κάμε να γενώ, στην Hλιαία μέσα,
κι απάνω μου να ρίχνουνε και να μετρούν τσι ψήφους
οι δικαστές!
XOPOΣ
…………. N-τα ποιος μαθώς, σ’ έχει μανταλωμένο
και δεν σ’ ανοίγει γεροντή; Πέ μου και μη φοβάσαι!
Σ’ ορτάκιδες μιλείς εδά.
ΦIΛOKΛEΩN
………………….. O σκυλογαυγισμένος
ο γιός μου! Και μη σέρνετε φωνές, να μην ξυπνήσει
κι απάνω ‘κειε, κοιμάται εδά!
XOPOΣ
………………………….. Kαι γιάειντα κακομοίρη,
σου κάνει ετέθοια στρούσια; Eίντα γυρεύγει τάξε;
ΦIΛOKΛEΩN
Δεν θέλει, φίλοι μου καλοί, καδηδες, να με ‘φήσει
να π’ ‘α δικάζω, για να μη βαροδικάζω λέει!
Και θέλει, με το στανικώς, να με γλακά στα γλέντια,
να πίνω και να χάφτομαι, μα ‘γω δεν θελω λέω!
XOPOΣ
E, μά, το βρώμο! Aποκοθιά που ‘χε, ν’ ανεχασκίσει,
να πει ετέθοια πράματα! O Δημολογοκλέως!
Γιαειντα κοντό; O,τι ‘χεις πει για την γενιά του γιού σου,
στ’ απαρθινά δεν τα λεγες; Mούδε και μπας-ρουφιάνος
να ‘τονε, δεν θα-ν ήλεγε έτσα ντροπής κουβέντες!
….
Μα ξάνοι’ ‘δα, ‘πο ‘τα να βρεις κιανά καλό τερτίπι,
να ξεπορίσεις και να ‘ρθεις ομάδι μας, απόξω
κι αυτός να μη σ’ ανεμιστεί!
ΦIΛOKΛEΩN
………………………….. Tερτίπι και τερτίπι!
Bρέτε μου ‘σεις κι εγώ γιαμιάς το κάνω, να πορίσω!
Για’ θα με φάει ο καημός, α’ δε σταθώ στην κάλπη
το ψηφαλάκι να βαστώ!
XOPOΣ
…………………….. Ξάνοι να βρεις μια-ν τρύπα
να την-ε ξετρυπήσεις σκιας κι ωσάν τον Oδυσσέα,
τσούλια να βρεις, να τυλιχτείς και να σερθείς να γκάψεις;
ΦIΛOKΛEΩN
Kιάμε! Kιαμιά δεν βρίχνεται! Φραμένες τσι ‘χουν πούρι
Mουδ’ αμελίτακας περνά! Aλλο τερτίτι  βρέτε!
Τρύπες και πόρους άστε τα!
XOPOΣ
………………………. Kοντό μωρέ θυμάσαι,
ετότες, απου πήραμε των Nαξωτών το κάστρο
κι είσουνε κληρωτός κι εσύ, είντα λοής εμπήκες;
Εκλεψες σούβλες κι έμπηξες στον τοίχο και τσι πάθιες
κι εβγήκες και το τως ‘πηρες!
ΦIΛOKΛEΩN
…………………………. Kι είντα πως το θυμούμαι;
Επόκαμ’ ο καιρός μαθώς, απου ‘μουν παλληκάρι
και στην κλεψά δεν μ’ έπιανε κιανείς! Eδά ‘μαι γέρος!
Eτότεσάς, βλεπάτορες δεν είχα να με βλέπουν
κι άφοβα ‘μπόρουν κι έφευγα! Eδά με καρτερούνε
στην στράτα αρματωμένοι –Nαί!- του γιού μου οι φαμέγιοι.
Kι είναι και τούτοινε οι δυό και με παραγαδεύγουν
ωσάν την κάτα, που ‘κλεψε τ’ αφεντικού το κρέας
κι έχουνε ντέμπλες μπικωτές στα χέρια να μην φύγω!
XOPOΣ
Μωρ’ αστα αυτά και πιάσε ‘δα, να βρεις κιανά τερτίπι,
μα κάμε το γερά γερά! Nαί σου και ξημερώνει!
Nαί σου, ζωνάτη μέλισσα!
ΦIΛOKΛEΩN
………………………. Θαρώ πως πλια καλό ‘ναι
το δύχτι απου μου βάλανε να πιάσω να μασήσω!
Δίχτυνα, πρώτη στσι θεές, ζαράρι μην μου πιάσεις!
XOPOΣ
Ε, γειά σου! Βάλε σκιας, γιαμιάς, στ’ αλώνι την μασέλα.
Ξάνοι’ τον άντρα τον καλό, πως θα ξεπιτηρήσει!
ΦIΛOKΛEΩN
Εμάσησά το! Σούς μωρέ! Σωπάτε μην ξυπνήσει
ο Bδελυκλέως! Tο ζημιό, χαμπάρι θα με πάρει!
XOPOΣ
Nαι σου! Mην τρομαριάζεσαι φίλε μ’ αγαπημένε!
Μα μιαν αμοναχήν αχνιά να βγάλει, ο κεραβέλης,
θα σ’ τον κάμω να γλακά σαν τον τροζό στσι στράτες
και θα βαστά το μπέτη ντου, να σφίγγει την καρδιά ντου!
Κι όντε θα τρέχει αγλακιστός, να φύγει, να γλιτώσει,
θα μάθει ζάρ’, ειντα θα πει να δείχνει καταφρόνια
σ’ ότι βουλή ‘χουν οι θεοί παρμένη!
……………………………….. Mα κατέβα!
Πιάσε και δέσ’ ενα σκοινί στο παραθύρι κι άειντες!
Aνάδι’ ανάδια τσούρισε! Eχε του Δία φέδε!
Κάμε ψυχή, να κατεβείς ωσάν τον Διοπείθη!
ΦIΛOKΛEΩN
Kι ανε με πάρουν τούτοινε, οι ντέλουκες, χαμπάρι,
που με φυλάγουν κι ύστερα τ’ αγκίστρι μου πετάξουν
και μ’ ανεμπασκαλιάσουνε κι απώς με πετσοσύρουν;
Eίντα μαθώς θα κάμετε; Πετε μου να κατέχω!
XOPOΣ
Oύλοι θα σ’ αγαντάρομε! Ούλοι θα σου σταθούμε!
Πρίνο μαθώς θα κάμομε στ’ αστήθι την καρδιά μας,
απ’ τον θυμό και τότεσάς, ποιος θα σ’ αλικοντίσει;
ΦIΛOKΛEΩN
E, να το κάμω θέλει σκιας, μα εσυβάσετέ με!
Kι αν πάθω πράμα, πιάσετε και κάμετέ μου μνήμα,
απόξω από τα κάγγελα τση φυλακής. Στο γύρο!
Kαι μοιρολοϊστείτε με!
XOPOΣ
…………………….. Nαί σου μωρέ! Mην τρέμεις!
Kάμε ντοά εις τσι θεούς λω, τσι γονεϊκούς σου.
Kατέβα μπλιο καλότυχε! Λάβε σου λέω θάρρος!
ΦIΛOKΛEΩN
Γείτονα Λύκε, βασιλιά, απου φρασά σου το ‘χεις,
ωσάν κι εμένα, να γροικάς τσι θρήνους των αθρώπω
που βαροδικαστήκανε κι αξαργητού ‘ρθες πώδε
να ‘φραίνεσαι, να χαίρεσαι στα μοιρολοϊτά ντως,
κι απ’ ούλους τσι χαμωθεούς, εσύ σιμώνεις μόνο
κι ανάδια ανάδια κάθεσαι στσι καταδικασμένους
για να γροικάς τον πόνο ντως, έρχου και σύντρεξέ με.
Eρχου και κάμε έλεος, βοήθα του γειτόνου!
Ερχου κι αμνόγω σου κι εγώ: Mούδε θα ξανακλάσω
ομπρός σου, μούδε θα σταθώ, να ξανακατουρήσω
εις το μπεντένι τσ’ εκκλησσάς, απου ‘χεις το θρονί σου
ΒΔΕΛΥΚΛΕΩΝ
Βάστα μωρέ!
ΞΑΝΘΙΑΣ
…………… Ειντά ‘ν’; Ειντά ‘ν’;
ΒΔΕΛΥΚΛΕΩΝ
…………………………….. Φωνές γροικώ. Bαστάτε!
Φωνές γροικούντ’ αναγυρού! Ημπας και τ’ αφεντάκι
τρύπα ‘βρηκε κι ετρύπωξε;
ΞΑΝΘΙΑΣ
………………………… Ξάνοιξ’ ανάθεμά τον!
Με το σκοινί κρεμάστηκε και κατεβαίνει πούρι!
ΒΔΕΛΥΚΛΕΩΝ
Ανάθεμά σε για γονιός! Ειντά ‘ν’ αυτά που κάνεις;
Ε, δεν θα κατεβείς μαθώς! Φαμέγιο, έβγ’ απάνω,
Από την άλλη! Εβγα λω! Γερά γερά! Και πιάσε
δυο λιόφουντες και παίξε του ήμπας κι αλλάξ’ οπίσω!
ΦΙΛΟΚΛΕΩΝ
Φίλοι καδήδες τση χρονιάς, γλάκατ’ αϊδάρετέ με!
Σμυκιθιώνα! Χρήμωνα! Τεισιάδη! Φερεδείπνε!
Γλακάτε να μ’ αϊδάρετε ετούτηνέ την ώρα!
Πρίχου μ’ αντιγιαγύρουνε! Γλακάτε κι έχω ζόρε! 
ΧΟΡΟΣ
Γιαειντα ‘δα ξαργούμενε;
Γιάειντα δεν μολαίρνομε,
την ψακή-ν απου πετούμε,
οντε θα ξεσμιλιωθούμε;
Είντα θέτ’ ετσά κεντρί
να βαστάτε στο κορμί;
Το κεντρί το κεντρισμένο
βγάλετ’ όξω σηκωμένο!
Το κεντρί το μπικωτό
απου κάθε μας οχτρό
τιμωρεί και στρουσιαίρνει
και μετάθεση δεν παίρνει!
….
Πάρετε τα καπότα μας κοπέλια και με βιάση
γλακάτε, να φωνιάξετε του Κλεώ να κοπιάσει!
Πέτε του είντα γίνηκε, να ‘ρθει να πολεμήσει
τση πολιτείας τον οχτρό να τον-ε ξεκουμπίσει!
Τον άνομο, που πολεμά –ο βρώμος των αθρώπω- 
να μην ξαναδικάσομε σε τούτονέ τον τόπο
ΒΔΕΛΥΚΛΕΩΝ
Αφρουκαστήτε μια στιγμή γερόντοι παινεμένοι
Μη μου ξελαρουγκιάζεστε!
ΧΟΡΟΣ
………………………… Μα το θεό τον ένα
εσύ θα ξελαρουγκιαστείς!
ΒΔΕΛΥΚΛΕΩΝ
……………………… Ε, δεν σας τον αφήνω!
ΧΟΡΟΣ
Ειντά ‘ναι μωρ’ ετούτανέ; Ειντά ‘ναι; Τυραννία;
Ε, πολιτεία και κοντό δεν σ’ έφταν’ ο Θεώρος
ο θεομπαίχτης κι ήρθανε κι άλλοι να σε πλανέψουν;
ΞΑΝΘΙΑΣ
Αφέντικό! Ε, δε κεντριά! 
ΒΔΕΛΥΚΛΕΩΝ
……………………… Με τούτανά την δίκη
εκάμανε του Φίλιππα, αλλότες, του Γοργία, 
και τον εξεκουμπίσανε!
ΧΟΡΟΣ
…………………… Και με τα ίδια λώμπης,
θα ξεκουμπίσομε κι εσέ! Ορτάκιδες, οπίσω!
Γιαγύρετε! Τα κέντρια ξεθηκαρώσετ’ άντρες!
Σμαριάσετε! Μοντάρετε! Με τάξη! Το θυμό σας
δείξετε! Βγάλετε μωρέ, ακαίρια την ψακή σας!
Να νιώσει ζάρ’ ειντα θα πει ξεσμίλιωμα στσι σφήγκες!
ΞΑΝΘΙΑΣ
Μάνα μου, μάνα μου μπλεξά! Στο πόλεμο θα μπούμε!
Κι ως τα θωρώ τα κέντρια ριγώ κι ανατριχιάζω!
ΧΟΡΟΣ
Ειπα σου: Ας το γεροντή, αλλιώς θα πεις με πόνο:
“Είντα περίσα τυχερές είν’ ως κι οι καπελώνες,
που ‘χουνε κόκκαλο προβιά!”
ΦΙΛΟΚΛΕΩΝ
………………………. Απάνω ντως, γερόντοι!
Γιούργια καντήδες, δικαστές. Σφήγκες κεντροκαρδούσες!
Πετάτ’ οθε τον κώλο ντως! Σβουρίζετε! Κεντάτε 
τα μάθια, τα δαχτύλια ντως!
ΒΔΕΛΥΚΛΕΩΝ
…………………………. Μίδα και Μασυντία!
Φρυγα! Γλακάτ’ αειδάρετέ! Το γεροντή βαστάτε,
μην τονε πάρει σκιας κιανείς! Ε, και σας τον-ε πάρουν
στην άλυσο και νηστικούς θα σας-ε ρίξω απόψε!
ΧΟΡΟΣ
Θωρείς το, βρώμο; Ασ’ τον-ε, για’ θα σου το καρφώξω!
ΦΙΛΟΚΛΕΩΝ
Κέκροπα, του Δρακόντου γιε, ρηγάρχοντα του τόπου!
Πως το μπαταίρνεις να θωρείς να πετσοσέρνουν μέσα
εμέ, ν-ετούτοι οι βάρβαροι, που τσι ‘χω μαθημένους,
να κλαινε τέσσερεις φορές την μέρα στα πεδούκλια;
ΧΟΡΟΣ
Κι απώς γροικάς πως παύγουνε στα γέρα τα ζαράρια!
Κιάμε! Ντα δεν θωρείς επά; Εχουνε και παράχουν!
Ξανοιξε εκειέ, εκειουσές τσι δυο πως σέρνουν μέσα
το γεροντή-ν, απου χανε έναν καιρό-ν αφέντη!
Και δεν θυμούνται, -μα το θιό!-, είντα πετσένια ρούχα
τως έπαιρνε σ’ αλλοτινούς καιρούς ο κακομοίρης,
κι είντα κουλουκοπρόβιδα, τως είχενε καπέλα
κι είντ’ άρβυλα, να μην γροικούν ξεπάγιαση στα πόδια,
οντεν εχιόνιζ’ ο καιρός! Ε, ξεγιβεντισμένοι,
απου δεν σας επόμεινε σταλιά ντροπή! Γροικάτε;
Ε, και κοντό δεν ντρέπεστε, μπάρε μου, για τσ’ αρβύλες!
ΦΙΛΟΚΛΕΩΝ
Μουδε ‘δα δε με ‘φήνεις, ε; Βούιδαρε! Οζό! Χαημένε!
Κοντό μωρέ ν-εξέχασες πως σ’ είχα τοπωμένο
στ’ αμπέλι, οντεν έκλεφτες τσι καμπανούς κι επήγα
και σ’ εδεσα στο λιόφυτο, στην πλια καλή κεντράδα
κι ωσάν τον άντρα σ’ έδειρα, να σου ζηλεύγουν ούλοι;
Ετόσονά ‘σ’ αχάριστος; Αφείτε με! Γροικάτε;
Κι εσύ, κι εσύ! Αφείτε με! Πρίχου να ‘ρθει ο γιός μου!
ΧΟΡΟΣ
Εδά να ιδείτε θέλει σκιας, το γδικιωμό το μέγα!
Γερά γερά! Ηρθε μαθώς η γι-ώρα σας η μαύρη!
Εδά θα ιδείτ’ ειντα λοής ειν’ των αντρώς το ρέγγι,
οντε μανίζουν κι είναι και στο δίκιο ντως απάνω
κι εφάγανε και κάρδαμο κι εστάθηκ’ η καρδιά ντως!
ΒΔΕΛΥΚΛΕΩΝ
Ξανθία! Παίξε τως γερά! Ποζύγωξε τσι σφήγκες
απο το σπίτι! Παίξε τως!
ΞΑΝΘΙΑΣ
………………………. Ντα κάνω κι άλλο πράμα;
ΒΔΕΛΥΚΛΕΩΝ
Και φλόμωσέ τσι στον καπνό!
ΞΑΝΘΙΑΣ
……………………….. Ξω σφήγκες! Ξω παντέρμες!
Να πάτ’ ανέμου και καπνού! Να πάτε στσι διαόλους!
ΒΔΕΛΥΚΛΕΩΝ
Με το στελιάρι παίζ’ εσύ! Κι εσύ, βρέ τον Αισχύνη
το γιο του Σελαρτή μωρέ, και κάπνισέ τον πούρι!
ΞΑΝΘΙΑΣ
Αφεντικό! Δεν στο ‘χα πει, πως έγνοια να μην έχεις,
μα ‘μεις θελ’ ‘α τσι κάμωμε γλήγορα ντάρι νάψι;
ΒΔΕΛΥΚΛΕΩΝ
Μωρ’ ας είχανε φάει αυτοί του Φιλοκλή τραγούδια
κι εγ’ ‘α σου πω είντα λογιώς θα τσι ‘χαμε σκορπίσει!
ΧΟΡΟΣ
Αχι και φανερά ‘ναι τα σημάδια
πως έρχεται η γι-ωρα ανάδια ανάδια,
πως έρχεται-ν η βουλισμένην ώρα,
η τυραννία να σταθεί στην χώρα!
Και πως θ’ αποποδώσομ’ οι καημένοι
οι πλια φτωχοί κι οι πλια κακοτερένιοι;
Γιαειντα μωρέ ξεσκούλη, γιαειντα βρώμο
μας-ε ‘ποβγάνεις και πατείς το νόμο;
Γιαειντα; Κοντό και βρίχνεις μιαν αιτία;
Μοναχική την θες την πολιτεία!
ΒΔΕΛΥΚΛΕΩΝ
Μα είντα δαίμονα ‘χετε και δεν μπορείτε πούρι,
ωσάν τσ’ αθρώπους να ‘ρθετε δίχως σκριλιές και μούγκρος,
να ‘μορφοκουβεδιάσομε, να βρούμενε μιαν άκρα!
ΧΟΡΟΣ
-Ε, όϊδα μα το θεό! Να γλυκοκουβεδιάσω
μ’ εσένα, απου ‘στάθηκες οχτρός τση πολιτείας;
-Κι απου ‘σ’ ορτάκης και δικός του ίδιου του Βρασίδα!
-Απ’ αγαπάς και πεθυμάς μόνο την τυραννία!
-Κι έχουν τα ρούχα που φορείς κρόσα και ντοντονίζουν!
-Κι απου ‘χεις γένια άκουρα!
ΒΔΕΛΥΚΛΕΩΝ
………………………….. Για το θεό-ν τον ένα!
Καλιά ‘χω, τον πατέρα μου ν’ αφήσω να κλουθήξει,
παρα με τόσουσές τροζούς να πιάσω να μαλώσω!
ΧΟΡΟΣ
-Ντα μούδε στην αρχή τσ’ αρχής δεν βρίχνεσαι! Γροικάς το;
-Μούδ’ ο απήγανός μωρέ, μουδ’ η ασκοτιζάρα
μπορ’ ‘α σε σώσει! -Να το πω κι ωσάν τον ριμαδόρο!-
-Μπροσώρας πόνο δεν γροικάς, μα πόνος σ’ ανημένει
όντε σταθεί ο μπας-καδής, τα ίδια σου τα λόγια
ν’ αντιγυρίζει! 
………….. –Ετότεσάς, θα ιδείς ειντα θα πάθεις,
σαν θα σου βγάλομε φεφτά, πως είσαι οχτρός του τόπου!
ΒΔΕΛΥΚΛΕΩΝ
Σαλεύγετε στο δαίμονα! Αμετε να χαθείτε!
Ειντα κοντό θαρέψετε, πως θα σταθούμε πώδε
ο γεις τ’ αλλού να παίζομε ξυλιές! Ε, μά ινάτι!
ΧΟΡΟΣ
Τάραμα δεν ταράσσομε, κιμάς κι αν-ε γενούμε!
Οϊ! Δεν θα σ’ αφήσομε να κάμεις τυραννία!
ΒΔΕΛΥΚΛΕΩΝ
Μ’ ανάθεμά το για δουλειά! Γιαειντα τα παίρνετ’ ούλα
για συναλλήκι’ απόκρουφα και τυραννίες τάξε!
Οτι κι αν-ε δικάσετε, ότι κι αν σας-ε τύχει,
μικρό, μεγάλο, το ‘χετε πάντα σας πως εγίνει
για να γιαγύρει ζάβαλες η τυραννία. Γιάειντα;
Πενήντα χρόνοι πάνε ‘δά και μια παντέρμη λήτη
δεν ήτονε για λόγου τζη ‘κουσμένη, γή ‘πομένη.
Κι εδά, τ’ αξιωθήκαμε, το νάμι τζη να φτάξει
να μπροστερέψει των παστών ψαριώ’ το νάμι ζάρε!
Μα το θεό πλια ταχτικά γροικάς για όνομής τση
στο φόρο να μιλούσινε! Αν πας να πάρεις ψάρια
και θες να πάρεις, -‘πε- ορφό, και δεν ρωτάς για βούπα
πιάνει ο ψαράς, απου πουλεί την βούπα και γρινιάζει
και παρακιουκιουρίζει σκιας: “Μα ξάνοι’, ορφό γοράζει!
Σάοικα, ν-ορδινιάζεται να φέρει τυραννία!”
Κι αν πάς να πάρεις κεντανέ, να βάλεις στσι σαρδέλες,
στραβοξανοίγει όποια πουλεί ροδίκια και μονταίρνει
και λέει “Κενταν’ έπηρες; Γιαειντα κοντό; Μπας θέλεις
να κάμεις τυραννία μπρε, γή έβαλες στο νου σου
πως, ότι βγαίνει ονόστιμο στο τόπ’, ειναι δικό σου;”
ΞΑΝΘΙΑΣ
Ντα γώ; Απού ‘μουνε οψές, ο μαύρος, παωμένος,
στην άψη του μεσημεριού, σε μια καρά-πουτάνα;
Λέω τση: “Βγέ ποπανωθιώς να με καβαλικέψεις”
κι επαίξανε τα νεύρα τζη και λέει: “Η-γιέ ‘να-ν τρόπο!
Την τυραννία πεθυμάς απου ‘καμ’ ο Ιππίας;”
ΒΔΕΛΥΚΛΕΩΝ
Ετούτανά τα ρέγουνται να τα γροικούνε λώμπης!
Μα ‘γω μωρέ, τον κύρη μου θέλω να ξεμπερδέσω
απ’ τα πουρναγλακισματοδικορουφιανιλίκια,
που τον-ε στρουσιαίρνουνε. Να πιάσει λω, να ζήσει
ωσάν τον άθρωπο μαθώς. Περίτου το Μορύχο!
ΦΙΛΟΚΛΕΩΝ
Χιλια ‘ν’ τα δίκια ντως μωρέ! Μούδε κι αν-ε μου δώσεις
ως και το γάλα του πουλιού, εγώ δεν θα-ν αλλάξω
την στράτα, που ‘χω στην ζωή παρμένη! Ηκουσές μου;
Καλιά ‘χω, ‘να μικιό νταβά να φάω στην καθιά μου,
με μιάολια αυγολέμονο, γή μιαολιά χυλόφτα,
παρά του κόσμ’ αλάκαιρου τ’ αχέλια να μου δώσεις,
γή ότι σαλαχόφτερο στην θάλασσα σφαλάσει
ΒΔΕΛΥΚΛΕΩΝ
Κατέχω τ’, αφεντάκη μου, πως τούτανά σ’ αρέσουν.
Μα σώπα μόνο μια στιγμή και γροίκα μου ν’ ακούσεις,
ότι σου πώ. Και λέω πως θα σ’ τ’ αποδείξω πούρι,
πως έχεις λάθος!
ΦΙΛΟΚΛΕΩΝ
………………..Εγώ μωρέ λαθέβω πως δικάζω;
ΒΔΕΛΥΚΛΕΩΝ
Ναι πούρι! Και σε παίζουνε και σε περιγελούνε
ούλοι, κει’να, απου θαρείς ποπανωθιώς απ’ τσ’ άλλους
και μόνο δεν τσι προσκυνάς! Και δεν παιρνεις χαμπάρι
πως σ’ έχουνε για δούλο ν-τως!
ΦΙΛΟΚΛΕΩΝ
……………………………. Εμέ μη λες για δούλους!
Εγ’ αφεντεύγω! Ηκουσες; Ποπανωθιώς απ’ ούλους!
ΒΔΕΛΥΚΛΕΩΝ
Δεν αφεντεύγεις, κύρη μου! Φαμέγιος τως λογάσαι!
Θαρεύγεσαι πως κυβερνάς.
……………………… Μα πε μας, αφεντάκη,
σαν είντα διάφορο θωρείς κι είντα εξά γνωρίζεις
κι είντα κοντό επόταξες, σαν λες πως αφεντεύγεις
εις την Ελλάδα απανωθιώς;
ΦΙΛΟΚΛΕΩΝ
………………………… Εξά; Πολλά μεγάλη!
Και βάνω τούτουσές κριτές!
ΒΔΕΛΥΚΛΕΩΝ
………………………… Εδά, κι εγώ τσι βάνω!
Αφήσετέ τον-ε μωρέ!
ΦΙΛΟΚΛΕΩΝ
………………….. Ενα σπαθί μου φέρε!
Κι αν με ξεμπροστερέψεις, γιε, στα λόγια, θα ποθάνω!
Θα πέσ’ απάνω στο σπαθί!
ΒΔΕΛΥΚΛΕΩΝ
………………………… Μωρ’ άστ’ αυτά και λέγε:
Είντα θα κάμεις, σα’ σου πουν πως έχασες στην κρίση;
ΦΙΛΟΚΛΕΩΝ
Ε, δεν θα ξαναπιώ κρασί ανέρωτο, σαν χάσω, 
για το χατήρι του θεού!
ΧΟΡΟΣ
Σέβου ‘δα είντα θα πεις,
‘συ απου ‘σαι μαθητής 
του δικού μας του σκολειού!
Μη φανεί του κοπελιού…
ΒΔΕΛΥΚΛΕΩΝ
Αμέτε μωρε, φέρετε μια-ν πλάκα και κοντύλι,
να γράφομε, να φαίνεται ποιος λέει κι είντα λέει!..
ΧΟΡΟΣ
… πως κατέχει πλια πολλά!
Ξάνοι’ να μιλείς καλά!
Ως θωρείς, γερό καντή,
είν’ η κρίση δύσκολη
και σοχάνεις ανε χάσεις,
τουτον’ αν δεν καπακιάσεις
ΒΔΕΛΥΚΛΕΩΝ
… Λέω, να γράψ’ όσα θα πεις, ταχιά να τα θυμούμαι!
ΦΙΛΟΚΛΕΩΝ
Κι είντ’ ‘α γενεί, ορτάκιδες, αν με ξεμπροστερέψει;
ΧΟΡΟΣ
Δε θα μας έχουνε δροσά, σκιας, τσι γερόντους πώδε!
-Μούδε για το ωστόσονέ! 
……………………..-Ούλοι θα μας-ε παίζουν!
Κι οντε θα πορπατούμενε στσι στράτες, θα φωνιάζουν,
πως μόνο για τσι λιόφουντες κάνομε, που βαστούμε
στο παναγύρι, κι είμαστε κουρκουνοδικαστάδες!
-Πάρε μπλιο θάρρος! ‘κόνισε την κελαηδίστρα γλώσσα!
-Εβγα και πε για την εξά απου ‘χομ’ οι γερόντοι!
ΑΓΩΝ
ΦΙΛΟΚΛΕΩΝ
Το γιαμιάς, αρχή θα βάλω,
την εξά ν’ αναθιβάλω,
που ‘χουν απ’ τσι γεροντίδες,
όσοι κάνουν τσι καντήδες.
Την εξά, που ‘χει αϊλίκι
πλια πολύ απ’ το βασιλίκι!
Αλλο, πλια νταβραντισμένο,
μουδε πλια μακαρισμένο,
μούδε και πλια ριζικάρη,
μούδε και πλια κατεχάρη,
δεν μπαταίρνω, μούδε βάνω
απ’ το δικαστή πλια πάνω!
Κι ανε τύχει γέρος να ‘ναι,
δυο φορές πλια πάνω βγάνε!
Πρίχου λώμπης, να ξυπνήσω
και την κλίνη μου ν’ αφήσω
στο κριτήριο να τρέχω,
-ως θωρώ κι ως το κατέχω-,
στέκουν, εκειδε, στο φράχτη,
άρχοι κι άντρες οραδάτοι
κι ανημένουν να με ειδούνε,
το καημό ντως να μου πούνε.
Κι ως περνώ, μ’ απαλογγίζουν
με την χέρα ντως κι αρχίζουν
(με την χέρα την αφράτη
μου χαηδέυουνε την πλάτη
με την χέρα την θρεμένη
στην κλεψά συνηθισμένη)
και μου λένε: “Αφεντάκη,
φάνου σπλαχνικός λιγάκι!
Κάμε μου πατέρα, ράϊ
κι ο καημός μπλιο θα με φάει!
Κι αν ησουν ποτέ σου, ζάρι,
‘πίτροπος κι απ’ το παγκάρι
ήκλεφτες τση πολιτείας,
γή ‘καμες επιλοχίας
κι έκλεφτες απο τα μπράτη
του στρατού, καμε μου ν-άφη!”
Πε μου αν ‘θελ’ ‘α με κατέχουν,
δίκη αν δεν ηθελ’ ‘α ν-έχουν;
ΒΔΕΛΥΚΛΕΩΝ
Καλά! Δε θα το ξεχάσω! 
Κάτσε πώδε να το γράψω,
πως στσι δίκες, πριχου μπούνε,
ούλοι σε παρακαλούνε!
ΦΙΛΟΚΛΕΩΝ
Κι υστερα, απής μπω μέσα,
να δικάσω οσους μου ‘πέσα,
μονομιάς μαθώς ξεχνώ τα,
όσα ν-έταξα πλια πρώτα!
Και μολαίρνω τη χολή μου,
ξεθυμαίνω την ψακή μου,
δεν με πιάνουν παρακάλια,
που γροικούντ’ ανάδι’ ανάδια
κι ας φρουκούμαι, να βογγούνε
όσοι θενε να σωθούνε.
Κι όσοι τρέμουν και φοβούνται,
είντα παίνια δε δηγούνται,
για τσι δικαστάδες ζάρι,
μπας και πάρουνε την χάρη!
Αλλοι κλαίνε την φτωχειά ντως
και την κάθ’ ατσιποδιά ντως
κι ανετρουλαρίκια βάνουν
τα κακά κι απανωβγάνουν,
στα δικά μου να μπερδέσουν 
και να τα ξεμπροστερέψουν.
Κι άλλοί λένε του Αισώπου 
παραμύθια όπου κι όπου!
Κι άλλοι αθιβολές δηγούνται
κι άλλοι αστεία απήλογιούνται,
να με κάμουν να γελάσω,
το θυμό μου να ξεχάσω.
Κι αν-ε ειδούν τσι δικαστάδες,
πως δεν γίνουνται μπουρμάδες,
τα κοπέλια κουβαλούνε,
μπας και τούτα λυπηθούμε.
Ε, ‘ν’ τζι-έ, με τα παιδιά ντως
θηλυκά κι ασερνικά ντως,
απ’ την χέρα ντως τα σέρνουν,
στανικώς τως μας τα φέρνουν
κι αυτα σκύφτουνε κι αρχίζουν,
σαν τα έχνη να μουγκρίζουν!
Κι ο αφέντης τως, με πιάνει
και θεό μωρέ, με κάνει!
-Με το κλάημα ντως ξανοίγει
να γλιτώσει και να φύγει.-
Και μου λέει “Αν-ε σ’ αρέσει,
γροίκα απ’ την μεγάλη μέση,
θες το γιο, να μπεμπερίζει,
θες την κόρη, να σκληρίζει
σαν την σκρόφα; Να, φρουκάσου!
Κάμε ράϊ και συβάσου!”
Μόνο ‘τσα, την κόρδα λιούμε
του θυμού μας και γροικούμε.
Δεν ειν ζάρ’ εξά-ν ετούτη 
και περίγελος στα πλούτη;  
ΒΔΕΛΥΚΛΕΩΝ
Να το γράψω σκιας και τούτο
για περίγελο στον πλούτο,
μα ‘να ν-άλλο πέ μ’ εμένα:
Είντα ‘χεις αποταγμένα,
σαν μου λές, πως βασιλεύγεις
και τον κόσμο κυριεύγεις;
ΦΙΛΟΚΛΕΩΝ
Σαν ειντά ‘χω; -Ασ’ τα γέλια!-
Οντε πάνε τα κοπέλια,
στο στρατό να διαλεχτούνε,
οι καδήδες λ’ω θωρούνε,
τ’ αχαμνά ντως πως αχνίζουν
και πως βαροκαμπανίζουν!
Κι ανε τύχει θεατρίνος
στο κριτήριο κι εκείνος,
γλιτωμό δεν θα γνωρίσει,
αν δεν μας-ε τραγουδίσει
την πλια όμορφη ντου ρίμα.
-Είντα; Πε πως είν’ και κρίμα!- 
Σαν τον Οίαγρο που στάθη
κι είπε μας ένα κομμάτι
απ’ την Νιόβη ντου! Κι αν τύχει,
να ‘χει μαντουράρης δίκη,
στέκει απόξω οντε σκολούμε
και λαλεί για να φραθούμε
την μαντούρα ντου πιτήδια
και με χίλια δυο παιγνίδια.
Κι αν κιανείς, κατά τ’ αντέτι,
έχει κάμει βασιέτι
και βαρμένο ‘χει διασάκι
στου θυγατερού το χάκι
ποιον να παντρευτεί, φρουκάσου
είντα κάνομε και νά σου!
Μούδε η βούλα μας-ε στένει,
ως κι αν είναι πλουμισμένη,
μουδε και καλοθωρούμε
ειντα λέει, μονο σπούμε
το διασάκι και την βούλα
κι απως δίνομέ ν-τα ούλα
κοπελιά και μπράτη κι έχη,
σ’ όποιο τύχει και κατέχει, 
πως να μας-ε καλοπιάσει,
και μας-ε πρωτοσυβάσει!
Κι ότι κάμομε, γή πούμε,
μούδε σπά, μούδε το λυούμε.
Πέ μου ‘δα, βρίχνεται ζάρι,
άλλη εξά με τέθοια χάρη;
ΒΔΕΛΥΚΛΕΩΝ
Τούτονά ‘ν’ το πλιά καλό σας:
Δεν γροικάτε το θεό σας!
Μα ‘ναι μέγα κατσουκάνι
και χλετζά πολλά μεγάλη,
να χαλάς το βασιέτι
τσ’ ορφανής για το νταμπιέτι!
ΦΙΛΟΚΛΕΩΝ
Γροικά ‘πα: Κι οι βουλευτάδες
και του Δήμου οι γι-αρχοντάδες,
σαν μπερδέσουν, γή σαν έχουν
ζόρε, γή σαν δεν γατέχουν
πως μαθώς, θα ξετελέψουν
πράμα, τότες θα το πέψουν
με γραφή στσι δικαστάδες
κι ακλουθούνε κι οι γι-αζάδες
απου φταίνε. Ε, να τύχεις
τον Ευάθλο να πετύχεις
γή τον Κολακώνυμό μας
πως αναριγούν ομπρό’ μας.
-Απου πρώτοι πρώτ’ εσπούσαν
και τσ’ ασπίδες επετούσαν-
Ε, να ιδείς, όρκους τσι παίρνουν
πως ομπρός ομπρός θα πηαίνουν
και θα-ν είναι σ’ όπου μάχη, 
όντε τύχει κι όπου λαχει,
του λαού προστάτες, λένε
και με μαύρο δάκρυ κλαίνε!
Ντα ‘κουσες ποτές κιανένα
των ρητόρων, -πέ μ’ εμένα-,
στο κοινάτο να νικήσει,
αν δεν πρωτοπεί: “Μια κρίση
φτάνει να χουν δικασμένη
κι ας σκολούν οι τιμημένοι
οι καδήδες”! Ντα ο Κλέως;
που δεν έχει αθρώπου σέβος,
μόνο ‘μας δεν τριγουνίζει
κι όλο μας-ε βαβαλίζει
κι όλη μέρα εμας σιμώνει
και τσι μύγες ‘ποζυγώνει.
Εκαμες εσύ, υγιέ μου, 
πράμα ‘τσα για μένα; Πέ’ μου!
Κι ο Θεώρος- που δεν έχει
του Ευφήμιου να ζηλέψει-
το σφουγκάρι στην μοσόρα
βουτακά την πάσαν ώρα
κι όλο σκύφτει και γυρεύγει 
τσι φελού’ μας να παστρεύγει.
Ηκουσες; Ε, πέ μ’ εμένα:
Έχεις λώμπης καντισμένα
τα καλά, απου θα χάσω,
αν σου φρουκαστώ και πιάσω,
να θαρώ για χαμαλίκι
έθοια εξά και βασιλίκι;
ΒΔΕΛΥΚΛΕΩΝ
Ποκαμάρωνε στα λόγια
πρίχου βγούνε μοιρολόγια,
σαν θα χάσεις την εξά σου
και θα δείξει η γι- αρχοντιά σου
ίδιος κώλος και χεσμένος
στο λουτρό ξετελεμένος!
ΦΙΛΟΚΛΕΩΝ
Και δεν έχω αναθιβάλει
την φρασά την πλια μεγάλη,
που γροικ’ όντε  ‘ντιγιαγιέρνω
και τα τάλαρα μου φέρνω
στον οντά μου από την κρίση!
Ποιος θα με πρωτοφιλήσει
συνορίζουντ’ οι δικοί μου
και ξανοίγουν το πουγκί μου.
Το θυγατερό μου τρέχει
πρώτο πρώτο. Μ’ απαντέχει,
για να με ξεκαλικώσει,
μη με φάν’ οι κόπ’ οι τόσοι
Κι ύστερα, τ’ ατζά μου τρίβγει,
τάξε η κούραση να φύγει.
Κι ως μου γλυκοροζοναίρνει,
τρία τάληρα μου παίρνει!
Κι ύστερα σιμώνει πούρι,
τση κοτσάκαρης η μούρη
και μου φέρνει πιταράκια
με μυζήθρες και σπανάκια.
Στη μια μπάντα μου καθίζει,
σαν τον κούβο με ταϊζει
Και μου λέει: Ναι μπρε φά’ το 
‘δειάσε αλάκαιρο το πιάτο!
Φραίνομαι μωρέ! Γροικάς μου;
Δεν έχω έγνοια τση κοιλιάς μου
και δεν σ’ έχω χρεία, γιέ μου,
μούδε μ’ έγνοιασε ποτέ μου,
ήμπας ο νταμπής δε φέρει,
να χαφτώ το μεσημέρι,
γή μη μου γρινιάσει ζάρι
και μου πιάσει και ζαράρι,
μπας και τ’ αναγογυρέψω 
κι άλλη πίτα πριν μισέψω!
Τούτανα παντούν τσι πόνους,
απου παίρνω τόσους χρόνους,
τάξε αρματώσα μου στέκουν
και στσι σαϊθιές αντέχουν! 
Κι αν σου διώξει και δεν πιάσεις
το κρασί να με κεράσεις,
δεν με γνοιάζει. Ε, ‘ν’ τ’ ασκάκι,
που ‘χω μέσα το κρασάκι!
Ετσιδε τ’ αναγυρίζω
κι ούλο το κακαρολίζω.
Κι ως γυρίσει πορδοκλάνει.
Πρ, πρ, πρ, τ’ ασκί μου κάνει.
Κι αν κερνώ την αφεδιά μου,
δε π’ ‘α ‘χεις σταμνιά μπροστά μου.
Δεν έχει, μαθώς, αξία
η γι-εξά μου πλι’ απ’ του Δία;
Ως γροικά ο Ζας τσι βρόντους
γροικώ ‘γω τ’ ασκιού τσι πόρδους!
Κι αν τα βάλομ’ οι καντήδες
και κουστούν ‘νεφωνιαρίδες,
μέσ’ απ’ το κριτήριο ζαρι,
απο κιανα περασάρη
λέει : Για του θεού τη ζήση,
αστραποβροντούν στην κρίση!
Κι αν αστράψω και βροντήξω
τρία ζάλα πάν’ οπίσω,
μα φτωχοί ‘ναι, μα αρχόντοι.
Τρέμουνε τ’ αστραποβρόντι.
Θες την γλώσσα καταπίνουν 
θες την βράκα ντως γεμίζουν.
Ντα κι εσύ δε με φοβάσαι
και δεν πά’ και γιός μου νά ‘σαι!
Μα το θιό, να σου σε πάει.
Μα εμένα θα με φάει
ο καημός ανε κωλώσω
και σε φοβηθώ καμπόσο.
ΧΟΡΟΣ
Ω το παντέρμο! Ετσιδά ίσαμ’ εδά κιανένα,
κιανένα δεν εκούσαμε να στέκει σαν τον άντρα
και να μιλεί ‘νεντρανιστά και ξεκαθαρισμένα!
ΦΙΛΟΚΛΕΩΝ
Κιαμ’ είντα! Είντα θάριενε πως θελ’ ‘α μπει στ’ αμπέλι
να το τρυγήσει ως ήθελε; Καλά εκάτεχέ το
πως είμαι λώμπης μάστορας!
ΧΟΡΟΣ
…………………………. Μα δεν έφηκες πράμα
να μην το πεις. Κι εγροίκουνε κι εφραίνουντον η ψύ’ μου
κι εφούσκωνα κι εψήλωνα κι εφαίνουντον μου λέω
πως στο μακάρων τα νησά ήμουν καδής ο μαύρος!
ΦΙΛΟΚΛΕΩΝ
Κι εδά, ξανοίξετέ έπα-ε, τον αποταυρισμό ντου!
Εσόχασέ τα! Μωρε γιέ, σημερο θα σε κάμω
να πεις καλιά ‘τον το πετσί να μου ‘χες αργασμένο!
ΧΟΡΟΣ
Ετσά μαθώς που τα καμες, ξάνοιξ’ εδά κοπέλι,
είντα τερτίπια θα διαστείς κι είντα θα ξετελέψεις,
για να γλιτώσεις τσι ξυλιές! Δε θα μου κατουμώσεις
την οργητά μου αν δεν πεις κουβέντες να μ’ αρέσουν.
Γή άμε στο πετροκοπιό μυλόπετρα καινούργια
να βρεις και πέταξέ μου την ήμπας με ρίξεις χάμε!
ΒΔΕΛΥΚΛΕΩΝ
Εδά ‘ν’ εδά τα δύσκολα και θέλει νου και γνώση,
-πλια πάνω κι απ’ του ποιητή που ταίριαξε τσι ρίμες,-
για να γιατρέψεις, τόσουνά καιρού βαριά-ν αρρώσθια,
που ‘χει στην χώρα μας θρονί. Φρουκάσου μου πατέρα!
Πατέρα και του Κρόνου γιέ!
ΦΙΛΟΚΛΕΩΝ
…………………………. Πατέρα και πατέρα!
Μωρ’ ασ’ τα αυτά και μίλιε μπλιο! Kι αν δεν μου πεις το γιαειντα
είμαι ‘γω σκλαβος, ως μου λες, εγώ, απου δικάζω,
δεν την γλιτώνεις! Ηκουσες; Γιαμιάς θα σε ξεβγάλω!
Κι ας π’ ‘α με ποζυγώνουνε σαν το φονιά, που λένε,
απ’ όπου λειτρουγούσινε και κάνουνε θυσίες!
ΒΔΕΛΥΚΛΕΩΝ
Φρουκού μου κύρη! Μη μου γριφίζεις
και την κουτέλα μην μου ζαρώνεις
Για πιάσε πρώτα να λογαριάσεις,
-αφεις τσι ψήφους, με τα δαχτύλια!-
είντ’ αποτάσομε απ’ τσι συμμάχους,
απου πλερώνουν στην πολιτεία 
το μουκατά ντως κι απόκειας βάλε
είντα δοσίματα ο πάσα ν-ένας
πλερώνει τάξε κι είντα χαράτσι.
Κι απανωθιως τως, κουμούλα κάμε
πόσα σωριάζομε από τ’ ασήμι
που βγάνουν πούρι τα μεταλεία
κι είντα μαζώνομε απ’ τσι πρυτάνους
κι απο τσι πάχτους κι απ’ τα παζάρια
κι απ’ τα λιμάνια κι από τ’ αξάγια!
Κουμούλιασέ τα και πέ μου κύρη,
δεν είναι λώπως χίλια σακούλια,
χίλια σακούλια και δυο χιλιάδες,
λεφτά γεμάτα και ντιντινίζουν;
Κάτσε εδα, μέτρα, για ένα χρόνο
ποσα πλερώνουνται οι δικαστάδες.
Εξε χιλιάδες καντήδες ζάρι,
έχει-ν ο τόπος τούτα ν-τα χρόνια!
-Ποτές δεν είχε-ν ετόσο βάρος,
ούδ’ αγκομάχενε να το σηκώνει!-
Δεν κάνουν, κύρη, κοντά διακόσα;
ΦΙΛΟΚΛΕΩΝ
Κοντά διακόσα; Ε, σκιας, δεν είναι
μούτε το ένα στα δέκα, γιε μου,
από τα έχη τση πολιτείας
όσα χαφτούμαστε-ν οι δικαστάδες!
ΒΔΕΛΥΚΛΕΩΝ
Ντα τούτο λέω κι εγώ πατέρα,
ένα στα δέκα ‘ν’ η γι-εζημιά σας!
ΦΙΛΟΚΛΕΩΝ
Και πού χαλιούνται σκιας τόσα πλούτη;
ΒΔΕΛΥΚΛΕΩΝ
Πού λες χαλιούνται; Σ’ όσους φωνιάζουν
και παίρνουν όρκους βαρείς και λένε:
“Για το λαό μας θα πολεμήσω
δεν θα προδώσω ‘γω τσ’ Αθηναίους!”
Πε μου πατέρα: Ημπας πιστεύγεις
ότι κι αν πούνε; Γιάειντα ψηφίζεις
να σου καθούνται, σαλά μαλέκι,
εις το καφά σου, όσοι σου λένε
έτσα κουβέντες παχιές, τ’ αέρα;
Κι απόκειας, πάνε, οι κερατάδες,
εις τσι συμμάχους και των-ε παίρνουν,
κανίσκια τάξε, ότι λεφτά ‘χουν.
Πλια ‘πο πενήντα σακούλια θένε
και φοβερίζουν και των-ε λέσι:
“Δώσετε γλήγορα το μουκατά σας,
μη ρίξ’ απάνω σας αστροπελέκι
και σας-ε κάμω καπνό κι αθάλη”
Μα πε μου κύρη, κοντό σ’ αρέσει
απο την τόσην εξάν, απου χεις
να τρώεις μόνο τα ψωμοθρούλια;
Κι ότι ώρα πάρουν μαθές χαμπάρι
οι σύμμαχοί μας, πως έπα πώδε,
ζει ο λαό’ μας σαν το μεσκίνη
και τρώει πίτερο αντίς γι’ αλεύρι,
για μια δροσά, σκιας, δεν τον παίρνουν.
Μα των αρχόντων πεμπουν κανίσκια
αλλού το μέλι, αλλού σισάμι
αλλού κρασάκι κι αλλού στεφάνια
κι αλλού χιράμια και πατανίες 
τυριά και ρούχα και μαξελάρια,
σταμνιά, λαίνια, παστά κουρούπια,
ψήθια, στολίδια κι ούλα τα πλούτη.
Κι εσένα κύρη απ’ αφεντεύγεις
σε τόσον κόσμο και τυραννάσαι
σε γή και θάλασσα κιανείς δεν φέρνει
μουδ’ ένα σκόρδο αν ψήνεις ψάρι
για να το βάλεις να νοστιμήσει.
ΦΙΛΟΚΛΕΩΝ
Ιδια οψάργας, ως είπες γιε μου,
εδιακονεύτηκα του Ευχαρίδη
τρεις ασκελίδες παντέρμο σκόρδο.
Μα αφεις τα σκόρδα! Ευρ’ άλλο πράμα
και την σκλαβιά μου να μ’ αποδείξεις,
για θα μανίσω, αν δεν το κάμεις!
ΒΔΕΛΥΚΛΕΩΝ
Ντα είντα κύρη θες παρεπάνω
για να καντίσεις το χαμαλίκι
που των-ε κάνεις, σαν το κατέχεις
πως τούτοι ν-έχουν το βασιλίκι
κι όσοι τσι γλύφουν έχουν τα πλούτη.
Κι εσέ πατέρα δοικούν και φτάνουν
τα τρία τάληρα απου σου δίδουν!
Κι ας τα ‘χεις πάρει με την εξά σου
και με τσι κόπους σου και τσι κινδύνους
απου ‘χες σύρει, σαν επολέμας
πεζός κι επάθιες οχθρών καστέλια,
γή στα καράβια σε τόσους τράκους!
Κι είν’ κι άλλο ν-ένα, -Επά μου γροίκα!-
π’ όντε θα τύχει, γροικώ να φύγει,
να ξεκουπήσει-ν η κεφαλή μου:
Οντε θα-ν έρθει ‘κειο το σιστράκι,
‘κειο το μαϊμούνι, το Χαιρεάκι 
και μπει στο σπίτι και σου κουνιέται
και σου λυγιέται κι αν πα να κάτσει
ποδιασκελώνει και σε προστάζει 
γιοργά να τρέχεις να πας στο φόρο,
να κάτσεις τάξε και να δικάζεις.
Μ’ αν-ε ξαργήσεις θα χάσεις λέει
τα τρία τάλαρα απου σου δίδουν!
Ο απατός του κι αν-ε ξαργήσει,
κι αν δεν ξαργήσει, έξε θ’ αρπάξει.
Αβοκαδίστικα! Κι αν του γυρίσει,
να βρει κιανένα σαν ονομίς του
από τσ’ αρχόντους και σάσουσί ν-τα,
αλλοιμονός του, όποιου θα τύχει
να ‘ναι στο ζόρε και των-ε δώσει
σκιας ‘να κανίσκι. Σαν το πριγιόνι
τον-ε βουτούνε, ομάδι οι δυό ντως
και τον σέρνουσι πέρα και πώδε.
Κι εκείνοι κάνουνε το μπερεστέ ντως,
μα ‘συ χαμπάρι, μαθώς, δεν παίρνεις,
μονο ξανοίγεις, ωσάν το χάσκα,
το μπας νταμπή σας να σε πλερώσει!
ΦΙΛΟΚΛΕΩΝ
Είντα δηγάσαι; Αλλοίμονός μου!
Ετούτα κάνουν και με τουμπέρνουν;
Εδά μ’ ανέλωσες! Γοργό ‘χεις πούρι
να με συβάσεις! Είντα μου κάνεις;
ΒΔΕΛΥΚΛΕΩΝ
Ντουχιούντισέ τα αφέη κύρη,
και ‘δέ το πράμα: Εμπόριες λώπως,
κι εσύ κι ετούτοι, πλούσοι να ζείτε,
μα σας επιάσαν, –με είντα τρόπο
δεν ηύρα ακόμη, δεν το καντίζω-,
οι τραϊτόροι που κυβερνούνε
και σας ετύληξαν σαν το κουβάρι.
Κι ετσά πατέρα κι αν βασιλεύγεις
σε τόσο-ν κόσμο και πολιτείες,
από τη θάλασσα που λένε μαύρη
μέχρι την άκρα τση Σαρδηνίας,
δεν αποτάσεις δροσά, οξω μόνο
το μεροκάματο απου σου δείνουν.
Κι αυτό σ’ το δείνουν στάξη και στάξη,
ωσάν το λάδι, μόνο να ζήσεις.
Γιαειντα; Φρουκάσου: Φτωχό σε θένε!
Πάλι λες γειάντα; Ξαναφρουκάσου:
Για να κατέχεις ποιος είν’ αφέντης
και ποιος σου κάνει μαθές κουμάντο!
Κι όντε σου παίξει σφυρά να τρέχεις
ωσάν το σκύλο για να ξεβγάλεις
όποιον οχτρό ντου σου δείξει ‘κείνος!
Κι οι γι-ίδιοι κύρη, καλά κατέχουν
πως εύκολο ‘ναι πλούσος να ζήσει
ούλος ο κόσμος, μα δεν το θένε!
Ντα δεν υπάρχουν εις την εξά μας
πλια παρα χίλια νησά και χώρες
απου πληρώνουν τον μουκατά ντως;
Αν είχαν δώσει, κύρη, διάτα 
σε κάθα μια ντως είκοσι ντόπιους
σκιας να ταϊζει, πλια παρα είκοσι
χιλιάδες ζάρι απ’ τσ’ αθηναίους
θελ’ ‘α παιρνούνε, ωσάν τα ρίφια
και θελ’ ‘α τρώνε λαγούς κι ελάφια
και παξιμάδια, στεφανωμένοι 
και θελ’ ‘α πίνουν μόνο την τσίπα 
από το γάλα κι ότ’ άλλο θέλαν.
Ως των-ε βγαίνει, σ’ ετσά ξαθέρια,
ετέθοιας χώρας, που ‘χε νικήσει
στο Μαραθώνα. Μα ‘δα κλουθάτε
σαν τσι φαμέγιες, τσι λιομαζώχτρες,
τ’ αφεντικού σας, να πλερωθείτε!
ΦΙΛΟΚΛΕΩΝ
Αλλοίμονός μου! Είντα ‘χω πάθει.
Κορνιά η χέρα μου. Κορνιά και πάει!
Επήρ’ ο δαίμονας την δύναμή μου
και το σπαθί μου θα πέσει χάμε!
ΒΔΕΛΥΚΛΕΩΝ
Ντα τ’ άλλο κύρη; Οτ’ ώρα ζάρι,
τσι κόψει ο φόβος, σου κανισκεύουν
ούλο τον Εγριπο κι απώς σου τάσουν
δέκα μιγόμια καθάριο στάρι.
Κι ας σου χαν δώσει ισαμ’ ετότες
δυο τρεις οκάδες σκέτο κριθάρι.
Κι αυτά στα δείνουν απής περάσεις
απο την κρίση πως είσαι ντόπιος!
………….
Ετούτανά με κάμανε, κύρη και σ’ είχα κλείσει
στο μουτουπάκι. Πλια καλιά το ‘χα να σ’ έχω μέσα,
να σε ταϊζω αμοναχός, παρά να πας στο φόρο,
να σ’ έχουν, να σε παίζουνε με τα παχιά ντως λόγια.
Κι ίδια ‘δα-ε απου μιλώ, το ‘χω καλιά πατέρα,
να σ’ έχω, να μου καταλείς ότι είναι τσ’ όρεξής σου,
όξω απ’ το γάλα ζάβαλες, του μπας-νταμπή τση χώρας!
ΧΟΡΟΣ
-Είδες εδά είντα σοφός ητον, εκείος απου πε
“α’ δεν ακούσεις και τσι δυο, ποτές σου μην δικάσεις”
-Ξάνοιξε εδά! Ως τ’ άκουσα θαρώ πως έχει δίκιο
και μου ξεθύμαν’ ο θυμός. Πετω την βέργα χάμε!
-Κι εσύ, ορτάκη, γεροντή και συνομήλικέ μου,
φρουκού μου και συβάσου μου, μη δείξεις χασονούσης.
-Άφεις μπλιο το ινάτι σου, πάψε την μάνητά σου!
-Μαγάρι να ‘χα ζάβαλες κι εγώ ‘τσα ‘να κοπέλι,
γή σκιας κιανένα σύντεκνο, να μ’ αρμηνεύγει πούρι.
-Ως το θωρώ, κιανείς θεός στέκει ποπανωθιώς σου
και κυβερνά την μοίρα σου. 
………………………. - Καλά μωρέ σου λέει!
Κάμε μπλιο ράϊ! Ηκουσες; Του κοπελιού φρουκάσου!
ΒΔΕΛΥΚΛΕΩΝ
Ναι μα το θιό! Φρουκάσου μου κι εγώ θα σε ταϊζω
σαν το κουβάκι! Οτι θές ο γεροντής θα-ν έχεις:
Χόντρο να τρως να γλύφεσαι και χλαίνη ρασιδένια,
και μια πουτάνα θα σου βρω, την ράχη να σου τρίβγει
και την ψωλή, που και φορά! Ειντά ΄χεις αφεντάκι,
Για’ δε μιλείς; Για’ δε γρινιάς; Ε, δε μ’ αρέσ’ ετούτο! 
ΧΟΡΟΣ
Εδά ζαρ’, εντιγιάγυρε ο νους στην κεφαλή ντου
και ντουχιουντίζει,  πως γοργό είχ’ ‘α τα ξεπουλιάσει
Εδά, μετρά τα λάθη ντου. Ιδια ‘δα-έ, καντίζει
όσα ν-αλλότες του ‘λεγες κι αυτός δεν σου φρουκούνταν
Σάοικ’, απο ν-τα‘δα κι ομπρός θα σου γροικά. Κιαμ’ είντας;
Σάοικα, ‘δα θα αλλάξει νου και θα καλοφρονέψει.
ΦΙΛΟΚΛΕΩΝ
Εγιούγια μου του τσιφτελή!
ΒΔΕΛΥΚΛΕΩΝ
 ………………………… Ειντά ‘χεις αφεντάκι;
Γιαειντα φωνιάζεις;
ΦΙΛΟΚΛΕΩΝ
………………… Μη μωρέ! Μην τάσεις άλλα, γιέ μου!
Μιαν εχταγή ‘χω ‘γω μαθώς κι ένα χαβεσιλίκι:
Να ‘μαι ‘κειδά, οντε θα βγει τση χώρας ο τελάλης
να πει: “Επόμεινε κιανείς και δεν έχει ψηφίσει;
Γιαμιάς να ‘ρθει!” Να ‘μαι ‘κειδά κι ας είμ’ ο τελευταίος!
Να π’ ‘α σταθώ στην κάλπ’ ομπρός! 
………………………………..Ναί σου μωρή ψυχή μου! 
Που ‘σαι ψυχή; Φύγ’ ασκιανέ!
……………………………. Μα τον Ηράκλη γιέ μου
να μην ξαναδικάσω μπλιο, τον Κλέων’ αν δεν πιάσω
να κλέφτει!
ΒΔΕΛΥΚΛΕΩΝ
…………. Μπρε για το θεό! Φρουκάσου μ’ αφεντάκη!
ΦΙΛΟΚΛΕΩΝ
Φρουκάσου και φρουκάσου μου! Σ’ ότι μου πεις φρουκούμαι,
όξ’ απο ένα.
ΒΔΕΛΥΚΛΕΩΝ
…………. Ποιο μαθώς; Για πε!
ΦΙΛΟΚΛΕΩΝ
……………………………… Να μη δικάζω!
Καλιά να πάρω θάνατο κι ας καμ’ ο ν-Αδης κρίση!
Δεν σου συβάζομαι μωρέ!
ΒΔΕΛΥΚΛΕΩΝ
………………………. Ε, γροίκα σκιας πατέρα:
Σαν και σου δείνει ετσά φρασά το δικαστή να κάνεις,
μην τρέχεις τόσο δρόμο σκιας, μονο καθού στο σπίτι
και δίκαζε τσι δούλου’ μας!
ΦΙΛΟΚΛΕΩΝ
……………………….. Μα παίζεις με, γή είντα;
Ντα είντα θα δικάζω επά;
ΒΔΕΛΥΚΛΕΩΝ
………………………. Οτι γενεί στο σπίτι!
Περίτου πως επόρισε κατσά κατσά μια δούλα!
Στα πρόστιμα τη μάρανε. Ντα τούτονά δεν κάνεις
κι εκειά που πας; Ε, έπαέ θα-ν έχεις κι ευκολία!
Αν λιάζει, έ, ‘ν’ το λιατσερό, να κάτσεις να δικάσεις,
ίδια σαν να ‘σουνε κριτής μέσα στην Ηλιαία!
Εχιόνισε; Στην παραθιά θα κάτσεις στην μια πάντα,
να κόψεις ότι κρίση θες! Βρέχει; Στο σπίτι έμπα!
Κι αν τύχεις και ‘ποκοιμηθείς και πιάσει μεσημέρι,
δεν θα βρεθεί κιανείς σαής, απ’ όξω να σε κλείσει!
ΦΙΛΟΚΛΕΩΝ
Ετούτονά μ’ αρέσει σκιας!
ΒΔΕΛΥΚΛΕΩΝ
……………………… Κι αν-ε σου τύχει κύρη,
και πιάσει ζάβαλες κιανείς, απ’ όσους θα κριθούνε
να βάζει σαν το κώλο ντου, εσύ δεν θ’ ανημένεις
να ‘ποτελειώσει για να φάς, -κι απο την μαύρη πείνα
θα τρώς μαθως τσ’ αγκώνους σου, ομάδι με τσ’ αθρώπους
που στέκουν και δικάζουνται,- μονο θα τρως στην τόκα!
ΦΙΛΟΚΛΕΩΝ
Μμ! Κι είντα λες, μπορώ κοντό, δίκια να βγάλω κρίση, 
ως έβγανα σ’ άλλους καιρούς, αν-ε μασώ;
ΒΔΕΛΥΚΛΕΩΝ
………. ……………………………. Κιαμ’ είντα!
Δεν έχεις ‘κούσει απου λεν, πως οι καλοί καδήδες
οντε θα ‘ρχίξουν τσι ψευθιές να λένε οι μαρτύροι,
αν θεν να βρούν το δίκαιο, ανεμασούν το πράμα!
ΦΙΛΟΚΛΕΩΝ
Θωρώ το να συβάζομαι! Μα, μέχρι ‘δα, δε μου πες,
ποιος θα πλερώνει;
ΒΔΕΛΥΚΛΕΩΝ
………………… Ελόγου μου!
ΦΙΛΟΚΛΕΩΝ
…………………………….. Καλά, μωρέ κοπέλι!
Οτι κι αν πάρω για μισθό θα ‘ναι μοναχικό μου!
Κατέχεις πούρι, είντα λογιώς μ’ επαιξ’ εδά δυο μέρες
ο βρωμο- Λυσιστράτης, ε; Εδώκαν και των δυο μας
να μοιραστούμενε μισθό, μια λίρα. Κι ηύρε λέει
ένα ψαρά κι εγλάκανε να την-ε κάμει ψάρια
κι εγυάγυρε και μου δωκε δυο λέπια σαν τα φράγκα.
Πιάνω κι εγώ και κάνω τσε, να τα δακάσω πούρι,
να ιδώ αν είναι αληθινά κι ανεκερώσασί με.
Ετόσονά βρωμούσανε! Κι έπιασα σκιας υγιέ μου
και τού ‘δωκα μια μήνυση.
ΒΔΕΛΥΚΛΕΩΝ
………………………. Κι είντα ‘πε του καδή σας;
ΦΙΛΟΚΛΕΩΝ
Ο βρώμος; Πως πετροκοιλιά ωσάν τον πετεινό ‘χω
κι εχώνεψα λε’ τα λεφτά!
ΒΔΕΛΥΚΛΕΩΝ
……………………….. Είδες εδ’ αφεντάκη,
πως έχει διάφορο η δουλειά, αν κάμεις ότι λέω!
ΦΙΛΟΚΛΕΩΝ
Ως το θωρώ συμφέρει με! Κάμ’ ότι ‘ναι να κάμεις!
ΒΔΕΛΥΚΛΕΩΝ
Ανήμενε! Να πα να βρω ότι χεις χρεία πούρι!
ΦΙΛΟΚΛΕΩΝ
Ξάνοιξε ‘δα, είντα λογιώς βγαίνουν οι προφητείες!
Κουσμένο το ‘χα ζάβαλες, πως θελ’ ‘α ν-έρθει μέρα,
να ξετελέψομ’ έπα-ε, ούλοι-ν οι γι-Αθηναίοι
καδήδες και θα είχαμε ο καθανείς μας τόπο
δικό μας να δικάζομε! Ιδια σαν τ’ αρκοσόλια
τσ’ Εκάτης, απου βάνουνε στην εμπασά απόξω,
ένα μικιό κριτήριο θα ‘χε το κάθε σπίτι! 
….
ΒΔΕΛΥΚΛΕΩΝ
Ε, ‘ν’ τα ‘παέ κι ότι θες πε! Οσα ‘πα σου ‘χω φέρει
Οσα ‘πα κι άλλα τόσανά! Ε, την χρειγιά πατέρα
αν θες να κατουρήσεις! Να, ίδια ‘κιε-έ, στο τζένιο,
πε να σ’ την-ε κρεμάσουνε!
ΦΙΛΟΚΛΕΩΝ
………………………… Καλά ‘καμες παιδί μου!
Ετούτο ‘ναι το φάρμακο του γερο που ‘χει ζόρε,
να συχνοκατουρεί μαθώς   
ΒΔΕΛΥΚΛΕΩΝ
……………………… Ε, ‘ν’ και φωθιά, ν’ ανάφτεις!
Ε, ‘ν’ και μια τσικαλιά φακή, να τρως, οντε σου διώξει!
ΦΙΛΟΚΛΕΩΝ
Και τούτονά καλό ‘ναι μπρε! Και ρίγος να με πιάσει
θα ‘χω το μεροκαματο. Ιδια πα-έ θα κάτσω
και τσι φακές θα χάφτομαι. Μα πε μου μπρε παιδί μου,
τον πετεινό ετούτονέ, γιαειντα ‘χετε φερμένο;
ΒΔΕΛΥΚΛΕΩΝ
Αν τύχει πούρι και σταθεί, ο που βρεθεί σε κρίση.
και βάζει σαν τον κώλο ντου, για να σε ναναρίσει,
ετούτοσάς θα σου λαλεί, να σε ξυπνά πατέρα!
ΦΙΛΟΚΛΕΩΝ
Ε, ένα σκιας επόμεινε! Τ’ άλλα καλά γενήκαν!
ΒΔΕΛΥΚΛΕΩΝ
Σαν είντα;
ΦΙΛΟΚΛΕΩΝ
……….. Ενα κόνισμα τ’ αγίου Λύκου φέρε
από το ‘κονοστάσι μας!
ΒΔΕΛΥΚΛΕΩΝ
…………………….. E, ‘ν’ το κι αυτό πατέρα!
Ε, ‘ν’ τονε-έ τον άγιο!
ΦΙΛΟΚΛΕΩΝ
…………………… Αφέντη μ’ άγιέ μου!
Μανα μου μούρη! Μάνα μου!
ΒΔΕΛΥΚΛΕΩΝ
…………………………. Κατέχεις τίνος μοιάζει;
Του Κλεωνύμη!
ΦΙΛΟΚΛΕΩΝ
…………….. Ντα κι αυτός στ’ άρματα δεν σιμώνει
και λέει πως ειν’ κι άγιος!
ΒΔΕΛΥΚΛΕΩΝ
…………………… Κάτσ’ αφεντάκη πώδε
και το γιαμιάς θα π’ ‘α σου βρω αιτία να δικάσεις!
ΦΙΛΟΚΛΕΩΝ
Αμε μωρέ γερά γερά! Εκατσα στο θρονί μου!
ΒΔΕΛΥΚΛΕΩΝ
Κι είντα αιτία ‘δα θα βρω; Ποιος έχει καωμένη
κιαμιά παραουριά μαθώς στο σπίτι απ’ τσι φαμέγιους;
Α! Το πρωί μου τσίκνωσε το φαϊτό μια δούλα!
ΦΙΛΟΚΛΕΩΝ
Στένου παιδί! Είντα γυρε’ς μαθώς; Να με ποθάνεις;
Πού ‘ναι μωρέ τα κάγκελα; Πως θα γενεί η κρίση;
Κριτήριο δίχως κάγκελα μηδ’ ήτον μηδ’ εφάνη!
ΒΔΕΛΥΚΛΕΩΝ
Ε, μα το θιό, δεν έχομε!
ΦΙΛΟΚΛΕΩΝ
……………………. Κάτσε να πα’ να φέρω;
Εχω δικά μου, στον οντά!
ΒΔΕΛΥΚΛΕΩΝ
……………………….. Συχώρεσέ μου θέ μου,
μ’ αντέτι το ‘πανε μαθώς!
ΦΙΛΟΚΛΕΩΝ
…………………….. Ω τρισανάθεμά σε!
Γιάειντα τον-ε ταϊζετε του κερατά το σκύλο;
ΒΔΕΛΥΚΛΕΩΝ
Ειντά ‘ναι πάλι; Πέτε μου!
ΦΙΛΟΚΛΕΩΝ
 ……………………….. Ειντα ‘ναι; Το κουλούκι
ο Λάβης, ήμπεν’ εδα-έ στο μαγεριό κι εχάφτη
ενα τυρί σικελικό!
ΒΔΕΛΥΚΛΕΩΝ
……………….. Ε, δέ αδικιά! Πατέρα,
κάθου ‘πα-ε κι εγώ θα μπω γιαμιάς, να σ’ τον-ε φέρω,
να βγάλεις το ιλάμι ντου!
ΦΙΛΟΚΛΕΩΝ
……………………… Ε, όϊ κι απατός σου!
Ο νόμος θέλει, να βρεθεί άλλος περίτου σκύλος
να μπει, να βγει, την μήνυση να κάμει. 
ΒΔΕΛΥΚΛΕΩΝ
…………………………………… Γιά-ε νόμος!
Ε, εύρε δυο και φέρε τσι!
ΦΙΛΟΚΛΕΩΝ
………………………. Ιδια τσα-έ θα κάμω!
ΒΔΕΛΥΚΛΕΩΝ
Κι ειντά ‘ναι κύρη τούτονέ!
ΦΙΛΟΚΛΕΩΝ
…………………………Ο πλέχτης για τσι χοίρους
που σφαζομε για την θεά Εστία!
ΒΔΕΛΥΚΛΕΩΝ
…………………………….. Αχι κύρη!
Aπ’ τη θεά μπρε το ‘κλεψες;
ΦΙΛΟΚΛΕΩΝ
…………………….. Σώπαιν’ ανάθεμά σε!
Απ’ την εστία βάν’ αρχή, αν θές να ξεκουμπίσεις
κιανένα! Μα αέιντες, να χαρείς γερά γερά! Αρχίνα!
Πιάσε την δίκη απο ξαρχής! Προστίματα γλακάτε!
ΒΔΕΛΥΚΛΕΩΝ
Κάθου να φέρω ζάβαλες μια πλάκα και κοντύλι!
ΦΙΛΟΚΛΕΩΝ
Μα γιαειντα, γιε, ξαργείς ετσά! Να σκάσω θέλει πούρι!
Ιδια στο χώμα φτάνει με να γράψω!
ΒΔΕΛΥΚΛΕΩΝ
…………………………………. Εφερά τα!
ΦΙΛΟΚΛΕΩΝ
Ε, φώνιαξέ μου τον γιαμιάς!
ΒΔΕΛΥΚΛΕΩΝ
……………………….. Γιαμιάς φωνή θα σύρω!
ΦΙΛΟΚΛΕΩΝ
Ποιος ήρθε πρώτος να κριθεί;
ΒΔΕΛΥΚΛΕΩΝ
………………………….. Ω τρισανάθεμά με!
Να σκάσω θέλει! Εξέχασα να φέρω σκιας δυο κάλπες,
για να ψηφίζεις!
ΦΙΛΟΚΛΕΩΝ
…………….. Μωρε ‘συ! Που πας;
ΒΔΕΛΥΚΛΕΩΝ
…………………………………. Να βρω δυο κάλπες!
ΦΙΛΟΚΛΕΩΝ
Ας τσι στο γέρο διάολο! Εχω δυο κουνενίδια!
Κάνουν κι αυτά!
ΒΔΕΛΥΚΛΕΩΝ
……………… Περίκαλα! Ούλα ‘ν’ ορδινιασμένα!
Μόνο κλεψύδρα λείβεται.
ΦΙΛΟΚΛΕΩΝ
……………………….. Εχομε και κλεψύδρα!
Γιάειντα; Δεν κάνει-ν η χρειγιά που ‘χω για το ψιλό μου;
ΒΔΕΛΥΚΛΕΩΝ
Ε, δε πιτήδιο φέρσιμο! Κατά τον τόπο ζάρε
που ‘ποκρατεί! Απάλεχτοι ν-είμαστ’ οι γι –Αθηναίοι!
Να πάει γεις, γερά γερά, στο σπίτι, να μου φέρει
ένα-ν αυτούμενο δαυλό! Να φέρει και λιβάνι!
Και μέρτα! Μιαν αμπασκαλιά! Να κάμομ’ αφεντάκη
μια προσευχή για τσι θεούς, πριχ’ αρχινήξ’ η δίκη!
ΧΟΡΟΣ
Κι εμείς, θα μπούμε μάρτυρες μαθές τση προσευχής σας
και του σασμού σας κι ύστερα όσοι ‘μαστε ‘πα πώδε
θέμε να πουμε μιαν ευκή τση χάρης σας. Περίτου
πως ωσάν τσ’ άντρες τσι γερούς και τσι καλαντρειωμένους
επάψετ’ έτσιδα μαλιά κι ετσά μεγάλη αμάχη!
ΒΔΕΛΥΚΛΕΩΝ
Πάψετε τσι κουβέντες σκιας! Το ν-ίσο πιάσετ’ ούλοι!
ΧΟΡΟΣ
Απόλλωνα μου ρήγα και Φοίβε βασιλιά,
καμε να ξετελέψει  πιτήδια η δουλειά,
απου ‘χει ανεργιασμένη, στην πόρτα ντου ομπρός,
ετούτοσές κι απου ‘ναι για ούλους γλιτωμός!
Κι όσοι, αλλότες, μέσα στην πλάνη εζούσαμε,
εδά, σειρά θα βρούμε και θα γλιτώσωμε
Αειντες, άειντες, τραγουδείτε!
Άειντες και καλό θα ιδείτε!
ΒΔΕΛΥΚΛΕΩΝ
Αφέντη, γείτονά μου, ρήγα των σοκακιώ’,
που την αυλόπορτά μου σκέπεις ποπανωθιώς,
καμε ράϊ και δέξου την λειτουργιά-ν αυτή,
απου γκινιάζω πώδε, για χάρη του καντή,
του κύρη μου, και δώσ’ του να μαλακώσει μπλιο,
να πάψει το ινάτι, το ρέγγι το κακό,
τον τρόπο τον πρινένιο. Βάλε του στην καρδιά
αντίς για ξύδι, μέλι. Κάμε το βασιλιά!
Κάμε τον, με τσ’ αθρώπους να ‘ναι αθρωπινός,
στσι κατηγορουμένους να ‘ναι πλια μαλακός,
απ’ όσους τσι ‘χουν φέρει ζάρε να δικαστούν.
Κι όντε θα του προσπέσουν και τον παρακαλούν,
κάμε ν’ αναδακρυώνει, να παύει την χολή
και την βρωματζικνίδα να βγάνει απ’ την οργή 
ΧΟΡΟΣ
Ανάδι’ ανάδια στέκω κι ομάδι σου κι εγώ
προσεύχομαι και θέλω και γλυκοτραγουδώ
στερεωμένη να ‘ναι ετούτην η γι-εξά,
απου ‘στεσες κι απου πες εδά και μιάολιά.
Επήρες τον τον νού μας και σ’ έχομε μαθώς,
πως είσαι του λαού μας προστάτης και βοηθός.
κι ας είσαι πούρι νέος, εσύ μον’ αγαπάς
τον έρμο τον λαό μας και τον-ε βοηθάς!
ΒΔΕΛΥΚΛΕΩΝ
Οποιος καδής στην ξόπορτα βρίχνεται, να ‘μπει μέσα!
Αν ‘ρχίξει το κριτήριο κιανείς δεν ξαναμπαίνει!
ΦΙΛΟΚΛΕΩΝ
Που ‘ν’ τον απου δικάζεται. Ηρθ’ η στερνή ντου ώρα!
ΒΔΕΛΥΚΛΕΩΝ
 Στένου! Την μήνυση πλια ‘μπρος να πιάσω να διαβάσω:
“Ο Σκύλος, που γονοκρατεί από την χώρα μέσα,
το Λάβη απ’ τα σώχωρα το σκύλο καταγγέλνει
πως έχει κρίμα κι άδικο μεγάλο καωμένο!
Αμοναχός πουρ’ έφαε ένα τυρί ακαίριο
τση Σικελίας. Σύκινη  λαιμουδαρά του πρέπει
για καταδίκη!”
ΦΙΛΟΚΛΕΩΝ
……………. Θάνατος, σαν του σκυλού, του πρέπει!
Στα πράσα τον-ε επιάσανε!
ΒΔΕΛΥΚΛΕΩΝ
………………………… Ε, ‘ν’ τον καταγγελμένο
τον Λάβη. Εφέρανέ τον-ε!
ΦΙΛΟΚΛΕΩΝ
………………………. Ω τον παντέρμο βρώμος!
Ξάνοιξ’ εκειέ! Μούρη ‘ν’ αυτή; Ο μπάσηκλέφτης! Γιά-ε!
Για-ε πως έχει συντουνούς να με γελάσει! Ξάνοι,
πως τρίζει τσι μασέλες του! Που ‘ναι μωρέ ο Σκύλος
ο χωραϊτης, που ‘καμε την μήνυση;
ΣΚΥΛΟΣ
………………………………… Γαβ γάβ γάβ!
ΒΔΕΛΥΚΛΕΩΝ
Ε, ‘ν’ τον-ε, έ!
ΦΙΛΟΚΛΕΩΝ
……………. Καλός κι αυτός, ίδια ωσάν τον άλλο!
Γαυγίζει πρώτας κι ύστερα σου γλύφει τα τσικάλια!
ΒΔΕΛΥΚΛΕΩΝ
Σώπαινε! 
………..Καθου χάμ’ εσύ! 
…………………………Κι εσύ, κοπιασε πώδε,
να πεις ειντα του μαρτυράς!
ΦΙΛΟΚΛΕΩΝ
………………………… Κένωσε την φακή μου!
Κένωσε πούρι να χαφτώ!
ΣΚΥΛΟΣ
…………………….. Αφέντες δικαστάδες
εκούσετε την μήνυση απου χω καωμένη!
Ειντα να πω; Πολλά κακά και κρίματα ‘χει κάμει
εμένα κι όσων σέρνουνε κουπί και τραγουδούνε!
Σ’ ένα παράπαντό ‘κατσε νύχτα με το σκοτίδι
κι ένα τυρί εχάφτηκε μονος κι αμοναχός του!
Ένα τυρί, μα είντα τυρί; Ωσάν την Σικελία!…
ΦΙΛΟΚΛΕΩΝ
Ιδια ‘τσα-έ ‘ναι, μα το θιό! Δεν είναι ‘δα πολυώρα
απου ‘ρθε κι ένα ρέψιμο μου μολαρε στην μούρη
κι έβγανε μια τυρίλα! Μμμ! Ο βρώμος!
ΣΚΥΛΟΣ
…………………………………. Και ψιχάλι
δεν μου ‘δωκε κι ας του ‘λεγα: “Δω μου μωρέ κι εμένα!”
Ειν’ ‘πα κιανείς, που δύναται ένα-ν καλό να κάμει 
στον τόπο, κι ετουλόγου μου, απου ‘μ’ ο μαυρος σκύλος
να δώσει μπάρεμ’ κάτιντίς;
ΦΙΛΟΚΛΕΩΝ
…………………………Ιδια τσα-έ ‘ναι ζάρε!
Κι εμένα τάξε, του λαού, δεν έδωκε ο βρώμος
μουδ’ ένα κομματάκι σκιας! Κι έκαψε την καρδιά μου!
Ωσάν ετούτη την φακή μ’ έκαψε, ανάθεμά τον!
ΒΔΕΛΥΚΛΕΩΝ
Στέν’ αφεντάκη για το θιό! Μη γοργοβγάλεις κρίση,
αν δεν τσ’ ακούσεις και τσι δυο!
ΦΙΛΟΚΛΕΩΝ
…………………………….. Ντα εφταφάνερό ‘ναι
πως το ‘καμε καλότυχε! Δεν το θωρείς το πράμα;
ΣΚΥΛΟΣ
Μην τον αφήσετε μαθώς, κι είναι μοναχοφάης
πλια παρα τσ’ άλλους σκύλαρους! Αναγυρού επιάσε
σαν το χαβάνι ζάβαλες ούλη την Σικελία
κι έλάφτηκ’ ως και των χωριών τα φλούδια!
ΦΙΛΟΚΛΕΩΝ
……………………………………. Ηκουσές του;
Κι εγώ δεν έχω ο τσιφτελής μουδε πηλό, να πιάσω
ν’ ανακολήσω ‘να σταμνί, απου ‘χω ραϊσμένο!
ΣΚΥΛΟΣ
Αντρες, δικάσετέ τον-ε! Ενας παντέρμος βάτος,
δυο κλέφτες δεν μπορεί, μωρέ, να θρέφει. Εκούσετέ μου;
Μη μου φανεί πως λουχτουκιώ άδικα των αδίκω
στον τόπο αυτό! Αλλιώς κι εγώ, δεν θα ξαναγαυγίσω!
ΦΙΛΟΚΛΕΩΝ
Ηγούη μ’ όμως, έργατα του ‘χει καταγγελμένα!
Αυτός ζει για να κλέφτει μπρε! Ε, πετείνε ήκουσές τα;
Σαν είντα λες; Ναι λές κι εσύ! Κουστοκαμνεί τ’ αμάτι!
Που ‘ν’ ο σαής; Για φέρε μου την κατρουλοχρειγιά μου!
ΒΔΕΛΥΚΛΕΩΝ
Ε, ‘ν’ την εκειέ και πάρε την! Εγώ θα π’ ‘α καλέσω 
τσι μάρτυρες. Ποιος είν’ επά να μπει να μαρτυρήσει
για τον κατηγορούμενο; Πού ‘σαι τσικάλι; Kόπια!
Κόπια βρασκί! Kόπια γουδί! Kόπια ζευλί και σκάρα!
Kόπιασε τρίφτη του τυριού κι ούλα τα χρειασίδια
που ‘χω φωνιάξει. E, μά δουλειά, κύρη μου κι αφεντάκη!
Aκόμη λώμπης κατουρείς; Kόπιασε μπλιο να κάτσεις!
ΦIΛOKΛEΩN
Eτούτονε, θα ιδείς εδά, πως θα χεστεί! Γροικάς μου;
BΔEΛYKΛEΩN
Mα δεν θα πάψεις κύρη μου να ‘χεις πρινένιο τρόπο;
Γιαειντα ‘σαι τόσονά κακός με τσι μαγκλαβισμένους;
Γιαιεντα ‘σαι δακανιάρης, ε; Kόπιασε κι εσύ πώδε
Πε γιαειντα το ‘καμες μωρέ! Γιαειντα σωπαίνεις; Mίλιε!
ΦIΛOKΛEΩN
Δεν έχει ν’ απηλοηθεί μουδε δροσά! Θωρώ τον!
BΔEΛYKΛEΩN
E, όϊδά! Εκόρνιασε ν-ωσαν τον Θουκιδίδη,
που κλείδωσ’ η μασέλα ντου σαν του ‘τυχε μια δίκη.
Σάλευγε πώδε! Eγώ θα πω αντιπητού σου! Tρέχε!
Aντρες καδήδες, δύσκολο πολύ ‘ναι, να μιλήσεις
αντίπητού ‘νους κουλουκιού απου ‘χουν ρουφιανέψει
μα ‘γω θα πώ! Θωρείτε τον, τσι λύκους ποζυγώνει!
ΦIΛOKΛEΩN
Kιάμε! Aυτός ειν’ κλεφταράς! Kαι κρυφοκουβεδιάζει!
BΔEΛYKΛEΩN
Για το θεό! Nτα δε θωρείς πως είν’ ο πλια πιτήδιος,
απου ούλους τσι μαντρόσκυλους! Δώσ’ τ’ όσα στείρα ν-έχεις,
να ιδείς πως τα καλοπαντά!
ΦIΛOKΛEΩN
…………………………...  Mικιό ‘ν’ το διάφορό ντου!
Για θα μου τρώει τα τυριά!
BΔEΛYKΛEΩN
……………………….. E, όϊδα! Στην πόρτα
βάλε τον-ε βλεπάτορα! Να ιδείς ινάτι τό’χει
κι είντα λοής μονταίρνει σκιας! Κι αν έχει και κλεμένα,
είντα να πείς; Συμπάθα τον! Γράμματα δεν κατέχει!
ΦIΛOKΛEΩN
Καλιά τον έχω αγράμματο. Για’ δε θα πανωγράφει!
BΔEΛYKΛEΩN
Ε, γροίκα σκιας καλότυχε! Στέκουν επά μαρτύροι!
Kόπιασε τρίφτη του τυριού! Eβγα στην πέτρ’ απάνω.
Πάρε τον όρκο! Eσύ ‘καμες νταμπής και χουμεκιάρης,
πε μας μαθώς: Aπ’ το τυρί απου ‘χεις θρουλισμένο,
ούλο το διαμοίρασες στσι στρατιώτες; Πέ μας!
Θωρείτε τον πως λέει “ναι”!
ΦIΛOKΛEΩN
……………………….. Mα το θεό τον ένα!
Ψόμματα λέει ψόμματα!
BΔEΛYKΛEΩN
……………………… Kαδή-ν αφέη γροίκα!
Κάμ’ έλεος! Σπλαχνίσου τον, τον πεντακακομοίρη!
Δουλεύγει πούρι, ολημερίς, ο Λάβης ο παντέρμος
και μόνο ψαροκεφαλές και σπάραχνα ‘ποτάσει!
Στεμό δεν κάνει! M’ αγλακά ολημερνίς τση μέρας!
O μπας-ρουφιάνος που ‘φυγε, ο χωραϊτης σκύλος,
στο σπίτι μέσα κάθεται κι όλο γυρεύγει πάρτη
απ’ όσα οι γι-άλλοι κουβαλούν. Kι αν δεν του γοργοδώσουν
γιαμιάς δακάνει ν-όποιο βρει!
ΦIΛOKΛEΩN
………………………… Eγιούγια μου καδήδες!
Eιντά ‘παθα; Mια ζεστασά γροικώ στα σωθικά μου!
Πράμα κακό με κυβερνά! Ω και συβάζομαί ντου!
BΔEΛYKΛEΩN
Kύρη μου γροίκα μου ‘πα-ε! Λυπού τον κακομοίρη!
Μην τον-ε δώσεις του χαημού! Που ‘ναι τα κουλουκάκια;
Eλάστε κακονίζικα κι αρχίξετε να κλαίτε.
Μολάρετε τα δάκρυα! Aειντες παρακαλείτε!
ΦIΛOKΛEΩN
Kούκιτ! Αναθεμά σας μπλιο! Χαθήτε πώδε! Kούκιτ!
BΔEΛYKΛEΩN
Nα φύγω θέλω! Mα κειονά, το “κούκιτ”, αφεντάκη,
έχει πολλούς ισαμε εδά ασκημογελασμένους!
Μα είπα πως θα φύγω σκιάς!
ΦIΛOKΛEΩN
…………………………. Aμε στο διάολ’ άμε!
Δεν είν’ καλό να τρως φακή οντε δικάζεις! Γιά-ε!
Eδάκρυσα! Mη χαίρεσαι, δεν είναι για άλλο πράμα!
Mόνο καιγ’ η φακή πολύ κι εγώ την-ε κατάπια!
BΔEΛYKΛEΩN
Kι ειντ’ ‘α γενεί; Eγλίτωσε; Eβγαλες το ιλάμι;
ΦIΛOKΛEΩN
Είντ’ ‘α σου πω; Για γλιτωμό, δύσκολο φαίνεται μου!
BΔEΛYKΛEΩN
Aφέντη κι αφεντάκη μου, κάμε μιστό κι ας χάσεις!
Πάρε τον ψήφο τούτονέ κι άμε να τον-ε ρίξεις
στο κουνενίδι κείονε, απου ‘ναι πίσω πίσω!
Κάμε του ν-άφη κύρη μου! Ξεμίστεψέ τον λέω !
ΦIΛOKΛEΩN
Kιαμε! Nτα ‘γω ‘μ’ αγράμματος! Δεν φέγγω να ψηφίσω!
BΔEΛYKΛEΩN
E, άειντες κύρη. Kλούθα μου κι εγ’ ‘α σε πάω πούρι!
Aπό παέ ‘ναι πλια κοντά!
ΦIΛOKΛEΩN
……………………….. Eτούτηνέ ‘ν’ η πρώτη;
BΔEΛYKΛEΩN
Eτούτηνέ!
ΦIΛOKΛEΩN
……….. E, έπαε θα ρίξω το ψηφί μου!
BΔEΛYKΛEΩN
Eμπέρδεξέν τα κι έριξε την ψήφο-ν άθελά ντου
Κι εθώωσέ-ν τον-ε μαθώς! Kάτσε ‘δα να μετρήσω.
ΦIΛOKΛEΩN
Σαν είντα ‘γίνηκε ν-υγιέ; Πως ξετελεύγει η δίκη;
BΔEΛYKΛEΩN
Eδά θα ιδούμε. Eγλίτωσες Λάβη, καλέ μου σκύλε!
Aφέντ’ αφέντη! Eιντά παθες; Hγούη μου! Γλακάτε!
Γλακάτε φέρετε νερό! Bάστ’ αφεντάκη, βάστα!
ΦIΛOKΛEΩN
Mα ξαναπέ μου το μωρέ! Eγλίτωσε την κρίση;
BΔEΛYKΛEΩN
Ναι μα το θιό!
ΦIΛOKΛEΩN
…………….. Eχάθηκα! Mουδε δροσά δεν είμαι!
BΔEΛYKΛEΩN
Nαι μπρε αλάϊ σου! Γροικάς; Bάστ’ απο ‘τα πατέρα!
ΦIΛOKΛEΩN
Tο “βάστα” μην το ξαναπείς! Aχι πως θα βαστάξω
έτσα καημό κι ετσά ντροπή! Eγώ, να κάμω ν-άφη
σ’ ετσά κακούργο; Για το θιό! E, δε καζας με βρήκε!
Eιντ’ ‘α γενώ; Aχι, θεοί μεγάλοι, που γροικάτε,
κάμετε ράϊ ‘δα κι εμέ και συχωρέσετέ με!
Tο που ‘καμα, δεν το ‘θελα, μουδε κι εταίριαζέ μου!
BΔEΛYKΛEΩN
Ναι σου μπρε κι άφεις τον καημό! Eγώ μαθώς πατέρα
θα σε ταϊζω ότι θες κι ομάδι μου θα σ’ έχω
όπου κι αν πάω κι αν σταθώ, στο θέατρο, στα γλέντια, 
στα παναγύρια, όπου θές! Και την παντέρμη ζήση,
που σου ‘πομένει, θα περνάς ίδια ωσάν το ρίφι!
Δεν θα σε παίζει μπλιο κιανείς, μούδε θα σε γελάσει
ο βρώμος ο Yπέρβολος κι οι γι-άλλοι χιλετζήδες.
Aειντες να μπούμε στον οντά
ΦIΛOKΛEΩN
………………………… E, σαν το θέλεις, άειντες!
XOPOΣ 
Αειντεστε σκιας και την χαρά να ‘χετ’ ορτάκη! Aειντες!
ΠAPABAΣH
XOPOΣ
Kι εσείς, απου ‘ρθετ’ έπαε, χιλιάδες και μυριάδες,
να μας-ε ιδείτε, κάτσετε, ν’ ακούσετε δυο ρίμες
ξέτερες. Kαι τ’ αμέντε σας! Mη λιχνιστούν και πέσουν
και πάν’ ανέμου και καπνού! Χαράμι στο χαράμι!
Eτσα δουλειές, οι γι-άπλανοι κι οι νέραϊδοι παθαίνουν
και δεν σας-ε ταιριάζει ‘σας! Mαζώξετε το νου σας
κι αφρουκαστείτε μ’ έπα-ε, δυο στάμενες κουβέντες!
O ποιητή’ μας, έβαλε στον νου, να σας-ε κάμει
να πείτε, από την εντροπή, το χοίρο μπάρμπα! Nαίσκες!
Πολλά μωρέ τον έχετε, βαραδικήσει ζάρε,
κι ας έχει ελόγου σας καλό περίσο καωμένο.
Aλλότες λέω, ο ποιητής, χωστά χωστά, εβρήκε
πεντέξε ποιητάρηδες άλλους κι ωσάν το μάντη,
τον μάστορα, απου μιλεί και δεν κουνεί τ’ αχείλι, 
τον Eυρυκλή, ετρύπωξε σ’ αλλώ’ κοιλιές κι εμίλιε. 
κι έλεγε αστεία ‘πα κι εκειέ με των αλλώ’ την μπούκα!
Κι απόκειας, σαν εμέστωσε, εφανερώθηκέ σας
κι αμοναχός εστάθηκε και, μέσα σε κινδύνους, 
τσι μούσες εκυβέρνησε ομπρός σας σαν τον άντρα!
Kι έδωκε ο θιός κι εβγήκενε, ‘ποπανωθιώς απ’ ούλους
κι ηύρενε δόξα και τιμή, τόσην, απου κιανείς σας,
μουδ’ είδε, μουδ’ εκάτεχε, μουδ’ έλαβε ποτές του.
Mα δε του φούσκωσεν ο νους, μουδ’ έσυρ’ ο μυαλός του.
Και δεν ευρέθηκε ποτές, να ραίνει στσι παλαίστρες,
σαν τσ’ άλλους, τάξε να θωρεί, να συρονταντανίζουν
τα σάλια ντου, να πέφτουνε. Kι όσες φορές τον ηύρε,
περίτου, κιανείς ντέλουκας, να του γυρέψει χάρη,
να ξεφτιλίσει, από κακιά, ομπρός σας τον καλό ντου,
ο ποιητής δεν το ‘καμε, κι έλεγε, πως ρουφιάνες
δεν κάνει αυτός τσι μούσες του κι αλλού να π’ ‘α γυρεύγει.
Kαι δεν εσκατομούρισε ποτές, φτωχούς αθρώπους,
μονο, σαν να ‘χε το θυμό, που λένε, του Hράκλη,
εμόνταιρνε στσι πλια γερούς και τσι καταπολέμα.  
Kι απ’ την αρχή ντου, τα ‘βαλε και πόλεμο-ν εκάμε
μ’ εκείνο το σκυλόψαρο, που ‘βγαν’ από τα μάθια
φωθιές, ωσάν την Kύννα μας την μπας-πουταναρίνα!
Που ‘χε εκατό τσι κεφαλές κι εγλείφαν γύρου γύρου,
με γλώσσες σαν των όφιδω’ κι όσ’ ώρα δεν εγλείφαν,
εσέρνανε δριμιές φωνές, σαν τσι βροντές, που πέφτουν
κι αντιλαλούν οι φάραγγες. Που ‘βρώμιε σαν την φώκια
κι έχασκε-νε ο κώλος του, ίδια σαν τση καμήλας.
Που ‘ζέχνανε τα ζβάχια ντου στην βρώμα, σαν τση Λάμιας.
Μ’ έθοιο θεριόν επάλεξε μαθώς, ο ποιητή’ μας
κι ούδε κανίσκια εδέχτηκε, μούδε και φόβο ενιώσε.
Σ’ ετσά μαλιάν εμπήκενε μόνο για όνομής σας,
κι ίσαμ’ εδά τ’ αντιπατεί, κι ίσαμε εδά μαλώνει.
Kαι τα ‘βαλε οπέρισυς, μ’ άλλα στοιχειά του τόπου,
απου την θέρμη στα κορμιά φέρνουνε και το ρίγος,
κι έχουν τσι πατεράδες τως κρουμένους γή πνιμένους
κι απού, απής εβγήκανε στσι κλίνες σας κι εθέκαν,
τσι πλια αμπάταριστους μαθές, απο ν-τα ‘σας, επιάσαν
και τσ’ αποκουζουλάνανε με τσι περίσσες δίκες
απου τσι σέρναν μάρτυρες, γή κατηγορουμένους
-Eίντα; Kοντό δεν βρίχνουνται μπόλικοι ανάμεσώς σας
που ‘χάσαν τα ηλούγια ντως κι αγλακιστοί πηγαίναν 
κι εβρίχναν τον Πολέμαρχο, τον άρχο για τσι ξένους;-
Kι είχετε λώμπης, το γιατρό ομπρός σας, κι έβριχνέ σας
ρεμέδια, που ‘ποβγάνανε κάθε κακό του τόπου,
μα ‘σεις τον επροδώσετε οπέρισυς κι ας είχε
καινούργια πράματα να πει. –Nτα ποιος θελ’ ‘α τα νιώσει;-
Xαράμι επήγανε κι αυτά, χαράμι κι εχαθήκαν.
Kι από στα τότεσάς μαθές, κάθε που θα μεθύσει
ο ποιητής μας, στο θεό ν-αμώνει χίλιους όρκους,
πως σαν τσι ρίμες κειεσάς, κιαμι’ άλλη δεν εύρεθει
καλύτερη ισαμ’ εδά. Kι ο Διόνυσος γροικά το!
Kι όσοι δεν εκατάλαβαν ειντα ‘πα με την πρώτη,
ας το ‘χουν βάρος στην ψυχή! O ποιητή’ μας ζάρε,
δεν έχασε-ν απ’ την εξά-ν, απου ‘χει, ουδε ψιχάλι,
-για όσους έχουν φρόνεψη- κι ας είδ’ ο κακομοίρης,
τ’ αμάξι ντου να γίνεται σαρανταδυο κομμάθια,
οντεν εξεμπροστέρευε τ’ αμάξα των οχτρών του.
Aπο ντα ‘δα κι ομπρός μαθώς, όσοι μας-ε θωρείτε,
-να σας-ε βλέπει κι ο θεός-, σα’ ιδείτε ριμαδόρο,
να θέλει ζάβαλες να πει κιανά καινούργιο πράμα,
να τον-ε θέτε πλια πολύ, να του ‘χετε πλια σέβας,
κι ότι θα πει κι είναι καλό ‘κριβοστερέψετέ το,
ωσάν τα μήλα τση μηλιάς που ‘χετε στσι κασέλες
Aν-ε το κάμετ’ έτσιδά, τα ρούχα που φορείτε,
θα ιδείτε, πως θα βγάνουνε μύρο τση φρονιμάδας.
Hτον καιρός απου ‘μασταν κι εμείς λεβέντες αντρες
μα σ’ εγλετζέ τυχαίναμε, μα σε πολέμους πούρι.
Hτον καιρός, απου ‘δειχνε κι εμάς η λεβεδιά μας!
Hτον καιρός. Mα πού ‘ναι ‘δα; Eχάθηκ’η παντέρμη.
Πλια κι απ’ του κύκνου γαλανή εγίνει η κεφαλή μας.
E, ‘ν’ τσι ψαράδες, κουμουλιά! Μα ‘δα ‘ναι ‘δα το ζόρε
Απ’ τσι κοκκάλες τούτεσές, πρέπει να βγει τση νιότης
απού ‘φυγεν η δύναμη. Θαρρώ μαθώς πως έχουν
εξά κι αξία πλια πολλή τα γέρα τα δικά μου
απο καμπόσω νεαρώ’ την νιότη, απου ξανοίγουν
πως θα μακρύνουν τον περτσέ και χάσκει το κωλί ντως!
Αν ειν’ κιανείς, αναμεσώς σ’ όσους θωρείτε πώδε
και το ‘χει λώμπης, θάμασμα για την κορμοστασά μας
και λέει, γιάειντα η μέση μας είναι ωσάν τση σφήγκας
και, το κεντρί που σέρνομε, σαν είντα συνεικάζει,
ας κάτσει ‘δα, κι ας στέσ’ αυτί, να του το διαλύνω
κι ας μην κατέχει γράμματα, μούδε για ν’ αναγνώθει!
Oσους θωρείτε πουρι, επά, με το κεντρί ζωσμένους,
είμαστε, λ’ω, των Aθηνών οι πλια σταμένοι άντρες
και ποκρατούμεν’ από πά! Aπό την μέση μέση!
Oσοι-ν, ανεθραφήκαμε στην χώρα την παντέρμη
κι όσοι τση κάμαμε καλό περίσσο στσι πολέμους.
Oντεν εβγήκ’ ο βάρβαρος κι εκέντησε τον τόπο
και τον εφλόμωσε καπνούς, κι ήθελε με την βία,
απ’ τσι σφηγκές, απου ‘χαμε, να μας-ε ‘ποζυγώξει.
Ετότεσάς, επιάσαμε ασπίδες και κοντάρια,
κι ήπιαμε ξύδι του θυμού, αμοναχό δραπέτι, 
κι απώς των εμοντάραμε κι εσφίγκαμε τ’ αντόδια,
κι είμαστ’ ο γεις απά τ’ αλλού, εις την γραμμή τση μάχης. 
Κι αυτοί μας εσαϊτευγαν με τόσεσάς σαϊτες,
απου σκεπάζαν τ’ ουρανού τ’ αφάλι και σκιανιάζαν.
Mα μέχρι να ‘ρθ’ η αργαδινή, εποζυγώξαμέ τζι,
με την βοηθεια του θεού. Aπανωθιώς μας λώμπης,
μια σκλόμπα ν-επετάριζε! Kι εσπάσαμέ τσι σκύλους!
Κι ως εγοργαγλακούσανε, να φύγουν, να γλιτώσουν,
κι οι κακο-κελεμπίες τως εφούσκωναν τ’ αέρα,
εμείς τσι καμακώναμε, ίδια ωσάν τα ψάρια.
Κι εγκάψανε κι εφύγανε κι ήτονε κεντρωμένοι
άλλος στα φρύδια απανωθιώς κι άλλος στα μάγουλά ντου!
Kι ίδια απο τότες κι ύστερα, όπου σταθούν βαρβάροι,
λένε πως δεν εγνώρισαν έχνος πλι’ αντρειωμένο,
απο τσι σφήγκες, που ‘βρανε σαν ήρθαν στην Aθήνα.
Hτον καιρός, π’ ολάκαιρος ο κόσμος έτρεμέ μας,
κι εμεις, δεν εγατέχαμε είντα ‘ν’ ο φόβος ζάρε!
Hτον καιρός, που βγαίναμε εις των οχτρών τον τόπο,
με τα καράβια κι ύστερα επέφταμε στο κούρσος.
Hτον καιρός! Μα πού ‘ναι ‘δα; Eτότεσάς, τσ’ ανθρώπους
δεν τσι ‘νοιαζε, τα λόγια ντως πώς ‘θελ’ ‘α ‘μορφοπούνε,
γή πως θα ρουφιανέψουνε! Eτότες, είχαν έγνοια,
πώς ‘θελ’ ‘α είν’ οι πλια γεροί στα πλοία λαμνοκόποι.
Eτσα μωρέ, τσι ‘πήραμε-ν ετόσες πολιτείες
από τσι Πέρσες κι είμαστε ν-αιτία και θεμέλειο,
που παίρνει ‘δα, δοσίματα απ’ τσ’ άλλους η γι-Aθήνα,
για να τα κλέφτουν, να τα τρων οι σημερνοί λεβέντες.
Aν είν’ κιανείς και πεθυμά να καλοντουχιουντίσει
τσι τρόπους και το ρέγγι μας και την κορμοστασά μας,
πολλώ λογιώ, θα-ν εύριχνε, πως μοιάζομε στσι σφήγκες!
Nτα δεν υπάρχει ζάβαλες, έχνος στον κόσμον ούλο
πλια κεντησμένο κι άγριο και πλια δαιμονισμένο!
Και μοιάζομέ ντως των σφηγκώ’ και σ’ άλλα ντως σουσούμια.
Mονομερίζομε μαθώς, σμάρι ξετελεμένο
κι απ’ την σφηγκιά πετούμενε, κι άλλοι στον Aρχο πάνε,
κι άλλοι γλακούνε στσ’ έντεκα κι άλλοι στου Περικλέα
το θέατρο και κάθουνται ο γεις απά τ’ αλλού ντως,
για να δικάσουν, στα τειχιά την από πέρα πάντα!
Κι αποκρεμιούνται να γροικούν κι επά κι εκεί σαλεύγουν,
ίδια ν-ωσάν τσι σκούληκες που ζουνε στο κουκούλι.
Και για να φάμε μια μπουκιά, χιλιά τερτίπια πούρι,
γεννά ο νου’ μας. Tο κεντρί ετούτονέ βαστούμε
κι αναγυρού κεντρώνομε όποιο θα μας-ε τύχει.
Κι έτσα περνούμε την ζωή. Mα είν’ κι ανάμεσώς μας
μερκοί κηφήνες, άδουλοι κι άκεντροι, ν-απου ζούνε
δίχως δουλειά και τρώσινε από τα δουλεμένα,
κι από τσι φόρους και ποτές κούραση δεν επήραν.
Kι ένα μας-ε πολυπονεί, πως μας-ε τρών τσι κόπους
πέντεξε, που δεν έπιασαν άρματα στη ζωή ντως,
που δεν εσύρανε κουπί και δεν εβγάλαν ρόζους
στα χέρια ντως ίσαμ’ εδά! Oι σκυλογαυγισμένοι.
Mε μιαν κουβέντα θα το πω κι αφρουκαστήτε πώδε:
Oποιου δεν έχει το κεντρί στην μέση ντου ζωσμένο
δεν πρέπει να του δίνουνε λεφτά να βγάνει κρίση!
ΦIΛOKΛEΩN
Δεν τον-ε βγάνω το γαμπά! Δεν τον-ε βγάνω, λέω!
Δεν τον αλλάσ’ ωστε να ζω! Eτούτος μ’ έχει σώσει,
σαν είμουνε στον πόλεμο με το βοριάν αλλότες,
οντεν ετζαγκαρεύτηκε κι ήφταξε καβαλάρης!
BΔEΛYKΛEΩN
Μα φαίνεται μου, γή δεν θες μούδε καλό να πάθεις;
ΦIΛOKΛEΩN
Καλό; E, μά για το θεό! Και ποιο ‘ν’ το διάφορό μου;
Eδά δυο μέρες, έδωκα του πατητή δυο λίρες,
να τον-ε πλύνει! Eίντα θες; Ψάρια ‘χα φαωμένα
κι εμύρισ’ απ’ την τσίκνα ντως!
BΔEΛYKΛEΩN
………………………… Nαί σου μωρ’ αφεντάκη!
Kάμε για το χατήρι μου! Bάλε το να σε ιδούμε!
Δεν είπαμε, πως σ’ έχω ‘δα παρμένο στην εξά μου;
ΦIΛOKΛEΩN
Ε, κι είντα θες;
BΔEΛYKΛEΩN
……………. Να βγάλεις μπρε, ετούτονά τον φάρδο
κι απώς να βάλεις τούτονε το ξομπλιαστό καπότο!
ΦIΛOKΛEΩN
Ξάνοιξ’ εκειέ! Kι απώς γροικάς: Kοπέλια να γεννήσεις
και ν’ αναθρέψεις! Mωρε σύ! Ημπας θες να με κρούψεις;
BΔEΛYKΛEΩN
Σώπαινε μπλιο και βάλε το! Βάλε τ’ αμοναχός σου!
ΦIΛOKΛEΩN
Πε μου μωρέ για τσι θεούς, ειντά ‘ν’ τουτο το πράμα!
BΔEΛYKΛEΩN
Kαπότο το ‘παν οι πολλοί, μ’ άλλοι ρασίδι το ‘παν!
ΦIΛOKΛEΩN
E, μα! Κι εγώ το θάρεψα προβίδι-ν απ’ τ’ αόρι!
BΔEΛYKΛEΩN
Δεν το χω και για θάμασμα! Αν ήσουν παωμένος,
μπάρε μ’ στσι Σάρδεις, σάοικα ν-ηθελ’ ‘α το κατέχεις!
Μα πού; Δροσά!
ΦIΛOKΛEΩN
……………… Eγώ μωρέ; Mα το θεό τον ένα
σαν του Μορύχου τσι ρασές μου φαίνεται πως μοιάζει!
BΔEΛYKΛEΩN
E, όϊδα! Στα Eκβάτανα το ‘χουν φαμένο ζάρε!
ΦIΛOKΛEΩN
Στα Eκβάτανα τα σάζουνε σαν τ’ άντερα τα κρόσα;
BΔEΛYKΛEΩN
Μα είντα λες; Eτούτονέ, το φαίνουν οι βαρβάροι!
Κι είναι πολύς ο κόπος του! Κι είν’ ακριβό περίσσα!
Eτούτονέ, απου θωρείς, ήθελ’ ένα μιγόμι 
μαλί για να ‘φαθεί!
ΦIΛOKΛEΩN
…………………E, μά! E, δεν του πρέπει γιέ μου
ρασίδι να το λένε σκιας, μα μαλοκαταλύτη!
BΔEΛYKΛEΩN
Καλά πατέρα! Κάθου μπλιο να σου το βάλω! Στένου!
ΦIΛOKΛEΩN
Ωφου! Tρομάσω! Δεν βαστώ! Να σκάσω μωρε θέλει!
Kαψώνει με!
BΔEΛYKΛEΩN
………….. Δεν το φορείς;
ΦIΛOKΛEΩN
……………………… Mμμ! Mμμ!
BΔEΛYKΛEΩN
…………………………………… Βάλε το λέω!
ΦIΛOKΛEΩN
Kαλιά ‘χω να μου βάλετε το φούρνο για ρασίδι!
BΔEΛYKΛEΩN
Μωρ’ ‘α σ’ το βάλω θέλει εγώ, θες και δε θές! Φαμέγιο!
Σάλευγε μέσα!
ΦIΛOKΛEΩN
…………… Tην μασά βάστα μου για το κρέας!
BΔEΛYKΛEΩN
Eίντα την θες!
ΦIΛOKΛEΩN
………….. Nα μην καώ! Να πιάσεις να με βγάλεις
σαν θα ψηθώ!
BΔEΛYKΛEΩN
………….. Aειντες εδά, βγάλε και τσι χλαμπούτσες
και καλυκώσου τούτανέ, τση Σπάρτης τα στιβάνια!
ΦIΛOKΛEΩN
Eγώ, στιβάνια των οχθρώ δεν βάνω, μουδε θέλω!
Φτου! Τρισκαταραμένα! Φτού!
BΔEΛYKΛEΩN
…………………………… Nαί σου μωρέ πατέρα!
Bάλε τα μπλιο και πε μαθώς, πως ‘τζοπατείς την Σπάρτη 
ΦIΛOKΛEΩN
Για-ε δουλειά! Για’ αδικιά! Tο πόδα μου να βάνεις
στον τόπο ζάρε των οχτρώ!
BΔEΛYKΛEΩN
……………………….. Μα βάλε ‘δα και τ’ άλλο!
ΦΙΛΟΚΛΕΩΝ
Οσκες! Ετούτονά μωρέ, δεν θέλω να το βάλω!
Οχθρητα πουρ’ ο δάχτυλας έχει στσι Σπαρτιάτες!
ΒΔΕΛΥΚΛΕΩΝ
Δεν ‘πα να λες! Για βάλε το!
ΦΙΛΟΚΛΕΩΝ
………………………….. Αχι τον κακομοίρη!
Μηδε χιονίστρα δεν θωρώ να βγάνω οφέτος πούρι!
Παντέρμα γέρα!
ΒΔΕΛΥΚΛΕΩΝ
……………… Βάλ’ τα μπλιο! Βάλε τα κι έφαές με!
Για σήκω ‘δα! Μα σάλεψε ως κάνουν οι γι-αρχόντοι!
Περπάτηξε μου μιαολιά! Να, έτσι-δε, θωρείς με;
Σείσου και κάμε την ζαλιά που κάνουνε οι πλούσοι!
ΦΙΛΟΚΛΕΩΝ
Ξάνοι με σκιας! Ξάνοι παε και βάλε με το νου σου,
ποιου φέρνω απο τσι πλούσιους έτσιδα που σαλεύγω!
ΒΔΕΛΥΚΛΕΩΝ
Ενούς, απου ‘χει το κορμί γεμάτο μαλαθράκους
κι απανωθιώς τως μπλάστρια τρεις πατωσές τα σκόρδα!
ΦΙΛΟΚΛΕΩΝ
Ε, ‘ν’ με μαθώς! Συνήθιο το κούνημα θα πάρω!
ΒΔΕΛΥΚΛΕΩΝ
Καλά πατείς! Μα στένου μπλιο και πε μου: Μπας κατέχεις,
αν τύχεις με πιτηδιερούς και στάμενους αθρώπους,
να των-ε κουβεδιάσεις;
ΦΙΛΟΚΛΕΩΝ
………………………... Ε; Κιαμ’ είντα;
ΒΔΕΛΥΚΛΕΩΝ
…………………………………………. Εδα λέγε!
Είντα θα-ν ήλεγες;
ΦΙΛΟΚΛΕΩΝ
……………… Πολλά! Για την παντέρμη Λάμια
απ’ οντε την-ε πιάσανε έκλαν’ ομπρός κι οπίσω!
Για κειο τον Κορδοπίωνα, που ‘πιασε την μανά ντου…
ΒΔΕΛΥΚΛΕΩΝ
Μωρ’ αφεις τσι παραουριές και μίλιε σάν τσ’ αθρώπους!
Πε του σπιθιού αθρωπινές κουβέντες!
ΦΙΛΟΚΛΕΩΝ
………………………………….. Είντα λέει!
Εγώ τσι παίζω του σπιθιού τσ’ έδηγους στα δαχτύλια!
Φρουκού μ’: Ητονε μια φορά ο μποντικός κι ο κάτης…
ΒΔΕΛΥΚΛΕΩΝ
Ε, μα ‘συ δεν παλαίγεσαι σκιας στην ογουρσουζά σου!
-Ως είπε νους σκατογλωσου μια δόση ο Θεαγένης,
για να τον-ε μοτσάρει- Ε, μα! Κουβέντα για τσι κάτες
και τσι παντέρμους μποντικούς θα στέσεις με τσ’ αρχόντους;
ΦΙΛΟΚΛΕΩΝ
Κι είντα να των-ε λέω σκιας;
ΒΔΕΛΥΚΛΕΩΝ
…………………………. Αθιβολές μεγάλες!
Πως ήσουν τάξε, κόνσολας, με τον Κλεισθένη ομάδι,
γή πως εκλούθας τ’ Ανδροκλή, άρχος αμπασαδόρος!
ΦΙΛΟΚΛΕΩΝ
Εγώ; Ντα πότες έκαμα άρχος κι αμπασαδόρος;
Μιαν, ούλη κι ούλη, μ’ ‘επεψαν για κόνσολα στην Πάρο
κι εδώκασι μου δυο δραχμές!
ΒΔΕΛΥΚΛΕΩΝ
………………………. Ε, άλλες λήτες πιάσε!
Πε σκιας πως είδες μια φορά τον Εφουδίωνά μας
κι επάλαιγε, με κειονέ, τον Ασκωντά το γέρο!
Που γέρον κι αν τον είπανε κι άσπρισ’ η κεφαλή ντου
επάλαιγε σαν τον ντανά! Είχε μαθώς χερούκλες,
νεφρά και μπέθι’ ατσάλινα!
ΦΙΛΟΚΛΕΩΝ
………………………… Σώπαινε μωρε! Σώπα!
Πως θα παλαίξει μπρε κιανείς ατσαλοφορτωμένος;
ΒΔΕΛΥΚΛΕΩΝ
Ετσά μιλούν οι γι-άρχοντες κι όσοι ‘ναι κατεχάροι!
Μα πε μου σκιας και τούτονέ! Αν τύχεις σε παρέα
κι είναι και ξένοι, ποιο κοντό απ’ ούλα σου τα βέρσα
απ’ όντεν ήσουν νεαρός, αξίζει να ‘στορήσεις;
ΦΙΛΟΚΛΕΩΝ
Ενα, που δείχνει την αντρειά. Πως έκλεψ’ απ’ τ’ αμπέλι
του κακο-Εργασίωνα τσι ντέμπλες! Μα ‘ναι χρόνια!
ΒΔΕΛΥΚΛΕΩΝ
Εδά ‘ν’ απου τα σόχασα! Ποιες ντέμπλες και ξεντέμπλες;
Πε, πως εβγήκες κυνηγός και στσι λαγούς επήγες,
γή πως κιαν’ αγριόχοιρο έχεις μακελεμένο!
Πε, πως εγλάκας άλλοτες στσι λαμπαδοδρομίες!
Ε, μα! Δεν ημπόρείς να πεις πραμ’ άλλο πλια πιτήδιο;
 ΦΙΛΟΚΛΕΩΝ
Ε, ναί σου ‘δα! Θες να σου πω, την πλια καλ’ αντρειά μου;
Εγώ μαι, ν-απου ζύγωξα τον ίδιο το Φαϋλο,
που μ’ είχε παίξει μια φορά κι εδίκασά τον πούρι
κι εκαταδίκασα τον-ε για δυο παντέρμες ψήφους!
ΒΔΕΛΥΚΛΕΩΝ
Σώπαινε μπλιο! Θέσ’ έπαε και πάρε με ξαμάρι,
πως θα ‘σ’ άρχος με τσ’ άρχοντες, αν τύχετε σε γλέντι!
ΦΙΛΟΚΛΕΩΝ
Ε, πε μου πως θα θέσω σκιας!
ΒΔΕΛΥΚΛΕΩΝ
…………………………… Ως θέτουν οι γι-αρχόντοι!
ΦΙΛΟΚΛΕΩΝ
Ετσέ κοντό;
ΒΔΕΛΥΚΛΕΩΝ
…………..Μη! για το θιό!
ΦΙΛΟΚΛΕΩΝ
……………………….. Κιαμε, πώς θες παιδί μου;
ΒΔΕΛΥΚΛΕΩΝ
Δίπλωσε τα παντέρμα σου, ως κάνουν στσι παλαίστρες!
Και θέσε, σαν να χύνεσαι στα στρώματ’, αφεντάκη.
Και κάμ’ ετσέ, ήμπας θα ιδείς κιανα καλό μπακίρι,
να το παινέσεις. Κάμ’ ετσέ και ξάνοι το ταβάνι
να ιδείς τα ψήθια που ‘χουνε. Κάμ’ ετσε, ιδέ τσι τοίχους
και παίνεσε τσι ζωγραφιές. Πλύνε τα έρμα χέρια!
Ε, ‘ν’ τα τραπέζα, εστρώσαν τα! Κάθου ‘δα να δειπνήσεις!
Επόφαες; Σκουπίσου σκιας! Πιασ’ το κρασί! ‘ς υγεία!
ΦΙΛΟΚΛΕΩΝ
Μωρε ‘συ, ετροζάθηκες! Ονείροντας θα τρώμε!
ΒΔΕΛΥΚΛΕΩΝ
Σώπαινε! Γροίκα το σκοπό, που παίζει στην μαντούρα
η κοπελια. Ομάδι μας είν’ ο Θεώρος. Ναίσκες!
Ειν’ ο Αισχύνης κι ο Φανός. Ο Κλέως! Είν’ κι ο φλούμος
τ’ Ακέστορά. Κι είν’ κι έκειδέ, γεις ξένος μουσαφίρης!
Μ’ έτσα παρέα σίτινη, βάνεις κοντό στο νου σου
πως θα κλουθήξεις στο σκοπό οντε θα τραγουδήξουν;
ΦΙΛΟΚΛΕΩΝ
Κιαμ’ είντα δα! Εγώ μπορώ, καλιά κι απ’ τσ’ αορίτες!
ΒΔΕΛΥΚΛΕΩΝ
Εδά θα ιδώ! Για πε μαθώς, πως είμ’ εγώ ο Κλέως!
Και βάνω αρχή, τ’ Αρμόδιου να πω την πρώτη ρίμα!
Πιασε να πεις την δεύτερη! “ Αντρας ωσάν κι εκείνον
δεν εξαναγεννήθηκε ακόμη στην Αθήνα!”
ΦΙΛΟΚΛΕΩΝ
“τόσονα κλέφτης κι άτιμος και μπαταξής μεγάλος!”
ΒΔΕΛΥΚΛΕΩΝ
Ετούτονά κοντό θα πεις; Γιαμιάς θα σε ‘ποβγάλουν
με τσι μουγκρές! Κι ο Κλέωνας, θ’ αγριοφοβερίζει,
πως θα σε ποζυγώξει σκιας, πως θα σε ξεκουμπίσει
πως θα σε κάμει ψίχαλα!
ΦΙΛΟΚΛΕΩΝ
……………………… Αν πολυφοβερίσει,
γιαμιάς μα το θεό, θα πω άλλης λοής τραγούδι.
Γροικα παε! “Αντρ’ άνομε, που θες το βασιλίκι,
ογλήγορα την χώρα μας θα δώσεις του διαόλου!
Δεν την θωρείς πως έχει μπει σε κλυδωνα μεγάλο;”
ΒΔΕΛΥΚΛΕΩΝ
Για ξάνοι! Κι είντα σκιας θα πεις, αν πιάσει ο Θεώρος
τον Κλέων’ απ’ την χέρα ντου την δεξιά κι αρχίξει
να τραγουδεί τον Αδμητο και πει “ Θυμού καλέ μου,
ειντά ‘παθεν ο Αδμητος και τσι καλούς σου φίλους
να τσ’ αγαπάς!”
ΦΙΛΟΚΛΕΩΝ
…………….. Γιαμιάς θα πω κι εγώ το τραγουδάκι!
“Ως κι αν-ε διάξεις αλεπού, φίλους κι απ’ τσι δυο πάντες
δεν πιάνεις και μην τζέλεσαι!”
ΒΔΕΛΥΚΛΕΩΝ
………………………….. Κι αν πιάσει το τραγούδι
ο γιός του Σέλου ζάβαλες; Ο γι-ίδιος ο Αισχύνης, 
που και κατέχει να μιλεί κι είν’ και ‘πιτήδιος άντρας
και πεί: “Μεγάλη δύναμη ν-έχει η Κλειταγόρα!
και πλούτη, μες τσι Θεσσαλούς, μα χω κι εγώ καμπόση!”
ΦΙΛΟΚΛΕΩΝ
Θα πω: “Πολλά καυχούμαστε κι εσύ κι εγώ ν-ομάδι”!
 ΒΔΕΛΥΚΛΕΩΝ
Σε τούτανά ‘σαι μάνα, ε; Θωρώ σ’ εγ’ αφεντάκη!
Μ’ άειντες, στου Φιλοκτήμονα να πάμενε το γλέντι!
Φαμέγιο! Μωρε ‘συ, Ξανθέ, κλούθα κι εσύ το δείπνο!
Καιρό ‘χομε να πιούμενε, λινάρι να γενούμε!
ΦΙΛΟΚΛΕΩΝ
Μη! Κιαολιάς! Κακό ‘ναι μπρε! Κακό ‘ναι το παντέρμο!
Οποιος μεθύσει, σπα μαθώς! Δεν ‘φήνει μούδε πόρτα!
Μαλώνει και πετρολογά! Κι απόκειας, την μεθιά ντου
την ακριβοπλερώνει! Μή!
ΒΔΕΛΥΚΛΕΩΝ
……………………… Μα είντα λες πατέρα;
Αν είσαι μ’ άρχους, τούτανά δεν γίνουνται. Γροικάς μου;
Γή θα σου συμπαθήσουνε, όσα ‘χεις καωμένα,
γή κιαναν έδηγο θα πεις, περίτου να γελάσουν,
τ’ Αισώπου γή τση Σύβαρης, ως λένε στσ’ εγλετζέδες.
Κι απής θα σάσεις τη δουλειά, σηκώνεσαι και φεύγεις.
ΦΙΛΟΚΛΕΩΝ
Ε, κάθου σκιας να μάθω, γιε, να λέω καλαμπούρια,
που κι αν-ε κάμω ν-εζημιά, να μην πλερώνω φράγκο!
ΒΔΕΛΥΚΛΕΩΝ
Ε, άειντες σκιας, δεν έχομε αλικοντίδα ν-άλλη!
ΧΟΡΟΣ
Ειναι ‘δά πολλές φορές,
που ντουχιούντισα μαθές,
κι είπα πως πιτηδιερός
είμαι κι όϊ νέραϊδος! 
Μα πλια πιτήδιος είναι του Σέλου ο υγιός,
ο βρώμο-Αμυνίας του Κρώβυλ’ ο βλαστός.
Που σαν τον Αντιφώντα του πρεπε να πεινά,
μα αυτός στου Λεαγώρα μαθώς καλοπερνά.
Κι έκεια πού πρεπε να τρώει
για ‘να μήλο για ‘να ρόγδι,
τρώει και καλοχορταίνει
και την πείνα δεν μπαταίρνει.
Που πήγ’ αμπασάδόρος στα Φάρσαλα. Γροικάς;
Κι ευρήκε πεινασμένους, ο μπας χαλαφτανάς,
τσι θεσσαλούς κι επιάσε κι εγίνει ορτάκης τως
και φίλος και δικός τως και μπατζανάκης τως!
Αυτομένη  ξακουσμένε!
κι άντρα μέγα, πενεμένε! 
Που ‘βγαλές υγιούς μαστόρους
και τση τέχνης πεκατώρους!
Είντα να πρωτοπούμε για ‘κειο-ν το μερακλή,
π’ αν πιάσει το λαούτο τον κόσμο καταλεί;
Που ν’ η χάρη ορτάκισσά του
και συμπορπατεί μετά ντου!
Κι αν πιάσεις και τον άλλο, τον άρχινέραϊδό,
που ποιος του μπροστερεύγει αν μπει στο θέατρο!
Που σοφός πολλά λογάται
και κιανένα δεν φοβάται!
Κι είντα να αναθιβάλεις και για τον πλια καλό,
τον μέγαν Αριφράδη τον αρχικουζουλό;
Που βουλή αν-ε του πάρεις,
πλια καλιά ‘ναι να κρεπάρεις.
Που μνώγει όπου τύχει κι ο κύρης του μαθές,
πως έμαθε απατός του να δείνει τσι βουλές
κι άθρωπος δεν του ‘χει δείξει
κάτιτίς να το καντίσει
Που τρέχει στα μπουρδέλα και γλύφει ότι βρει
κι ετσά μαθαίνει πούρι και λέει ότι ‘χει πει
Μα στά! Να πω και κάτιτίς ακόμη στσ’ αφεδιές σας:
Είναι θαρώπως κάμποσοι που λεν πως είχα τάξε
βαρμένο στο κρασί νερό οντε κειοσές ο Κλέως
μου μόνταρε και μου ‘καμε τα στρούσια που κατέ’τε!
Ετότεσάς, απού ‘πιασέ κι ωσάν την ατζικνίδα
μου ‘χε ψαλάξει το κορμί κι ήθελε να με γδάρει.
Ητον καμπόσοι ζάβαλες, περίτου οι πλια πολλοί σας,
Που στέκαν κι ανημένανε ν’ ακούσουν τζι μουγκρές μου.
Οϊ πως είχαν έγνοια μου, μονο για να μη χάσουν,
αν μου ‘φευγε κιανα καλό αστείο να γελάσουν,
ετσά που μ’ είχε, ο κερατάς, ασκημοπατημένο!
Ε, σαν την ‘πήρα την δουλειά χαμπάρι κι απατός μου,
σαν το μαϊμουνι έκατσα κι είπα τσι γαλιφιές μου.
Μα να! Το κλίμα εμπάταρε, κι εγελασέ το η ντέμπλα!
ΞΑΝΘΙΑΣ
Ε, καπελώνες τυχερές, που ‘χετε το καυκί σας!
Ειντα λογιώς πιτηδιερά, έχετε σκεπασμένο
θες το κορμί, θες τα πλευρά! Ωσάν τα κεραμίδια
σας-ε κουκλών’ αλάκαιρες. Κουμπές ξετελεμένος!
Μα ‘γω, -αλλοίμονός μου το!- εχάθηκα και πάω.
Μπλάβάδες έχω το κορμί γεμάτο από την βέργα!
ΧΟΡΟΣ
Κοπέλι, ειντά ‘χεις; Αν-ε φας ξυλιές, κι ας είσαι γέρος,
κοπέλι πρέπει να σε λεν!
ΞΑΝΘΙΑΣ
……………………… Σαν είντα να ‘χω πούρι;
Ο γέρος, εξετέλεψε ο πλια χειρότερός τως.
Ο πλια κακοπαράουρος! Εμέθυσε! Γροικάτε;
Κι είντα μεθιά! Εστάκωσε! Εχασε τα ηλούγια!
Κι ας ήταν ‘κεια ο Αντιφώς, ο γι-Ιππυλος κι ο Λύκος.
Κι ας ήταν κι ο Θεόφραστος, τα τέκνα του Φρύνιχου.
Κι ας ήταν κι ο Λυσίστρατος. Εξεμπροστέρεψέ τζι!
Αθός, λώμπης, εγίνηκε! Αθός ξεφουντωμένος!
Ετσά ινάτι για πιοτό, δεν το ‘χω ιδεί ποτές μου!
Απής εκαλογέμισε την έρμη ντου κοιλίδα,
μ’ ούλου του κόσμου τα φαγιά, έθεκεν ένα-ν πήδο
κι έπιασε πρώτος στο χορό. Κι αρχίνηξε να κλάνει,
να ρεύγεται, ν’ ατζοπηδά, να χάσκει από τα γέλια,
ίδια ν-ωσάν το γάϊδαρο απού ‘φαε κριθάρι!
Κι απώς, σαν το ντελικανή, μου μόνταρε και μένα
και μ’ έδερνε και μου ‘λεγε: “Φαμέγιο, να και τούτην! 
Φα’ και την άλλη!” Τότεσάς, γυρίζει ο Λυσιστράτης,
που τον επαρατήρανε και λέει: “Μπαρμπαδάκι,
ωσάν του τροζοκόπελου, απου ‘χει οψές πλουτίσει,
είναι το φέρεστέ σ’ επά, κι ωσάν το πουλαράκι
ατζοπηδάς και χαίρεσαι, που ‘φηκες το παχνί σου!”
Μα είπε-ν του κι ο γεροντής: “Κι εσύ ‘σαι κακομοίρη,
σαν την ακρίδα, που ‘χασε φτερά, πλουμιά και χτένια
και τον τζιφτελο-Σθένελο,  που του ‘κλεψαν τα μπράτη”.
Ούλοι τον επαινέσανε, όξ’ απ’ το Θεοφράστη,
απού γιαμιάς εμούτζωσε κι εστραβοξάνοιξέ τον!
Ούλοι τον κατέχετε, θαρώ, πως είναι τσούκος.
Μα λέει του κι ο γεροντής: “Για πε μου, μπρε κουμπάρε,
που μας-ε κάνεις έπαε περίτου το καμπόσο
Γειαειντα τα κάνεις τούτανά; Ούλοι κατέχομέ-ν το
πως είσαι ρούλιος κι άπλανος κι αβδέλα στσι πλουσίους;”
Είδες μπροκές τως τσι ‘παιζε; Ελουγοχτένιζέ τζι
ούλους τως κι ένα-ν ένα-ν τως ! Χοντροκουβέντες ζάρε
των έλεγε και τσι ‘παιζε κι έλεγε καλαμπούρια
κι έδηγους, που δεν ήτονε για ‘κείνη την παρέα.
Στα ξέτελα, εγίνηκε λινάρι και καζίκι
απ’ το κρασί και σκώνεται στο σπίτι να γιαγύρει.
Μηδ’ άθρωπο δεν έφηκε, στην στράτα που πορπάθιε,
να μην του παίξει δυο ξυλιές! Ε, ‘ν’ τον, απου σιμώνει
και πάν τα έρμα πόδια ντου ωσάν τα τυλιγάδια!
Γλάκώ να φύγω! Αν με βρει πώδε, θα με σκοτώσει!
ΦΙΛΟΚΛΕΩΝ 
Ανεσήκωσ’ το δαυλάρι,
φέγγε μου του πορπατάρη.
Κι όποιος μου κλουθά θα μάθει
για του λιναριού τα πάθη!
Φύγετε μωρέ μαϊμούνια
κερατάδες απο κούνια,
μη σας-ε κεντήσω πούρι
μετα τούτονέ την μούρη!
ΑΝΔΡΑΣ
Μα το θεό απου γροικά, ούλα θα τα πλερώσεις
Όσα μας έκαμες μωρέ κι ας είσαι και κοπέλι
Ούλ’ ‘α σε καταγγείλομε ιδια αύριο! Γροικάς το;
ΦΙΛΟΚΛΕΩΝ
Ω και θα με καταγγείλουν!
Στου καδή λέ, θα με στείλουν!
Χιλιογροικημένα τα ‘χω
τούτανά και δεν τα γράφω!
Είπα και καντήσετέ το
δεν με γνοιάζει το κατσέτο!
Δεν γροικώ ότι κι αν λέτε
και χαθήτε για’ θα κλαίτε
Ας το διάολο για κάλπες
και για ψήφοι χοχλιδάτες
Παει ο μπας καδής, εχάθη
ηύρηκε καινούργια πάθη!
Εβγα παέ να διπλωθείς να κάτσεις μαμουνάκι.
Ε ‘ν’ το σκοινί και πιάσε το και σέβου μόνο μόνο,
παλιό ‘ν’ κι εκοτσιπίδιασε κι εξέπλεξαν οι σκούλες!
Μ’ ανε το στρίψεις μιάολια δεν θα του κακοπάει.
Είδες μωρή είντα λογιώς πιτήδιερά σε πήρα
κι εφύγαμε, απάνω που εθέλαν να πατήσουν
την Λέσβο σου την όμορφη; Οι παλιογλεντοκόποι!
Είδες μαθώς; Ε, πλέρωσε κι εμένα τον παντέρμο,
για το καλό που σου ‘καμα. Κλώσε μου το σκοινάκι!  
Κατέχω το μαθώς καλά πως δεν θα κάμεις πράμα
και θα με παίξεις να γελάς, ποπανωθιώς απ’ τσ’ άλλους
Ντα τόσουσάς δεν έπαιξες και τσ’ έχεις παραιτήσει
με το σκοινί στα χέρια ντως; Μ’ αν-ε μου κάμεις πουρι
κι εμέ καλό, γροίκα να ιδείς κι εγώ ειντα θα κάμω:
Ότι ώρα, ο υγιόκας μου τεζάρει και μ’ αφήσει
πεντάρφανό, -εγέρασε μαθώς ο κακομοίρης-,
γιαμιάς, θα πα να βρω λεφτά, να σε ξελεφτερώσω!
Εδά δεν εχώ. Πού να βρω; Κοπέλ’ ειμαι σου λέω!
Και με περιορίζουνε. Κι ο σκύλος ο υγιός μου,
μουδ’ ώρα δεν με παραιτά, να φύγ’ από κοντά ντου.
Κι είν’ ογουρσούζης μάνα μου! Μισμίζης και τσιφούτης!
Θωρείς δουλειές; Φοβάται πως θα του παραστρατήσω!
Ενα πατέρα ‘χει κι αυτός. Ε, δε! Στην ώρα ‘πάνω!
Έ, ‘ν’ τον απ’ ανεφάνηκε. Γερά γερά σηκώσου!
Πιάσ’ το δαυλό και φέγγε μου. Εμάς γυρεύγει πούρι!
Κάτσε να ιδείς είντα δουλειά σκιας θα του καταστέσω!
Τα ίδια μου καμε κι αυτός, ετότες που μ’ εγλάκα
στον εγλετζέ.
ΒΔΕΛΥΚΛΕΩΝ
…………… Είντ’ ‘α σου πω, άνομε! Χοιρομούρη!
Απου γυρεύγεις κι ερωντιές μ’ έτσα κοπελοπούλα!
Λουβόγερε! Μα το θεό ούλα θα τα πλερώσεις!
ΦΙΛΟΚΛΕΩΝ
Μπας και γυρεύγεις το γιαμιάς να κάμομε μια δίκη;
ΒΔΕΛΥΚΛΕΩΝ
Μα παίζεις με κι απανωθιώς; Δεν φτάνει που ‘χεις κλέψει
την μουζικάντισα, μωρέ, από την συντροφιά μας;
ΦΙΛΟΚΛΕΩΝ
Ποια μουζικάντισα μου λες; Μιλείς εδά γη κλάνεις;
Ημπας κι από ψηλά ‘πεσες, κι έπαιξ’ ο γι-ομυαλός σου;
ΒΔΕΛΥΚΛΕΩΝ
Ντα ποια κοντό ‘ναι τούτηνε; Δεν είν’ η Δαρδανίδα;
ΦΙΛΟΚΛΕΩΝ
Ποια; Τούτηνέ; Αυτή μαθώς, είναι δαυλός και καίει,
αναμεσώς στην αγορά, για τσι θεούς του τόπου!
ΒΔΕΛΥΚΛΕΩΝ
Δαυλός;
ΦΙΛΟΚΛΕΩΝ
………. Δαυλός! Ντα δε θωρείς; Ξετελεμένη  σκίζα!
ΒΔΕΛΥΚΛΕΩΝ
Κι ετούτονέ στα χαμηλά, απου μαυρίζει πούρι;
ΦΙΛΟΚΛΕΩΝ
Ετσα που καίει, χύνεται η πίσσα και μαυρίζει!
ΒΔΕΛΥΚΛΕΩΝ
Και τούτονέ; Δεν το θωρείς πως είναι σκέτος κώλος;
ΦΙΛΟΚΛΕΩΝ
Ποιος κώλος! Μάνα μου ντροπή! Ρόζος διπλός μου δείχνει!
ΒΔΕΛΥΚΛΕΩΝ
Ρόζος; Εσύ τα ‘σόχασες! Ελόγου σου, ακλούθα!
ΦΙΛΟΚΛΕΩΝ
Μα είντα κάνεις έτουδά;
ΒΔΕΛΥΚΛΕΩΝ
……………………. Την κοπελιά θα πάρω!
Γιαειντα; Ντα είντα μπρε την θες; Κοντό μπορείς ακόμη;
Ναι μπρε αλάϊ σου! Ιδέ! Επόκαμ’ ο καιρός σου!
ΦΙΛΟΚΛΕΩΝ
Επόκαμ’ ο καιρός μου; Ε, μά! Φρουκού μου σκιάς ‘να λόγο:
Οντε με πέψαν κόνσολα, στην Ολυμπία ζάρε,
είδα τον Εφουδίωνα στην μέση τση παλαίστρας
και τον Ασκώνδα ‘πάλαιγε! Γέρο λω τον ελέγαν,
μα ‘παιξε του ντελικανή μια κι έθεκέ τον. Σέκο!
Σέβου, μη πάθεις λόγου σου τα που παθε κι εκείνος!
ΒΔΕΛΥΚΛΕΩΝ
Καλά θωρώ πως τα κατέ’ς τα βέρσα τσ’ Ολυμπίας!
ΑΡΤΟΠΩΛΗΣ
Κλούθα μου σε παρακαλώ και μάρτυρα σε θέλω!
Ετούτοσές, μου μονταρε και μ’ έσπασε στο ξύλο!
Με το δαυλάρι τούτονέ μου τσι παιζε, κι απόκειας,
μου ‘κλεψε δώδεκα ψωμιά και τρεις κουλούρες ντάγκους!
ΒΔΕΛΥΚΛΕΩΝ
Είδες εδά ειντά καμες! Με το κρασί απου πιες,
σάοικα δικαστήρια θ’ αρχίξομε! Γροικάς μου;
ΦΙΛΟΚΛΕΩΝ
Κιάμε! Κάθου, να βρούμενε, να πουμε τρεις κουβέντες
πιτήδιες κι ως κι αν την θωρείς, σασμός θα ξετελέψει!
ΑΡΤΟΠΩΛΗΣ
Ε, όϊδα μα τσι θεές! Τα σκώθια θα σου φάω!
Να μην με λένε Μύρτια τ’ Αγκύλου θυγατέρα
και τση Σωστράτης! Ούλο μου το έχει εχάλασές μου!
ΦΙΛΟΚΛΕΩΝ
Κερά μου, γροίκα να σου πω ‘να-ν έδηγο πιτήδιο!
ΑΡΤΟΠΩΛΗΣ
Μωρ’ άς τα αυτά μ’ ελόγου μου!
ΦΙΛΟΚΛΕΩΝ
……………………………… Ενα παντέρμο βράδυ
εγιάγερνε ο Αίσωπος από ‘να γλέντι κι ήτον
πιωμένος και του μόνταρε μια κεντησμένη σκύλα!
Κι εγύρισε και τση ‘πενε: “Ε, σκύλα γαυγισάρα,
να μπόριες να δεινες κιανούς περίτου τσι γαυγές σου,
να ‘παιρνες μιάολια ψωμί, είντα καλά που θα ‘σουν!”
ΑΡΤΟΠΩΛΗΣ
Μα παίζεις με; Ιδια δα-‘ε, πα’ να σε καταγγείλω
στσι τζανταρμάδες. Μάρτυρα ετουτονέ θα βάλω,
τον Χαιρεφώ, πως μου κλεψες ούλη την συρμαγιά μου.
Δεν πα να λές! Εδά θα ιδείς, όποιος κι αν είσαι πούρι!
ΦΙΛΟΚΛΕΩΝ
Γροίκα μου σκιας για το θεό, μπας και καντήσεις πράμα.
Εναν καιρό, εμπήκανε στο σβίδο ο Σιμωνίδης
κι ο Λάσος για την μουσική, ποιος θελ’ ‘α πάρει τζόγια.
Κι έχασ’ ο Λάσος κι είπενε “Εμένα δεν με μέλει!”
ΑΡΤΟΠΩΛΗΣ
Ε, μά! Αλήθεια κοντό λες;
ΦΙΛΟΚΛΕΩΝ
………………………… Κιαμ’ είντα; Χαιρεφώντα,
ως σε θωρώ για μάρτυρα ετούτης τση γυναίκας,
μου φαίνεσαι σαν την Ινώ την κακοποδωμένη
απου την-ε κραμάσανε απ’ τον ατζίποδα τζη
ως λέ’ και το ‘υρεπιδιώ!
ΒΔΕΛΥΚΛΕΩΝ
………………….Αλλος θωρώ σιμώνει! 
Αλλος, και σέρνει μάρτυρα και π’ ‘α σε καταγγείλει!
ΜΗΝΥΤΗΣ
Αλλοί κι αλλοίμονός μου το του πεντακακομοίρη!
Ε, γεροντή, εδά θα ιδείς! Εγ’ ‘α σε καταγγείλω
Πως μ’ έδειρες!
ΒΔΕΛΥΚΛΕΩΝ
……………. Πως σ’ έδειρε; Μην τον-ε καταγγείλεις
κι εγώ πλερώνω ζάβαλες, ότι κι αν μου ζητήξεις
και χάρη θα σου το βαστώ ποπανωθιώς.
ΦΙΛΟΚΛΕΩΝ
…………………………………….  Υγιέ μου!
Θέλω κι εγώ μαθώς σασμό, μα καωμένο το ‘χω!
Κουμπάρ’, αλήθεια σ’ έδειρα κι επετροβόλησά σε
μα σίμωσε! Δοικά σε, ‘γώ το πρόστιμο να βάλω,
γή ότι πεις ελόγου σου κι από ν-τα δα και πέρα 
να ‘μαστε φίλοι;
ΜΗΝΥΤΗΣ
…………….. Λέγ’ εσύ! Δεν θέλω μπρε κουμπάρε
να μπω στα δικαστήρια!
ΦΙΛΟΚΛΕΩΝ
…………………….. Γροίκα ‘παέ κουμπάρε!
Εναν καιρ’ απ’ την άμαξα, πέφτει γεις Συβαρίτης
κι έκαμε την καρκάνα ντου φελιά φελιά. Ο μαύρος
δεν έπαιρν’ απο τ’ άλογα χαμπάρι. Κι ένας άλλος,
φίλος μαθές, εστάθηκε ποπανωθιώς του κι είπε
“οτι κατέχ’ ο καθανείς, πρέπει να κάνει πούρι,
Γλακα γιαμιάς εις του γιατρού!”
ΒΔΕΛΥΚΛΕΩΝ
…………………………….. Ω τρισαναθέμα τον!
Ιδια σαν κι ύστερα μιλεί και τα τυληγαδιάζει!
ΜΗΝΥΤΗΣ
Οτι κι αν μου πε τό ‘κουσες! Μη το ξεχάσεις ζάρι!
ΦΙΛΟΚΛΕΩΝ
Κουμπάρε γροίκα! Μη γλακάς! Στην Σύβαρην, αλλότες,
ένα πιθάρι ν-έσπασε μια μαυροκακομοίρα!
ΜΗΝΥΤΗΣ
Μάρτυρα σ’ έχω. Ηκουσες;
ΦΙΛΟΚΛΕΩΝ
……………………….. Το ίδιο το πιθάρι
έβαλ’ εκείνη μάρτυρα. Μα ‘πενε συντουνούς τση:
“Αν τ’ αφηνες ετούτανά, τσι μαρτυριές και τ’ άλλα
κι εγλάκας να βριχνες μαθώς κατάπλασμα να βάλεις
λωπως καλιά θα-ν ήτονε και νου πολύ θα-ν είχες!”
ΜΗΝΥΤΗΣ
Παίζε μ’ εσύ! Μα δα κοντά θα σου φωνιάξ’ ο γι-άρχος
να σε δικάσει!
ΒΔΕΛΥΚΛΕΩΝ
…………… Μα το θιο άλλο δεν θα ‘πομείνεις!
Μέσ’ ‘α σε βάλω σηκωτό!
ΦΙΛΟΚΛΕΩΝ
……………………….. Μα είντα μωρε κάνεις;
ΒΔΕΛΥΚΛΕΩΝ
Σαν είντα κάνω; Στον οντά θα π’ ‘α σε ξανακλείσω!
Ως το λαλείς κι ως το θωρώ, δεν φτάνουν οι μαρτύροι
σ’ όσους σε καταγγέλνουνε!
ΦΙΛΟΚΛΕΩΝ
………………………… Υγιέ μου, γροίκα πώδε:
Αλλότες, ίδια απ’ τσι Δελφούς εβγήκενε του Αισώπου…
ΒΔΕΛΥΚΛΕΩΝ
Δεν πα να λες!
ΦΙΛΟΚΛΕΩΝ
……………. Γροίκα παε! Εβγήκε νάμι πούρι,
πως είχε κλέψει  ‘να σταμνί απ’ του θεού τα μπράτη!
Μα ‘πε κι αυτός: “Εναν καιρό, μια-ν καβρομαμουνάρα..
ΒΔΕΛΥΚΛΕΩΝ
 Ε, άμε μπλιο στο διάολο κι εσύ κι η μαμουνάρα,
πρίχου με σκάσεις! Σάλευγε! Σάλευγε λέω μέσα! 
ΧΟΡΟΣ
Ζηλεύγω του του γεροντή, που ‘λλαξε το πλοκιό ντου.
κι εδά θ’ αλλάξει η ζήση ντου σαν και το φέρσιμό ντου!
Την ογουρσουζά θ’ αφησει!
Την ψακή θα παραιτήσει!
Κι εδά, ν-απου καλόμαθε κι έλαξ’ ο φέρεστές του,
ποιος θα ‘χει χάρες και χαρές, ωσάν τσι γι-εδικές του;
Κι ίσαμε να σογεράσει,
σαν το ρίφι θα περάσει.
Κι αν δεν τ’ αρέσει ζάβαλες; Δύσκολο μαθως έναι,
ν’ αλλάσεις τόσονά γιοργά περπατηξά ως λένε!
Η παντέρμη δεν αλλάσει,
σαν εχει ο καιρός περάσει!
Κι άλλοι πολλοί το πάθανε, ως το ‘χομ’ ακουστώντας,
κι αλλάξανε τα χούγια ντως, άλλω’ βουλές ‘κ’λουθώντας.
Εχουν κι άλλοι πουρ’ αλλάξει
ρόρε κι ηύρανε μια-ν τάξη!
Πολλώ λογιώ παινέματα του Βδελυκλέω πρέπουν,
απο ν-τα ‘με κι απ’ όσους, ‘πα, φρόνιμους τσι κατέχουν.
Για το σέβας που ‘χει ζάρι,
στ’ αφεντάκη ντου τη χάρη!
Ντα για την πρόσβαρη βουλή και τον καλό-ν του τρόπο;
Ετσ’ άντρας δεν εστάθηκε στην μέση των αθρώπω!
Μουδ’ έχω ποτές παντήξει
άλλο, μ’ έθοια δίκια κρίση!
Μούδε με μαβλιδόνισε αλλος κιανείς ποτές μου,
ετσα λογιώς, στα πασιντά, ν’ αλλάξει τσι βουλές μου!
Ελλαξε τα τα μυαλά μου
και τον-ε ποθ’ η καρδιά μου!
Εσύβασε το κύρη ντου με λόγια παινεμένα,
κι εδά θα ιδείς, ειντα ζωή θα ζήσει, με την πένα.
Να τ’ αλλάξει την ζωή-ν του
είχεν πούρι ν-εχταγή-ν του! 
ΞΑΝΘΙΑΣ
Μα το Διόνυ το θεό, ετούτονέ το σπίτι
γλωσσοφαγιά ‘χει! Γή κιανείς βρώμος εθάρμισέ-ν το!
Πολλές μπλεξές μας ηύρανε! Εσόχασέ-ν τα ο γέρος!
Απής ηπιε κι εμέθυσε σαν του σφυροκοπούσαν
μαντούρα-ν οι κορδοκαρές, χαρά μεγάλη επήρε
κι εδά δεν κατουμώνεται. Οληνυχτίς τση νύχτας
χορεύγει μέσα. Μα το θιο! Ειντα χορούς; Φρουκού μου:
Εκειούς απου χορεύγανε εις τον καιρό του Θέσπη!
Τρίπαλιους! Ναι! Κι εδά μαθώς, φωνιάζει πως θα κάμει
όσους, απο τσι σημερνούς, κάνουν πως δασκαλεύγουν
στο Θεατρο μιας πατουχιάς! Εδά θα ξεπορίσει,
να ιδείτε σκιας!
ΦΙΛΟΚΛΕΩΝ
………….. Είναι κιανείς στην πόρτα μου θεσμένος;
ΞΑΝΘΙΑΣ
Τόπο και βγαίνει ο κουζουλός!
ΦΙΛΟΚΛΕΩΝ
………………………….. Ξεσύρετε το σκούλο!
Εδά θα ιδείς τα πάσα μου!
ΞΑΝΘΙΑΣ
…………………….. Εδά ‘ρχινά το κέφι!
ΦΙΛΟΚΛΕΩΝ
Πρώτα μαζώνεις δύναμη! Κι απώς, λυγάς την μέση!
Κι απώς, φυσάς αδυνατά! Κι απώς, η ράχη τρίζει!
ΞΑΝΘΙΑΣ
Κι απώς, αμε να βρεις να πιεις βοτάνι του τροζάτου! 
ΦΙΛΟΚΛΕΩΝ
Ο Φρύνιχος εμάζωξε ωσάν το πετεινάρι!
ΞΑΝΘΙΑΣ
Ντα ‘συ, που θα σ’ αρχίξουνε, γλήγορα  με τσι πέτρες!
ΦΙΛΟΚΛΕΩΝ
Κι απώς, λαχτίζεις έτσιδέ! Κι ας χάσκει ο έρμος κώλος!
ΞΑΝΘΙΑΣ
Ξάνοιξε μωρ’ εκειέ δουλειές!
ΦΙΛΟΚΛΕΩΝ
…………………………. Εδά ‘ρθενε το πράμα!
Ούλα τα μέλη του κορμιού ζάβαλες μου κλουθούνε.
Δεν είν καλό;
ΞΑΝΘΙΑΣ
…………. Ποιο ‘ναι καλό; Αυτά ‘ναι κουζουλάδες!
ΦΙΛΟΚΛΕΩΝ
Σάλευγε! Είν κιανείς επά για να μ’ αντιπατήσει;
Αν είναι ζάβαλες, κιανείς και λέει πως κατέχει
χορό να στένει, έπαε, στην μέση του θεάτρου,
να βγει γιαμιάς να μου το πεί να μπουμενε στο σβίδο!
Ειναι κιανείς; Κιαμέ! Κιανείς!
ΞΑΝΘΙΑΣ
……………………………. Ε ‘ν’ τον απου ‘ναι κι ένας!
ΦΙΛΟΚΛΕΩΝ
Ποιος είσαι κακορίζικε; Ποιός;
ΞΑΝΘΙΑΣ
……………………………. Του Καβρού ο φλούμος!
ο μεσακός.
ΦΙΛΟΚΛΕΩΝ
……………..Ε, μά μωρέ! Για μια μπουκιά τον έχω!
Να μπούμε μόνο στο χορό κι ετσαλοπάτησά τον.
Μια, έτσιδέ, να του διαστώ, εχάθη! Δεν γατέχει
αυτός χορό!
ΞΑΝΘΙΑΣ
…………..  Ε, χορευτή! Να κι άλλο καβρουλάκι!
Αδέρφι ντου! Πιτηδιερός και μερακλής μεγάλος
ΦΙΛΟΚΛΕΩΝ
Εδά εποπουσούνησα! Μα το θεό τον ένα!
ΞΑΝΘΙΑΣ
Ναι, μα επήρες μοναχά καβρούς και καβρουλάκια
Εδα ‘ρχετ’ άλλος ένας τως, απ’ του καβρού το σόϊ!
ΦΙΛΟΚΛΕΩΝ
Ειντά ‘ν’ ετούτο, που ‘ρχεται; Σκλόμπα γη μποντικάλι;
ΞΑΝΘΙΑΣ
Ετούτος είν’ ο πλια καλος απ’ ούλη την σκλετάδα!
Ο μπας-καβρός! Ο πλια μικιός, που σάζει τραγωδίες!
ΦΙΛΟΚΛΕΩΝ
Καβρέ μου πως σε χαίρομαι για τα κοπέλια που ‘χεις!
Σαν τα ζαριά-ν επέσανε! Πάω να μπω στο σβίδο!
Κι εσύ, την άρμη σάσε μου, αν τύχει και νικήσω!
ΧΟΡΟΣ
Αντρες! Τσι γι-άκρες πιάσετε και κάμετέ τως τόπο!
Να πιάσουν να χορέψουνε και να στριφογυρίσουν
σαν τα μασούρια ζάβαλες, στην καλαντάρ’ απάνω!
Καβρουλακια καβρουλάκια του θαλασσινού κυρού
Τση κωλοχτυπούς ξαδέρφια, ε ‘ν’ την άκρα του γυαλού
Μια δεξά και μια ζερβά,
‘τζοπηδάτε στην γυαλιά,
στιφογυριζάμενα
και ζερβοδεξοσερτα!
Σαν το Φρύνιχο μαθές,
‘ντιχτυπήσετε τσ’ ατζές,
να ‘βγουνε στον ουρανό
Άειντες κι έχετε γοργό!
Να χαρούν κι οσοι θωρούνε.
“Με τσ’ υγείες σας!” να πούνε!
Ανελύγα το κορμί μου μια παέ και μια ‘κειδέ!
Στρίφνε, σείσου και λυγίσου, καλοπάθιε μπλιο μωρέ!
Την κοιλιά-ν αντιχτυπάτε
και τον πόδα σας πετάτε!
Σαν τ’ αρδάχτι τα κορμιά σας
στριφνετ’ ‘α φανεί η γι-εξά σας!
Ε, ‘ν’ κι ο κύρης σας σιμώνει
και τσι γιούς του καμαρώνει.
Του πελάγου ο βασιλιάς,
που ‘βγαλεν ετσά παιδιά!
Με το πιτήδιο σας χορό, που πάει ομπρός κι οπίσω,
κλουθάτ’ εδά κι ήρθ’ ο καιρός κι εγώ μπλιο να πορίσω!
Ετούτονέ, ν-ισάμ’ εδά, αλλος δεν το χει καμει,
να ξετελεύγει την δουλειά, με ‘νους χορού γιορτάμι!

