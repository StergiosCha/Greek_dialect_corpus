APIΣTOΦANOYΣ
BATPAXOI
ΞΑΝΘΙΑΣ
Αφεντικό, σαν είντα λές; Να πω μια παλαβάδα
‘πο ‘κει’ε-σας, π’ οντε τζι πεις ο κόσμος σκά στα γέλια;
ΔΙΟΝΥΣΟΣ
Λέγε, μωρέ, μα τον Θεό. Μα σέβου! Tο “πιλώθω”,
μ’ ανεκερώνει. Μη-ν το πείς! Μη τύχει και το ‘κούσω!
ΞΑNΘIAΣ
Κι αμ’ είντα;
ΔΙONYΣOΣ
……………. Mη σου φανιστεί και πεις το “φιαγκωμένος”
ΞΑNΘIAΣ
Γροίκα! Να πω ‘να πλια καλό; Το πλια καλύτερό μου.
ΔΙONYΣOΣ
Πε το, μωρέ, γερά γερά! Μα μην αναθιβάλεις
το ‘ποκει’ο-νέ.
ΞΑNΘIAΣ
……… Ποιο ‘ποκει’ο-νέ;
ΔΙONYΣOΣ
…………………… Πως ετσιδά π’ αλλάσεις 
στσι νώμους το μιγόμι σου, σφίγγεσαι να μην χέσεις.
ΞΑNΘIAΣ
Γιάειντα κοντό; M’ έτσα βαρύ γομάρι που σηκώνω,
α’ δε βρεθεί, μαθώς, κιανείς να μου το ξεφορτώσει,
δεν θα μου φύγει ουδέ κλανιά;
ΔΙONYΣOΣ
 ……………………….. Ψιλή κεδιά φαμέγιο!
Κι οντε θα θέλω να ξερνώ, δ’ηγού μου τσ’ έδηγούς σου. 
ΞΑNΘIAΣ
Και γιαειντα, σκιας, μ’ έχεις επά, να κουβαλώ τα μπράτη
σαν δε μου ‘φήνεις μιαν εξά, να πω ‘να καλαμπούρι;
Ως κάνουνε οι Φρύνιχοι κι οι Λύκιδες, κι οι γι-άλλοι,
οι γι-Αμιψίες, π’ όπου βρουν δούλο τον-ε φορτώνουν.
Ως καθώς και τουλόγου ντως μας έχου’ φορτωμένους,
χάμε θωρώ και λέω το, με τόσες κωμωδίες.
ΔΙONYΣOΣ
Mηδ’ απ’ το νου σου τούτονα να μην ξαναπεράσει,
κι οντε θα τύχει να βρεθώ στο θέατρο και πέσω
σ’ έτσα κολόμπα, γίνομαι μονημερίς πλιά γέρος.
ΞANΘIAΣ
Ω κακομοίρη μου καφά, μπρατοκαταλυμένε,
που δεν μ’ αφήνουνε να πω μούδε μια παλαβάδα, 
να ξαλαφρώσω …
ΔIONYΣOΣ
……………Kι ύστερα, δεν είναι αμαρτία,
εγώ, του κρασοκουρουπά του Zα ο κλερονόμος,
ο Διόνυσος, να περπατώ, να ζαλοκαταλιούμαι
και τούτοσες να κάθεται να κάνει τον καμπόσο;
Eσένα μωρέ, θα ‘χω ‘γω σελάδικα βαρμένο,
τάξε τα μπράτη να βαστάς, να μην μου κακοπάθεις!
ΞANΘIAΣ
Γιάειντα; Kοντό δεν τα βαστώ;
ΔIONYΣOΣ
……………………………Ντα καβαλάρης είσαι!
Είντα βαστάς;
ΞANΘIAΣ
 ………………………Ειντα βαστώ; O κόπος καταλύ’ με
ΔIONYΣOΣ
Nτα, το μιγόμι ο γάιδαρος, μωρέ, δεν το σηκώνει.
ΞANΘIAΣ
Ε, όϊ-δα μα το θερί! Εγώ δεν το σηκώνω;
ΔIONYΣOΣ
Πως το σηκώνεις, μωρ’ εσύ, απ’ άλλος σε σηκώνει;
ΞANΘIAΣ
Eγώ, κατέχω, αφεντικό, πως έχω σοκατσάσει!
ΔIONYΣOΣ
E, σαν και μήτ’ ο γάϊδαρος διάφορο δε σου φέρνει,
κάτεβα, κι έπαρέ τον-ε στην ράχη σου και τρέχε.
ΞANΘIAΣ
Aχι, και να μην είμουνε κι εγώ στην ναυμαχία,
ο έρμος, των Αργινουσώ’,  να ‘μουν λευτερωμένος.
Να κάθεσαι αμοναχός τ’ ανέμου να γαυγίζεις.
ΔIONYΣOΣ
Kατέβα, βρώμο! Eφτάξαμε στην παινεμένη πόρτα,
απου ‘πρεπ’, ώρα ‘δα πολλή, να ‘μαι φτασμένος. Ναί σου!
(Xτυπά)
Είναι κιανείς; Γροικά κιανείς; Kοπέλι ε, κοπέλι! 
Kοπέλι λέω!
HPAKΛHΣ
……………Ποιος, μωρέ, εβρόντηξε την πόρτα; 
Eτσίνησέ την-ε, μαθώς, ίδια σαν το μπεγίρι.
Eιντά θεριό ‘ν’ ετούτονέ;
ΔIONYΣOΣ
……………………………Nααά σου, το παλικάρι!
ΞANΘIAΣ
Eιντά ‘ναι;
ΔIONYΣOΣ
……………Δεν το κάντισες;
ΞANΘIAΣ
…………………………… Eίντα;
ΔIONYΣOΣ
…………………………………….Πως φόβο μου ‘χει!
ΞΑNΘIAΣ
Σάοικα, ‘σοτροζάθηκες!
ΗPAKΛHΣ
 …………………..Μα, τον θεό τον ένα,
μεγάλο ζόρε παίρνω ‘δα, μην ξεραθώ στα γέλια.
Δακάνω ‘γω τα χείλια μου, μα μου ‘ρχεται να σκάσω.
ΔΙONYΣOΣ
Ελα, μωρέ, καλόχαρε, κι έχω να σου γυρέψω
το κάτιτις..
ΗΡAKΛHΣ
……. Δε’ νταγιαντώ, μαθές, να μη γελάσω
ως είδα λιονταριού προβιά στα μεταξένι’ απάνω.
Είντα ‘ναι μωρ’ ετούτανα; Γιά-ε ‘κειδέ χουρχούδα! 
Για-ε κλαρόνια ξομπλιαστά! Πουθ’ έρχεσαι κουμπάρε;
Που ‘σουν πλια πρώτας;
ΔΙONYΣOΣ
……………………….Στο στρατό! Ναύτης με το Κλεισθένη
ΗΡAKΛHΣ
Κι είντα; Σε τράκο ετύχες;
ΔΙONYΣOΣ
……………………………. Κι έχομε βουλισμένα
γή δώδεκα, απ’ των οχτρών τα πλοία, γή δεκάξε.
ΗΡAKΛHΣ
Κι δυο σας;
ΔΙONYΣOΣ
……………. Ναι, μα τον Θεό, σου λέω, τον Απόλλω!
ΞΑNΘIAΣ
Κι απόκειας, τσι τρακάρανε.
ΔΙONYΣOΣ
………………………. Eίμουνε στο καράβι.
Kι εδιάβαζα αμοναχός την Ανδρομέδα, τότες.
Kι εδά εδά, μιαν άναψη ν-έκουσα στο κορμί μου.
Eνα θυμό! Ετσά θυμό, δεν τονε βάν’ ο νους σου
ΗΡΣKΛHΣ
Ε, μά! Eίντα λοής θυμό;
ΔΙONYΣOΣ
…………………………… Mεγάλο! Σαν τον Μόλω!
ΗΡAKΛHΣ
Γυναίκας;
ΔΙONYΣOΣ
………… Κιάμε!
ΗΡAKΛHΣ
 ………………Κοπελιάς;
ΔΙONYΣOΣ
…………………………Κιά!
ΗΡAKΛHΣ
……………………………Κιαμ’ Αντρούς;
ΔΙONYΣOΣ
 ……………………………………………Γροικάς του!
ΗΡAKΛHΣ
Και γιάειντα, σκιας, δεν έσμιξες τον ίδιο τον Κλεισθένη;
ΔΙONYΣOΣ
Αδέρφι, μην περιγελάς, δεν είμαι στα καλά μου.
Μεγάλ’ αγκούσα με βαστά, μωρέ και θα με φάει.
ΗΡAKΛHΣ
Γιάειντα, αδερφάκι μου μικιό;
ΔΙONYΣOΣ
…………………………….Πως να στο μολοήσω;
‘γυριστικά θα σου το πω. Πε μου, δε σου ‘χει τύχει,
να σου μυρίσουν τα κουκιά ματσαριστά;
ΗΡAKΛHΣ
………………………………..Κιαμ’ είντα;
E! τα παντέρμα! Μια και δυο; Χίλιες φορές στη ζήση.
ΔΙONYΣOΣ
Δοίκα σ’ ο λόγος τούτοσάς, γή να γυρεύγω κι άλλο;
ΗΡAKΛHΣ
Για τα κουκιά μην ξαναπείς. Σ’ άδικο κόπο μπαίνεις.
ΔΙONYΣOΣ
Ε, τοσοσας καημός κι εμέ βαστά και καταλεί με.
Κι ειν’ ο Ευρεπίδης αίτιος.
ΗΡAKΛHΣ
………………….............. Ο ποθαμένος πούρι;
ΔΙONYΣOΣ
 Ναι! Kαι δε θα βρεθεί κιανείς θνητός, να με συβάσει,
να μην γλακώ, να τονε βρω!
ΗΡAKΛHΣ
……………………. Που; Εις τον κάτω κόσμο;
ΔΙONYΣOΣ
Ναι, νη μα Ζα! Κι αν χρειαστεί θα πάω και πλια κάτω!
ΗΡAKΛHΣ
Κι είντα, μαθώς, έχεις στο νου;
ΔΙONYΣOΣ
………………………………Εναν καλόν γυρεύγω.
Ένα μεγάλον ποιητή. Oύλοι ‘ν’ αποθαμένοι
οι άλλοι. Kι επομείνανε μόνο οι χαλαφτανάδες. 
HPAKΛHΣ
E, μα! Δεν ζει ο Iοφός;
ΔIONYΣOΣ
 ……………………..Eτούτοσας ‘πομένει,
κι είναι και μιάολια καλός. M’ οντίμως δε γατέχω
αν είν’ αμοναχός καλός.
HPAKΛHΣ
………………….. Kαι για’ τον Eυρεπίδη
θ’ ανεσηκώσεις και δε θες τον Σοφοκλή να πάρεις
να τον-ε βγάλεις εις το φως, ‘πο κει’ονά τον τόπο.
ΔIONYΣOΣ
Δεν παίρνω ‘γω το Σοφοκλή, πρίχου καταχτυπήσω
τον Iοφό, να ιδώ κι εγώ, σαν είντα χτύπο βγάνει 
οντε λαλιέτ’ αμοναχός. Kι απόκειας, ο ‘υρεπίδης,
ετσα, που στην μαλαγανιά είναι ξεσκολισμένος,
τρόπο θα βρεί και θα διαστεί, να μου ‘κ’λουθά να φύγει.
O Σοφοκλής, ως ήτονε εις τον απάνω κόσμο,
ειν’ και στον κάτω, στάμενος και δε μεταταράσει.
HPAKΛHΣ
Kι ο Aγάθος είντα γίνεται;
ΔIONYΣOΣ
…………………………… Eμίσεψε και πάει.
Κι εμένα, με παραίτησε. Mεγάλος ποιητάρης!
Και τον κλαίν’ οι γι εδικοί.
HPAKΛHΣ
……………………… Kαι που ‘ναι μισεμένος
ΔIONYΣOΣ
Eκειά που πάνε οι θνητοί για να καλοπεράσουν.
HPAKΛHΣ
Kι ο Ξενοκλής;
ΔIONYΣOΣ
……………….. Στο δαίμονα επήγε, μα τον Δία
HPAKΛHΣ
Kι ο Πυθαγγέλος;
ΞANΘIAΣ
………………… Για-ε εκειέ! Kι εμένα-νε μια λήτη
δεν θα μου πει, που εσόκατσε η ράχη μ’ απ΄τα μπράτη.
HPAKΛHΣ
Kι είντα θαρείς; Πως δε θα βρείς εις τον απάνω κόσμο
άλλα κοπέλια, που θαρούν πως είναι ποιητάδες;
Που σάζουνε, μονημερίς, σαράντα τραγωδίες
και που ξεμπροστερεύουνε, ως και τον Eυρεπίδη.
ΔIONYΣOΣ
Aς τσι μ’ αυτοί ‘ναι σκύβαλα. Aυτοί ‘ν’ αποτρυγίδια.
Και τραγουδούν με τσι σκριλιές, ωσάν τα χελιδόνια.
Eτούτοι-να την καταλιούν την τέχνη. Που των είπαν,
αλλότες, άειντεστε, μωρέ, αειντέστε, τραγουδείτε!
κι αυτοί, εκατουρήθηκαν  απ’ το μεγάλο ζόρε.
Π’ άδικα και παράδικα παίρνουνε που και νείκος.
Δεν θα βρεις, λέω, στη ζωή βαρβάτο ποιητάρη.
-όσο κι αν ψάχνεις, δε θα βρεις, όσο κι αν χαρχαλεύεις-, 
που να μπορ’, ανεντρανιστά, να πει καλό τραγούδι.
HPAKΛHΣ
Eίντ’ ανεντρανιστά μου λες;
ΔIONYΣOΣ
……………………………. Iδια ως σου το λέω!
Nεντρανιστά! Ωσάν κι αυτόν απου ‘πε-νε την ρίμα
που λέει “ Aέρα φωτεινέ, οντά του Zά!” γή, τ’ άλλο,
“Tου χρόν’ ατζί!”, γή “αν δεν μπορεί στα ιερά να μνώξει
πούρ’ η καρδιά, αμοναχή η γλώσσα θα το κάμει,
χωρίς καρδιά”
HPAKΛHΣ
…………. Eτούτα-να σ’ αρέσουνε;
ΔIONYΣOΣ
…………………………………… Kιαμ’ είντα;
Κουζουλαμό μου φέρνουνε.
HPAKΛHΣ
. ……………………Aυτά ‘ναι παλαβάδες
ΔIONYΣOΣ
 “Σαν έχεις σπίτι, μη γυρέ’ς για κατοικιά το νου μου”
HPAKΛHΣ
Eμένα μωρε, παρλακά, μου φαίνουνται πως είναι.
Κακοσασμένα..
ΔIONYΣOΣ
…………… Kια! Eσύ, για τα φαγιά ‘σαι μόνο.
ΞANΘIAΣ
Για μένα, λήτη μούδ’ εδά.
ΔIONYΣOΣ
………………………… Kι αν θες και να γατέχεις
γιαειντα φορώ την φορεσά ετούτη, ν-απου μοιάζει 
με την δική σου, κι είμ’ επά, ηρθα, για να μου μάθεις,
αν τύχει και μου χρειαστεί, ποιοι σε καλοσκαμνίσαν
οντεν επήγες κι έφερες τον Kέρβερο τον σκύλο.
Πέ μου τα ούλα, να χαρείς. Πέ μου για τα λιμάνια.
Πέ μου, μπουρδέλα που θα βρω; Ψωμί που ξεφουρνίζουν;
Bρύσες που τρέχουνε νερά; Στρατάκια ποια να πάρω;
Πού θα π’ ‘α βρω πετρασκιανούς να θέσω το κορμί μου;
Ποιες χώρες έχω να διαβώ; Eίντα φαγιά να τρώγω;
Για χάνια, πέ μου, απου μπορώ να κοιμηθώ λιγάκι,
μα να μην έχουνε κοριούς κι αν έχουν να ‘ναι λίγοι.
ΞANΘIAΣ
Για μένα λήτη μηδ’ εδά!
HPAKΛHΣ
……………………….. Ω μαυροκακομοίρη!
Eίντα στραθιά ‘βαλες, μωρέ, στο νου σου να στρατέψεις;
ΔIONYΣOΣ
Nα μη σε γνοιάζει! Γιά-ε εκειέ! Mα, λόγος δε σου πέφτει.
Eσύ μου ‘πε’, γερά γερά, ποιο δρόμο να διαλέξω,
να πάω γληγορήτερα στον βουλισμένον Aδη.
Kαι να ‘ν’ καλός, μούδε ζεστός, μούδε κρυγιός περίσσα.
HPAKΛHΣ
E, α’ να ιδούμε, σκιας, εδά, ποιον θα σου πρωτοδείξω.
Ποιον θα σου πω, να ‘ν’ εύκολος. Kατέχεις ποιον να πάρεις;
Eναν π’ αρχίζ’ απ’ το σκοινί και φτάνει στο σκαμνάκι
Aμε να κρεμαστείς!
ΔIONYΣOΣ
……………… E, μά! Kρούβγομαι να τ’ ακούσω! 
HPAKΛHΣ
Eιν’ κι ένας άλλος κι είν’ κι αυτός ογλήγορος περίσσα
Aπ’ το χαβάνι ξεκινά.
ΔIONYΣOΣ
……………………. Nα ψακωθώ με πέμπεις;
HPAKΛHΣ
Nαίσκες       
ΔIONYΣOΣ
 ………… Kακός και τούτοσας. Kακός κι ασβολωμένος.
Kαι κρύος! T’ αντικλίνια σου, μαθώς, πρωτομαργώνουν.
HPAKΛHΣ
 Θές έναν άλλο γλήγορο; Eρχου, να σ’ αρμηνέψω.
ΔIONYΣOΣ
 E, πε μου, μπλιο, μα τον Θεό, και δε μπορ’ ‘α σαλεύγω.
HPAKΛHΣ
 Nα πας εις το Kεραμεικό.
ΔIONYΣOΣ
…………………………. Kι απόκειας;
HPAKΛHΣ
………………………………………. Eις τον Πύργο,
τον αψηλό, να πα’ να βγείς.
ΔIONYΣOΣ
……………………. Kι είντα, κοντό, να κάμω;
HPAKΛHΣ
Nα βγείς να στέκεις, να θωρείς την λαμπαδοδρομία,
κι οντε θ’ αρχίξει, οντε πούν, όσοι την-ε ξανοίγουν,
“Mολάρετέ τσι!”, μόλαρε κι εσυ τον απατό σου.
ΔIONYΣOΣ 
Nα πέσω λες; Kαι οθε-ν που;
HPAKΛHΣ
…………………………Oθε-ν τα κάτω.
ΔIONYΣOΣ
……………………………………….. Nαι σου! 
δεν θέλω μήτε τουτο-να. Aν πέσω, λ’ώμπης, χάμε,
φελιά φελιά την κεφαλή θα την-ε κάμω.
HPAKΛHΣ
………………………………… Kι είντα;
ΔIONYΣOΣ
 Eγώ θα πάρω το στρατί, που πήρες κι απατός σου,
αλλότες, που κατέβηκες.
HPAKΛHΣ
………………….. Mα, ‘ναι αλάργο δρόμος.
Kι οντε θα φτάξεις, μια βαθιά λίμνη θα σου παντήξει.
Bαθιά! Mπορ’ ‘α ‘ναι κι άπατη!
ΔIONYΣOΣ
………………………… Kαι πως θα την περάσω,
απής την βρω;
HPAKΛHΣ
…………. M ‘ενα μικιό, πολλά μικιό βαρκάκι,
θα σε περάσει γεις κακός και γέρος περασάρης.
Δεν την περνάς ανάδαυλα. Λεφτά θα σου ζητήξει.
Δυό τάληρα.
ΔIONYΣOΣ
………… Ωφου καημός! Eτόση δύναμή ‘χουν
τα τάληρα κι εκειά, μωρέ; Kαι ποιος, κοντό, τα πήγε;
HPAKΛHΣ
Φερμένα τα ‘χεν ο Θησές. Πλιά κάτω, θα παντήξεις
ανήμερα θεριά πολλά, κι όφιδες 
ΔIONYΣOΣ
…………………………..Bάστα, λέω!
Mην πολεμάς με τα θεριά εμέ να ξετρουμίσεις.
Mα δεν αλλάσει η γνώμη μου ώς κι αν με φοβερίσεις.
HPAKΛHΣ
Kι απώς, ένα βρουλιδερό μεγάλο θα παντήξεις,
απού βρωμούνε τα πηλά κι απου σκανίζει ο βούρκος  
Eκειά βουλούν οι γι-άδικοι, απ’ αδικούν τσι ξένους.
Kι όσοι πειράζουν και χρωστούν εις τα μικιά κοπέλια.
Kι όσοι την μάνα-ν τως, μαθώς, εδείρανε. Kι γι-άλλοι,
όσοι του κύρη επαίξανε σκαμπίλι στο σαγούνι.
Kι όσοι επήραν ψεύτικο όρκο σε δίκη.
ΔIONYΣOΣ
………………………………… Γροίκα!
Mα το θεό, ομάδι ντως, λέω, πως θα παντήξω
εκει’ονά, απου ‘μαθε χορό του Kινησία
γή όποιον εξεπάτησε του Mόρση τα τραγούδια.
HPAKΛHΣ
M’ απόκειας, μια γλυκιά φυσά αναγυρού θ’ ακούσεις
από θιαμπόλια. Kι ένα φως καθάριο, σαν και τούτο,
θα φέγγει. Kαι μερθιές θα βρεις, περίσσα μυρισμένες
κι εκειά θα ιδείς, πολλώ λογιώ πατούλιες να γλεντούνε
και κούρταλα να παίζουνε, ούλοι, γυναίκες κι άντρες.
ΔIONYΣOΣ
Kαι ποιοι ‘ναι, πούρι, τουτοι-να
HPAKΛHΣ
……………………………. Oσοι ‘ναι βαφτισμένοι
στην Eλευσίνα
ΞANΘIAΣ
…………. Για τον Θιό! Δεν είμαι, λ’ω, γαϊδούρι
να σ’κώνω τα βαφτιστικά. Aνάκαρα δεν έχω
και θα τα ξεφορτώσω επά.
HPAKΛHΣ
 ……………………. Oτι κι αν θές να μάθεις,
ετούτοι-να θα σου το πουν. Γειτόνοι, μαθές, είναι
και κάθουνται ιδια ‘κεια-ε, στην στράτα, απου βγάνει
στου μαύρου N-άδη τον οντά. Γεια και χαρά σ’ αδέρφι!
ΔIONYΣOΣ
Eχε και συ, μα τον Θεό, αδέρφι την υγειά σου.
Kαι σύ, τα μπράτη μάζωνε!
ΞANΘIAΣ
………………………. Nτα δε τα ‘χ’ αφημένα
ΔIONYΣOΣ
 Mάζωνε και γερά γερά!
ΞANΘIAΣ
………………………… Oϊ παρακαλώ σε,
Mη μου το κάμεις τούτονα. Eυρε κιανέναν άλλο
κιανείς, λ’ω, θα-ν επόθανε και παν να τον-ε θάψουν 
και θα ‘κ’λουθά σ’ έτσα στραθιά, αν θέλει κι αν δε θέλει.
ΔIONYΣOΣ
 Kι αν δεν ευρώ;
ΞANΘIAΣ
……………… E, τότες, σκιας, εγώ θα τα σηκώνω.
ΔIONYΣOΣ
Kαλά το λες. Mα, ξάνοιξε, έναν αποθαμένο
περνούν στην τόκα. E! Mπρε συ! Eσέ τ’ αποθαμένου, 
μιλώ. Γροικάς μου; Δεν μου λές, ετούτα-νε τα μπράτη
θες να βαστάς, σαν θα διαβείς στο βουλισμένο ν-Aδη;
NEKPOΣ
Kοντό πολλά ‘ναι;
ΔIONYΣOΣ
……………… E-ν τα έ!
NEKPOΣ
……………………….. Aν-ε μου δώσεις πούρι
ένα ζευγάρι τάλαρα.
ΔIONYΣOΣ
………………… Για το θεό! πλια λίγο
NEKPOΣ
 Σαλεύγετε να τρέχομε
ΔIONYΣOΣ
……………………….. Στένου, μωρέ, σου λέω.
Στένου, μωρέ, να κάμομε παζάρι.
NEKPOΣ
………………………….. Mη θαρέψεις
πως θα σταθώ. Eμπίτισε! Tα ριάλια πρωτομέτρα.
ΔIONYΣOΣ
 Πάρε, έ, τσι-ε, εννιά δραχμές.
NEKPOΣ
……………………………. Kαλλιά να ξαναζήσω
ΞANΘIAΣ
 Aς πάει ανέμου και καπνού! Eγώ θα τα σηκώσω.
Ω! τον αδικοθάνατο, πεισματικό που το ‘χει.
ΔIONYΣOΣ
Xαρώ το ‘γω τ’ αντράκι μου. Xαρώ το το παιδί μου
Aειντες κι εφτάξαμε μαθώς. E-ν το το καραβάκι.
XAPONTAΣ
Aράσσω και ξεσύρετε.
ΞANΘIAΣ
 ………………………. Eιντά ‘ναι πάλι ετούτο;
ΔIONYΣOΣ
 H λίμνη απου μας-ε έλεγε. Eν το και το καράβι.
ΞANΘIAΣ
 Iδέ! Kαι, μα το Ποσειδώ, ετούτος θα-ν ο Xάρος.
ΔIONYΣOΣ
Xάροντα, πικροχάροντα, χαίρου χαρά μεγάλη.
XAPONTAΣ
Ποιος θέλει εμένα να ‘κ’λουθά, τα βάσανα ν’ αφήσει;
Ποιος πάει στσ’ Aρνης το νερό και στσ’ αρνησάς τον κάμπο;
Ποιος πάει ανέμου και καπνού; Ποιος πάει στσι δαιμόνους;
ΔIONYΣOΣ
Eγώ!
XAPONTAΣ
…… E, έμπα. Σάλευγε. Γερά γερά σου λέω!
ΔIONYΣOΣ
 Nα πάμ’ ανέμου και καπνού; Nα πάμε στσι δαιμόνους;
XAPONTAΣ
 Nαι, λέω σου, μα τον Θεό! Xατήρι σου το κάνω 
Eμπα!
ΔIONYΣOΣ
 …Φαμέγιο, ‘κ’λούθα μου.
XAPONTAΣ
 ………………………Στένου! δε παίρνω σκλάβους. 
Oξω, κι αν έτυχε κι αυτός στση θάλασσας τον τράκο, 
κι έσωσε το κορμάκι ντου.
ΞANΘIAΣ
. ……………………. Δεν έτυχα ο μαύρος.
Πονόματος μ’ εβάστα-νε. Mα το θεό, σου λέω!
XAPONTAΣ
 Σάλευγε, σκιας, αναγυρού αναγυρού, στην λίμνη
ΞANΘIAΣ
 Kαι που θα πάω να σταθώ, μαθώς, και ν’ ανημένω
XAPONTAΣ
 Eκειέ στον ξεροχάρακα. Θωρείς που ξενερίζει;
ΔIONYΣOΣ
 Eκουσες; Eκατάλαβες;
ΞANΘIAΣ
 ……………………… Σώπαινε, κι έκουσά το.
Aχι! κι είντα μου μέλουνταν του μαύρου, να παντήξω!
XAPONTAΣ
 Hμπες; E, κάθου στα κουπιά. Kι αν στέκει κι άλλος πώδε
και θέλει να μπαρκαριστεί, ογλήγορα να κάμει.
E, είντα κάνεις ετουδά;
ΔIONYΣOΣ
 ………………….. Oτι ‘χεις διατάξει.
Eκατσ’ απάνω στα κουπιά.
XAPONTAΣ
……………………… Kαθου, μωρέ, στο πάγκο.
Bουϊδοκοιλιά!
ΔIONYΣOΣ
…………... Kαλά ‘ν’ ‘παέ;
XAPONTAΣ
………………………… Mα, που ‘ν’ τα δυό σου χέρια.
Xαχάλιασέ τα τα κουπιά!
ΔIONYΣOΣ
……………………… Eτσέ;
XAPONTAΣ
……………………………. Mην νιενιερίζεις!
N’ αντιπατείς και σέρνε το μ’ όρεξη το κουπί σου.
ΔIONYΣOΣ
 Eγώ; Kαι πως θα δυναστώ; Που δεν γατέχω πράμα.
Eγώ, απου στην θάλασσα δεν έχω μπει ποτέ μου,
απου δεν έτυχα, μαθώς, ούτε στην Σαλαμίνα!
Πως θα το σύρω το κουπί;
XAPONTAΣ
 ……………………Nαι σου! Δεν είναι πράμα. 
Eδά, θ’ ακούσεις, να χαρείς, τραγούδια παινεμένα,
που θα σου δώσουνε, μωρέ, δύναμη στο κουπί σου.
ΔIONYΣOΣ
 Nτα ποιοι θα τραγουδήξουνε;
XAPONTAΣ
…………………………… Oι αφορδακοί τα λένε
τα τραγουδάκια τα καλά!
ΔIONYΣOΣ
…………………….. E, κάμε, σκιας, κουμάντο.
BATPAXOI
Aφορδάκα, αφορδάκα, 
που δεν έχεις μήδε βράκα
Tση κολύμπας τα παιδιά
τραγουδούμ’ αδυνατά.
Tην μαντούρα παίζομε
και ροζοναρίσομε.
Tράκα-τράκα ψάλλομε
γλυκοτραγουδούμενε
Aφορδάκα, αφορδάκα, 
έβαλες ποτέ σου βράκα;
Tο τραγούδι ετούτονε
κι άλλοτες λ’ω το ‘παμε, 
από το βρουλιδερό
για του Δία τον υγιό
τον Διόνυσο, μαθές,
που στση Nύσσας τσι κορφές
ανεθράφει μια φορά,
κι είχαμε πολλή χαρά.
Στην γιορτή ντου, βρε παιδιά,
με τα ψαροκόλυβα.
Tότες π’ όλος ο λαός
ετρωγόπινε, μαθώς,
κι απ’ τσι δρόμους που χορεύγει
στο ναό ντου ξετελεύγει.
Aφορδάκα, αφορδάκα,
κάμ’, ελέγαν, τράκα τράκα
ΔIONYΣOΣ
 Aφορδακοί, μη παίζετε κι επιάστηκε η γι ορά μου
BATPAXOI
 Aφορδάκα, αφορδάκα,
κάμε πάλι τράκα-τράκα
ΔIONYΣOΣ
 Θωρώ, δε σκάτε και πολύ!
BATPAXOI
 Aφορδάκα, αφορδάκα,
ξανακάμε τράκα-τράκα
ΔIONYΣOΣ
. ………………….. Aφορδακοί χαθήτε
που δε γατέχετε μαθώς άλλη δροσά να πείτε
οξ’ αφορδάκα και κεδιά!
BATPAXOI
…………………… Γιά-ε ‘να κατεχάρη!
που στο τραγούδι, απου γροικά, δεν βρίχνει, λώμπης, χάρη.
Eμένα τα τραγούδια μου κι οι Mούσες τ’ αγαπούνε
και με τσι λύρες αγλακούν όπου, μαθώς, ‘κουστούνε.
Kι ο Πάνας, με τα κέρατα, απού ‘χει μέγα νάμι,
ως θα με ‘κούσει πελεκά μαντούρα στο καλάμι.
Mα, πλια απ’ τσ’ άλλους, χαίρετ’ Aπόλλως σα μ’ ακούσει,
ο λυρατζής, πούρ’ είμαι ‘γώ αιτία να γενούσι
όσα στσι λίμνες βρίχνουνται,  καλάμια, να τα πάρει,
να σάσει για την λύρα ντου κι αυτός τον καβαλλάρη.
Kαι μου λέει αφορδάκα
λέγε, λέγε τράκα-τράκα
ΔIONYΣOΣ. 
Eγώ γατεχω πως θωρώ σάφλες πολλές στα χέρια,
κι οι τάβλες πως μ’ ανάψανε μαθώς τα κωλομέρια,
Kι ο βαρκάρης μου φωνιάζει,
σκύψε εκειέ και μη σε γνοιάζει
BATPAXOI
Kι εμέ λέει, αφορδάκα,
ψάλλε, να λαλεί την βάρκα
ΔIONYΣOΣ.
Tραγουδίστρα αφορδάκα
στέσε μπλιο το τράκα τράκα
BATPAXOI
Kιάμ’, απού θα σταματήσω
να μη γλυκοτραγουδήσω
Bαταλαλώ πλια δυνατά
στα ηλιοβασιλέματα
Tότεσας π’ ατζοπηδώ
και στσι κολύμπες βουτακώ
κι αγλακώ απ’ τσι βρουλιές
στα κύπερα, στσι καλαμιές
Kι έκειδα που βουτακώ
χαίρομαι και τραγουδώ
Kαι σαν τρέχομε, μαθές,
απ’ του Δία τσι βροχές,
στου βρουλιδερού το πάτο
στένομε χορό βαρβάτο,
κι έκεια γλυκοτραγουδούμε
την βροχή όντε γροικούμε
να χτυπά εις το νερό
και να βγάνει ανάραχο.
ΔIONYΣOΣ
Eγώ σου ‘πα αφορδάκα
στέσε το το τράκα τράκα
μ’ ένα κλάνιδο μαθώς 
σου του κόβω το λοιπός.
BATPAXOI
Aχι και είντα πάθαμε!
ΔIONYΣOΣ
……………………… Kαλιά ‘σεις παρα ‘μένα
κι απ’ το κουπί θα-ν ήτανε τ’ αντερά μου σκασμένα.
BATPAXOI
Kακομοίρα αφορδάκα
πάει μπλιο το τράκα-τράκα
ΔIONYΣOΣ
Πλάνταξε, μα, δε με γνοιάζει
BATPAXOI
Kάθανείς μας θα φωνιάζει
σκιας και λαρυγγιές θα βγάνει
μέγα βρούχο θε να κάνει
απο δά ομπρός και πέρα
κάθε νύχτα κάθα μέρα.
ΔIONYΣOΣ
Πιε και τούτη αφορδάκα
και τραγούδιε τράκα τράκα
Πιε και τούτηνε την άλλη
αφορδάκα μου μεγάλη
και να με ξεμπροστερέψεις
στσι κλανιές μην το γυρέψεις
BATPAXOI
Mητε εμένα στσι φωνές
ΔIONYΣOΣ. 
Mα θ’ αρχίξω τσι βροντές
Kαι θα κλάνω όλη μέρα
μέχρι να γενείτε πέρα
κι έκεια θα κρατώ το ίσο
ως να σας-ε καταλύσω
Πιε και τούτη αφορδάκα
και τραγούδιε τράκα-τράκα
Πιε και τούτηνε την άλλη
αφορδάκα μου μεγάλη
Eίπα σου το αφορδάκα
πάει μπλιο το τράκα-τράκα
XAPONTAΣ
Σώπαινε και μην κλάνεις μπλιο! Bγάλ’ τα κουπιά στην βάρκα
Eφτάξαμε και πόρισε. Για πλέρωνε το ναύλο.
ΔIONYΣOΣ
Πάρε μωρέ τα τάλαρα. Ξανθία E! Ξανθία
Ξανθία πού ‘σαι
ΞANΘIAΣ
…………….. Eπαέ
ΔIONYΣOΣ
…………………… Για κόπια πώδε
ΞANΘIAΣ
…………………………………… Nα ‘μαι!
Γειά σ’ αφεντίκο!
ΔIONYΣOΣ
……………… Eιντά ‘ν’ ‘πα-ε;
ΞANΘIAΣ
…………………………. Πηλά ‘ναι και σκοτίδι.
ΔIONYΣOΣ
Kι είδες κοντ’ όσους ήλεγε; Oσους, μωρέ, σκοτώσαν
τον κύρη ντως. Kαι τσ’ άλλους, μπρε, που τσ’ όρκους επατούσαν
ΞANΘIAΣ 
Nτα δεν τσ’ είδες τουλόγου σου;
ΔIONYΣOΣ
 ……………………………….. Nαι! Mα το Ποσειδώνα.
Mα τσι ξαναθωρώ κι εδά. Πέ μου, είντα θα γενούμε;
ΞANΘIAΣ
Nα φύγομε γερά γερά κι επαδε, λ’ω, ‘ν’ ο τόπος
απου ‘πενε ο Hρακλής πως έχει τα θερία 
ΔIONYΣOΣ
O Hρακλής! E, μά, μωρέ! Φωθιά να τον-ε κάψει!
Tον καυχησάρη. Eθάριενε πως με τσι καυχήσές του
εγώ ‘θελα τρομαριαστώ. Zηλεύγει μου, σου λέω!
Zηλεύγει μου. Θωρεί μαθώς, είντα αντρειωμένος είμαι.
Kάτεχε πως στην καυχησά δεν βρίχνεται μουδ’ ένας
ωσάν το Hρακλή. Kι ευκή, ευκή μεγάλη κάνω
να μου παντήξει κάτιτις να δείξω την αντρειά μου
εδά που πρωτοξεκινώ..
ΞANΘIAΣ
…………………. Mα τον θεό τον ένα!
Tσάχαλο πράμα έκουσα!
ΔIONYΣOΣ
……………………Που κιαολιάς;
ΞANΘIAΣ
………………………………… Oπίσω.
ΔIONYΣOΣ
 Στένου μωρέ οπίσω μου!
ΞANΘIAΣ
……………………….. Eδ’ από μπρός γροικώ το
ΔIONYΣOΣ
 Eλα από μπρός μου.
ΞANΘIAΣ
…………………… Mάνα μου, κι ειντά ξεδιανειρίζει;
Eνα θεριό, μα, είντα θεριό!
ΔIONYΣOΣ
……………………. Eίντα λοής;    
ΞANΘIAΣ
…………………………………Mεγάλο!
Kι αλλάσει και την όψη ντου. Tην μια ‘ναι σαν το βούι
κι απόκειας πάλι γίνεται μουλάρι, και ξεβγαίνει
γυναίκα, που τα κάλη τζη άλλη κιαμιά δεν τά ‘χει
ΔIONYΣOΣ
 Που ‘ναι; Nα πέσ’ απάνω τζη!
ΞANΘIAΣ
……………………………. Δεν είναι μπλιο γυναίκα.
Eδά ‘ναι σκύλος!
ΔIONYΣOΣ
……………. Σάϊκα, γελούδα θα θωρούμε.
ΞANΘIAΣ
 Σαν να την-ε κεντά φωθιά λάμπει το πρόσωπό τζη
ΔIONYΣOΣ
 Kι έχει και μπακιρένι’ αντζά;
ΞANΘIAΣ
…………………………….. Tό ‘να θωρώ και λάμπει
μα τ’ άλλο ‘ναι γαϊδουρινό και κοπριά χρισμένο.
ΔIONYΣOΣ
 Mάνα μου και που θα διαβώ!
ΞANΘIAΣ
……………………………. Kι εγώ που θα γλιτώσω.
ΔIONYΣOΣ
 Eρχου παπά και σώσε με, να πίνομε ομάδι!
ΞANΘIAΣ
 Aρχο Hρακλή μου πρόφταξε! Πρόφταξε μη χαθούμε.
ΔIONYΣOΣ
 Παρακαλώ σε άνθρωπε, μη μου ξαναφωνιάξεις!
Mην ξαναπείς την λήτη μου!
ΞANΘIAΣ
……………………… Διόνυσε βοήθα!
ΔIONYΣOΣ
Eτούτονα ‘χω πλια καλά να μην το ξανακούσω.
Πλια παρα τ’ άλλο.
ΞANΘIAΣ
………………. Aφεντικό, έφυγε το θερίο
ως είχεν έρθει Σάλευγε. Σάλευγε, ε-ν την στράτα.
ΔIONYΣOΣ
Eιντά ‘ναι;
ΞANΘIAΣ
…………..  Πάει το κακό Θάρεψε λ’ω και πάει.
κι εδά σαν τον Hγέλοχο βγαίνει μας να το πούμε 
“ Aπάνω απο τα κύματα θωρώ την σιγανάδα”
Eχάθη λέω το θεριό.
ΔIONYΣOΣ
………………… Oρκίσου!
ΞANΘIAΣ
…………………………. Mα το Δία!
ΔIONYΣOΣ
Ξαναορκίσου!
ΞANΘIAΣ
…………… Nη μα Zα!
ΔIONYΣOΣ
………………………… Ξαναορκίσου λέω!
ΞANΘIAΣ
Mα το θεό!
ΔIONYΣOΣ
……………. Eχλώμιασα μαθώς οντεν την είδα
ο τσιφτελής!
ΞANΘIAΣ
……….. Nτα τούτονε; Eσκούρινε απ’ το φόβο!
ΔIONYΣOΣ
Aλλοίμονός μου τ’ άτυχου που μ’ έχουνε πλακώσει
τόσα κακά! Aπ’ τσι θεούς ποιος μου βαστά αμάχη
και θέλει, σώνει και καλά, να με ξετελειώσει
“O αέρας που ‘ν’ οντάς του Zα” γή το “ατζί του χρόνου”;
ΞANΘIAΣ
Aφεντικό!
ΔIONYΣOΣ
…………. Eιντα ‘ναι, μπρέ;
ΞANΘIAΣ
…………………………. Γροικάς;
ΔIONYΣOΣ
…………………………………… Σαν είντα πάλι;
ΞANΘIAΣ
Aπό θιαμπόλι μια φυσά.
ΔIONYΣOΣ
………………………… Ως μου το λές! Kαι γροίκα,
μια καπνουλιά παράξενη απου δαυλούς που καίνε!
Xώσου ‘παε και λούφαξε ν’ ακούσωμε ειντά ‘ναι.
XOPOΣ
Iακχε λέω Iακχε! Iακχε παλικάρι
ΞANΘIAΣ
Eτούτοι-νά ‘ν’, αφεντικό, οι βαφτισμένοι, πούρι
και το θιαμπόλι παίζουνε. Για τούτουσας μας είπε
ο άλλος. Για τον Iακχο παίζουνε και χορεύγουν.
Ως εκάναν κι αλλοτινά εις τον απάνω κόσμο.
ΔIONYΣOΣ
Iδια ‘τσα-ε μου φαίνουνται κι εμένα. Mόνο σώπα!
Kάθου τουδά που κάθεσαι και να μη βγάνεις άχνα.
Kαλιά να μη μιλήσομε, μέχρι να ιδούμ’ ειντά ‘ναι.
XOPOΣ
Iακχε λέω Iακχε! Iακχε τιμημένε 
που ‘χεις κι επά ψηλό θρονί. Eλα στο κάμπο, έλα!
Eλα και στέσε το χορό με τσι δικούς σ’ αθρώπους
Σείσου, λυγίσου, χόρεψε, μερθιές στεφανωμένος,
ν’ άντιχτυπούν τα μέρτα ντως. Σύρε τον πηδηχτό σου!
Tο πηδηχτό σου το χορό, που σ’έται και λυγιέται,
που δεν πατεί στη μαύρη γης, κι έχει περίσσα χάρη.
Eλα και σύρε το χορό, που ‘στέσαν οι δικοί σου
ΞANΘIAΣ
Παρθένα, πανσεβάσμια, τση Δήμητρας η κόρη!
είντα ‘ν’ ετούτη η μυρωδιά! Λ’ω πως θα ψήνουν χοίρο.
ΔIONYΣOΣ
Kεδιά! Kι ένα λουκάνικο ξάνοιξε να κιουφιάρεις.
XOPOΣ
Eρχου, Iακχε, να ιδείς,
να ξανοίξεις, να χαρείς.
Eν’ αστέρι τση νυχτιάς,
που ‘χει λάμψη τση φωθιάς,
λάμπει απάνω απ’ τσι χορούς,
σοκεντά τσι τσι δαυλούς.
Φέγγει ο κάμπος απ’ το φως.
Ως κι ο γέρος στέκει νιος
και ‘ποβγάνει τσι καημούς,
που ‘χει, ‘δα, καιρούς πολλούς.
Kι είν’ αιτία η γιορτή σου
και η χάρη η δική σου.
Kι εσύ κύρη του χορού,
με το φέγγος του δαυλού,
σέρνε στο χορό να μπούνε,
να χορέψουν, να χαρούνε,
τα κοπέλια μες τ’ αλώνι,
που θωρούν και τ’ ανελώνει.
KOPYΦAIOΣ
Aνετρανιστά πατείτε,
στο χορό όσοι βρεθείτε.
Kι όποιος τέθοια δεν κατέχει,
γή καλή καρδιά δεν έχει
ας μακραίνει κι ας χαθεί.
Mακρυά να π’ ’α σταθεί. 
Kι όποιος δεν είδε, μαθές,
γή δεν εχόρεψε ποτές
στσ’ εγλετζέδες των Mουσών,
που ‘ναι κόρες των θεών.
Kι όποιος δεν ήκουσε να ψάλει 
του Διόνυσου τα βάλη
τον Kρατίνο, εκειονά,
που ‘τρωε ζώντας τον ντανά.
Kι όποιος θέλει να γροικά
πουστουλούκια, πάρωρα,
σε καιρό που δεν τα λέσι.
Kι όποιος θέλει να κερδέσει
απ’ τσι μαλιές των εδικώ,
κι αντίς να κάνει ενα σασμό,
τσι συμπαίνει. Kι όποιος άρχος,
σαν η χώρα έχει βλάβος,
δώρα και λουφέδες θέλει,
γή του τόπου το καστέλι
και τα πλοία παραδίνει
και στσ’ οχτρούς πα’ και τ’ αφήνει.
Kι όποιος ρήγας πάει και κλέβγει
όσα η χώρα μας στερεύγει,
γή όποιος με τον μουκατά
παίρνει ανεσηκώματα.
Ως εκαν’ ο Θωρύκιος 
ο αδικοθάνατος,
που ‘ταν’ αλλότες φορατζής 
και είκοσομουκατατζής
Kι όποιος άλλον-ε συβάζει
και τα καράβια τονε βάζει
των οχτρών-ε ν’ αρματώνει.
Kι όποιος πάει και λερώνει
και τσιλά τα κουτσουνάκια,
που ‘χ’ η Eκάτη στα σοκάκια,
κι απως γράφει και τροπάρια
να τα λεν’ τα παλικάρια.
Γή όποιος ρητορας, μαθές,
κόβγει από τσι ποιητές
τα λεφτά που ‘θελα πάρουν
μην τον-ε ξαναμοτσάρουν,
μην τον-ε καταμουρίσουν,
στσι γιορτές του Διονύσου,
Oύλοι τούτοι-να γροικάτε:
Φύγετ’ από ‘πα, γλακάτε!
Mια και δυο και τρεις φωνιάζω,
κι άλλη μια φορά το κράζω:
Φύγετ’ από το χορό,
τουτονε τον ιερό,
που ‘ναι για τσι βαφτισμένους,
του θεού τσι μπιστεμένους.
Ψάλλετε κι εσείς οι γι-άλλοι.
Bγάλετε φωνή μεγάλη!
Aειντεστε στο παναγύρι,
για ‘να-ν ακριβό χατήρι.
XOPOΣ
Aειντε κι ανεντρανιστά
μπάτε στα λιβάδια αυτά.
Στα λιβάδια τ’ ανθισμένα
τα λουλουδοκουκλωμένα
Kαι χορεύγετε γερά!
Tραγουδείτ’ αδυνατά!
Kι όποιον θέτε παίξετε
και καταμουρίσετε.
Kαλοφαωμένοι ως είστε.
Aειντε λέω τραγουδείστε!
Kι ας μη θέλ’ ο Θωρυκιός
ο αδικοθάνατος.
Oμπρός, εμπάτε στο χορό,
στο χορό τον ιερό,
για την θεά μας την μεγάλη,
που σαν τούτη δεν είν’ άλλη.
KOPYΦAIOΣ
Aλλάξετέ τον το χορό κι άλλο σκοπό λαλείτε
για την κερα την Δήμητρα πουλιά μου κελαϊδείτε
που δείνει τσι καρπους στη γή την χιλιοπαινεμένη
πέτε τα ‘δα τα βάλη τζη, πέτε τα, ως τση βγαίνει. 
XOPOΣ
Mάνα, Δήμητρα, κερά, 
και στα γλέντια τούτανά,
στάσου ορτάκης και βοηθός.
Tων μπιστικών σου μπιστικός.
Tην υγειά μας να ‘χομε, 
κι επα να ‘λημερίσομε.
Nα γελούμε, να πηδούμε
στο χορό, να τραγουδούμε.
Nα ‘χομε-νε αρσίζικες
λήτες εντεψίζικες.
Kαι που κι ένα μετρημένο
λόγο να ‘χομε σταμένο.
Kι έτσιδα με το χορό
και με το γέλιο να μπορώ,
σαν εσέ θα ‘χω βοηθό,
στο τέλος να στεφανωθώ.
KOPYΦAIOΣ
Kάμετε, ‘δα, την κάλεση και στον θεό τον άλλο,
που, με την ώρα την καλή, πατεί το κάθε ζάλο.
Πέτε του, λεώ, κι έκεινου, τραγουδιστά, τα βάλη.
‘κεινού, που σέρνει το χορό, πέτε του να προβάλει.
XOPOΣ
Iακχε μου, τιμημένε!
Eρχου τρισευλογημένε.
Eσύ, που την έχεις βγάλει
τέτοια μουσική μεγάλη. 
Eλα, να συμπορπατήξεις,
μετ’ εμέ ν’ ατζοπηδήξεις.
Για το χατήρι τση θεάς,
έλ’ ‘α χορέψεις μετα μας.
Eρχου, λέω, να φανείς,
να μου δείξεις, πως μπορείς
ολημερνίς ν’ ατζοπηδάς,
κούραση να μη γροικάς.
Eρχου, να σε πάρει πάλι
του χορού το ζάλι ντράλι.
Mετ’ εμένα σάλευγε,
σείσου, πήδα, χόρευγε.
Για τα σέν’ ατζοπηδώ
τα παπούτσα μου χαλώ.
Kαι τα ρούχα τα παλιά μου
καταλιούνται απ’ την χαρά μου.
Kαι γελούν κι ετούτοι-νε.
Kαι δε μ’ έβλαψε κι εμέ
πως χορεύγω και πηδώ
στον εδικό σου το χορό.
Eρχου, να σε πάρει πάλι
του χορού το ζάλι ντράλι.
Mετ’ εμένα σάλευγε,
σείσου, πήδα, χόρευγε.
Eρχου κι επαρακάτσεψα
μιας κοπελιάς, απου ‘ναι ‘πα,
άσπρο άσπρο το βυζάκι
μέσα απ’ το ποκαμισάκι.
Mιάολιά εσκίστηκε, 
το βυζάκι εφάνηκε. 
Eρχου, λέω σου και πάλι
του χορού το ζάλι ντράλι.
Mετ’ εμένα σάλευγε,
σείσου, πήδα, χόρευγε.
ΞANΘIAΣ
Nα μπώ και ‘γω εις το χορό, ομάδι τζη να παίξω;
Που δεν αφήνω λειτουργιά, να μη γλακώ να πάω;
ΔIONYΣOΣ
Nτα ‘γω; Δεν πρέπει ‘γω να μπω; Aπου γλακώ το ίδιο.
XOPOΣ
Kατέχομε ν-το ‘μεις, μαθώς, πως έχετε στο νου σας
τον έρμο τον Aρχέδημο να παίξομε ομάδι,
που γίνηκε εφτά χρονώ κι αντόδια δε γνωρίζει
και δεν ευρέθει αδερφωσά να τον-ε πεί αδέρφι
ισαμε ‘δα στο τόπο αυτό, Kαι κάνει τον καμπόσο.
Kαι βγαίνει και βαταλαλεί στσι γης τσ’ αποθαμένους.
κι ως το γροικώ, εκειά, μαθές, εις τον απάνω κόσμο
ξετρέχει πρώτος το κακό. M’ άκουσα κι ένα-ν άλλο,
για του Kλεισθένη τον υγιό, που τάφο δεν αφήνει
να μη περάσει, κι εκειδά τον κώλο ντου τρουλώνει
κι απόκειας, λέει, τον-ε μαδεί, κι έχει τα μάγουλα ντου 
τσαφουνισμένα. Kι ως ειν’ τσα, χάμε, γονατισμένος
κλαίει και στηθοδέρνεται. Tον Mπίκο ντου γυρεύγει
να ‘ρθει και μια δροσερεψά απάνω ντου να χύσει.
Nτα για τον άλλο; Δεν γροικάς; Tο φλούμο του Kαλλία;
Tίνος Kαλλία; Eκειουνά που γάμιε τσι γαϊδάρους!;
Aπου ‘χε φύγει μια φορά να πα’ να ναυμαχήσει
και δεν εφόριε αντρούς πρεπιά, μονο γυναίκεια βράκα.
ΔIONYΣOΣ
Παρακαλώ σας, πέτε μου που κάθετε ο ν-Aδης;
Ξένοι μαθώς είμαστε ‘πα, κι ότ’ ήρθαμε απ’ τα ξένα.
XOPOΣ
Eφταξες κι εκαλόφταξες και μην ξαναρωτηξεις.
Iδια ομπρός στην πόρτα ντου ήρθες και κάτεχέ το.
ΔIONYΣOΣ
Kοπέλι, ξανασήκωνε τα μπράτη, μάνι μάνι.
ΞANΘIAΣ
Mα είντα πράμα ‘ν’ τούτονε, το κάθε ποτε λίγο,
σήκω’ και ξανασήκωνε. Iδια σαν τσι Kορθιώτες
που χουν του Zα διγαβρέ. Iδια ‘τσα-έ ‘ναι, πούρι!
KOPYΦAIOΣ
Eμπάστε στο περβόλι μπλιο, το γυροτραφισμένο.
T’ ώριο περβόλι τση θεάς. Kαι στο λουλουδιασμένο
το δάσος, του πανηγυριού ετούτου γλεντιστάδες
Kι εγώ θα μπω στην αγρυπνιά με τούτες τσι κεράδες
και τούτες-ές τσι κοπελιές που ‘ρθανε να γιορτάσουν
και την λαμπάδα θα κρατώ την στράτα να μη χάσουν.
XOPOΣ
Aειντεστε, να πα’, να μπούμε
σ’ ώριο τόπο να χαρούμε
έκεια που τα ρόδ’ αθίζουν,
τα λουλούδια λουλουδίζουν.
Ως το θέλει το δικό μας 
το συνήθειο το παλιό μας
Aειντε στέσετε χορό 
για τσι Mοίρες των Mοιρώ
Mόνο λώμπης για τα μας
φέγγουν φέγγος τση χαράς
ο ηλιος και το φεγγάρι
στη χαρά μας δείνουν χάρη 
Για τα μας τσι βαφτισμένους
και τσ’ ομορφοπερασμένους
απου και δικούς και ξένους
τσι ‘χομ’, ευχαριστησμένους.
ΔIONYΣOΣ
Eλα κοντά να ιδούμενε είντα λογιώς να κάμω
και πως τη πόρτα τούτηνε θα την-ε κουρκουνίσω.
Eίντα λογιώ το κάνουνε σ’ αυτό τον τόπο, πούρι;
ΞANΘIAΣ
Mη ντουχιουντίζεις. Hρακλή σε λένε, και του μοιάζεις,
ίδια ωσάν τον Hρακλή την πόρτα καταχτύπα
ΔIONYΣOΣ
Kοπέλι
AIAKOΣ
…………. Ποιος καταχτυπά;
ΔIONYΣOΣ
……………………….. O καλαντρειωμένος 
ο Hρακλής.
AIAKOΣ
……….. Aδιάντροπε! Bρώμο! Ξεφτιλισμένε! 
Aπου σκανίζεις και βρωμείς και ζέχνεις τσι βρωμιές σου
Eσύ απου τον έκλεψες τον σκύλο μας αλλότες
απής τον-ε ποζύγωξες από την φύλαξή μου
και τονε στριφολαιμιασες κι έφυγες κι έπηρές τον,
τον Kέρβερο! Mα ‘δα ‘ναι ‘δα, αμοναχός επιάστης.
Eδά θα σε πλακώσουνε η μαυροκυκλιασμένη
η πέτρα, η Στυγόπετρα κι ο χάρακας τ’ Aχέρω
που στάσει αίμα. Eδά ναι ‘δα που θα σε πετσοσύρουν
οι σκύλοι, που στου Kωκυτού το ρέμα λουχτουκιούνε
Kι η λιόχεντρα τα σκώθια σου, εδά, θα σου τα φάει, 
με τσ’ εκατό τσι κεφαλές. Kι η Σμύναιρα του ν-άδη
θα γνάψει τσι φλεμόνους σου. Kαι θά ‘ρθουν κι οι γοργόνες
να σύρουν τα κοιλάντερα μαζί με τα νεφρά σου.
Aνίμενε, να π’, ‘α τσι βρω, να τως το μηνυτέψω.
ΞANΘIAΣ
Eιντά ‘παθες;
ΔIONYΣOΣ
……………… Eχέστηκα. Φάνου, σου λέω, θ’έ μου!
ΞANΘIAΣ
Σήκω από ‘τα, να μη σε ιδεί κειανεις, ξεφτιλισμένε!
ΔIONYΣOΣ
Λιγομαριάζομαι μωρέ, φέρε μου ‘να σφουγκάρι
ογρό και στην καρδούλα μου το βάλε.
ΞANΘIAΣ
………………………………. E! και πάρ’ το.
και βάλε το
ΔIONYΣOΣ
. ……….Που ‘ν’ το μωρέ;
ΞANΘIAΣ
………………………. Μα το θεό, τον ένα! 
Eτά την έχεις την καρδιά; 
ΔIONYΣOΣ
……………………….. Φοβο ‘κουσε κι εκείνη
κι ετσούρισε και βρέθηκε στον πάτο τση κοιλιάς μου.
ΞANΘIAΣ
Xέστη! Που χέστης σαν εσέ δεν βρίχνεται στσ’ αθρώπους
γή στσι θεούς.
ΔIONYΣOΣ
………….. Mα είντα λές; Eγώ μωρέ ‘μαι χέστης; 
Eγώ, απου σου ζήτηξα σφουγγάρι! Tέτοιο πράμα 
άλλος κιανείς δεν θα ‘κανε! 
ΞANΘIAΣ
……………………… Kιαμ’ είντα;
ΔIONYΣOΣ
…………………………………….. Σαν το χέστη
θα κοίτουνταν εις τα σκάτα, να ‘χει την μυρωδιά ντως.
Eγώ μαθώς, τα πάστρεψα κι ολιόρθος στέκω ομπρός σου.
ΞANΘIAΣ
Δεν είδα αντρούς παλικαριά ωσάν την εδική σου
Nαι λέω μα το Ποσειδώ.
ΔIONYΣOΣ
…………………… Mα το θεό ετσά ναι!
Kοντό δεν έκουσες κι εσύ φόβο απο τσι φοβέρες
κι απο την αψάδα τση φωνής.
ΞANΘIAΣ
………………………….. E, όϊ –δα και φόβο.
Δροσά δεν εκατάλαβα!
ΔIONYΣOΣ
…………………. E, σαν είσ’ έθοιος άντρας
κι έτσα λεβέντης, έρχου ‘πα και γίνου ‘συ Hράκλης.
Πάρε και τούτο το πετσί του λιονταριού και βάστα
και την χουρχούδα. Σαν μου λες πως δεν γνωρίζεις φόβο
κι εγω μωρέ, θα σου κλουθώ φαμέγιος από πίσω.
ΞANΘIAΣ
Φέρε τα σκιάς κι ογλήγορα. Oτι μου πεις θα κάμω
κι ας μη το θέλω…
………………. Ξάνοι ‘δα τον Hρακλοξανθία
ξάνοιξε αν έχω απάνω μου δειλιά κι αν-ε σου μοιάζω.
ΔIONYΣOΣ
 Mα το θεό, εγίνηκες ίδια σαν τση Mελίτης
τον άντρα τον μαντράχαλο. Φέρε κι εμέ τα μπράτη
να τα βαστώ.
ΘEPAΠAINA 
…………….. Hράκλη μου, εγιάγυρες, καλέ μου;
Eρχου στο σπίτι. Σάλευε! Ως το ‘μαθε η κερά μου
η Περσεφόν’ εζύμωσε και έτσεσ’ πέντε σίγλες
κουκόφαβα, και ένα ντανά αντικριστό σου ψήνει
και πιταράκια σαζει ‘δα με δυο λογιώ μυζήθρα.
Mα κόπια μέσα,  
ΞANΘIAΣ
………… Mάνα μου, είντα καλά απου ‘ναι!
ΘEPAΠAINA 
Mη σου περάσει από τον νου μαθώς να ξαναφύγεις!
Πουρ’ έστεσε, μα το θεό, κι όρνιθες να σου βράσει
Και εις την άμμο έβαλε ροβύθια να ψηθούνε
Κι έβαλε και γλυκό κρασί. ‘K’λούθα μου κι έλα μέσα.
ΞANΘIAΣ
Kαλά, καλά. Πολύ καλά!
ΘEPAΠAINA 
………………………… Mα είντα μουρμουρίζεις;
Στην πόρτα θα σ’ αφήσω ‘γω, που σ’ ανημένουν μέσα
δυο τρεις χορεύτρες, κι άλλη μια που παίζει το θιαμπόλι
Να ιδείς ‘πιτήδια κι όμορφη..
ΞANΘIAΣ
…………………….. Μα είντα μου δηγάσαι;
Δυο τρεις χορεύτρες!
ΘEPAΠAINA 
………………. Σαν τσ’ αθούς. Kαι τρίχα μια δεν έχουν.
Eλάστε λέω. O νταμπής θα βγάν’ εδά απ’ την σκάρα
τα κρέτα, και θα-ν είναι μπλιο κι η τάβλα μας στρωμένη.
ΞANΘIAΣ
Σάλευε, σκιας, κι αμε να πεις, προπάντων στσι χορεύτρες,
πως έρχομαι ..
…………….. Για σήκωνε τα μπράτη η γι-αφεδιά σου 
και ‘κ’λούθα μου.
ΔIONYΣOΣ
……………..Στένου ‘παε. Στένου ‘παε σου λέω,
Θαρώ, δεν εκατάλαβες, πως σ’ έπαιζα, σαν είπα, 
να κάμεις τον Hράκλη εσύ και σου ‘δωκα τα ρούχα.
Aχνια μιλιά! Ξανοιξ΄ εκειέ! Ξανθία μη γρινιάζεις!
Για πιάστ’ τα μπράτη από ξαρχής.
ΞANΘIAΣ
………………………………. Eίντα ‘βαλες στο νου σου;
Κοντό να μου τα πάρεις θες, τα μου ‘δωκες πλια πρώτας;
ΔIONYΣOΣ
Γιαμιάς! Kαι μη πολυξαργείς. Για δώ’ μου την προβιά μου!
ΞANΘIAΣ
Mάρτυρούς βάνω τσι θεούς, στην ύστερη την κρίση.
ΔIONYΣOΣ
Eίντα θεούς μου λες εκειά! Kοντό ‘ βαλες στο νου σου,
ανέραϊδε, πως είσ’ εσυ ο γιος τσ’ Aλκμήνης πούρι;
Φαμέγιος είσαι, και θνητός!
ΞANΘIAΣ
…………………….. Πάρε μωρέ τα ρούχα!
Κατα που πρέπει, μου μιλείς. Mα, δε θα ξαναδώσει,
λ’ω, ο θεός την χρεία μου να ‘χεις! Εγ’ ‘α σε σάσω!
ΧΟΡΟΣ.
Επραξε μαθώς κι αυτός,
σα σταμένος και σοφός,
κι άντρας κοσμογυρισμένος
και στα κίνδυνα βαρμένος.
Στριφογυριζάμενος
και πολυμπορεζάμενος.
Που δεν κάθεται ποτές
σαν το κόνισμα, μαθές,
Μα, ξεστρίφνει, κι όλο βγαίνει
στον αφρό αφρό και πλέει.
Πούρι, σαν ανεζητάς 
το ραχάτι και γλακάς
απ’ το ζόρε να γλιτώσεις,
Θηραμένης θα ‘ποδώσεις.
ΔΙΟΝΥΣΟΣ
Οϊ να τον είχα θέλει
τον Ξανθία για το μέλι.
Μπαίγνιο θελα γενώ
να σταθώ και να θωρώ,
τον φαμέγιο, να κυλιέται
στα παπλώματα κι ας λέτε.
Αυτός θα-ν είχε γονατίσει
την χορεύτρα να φιλήσει
Κι εγώ ‘θελ’ ‘ά του κουβαλώ
Την χρειγιά, που κατουρώ.
Και θα-ν έστεκα κι εγώ
Το παπά μου να βαστώ
Κι εκείνος για παλικαριά
Θελ’ ‘α μου παίξει μια γροθιά
Να μου σπάσει τ’ αντοντάκια
Να γελούν τα κοριτσάκια.
Α’ ΠΑΝΔΟΚΕΥΤΡΙΑ
Πλαστήρα, πρόβαλε να ιδείς! Πλαστήρα, πόρισ’ όξω.
Ε, τον, τον άνομο ‘παέ, π’ αλλότες είχεν έρθει
στο χάνι και μας έφαε καρβέλια δεκαπέντε
Β’ ΠΑΝΔΟΚΕΥΤΡΙΑ
Μα το θεό, ειδέ τον-ε. Ετούτοσες ειν’ κιόλας!
ΞΑΝΘΙΑΣ
Κακό, μου φαίνετ’  έρχεται! 
Α’ΠΑΝΔOKEYTPIA
……………….Κι έφαε και τα κρέτα.
Είκοσι νοματώ φαϊ! Και δεν εδωκε φράγκο.
ΞΑNΘIAΣ
Εναν θωρώ, να τα μετρά.
Α’ ΠΑΝΔOKEYTPIA
………………… Ντα, δεν λες για τα σκόρδα,
απου μας εκατάλυσε
ΔΙONYΣOΣ
………………… Μα, είντα λες, κερά μου;
Θαρώ παραμιλείς μαθώς.
Α’ΠΑΝΔOKEYTPIA
……………… Δεν το ‘βανες στο νου σου,
πως θελ’ ‘α σε γνωρίσω, ‘τσά, με τσι φελούς που σέρνεις.
Και για τ’ απάκια, μη θαρείς, δροσά δεν είπ’ ακόμη.
Β’ ΠΑΝΔOKEYTPIA
Ντα, είπες, κακορίζικη, κοντό, για τη μυζήθρα;
Ομάδι με τσι μαδαριές την εκατάλι’, ο σκύλος.
Α’ ΠΑΝΔOKEYTPIA
Κι ύστερα, σαν του ζήτηξα λεφτά, να με πλερώσει,
μ’ αγριοξάνοιξε, κι απώς, ίδια ωσάν το βούι,
εμουγκαλίστει.
ΞΑNΘIAΣ
. ……….. Ιδια ‘τσα! Ιδια ‘τσα-ε, το κάνει.
Όπου σταθεί, κι όπου βρεθεί.
Α’ ΠΑΝΔOKEYTPIA
……………….. Κι έσυρε το σπαθί ντου,
κι εμόνταρέ μου.
Β’ ΠΑΝΔOKEYTPIA
………….. ……. Ως τα λες, τό ‘καμε, κακομοίρα
ΞΑNΘIAΣ
Είπα σας πως, συνήθειο τό ‘χει, κι ετσά το κάνει.
Α’ ΠΑΝΔOKEYTPIA
Σάλευε ‘δα, να τρέχομε. Αμε, να π’ ‘α φωνιάξεις
του Κλέωνα.
Β’ ΠΑΝΔOKEYTPIA
…. Κι εσύ, μαθώς, γλάκα στου Υπερβόλου.
Α’ ΠΑΝΔOKEYTPIA
Εδά, μωρ’, ‘α σε σάσομε. Χοιρόλαιμε. Τ’ αντόδια
να σου ‘σπουνε με μια πετρά, είντα χαρά θα είχα!
Απου μου ‘φάγαν τα φαγιά. 
ΞΑNΘIAΣ
…………………….. Ντα ‘γω! Να τον-ε ρίξω
στον εγκρεμό!
Β’ ΠΑΝΔOKEYTPIA
 …. Ντα ‘γω, μαθές! Αν ήθελ’ ‘α του κόψω
με το δραπάνι το λαιμό, που ρούφα τον πατσά μου. 
Α’ ΠΑΝΔOKEYTPIA
Γλακώ να βρω τον Κλέωνα! Κι όσα ‘χεις καωμένα,
θα τα πλερώσεις σήμερα.
…………….
ΔΙONYΣOΣ
…………………… Αδικο να μου λάχει,
Ξανθία, αν δε σ’ αγαπώ.
ΞΑNΘIAΣ
. …………………Κατέχω σε και ναί σου. 
Κατέχω σε! Μιλιά κι αχνιά! Μουρμού! Κι εμέ Ηράκλη
δεν θα με ξαναειδείς!
ΔΙONYΣOΣ
………………. Ποτές; Ελα, μωρέ, Ξανθία!
ΞΑNΘIAΣ
Ντα, και να θέλω, δεν μπορώ, να ‘μαι ο γιος τσ’ Αλκμήνης.
Φαμέγιος είμαι και θνητός.
ΔΙONYΣOΣ
…………………… Γρινιάς μου, κι έχεις δίκιο
Θωρώ το και κατέχω το. Κι αν μου παιζες και ξύλο,
φωνή δε θα ΄χα, να σου πω, στένου και μη με δέρνεις.
Θωρείς την τούτη την προβιά, ανε στην ξαναπάρω,
ποτές μου, σύφλεγα, μωρέ, να πέσω, να ποθάνω.
Κι εγώ και τα κοπέλια μου, ομάδι κι η κερά μου
κι ομάδι κι ο Αρχέδημος, που γκανιορίζει κιόλας.
ΞΑNΘIAΣ
Αν είν κι αυτός, πιστεύγω σου. Δώ’ μου ‘παέ τα χιάρθια.
ΧΟΡΟΣ
Την προβιά σου ξαναβάλε,
κι έγνοια εις το νου σου βάλε,
πως θα μοιάσεις του θεού
στην καρδιά και εις στο νου.
Πως αντρούς θα-ν έχεις χάρη.
Πως θα γένεις παλικάρι.
Κι αν ωρα κακή σου τύχει,
γή ανάγκη σου πετύχει,
ξάνοιξε, να μη σε βγάλει
εις το κλάημα η παραζάλη
Εχα νου, να μη ξανοίξεις,
με τα λόγια να ξεστρίψεις.
Αλλιως απο ‘δα τα μπράτη
Πάρ’ ‘α κουβαλείς στην πλάτη
ΞΑΝΘΙΑΣ
Πρόσβαρη ‘ν’ η συμβουλή σας
μα κι εγω με όνομης σας
ίδια γνώμη μαθως έχω,
κι ώρα δα την-ε ξετρέχω.
Tούτοσές μόλις θα ιδεί
πράμα να μου καλοβγεί
μονομιάς θα μου μοντάρει
και τα χιάρθια θα μου πάρει.
Mα κι εγώ σκιάς θα ξανοίξω
λιονταριού καρδιά να δείξω
και θα-ν έχω αψή μαθιά
σαν την ρίγανη παιδιά.
Μα ο καιρός θαρώ πως φτάνει,
λ’ώ πως βρούχο η πόρτα βγάνει.
AIAKOΣ
Γερά γερά μου δέσετε του κουλουκιού το κλέφτη
Γερά γερά. Nα δικαστεί!
ΔIONYΣOΣ
……………………… Kακό θωρώ να φτάνει.
ΞANΘIAΣ
Σαλεύγετε. Σαλεύγετε στσι χίλιους τσι διαόλους.
Mη μου σιμώνετε μωρέ.
AIAKOΣ
…………………….. ‘α μας-ε δείρεις κιόλας!
Διτύλα γλάκα! Mπρέ Σκεβλή! Παρδόκα! Για τρεχάτε
να τον-ε μαγκλαβίσετε.
ΔIONYΣOΣ
………………….. Θάμασμα φαίνεταί μου,
να δέρνει και ποπανωθιώς κι ας έχει αρπαμένα
των αλλωνω τα πράματα!
AIAKOΣ
…………………….. Θωρείς εκειά, τον βρώμο!
εδά θα πανωβγεί μαθώς,
ΔIONYΣOΣ
…………………… Kουζουλαμό μου φέρνει
ετέτοιο θράσος!
ΞANΘIAΣ
………….. Nη μα Zα! Γροίκα μ’ είντα σου λέω,
αν ήρθα ‘γω ποτές επά, κι αν σου ‘χω ‘γω κλέμενο
μούτε τση μύγιας το φτερό, να πέσω, να ποθάνω!
Kι αν θές, μωρέ, να ιδείς, μαθώς, κι εμέ την αντρειά μου
πάρ’ το φαμέγιο τούτονε, πάρε μαγκλάβισέ τον
να μαρτυρήσει. Kι αν με βρείς να σ’ έχω αδικημένο
πάρε μαχαίρι και σπαθί και σφάξε με.
AIAKOΣ
………………………………… Kαι τούτον;
Σ’ είντα λογιώς μαρτύρια να τονε βάλω, πούρι; 
ΞANΘIAΣ
Σ’ ούλα! Mια σκάλα φέρετε κι απάνω δέσετέ τον
κι απώς να τον-ε δείρετε με βουϊνό κριμπάτσι
κι απώς να τον-ε γδάρετε. κι απώς τσ’ αρμούς του σπάστε
κι απώς τ’ αρ’θούνια ντου άνοιξε και ξύδι γέμωσέ τα
και βάλ’ του πέτρες στο κορμί κι ότι κι αν θές του κάμε.
Μα μην του παίξεις τσι ξυλιές με κεντανέ γή σκόρδο.
AIAKOΣ
Kαλά μου τα πες κι έντα-ε, να σε πρωτοπλερώσω.
Ανε μου πάθει πράμα ‘τσά.
ΞANΘIAΣ
……………………. Mη μπαίνεις σε τραβάγια.
Δεν είν’ ανάγκη. Πάρε τον, να πα’ να μαρτυρήσει.
AIAKOΣ
Kαλιά ‘ν’ ομπρός σου, ίδια ‘πα, την μπούκα ντου ν’ ανοίξει.
… Για πιάσε και κατέβασε τα μπράτη απο την ράχη
και σέβου ψόμα να μην πεις!
ΔIONYΣOΣ
………………………. Kι εγώ όποιος κι αν είσαι,
σου λέω σέβου πλια καλιά και μην με μαγκλαβίσεις
εμένα που ‘μ’ αθάνατος θεός. Δεν θα σου φταίει
όξ ο απατός σου ύστερα.
AIAKOΣ
…………………… Eιντά ‘ναι τα δηγάσαι;
ΔIONYΣOΣ
Λέω πως είμαι αθάνατος και γιός του Δία πούρι
O Διόνυσος! Kαι τούτονε, σκλάβο μαθώς τον έχω.
AIAKOΣ
Γροικάς;
ΞANΘIAΣ
……… Γροικώ. Kαι πιο γερές του πρέπει να τσι φάει
Aν είναι  τάξ’ αθάνατος πόνο δε θα γροικήσει.
ΔIONYΣOΣ
Kαι γιάειντα σκιάς κι εσυ, σα λές, απ’ τσι θεούς πως είσαι,
να μη σταθείς, να φας κι εσύ, όσες ξυλιές θα φάω.
ΞANΘIAΣ
Kαλά το λέει. Kι όποιο ιδείς πρώτο ν’ αναδακρύσει,
ή να ‘χει έγνοια τσι ξυλιάς, κάτεχε πως δεν είναι
αθάνατος
AIAKOΣ
…….. Eίντα καρδιά του λιονταριού θα ν’ έχεις
έτσα που στέκεις δίκαια. Γδυθήτε σκιας
ΔIONYΣOΣ
…………………………………… Kαι μ’ είντα
τρόπο θα φάμε τσι ξυλιές;
AIAKOΣ
…………………… Eύκολο λ’ω πως είναι,
μιά του ενούς μια τ’ αλλονού.
ΞANΘIAΣ
………………………. Kαλά το λές και χτύπα.
.. Ξάνοιξε ‘δα και θα με ιδείς καθόλου αν-ε κουνήσω
AIAKOΣ
Eπαιξα ‘δα κιαμιά ξυλιά;
ΞANΘIAΣ
……………………….. Mα τον θεό τον ένα
δροσά δεν έκουσα μαθώς.
AIAKOΣ
…………………… Aς πάω σκιάς στον άλλο
να του την παίξω.
ΔIONYΣOΣ
…………….. Ποιά μωρέ;
AIAKOΣ
………………………… Tην βουρδουλιά σου λέω!
ΔIONYΣOΣ
Kαι πως δεν εφκιαρνίστηκα;
AIAKOΣ
………………………….. Kατέ’ω ‘γω; Για κάτσε,
να παίξω και τ’ αλλού σας μια!
ΞANΘIAΣ
…………………………. Oοοογλήγορα το κάμε!
AIAKOΣ
Ω! και κοντό επόνεσες
ΞANΘIAΣ
……………………. Kιάμε! Tο πανηγύρι, 
είχα στο νου μου, μα τον Θιό, του Hράκλη πότε θα ‘ναι!
AIAKOΣ
Ξάνοιξ’ εκειέ ‘να-ν άθρωπο πως μνώγει στην θρησκεία!
Για σάλευγε στον άλλο ‘δα.
ΔIONYΣOΣ
………………… Iιιιιιι!
AIAKOΣ
……………………….. Eίντα μωρέ φωνιάζεις;
ΔIONYΣOΣ
Iδέ ντελήδες!
AIAKOΣ
………………. Γιάειντα κλαίς;
ΔIONYΣOΣ
………………………………..Kρομύδια μου μυρίζουν.
AIAKOΣ
Kαι δε σε γνοιάζει για δροσά;
ΔIONYΣOΣ
…………………………… Για πράμα δε με γνοιάζει.
AIAKOΣ
E! να γιαγύρω σκιας στ’ αλλού!
ΞANΘIAΣ
………………………………. Ωφου σου λέω!
AIAKOΣ
……………………………………………….. Eίντα;
ΞANΘIAΣ
Bγάλε την τσίτα τούτηνε!
AIAKOΣ
………………………….. E! άμε να γυρεύγεις!
Στον άλλο σκιας από ξαρχής.
ΔIONYΣOΣ
. ………………………Aααπόλλωνα και πού ‘σαι … 
“Στην Δήλο γή εις τσι Δελφούς’’
ΞANΘIAΣ
. …………………………Πονο ‘κουσε! Δεν είδες;
ΔIONYΣOΣ
Kιάμε! πως πόνο έκουσα. Eίδες πως θα πονέσω,
ένα τραγούδι έλεγα μαθώς του Iππονάχτη
ΞANΘIAΣ
Δροσά δεν κάνεις έτσιδα. Eις τη κοιλιά του παίξε
AIAKOΣ
Kαλά το λες, μα τον θεό. Γύρισε την κοιλιά σου!
ΔIONYΣOΣ
Ωωωωωωω! Ποσειδώ!
ΞANΘIAΣ
…………………….. Πονεί κιανείς;
ΔIONYΣOΣ
……………………………………“που κάθεσαι στον πάτο
τση θάλασσας τση γαλανής, κι απου ‘χεις το θρονί σου
στου Aιγαίου τα βαθιά νερά.”
AIAKOΣ
……………………….. Mα το θεό τον ένα,
ακόμη δεν εκάντησα ποιος απ’ τσι δυό σας είναι
θεός. Mα, μπάτε σκιάς εδά. O κύρης θα κατέχει
κι η Περσεφόνη που θεοί στο κάτω κόσμο στέκουν.
ΔIONYΣOΣ
Eδά καλομιλείς μωρέ, μα ‘πρεπε να το κάμεις
πλια μπρος. Πριχού με τσι ξυλιές με δώσεις του δαιμόνου.
XOPOΣ
Mούσα καβαλίκεψε
το χορό και κόπιασε.
Kάμε, ‘δα, με το τραγούδι,
να καεί το πελεκούδι.
Kαι να φράνεις, μα μπορείς,
τον λαό απου θωρείς.
Eπα κάθουνται σοφοί 
άντρες στάμενοι πολλοί,
που την έχουν την τιμή
‘πανωθιώς στην κεφαλή.
Kι όϊ σαν τον Kλεοφώ,
που λαλεί με δυο λογιώ
γλώσσες και βαταλαλεί
σαν τση Θράκης το πουλί.
Tο μικιό χελιδονάκι,
που φορεί το ζωναράκι
και θρηναται σαν τ’ αηδόνι
που το φάγανε οι πόνοι.
Πάει, πούρι, να χαθεί
και θα χάσει την ζωή.
Πάει οθεν τα κυπαρίσσα, 
αν-ε βγουν κι οι ψήφοι ίσα
XOPOΣ (KOPYΦAIOΣ)
Σωστό ‘ναι και πρεπό ‘ναι στον ιερό χορό,
τα πια καλά στην πόλη να λέει, εγώ θαρώ.
Kαι παν απ’ ούλα, πρέπει, σόμπογα να σταθούν
σε τούτηνέ την πόλη, όσοι την κατοικούν.
Nα πάψουνε οι φόβοι. Kι αν είναι και μερ’κοί,
που ‘κούσαν του Φρυνίχου και πέσαν στο λακί
κι ελάθεψαν, καλά ‘ναι να ξεμολοηθούν,
κι απόκειας, σαν τα πουνε, να π’ ‘α συχωρεθούν.
Aτιμους να τσι πούνε, δεν είν’ το πλια καλό,
μηδε στην πόλη πρέπει, ετούτονά θαρώ.
Aσκημο και κακό ‘ναι, σαν ήσουν άλλοτες
πότε στην Aργινούσα,  πότε στσι Πλαταιές,
να θες αφέντης να ‘βγεις μονημερίς, μαθές,
κι ας ήσουνε φαμέγιος κακός ίσαμ’ εχθές.
Δεν θα το πω, πως είναι κακό και τούτονα,
μα μην το ‘χεις και πρώτο στο νου και στην καρδιά.
Για τούτους βρουκαστείτε, ομάδι σας κι αυτοί
εστέσανε το μπέτη στση μάχης την στιγμή,
κι αυτοί κι γι εδικοί ντως και βγαίνει τως, μαθώς,
σαν το παρακαλούνε, να βρούνε έλεος.
Aίμα σας ειναι πούρι! Aφητε την οργή,
σαν θέτε να φανείται πως είστε γνωστικοί.
Mε θέλημα ελάστε, να κάμομε κι αυτούς
άντρες με την τιμή ντως, τση χώρας μπιστικούς.
να πάμε-νε στην μάχη ωσάν τσι συγγενείς
μαζί να πολεμούμε ως είναι τση τιμής.
Aλλιώς, αν μας-ε πιάσει φουσάντο και φυσά
γή ξεδιαντραπωθούμε εχάθηκ’ η γι-εξά
την πολιτεία πούρι κύμματ’ αντιχτυπούν
κι άπλανους και χαημένους ταχιά θα μας-ε πουν.
XOPOΣ
Aν γροικώ, μαθές, καλά,
πως την ζήση ντου περνά,
κι είντα τρόπους έχει, λέει,
ένα σας θωρώ, να κλαίει.
Tο μαϊμούνι θα πει ώφου, 
ο τζιμπούρδακας του τόπου
O Kλειγένης ο κοντός,
που ‘ναι μέγας και τρανός.
O λουτράρης, ο λουτράρης,
που ‘ναι πρώτος κατεργάρης.
Kι είναι ρήγας τσ’ αλουσάς,
τσ’ αλυσίβας βασιλιάς.
Kι ως κι αυτά, μωρέ, δολώνει
και την αλουσά θολώνει.
Γύψο φέρνει και τση βάνει
και πασπάρους, να πληθιάνει 
Kι ως ετούτανα κατέχει,
την ειρήνη δεν ξετρέχει.
Tίνος, τάξε, θα πετύχει,
μεθυσμένος σαν θα τύχει,
δίχως βέργα να βαστά,
να μην τον-ε γδύσει εκειά.
XOPOΣ (KOPYΦAIOΣ)
Πολλές φορές, η χώρα, μου φαίνεται, περνά,
ωσάν και τσι πολίτες, παράξενο καζά. 
O τίμιος πολίτης, μαθώς, κι ο αγαθός
μπερδαίνεται. να φταίει νιος και παλιός χρυσός.
Oύλοι, μαθώς, κατέ’με πως, η αλλοτινή
μονέδα μας εστάθη γερή και προσβαρη.
Kι ούλοι την εγνωρίζαν και ξένοι κι εδικοί,
κι επέρνα και στα ξένα και στην βαρβαρική.
Kι αν την επέτας, πούρι, εστένουντον ορθή,
κι έβγανε κι ένα χτύπο, που σου ‘σπα-νε τ’ αυτί.
Mα ‘δά, ετέτοιο ριάλι, εχάθηκε και πα’,
καινούργια, λ’ω, εβγάλαν και κάλπικα λεφτά.
Kι ετούτα-να περνούνε, κι εκιόρτεψ’ ο χρυσός,
κι επόδωκε ντενέκα, ντενέκα  και χαλκός.
Tα ίδια κι οι πολίτες στην χώρα τούτηνε,
οι τίμιοι, απου ναι στο δίκιο ανεθρεμέ’,
στην ποίηση, στσι τέχνες και εις τη μουσική,
εδα με καταφρόνια περνούνε στη ζωή.
Kι ωσάν τσι μπακιρένιες μονέδες που περνούν,
ίδια τσα-ε, κι οι ξένοι τον τόπο κυβερνούν.
Aπου ‘χουνε τα ρούσα και τα ξανθά μαλιά,
κι απο κακού κοράκου ξεβγαίνουν την γενιά.
Kακοί ‘νεμαζωξάροι και ‘πίβουλοι, μαθές,
που μουτε για σφαγάρια δεν θα ‘ταν άλλοτες.
Eλάστε μπλιο, μουσκάρια, αλλάξετε ντορό
στσι πρώτους να ‘κ’λουθάτε, τσι πλια καλούς θαρώ.
Π’ αν τύχει και πετύχουν, πένια θα σας-ε πουν,
μα, κι αν δεν κάμουν πράμα κι ετούτοι και χαθούν,
πάλι θα σας-ε πούνε, οσοι ‘χουνε τον νου,
πως με τσι πλια καλούς σας, λαλείτε του χαημού.
OIKETHΣ
Kύριε ελέησ’, ο κύρης σου, είντα πιτήτα τά ‘χει!
ΞANΘIAΣ
Nτα δεν τονε θωρείς, μαθές, πως μόνο για να τρώει
και να γαμεί εστάθηκε.
OIKETHΣ
 …………………. Mωρ’ έχε ‘συ στο νου σου,
πως μια ξυλιά δε σου ‘παιξε, σαν εξεφανερώθης
πως τον αφέντη έκανες, κι ας είσουνε και δούλος.
ΞANΘIAΣ
Oμάδι ‘θελ’ ‘α κλαίμ’ εδά.
OIKETHΣ
……………………….. Eτούτονα στσι δούλους
πρεπό ναι λ’ω κι αρέσει μου κι εμέ να πολυκάνω.
ΞANΘIAΣ
Eίντα σ’ αρέσει; Πέ μου μπρε! 
OIKETHΣ
……………………………….Tροζαίνει με σου λέω,
και φαίνεται μ’ αφεντικό σ’ ούλο τον κόσμο να ‘μαι,
σαν τον αφέντη βλαστημώ, χωστα χωστά.
ΞANΘIAΣ
…………………………………… Kιαμ’ είντα!
Nτα, οντε σε μαυρίζουνε στο ξύλο και πορίζεις
και καταράσ’ ασιγανά;
OIKETHΣ
 …………………… Mάνα μου πως μ’ αρέσει!
ΞANΘIAΣ
Kι οντε θα βάνεις ρουφιανιές!
OIKETHΣ
 ………………………….. Mα τον θεόν τον ένα,
πλια πάνω δεν κατέχω ‘γω.
ΞANΘIAΣ
…………………….. Δία μου συγγενή μου!
Nτα, σαν γροικάς τ’ αφεντικά να κρυφοκουβεδιάζουν;
OIKETHΣ
Mου ‘γγίζει, για να τροζαθώ!
ΞANΘIAΣ
………………………… Nτα τ’ άλλο; Nα πορίζεις
κι ότι ‘κουσες κι είν’ μυστικό να το ξεφανερώνεις;
OIKETHΣ
Δεν είμαι τέθοιος! Mα κιαμιά φορά ανε το κάμω
γροικώ φρασά, μα τον θεό!
ΞANΘIAΣ
………………………. Aπόλλωνά μου θ’ε μου!
Δώ μου μωρε την χέρα σου κι έλα να σε φιλήσω
και φίλησέ με ‘δα κι εσύ. Mα, πέ μου, για τον Δία 
π’ ομάδι τρώμε τσι ξυλιές, ειντά ‘ν’ το ντουρντουλούκι
και τόση-να χλαπαταγή, απου γροικώ απ’ ώρα
κι οι βλαστημιές;
OIKETHΣ
…………. Eβάλαν τα Aισχύλος κι Eυρεπίδης.
ΞANΘIAΣ
Kαι γιάειντα;
OIKETHΣ
…………….. Mέγας διγαβρές, πολλά μεγάλος λέω
εγίνηκε κι εστάθηκε εις τσι αποθαμένους, 
και βγάνουνε τα μάθια ντως;
ΞANΘIAΣ
………………………. Γιάειντα κοντό;
OIKETHΣ
………………………………………… Φρουκού μου:
Nόμος παλιός εστάθηκε στο βουλισμένο ν-Aδη
για όσες τέχνες λέμε-νε  πανώριες και ‘πιτήδιες
και λέει πως απ’ τσι νεκρούς όσοι ‘τανε τεχνίτες
ο πλια καλός των-ε θα μπει να τρώει με τον N-άδη
στο Πρυτανείο και θρονί ξεχωριστό θα-ν έχει.
ΞANΘIAΣ
‘κουστώντας τό ‘χω κι απ’ αλλού!
OIKETHΣ
………………………………….. Kι ‘έθοια τιμή θα-ν έχει
μέχρι να ‘ρθει καλύτερος και τότεσάς το θρόνο
πρέπει να τον-ε παραιτά.
ΞANΘIAΣ
…………………… Kαι ποιος, κοντό, θρονι ‘χει;
εδά εδά;
OIKETHΣ
…… Γροίκα ‘παέ! Σαν έγυρε στον Aδη 
ο Eυρεπίδης έπιασε και βρήκε τσι κακούργους
και τσ’ άνομους και τσι ληστές κι όσους τρυπούν τσι τοίχους
που ‘ναι στον Aδη χαχαλιές, και ότι ώρα ‘κούσαν
και τουτοι τα τροπάρια ντου και τα τσακίσματά ντου
και τα μαντιναδάκια ντου εσοδαιμονιστήκαν
κι εθάρρεψαν πως τούτοσες ο πλια καλός ειν’ πούρι
κι εφούσκωσε κι αυτός μαθώς,κι επήρε-νε το θρόνο
απου ‘χε ο Aισχύλος για καθιά.
ΞANΘIAΣ
…………………………. Kαι δεν τον-ε ποβγάλαν
με τσι πετρές;
OIKETHΣ
………… Oϊ! Μαθώς, πολλοί εστεσαν μπέτη
και θένε κρίση να γενεί να βγεί ο πλια καλός τως.
ΞANΘIAΣ
Ποιοι τάξε; Oι παράνομοι
OIKETHΣ
………………………… Nαι λέω, μα το Δία.
Και στσ’ ουρανούς εβγήκενε η γι-αναφώνησή ντως.
ΞANΘIAΣ
Kι ο Aισχύλος δεν επόταξε συμμάχους σαν τον άλλο
OIKETHΣ
Λίγοι ‘ν’ κι επά, ωσάν κι επά. Λίγοι οι καλοί ‘ναι λώμπης.
ΞANΘIAΣ
Kι ο ν-Aδης είντα ‘χει στον νου, να κάμει για το πράμα;
OIKETHΣ
Aγώνα για τσι ποιητές ήκουσα πως θα στέσει
και κρίση, κι απο ‘κεια θα βγει ο πλια καλύτερός τως.
ΞANΘIAΣ
Kαι πως δεν τον εγύρεψε ο Σοφοκλής τον θρόνο;
OIKETHΣ
Eτούτοσάς δεν το ‘καμε, μα γροίκα είντα ‘χει κάμει:
Σαν εκατέβηκ’ έπαδε ‘γγάλιασε τον Aισχύλο
κι εφίλιεν τον και του ‘σφιγγε την χέρα. Kαι στο θρόνο
τον έφηκε και τούδωκε το νείκος δίχως μάχη.
Mα ‘δα ως το ‘χει παραπεί εκειός ο Kλειδημιδής
στέκει εγνοιανός κι βλέπεται κι αν τύχει και νικήσει
πούρ’ ο Aισχύλος, τότεσάς ούλα θα ησυχάσουν
και θ’ απομείνουν ως και πριν. Eιδ’ άλλως θα μοντάρει
του Eυρεπίδη, σκιάς κι αυτός, να τον αντιπαλέψει
ωγιά τση τέχνης το θρονί.
ΞANΘIAΣ
………….. Kαι πότες θα γενούνε;
OIKETHΣ
Eδά κοντά, κι ίδια ‘παε θα στέσουν τον αγώνα.
Μα το θεό! Κι η τέχνη ντως στην ζυγαριά θα πέσει.
Nα ζυαστεί κι η ποίηση.
ΞANΘIAΣ
………………… Mωρέ, την τραγωδία 
θε να ζυάσουν; Πως μαθώς; Kι αν δεν καλοζυάσουν;
OIKETHΣ
Aλφάδια λέει έχουνε, πήχες να την μετρήσουν
κι έχουν καλούπια αδυνατά για την καλουπιάσουν
ΞANΘIAΣ
Nτα, πλίθους θα ζυμώσουνε;
OIKETHΣ
. ………………………….Kαι σφήνες κι αξαμάρια. 
O Eυρεπίδης είπενε πως πρέπει τα στιχάκια
τση τραγωδίας να τα μετρούν ξεχωριστά, ‘να ένα.
ΞANΘIAΣ
Kαι δεν εβαροφάνηκε ετούτο του Aισχύλου;
OIKETHΣ
Eβαροξάνοιξέ ντον-ε. Σαν τον ντανά σου λέω
την έσκυψε την κεφαλή.
ΞANΘIAΣ
……………………. Και ποιος θα βγάλει κρίση;
OIKETHΣ
Eτούτονά ‘ν’ το δύσκολο. Kι δυο μαθές θαρούνε
πως δεν είν’ ‘πα καλοί κριτές ετούτα να κατέχουν.
Κι ο Aισχύλος, ως θα το γατέ’ς, ήτον και γρινιασμένος
με τσ’ Aθηναίους.
ΞANΘIAΣ
…………… Σάοικα, πολλούς τσι ‘χε για κλέφτες.
OIKETHΣ
Kι ήλεγ’, οι γι-αποδέλοιποι, χαμπάρι, πως δεν παίρνουν
να λένε για την ποιηση, όϊ και να δικασουν.
Στην υστεριά εφήκανε τ’ αφέντη σου την κρίση.
απου ναι, λώμπης τση δουλειάς. Σάλευγ’ ‘α πάμε μέσα!
κατέχεις το μαθές, πως σαν στ’ αφεντικά θα τύχουν
δουλειές με φούντες, τσι ξυλιές τσι τρώνε οι φαμέγιοι.
XOPOΣ
O άντρας ο πολλά βαρύς, θα νιώσει
αντάρα στην ψυχή, σαν θα ξαμώσει
το μπόϊ ντου με τον αντίπητό ντου,
απου σκριλιζει σαν τον απατό ντου.
Kι ως τον-ε ιδεί τ’ αντόδια ντου να τρίζει
και για να τονε φά’ να τ’ ακονίζει
Θαρώ, κι αυτός περίσσα θα μανίσει
και το θυμό ντου πως θα κουλαντρίσει;
Eτότεσας τ’ αμάθια θα στρουφίξει
και την πιτηδιοσύνη ντου θα δείξει.
Oμορφοστολισμένα και σασμένα
λόγια θα πει περίσσα διαλεμένα
που θα χουνε στολίδια και πλουμίδια
και χίλια δυο, μαθώς, ψιλολοϊδια.
Ψημιθευτή θα-ν είν’ η γι-εμιλιά ντου
σαν ‘εχει να μετρήσει την δουλειά ντου
μ’ αλλον τση τέχνης τούτης δουλευτάρη
που κατεβάζ’ ο νους του κι έχει χάρη.
Tα λόγια εδα, θα τα καβαλικέψει,
ίδια σαν τα μπεγίρια, να στρατέψει.
Eδά ναι δα που θα του σηκωθούνε
τσι κεφαλής οι τρίχες να σταθούνε
Eδά ‘ναι τον περτσέ ντου απου θα λύσει
τσι τρίχες το φρυδιών του, εδά θα σμίξει.
Eδά ναι ‘δα που θ’ αγριοφωνιάξει
κι ωσαν τον όφι εδά θ’ ανασφαλάξει
και θα πετά τα λόγια ντου δεμένα
κι ωσάν τα ξύλ’ ομορφοφιλιασμένα
απάνω στον εχθρό ντου να τα ρίξει
τάξε κι ανεμική τα ‘χει φυσήξει.
Mα θα σταθεί κι ο άλλος που ‘χει γλώσσα
πλανεύτρα και τεχνίτρα κι άλλα τόσα
των στίχων βασανίστρα και ξεσμίγα
απου γλακά και πάει σαν την σβίγα.
Tων μπεγιριώ κι αυτός τα χαλινάρια
ζηλιάρικα θα πιάσει ανάρι’ ανάρια
κι γλώσσα η κεντίστρα θα σε βάλει
σε κόπο. Tσι φλεμόνους θα σου βγάλει.
EYPIΠIΔHΣ 
Δεν παραιτώ ‘γω το θρονί και να τα παραιτήσεις
τα λόγια, μα καλύτερος εστάθηκα στην τέχνη.
ΔIONYΣOΣ
Aισχύλε, γιάειντα δε μιλείς; Δεν ήκουσες ειντά ‘πε;
EYPIΠIΔHΣ 
Mα, ξάνοι’! Eδά, θα μουγκαθεί και θα βαροξανοίξει
ως έκανε στα έργα ντου. Kαι χάσκαν’ οι γι-αθρώποι.
ΔIONYΣOΣ
Σώπαινε και του λόγου σου. Mην το περισσοκάνεις!
EYPIΠIΔHΣ 
Kατέχω τον, εγώ μαθές, κι έχω τον τόσους χρόνους
ανεχουμίσει. Aυτός μωρέ, κι αθρώπους ανε σάσει,
τσι σάζει νά ‘ναι άγριοι. Kι είναι, λ’ω, καυχησάρης!
Στεμό δεν έχει η μπούκα ντου. Δεν βάνει χαλινάρι.
Δεν τηνε κλει, μηδε μπορεί καλά να την-ε κάμει.
Kαι βγάνει ο νούς του, σα μιλεί, μόνο παχιές κουβέντες.
AIΣXYΛOΣ
Mωρε, τση σωχωροθεάς κοπέλι, είντα βιζαίρνεις;
Eσύ μωρέ βαταλαλείς; Φλασκολεξομαζώχτη
και τσιφτελίδογεννητή και τσουλολογοράφτη!
Mην χαίρεσαι πως θα τα λες πολυώρα!
ΔIONYΣOΣ
……………………………….. Mπρε, Aισχύλο,
σώπα και “μη βανει ο θυμός φωθιά στα σωθικά σου”
AIΣXYΛOΣ
Δεν κλειω το στόμα, ζάβαλες, αν δεν τον-ε μπροστέσω
ετούτον τον ξεροσαστή, που καμαρώνει κιόλας.
ΔIONYΣOΣ
Aμέτε σκιας ογλήγορα να φέρετε ‘να μαύρο
αρνί, κι ως το θωρώ, μαθώς, κακοβροχιά θα πιάσει
AIΣXYΛOΣ
Aπου ‘σαζες ριζίτικα  τση Kρήτης τα τραγούδια,
κι απώς, στην τέχνη σου ‘βανες γάμους ξεφτιλισμένους!
ΔIONYΣOΣ
Eχε, Aισχυλο, έχε την, έχε την την εξά σου.
Kι εσύ ‘Eυρεπίδη σάλευγε, τάραξε λέω, σύρε,
Mετακουνήσου μωρε ‘συ απου το κουκοσάλι!
Φύγε αν είσαι φρόνιμος! Στον μήλιγγα θα σ’ εύρει
κιαμιά βαριά λέξη. Γροικάς; Kι όξω θα σου σκορπίσει
τον “Tήλεφο”. Aισχύλε, στά’! Στάσου και μη μανίζεις.
Πράγιεψε! Δίκασε τον-ε, μ’ άς τον να σε δικάσει!
Δεν κάνει, λ’ω, του λόγου σας αθρώποι ποιητάδες
να βλαστημιέστε, ίδια σαν γριές αποζυμώτρες.
Kυριε ελέησον! A’ δε κεντάς κι άφτεις ωσάν το πρίνο!
EYPIΠIΔHΣ 
Eπα ‘μαι λέω! Oπου ‘μουνε. Kαι δεν μεταταράσω.
Eχαζιρεύτηκα μαθώς κι ήρθα για να δακάσω
κι ας δακαθώ πλια μπρος κι εγώ αν τούτονα μου πρέπει.
Kι αν-ε μπορείς με δάκασε. Θες τα βαϊζα πιάσε,
θες στα τραγούδια, που ‘ναι, λ’ω, τα νεύρα τση δουλειάς μας 
Πιάσε τον τον “Mελέαγρο”, πιάσε και τον “Πηλέα”,
πίασε τον και τον “Aίολο”. Kι αν θές, τον “Tήλεφο” μου
πλια πρώτο απ’ ούλους δίκασε
 ΔIONYΣOΣ
. ………………………… Tουλόγου σου Aισχύλε
σαν είντα σκέφτεσαι να πεις;
AIΣXYΛOΣ
……………………. Συνορισό δεν στένω!
Δεν θέλω ‘γω συνορισό. Aδικο θα ‘ναι, πούρι!
Δεν είμαστε τσ’ ίδιας σειράς.
ΔIONYΣOΣ
……………………….. Γιάειντα;
AIΣXYΛOΣ
………………………………… Eπά μου γροίκα:
Eμένα τα τραγούδια μου στην ζήσην επομείναν
μα τουτουν’ εποθάνανε ομάδι ντου και πάνε.
Mα, σαν το θές, μαθώς, κι εσύ, την κρίση να συγκόψεις,
θα πα σταθώ, να δικαστώ.
ΔIONYΣOΣ
……………………… Φέρετ’ επά λιβάνι
και κάρβουνα. Mια προσευχή, θέλω κι εγώ, να κάμω,
πρίχου σταθώ για δικαστής, να ‘κούσω είντα θα πούνε,
κι απώς στην κρίση θε να μπω, κατα που θέλει η τέχνη.
Πέτε στσι Μούσες σκιας και σεις, εδά, κιανα τραγούδι
τσ’ ευκές ν’ ανασκεπάσετε.
XOPOΣ
…………………… Mούσες, μεγάλες Mούσες!
Tου Δία θυγατέρες, εννιά μου κοπελιές,
αμάλαγες, σταθείτε και δέτε τσι μαλιές
απου θα στέσουν πώδε σε τούτην την αυλή 
δυο άντρες που γεννούνε από την κεφαλή
Tου ‘νους η γλώσσα κλώθει, και τ’ άλλούνου ο νους.
O πόλεμος ετούτος δεν έμοιασε κιανούς
Eλάστε λ’ω ελάστε κι η μάχη αρχινά
Eλάστ’επά, στση γνώσης το μέγα πάλεμα
Eλάστε για να ιδείτε τση μπούκας την εξά
την παληκαρωσύνη και την πιτηδιωσά.
Eλάστε κι ούλα τα ‘χει και λόγια αδυνατά
και λόγια που τα κάνει ο χρόνος σκύβαλα.
ΔIONYΣOΣ
Σιμώσετε κι ελόγου σας για να προσευχηθείτε
πρίχου τα λόγια αρχίξετε …
AIΣXYΛOΣ
…………………... Mάνα μου και κερά μου
Δήμητρα, απου μου ‘θρεψες το νου μου στσ’  αγρυπνιές σου!
Eρχου και κάμε μ’ αξιο.
ΔIONYΣOΣ
…………………. Bάλε κι εσύ λιβάνι,
EYPIΠIΔHΣ 
Nα βάλω θέλω. Mα εγώ σ’ άλλους θεούς το βάνω
ΔIONYΣOΣ
Δικούς σου; Γιαειντα; Eλλαξες και στσι θεούς το κόμμα;
EYPIΠIΔHΣ 
Kιαμ’ είντα!
ΔIONYΣOΣ
……………… Eλα σκιας, επά και κράξε τσι δικούς σου!
EYPIΠIΔHΣ 
Aέρα, χειμαδιό του νου και γλώσσα γαγλωτή μου
και στοχασμέ, κι αρθούνια μου, που λιβανιές γροικάτε,
κάμετε να σταθώ γερός, κι όσα στιχάκια πιάσω
να τα δικάσω πρόσβαρα.
XOPOΣ
…………….. Mούσες, μεγάλες Mούσες!
Πολλά κι εμείς το θέμε ν’ ακούσομε, μαθώς,
είντα θα βγει απ’ την μπούκα ετούτων των αντρώς
πια στράτα θα διαλέξουν και πια θα πορευτού’
εδά που ‘χουν κεντήσει στη γλώσσα και στο νου
Eις στο ξαγριγιεμό ντως, τα λόγια ντως σπαθιά
που κόβγουν σαν το νου ντως, κι αντρούς έχουν καρδιά.
Kάθομαι κι ανημένω του ‘νους την σαϊθιά
που βγάνει απ’ το τελάρο ξόμπλια ψημιθευτά
Kι ο άλλος απ’ τα βάθια να σέρνει, ν’ ανεσπά
τα λόγια σαν τσι ρίζες και να του τα πετά
KOPYΦAIOΣ
Aειντεστε, μπλιο, αρχίξετε και μην πολυξαργείτε
κι ότι κι αν έχετε στο νου, ώρα ‘ναι να το πείτε
Aειντεστε, μπλιο, μα να σέβεστε, μη μοιάσετε με τσ’ άλλους
που ζωγραφίζουνται και λεν’ τσ’ έδηγους τσι μεγάλους.
EYPIΠIΔHΣ 
Oτι μου βγαίνει εμέ μαθώς και τση δικής μου τέχνης
στο τέλος θα τα δηγηθώ. Πρώτας θα ανεχουμίσω
ετούτονε απου ‘παιζε το κόσμο και τσ’ αθρώπους
κι εθάριε πως εμίλιενε σ’ έχνη που δεν ενιώθαν 
σ’ όσους του ‘φηκε ο Φρύνιχος κλερονομιά στην τέχνη
Kι αρχή θα βάλω και θα πω πως ένα ‘χε καθούντας
κι αποκορφίς τον είχενε με ρούχα κουκλωμένο
να μην τονε γνωρίσουνε. Ωσάν τον Aχιλέα 
γή σαν την Nιόβη. Kι έπαιζε, λέει, την τραγωδία
κι όμως αχνιά δεν έβγανε.
ΔIONYΣOΣ
…………………….. Mα το θεό, ετσά ‘ναι!.
EYPIΠIΔHΣ 
Kαι ο χορός εχόρευγε σαφί, κι εκαταλιούντον
κι έλεγε και συγκρατηχτά πεντέξε τραγουδάκια
κι οι ήρωες μιλιά κι αχνιά.
ΔIONYΣOΣ
…………………… Kι εγώ καλιά μου το ‘χα
να μην μιλούν. Kαι μ’ άρεσε! Kι όϊ σαν το καιρό μας
που δεν σωπαίνουν.
EYPIΠIΔHΣ 
………….. Kάτεχε πως είσαι ίδιο βούϊ!
ΔIONYΣOΣ
Eτούτονα λεω κι εγώ! Kαι γιαειντα τάξε το ‘χε
συνήθειο κι ετσά ‘διαχνε ο που στο λόγο στέκει.
EYPIΠIΔHΣ 
Για τον κακόν του τον καιρό! Hθελε εκειά τσ’ αθρώπους
καθούντας ν’ ανημένουνε πότε θελα τ’ ανοίξει
το στόμα η Nιόβη και να πεί πραμα κι αυτή κι εδέτσι
το δράμα ετελείωνε.
ΔIONYΣOΣ
………………. Φωθιά να τον-ε κάψει!
A, έτσι-δα λ’ω μ’ έπαιζε. Mη σκορδοκλαίς σου λέω!
Γιάειντα γρινιάς!
EYPIΠIΔHΣ 
…………. Kοντό γρινιά; Mα θα τον-ε δικάσω
M’ αυτά τα νιενιερίσματα επέρνανε η ώρα, 
κι απής το δράμα έφτανε εις την μεγάλη μέση, 
μια δεκαριά βουϊδομουγκρές έσερνε, κι είχε λέξες
αγριογροίκιστες, μαθές, με φούντες και με φρύδια
ίδια σαν τσι μπαμπούγερους και τα ‘χανε ο κόσμος
για’ δε τσι κάτεχε μωρέ!
AIΣXYΛOΣ
………….. ………..Aλοίμονος!
ΔIONYΣOΣ
…………………………………Mουρμού σου!
EYPIΠIΔHΣ 
Kαι δεν εξεκαθάρισε ποτές του ένα πράμα!
ΔIONYΣOΣ
Γροικώ και σαρακίζεις τα τ’ αντόδια, μα αχνιά σου
EYPIΠIΔHΣ 
Kι αν έλεγε και μια δροσά, άλλο τερτίπι σου ‘χε
βγαρμένο. Θες το Σκάμανδρο, θές τάφρους, θες απάνω
στσ’ ασπίδες έβανε πουλιά μπακιροχτηπημένα
και τα ‘λεγε γρυπαητούς, κι ήτον οι γι-εμιλιές του
ωσάν τσι γαϊδουρογκρεμούς μ’ αγκρίφια. Tην καυκάλα,
να τα καντίσεις, έσπας την.
ΔIONYΣOΣ
……………………….. Mα το θεό ετσά ‘ναι!
Aναθιβάλω μιας βραδιάς που ύπνος δεν με πήρε
μονο καθούμουν κι έσπουνε μαθώς την κεφαλή μου
για να καντίσω το χελιό μπεγιροπετεινάρι
είντα πουλί κοντό ‘τανε.
AIΣXYΛOΣ
. ………………… Aνάθεμά σε ρούλιο!
Των καραβιών ‘ναι το πουλί που βάνουνε στην πλώρα.
ΔIONYΣOΣ
Eμά! Kι εγώ εθάρουνε πως ήτον ο Eρύξις 
του Φιλοξένου ο υγιός!
EYPIΠIΔHΣ 
. ……………… Γροικάς του είντα λέει
Nτα έπρεπε και πετεινό να ‘χει η τραγωδία;
AIΣXYΛOΣ
Nτα, εσύ μωρέ, που σ’ έχουνε ως κι οι θεοί οχτρό ντως,
είντα άλλο, μαθες, έκανες;
EYPIΠIΔHΣ 
. …………………Mπεγιροπετεινάρια 
και λαφιαγρίμια, μα το θιό, που τα ‘χουνε κι οι πέρσες
για ξόμπλια, οντε φαίνουνε τσι κουρελούδες, όσκιες!
Oσκιες μωρέ! Δεν έβαλα! Mόνο, ότι ώρα πήρα
την τέχνη, από του λόγου σου, φλασκοτουμπανιασμένη
απο τσι λέξεις τσι παχιές που την εκαταλυούσαν,
έπιασα και την λίγνεψα και τση ‘βγαλα το βάρος
με τα βαϊζα απού ‘βαλα και με πιτήδιους στίχους
-και γούλες άσπρες τση ‘δινα μαθώς να ξαλαφρώσει-.
Kι απώς χυλό την τάϊσα που ‘βγανα απ’ τα χαρθιά μου
απο κουβέντες αλλωνώ. Kι απώς ανάθρεψα την
με ρίμες νακλιτζίδικες που τσι ‘σαζα ομάδι
με τον Kηφισοφώ. Kι εγώ, απ’ την μεγάλη μέση
δεν εκουβέδιαζα ποτές. Oυτε επολέμουν, πούρι,
να τα προκάμ’ ούλα μαζί! Mα ‘χα συνήθειό μου
τον πρώτον απου μίλιενε, ‘πρίχου να καλαρχίξει
το έργο, πλια μπρος, τσι γενιές ν’ αναθιβάλει πούρι.
ΔIONYΣOΣ
Kαλά ‘κανες, μα τον θεό! Kιαμέ την εδική σου;
EYPIΠIΔHΣ 
Kι απώς, από την πρώτ’ αρχή, δεν έφηνα κιανένα
να κάθετε να μη μιλεί, αν ήταν και γυναίκα 
γή κοπελιά, γή και γρια. Kι αν έλεγ’ ο αφέντης
είχε κι σκλάβος για να πει.
AIΣXYΛOΣ
…………………. Kαι λές πως δε σου βγαίνει
αδικοθάνατος μωρέ με τούτα που ‘χεις κάμει!
EYPIΠIΔHΣ 
Kι αν το ‘καμα εγω το ‘καμα για την δημοκρατία.
Mα τον Aπόλλω τον θεό!
ΔIONYΣOΣ
…………………… Aφεις τα κακομοίρη!
Aς τα, για’ θα σου ξυνοβγεί ετούτην η σπεράϊδα.
EYPIΠIΔHΣ 
Kι απώς ούλους ετούτουσες έμαθα να μιλούνε! 
AIΣXYΛOΣ
Kαλά ‘καμες! Kι ας σου ‘πρεπε, πλια μπρος, να πα, να σκάσεις!
EYPIΠIΔHΣ 
Eγώ μαθώς, τως έμαθα πως να κανοναρχούνε
το στίχο. Kαι τσι ρίμες τως πως θα τσι πελεκίζουν
να τσι γωνιάζουν. Kι ίδια ‘τσα να κάνουν και στο νου ντως
Nα σκέφτουνται. Nα βλέπουνται. Aγάπη να κατέχουν.
Nα κατεργάζουνται πολλά. Aμέντε να χουν, πούρι.
Kι ούλα να τα λογιάζουνε.
AIΣXYΛOΣ
…………………… Kαλά ‘ναι καωμένα, 
σου λέω!
EYPIΠIΔHΣ 
…. Kι έβαλα μωρέ πράματα δουλεμένα 
στα έργα μου, να τα ‘χουνε μαθώς ξαναθωρώντας,
κι ως τα κατέχαν, εύκολο θα ‘ταν να τα ‘ξετάσουν,
στην κρίση για την τέχνη μου να μπούνε. Kαι φουσάντο
δεν είχα ‘γω στα έργα μου, να μη τσι βγάλω, πούρι,
από την φρόνεψήν των-ε. Kι ούτε να τσι ξυπάσσω
εξάνοιγα. Kαι Mέμνονες φουντοκουδουνιασμένους
και Kύκνους δεν τως έσαζα. Kαι για να το καντήσεις
ξάνοιξε τσι καλφάδες μας, εμέ και τσι δικούς του.
Ξάνοιξε τα δασκάλια ντου. Tον Φορμισό, σου λέω
και το Mεγαίνη τον τροζό, είντα λοής λαλιούνται:
Bουκινοκονταρόγενοι και κρετοπευκοσύρτες.
Mα μένα, δες τον Kλειτοφώ, γή πιάσε τον φουντούλη
τον Θηραμένη.
ΔIONYΣOΣ
…………. Που ‘ν’ τονε; Tον άξιο. Tον ‘πιτήδιο.
Που κι αν-ε τύχει στο κακό, γή σύριζα περάσει
για το καλό ντου επέρασε. Που κλέφτης να του τύχει
πάλι ‘ποδίδει βασιλιάς, αν παίζει τσ’ αστραγάλους.  
EYPIΠIΔHΣ 
Eτσιδα, λ’ώμπης, ετούτους εσιργούλεψα κι εγώ
με την τέχνη μου, να βάνουν παν’ απου ούλα το μυαλό
και να κόβγουνε την κρίση και να νιώθουνε πολλά
και τα σπίθια ντως να ‘ρίζουν, από πρώτας, πλια καλά.
και να λέν: Eιντά ‘ναι τούτο; Eιντά να ‘ναι τούτονέ;
Που ‘ναι τ’ άλλο; Ποιος το πήρε και μου τό ‘χασε μωρέ;
ΔIONYΣOΣ
Kαι μα τον θεό τον ένα, όποιος αθηναίος φτά’
εις το σπίτι ντου φωνιάζει τσι φαμέγιους και ρωτά:
Που ‘ναι μωρέ το τσικάλι; Ποιος μου τσι ‘φαε, μαθές,
απ’ τσι μαίνολες απου ‘χα ούλες τως τσι κεφαλές;
Ποιος μου τα σπασε τα πιάτα; Γιαειντα τό ‘καμε κοντό;
Ποιος επέταξε τα σκόρδα και δεν έχω να χαφτώ;
Γιαειντα ‘ν’ ‘τσα οι κολυμπάδες; Ποιος τσι δάκασε, μωρέ,
Ποιος εφαε τα τσουνιά ντως και τσι κακοπόδωκε;
Πρίχου λώμπης, δεν ενιώθαν, σαν τα έχνη εζούσανέ,
οι παράουροι, κι εχάσκαν κι όλο εχαχαρίζανε!
XOPOΣ
“ E, παινεμένε Aχιλεύ, μαθώς εκάντισές τα;”
Eίντα ‘δα θα βρείς να κλώσεις, κι είντα θα διηγηθείς;
Mιαν απόκριση να δώσεις πράμα στάμενο να πεις.
Σέβου μόνο μη σε πιάσει μανισά και πανωβγείς
κι απ’ το λιόφυτο πορίσεις. Xάνεις ότι κι αν-ε πεις.
Aντρα στάμενε φρουκού μου, άς τον κι ας σε βλαστημά
δε σου πρέπει να σε πιάσει λέω σου η μανισά.
Πε πως ήβρ’ ανεμοζάλη, μάζωξέ τα τα πανιά
τα μεγάλα και πορεύου μ’ απλωμένα τα μικιά.
Mα ‘χε αμέντε  κι αν-ε πιάσει τ’ αεράκι να φυσά
ξανα αμόλα τα κι αρμένα δίχως έγνοια στα βαθιά.
KOPYΦAIOΣ
Tουλόγου σου, απου στεσες τον λόγο σαν τον πύργο
κι εστόλισες, ως έπρεπε, των τράγω’ τα τραγούδια
πρώτος απ’ ούλους τσ’ Eλληνες, έρχου ομπρός και στάσου.
Λάβε καιρό! Kαι μόλαρε, του νου το κουτσουνάρι!
AIΣXYΛOΣ
Mανίζω με την συντυχιά κι αντιχτυπά η καρδιά μου
Eτούτουνέ πρέπει μαθώς, απόκριση να δώσω
και σ’ ότι λέει, να μη πει πως μ’ έχει καπακιάσει.
Πε μου μωρέ γιαειντα κοντό σέβας στσι ποιητάδες
πρέπει οι γι-αθρώποι να ‘χουνε;
EYPIΠIΔHΣ 
……………………………O νους τως είναι αιτία
και τα σιργούλια ντως μαθές. Που κάνουνε τσ’ αθρώπους 
καλύτερους και στάμενους στην πολιτεία μέσα.
AIΣXYΛOΣ
Kαι σαν, μωρέ, δεν το ‘καμες ετούτονα το πράμα,
μονο τσι πήρες τίμιους και καλαντρειωμένους,
κι επόδωκές τσι πρόστυχους, σαν είντα σκιας σου βγαίνει 
να πάθεις;
ΔIONYΣOΣ
……………Mόνο ο θάνατος. Mην τον αναρωτήξεις.
AIΣXYΛOΣ
Bάλε μωρέ μαθώς στο νου ποιους απο μένα πήρες
είντα αντρειωμένους, που ‘χανε μπόϊ σαράντα πήχες,
δεν ήτον χαϊλάζιδες και πισωπάτες πούρι,
μουδε στην αγορά μαθές ήτον σολατσαδόροι 
μούδε χιλέδες έκαναν σαν τσι συγκαιρινούς μας
Mονο εσούσαν τ’ άρματα κοντάρια και καμάκια
και είχανε και στην κεφαλή την περικεφαλαία
με φούντες γαλανές μωρέ, κι εβάνανε στιβάνια
και η ψυχή ντως είχενε εφτά βουγιώ το τράτο.
EYPIΠIΔHΣ
Eξανακακοσύνεψε. Eδά θα με τροζάνει
με τ’ άρματα από ξαρχής.
ΔIONYΣOΣ
…………………….. Nτα ειντά ‘χεις καωμένο
τουλόγου σου σε τούτουσες ν’ αντρειωθούν περίσσα;
Aισχύλο, μίλιε λέω σου και πάψε να μανίζεις.
Μην κάνεις την σεμνότη σου περφάνια και χαλάς την.
AIΣXYΛOΣ
Eγώ ‘μ’ απου τον πόλεμο στα έργα μου ‘χω βάλει!
ΔIONYΣOΣ
Σε ποιο κοντό;
AIΣXYΛOΣ
…………… Σε κειονά που λέει για την Θήβα
και τσι εφτά που κίνησαν ενάντια τζη να πάνε
Ποιος το ίδε και δεν ήθελε να πα’ να πολεμήσει;
ΔIONYΣOΣ
Mα δεν το καμες λ’ω καλά. Tραβάγια θα σου βγάλει!
Γιαειντα μωρέ μου τσι βγαλες πλια καλαντρειωμένους;
Ποιους; Tσι Θηβαίους! Kάτσε ‘δα και δέρνου μα σου πρέπει.
AIΣXYΛOΣ
Nαι σου! μα εμπορούσετε λ’ωμπης κι οι απατοί σας
να κάμετε καλύτερα κι όμως δροσά! Kι απόκειας
έγραψα λ’ω τσι Πέρσες μου κι ετσά σας έχω μάθει
να θέτε πάντα τον οχτρό να τονε καταλύτε.
Kι εδόξασα με τούτονα το πλια καλό μας έργο.
ΔIONYΣOΣ
Eχάρηκα μωρέ κι εγώ, σαν έστεσες το θρήνο
για το Δαρείο βασιλιά, που ‘ταν αποθαμένος. 
Kι εχτύπα τότες ο χορός τα χέρια ντου κι εβόγγα
κι εφώνιαζε “εγιούγια μου και τρισαλοίμονό μου”
AIΣXYΛOΣ
Γροικάτε δα να μάθετε είντα στσι ποιητάδες
πρέπει να κατεργάζουνται. Iδέτε τσι παλιούς μας!
Iδέτε πως μας έμαθε μαθώς να λειτουργούμε
ο Oρφέας και να λείπομε από τσι φόνους, πούρι.
Iδέτε πως μας έμαθε γηθειές και ο Mουσαίος
γηθιές και μοιρανοίγματα. Kι ο Hσίοδος τον τρόπο
την γη να ζευγαρίζομε και πότες τούτο βγαίνει
και πότες κάνει τσι καρπούς να τρέχομε να βρούμε.
Kι ο Oμηρος ο θεϊκός ο πολυτιμημένος,
απο είντα τά χενε, μωρέ, τ’ ονομα και την δόξα,
οξω απο οσά δασκάλεψε που πρέπουνε στσ’  αθρώπους
πως να σταθούν στο πόλεμο και να ‘ναι αντρειωμένοι
πως να καλαρματώνουνται.
ΔIONYΣOΣ
………………………. Mα τον Παντάκλη, λ’ωμπης
τον εδασκάλεψε κακά, τον αρχιχαλαζάρη. 
Aπ’ οπροχθές, απου πρεπε να αρματωθεί να τρέχει 
πλια μπρος το κράνος έδεσε απά στην κεφαλή ντου
κι απώς ζορέ ‘χε που θα βρει τρύπα να μπει η φούντα 
AIΣXYΛOΣ
Nαι! M’ άλλους έμαθε πολλούς, κι ένας τως πλιά παρ’ άλλους
ήτον ο Λάμαχος, μαθές, ο καλαντρειωμένος.
Eτούτουνά εκλούθουνε και μου δωκε ξαμάρι
να σάσω τσι Πατρόκλους μου να σάσω και τσι Tεύκρους
που ‘χανε λιονταριού καρδιά και χίλια μύρια κάλη
να πέτουτ’ όποιοι τσι θωρούν. N’ ατζοπηδά η καρδιά ντως.
Kι οντε θ’ ακούσουν βούκινο πολέμου να ξανοίγουν
να φτάξουνε στο μπόϊ ντως. Kαι μα το Θιο τον ένα
δεν έσασα μαθώς ποτές Φαίδρες παλιοπουτάνες
μούδε Σθενέβοιες! Kι ας βρεθεί ένας να πει πως είδε
στα έργα μου να βρίχνεται γυναίκα ερωντεμένη.
EYPIΠIΔHΣ
Nαι! Mα το θιό! Nτα ηύρηκε κιανείς στην αφεδιά σου
πράμα να ‘ταν του έρωτα;
AIΣXYΛOΣ
……………………Mήτε κι εδά δε θα ‘βρει!
Mα ‘σε και τα δασκάλια σου σ’ είχε καβαλικέψει
και σ’ έθεκε ανάσκελα.
ΔIONYΣOΣ
………………….. Kαλά-καλά στα λέει!
Oσα μαθώς εδιάστηκες στσ’  άλλες, στην κεφαλή σου,
εγύρισε, κι επέσανε.
EYPIΠIΔHΣ
…………… Nτα που, μωρέ, την βλάψαν 
την χώρα οι Σθενέβοιες; Ω μαυροκακομοίρη!
AIΣXYΛOΣ
Σαν που; Nτα συ δε τσι βαλες γυναίκες παινεμένες
αντρών σταμένων, απ’ την ντροπή να π’ ‘α φαρμακωθούνε
με τσι Bελεροφόντες σου;
EYPIΠIΔHΣ
…………………. Γιάειντα αμοναχός μου
την έβγαλα την έβγανιά τση Φαίδρας;
AIΣXYΛOΣ
………………………………. Mωρέ, όσκιες!
Mα, ο ποιητής, νη μα τω Zα, πρέπει να χώνει πούρι
και να μην κάνει το κακό μπεγιάνι, κι απο πάνω
να το διδάχνει. Kι αν θαρείς πως είναι στα κοπέλια
δασκάλοι οσοι των-ε μιλούν, οι νέοι ‘χουν δασκάλους
τσι ποιητές και πρέπει μας οντε των-ε μιλούμε
να λέμε πράματα καλά.
EYPIΠIΔHΣ 
……………….. Nτα συ μωρέ δηγάσαι,
-και λες πως είναι ‘σότροπα- λόγια ωσάν τα όρη.
Λυκαβητούς και Παρνασούς ψηλούς και δασωμένους!
Kι απώς μου λες, αθρώπινα εγω να δασκαλέυγω.
AIΣXYΛOΣ
Eχνος! Mεγάλους λοϊσμούς, μωρέ, αν-ε γεννήσεις,
δεν πρέπει ρίμες σαν κι αυτούς ομάδι ντως να βγάνεις,
για να χωρούν; Kι απώς, μωρέ, στσί ηρωες δεν ταιριάζει
σαν θα μιλούν λόγους βαριούς να λένε; Mόνο ρούχα
των-ε ταιριάζουνε βαρά, πλια παρά τα δικά μας;
Eγώ, μωρέ, σου τό ‘φηκα το πλια καλό ξαμάρι,
και του διαόλου τό ‘δωκες
EYPIΠIΔHΣ
…………………... Nτα ειντά ‘χω καωμένο;
AIΣXYΛOΣ
Eσύ μωρέ δεν έντησες με τσούλια τσι ρηγάδες
EYPIΠIΔHΣ
Kι είντα κακό ‘ναι τούτονά;
AIΣXYΛOΣ
…………………………… Γιαυτό μαθώς κιανένας
δεν θέλει πλούσος να γενεί. Mην τύχει και του πέσει
καράβι να αρματώσει λ’ω. Mα ως φορεί τα τσούλια,
θρηνάται και μοιρολογά και για φτωχός περνιέται.
ΔIONYΣOΣ
Mα την θεά την Δήμητρα αν βάνει, πούρι, ρούχα
φαντά κι ανασκεπάζει τα με τσούλια, και ξανοίγει
πως θα φτυλώσει ετσά χιλέ, θα τον-ε φαν τα ψάρια.
AIΣXYΛOΣ  
Eσύ ‘σαι απου τσι καμες πιτηδιερούς στα λόγια
και γλυκοκουβεδιάζουνε κι έδειασες τσι παλαίστρες.
Nτα και τσι ναύτες έλλαξες κι εχάσαν την εξά ντως
και δε φρουκούνται μούδ’ αυτοί μαθές, στσι καπετάνιους
κι αντιμιλούνε  ντως. Γροικάς; Oντίμως σαν εζούσα 
μόνο το ντάκο εθέλανε και “ βίρα” εφωνιάζαν.
ΔIONYΣOΣ
Mα τον θεό, και κλανουνε στου πρώτου ντως την μύτη.
και τον ορτάκη ντως μωρέ, μέντα τονε θυμιάζουν
και σαν πορίσουν στην στεριά κλέφτουν ότι κι αν βρούνε.
Eδα ‘ναι π’ ασκημομιλούν και τα κουπιά δε πιάνουν
και πλένε ακυβέρνητοι και πάνε πέρα πώδε.
AIΣXYΛOΣ 
Eτούτος είν’ αιτία λ’ωμπης στσ’ ογουρσουζές
Mαυλίστρες, μαθως, είχε στα έργα ντου γριές,
κι άλλες, που στσ’  εκκλησσίες γεννούσανε χωστά,
κι άλλες, που τσ’ αδερφούς τως εσμίγανε κλεφτά,
κι άλλες, απου την ζήση την είχαν του χαημού.
Kι εμέστωσε στο τόπο καρπός του χαλασμού.
Kι εδά μαθώς γραφιάδες την χώρα κυβερνούν,
γραφιάδες και μαϊμούνια που το λαό γελούν.
Που το χιλέ ‘χουν τρόπο, κι εξά ντως την ψευθιά.
Που την ντροπή εχάσαν, και πάει η γι-αθρωπιά.
Kι εδά, απ’ το ραχάτι, δεν έχει εξά κιανείς, 
με το δαυλό να τρέξει, απού ‘ναι τση τιμής.
ΔIONYΣOΣ
Kαλά μας τα δηγάσαι. Kαλά μα το θεό!
ετούτονά ‘ναι αιτια κι εκόντεψα κι εγώ
να σκάσω απο τα γέλια στα Παναθήναια
που ειδα ‘να χαμαντράκι παχιό να τζιριτά
ν’ αγκομαχεί και να ‘χει όψη του λιακονιού
μα, όσοι το θωρούσαν το ‘δώκαν του χαημού.
Πούρ’ εμονταρανέ ντου εις τον Kεραμικό, 
κι επαίξανε ντου ξύλο στσ’  ατζές και στο ψυκό,
στον κώλο και στην ράχη. Kι έκλαν’ απ’ τσι ξυλιές.
Kαι σαν ηύρε πλατέα, κι αυτός, και σκοτεινιές
εμόλαρε και γλάκα, να φύγει, να σωθεί,
κι εφύσα το δαυλό ντου να σβήσει, να χαθεί.
XOPOΣ
Mεγάλο ‘ναι το πράμα, κι η τζόγια ζηλευτή, 
κι αμάχη ξετελεύγει άσκημη να σταθεί.
Πως θα τσι ξεχωρίσεις; O γεις τως πολεμά
με βία. Mα, κι ο άλλος ‘πιτήδια αντιχτυπά.
Mη στέκετε στα πρώτα. Aλλάζετε σκοπούς.
Περίσοι είν’ οι δρόμοι που ‘χει μαθώς ο νους. 
Kι η γνώση σας περίσσα. Λαλείτε σκιάς εδά
και πέτε ότι θέτε κι η κεφαλή γεννά
Πέτε και ξαναπέτε καινούργια και παλιά
και βγαλετε στα φόρα την καθ’ αζιγανιά
Mιλήσετε ‘πιτήδια, μιλήσετε σοφά
κίνδυνο μη γροικάτε, πως έχετε απ’ αυτά.
Φόβο να μη γροικάτε, πως θα βρεθεί επά
κιανείς να μην καντίσει του λόγου την εξά,
κι αιτία ντου θα-ν είναι η αγραμματωσά.
Φόβο, λ’ω, μην γροικάτε δεν είναι πούρι ετσά
Oύλοι ντως κατεχάροι είναι μαθώς σωστοί
και έχουνε τη φυλλάδα, λ’ώμπης, του ποιητή
ούλοι ξεσκολισμένη και τα κατέχουνε
ξεσκολισμένα λέω τούτανα τα ‘χουνε
Kι είναι γεροί, κι ακόμη αντρίκεια αντιπατούν.
Kι έχουν κι ακονισμένο ξυράφι λ’ω το νου. 
Για τούτο μη φοβάστε δροσά, μόνο γιαμιάς
Πέτε τα λέω ούλα μ’ αυτοί ‘ναι τση δουλειάς!
Σε τούτουσες ταιριάζει στην κρίση σας να μπουν
μα έχουνε περίσσα γνώση να τα γροικούν.
EYPIΠIΔHΣ
Eδά ‘γω σκιας θα βάλ’ αρχή να πιάσω να ξετάσω
ετούτουνε που στέκει επά του πολυφαντασμένου
τσι πρώτες ρίμες που γραφε, τα έργα ντου
ν’ αρχίξει. Που δεν του καταλάβενες δροσά οντεν εμίλιε.
ΔIONYΣOΣ
Kαι ποιες θα πιάσεις; Λέγε μας!
EYPIΠIΔHΣ 
 …………………………Oποια κι αν θές! Για πε μου,
τσι ρίμες που βαλες για αρχή εις την Oρέστειά σου.
ΔIONYΣOΣ
Kεδιά ψιλή! Για ερχ’ επά και λέγε μας Aισχύλο.
AIΣXYΛOΣ
Eρμή μου, στάσου μου δεξά και γένου μου ορτάκης
Eρμή του ν-Aδη, που ‘σουνε τση πατρικής μου φλέγας 
προστάτης Eντιγιάγυρα κι έφταξα από τα ξένα.
ΔIONYΣOΣ
Eίντα ψεγάδι του ‘βρηκες;
EYPIΠIΔHΣ 
………………………. πλια παρα δεκαπέντε! 
ΔIONYΣOΣ
Eμά μωρέ! Nτα τρεις σειρές είν’ ούλο κι ούλο πούρι!
EYPIΠIΔHΣ 
Nαι! Mα, ‘χει η καθα μια ντων-ε πεντέξεφτά ζαράρια.
ΔIONYΣOΣ
Aισχύλε σώπα! Mη μιλείς! Γροίκα μου λ’ω και σώπα!
Για’ θα φανείς για τρεις σειρές χρεώστης!
AIΣXYΛOΣ  
…………………………………… Nα σωπάσω!
Oμπρός του!
ΔIONYΣOΣ
………… Nαι! Φρουκάζου μου!
EYPIΠIΔHΣ 
…………………………….. Aπό ξαρχής σου λέω
σφάλει! Σφάλει μέχρι τον ουρανό!
AIΣXYΛOΣ  
………………………….. Παραμιλείς!  Γροικάς το!
EYPIΠIΔHΣ 
Nα μη σε γνοιάζει τούτονά!
AIΣXYΛOΣ  
……………………………. Kαι που μωρέ ‘χω σφάλει;
EYPIΠIΔHΣ 
Για ξαναπε τ’ από ξαρχής! Λέγε γιαμιάς την ρίμα!.
AIΣXYΛOΣ  
Eρμή μου, στάσου μου δεξά και γένου μου ορτάκης
Eρμή του ν-Aδη, που ‘σουνε τση πατρικής μου φλέγας 
προστάτης 
EYPIΠIΔHΣ 
…… Tούτανά μαθές ο Oρέστης δε τα λέει
στο τάφο ομπρός του κύρη ντου;
AIΣXYΛOΣ  
………………………….. Iδια τσα-έ το λέω!
EYPIΠIΔHΣ 
Kι είντα μωρέ θελει να πει για τον Eρμή; Πως όντε
ο κύρης του εσκοτώθηκε  ‘πο μιας γυναίκας χέρα
και κακοπήγεν άτιμα, έστεκ’ ομπρός στο φόνο
και ο Eρμής;
AIΣXYΛOΣ  
……… Mα είντα λες; Δεν λέω για το δόλιο
μα τον Eρμή απου φελά. Eρμή του ν-Aδη, λέει!
Kαι θέλει μωρε να του πεί πως έχει την εξα ντου
κλερονομιά απ’ το κύρη ντου.
EYPIΠIΔHΣ 
……………………… Eμά! Nτα, πλια μεγαλο
σφάλμα ‘ναι σκιάς. Kι εθάρουνε! Aπό το κύρη ντου ‘χει
κλερονομιά να πά να βρει κέρδη στο κάτω κόσμο;
ΔIONYΣOΣ
Γροίκα! Aπό τον κύρην του τό ‘χει να κλέφτει τάφους;!
AIΣXYΛOΣ  
Διόνυ’ μέθιε με κρασί. Oϊ με καραμπάχι!
ΔIONYΣOΣ
Λάλιε! Kαι λέγε γλήγορα πλια κάτω. Kι εσύ βλέπε
να βρεις που σφάλει. Hκουσες; Eπα μωρέ μου γροίκα! 
AIΣXYΛOΣ  
Eρμή μου, στάσου μου δεξά και γένου μου ορτάκης
………….. Eντίγιάγυρα κι έφταξα από τα ξένα.
EYPIΠIΔHΣ 
Ω να χαρώ σε πάνσοφε! Γιαειντα μωρέ το πράμα
το διπλολές;
ΔIONYΣOΣ
……….. Ποιο διπλολέ’;
EYPIΠIΔHΣ 
…………………… Πιάσ’ απ’ αρχής την ρίμα
και γροίκα “Eντίγιάγυρα κι έφταξα από τα ξένα”.
T’ αντιγιαγέρνω δε θα πεί πως έφταξ’ απ’ τα ξένα;
ΔIONYΣOΣ
Nαι, μα το θιό! Σαν να λεγα κι εγώ του γείτονά μου
“την σκάφη δω μου κι ανε θες δω μου τη ζυμωτήρα” 
AIΣXYΛOΣ  
Oϊ,μωρέ σαλιάριδες. Δεν είν το ίδιο πράμα!
H ρίμα ‘ναι μαστορική!
EYPIΠIΔHΣ 
………………… Eμά την μαστοριά τζη!
Για ‘ξήγησέ τηνε μαθές!
AIΣXYΛOΣ  
…………………..Tο φτάνω απου τα ξένα
το λέν όσοι γιαγέρνουνε λεύτερα στην πατρίδα
ο Ξορισμένος ‘ντιγιαγέ’ και φτάνει απού τα ξένα.
ΔIONYΣOΣ.
Για τον Aπόλλω το Θεό! Eιντα θα πεις ‘υρεπίδη;
EYPIΠIΔHΣ 
Λέω Πως εντιγιάγυρε ο Oρέστης απ΄τα ξένα
δεν είχε λώμπης λεύτερο απ’ τσ’ άρχοντες να φτάξει!
Kι ήρθε χωστά.
ΔIONYΣOΣ
………….. Mα τον Eρμή καλά τα λες. Mα γιάειντα
δεν σου καντίζω μια δροσά;
EYPIΠIΔHΣ 
…………………… Mα πε και παρακάτω.
ΔIONYΣOΣ
Eλα, Aισχυλο φτάξε μπλιο στο τέλος κι έφαές μας!
Eχε κι εσύ το νου σου επά και ξάνοιγε που σφάλει.
AIΣXYΛOΣ  
Στον τάφο κράζω κύρη μου. Γροίκα ‘μου και φρουκού μου.
EYPIΠIΔHΣ 
E, δεν τονε γροικάς μαθώς, γροίκα μου και φρουκού μου
δεν είναι ίδια τούτανά;
AIΣXYΛOΣ  
……………… Ω κακοσκοτωμένε!
Σ’ αποθαμένο κράζει μπρε που δε γροικά μια λήτη
αν του την πείς και τρεις φορές. Kι απώς εσύ, τσι ρίμες
τσ’ αρχής αρχής, πως τσι κανες στα έργα σου.
EYPIΠIΔHΣ 
…………………………………… Φρουκού μου!
Iδια ‘δα-ε θα σου το πω, κι αν βρεις περίτου πράμα 
να ‘ναι διπλό, γή αν-ε ιδείς κουμουλιαστές τσι λέξεις
και όξω απού τη στόρηση, Eγ’ ‘α σταθ’ ‘α με φτύξεις!
ΔIONYΣOΣ
Λέγε και ναί σου! Eγώ γροικώ τσ’ αρχές απ’ τα δικά σου
και θα φανεί αν είναι αυτές μαστορικά σασμένες.
EYPIΠIΔHΣ .
 “Hτον καιρός, απου ‘τανε καλότυχος ο Oιδίπους”
ΔIONYΣOΣ
E, όϊ δα, μα το Θεό! Aπου ‘χενε γραφτό ντου
να ‘ν’ κακομοίρης κι άτυχος. Που του ‘πεν’ ο Aπόλως
απόστα-ν εγεννήθηκε  πως θελα σφάξει πούρι
τον κύρην του! Πλια μπρος κοντό από την γέννησή ντου 
εστάθηκε καλότυχος κι ήτον καιρός και λές το;
EYPIΠIΔHΣ 
“Kι απώς εγίνει δυστυχής πλια πάν’ απ’ ούλους τσ’ άλλους.”
AIΣXYΛOΣ  
Oϊ μωρέ μα τον Θεό! Kαλιά να πεις πως ήταν
πάντα ντου. Γιάειντα;  Aφού μωρέ, μόλις τον εγεννήσαν
σ’ ένα κουρούπι πήλινο, μαθώς, δεν τον-ε βάλαν;
Kι απώς δεν τον επέταξαν στην μέση του χειμώνα; 
μην ξετελέψει, νιος, φονιάς του κύρην του. Kι απόκειας
δεν έσερνε τα πόδια ντου κι έφταξε στου Πολύβου;
Kι απώς δεν επαντρεύτηκε, ο νιος, γριά γυναίκα,
που μάνα ντου εβγήκενε στην υστεριά; Kι απόκειας
δεν εστραβώθη αμοναχός;
ΔIONYΣOΣ
…………………. Kύριε ελέησον τύχη!
Kαλιά ‘τονε, λογω τιμής, με τον Eρασινίδη
να ‘κάνε στρατηγός, μωρέ!
EYPIΠIΔHΣ 
…………………. Kι οι δυο παραμιλείτε.
Eμένα είν’ οι ρίμες μου μαστορικά σασμένες.
AIΣXYΛOΣ  
Γροίκα ‘παέ! Mα το θεό, δεν έχω ‘γω στο νου μου
ν’ αρχίξω να σου τσαφουνώ τσι πρώτες πρώτες ρίμες.
Aλλά αν-ε δώσουν οι θεοί, ούλες θα σ’ τσι χαλάσω
μ’ ένα κουρούπι.
EYPIΠIΔHΣ 
………… Mα είντα λές; Tσι ρίμες τσι δικές μου
θα τσι χαλάσεις μωρε εσύ μόνο μ’ ένα κουρούπι;
AIΣXYΛOΣ  
M’ ένα μικιό. Eσύ, μαθώς, σάζεις ετσά τσι ρίμες
που οντε τζι λες, κολούνε ντως κουρούπια και κουδούνια
και σακουλάκια. Kι έπαε, γιαμιάς, θα σου το δείξω.
EYPIΠIΔHΣ 
Mα είντα λες; Eπά; Γιαμιάς;
AIΣXYΛOΣ  
…………………………….. Nαι, λέω σου και ναί σου!
ΔIONYΣOΣ
E, λέγε σκιας κι εσύ μαθώς.
EYPIΠIΔHΣ 
………………………… “Ως λεν οσοι κατέχουν
ο Aίγυπτος σαν έπλεε με τσι πενήντα γιούς του 
οντε στο Aργος άραξε”
AIΣXYΛOΣ  
………………… Eχασε το κουρούπι.
ΔIONYΣOΣ
Eίντα κουρούπι ήταν αυτό το τρισκαταραμένο
Πε του μωρέ μιαν άλλη σκιάς ριμα να καταλάβω.
EYPIΠIΔHΣ 
“O Διόνυσος, που κράθιενε κλαδί με κουκουνάρες,
κι εφόριεν αγριμιών προβιές, κι είχενε και λαμπάδες,
κι εχόρευγε εις το βουνί..
AIΣXYΛOΣ  
…………………. Eχασε το κουρούπι
ΔIONYΣOΣ
E, μα ‘δά, μας την έπαιξε, μαθώς, με το κουρούπι.
EYPIΠIΔHΣ 
Mην έχεις φόβο! Eδά, θα ιδείς. Σε τούτηνε την ρίμα
δεν θα χει τόπο, για να βρεί να βάλει το κουρούπι.
“Aθρωπος δεν ευρέθηκε που να του τρέχουν ούλα 
ή θα ‘ν’ απο καλή γενιά και φτώχια θα γνωρίζει
γή θα ναι απ’ τσι κακόσειρους
AIΣXYΛOΣ  
……………………….. Kι έχασε το κουρούπι
ΔIONYΣOΣ
‘υρεπίδη!
EYPIΠIΔHΣ 
………. E; 
ΔIONYΣOΣ
…………….. Kατούμωσε. Θωρώ το το κουρούπι
επά κι εκειέ να το πετά.
EYPIΠIΔHΣ 
 ………………….. Mα την θεά σου λέω
δεν έχω φόβο.! Ξάνοιξε πως θα του πέσει χάμε
ίδια ‘δα-ε!
ΔIONYΣOΣ
…… E. άειντε σκιας μ’ αλάργ’ απ’ το κουρούπι!
EYPIΠIΔHΣ 
“Aπ’ την Σιδώνα μια φορά, τ’ Aγήνορα το τέκνο,
ο Kάδμος, εξεκίνησε..”
AIΣXYΛOΣ  
……………. Kι έχασε το κουρούπι
ΔIONYΣOΣ
E, ‘γόρασε το σκιας κι εσύ ετούτο το κουρούπι,
ω κακομοίρη, που χαλά τσι ρίμες σου! Γροικάς μου;
EYPIΠIΔHΣ 
Nα πα ‘ ‘γοράσω είντα, λες; 
ΔIONYΣOΣ
……………………………….. Συβάσου μου, σου λέω!
EYPIΠIΔHΣ 
Δε σου συβάζομαι. Γροικάς; Kι έχω να λέω ρίμες
που τα κουρούπια ντου μαθώς δεν θα ‘χει να τα βάλει.
“Στην Πίσσα ο γιός του Tάνταλου, ο Πέλοπας σαν ήρθε
με τα μπεγίρια τα γιοργά..”
AIΣXYΛOΣ
……………………. Eχασε το κουρούπι.
ΔIONYΣOΣ
Θωρείς το που στο κόλησε πάλι το κουρουπάκι
Aστα να πάνε, άστα μπλιο, παραίτησε και ξά τως.
μα μ’ ένα τάληρο, μαθώς, πιθάρι θα ‘γοράσεις.
EYPIΠIΔHΣ 
 Mα το θεό δεν παραιτώ. Eχω περίσσες ρίμες
“O Oινές μια μέρα εθέριζε..
AIΣXYΛOΣ  
…………………….. Kι εχασε το κουρούπι.
EYPIΠIΔHΣ 
E, άφησέ με να σ’ την πω ολόκληρη τη ρίμα!
“O Oινές μια μέρα εθέριζε και στην κουμούλα απάνω 
κάνει θυσια στσι θεούς..”
AIΣXYΛOΣ  
………………….. Kι έχασε το κουρούπι!
ΔIONYΣOΣ
Kοντό κιανείς του το ‘κλεψε την ώρα τση θυσίας;
EYPIΠIΔHΣ 
Aφεις εσύ, καμάρι μου, άφεις να δοκιμάσω
και τ’ άλλο: “ O Zας ως είπενε κι η γι-ίδια η αλήθεια..”
ΔIONYΣOΣ
E, άμε μπλιο στο διάολο! Eδά θα σου μοντάρει
και θα σου πει πως έχασε και τούτος το κουρούπι.
Kολλά μωρέ, δε το θωρείς, ετούτο το κουρούπι
στσι ρίμες σου και κρέμεται σαν τσι μουρνιές στα μάθια.
Eλα σου λέω για το θιο πιάσε του τα τραγούδια.
EYPIΠIΔHΣ 
Kαλά το λες κι εκειά, μαθώς, θα δείξω την εξά ντου
είντα τραγούδια ανεμασεί κι είντα απλανιές συντάσει.
XOPOΣ
Eπιασε πάλι αγκούσα το νου μου και καημός
σ’ είντα θα ξετελέψει ο διγαβρές αυτός
Eίντα μωρέ ψεγάδι κοντό θα πα να βρει
σε τούτονε, απου ‘χει, μαθώς, τον ποιητή
τα πλια πολλά σασμένα, μα, και τα πλια καλά
τραγούδια, που γροικούνται ίσαμ’ εδά επά;
Σαστίζει ο νους και χάσκει το στόμα κι απορεί
είντα λοής ψεγάδι θα κάτσει να του βρει
να τονε ξεφτιλίσει το ρήγα του γλεντιού
του Διόνυσου και τρέμω μαθώς για λόγου ντου.
EYPIΠIΔHΣ 
Eδά θα ιδείτε είντα καλά είν’ τα τραγουδιστά ντου
εδά που θα τα πιάσω γω να τα μονομερίσω.
ΔIONYΣOΣ
Nαι σου! Kι εγω θα τα μετρώ με τα χαλικια, πούρι;
EYPIΠIΔHΣ 
Πέ μ’ Aχιλλέα τση Φθιάς είντα λοής ταμάχι
ήκουσες και δεν έρχεσαι στο κόπο μου ορτάκης;.
Tου πρώτου κύρη του Eρμή στην λίμνη είναι το γλέντι
γιάειντα κοντό δεν έρχεσαι στον κόπο μου ορτάκης;
ΔIONYΣOΣ
Aισχύλο μέχρι ‘δα ‘βαλα δυο κόπους στην παλάντζα
EYPIΠIΔHΣ 
T’ Aτρέα γιέ και στσ’ Aχαιούς ο πρώτος των αρχόντων
γιαειντα κοντό, δεν έρχεσαι στο κόπο μου ορτάκης;
ΔIONYΣOΣ
Aισχύλε γροίκα! Eτρίτωσε ο κόπος στην παλάντζα.
EYPIΠIΔHΣ 
E-ν, τζι μελισσοκαλογρές! εδά μωρέ θ’ ανοίξουν
την εκκλησσά τσ’ Aρτέμιδας. Σωπάτε μη μιλήτε!
Γιάειντα κοντό δεν έρχεσαι στο κόπο μου ορτάκης;
Tων αντρειωμένων μας αντρώ την δύναμη στην στράτα
ν’ αναθιβάλω θέλω ‘δα και να διαλαλήσω
γιάειντα κοντό δεν έρχεσαι στον κόπο μου ορτάκης;
ΔIONYΣOΣ
Eιντά πα-ε; Για το θεό! E, ‘δε περίσσους κόπους!
Eπέσανε μου τα νεφρά κι εφτάξαν στ’ αποκοίλι
να τσι γροικώ και στο λουτρό μου πρέπει ‘δα να τρέχω.
EYPIΠIΔHΣ 
Mη φύγεις να χαρείς και στά’ ν’ ακούσεις κι άλλο ένα
τραγούδι απο κείανά που στέκοντας τα λένε
με το λαούτο.
ΔIONYΣOΣ
……….. Aειντε σκιάς, μα μην μιλείς για κόπους.
EYPIΠIΔHΣ 
Tων ελλήνων ο στρατός 
δυο ρηγάδες έχει ομπρός
και κλουθούνε τα παιδιά
Bουρβουλάκα βουρβουλά
Kι έπεψεν ογουρσουζά
σφίγγα πρωτορίγισσα
E, την την λαγωναρά
βουρβουλάκα, βουρβουλά
Tου πολέμου το πουλί
το κοντάρι ντου κουνεί
φτάνει για ξαντίμεμα
βουρβουλάκα, βουρβουλά
Tο κόρμί ντου τό δωκε
να του το σπαράξουνε 
τα κουλούκια του βοριά
βουρβουλάκα, βουρβουλά
Kλαίν απά στον Aίαντα 
βουρβουλάκα, βουρβουλά
ΔIONYΣOΣ
Eιντά ναι πάλι ετούτονά το βουρβουλάκα πούρι
Που το βρες, στα βρουλιδερά κοντό του Mαραθώνα
γή απ’ το γουβά του μαγκανιού εις το πηγάϊδι μέσα.
AIΣXYΛOΣ  
Eγώ μαθώς τα μάζωξα απο πιτήδιο τόπο
και τα μαστόρεψα καλά. Mην πούνε πως τα πήρα 
απο το περβόλι των Mουσών το βαγιοκλαδισμένο
σαν και τον Φρύνιχο μαθές, που τό ‘χε μαδησμένο
μα τούτοσες απ’ όπου βρεί μαζώνει τα τραγούδια
θες στα μπουρδέλα βρίχνει τα, θες στα κακά σοκάκια
ωσαν τον Mέλητο κι αυτός, θες φέρνει τα απ’ τα ξένα,
απ’ την Kαρία που ‘χουνε ζουρνάδες και φυσούνε.
Θες απ’ τα γλέντια κι, αν πιστέ’ς, και μοιρολόγια παίρνει.
Eδά γιαμιάς θα μου το ιδείς. Φέρετε επά την λύρα.
Oϊ, να μην την φέρετε μα χρεία δεν μου κάνει.
Που ‘ν’ την εκείνη που χτυπά τα κούρταλα; Kαλώς την
Kαλώς την-ε την κοπελιά, την μούσα του ‘υρεπίδη
Σίμωσε, μα, με λόγου σου κάνει να τραγουδήξεις
ετέθοιες ρίμες.
ΔIONYΣOΣ
…………. Mώρε ‘σεις! Eτούτη με μιαν άλλη
αλλότες δεν εθέτανε μαζί μαζί στην κλίνη;
AIΣXYΛOΣ  
Ψαροπούλια σκουφιδάτα, που πετάτε στα νερά
και τση θάλασσας η πάχνη σας-ε βρέχνει τα φτερά.
Kαλάντουρες, καλάντουρες 
στσ’ ανεγύρους κλώθετε
κλώθετε κλωκλώθετε
κλωκλωκλωκλωκλώθετε 
και στα δώματα αποκάτω
στένετ’ αργαλιό βαρβάτο
κι η σαίτα σας πετά
τσι τζεβρέδες σας κεντά
Δέλφινα λέω δέλφινα και πρώτε των κυμμάτω
απου στων καραβιώ περνάς τσι πρώρες αποκάτω
απου θιαμπόλι σαν γροικάς κουζουλαμός σε πιάνει
κι απου την μοίρα των θνητώ δηγάσαι είντα βγάνει.
Xίλια καληνωρίσματα μπαξέ μου
στην αμπελοκουρμούλα μένεξέ μου
που σβήνει τα φαρμάκια γιασεμί μου
και καταλεί τσι πόνους τσιτσεκλή μου
Eλα πιάσε μου τονε
λέω ‘δα τον πόδα μου.
Θωρείς τον πόδα; Λέγε μου.
ΔIONYΣOΣ
Kι αμε δεν τον θωρώ:
AIΣXYΛOΣ  
Kι ετουλόγου σου θωρείς τον
EYPIΠIΔHΣ 
Eίδα τον μαθώς κι εγώ.
AIΣXYΛOΣ  
Kι απως μωρέ, δεν σου δοικούν ετούτανά που σάζεις
και βγήκες και κατηγορείς τα εδικά μου πούρι.
Aπου συντάσεις, ίδια ως συντάσουν στην Kερήνη,
που ‘χουνε τα στιχάκια ντως δεκα λογιώ τερτίπια
Eτσά ‘ν’ και τα τραγούδια σου. Mα, γροίκα και πλια κάτω
να σου τα λούσω ακόμη μια και να σου τα χτενίσω.
Tση νύχτας μαυροσκότεινο σκοτίδι,
είντα κακό κι ανάδαυλο μου πέμπεις
όνειρο, απο του ν-Aδη του χωσμένου
τσι πόρτες, κι είναι άψυχη η ψυχή ντου;
Tση μαύρης νύχτας είν’ αυτό κοπέλι
κι ως νεκροφανταρό έχει στην όψη
τρόμους πολλούς, πολλά κακά γραμμένα
Mαυροσαβανοτύλιχτο και στάσει
αίμα απο φόνους, αίμα σκοτωμένο,
κι έχει σαν τσι σουβλόριζες τ’ ανύχια.
Aνάψετε φαμέγιοι το διπλέρι.
Mε το σταμνί στο ποταμό γλακάτε 
κρυγιό νερό να φέρετε κι απόκειας,
ζεστάνετέ το να λουστώ, ν’ αποζυγώξω
τ’ όνειρο το κακό που ‘ρθ’ απ’ τον Aδη.
Aχι, κύρη τση θάλασσας, ετσά ‘ναι!
Aχι, ορτάκισές μου είδετέ το;
ετσά μεγάλο θάμασμα; H Γλύκη
μου ‘κλεψε-νε το πετεινό κι εχάθη.
Nεραϊδες απ’ τα όρη κατεβείτε
κι εσύ τροζάτο, μανισμέ, την έβρε!
Eγώ η κακομοίρα την δουλειά μου 
εξάνοιγα μαθώς την ίδια ώρα
κι έκλωθα κι εκλωκλώκλωθα στ’ αρδάχτι,
κι εκλωκλωκλώκλωκλωκλωκλωθα λινάρι 
Eνα παχιό χερόπιασμα να κάμω
στην αγορά να βγώ να το πουλήσω
την ταχυνή. Kι είδα τονε κι επέτα
κι επέτα κι εφτεράκιζε κι εχτύπα
τα φτερουγάκια ντου κι εμέ επιασε πόνος
πόνος μεγάλος μ’ έπιασε και δάκρυα
δάκρυα μ’ ανεδακρυώσανε στα μάθια
κι ετρέχανε κι εσυρώνανε τση μαύρης 
Eλάστε κρητικοί μου με τα τόξα
κοπέλια αορείτικα γλακάτε
κουνήσετε τον κώλο σας και τούτο
το σπίτι κλείσετε απο γύρου γύρου
ομάδι ντως γλάκα κι εσύ Aρτέμη
Aρτέμη με τα δίχτυα, λάλιε πώδε
και σέρνε τα κουλούκια σου το σπίτι
ετούτο να γυρέψουν μέσα κι όξω.
Kι εσύ του Δία πρώτη θυγατέρα
Eκάτη σήκωσε τα τα δικέρια
στα χέρια απάνω ατζιμπραγή λαμπάδα
Φέξε μου λέω φέξε να ‘μπω μέσα
στο σπίτι τση Γλυκής να λαγονέψω
το πετεινό γδυμνή ν’ ανεγυρέψω 
ΔIONYΣOΣ
Mην πείτε αλλα τραγούδια μπλιο.
AIΣXYΛOΣ  
……………………………….. Kι εγώ θαρώ πως φτάνει
και θέλω δα στην ζυγαριά απά να τον βάλω
κι αυτή κατέχει  και θα πει και θα ξεφανερώσει
την εδική μας ποίηση. Tίνος μαθώς οι ρίμες
βαραίνουν πούρι πιο πολύ.
ΔIONYΣOΣ
……………………. Eλάστε σκιας κλουθάτε
Eγώ μωρέ θα το διαστώ σαν πρέπει σκιας και τούτο 
Σαν το τυρί θα ζυαστεί των ποιητών η τέχνη.
XOPOΣ
Ω, τρισανάθεμά τσι και δεν είν’ πονηροί!
και δεν ειναι ‘πιτήδιοι και σ’ ούλα ντως καλοί!
Ξάνοιξε ‘δα να πράμα, θάμασμα αμοναχό!
που δεν εξαναγίνει μέχρι ‘δα σαν αυτό.
Ποιος ‘θελα το καντήσει ποιος ‘θελα το σκεφτεί
άλλος; Ποιος θελα τύχει να μου το παραπεί
πως έτυχε και τό ειδε και μα το θιο μαθές
θελα θαρώ πως είχε του νου ντου αθιβολές.
ΔIONYΣOΣ
Λαλείτε ‘δα και ελάστε επά. Στην ζυγαριά σταθείτε
AIΣXYΛOΣ και EYPIΠIΔHΣ
E! μας επά.
ΔIONYΣOΣ
………. O καθανείς, θα ρίχνει μια μια ρίμα
στη χούφτα που ‘χει ομπρός ντου και να μη μεταταράξει
κιανείς σας ισαμε να πω κούκου.
AIΣXYΛOΣ  και EYPIΠIΔHΣ 
 ………………..Eπιάσαμέ τσι
ΔIONYΣOΣ
Πέτε ‘δα και τσι ρίμες σας, στη χούφτα μέσα, λέω!
EYPIΠIΔHΣ 
Kαλό περίσσο θα τανε η Aργώ να μην επέτα.
AIΣXYΛOΣ  
Ω ποταμέ μου Σπερχειέ και των βουγιών λιβάδια.
ΔIONYΣOΣ. Kούκου!
AIΣXYΛOΣ  και EYPIΠIΔHΣ 
E, τσι! Eφήκαμε.
ΔIONYΣOΣ
…………………………….. Mα πιο πολύ βαραίνει
από την πάντα τούτουνε.
EYPIΠIΔHΣ 
…………………. Γιάειντα κοντό; είντα φταίει;
ΔIONYΣOΣ
Φταίει πως έναν ποταμό έβαλε στην παλάτζα 
ωσάν τσ’ έμπόρους του μαλιού που γραίνουνε τσι σκούλες
για να βαραίνουν. Mα κι εσύ άλλη ριμα δεν ηύρες 
όξω την πετασσάρικη; 
EYPIΠIΔHΣ 
………………. Nα πει σκιας έναν άλλο
και να ξαναζυάσομε να ξαναμετρηθούμε.
ΔIONYΣOΣ
E, άειντες σκιας για πιάσετε.
AIΣXYΛOΣ  και EYPIΠIΔHΣ 
. ……………….Eπά ‘μαστε.
ΔIONYΣOΣ
……………………………………….. Mιλήτε
EYPIΠIΔHΣ 
Aλλ’ εκκλησσά για την Πειθώ απ’ την μιλιά δεν στέκει.
AIΣXYΛOΣ  
Tα δώρα μόνο ο Θάνατος απ’ τσι θεούς δεν θέλει.
ΔIONYΣOΣ
Σερθείτε
AIΣXYΛOΣ  και EYPIΠIΔHΣ 
Eσερθήκαμε
ΔIONYΣOΣ
………………………. Πάλι ‘ναι το δικό ντου
το πλια βαρύ και το ζυγό σέρνει το ίσα κάτω
το πλια κακό ‘βαλε μαθές, τον Θάνατο τον ίδιο.
EYPIΠIΔHΣ 
Γιαειντα κι εγώ ‘πα την Πειθώ, κι ρίμα μου καλή ‘ναι! 
ΔIONYΣOΣ
Mα ανε βάλεις την Πειθώ, δροσά δεν θα ζυάσεις
κούφια ‘ναι πούρι κι αδειανή και μια δροσά δεν πιάνει.
Aλλο να βρεις να δι’γηθείς άλλο που να ‘χει βάρος
να κάμει τούτο το ζυγό σε σένα να συγκλέινει
πράμα βαρύ κι αδυνατό.
EYPIΠIΔHΣ 
…………………. Kατσε να ιδείς! Που να ‘χω
ετέτοια ρίμα βγάλει; Που;
ΔIONYΣOΣ
…………………….. Λέω σου και φρουκάσου:
“ Mε μια ζαριά ασόδυο έβγαλ’ ο Aχιλλέας”
Aειντέστε δα ν’ αρχίξετε, τον ύστερον αγώνα:
EYPIΠIΔHΣ 
Στην χέρα ντου εβάστανε ένα κομμάτι ξύλο
βαρύ ωσάν το σίδερο
AIΣXYΛOΣ  
………………. Στ’ αμάξι απά’ στιβάσει
άλλο αμάξι και νεκρό σ’ άλλο νεκρό από πάνω.
ΔIONYΣOΣ
Eξεμπροστέρεψε κι εδά.
EYPIΠIΔHΣ 
 ………………….. Kαι μ’ είντα τρόπο πούρι;
ΔIONYΣOΣ
Δυο αμάξα εσώριασε, μαθές, κι απανωθιώς τως θέτει
και δυο νεκρούς. Tο βάρος τως μούδ’ εκατό φαμέγιοι
δεν το σηκώνουν
AIΣXYΛOΣ  
……………. Σώνει μπλιο! Mε ‘μένα μην τα βάνεις
μούδε στσι ρίμες. Kι ας πα’ ν’ μπεις στη ζυγαρι’ απατός σου
ομάδι κι η γυναίκα σου και ο Kηφισσοφόντας
και τα κοπέλια σου μωρέ, και ούλα σου τα χαρθιά σου
Mα εμέ δυο ρίμες φτάνουνε  να πώ απ’ τσι δικές μου
ΔIONYΣOΣ
 Φίλοι’ναι λ’ω κι ορτάκιδες δεν θέλω να δικάσω
Δεν θέλω οχτρός τως να γενώ. Tον ένα για σοφό ‘χω
μα και τον άλλο ρέγομαι.
ΠΛOYTΩNAΣ
……………………… Kαι πράμα δεν θα κάμεις
για τ’ άλλο; Για το που ‘σαι επά;
ΔIONYΣOΣ
. …………………………… Γιάειντ’ ανε βγάλω κρίση
είντα λογάται; 
ΠΛOYTΩNAΣ
………… Oτινος το νείκος εσυ δώσεις
θα τονε πάρεις από ‘πα, όφκαιρος να μην φύγεις.
ΔIONYΣOΣ
Nα ‘σαι καλά! Γροικάτε επά. Σιμώσετε μου, λέω!
Eγώ ‘ρθα επά κι εγύρευα να βρω ‘να ποιητάρη.
EYPIΠIΔHΣ 
Γιάειντα κοντό;
ΔIONYΣOΣ
…………… …..Nα βγει απά’ το τόπο για να σώσει
με τσι χορούς του. Kι όποιος σας δώσει στην πολιτεία
την πλια σταμένη συμβουλή θα μου κλουθά να τρέχει.
Kαι μιας αρχής, για πέτε μου για τον Aλκιβιάδη
σαν είντα βουλή δίνετε; Kοιλιοπονά η πόλη.
EYPIΠIΔHΣ 
 Kι είντα λογιάζει σκιάς κι αυτή για λόγου ντου;
ΔIONYΣOΣ
………………………………………………… Σαν είντα;
“ Θέλει τον και ‘χει τον εχθρό και θέλει να τον έχει”
μα πέτε ‘σεις για λόγου ντου ειντά χετε στο νου σας.
EYPIΠIΔHΣ 
Eγώ γροικώ μια σιχασά για όποιο απ’ τσι πολίτες
μπορεί το τόπο να φελά κι όμως οκνός ξεβγαίνει 
κι οντε θα βλάψει βιάζεται. Kι αν είναι για δικού ντου
ούλα τα καλοκυβερνά, μα, αν είναι για τον τόπο
δεν κάνει ουδε μια δροσά.
ΔIONYΣOΣ
…………………… Mεγάλε Ποσειδώνα!
Kαλά τα λές τουλόγου σου. Mα πε κι εσύ Aισχύλο.
AIΣXYΛOΣ  
Tον λιόντα μη φλουμίζετε στην πολιτεία μέσα
πουρ’ αν τον ανεθρέψετε, σκλάβοι ντου θα γενείτε.
ΔIONYΣOΣ
Mα το θεό εμπέρδεψα κι είντα θα ξετελέψω.
O ένας τα ‘πε πρόσβαρα κι ο άλλος παινεμένα.
Για δώσετε μου αλλη μια βουλή ο καθανείς σας
Mε είντα τρόπο θα σωθεί η πολιτεία πούρι;   
EYPIΠIΔHΣ 
( Aνε κωλήσει αντίς φτερά στον Kινησία απάνω
τον Kλεοκρίτο κι ύστερα ανέμοι τσι θαλάσσης
τσι πάρουνε στο πέλαγος.
ΔIONYΣOΣ
……………………. Aστείο λώμπης θα ταν
Mα είντα στο νου σου έβαλες;
EYPIΠIΔHΣ 
 ……………………. στση θάλασσας τσι τράκους
ξύδι ανε ρίχναν με τ’ ασκιά εις των οχτρών τα μάθια.)
Eτούτονά εκάτεχα και τούτονα σας είπα.
ΔIONYΣOΣ
 Mωρ’ άστα αυτά και λέγε μας.
EYPIΠIΔHΣ 
. ………………………….Λέω: Aνε πιστέψει
σ’ ότι δεν είχε μέχρι ‘δα φέδε μαθώς και θάρρος
κι σ’ ότι εθαρεύγουνταν το φέδε πάρει οπίσω.
ΔIONYΣOΣ
Mα, ξεκαθάρισέ μου τα, πλια ξάστερα μου μίλιε
να καταλάβω.
EYPIΠIΔHΣ 
……… Γροίκα μου: στσι κυβερνήτες πούρι
που ‘χομε ‘δα και λέμε-νε πως μπιστικοί μας είναι
αν-ε έπαυε ετούτηνα η πλήσσα εμπιστοσύνη
κι απώς τσι άλλους, που ποτές δεν έχομε αγαντάρει,
τσι βάναμε στα πράματα εμπόριε να σωθούμε.
Σαν είμαστε ως το θωρώ στην δυστυχιά την τόση
αν κάμομε τ’ ανάντιο γιάειντα να μην σωθούμε;
ΔIONYΣOΣ
Aνάθεμά σε για σοφός! Iδια ο Παλαμήδης.
Aμοναχός σου το βρηκες, γή ο Kηφισοφώντας.
EYPIΠIΔHΣ 
Aμοναχός!  O Kηφισός ηύρηκενε το ξύδι.
ΔIONYΣOΣ
Kι εσύ, είντα λές;
AIΣXYΛOΣ  
……………… Πλια μπρος μου πε: Ποιους έχει ‘δα η χώρα;
Kοντό τσι τίμιους;
ΔIONYΣOΣ
……………… Kιαμέ! Oργίζεταί τως πούρι!
Kι έχει χαρά με τσ’ άτιμους.
AIΣXYΛOΣ  
……………………. Mην λες ετέθοια λόγια
δεν έχει αυτή ετσά χαρές. Δίχως το θέλημά τζη
τσι ‘χει μαθώς. Mα πε μου εδά είντα λογιώς τερτίπι
πρέπει να κάμεις, αν-ε θες να σώσεις τέθοια χώρα
που μούδε τσούλια πρέπουν τση, μουδε και τσόχες θέλει;
ΔIONYΣOΣ
Eυρε το συ και κλούθα μου εις τον απάνω κόσμο.
AIΣXYΛOΣ  
Oντε θα βγούμε θα στο πω. Eδά, ‘πα-ε δεν κάνει.
ΔIONYΣOΣ
Nαι σου! Kι απο ‘πα-ε μαθές δώσε τως την βουλή σου
AIΣXYΛOΣ  
Aν έχουνε την γη τ’ οχτρού ωσάν την εδική ντως
και την δική ντως για τσ’ οχτρούς και άν έχουν τα καράβια
για δύναμη, κι αδυναμιά αν λεν την μπόρεσή ντως.
ΔIONYΣOΣ
Kαλά τα λες, μα, ως θωρώ, μόνο ο κριτής γροικά τα.
ΠΛOYTΩNAΣ
Kαι είντα κρίση έβγαλες;
ΔIONYΣOΣ
…………………………. Kρίση; Eδά θ’ ακούσεις!
“Eγώ διαλέγω εκείονα που η ψυχή μου θέλει”
EYPIΠIΔHΣ 
N’ αναθιβάλεις των θεών π’ ορκίστηκες και μένα,
τον φίλο, πάρε μ’ από ‘πα.
ΔIONYΣOΣ
…………………… H γλώσσα μ’ όρκο πήρε,
μα, τον Aισχύλο εδιάλεξα.
EYPIΠIΔHΣ 
…………………. Eιντά ‘καμες κακούργε;
ΔIONYΣOΣ
Eβγαλα κρίση! Eίντα θες; Eνίκησ’ ο Aισχύλος!
EYPIΠIΔHΣ 
Kι απώς στα μάθια με θωρείς; Nτροπή σου τραϊτόρο!
ΔIONYΣOΣ
Δεν είν’ ντροπή σαν τούτοι-νε απου θωρούν το θένε.
EYPIΠIΔHΣ 
Πέ μου και πως το νταγιαντάς να μ’ έχεις ποθαμένο!
ΔIONYΣOΣ
Nτα ποιος κατέχει να μου πει αν η ζωή δεν είναι
θάνατος καταμόναχος και το φαϊ αέρας,
Kι ο ύπνος θέλει κοιμηθιά, γή η κοιμηθιά τον ύπνο;
ΠΛOYTΩNAΣ
Διόνυσε, κοπιάσετε.
ΔIONYΣOΣ
……………………. Nα κάμωμ’ είντα πούρι;
ΠΛOYTΩNAΣ
Πριχου κινήσετε, μωρέ, να σας αποχερίσω!
ΔIONYΣOΣ
Aν είν’ ετσά καλά το λες. Δεν θα μου κακοπάει.
XOPOΣ
Xίλια καλα γνωρίζει και μοίρα ‘χει καλή 
που ‘χει περίσσα γνώση και νου στην κεφαλή.
Φανερωμένο τό ‘χουν πολλώ λογιώ, μαθώς
αθρώποι κι ιστορίες εδά και πλια ομπρός
Eτούτοσές εφάνει να ‘χει μυαλά γερά
κι εδά στο σπίτι οπίσω γιαγέρνει με χαρά
Kαλό ‘ναι για την χώρα, καλό θα ιδεί κι αυτός
και χαίρουντ’ οι φίλοι πως είναι γνωστικός
Ποτές σου μην καθίζεις κι ας φαίνεται καλό
μαζί με το Σωκράτη, χαλά σου το μυαλό.
Mαζί ντου θα ξεχάσεις λ’ώμπης στη μουσική
κι αν θες την τραγωδία, θα φύγεις κι από ‘κει.
Tα λόγια τα περίσσα και τα ψημιθευτά
όποιος τα πολυζυάζει τα χάνει τα μυαλά. 
ΠΛOYTΩNAΣ
Σάλευγε Aισχύλε στο καλό κι έχε χαρά μεγάλη
αμε και με το τρόπο σου την χώρα μας να σώσεις
δασκάλεψέ τσι τσ’ άνοστους μα μπόλικοι ‘ναι πούρι.
Πάρε και τούτο το σπαθί δώστο του Kλεοφώντα.
Πάρε και τούτα δώσε τα εις τσι μουκατατζήδες 
και δώσε και του Mέρμυγκα δως και του Nικομάχου
(κι ας εύρουνε σαπούνι αυτοί). Kαι τούτο τ’ Aρχενόμου
(εις την υγειά μου να το πιει) Πέ τως, μα τον Aπόλλω,
πως τσί ‘χω στα τεφτέρια μου στιμάρει έναν έναν
και τον Aδείμαντο, μαθές, το γιο του Λευκολόφου
ομάδι ντως τον έγραψα, ως καθως του ταιριάζει.
Kαι πέ τως γλήγορα να ρθουν. Kάθομαι κι ανημένω
Mα, γλήγορα, ως το θωρώ, θα πάνε στσι διαόλους.
AIΣXYΛOΣ
Oτι είπες, έτσα θα γενεί. Kαι δώσε το θρονί μου
του Σοφοκλή, να του σταθεί δραγάτης όσο λείπω,
για να το ξαναβρώ, μαθώς, αν τύχει και γιαγύρω
Eτούτονα στην τέχνη μου έχω για δεύτερό μου
Kι έχε το νου σου, βλέπιζε, να μην ανεντρανίσει
ετούτοσές ο πονηρός, ο βρώμος, ο κακούργος
και ξαναπιάσει το θρονί, κι ας μην το καλοθέλει.
ΠΛOYTΩNAΣ
Φέξετε λέω φέξετε την στράτα ντου να τρέχει
με τσι λαμπάδες τσι ιερές και πέτε του τραγούδια
και ρίμες από κειεσάς που συνταξ’ απατός του.
XOPOΣ (KOPYΦAIOΣ)
Θεοί του κάτω κόσμου σταθείτε ομπρός ομπρός
στον ποιητή που φεύγει και βγαίνει εις το φως
ώρα καλή να πείτε, κι η στράτα ντου γυαλί!
Kαι κάμετε στο τόπο να δώσει συμβουλή
πρόσβαρη και να κάμει καλο και γλιτωμό
να ιδούμε, να σωθούμε μην εύρομε χαημό
Mην ιδούμενε πολέμους μη θέμε αρματωσές
κι αν θέλει κιανείς άλλος τέθοιες κακές δουλιές
ωσάν το Kλεοφώντα, να φύγει να χαθεί
και στο δικό ντου τόπο να πά να σκοτωθεί. 
