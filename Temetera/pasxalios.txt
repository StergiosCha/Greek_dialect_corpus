ΠΑΣΧΑΛΙΟΣ ΡΑΨΩΔΙΑ
ΕΒΡΑΙΟΙ
M. A. Σφακιανάκης
Hράκλειο Σεπτεμβρης Οκτωβρης 2016 
(Ναός Ιεροσολύμων. Εσωτερική αυλή. Ψηλοί ψυχροί τοίχοι στενά σκοτεινά παράθυρα. Στενή μα ψηλή πόρτα που ανοίγει προς τα έξω της σκηνής με φρουρό ένα οπλισμένο λευίτη)
ΕΜΠΟΡΟΣ 1 (μπαίνει τρέχοντας και παραπατώντας)
Πού ‘ν’ τσ’ εκκλήσσάς οι μπράτιμοι1! Πού ‘ν’ οι γι-αρχόντοι; Πού ‘ναι;
Εφτάξανε τα υστερα του κόσμου2! Κινδυνεύγει 
η πίστη! 
ΛΕΥΙΤΗΣ 
............ Δεν σου το ‘πανε πως δεν φωνιάζουν πώδε!
Σώπαινε!
ΕΜΠΟΡΟΣ 1
........... Πού ‘ν’ οι γι-άρχοντες; Πού ‘ν’ οι πρωτοπαπάδες;
ΛΕΥΙΤΗΣ
Μη κάνεις ταραχή μωρέ! Μέσα ‘ν’ και μελετούνε!
ΕΜΠΟΡΟΣ 1
Χαλά η τάξη τ’ ουρανού και μελετούνε! Πού ‘ν’ τζι;
Φώνιαξε να πορίσουνε! 
ΛΕΥΙΤΗΣ
..................................... Λέω σου μην φωνιάζεις!
Επά ‘ναι τόπος ιερός!
ΕΜΠΟΡΟΣ 2 (μπαίνει κλαίγοντας)
................................ Πάνε τ’ αρνιά μου πάνε!
Εχάθηκα! Πού θα τα βρω! Τα διάπαντα επιάσαν3!
Πού ‘ν’ ο γι-αρχοπρωτόπαπας;
ΛΕΥΙΤΗΣ
................................................. Αλλος κουζουλαμένος4!
Για ειντ’ αρνιά βαταλαλείς5;
ΕΜΠΟΡΟΣ 2
........................................... Εξύλωσε6 τ’ αρνιά μου
κι εφουριαρέψαν7! Εχασα το βιός μου καπετάνιο!
Εχάθηκα! Εχάλασε η τάξη τση θρησκείας!
Πού θα βρεθούν καινούργι’ αρνιά να σφάξομε το Πάσχα;
Κρίμας τσι κόπους. Κρίμας τσι! Κι απανωθιώς για ξάνοι!
Με το σκοινί που ‘βάστανε8, μου ‘παιξε κατακόρφι9!
Εγέμισέ με σαλιβιές10! Κι εκειέ κι εκειέ! Θωρείς τσι;
ΛΕΥΙΤΗΣ
Θωρώ τσι, μα ποιός το ‘καμε;
ΕΜΠΟΡΟΣ 1
............................................ Ο ξεγιβεντισμένος11! 
ΕΜΠΟΡΟΣ 2
Ο αντίθεος
ΕΜΠΟΡΟΣ 1
................ Ο σατανάς! 
ΣΑΡΑΦΗΣ12 (μπαίνει σε κατάσταση υστερίας)
................................... Χρυσά μου κι αργυρά μου!
Λεφτά μου! Πάνε τα λεφτά! Παει το βιός μου, πάει!
Καλιά ‘χα να ‘μουνε νεκρός! Παν’ τ’ άσπρα13 μου! Το βιός μου!
ΛΕΥΙΤΗΣ
Αλλος! Ειντα ‘παθες κι εσύ; Ειντά ‘ν’ η καταδιά14 σου;
ΣΑΡΑΦΗΣ
Θωρείς; Θωρείς πως μ’ έκαμε; Δεν μ’ έφταν’ ο καημός μου,
που ‘χασα τόσανα λεφτά, σαν μου ‘ριξε τον πάγκο,
μα μ’ έδειρε κι απανωθιώς με το σκοινί! Και ξάνοι!
Ξάνοι ‘παέ! Στην κεφαλή. Στα πόδια! Στην κατίνα15!
Εγαύρωσε16 με! Ο θεός να τον-ε κάψει! Αχι! 
ΛΕΥΙΤΗΣ
Μα ποιος μωρέ σας τα ‘καμε!
ΕΜΠΟΡΟΣ 1
................................................ Δεν σού ‘παμε; Ο βρώμος!
ΕΜΠΟΡΟΣ 2
Ο σκύλος! Ο αντίθεος!
ΣΑΡΑΦΗΣ
.................................... Ο τάξε17 μου προφήτης!
ΛΕΥΙΤΗΣ
Ποιός μωρε; Ποιος;
ΕΜΠΟΡΟΣ 2
.............................. Εκειοσάς, που ‘μπε στην πολιτεία
αντίπροχθες, κι ετρέχανε ούλοι ξωπισοθιώς του
και τον εκαληνώριζαν κι εσούσαν του τα βάγια
κι ελέγανέ τον του Δαυίδ υγιό και κλερονόμο!
ΣΑΡΑΦΗΣ
Ειδες εκειά μιαν απλανιά18! Με τούτα και με τ’ άλλα,
έσυρ’ ο νους19 του, κι έπιασε κι ήρθε στην εκκλησία,
κι ως είδε στην ομπρός αυλή τσι πάγκους των εμπόρω’,
σαν να σοκουζουλάθηκε20 κι ένα σκοινί-ν ευρήκε
και μας εμόνταρε21. Γελάς; Θωρείς την καταδιά μας
και μας-ε παίζεις; Το γιαμιάς22 φωνιαξε των παπάδω!
ΛΕΥΙΤΗΣ
Δεν σας-ε παίζω23! Θάμασμα το ‘χω το που δηγάστε!
Ενας να μπει στην εκκλησσά κι απώς ν’ ανωκατίσει24
τόσο λαό σαράφιδες κι εμπόρους. Μέγα θάμα!
Και δεν ευρέθηκε κιανείς να τον αλικοντίσει25;
ΣΑΡΑΦΗΣ
Ποιος τάξε; Ο χοντρός λαός! Αυτός μας έχει-ν άχτι!
ΛΕΥΙΤΗΣ
Ημπας26 βαροζυάζετε;
ΣΑΡΑΦΗΣ
................................. Δεν σου γροικώ! Ειντά ‘πες;
ΛΕΥΙΤΗΣ
Λέω: Γιαειντα να ‘χει ο λαός αμάχη27 των εμπόρω;
ΣΑΡΑΦΗΣ
Δεν σου καντίζω28 είντα λες! Εγώ κατέχω ένα:
Πως είμ’ εκειά απ’ το πρωί, στον πάγκο μ’ αποπίσω
κι αλλάσω τ’ άσπρα, που ‘φερε ο Καίσαρας -τα ξένα!-,
με τα παλιά καλά λεφτά απου ‘χαν οι γι-Οβραίοι.
Ειντα; Δεν το κατέχεις ε; Φώνιαξε των παπάδω!
Δεν θα χαλάσει ενας τροζός29 την τάξη τσ’ εκκλησίας!
ΛΕΥΙΤΗΣ
Σώπαινε και κατέχω σε!
ΕΜΠΟΡΟΣ 1
..................................... Καλά σου λέει! Αειντες!
Φωνιαξε των πάπαδω!
ΛΕΥΙΤΗΣ
..................................... Ναί; Θαρείτε πως θα σκάσουν
για όνομής30 σας;
ΕΜΠΟΡΟΣ 2
...................... Οϊδά! Ντα ποιος μας είχε ‘φήσει
να ‘μαστε στην ομπρός αυλή; Οι γι-άρχοι κι οι παπάδες!
ΕΜΠΟΡΟΣ 1
Δίχως μας δεν εγίνουντον η πίστη να ξετρέξει31!
Μουδ’ ο Θεός θα ‘χε φρασά32, μουδ’ ο λαός ολπίδα!
ΣΑΡΑΦΗΣ
Μουδ’ οι παπάδες διάφορο33, να σώνουν τσι ψυχές μας!
ΕΜΠΟΡΟΣ 2
Δεν είπενε ο Μωυσής, πως μονο διαλέμμενα
αρνιά πρεπίζουν34 του θεού; Ετούτανά επούλουν.
Πού τάξε ‘θελ’ ‘α τα πουλώ; Οξ’ απ’ την εκκλησία;
Κρίμα στσι κόπους! Κρίμα στσι!
ΕΜΠΟΡΟΣ 1
.............................................. Ποιος έχει διαταγμένο,
πως οντεν πάς εις του παπά ευκή να σου διαβάσει,
να γιάνεις απ’ τα πάθη σου, πρέπει δυο περιστέρια
ασπρα, κοκκινομάτικα, να του βαστάς; Ο Νόμος!
Ετούτανά ‘πουλουν κι εγώ! Μα πάνε μπλιο! Πετάξαν!
ΣΑΡΑΦΗΣ
Και μη θαρείς πως είμαστε αμοναχοί-ν οι τρεις μας!
Λαός πολύς σαράφιδες κι εμπόροι ειν’ απ’ όξω
και κλαίνε τα που ‘χάσανε κι απ’ τσι ξυλιές που ‘φάγαν.
Ούλοι ντως δούλοι του θεού και τσ’ εκκλησσάς Γροικάς το;
ΕΜΠΟΡΟΣ 1
Κουμπάρε πάν οι κόποι μας. Φώνιαξε των αρχόντω!
ΛΕΥΙΤΗΣ
Καλά! Σωπάτε! (μπαίνει)
ΕΜΠΟΡΟΣ 2
........................ Νά ‘ρθουνε να ιδούμ’ ειντα θα γένει!
Να μας-ε πούν, οι κόποι μας πως θα ξεπλερωθούνε.
ΣΑΡΑΦΗΣ
Ναι κάθου ‘συ κι ανήμενε35 ξεπλερωμή... Ο βρώμος!
Απής μας ανωκάτισε εχάθηκε!
ΕΜΠΟΡΟΣ 1
............................................... Μα ξάνοι!
Τα περιστέρια μου πετούν! Σμάρι ξετελέμενο!
Αχι και πού θα κάτσουνε και ποιοι θα τα χαφτούνε36!
ΕΜΠΟΡΟΣ 2
Σωπάτε! Κιανείς έρχεται!
(μπαίνουν ένας ιερέας με τον λευίτη)
ΙΕΡΕΑΣ 
....................................... Ειντά ‘ν’ η καταδιά σας;
Γιάειντα ‘ρθετε;
ΣΑΡΑΦΗΣ
........................ Αφέντη μου, πάει το βιός μας πάει!
Εσοξεκουμπιστήκαμε37! 
ΕΜΠΟΡΟΣ 1
................................... Πάνε τα περιστέρια,
που ‘χα φερμένα του θεού!
ΕΜΠΟΡΟΣ 2
.......................................... Πάνε κι εμέ τ’ αρνιά μου!
ΣΑΡΑΦΗΣ 
Κι απανωθιώς μας έδειρε με το σκοινί. Μα ξάνοι’!
ΕΜΠΟΡΟΣ 2
Κι εμένα! Ιδέ!
ΕΜΠΟΡΟΣ 1
....................... Κι άλλους πολλούς!
ΣΑΡΑΦΗΣ
....................................................... Ο ξεγιβεντισμένος!
ΙΕΡΕΑΣ
Ανε μιλείτε ούλοι ετσά, δεν βγάνω κρίση! Λέγε
εσύ, ειντα ‘ν’ το γίνηκε;
EΜΠΟΡΟΣ 1
.................................... Αφέντη και παπά μου
εμείς οι δυο, κι άλλοι πολλοί, ειχαμε καωμένο
κοντράτο38 με την εκκλησσά, για το καλό τση πίστης
να φέρνομ’ άλλος πρόβατα κι άλλος περιστεράκια,
ωσάν κι εμένα, διαλεχτά, κι όποιος ερχούνταν πώδε,
για να προσευχηθεί, να βρει το που διατάσει ο Νόμος,
να κάμει το κουρμπάνι39 του. Κι ετούτος ο σαράφης
και κάμποσοι άλλοι σαν κι αυτόν, είχαν κι αυτοί κοντράτο
να κάθουνται ν’ αλλάσουνε ότι λεφτά κουβάλιε
ο κάθανείς απ’ τσι πιστούς. 
ΣΑΡΑΦΗΣ
..........................................Δεν είναι του θεού μας
πρεπό να παίρνει αλλα λεφτά ν-όξ’ από τα δικά μας. 
Εβραίικα.
ΙΕΡΕΑΣ
.............. Κατέχω το! Λέγε μου ‘συ είντα γίνει;
ΕΜΠΟΡΟΣ 2 
Εγώ θα πω! Σωπάτ’ εσείς! Ειντ’ ‘α σου πω παπά μου; 
Εκειά ν-απού ‘πουλούσαμε, κι εστέκαν οι γι-αθρώποι 
κι επαζαριάζαν όμορφα, ήρθ’ ο δαιμονισμένος..... 
ΙΕΡΕΑΣ
Ποιος;
ΕΜΠΟΡΟΣ 2
..........Ειντα ποιος; Εκείοσάς που ‘μπήκ’ εδά δυο μέρες
στην πολιτεία κι ήτονε στο γάιδαρο καβάλα
και του ‘κλουθούσανε πολλοί, κι εσούσαν του και βάγια
και τον εκαληνώριζαν, πως ήρχουντονε λέει
να βγει στο θρόνο του Δαυιδ, ρηγας και κλερονόμος.
Λέω πως το ‘χετε ‘κουστά.
ΙΕΡΕΑΣ
.......................................’κουστώντας το χω. Λέγε!
ΕΜΠΟΡΟΣ 2
Επέρασ’ ούλη την αυλή αμίλητος κι εβγήκε
στην μέσα σκάλα τσ’ εκκλησσάς! Δεν θα ‘φτανε στην μέση
κι εγύρισε κι εξάνοιγεν οθεν τα μας, οπίσω.
Ητον καμπόσ’ ομάδι ντου, κι εξάνοιγαν κι εκείνοι
αμίλητοι. Εδά εδά, πε’ ν-έχασε το νου ντου,
πε τον εκαβαλίκεψεν ο σατανάς και δίδει
το ίσα κάτω, απάνω μας! Ενα κοντόδεμά40 ‘βρε
στην προσπαθιά41 ντου και γιαμιάς σκύφτει και το μαζώνει
και το διπλώνει κι έρχιξε να δέρνει ομπρός κι οπίσω,
ζερβά δεξά, όπου ‘φτανε! Κι εφώνιαζε περίσσα
«Οξω από ‘πά! Εκαμέτε του κύρη μου το σπίτι
ίδια ν-ωσάν τα μούτρα σας! Δεν είν’ αγιος τόπος,
μονό ‘ν’ παζάρι των ψυχών! Οξω καταραμένοι!»
Κι ελάχτιζε τσι πάγκους μας, κι εσπούσε τα κλουβιά μας,
κι εχάλα όπου ‘χαμε φραχτό! Πάνε τ’ αρνιά μας πάνε!
Πάν τα μουσκάρια! Απ’ το χαημό μαθές ξεσμιλιωθήκαν42
κι επιάσανε τα διάπαντα43!
ΕΜΠΟΡΟΣ 1
....................................... Πάνε τα περιστέρια
επέταξαν κι εσμάριασαν44 και ποιός τα ξαναπιάνει!
ΣΑΡΑΦΗΣ
Κι εμένα πάνε τα λεφτά. Χρυσά αργυρά χαθήκαν!
Εραξεν45 ο χοντρός λαός ως τα ειδε πούρι χάμε
και τα ‘μαζώναν χαχαλιές46! Εχασα λω το βιός μου!
ΙΕΡΕΑΣ
Ειπα σας μην φωνιάζετε! Ενας ένας μιλέιτε!
ΣΑΡΑΦΗΣ
Με το σκοινί μας έδερνε κι όπου ν-ηθελ ‘α δώσει!
Ξάνοιξ’ εκειέ μια καταδιά.
ΙΕΡΕΑΣ
......................................... Θωρώ τηνε! Κι οι γι-άλλοι
όσοι πιστοί ‘σαν στον ναό; Μηδ’ άχνα δεν εβγάλαν;
ΕΜΠΟΡΟΣ 1
Οι πλια πολλοί ν-εσέρθηκαν κι εκάμανέ νΤου τόπο
Κι εστέκαν κι εξανοίγανε Λίγοι δεν επρολάβαν
κι εστόλισέ σου τσι κι αυτούς! Εδιαγούμισέ47 τσι!
ΙΕΡΕΑΣ
Κι γι-άλλοι, οι πολλοί που λες;
ΕΜΠΟΡΟΣ 1 
............................................... Είπα σου τόπο ‘κάμαν
κι εστέκαν κι εξανοίγανε. 
ΕΜΠΟΡΟΣ 2
......................................... Πολλοί ‘γελούσαν κιόλας!
και μας επαίζαν! Κρίμας τως! Εχάλασεν η πίστη!
ΣΑΡΑΦΗΣ
Εμέ μου ‘κλέψαν τα λεφτά! Πάν τα λεφτά μου, πάνε!
ΙΕΡΕΑΣ
Κι ειντα γυρέ’ς εδά και κλαις; Η γι-εκκλησσά χρωστεί σου;
ΣΑΡΑΦΗΣ
Εγώ κατέχω πως ο Θιος ξένα λεφτά δεν θέλει! 
Για κειονά εγόραζα ν-από την εκκλησία 
παλιά λεφτά, οβραίικα, κι ας ήτον μπακιρένια
και τ’ άλλασσα με τα χρυσά και τ’ άσπρα των Ρωμαίω’!
Κι ώς σας τα ‘ξαναφέρνανε, ν-εξαναγόραζά τα
κι εξαναπούλουνα ντως τα! Απ’ τ’ άλισιβερίσι48
ετούτονά εβγάναμε ούλοι το διάφορό μας,
κι απανωθιώς εγίνουντον το ‘διάτασεν ο Νόμος,
κι ήτον και το παγκάρι σας αμόλευτο! Κιαμ’ είντας!
ΕΜΠΟΡΟΣ 1
Ντα ‘γω; Απου δεν έφηκα χωριό και πολιτεία
να μην γυρίσω για να βρω άσπρα περιστεράκια
κοκκινομάτικα. Κιαμέ! Ως όριζεν ο Νόμος
να ‘ν’ τα κανίσκια49 του Θεού! Κρίμας τσι κόπους, κρίμας!
ΕΜΠΟΡΟΣ 2
Ντα ‘γω; Απου ν-εγύριζα όπου ‘χανε μιτάτο,
να πάρω διαλεχτά τ’ αρνιά και κουτρουλα50 μουσκάρια,
νά ‘χουν να σφάζουν οι πιστοί κουρμπάνια του Θεού μας!
Τα ζάλα51 και το λαλητό52 ποιος θα μου τα πλερώσει;
ΙΕΡΕΑΣ
Ημπας γυρέ’ς τα τσ’ εκκλησσάς;
ΕΜΠΟΡΟΣ 2
................................................. Εγώ κατέχω ένα
Πως οντεν ήρθε κι έδερνε, ένας σας δεν εβγήκε
να πει «Ειντα γίνεται μωρέ;» και «Γιάειντα;»
ΣΑΡΑΦΗΣ
................................................................. Μούδε ένας!
ΕΜΠΟΡΟΣ 1
Εμείς κοντράτο ‘κάμαμε, κι ότι ‘χαμε πλερώσει
το θέμ’ οπίσω!
ΙΕΡΕΑΣ
....................... Οϊ-δά!
ΕΜΠΟΡΟΣ 2
................................ Κιαμ’ είντας! Οι Λευίτες
πού ‘σαν; Σηκώνουν κι άρματα! Χασόφτερα γενήκαν53!
ΣΑΡΑΦΗΣ
Δίχως μας πως θα κάμετε την πίστη να ξετρέξει;
Εμείς δουλέ’με του θεού!
ΕΜΠΟΡΟΣ 2
...................................... Πλια παρα τσι Λευίτες!
ΕΜΠΟΡΟΣ 1
Πλια παρ’ αυτούς δεν λες καλιά!
ΙΕΡΕΑΣ
.................................................. Ειντά ‘πες;
ΕΜΠΟΡΟΣ 1
.................................................................. Σαν ειντα ‘πα;
Ωσάν κι εσάς!
ΙΕΡΕΑΣ
...................... Ωσάν κι εμάς; Φτυξε! Μετακουνήσου!
Γροικάς ειντά ‘πα; Βλάστημάς!
ΕΜΠΟΡΟΣ 1
................................................... Εγω κατέχω ένα:
Πως όντεν μας επόδειρε, εγιάγυρ’ απ΄την πόρτα
και λέει του χοντρού λαού: « Την εκκλησσά γκρεμίστε
και σε τρεις μέρες απ’ αρχής και πλια καλή την σάζω54»
Γροικάς πάπά; Τα λόγια ντου σαν είντα συνεικάζουν55;
Το λέει κάνει το ο τροζός κι ο κόσμος το κατέχει!
ΙΕΡΕΑΣ
Ειντα πε:
ΕΜΠΟΡΟΣ 2
............. Ως σου τα ‘πένε! Μονο σε τρεις ημέρες
θα σάσει λέει την εκκλησσά!
ΙΕΡΕΑΣ
............................................ Ντα πλι’ από δέκα χρόνους
την έχτιζεν ο Σολωμός κι αυτός σε τρεις ημέρες;
ΣΑΡΑΦΗΣ
Κρίμας παπά τα γράμματα απου διαβάζεις! Κρίμας!
Τσι πέτρες λέει; Από ξαρχής την πίστη θα στελειώσει!
Παν οι καιροί που ‘κάτεχες!
ΙΕΡΕΑΣ
.......................................... Την γλώσσα σου κατάπιε!
Α, σε τρεις μέρες! Γιά-ε ‘κειε! Ντα56 ποιος θαρεί πως είναι;
ΕΜΠΟΡΟΣ 2
Μα δεν γροικάς; Σαν ημπενε τσ’ άλλες στην πολιτεία
Του ‘κλούθιεν ο χοντρός λαός κι εκαληνώριζέ Τον
κι ελέγανε Τον του Δαυίδ υγιό και κλερονόμο!
Ποιον ανημένομε να ‘ρθει
ΙΕΡΕΑΣ
......................................... Ποιο;
ΕΜΠΟΡΟΣ 1
................................................... Το Μεσία! Οϊ;
Δεν λέμενε πως ο Θεός θα πέψει τον Υγιό νΤου,
να στέσει το βασίλειο απου ‘χαν οι γι-Οβραίοι
από ξαρχής;
ΙΕΡΕΑΣ
.................. Ναι λέμε το!
ΣΑΡΑΦΗΣ
.................................... Ως φαίνετ’ ηρθε!
ΙΕΡΕΑΣ
............................................................... Ηρθε;
ΣΑΡΑΦΗΣ
Ηρθε και του κλουθά λαός! 
ΙΕΡΕΑΣ
.......................................... Δεν θα ‘ρθει ο Μεσίας
ετσά φτωχός και ταπεινός! Αυτός οντε θα-ν έρθει
θα κάμουνε τα σύννεφα σκαλούνια να πατήσει
να κατεβεί κι οπίσω νΤου θα στέκουν οι γι-αγγέλοι
σειρές σειρές.....
ΕΜΠΟΡΟΣ 2
.................... Ασ’ τα παπά! Αυτός θα ‘ναι Μεσίας
για τσι παπάδες! Τούτοσές ειν’ του λαού Μεσίας!
Εχε Του φόβο! Εχε Του!
ΙΕΡΕΑΣ
.................................... Κιανείς να μην κουνήσει.
Να μπω να πω τα μου ‘πετε στσ’ άλλους, να ιδούμεν είντα
θα κάμομε! Να ιδούμενε τα που ‘παν οι προφήτες
κι οι πατριάρχες κι οι σοφοί!
ΣΑΡΑΦΗΣ
............................................. Εμάς ποιος θα πλερώσει;
Εχάσαμε τα έχη57 μας!
ΙΕΡΕΑΣ
............................... Θαρώ πως θέλημά ‘τον
του γι-ίδιου του Θεού. Γιαυτό κάμετε καερέτι58
να μπω να βουλευτούμενε59 ειντα θα ξετελέψει60!
(μπαίνει μέσα κι ο Λευϊτης παίρνει θέση μπρος από την πόρτα) 
ΕΜΠΟΡΟΣ 2
Εχάσαμε τσι κόπους μας!
ΣΑΡΑΦΗΣ
..................................... Παν τα λεφτά μου πάνε!
ΕΜΠΟΡΟΣ 1
Φοβούμαι πως ετσά λογιώς που θα γενεί το Πάσχα,
δίχως κουρμπάνια, ο Θεός θα πιάσει κασαβέτι61
σ’ ούλους κι αλλοίμονός μας το! 
(σκοτάδι)
ΙΝΤΕΡΜΕΝΤΙΟ 1
(σε δευτερο επίπεδο της σκηνής έξω από μισάνοιχτη αυλοπορτα)
ΜΑΡΘΑ																	ΜΑΡΘΑ
Οσκες! Δεν είναι τσ’ αθρωπιάς! Δεν είν’ τσ’ αναθροφή’ μας!
Η κακομοίρα η μάνα μας αν ήζε, ‘θελ’ ‘α πιάσει
μια σκίζα62 και θα-ν έκανε την ράχη τζη χωράφι63!
Κύριε ελέησον απλανιά64! Κύριε ελέησον ρόρε65!
Οντε θα ιδεί ν-άντρα να μπει στο σπίτι μας, την πιάνει
πράμα66 σαν την παράλυση και μια λοξοξανοίγει67,
μια βήχει, μια κορτσαίνεται68 και δεν σαλεύγει ζάλο,
μονο στρογγυλοκάθεται και γλυκοκουβεδιάζει.
Και δεν εγίνει μια φορά, να πεις «ξά τση69!» κι «ας είναι!»,
μονο το κανει τακτικά! Δεν ειν’ καιρός απου ‘ρθε
ο Δάσκαλος στο σπίτι μας, περίτου μουσαφίρης,
κι απ’ του Θεού την ταχυνή70, ήμπα στο πυρομάχι71
να μαγερέψω, κι ύστερα επήγα στο πηγάϊδι
να σύρω δυο σταμνιά νερό, άλλο για να πλυθούνε
κι άλλο να πιούνε, κι ύστερα ένοιξα την κασέλα,
να βγάλ’ από την προίκα μας τα πλια ψημιθευτά72 μας,
να στρώσω ταύλες και θρονιά, να κάτσουνε να φάνε.
Κι αφεις πως επαράσυρα73 σπίθια κι αυλές κι οντάδες!
Ηλεγα πως θελ’ ‘α ντραπεί, να μπει και να μ’ αειδάρει74,
μα ‘κείνη δεν ετάραξε75! Αμοναχή με τσ’ αντρες
εκάθουντον κι εγροίκανε! Κι εγώ ‘θελα ν’ ακούσω
τα που ‘λεγε, μα πού καιρός! Κι ετσά που την εθώρουν
ήλεγα: Ναι κι εδά θα ‘ρθει! Μιάολια ώρα ακόμη 
και θα ντραπεί να κάθεται να βαϊζέρνει76! Κιάμε!
Ατάραχτη, εκάθουντον και δώς του ραβαϊζι77.
Στην υστεριά δεν έντεξα! Πορίζω78 και του λέω:
«Δάσκαλε, αν θέτε μια μπουκιά στο δείπνο να χαφτείτε,
πέψε μου την Μαρία μας μέσα για να μ’ αειδάρει!
Επόφαώθηκα79 μαθές!» «Μάρθα» μου λέει «Μάρθα
Πολλά ‘ν’ τα πολεμάς80. Πολλά! Οι γι-έγνοιες θα σε φάνε!
Ενα ‘χει χρεία ο κάθανείς! Αφησε την Μαρία!»
Εκαμα να Του πω γιαμιάς, πως αν δεν είχα ομπρός μου
βαρμένες81 τόσεσας δουλειές, δροσά82 δε ‘θελ’ ‘α φάνε,
μα ‘γύρισεν ο Λάζαρος κι αγριοξάνοιξέ με
κι ετρύπωξα83! Στην υστεριά84, εντράπηκε κι εκείνη
κι ήρθε κι εποσαστήκαμε85 κι εγίνηκε το δείπνο.
Είπα τση τότεσάς: «Αμπλά86, μην μου το ξανακάμεις
ετούτονά. Δεν είμαστε μαθώς κερά και δούλα!
Οτι ‘χω ‘γω ν-έχεις κι εσύ, κι ότι κι α’ διάχνω87 διάχνε.
Ανε σταθεί88 η μια κερά, να κάθεται με τσ’ άντρες,
κι η γι-άλλη να διαρμιζεται89 και να τσικαλοστένει90
θα βγεί το νάμι91 μας κακό, κι αλοί στο τυχερό μας.
Είπε μου « Μάρθα, ως τα λες είν’ και συχώρεσέ με.
Δεν θα ξαναγενεί ποτές!» είπα «Καλά!» μα κι είντας;
Ξάνοιξε πάλι σήμερο την κακοπόδωσή92 μου!
Χαρά ‘χομε! Χαρά ‘χομε! Ντα λίγο πράμα τό ‘χεις93
να σου ‘ρωστήσει ο αδερφός και να ποθάνει κιόλας,
κι απώς, τριώ μερώ νεκρός, να ξαναζωντανέψει;
Τρεις μέρες τονε κλαίγαμε θαμένο ποθαμένο
κι εδά εδά γροικούμενε τα κούρκουνα94 στην πόρτα!
«Ποιος είναι;» λέμε «Δεν γροικάς τσι θρήνους; Σύρε πώδε!
Δοικά95 και φτάνει ο πόνο’ μας!» Ξαναχτυπά η πόρτα!
Εμάνισα96 κι επόρισα κι ήλεγ’ αλοίμονός του,
απου θα τύχει, μα δικός μα ξένος. Τρίσαλοί ντου!
Ανοίγω κι εβούβάθηκα. Ο Δάσκαλος εχτύπα!
Λέει μου «Μαρθα γιάειντα κλαίς;» Ως το ‘κουσα με πιάνει
σαν το τροζάτο97, κι έσυρα φωνή: «Ο Λάζαρό’ μας
επόθανε!» «Εποθανε; Δεν σ’ το πιστεύγω Μάρθα
αυτός κοιμάται!» «Οϊδα!» γυρίζω και Του λεω 
«Ντα ‘γώ τον εσαβάνωσα νεκρό κι αποθαμένο!
Τον ύπν’ από το θάνατο, θαρείς, δεν ξεχωρίζω;»
Εκεια που τα ‘λεγ’ αυτανά πορίζει κι η γι-αμπλά μου
και λέει Του «Ηρθες Δάσκαλε; Εξάργησες98 περίσσα!
Επόθανεν ο Λάζαρος! Επόθανε κι εθάφτη.
Τόσους σαήδες99 σου ‘χαμε πεμπάτους να κοπιάσεις,
μα ‘συ μας τσι ‘ντιγιάγυρες κι εμήνας100: «Να ‘ρθω θέλει
σαν έρθει η γι-ώρα». Ηρθενε η γι-ώρα κι ήρθες πούρι101
Μα πάει μπλιον ο Λάζαρος! Εξάργησες και γιάειντα;
Αχι και γιάειντα το ‘καμες;» Εκλαιγε και Του μίλιε.
Μα ‘κλαιγε πλια σιργουλευτά102 από την αφεδιά103 μου.
Εγώ εσοξεστέλειωσα104 στην πόρτα από το θρήνο!
Λέει μας τότεσάς «Εγώ, κι αν ήρθα ξαργησμένα,
ήρθα κατα το θέλημα  του Κύρη μου . Μην κλαίτε!
Κλουθάτε μου, να παμενε το Λάζαρο να βρούμε
και να τονε ξυπνήσομε!» Λέει του η Μαρία:
«Δάσκαλε πως θ’ ανοίξομε την άρκλα105; Τρεις ημέρες 
πάνε μπλιο. Δεν είναι πρεπό!» Πρίχου μιλήσει ‘κείνος
πετούμαι106 και Του λέω «Ναί! Εδά θα ‘χει βρωμέσει
Ηπρεπε με την ώρα Σου να ‘ρθεις! Παραίτησέ τον!»
«Μάρθα» μου λέει «στου Θεού ν-αντιπατείς107 την κρίση;
Αειντέστε να μου δείξετε που κείτεται, ειδ’ άλλως
αμοναχός θα τον-ε βρω!» Εκίνησε να φύγει.
Λέει μου η Μαρία μας «Αχι και γιάειντα Μάρθα
Τ’ ασκημομίλησες ετσά;»  Πρίχου να τση μιλήσω
ανεκουκλώθει108 το μποξά109, κι εκλούθα Του Δασκάλου.
Λέω «Μαρία γιάγυρε! Τρεις μέρες δεν πενθούμε
κι εσύ πορίζεις μοναχή;» δεν μου ‘βγαλε μιαν άχνα110,
μονο ‘τρεχε πλια γλήγορα. Ειντα να καμω τότες;
Λέω συντουνούς111μου «Γιάε ‘κειε112!Αγλακιστή κλουθά του
Ποιος θα βρεθεί να την-ε ιδεί να μην την-ε σουρέψει113;»
Σφίγγω114 και προλαβαίνω την. Αχνιά μιλιά115 κιαμιά μας,
ισαμε που προφτάξαμε στο μνήμα του Λαζάρου.
Ο Δάσκαλος είχε κοντά τσι μαθητάδες τσ’ άλλους
και τσι ‘βαλε κι εσήκωσαν την πλάκα του μνημείου.
Τα διάπαντα116 επιάσανε από την βρώμα-ν ούλοι.
Αμοναχός επόμεινε. Εμείς πλια πέρα πέρα
και να μας έσφαζες, σταλιά αίμα δεν θελ’ ‘α τρέξει
από το φόβο που ‘χαμε. Κάνω φωνή να σύρω,
μα μου ‘παιξε μιαν αγκωνιά ως το νιωσ’ η Μαρία
κι είπε μου «Σούς!» Εσφίχτηκα! Εδάκασα τα χείλια
κι ήλεγα «Δω μ’ υπομονή Θέ μου μην συντζιάρω117!»
Εδά εδά θωρούμε Τον και σκύφτει στο μνημείο
Κι ως έσκυψεν, εχάθηκεν αναγυρού η βρώμα
και σαν να ‘κούστη λιβανιά... Μα μούδε λιβανιά ‘τον.
Αλλο πράμα θα ν-ήτονε κι εμόσκεψεν118 ο τόπος.
Λέει του: «Λάζαρε! Γροικάς; Σήκω και πόρισ’ όξω!» 
Δεν το καλόπε και θωρώ δυο χέρια γαβρωμένα119 
κι ολιόμπλαβα κι επιάσανε τσ’ άρκλας τα ματζιπέθια120.
Ενεσηκώθη ο Λάζαρος νεκρός σαβανωμένος
κι ενοίγανε κι εκλειούσανε τα μάθια ντου στον ήλιο.
Σέρνει η Μαρία μας φωνή και δίδει απά στο μνημα
και βγάνει του τα σάβανα και λεί του τα λαζάρια.
Εγώ, εσοξεστέλειωσα! Τα πόδια μου κοπήκαν121.
Μηδε στο κλάημα μ’ έβγανε122 μήδε στο γέλιο. Είντα;
Κοντό εξαναπάντηξα123 νεκρό κι αναστημένο;
Εσίμωσα του σκιας κι εγώ. Ζαλιά ζαλιά124 επήγα!
Α δη125 κι ως είδ’ ο Δασκαλος το φόβο μου, μου κάνει: 
«Μάρθα δεν σ’ το ‘πα πως νεκρός ο Λάζαρος δεν είναι
μονο κοιμάται; Είδες τον; Εξύπνησε κι εσκώθη!
Εκαμα να του πω γιαμιάς: «Μωρ’ άστα αυτά και λέγε
ειντα ‘καμες και στη ζωή τον έφερες οπίσω;»
μα δεν εμπόρουν εμιλιά να βγάλω126. Αχνα127! Ντίπις128!
Στην υστεριά επήρενε το Λάζαρο η Μαρία
χεραγκαλιά129 κι εκλούθουνε κι εγώ ξοπίσωθιως130 τως
κι οπίσωθιώς ο δάσκαλος κι ήρθαμενε στο σπίτι.
Πολυώρα δεν επέρασε κι ήρθαν κι οι μαθητάδες,
τάξε μου πως το ‘μάθανε, κι ήρθαν για συχαρίκια.
Για συχαρίκια; Σαν να πεις δεν είδα ‘γω τ’ αγλάκι131 
που ‘κάμαν οντεν ένοιξαν την πλάκα του μνημείου.
Αντρες! Ετσιλαστήκανε132 μπρός στον αποθαμένο!
Ητον κι η βρώμα θα μου πεις...Να κάτσουνε σαν τσ’ άντρες!
Βρώμα! Ντα τάφο ανοίξανε, μόσκος θελ’ ‘α μυρίσει;
Κι απώς η βρώμα γίνηκεν μόσκος σαν ανεστήθει!
Και ξάνοι ‘δα, εσμίξανε133 και στην αυλή καθούνται,
στην  κρεβατίνα κατωθιώς κι ο Λάζαρος στη μέση.
Χαρώ τονε πως κάθεται! Αητός ξεπετασάρης134!
Σαν ν’ αντιγιάγυρε η ευδιά 135που ‘χενε πριν ποθάνει.
Μα πλια χλωμός. Να τον-ε ιδείς, λες αρρωστάρης είναι.
Ας είναι εδά! Δυο μέρες τρεις κι εγώ θα σ’ τονε σάσω136!
Ορνιθες κλαίτε! Εφταξεν η γι-ώρα σας! Κιαμ’ είντας;
Πού ‘ν’ η Μαρία; Κάθεται αναμεσώς Λαζάρου
και του Δασκάλου ως πάντοτε και τσι περιλαμπάνει137!
Κι εγώ την μια στρωνω θρονιά, την άλλη μαγερεύγω,
την άλλη κουβαλώ νερό! Αχι και γιάειντα θέ μου;
(Ιδιο σκηνικό. Η πόρτα τώρα ανοίγει προς τα μέσα της σκηνής. Διάφορα καθίσματα το ένα πιο ψηλό, τραπέζια μικρά με περγαμηνές. Χώρος μελέτης. Τα παράθυρα φωτίζονται απ’ έξω Δυο συζητούν και άλλοι δυο ακούν. Στο ψηλό κάθισμα κάθεται ο αρχιερέας και μισοκοιμάται)
ΣΑΔΟΥΚΑΙΟΣ 1
....Αγιε αδερφέ! Μα είπα σου! Οντεν ο Μωυσέας
είδε το βάτο στην φωθιά, στο παινεμέν’ αόρι,
φωνη μεγάλ’ εκούστηκε κι είπε του «Ξυπολύσου138!
Ο τόπος είναι του θεού!» κι εσύ μου λες δεν κάνει
να ‘στέκομε ξυπόλυτοι στην εκκλησία;
ΦΑΡΙΣΑΙΟΣ 1
...............................................................Ναίσκες!
επά ‘ν’ οι πέτρες λω κρυγιές!  
ΣΑΔΟΥΚΑΙΟΣ 1
......................................... Ντα δεν ητον στ’ αόρι!
ΦΑΡΙΣΑΙΟΣ 1
Οσκες δεν ήτον, αδελφε. Εκειά τσι ‘καιγ’ ο ήλιος!
Επά σκεπάζει τσ’ ασκιανός να ‘ν’ η στεγή αιτία!
ΣΑΔΟΥΚΑΙΟΣ 1
Ε, να την-ε χαλάσομε!
ΦΑΡΙΣΑΙΟΣ 1
.................................. Κι οντε θα βρέχει είντα;
Θα βρέχουνται και τ’ άγια;
ΣΑΔΟΥΚΑΙΟΣ 1
.......................................... Εγ’ αδερφέ κατέχω....
ΙΕΡΕΑΣ (μπαίνει)
Αρχ’ αδερφοί! 
ΓΡΑΜΜΑΤΕΑΣ 1
...................... Σσς! Σώπαινε! Σώπα μην τσ’ αντικόβγεις139!
Δεν τσι θωρείς πως βρίχνουνται εις του θεού τα χέρια!
ΙΕΡΕΑΣ (σιγά)
Αρχ’ αδερφοί κατέχω το πως μπαίνω σ’ αμαρτία,
μα ‘ν’ το μαντάτο μου βαρύ και πρέπει ν’ αλαφρώσω
ΑΡΧΙΕΡΕΑΣ 
Λέγε. Σαν είντα ν-έτρεξε!
ΙΕΡΕΑΣ
......................................... Αρχο πρωτόπαπά μου,
εδά προλίγου, ήρθενε ο μπας οχτρός140 τση πίστης,
ο μάγος, ο Ναζαρινός, κι ήμπε στην εκκλησία,
-ισαμε την ομπρός αυλή, πλια μέσα δεν εμπήκε-
και σαν να σεληνιάστηκε141, κι ηύρηκε ‘να κριμπάτσι
κι όσους εμπόρους έστεκαν στσ’ αυλές μας κι επουλούσαν,
εβαροκαταχέρισε142, κι εχάλασε τσι πάγκους,
κι έφερε μέγ’ ανελωμή143. Οξω ‘ναι ‘δα και κλαίνε
τα έχη ντως και τσι ξυλιές.
ΓΡΑΜΜΑΤΕΑΣ 1
........................................ Κι είντα κοντό144 γυρεύγουν
ΙΕΡΕΑΣ
Αν εκατάλαβα καλά ξεπλερωμή145 στσι κόπους
που ‘χάσανε.
ΦΑΡΙΣΑΙΟΣ 1
.................... Ξεπλερωμή; Από την εκκλησία; 
Γιαειντα; Ο Θεός των έφταιξε;
ΙΕΡΕΑΣ
.............................................. Οϊ, μα οι λευίτες,
που ‘στέκαν146 ‘κεια, δεν ήμπανε147 να τον αλικοντίσουν.
ΣΑΔΟΥΚΑΙΟΣ 1
Ε, ότι κι αν εγίνηκε, εγίνηκε και πάει.
Βγαρμένα ‘χουν τα διάφορα! Ημπας ποθές148 λαθεύω;
ΓΡΑΜΜΑΤΕΑΣ 1
Οϊ! Δεν λαθεύεις. Ειχαμε κοντράτο καωμένο
να ‘ρχουνται και να κάνουνε στσ’ αυλές μας συναλλήκια149
μ’ αυτοί το πολυκάμανε! Εδά δυο μήνες πίσω,
ένας επούλιε ‘νους αλλού τρία περιστεράκια
που θα ‘ταν εκατό χρωνώ. Πιτσούνια λέει ο Νόμος!
Πιτσούνια πρέπουν του Θεού!
ΙΕΡΕΑΣ
............................................ Ντα τρώγουνται μεγάλα!
ΣΑΔΟΥΚΑΙΟΣ 1
Ντα ‘γω αρχο πρωτόπαπα, δεν είδα μιαν ημέρα
έναν σαράφη κι έδεινε το μπακιρένιο150 ριάλι,
τ’ οβραίικο, για δυο χρυσά του Καίσαρα! Και λέω:
Αυτός δουλεύγει151 του θεού γή του καταραμένου;
ΑΡΧΙΕΡΕΑΣ
Πόσα ‘θελε;
ΣΑΔΟΥΚΑΙΟΣ 1
.................. Ως έκουσες για ένα μπακιρένιο
επήρε δυο χρυσά.
ΑΡΧΙΕΡΕΑΣ 1
.......................... Ε, μά! Και τσ’ εκκλησίας πόσα
εγιάγυρε;
ΓΡΑΜΜΑΤΕΑΣ 1
.............. Ντα εγιάγυρε; Εμείς, λέει το κοντράτο,
πως του ξαναπουλούμενε τα πέντε μπακιρένια
ένα χρυσό.
ΑΡΧΙΕΡΕΑΣ 
............... Αρχ’ αδερφοί σε κίνδυνό ‘ν’ η πίστη!
Κι απανωθιώς γυρεύγουνε και πλερωμή! Για ξάνοι!
ΙΕΡΕΑΣ
Ντα δε μου φέρνουνε κι αρνιά να σφάξω να ‘χουν ξύγκι,
μονο ‘ναι ταξ’ αμάλαγα152, κι είναι σαν τα κατσούλια153!
ΦΑΡΙΣΑΙΟΣ 1
Αρχο Πωτόπαπ’, αδερφοί! Εγώ λέω να πούμε
πως ο θεός το θέλησε κι ανελωμήν εγίνει,
κι έπεψε τον τροζό να ‘ρθει, να κάμ’ ότι ‘χει κάμει!
Εδά καιρό θωρώ κι εγώ και κάνουν οι γι-εμπόροι
ότι μπορούνε πλια πολλά κέρδητα ν’ αποτάξουν,
κι έχω θωρώντας τσι πιστούς περίσσα να γρινιούνε154.
ΙΕΡΕΑΣ
Κι εγώ θωρώ βαρυγκομούν155.
ΦΑΡΙΣΑΙΟΣ 1
........................................... Κι η βαρυγκόμησή ντως
φτάνει στα πόδια του θεού!
ΣΑΔΟΥΚΑΙΟΣ 1
.......................................... Και δεν το θέλει ο Νόμος
καμπόσοι να κερδαίνουνε η πίστη να ‘ν’ αιτία!
Σάοικα156 θέλημα θεού ήτονε τ’ ότι γίνει.
Ο Νόμος μην καταλυθεί. Κι αιτία να ‘ναι τούτο
απο ξαρχής να κάμομε κοντράτα μ’ όνομίς τως!
Να μη σοχάνει157 η γι-εκκλησσά! 
ΑΡΧΙΕΡΕΑΣ
............................................... Αρχ’ αδερφοί γροικώ σας
και λ’ω πως ότι γίνηκε κάνει καλό σκαλούνι
για να πατήσομε! Απ’ την μια ανε φτηνήσουν πούρι
τα τάματα και τα σφαχτά, θα ‘χει ο λαός χαρά ντου,
πως έχει ‘μας γι’αρχόντους του, δασκάλους και παπάδες,
κι από την άλλη, δεν μπορεί στην πλάτη τσ’ εκκλησίας
κιανείς να βγάνει διάφορο πλια πάνω απ’ ότι πρέπει!
Φωνιαξε να ‘ρθουν το γιαμιάς158 δυο τρεις εμπόροι. Αειντες!
ΛΕΥΙΤΗΣ
Απ’ όξω στέκουν άρχοντα .... (ανοίγει) .... Ελάστε μέσα! Ναί σας159!
ΣΑΡΑΦΗΣ (υστερικά)
Αρχοντοι! Αρχο Πρωτόπαπα! Εχάσαμε το βιός μας!
ΕΜΠΟΡΟΣ 1
Κι απανωθιώς μας έδειρε! Μέσα στην εκκλησία!
ΕΜΠΟΡΟΣ 2
Κι άθρωπος δεν ευρέθηκε160 να τον αλικοντίσει!
ΑΡΧΙΕΡΕΑΣ
Τέκνα μου! Τέκνα μου! Σιγά! Πολύ παρακαλώ σας,
συχάσετε! Δεν είν’ πρεπό στο Ιερό απ’ όξω
να γίνετ’ έτσα ταραχή! Στέκει ο Θεός, γροικά σας!
ΣΑΡΑΦΗΣ
Πού στέκει ίδια ο Θεός; Να μπω να προσκυνήσω
και να Του πω τον πόνο μου!
ΑΡΧΙΕΡΕΑΣ
.......................................... Τέκνο μ’ ειντα γυρεύγεις!
Εκειά που στέκει-ν ο Θεός, είν’ τση φωθιάς ο τόπος
και καίει όποιο πάει να μπει! Μον’ ο αρχιερέας
μπαίνει το χρόνο μια φορά, κι αυτός με μέγα τρόμο!
Πέ μας εμάς! Για τούτονά είμαστε πώδε πούρι.
Αντίπητού161 ν-Του! Πέ μας το κι εμείς θα Του το πούμε!
ΣΑΡΑΦΗΣ
Γεροντα εξεκουμπήστηκα! Εχασα λω το βιός μου!
Κι απανωθιώς ξάνοιξ’ επά! Εκατασκότωσέ με!
ΕΜΠΟΡΟΣ 2
Κι εμένα παν τ’ αρνάκια μου!
ΕΜΠΟΡΟΣ 1
.............................................. Κι εμένα τα πουλιά μου!
Και ξάνοιξ’ αγιε γέροντα! Αν μ’ έυριχνε πλια κάτω
θα μ’ είχε σκοτωμένο!
ΕΜΠΟΡΟΣ 2
.................................. Ναι! Κι εμένα.....
ΣΑΡΑΦΗΣ
........................................................ Να πορίσεις
να ιδείς και τσ’ άλλους... Χάνεται η πίστη αρχοντά μου!
Χάνεται! Πού θα βρίχνει εδά τα μπακιρένια ριάλια
ο γείς κι ο γι-άλλος, του Θεού δοσίματα να δείνει!
Ισαμ’ εδά.....
ΕΜΠΟΡΟΣ 1
.................Ντα πού θα βρει δεν λες περιστεράκια
ως θέλει ο Νόμος, του Θεού να φέρνει ο ταξιμάρης;
ΕΜΠΟΡΟΣ 2
Κι αρνιά; Πάσχα ‘χομεν ομπρός, δίχως αρνιά θα πάμε;
Κι ανε το κακοπάρει;
ΑΡΧΙΕΡΕΑΣ
................................... Ποιος;
ΕΜΠΟΡΟΣ 2
............................................. Ο Κύριος τση δόξας!
ΑΡΧΙΕΡΕΑΣ (επιβάλει σιωπή! Μετά από σκέψη)
Τέκνα μου, ο Αρχος τ’ ουρανού και Κύριος τση δόξας,
απ’ το θρονί που κάθεται στα συννεφα από πάνω,
γροικά τα λέμε και θωρεί τα γίνουνται στον κόσμο.
Φύλλο δεν πέφτει απο δεντρί δίχως το θέλημά ν-Του!
Κι είναι Θεός εκδικητής! Δυο τρεις γενιές δεν φτάνουν
να κατουμώσουν162 το θυμό ν-Τ’ αν τύχει και μανίσει!
Κι είμαστ’ αμαρτωλός λαός! Για ‘κεινο κι οι Ρωμαίοι
ήρθαν και μας επάτησαν163. Προσεύχομαι παιδιά μου!
Προσεύχομαι ολημερίς, κι εγώ κι οι γι-άλλοι αρχόντοι,
να μας-ε κάμει έλεος και την παλιά μας δόξα
να ξανακαινουργέψει! Ναί! Σα στου Δαυίδ τα χρόνια!
Μα η δική μου προσευχή φτάνει; Δεν φτάνει, ζάρε164!
ΣΑΡΑΦΗΣ
Αρχο κι εμείς δουλεύγομε για το Θεό!
ΕΜΠΟΡΟΣ 1
......................................................... Κιαμ’ είντας;
ΕΜΠΟΡΟΣ 2
Γίνεται πάσχα ν-άρχο μου δίχως αρνιά;
ΑΡΧΙΕΡΕΑΣ
............................................................. Γροικάτε:
Απ’ τον καιρό του Μωυσή που γίνηκεν ο Νόμος,
κι είπεν ο ίδιος ο Θεός τα πρόσφορα που θέλει,
είπαμ’ οι γι-άρχοι του λαού, να βρίχνουντ’ οι εμπόροι
στην εκκλησσία αναγυρού, να φέρνουν ότι πρέπει
για του θεού το τάξιμο, κι από την πούλησή ντως
να χουν κι αυτοί ‘να διάφορο, να ‘χει κι η εκκλησία,
μ’ απανωθιώς να ‘χει ο λαός στην ώρα ντου το πρέπει.
Εδά, απής ήρθαν έπαε κι εφέραν οι Ρωμαίοι
τα ριάλια ντως τα ξενικά, είπαμε πως ανάγκη
μεγάλη κι οι σαράφιδες τα ριάλια ντως ν’ αλλάζουν
με τα δικά μας τα παλιά. Ο Νόμος διατάσει
πως ξέν’ αμαρτωλά λεφτά δεν παίρνει η εκκλησία
από τσι ταξιμάριδες. Ο Κύριος δεν αφήνει.
Δεν είν’ πως δεν τα θέλομε, γιαυτό τ’ αντιπουλούμε.
ΣΑΡΑΦΗΣ
Γέροντα, τα που μας-ε λές κατέχομε τα ν-ούλοι.
Πέ, να χαρείς, με τσ’ εζημιές που ‘πάθαμε οι μαύροι,
ειντα θ’ απογενεί;
ΕΜΠΟΡΟΣ 1
............................ Κι αυτός που τα ‘χει καωμένα
ειντα λογιώς θα παιδευτεί165;
ΕΜΠΟΡΟΣ 2
........................................ Το Πάσχα πως θα γένει;
ΑΡΧΙΕΡΕΑΣ
Μην έχεις έγνοια! Εχει αρνιά να κάμομε το Πάσχα!
Κι αν εφουριάρεψαν μερ’κά, θα ξανακατεβούνε.
Μα κάτεχε πως τη φωθιά την συντηρά το ξύγκι,
κι έχεις να δώσεις του θεού λόγο για τούτο. Οϊ;
ΕΜΠΟΡΟΣ 2
Εγώ....
ΑΡΧΙΕΡΕΑΣ
...... Κι εσύ κι εγώ κι αυτός! Ούλοι που ‘μαστε πώδε!
Τέκνα μου, αθρώποι-ν είμαστε, κι η αμαρτία στέκει
και περιμένει ολοχρονίς το στραβοπάτημά μας.
Για κειονά κι ο Κύριος παιδεύγει μας και θέλει
στον ίσο δρόμο να ‘μαστε! Ούλα μαθές θωρεί τα!
Είντα θαρείς, δεν θα το ιδεί αν είν’ τα περιστέρια 
γερατζασμένα166. Ο αίτιος θα τ’ ακριβοπλερώσει.
Μέγ’ αμαρτίαν έκαμε! Τον Κύριο θα παίξει167;
ΕΜΠΟΡΟΣ 1
Αγιε Πατέρα...
ΑΡΧΙΕΡΕΑΣ
..................... Σώπαινε! Σαράφη κόπια πώδε.
Εκουσα πως για δυο χρυσά το ένα μπακιρένιο
αλλάσεις τα παλιά λεφτά. Αλήθεια ναι;
ΣΑΡΑΦΗΣ
........................................................... Ποιος τό ‘πε;
ΑΡΧΙΕΡΕΑΣ
Ενας αρχάγγελος! Θαρείς πως δεν ‘θελ’ ‘α το μάθω!
ΣΑΡΑΦΗΣ
Κι αν το ‘καμα, εγώ το ‘καμα για να στελειώσει η πίστη!
Ειπα να ιδώ πόσο πιστός ήτον ο μουστερής168 μου.
Κι ήτον πιστός!
ΑΡΧΙΕΡΕΑΣ
...................... Είδες εδά! Αυτός εσώθει! Ναίσκες!
Μα ‘συ τ’ ακριβοπλέρωσες! Κρίμα ‘καμες υγιέ μου!
Κρίμα μεγάλο. Η εκκλησσά αλλιώς τα ‘χει διατάξει! 
Κι είν’ ο Θεός εκδικητής! 
ΣΑΡΑΦΗΣ
...................................... Πρωτόπαπα μ’ αφέντη
πού θες να φτάξεις! Πέ μας το!
ΑΡΧΙΕΡΕΑΣ
............................................... Με τούτα και με τ’ άλλα
Εβαρυγκόμισ’ ο Λαός! Κι η βαρυγκόμισή του
έφταξε ίδια στου Θεού το θρόνο! Αγροικάτε;
Κι επεψε του Ναζαρινού τον άγγελο τση τρέλας,
κι είδες πως σας επόδωκε! Ως έκουσα, στην μέση
τση σκάλας το ‘παθε. Ο Θεός του ‘πεψε το τροζάτο!
Αμέτ’ εδά, κι αυριο ταχιά να ξαναμαζωχτείτε,
να ‘χουνε οι γραμματικοί από ξαρχής κοντράτα
γραμμένα, να ‘πογράψετε. Κατά το Νόμο μόνο.
Κι απ’ αυριο θα πη’αίνετε να στένεστε στσι δρόμους,
αν θέτε πάγκους να ‘χετε. Κι ότι κι ανε πουλείτε,
θα το πρωτοξανοίγουνε, αν κάνει169, οι λευίτες.
Για τα λεφτά π’ αλλάσουνται θα ιδούμε πώς θα γένει.
ΣΑΡΑΦΗΣ
Αρχο, δεν φτάνει η γι-εζημιά που ‘χομε παθομένη,
μ’ απανωθιώς γυρεύγεις μας να πάθομ’ άλλη τόση;
ΕΜΠΟΡΟΣ 2
Ειντα κατέχει ο κάθανείς γι αρνιά και για μουσκάρια,
ποιο κάνει και ποιο δεν φελά;
ΕΜΠΟΡΟΣ 1
............................................... Γή για τα περιστέρια!
ΑΡΧΙΕΡΕΑΣ
Είπα! Ο Νόμος κι ο Θεός στέκουν ‘ποπανωθιώς μας
και δεν αλλάσει η γνώμη μου.
ΣΑΡΑΦΗΣ
............................................ Με τούτα και με τ’αλλα
καλά ‘πε αυτός την εκκλησσά τ’ αλάϊ170 να χαλάσει
για να την σάσει από ξαρχής και σε τρεις μέρες μόνο.
ΑΡΧΙΕΡΕΑΣ
Ποιος το ‘πε;
ΣΑΡΑΦΗΣ
............................ Ο Ναζαρινός!
ΑΡΧΙΕΡΕΑΣ
................................................ Πότες και τίνος το ‘πε;
ΣΑΡΑΦΗΣ
Απής εγίνει η ανελωμή σ’ όσους πιστούς στεκούνταν!
ΑΡΧΙΕΡΕΑΣ
Οϊδα! Για-ε μάστορα!
ΣΑΡΑΦΗΣ
................................. Δεν το ‘πε για τσι πέτρες!
ΑΡΧΙΕΡΕΑΣ
Καντίζω171 το!
ΣΑΡΑΦΗΣ
................ Είδες εδά, πως έχομ’ εμείς δίκιο!
Εμείς είμαστε οι μπράτιμοι τσ’ εξάς σου και τση πίστης!
ΑΡΧΙΕΡΕΑΣ
Η γνώμη μου δεν άλλαξε! Βαρυγκομά τ’ αλάϊ
να ‘σαστε αιτία! Για εδά ότι ‘χω διατάξει
θα γένει! Αχνα και μιλιά! Ταχιά θα ιδούμε! Αειντες!
(φευγουν)
ΑΡΧΙΕΡΕΑΣ
Ποιος ήτον όξω κι έκουσε αν είπε τέθοιο πράμα;
ΙΕΡΕΑΣ
Ητον πολλοί! Πολύς λαός!
ΑΡΧΙΕΡΕΑΣ
........................................ Και για’ δεν ήρθεν ένας
να μας το πεί;
ΙΕΡΕΑΣ
.................... Ποιος θελ’ ‘α ρθει; 
ΑΡΧΙΕΡΕΑΣ
................................................. Σκιας οι λευίτες! Αχι!
Χάνετ’ η πίστη Χανεται! Και φταίμ’ εμείς! Για γροίκα!
ΣΑΔΟΥΚΑΙΟΣ 1
Αρχο μου, ο Ναζαρινός, εδά δυο τρία χρόνια,
όλο γυρίζει και μιλεί στσ’ αθρώπους για την πίστη!
ΑΡΧΙΕΡΕΑΣ
Κατέχω το!
ΣΑΔΟΥΚΑΙΟΣ 1
.................. Και λέει πολλά! Το νόμο ανωκατίζει!
ΓΡΑΜΜΑΤΕΑΣ 1
Και λέει πως φταίν οι κεφαλές του τόπου κι οι παπάδες
για ότι στραβοπάτημα κάνει τ’ αλάϊ! Ναίσκες!
ΦΑΡΙΣΑΙΟΣ 1
Κι αν πεις πως δεν επήγανε δικοί μας να του κάμουν
ρωτήματα να μην μπορεί αχνιά μιλιά να βγάλει;
Επήγαν και πολλές φορές! Μα ‘χει ο καταραμένος
ωσάν τ’ αχέλι μπόρεση και ξεγλυστρά και φεύγει.
Την μιαν αντιγιαγέρνει τως το ρώτημα. Την άλλη
λέει εδήγους172 κι οπροχθές σε τρεις απ’ τσ’ εδικού’ μας
εμόνταρε και τσι ‘λεγε λιόχεντρες -Ναί!- και τάφους
απόξω μαρμαρόχτιστους και μέσα σαπισμένους!
ΓΡΑΜΜΑΤΕΑΣ 1
Ετούτανά γροικά ο λαός κι εφραίνεται πατέρα!
Κι είναι στην πλάνη και θαρούν πως ο Θεός ο ίδιος
Τον έπεψε!
ΑΡΧΙΕΡΕΑΣ
................. Για τούτονά σάζει σε τρεις ημέρες
την εκκλησσά! Πως τ’ ακλουθά λαός πολύς οπίσω!
ΙΕΡΕΑΣ
Κι απανωθιώς στσι πλάνες του γιατρεύγει και τσ’ αρρώστους.
Στραβούς173, κουτσούς, μεσκίνηδες174. Κι έρχουνται ως θέλει ο νόμος
στην εκκλησσά και φέρνουνε σμάρια175 τα περιστέρια.
ΓΡΑΜΜΑΤΕΑΣ 1
Εκουσα αγιε δέσποτα και μην το κακοπάρεις
πως πριν τρεις μέρες ήτανε στην Βηθανία λέει
κι ανέστησεν ενα νεκρό τριώ μερώ θαμμένο!
ΣΑΔΟΥΚΑΙΟΣ 1
Βρουκού δα ‘συ! Δεν γίνεται!
ΦΑΡΙΣΑΙΟΣ 1
............................................. Γίνεται άρχο μου! Ναίσκες!
Μα το μπορεί μονο ο Θεός!
ΣΑΔΟΥΚΑΙΟΣ 1
.......................................... Δεν γίνεται σου λέω!
ΦΑΡΙΣΑΙΟΣ 1
Γίνεται! Ανεθίβαλε τον Ελισαίο άρχο!
ΑΡΧΙΕΡΕΑΣ
Αρχ’ αδερφοί, δεν είν’ καιρός για να τσακώνομέστα
αν γίνεται ή δεν γίνεται! Κι εγώ ‘κουστώντας το ‘χω
και λ’ω πως αν Του κλούθανε τ’ αλάι σαν εμπήκε
στην πολιτείαν οπροχθές, ετούτονα ’ν’ αιτία!
Θαρεί πως είν’ απ’ το Θεό πεμπάτος σ’ ότι κάνει.
ΣΑΔΟΥΚΑΙΟΣ 1
Πλανάται εύκολα κιανείς!
ΑΡΧΙΕΡΕΑΣ
.......................................... Πλανάται! Κι αν είν’ ένας,
πλάνη ‘ναι! Μα αν είν’ πολλοί, τότες μπερδεύγ’ η πλάνη 
με την αλήθεια! Αειντεστε! Αμέτε να π’ ‘α βρείτε
τσ’ αρχόντους, πέτε σύναξη καλεί ο Αρχιερέας
σήμερο λιοβουτήματα στην εκκλησίαν νά ‘ρθουν!
ΙΝΤΕΡΜΕΔΙΟ 2
(σε δεύτερο επίπεδο, αναστατωμένος χώρος με διαφορα απομεινάρια
επίπλων υφασμάτων οικιακών σκευών.)
ΜΑΡΙΑ ΜΑΓΔΑΛΗΝΗ
Μυρ’ ακριβό στο κρούσταλο γυρεύγω.                    
Μυρ’ ακριβό. Πού ‘ν’ τα παντέρμα χρόνια;             
Πού ‘ναι τα καραβάνια; -Δεν αρνεύγω176,                    
κλαίω κορμί και πόδια σαν τα χιόνια.-                    
Eρχουνταν οι καμήλες και το ‘φέρναν                     
σωρούς σωρούς στα πόδια μου. Βραχιόνια              
αντρίκια ανασφαλάσανε177, κι εσέρναν                         
δαχτύλια δρωτισμένα178 στο κορμί μου                       
και να λουστώ με τούτονά μου γέρναν,                    
ξαντίμεμα179 στην παραπόνεσή μου.                            
Βαριές αποφορές180 αντρών γκρισμένω181                       
το σκέπαζαν. -Αιγούγια μου κι αλοί μου!-                  
Ποτές μου δεν των είπα δεν το παίρνω.                     
Ποτές μου δεν το μύρισα, να φρανει                         
σκιας182 την αναπνοή μου το παντέρμο.                       
Κακή ζωή! Κι ο πόνος μου δεν φτάνει                     
μηδε στην ακρα των χειλιών. Βαθιά ‘ναι!                
Στα τρίσβαθα θρονιάζει και με πιάνει                      
αρρώσθια. Του θανάτου σάοικα ‘ναι!                      
Τα Μάγδαλα! Τα Μάγδαλα μ’ εκάμαν!                   
Τα Μάγδαλα μ’ εχάλασαν! Κι ειντά ‘ναι                 
το χάκι183 μου; Σε είντα μου συντράμαν184;                     
Σ’ είντ’ άλλο πούρι, όξω από το νάμι,                      
που ‘βγαλα το κακό; Εκειά μ’ αειδάραν!                 
Ομορφη τάξε μ’ έλεγαν. Γιορτάμι 185                           
μου κρέμασαν στο μπέτη186 τη ντροπή μου,                 
κι απώς μ’ εποκαμάρωναν187. Χαράμι                         
επήγε, να ‘ναι αιτία, η ζωή μου.                                 
Κι ούλοι, μικιοί μεγάλοι, μου σιμώναν,                       
κι ηθέλαν να φραθούνε το κορμί μου.                      
Νύχτα, χωστά, κι εβγάναν κι επλερώναν,                   
κι απώς εγοργοφεύγαν και μ’ αφήναν                   
και την ντροπή ντως στην ντροπή μου ‘χώναν.        
Βαρβάτοι νοικοκύριδες, μ’ εντύναν.                         
Παπάδες μ’ εστολίζαν με χρυσάφι.                           
Εμπόροι την πραμάθια ντως μ’ απλώναν.                 
Καδήδες δικαστές μου δείναν άφη188.                           
Στραθιώτες στα ιχιάμια 189ντως μ’ εδένα.                     
Και στων χεριών ντως, ουλωνών, την σκάφη            
μαζώνουντον ο ίδρως σαν στη στέρνα.                     
Στην κλίνη μου ποτάμιζαν τα πλούτη,                      
μ’ αδικα των αδίκων μου τα ‘φέρνα.                      
Δεν μ’ έφραιναν. Χαρα δεν ήταν τούτη.                  
Πρικιό ‘χα στόμα. Σφάκα το φιλι μου.                      
Κι αυτοί το νιώθαν. Ερμο μου χουντούτι190,                 
που ‘δειν’ αθέλητά μου τη ζωή μου,                       
εσυ μονο κατέχεις είντα λέγαν                                
οι γι-άντρες πανωθιώς μου. Ανομή μου!                
Oι γι-άντρες! Αντρες τσ’ είπαν, μα σαν φεύγαν,      
στω’ γυναικών εμπαίνα τσι φτερούγες,                    
κι άλλα λεγαν: Ποτές των δεν εφταίγαν!                 
Εγώ μουν η γι-αιτία! Ερμες ρούγες191,                             
πόσ’ αρματα δεν είδετε, γή ράσα                            
και πόσες κελεμπίες192, πόσες τούγες193!                         
Παντά ‘φταιγα! Εκείνοι εσυχναλλάσα’                  
τσι στράτες τως, να ρθούνε να με βρούνε,               
μ’ αυτοί την αθρωπιά ντως δεν την χάσα’.             
Εγω φταιγα! Ειντ’ άλλο ‘θελ’ ‘α πούνε;                 
Ημπας πως εζηλεύγανε, κι εσέρνα’                          
μαχαίρια και σπαθιά να σκοτωθούνε,                      
αν ήργε γεις κι η γι-ώρα δεν επέρνα;                       
Συνάλληλλώς194 τως ζάκα195 ν-εβαστούσαν,                       
μα μένα πλούτη χίλια μύρια φέρνα,                        
η ζάκα να ‘ναι αιτία! Εχαλούσαν                            
φιλιές και σπίθια. Αιτία το φιλί μου!                         
Για λόγου μου ινάτι επατούσαν                               
ο κύρης με το γιο. Για όνομή’ μου                          
εχάναν οι γι-αρχόντοι την εξά196 ντως.                       
Κακοσυνιές197! Εθέλαν τη ψυχή μου,                         
κι επαίζαν στο σκραφνί198 την αθρωπιά ντως.                 
Μα κι οι γυναίκες; Αλλες σου κι εκείνες!                  
Δεν είδαν, δεν έκουσαν με τ’ αυθιά ντως               
δροσά ‘πο τσι μαλιές199, γή ν-απ’ τσι γρίνιες.            
Δροσά ‘π’ τα μαχαιρώματα. Να πιάσουν                 
τσ’ αντρες ν’ ανεμαζώξουν. Ολ’ αρμήνιες.            
Ελέγαν: «Γιάειντα πάνε;» «Είντα διάσουν;»           
«Ειντα ‘χει αυτή κι εμείς δεν έχομέ ν-το;»                
«Στην υστεριά το νου ντως θα σοχάσουν!»            
«Αναθεμά το μπλιο για καλιμέντο200!»                       
Ιδια ομπρός σα να ‘μουνε. -Μανά μου!-                  
Κι οντε ‘θελ’ ‘α γενεί κακό ελέγαν: «Ε’ ‘ν’ το!       
Πομένο πούρι το ΄χαμε!» Χαρά μου                       
το ‘χα να τσι γροικώ. Η πρόστυχή ‘μουν,               
κι εκείνες ταξε201 τίμιες! Στου γάμου                        
τον πάστο202 ‘βλαστημούσαν το κορμί μου                 
αμοναχές και καϊναντισμένες203,                                
κι εγώ τσ’ αντρες χαιρούμουν μοναχή μου!          
Τσι κακομοίρες, παραπαντισμένες204                         
τσι ‘χαν τ’ αρσενικά. Κι οντε τσι σμίγαν,             
αρά και πού τσι τίμιες, τσι παρθένες,                                          
εμέ ν-ανακαλιούντον205, σαν ανοίγαν                            
οι φλέγες του κορμιού ζωή να βγάλουν.               
Στο στρώμα ντως μαθές εμέ ξανοίγαν!                 
Κι επέρνουν οι καιροί, κι αυτές εχάλουν,               
μα ‘μενα, στα ψήμηθια μου χωσμένη,                    
μ’ εθώριες κι ελεγες πού θα την βάλουν                
και δεν θα λάμψει ο τόπος; Γρετζασμένη              
ήμουν κι εγώ, -Παν τα παντέρμα χρόνια!-             
φτιασιδωμένη, γρα και δουλεμένη.                        
Μα τόσα παληκάρια σαν τα χιόνια                         
ανήμεναν την πόρτα μου ν’ ανοίξω                       
κι από ξαρχής ολόδρωτα βραχιόνια                    
απάνω στο κορμί μου να ξανοίξω.                       
κι από ξαρχής καινούργια πλούτη, μύρα,              
ρούχα ακριβά, στολίδια, να κερδίσω                     
Κι ετρέχαν οι καιροί κι η γι-έρμη μοίρα               
μου ξέτρεχε. Τα Μάγδαλα γερνούσαν                   
μα ‘γω εκοπελόδειχνα206! Η χήρα                               
τόσων αντρών, απου καλοπερνούσαν                     
μα γέρασαν, κι εφύγαν απ’ την ζήση,                       
κι εφήκανε μ’ οπίσω ντως πλια πλούσα.                
Κι εξαίφνης ταραχή! Σα να ‘χα σείσει                   
τα Μάγδαλα κι εχάλουν τα πρεπά ντως.                
Η κακωσύνη ν-είχε λουλουδίσει                            
κι αροδαμούς207 επέτα στην καρδιά ντως                   
κι είπανε «Φτάνει μπλιο! Το πηγαινέλα                 
τόσων αντρώ’ -ντροπή στην αντρειά ντως!-           
πρέπει να πάψει.» «Σ’ είντα τάξε ‘φέλα                     
τοσο καιρό;» «Ο σατανάς την είχε                             
στην δούλεψή ντου και σαν την αβδέλα                
ερούφα αίμα των αντρώς!» -Παντέρμε τοίχε            
που θώριες, στόμα νά ‘χες να μιλήσει!-                  
Μικιοί μεγάλοι σκιας –και ποιος δε μ’ είχε;-        
εμαζωχτήκαν κι είχαν το καντήσει                         
πως ήπρεπε να βγω από την μέση.                          
Κι εβγάλαν το ιλάμι208 μ’ απ’ την ζήση                      
να φύγω πρίχ’ ο ήλιος βασιλέψει.                           
Με τσι πετρές εθέλαν να με δώσουν                        
του Χάροντα, κι ήρθ’ ένας να με δέσει,                   
μην κάμ’ ανασφαή209, κι αποκωλώσουν210                       
στην αντρειά, απου ‘χαν ορδινιάσει .                        
Μη λύπηθούν δυο τρεις και με γλιτωσουν              
Μα έφυγα του. Επέσα να με φάσι                           
μικιοί μεγάλοι. Ηρθα στο μειντάνι 211                         
αγλακιστή -τον νου μου είχα χάσει!-                        
κι έλεγα ποιο θα βρω σασμό να κάνει,                     
ήμπας με παραιτήσουν ορνικώς212 μου.                       
Ποιος σ’ έθοια κακωσύνη θα  πει φτάνει;                
Κι έσταζ’ αφέντης ήλιος πανωθιώς μου                  
κι ελιώναν τα ψημήθια213 μου κι εκάναν                    
στα μάγουλα αυλακιές. Χάνω το φως μου             
Κι αυτοί σιμώναν κυκλωθιώς κι επιάναν                
πέτρες αγκριφωτές214 και μου ξαμώναν215                     
Εδά εδά216, μου φάνηκ’ ελιγάναν                       
οι βλαστημιές, κι ας εκοντοσιμώναν217.             
Ξανοίγω και θωρώ ‘να ασπροφόρο               
καθούμενο στσι πέτρες, που πυρώναν           
στον ήλιο, σ΄ενους πηγαϊδιου τον πόρο,         
κι έγραφε με την βέργα ντου στο χώμα.       
Εφάνηκε μ’ από θεού ‘ταν δώρο                   
και σέρνομαι στα πόδια ντου. Το διώμα218...     
Το διώμα ντου σε τρόμασε. Εσκίζαν              
τα μάθια ντου του κάθενους το σώμα,            
κι εθώρουν την ψυχή. Δεν εμανίζαν.             
Μόνο λυπούνταν. -Πλια βαρύ ‘τονα ‘ναι!-    
Ούλ’ οι Μαγδαληνοί τον εγνωρίζαν              
όξ’ από ‘με. Ερώτηξε τσι: «Ειντά ‘ναι;»               
κι είπαν του: «Τούτηνέ ‘ν’ η παινεμένη          
μαγδαληνή πολιτική! Μα πάνε                    
τα κάτεχεν η ξεγιβεντισμένη.                        
Ήρθεν η γι-ώρα τζη! Ηρθε! Να γλιτώσουν      
σκιας τα κοπέλια μας. Περίσσα ταϊσμένη     
ισαμ’ εδά την είχαμε! Να νιώσουν                
ούλοι πως έπαε δεν στέκει μπλι’ αμαρτία!         
Του Χάρο οι πετρές μας θα την δώσουν!»          
«Κι ειντά ‘ν’ η ταραχή σας Ποιά ‘ν’ η βία;»             
«Κακή γυναίκα, λέμε σου, γροικάται!                
Ξεγιβεντίζει219 το χωριο! Δεν είν’ αιτία;»               
«Είναι! Κι εμένα γιάειντα με ρωτάτε;»               
«Δάσκαλος δε λογάσαι220; Αρμήνεψέ μας!»           
Ξανοίγει με! Ξανοίγει τσι! «Βαστάτε                  
πέτρες βαριές;» «Ναι,» λένε «μονο πέ’ μας!»      
«Οποιος σκιας σ’ αμαρτία δεν εμπήκεν              
ποτές, ας τσι πετάξει!» «Δάσκαλέ μας!              
Ειντά ‘ν’ τα λές;» Του λένε. Δεν αφήκε             
άλλο να πουν, μονο ‘σκυψε στο χώμα.                
Βαθιάν αναπνοή τότες εβγήκε                            
απ’ ουλωνω των δρωτισμένο σώμα                   
κι ο κάθανείς εθάριε πως εμπήκε                        
σε κρίση και σε κίνδυνο. Εφύγαν                         
κι επιάσαν τα καντούνια221 κι όπου δώμα.               
Εθώρουν τζι χωστά222 πως εξανοίγαν                       
να ιδούνε σαν είντα ‘θελε ‘κλουθήξει.                     
Εγώ πεσμένη εκλαιγα, «Πού πήγαν;»                   
γροικώ και λέει. Εμένα ‘χε ρωτήξει.                    
«Ποιοι;» λέω του «Οσοι θέλαν την ζωή σου»      
«Εφύγαν!» «Α!» μου λέει «Ελλάξαν κρίση;»       
«Ελλάξανε ως φαίνετ’ αφορμής223 σου!»                 
«Ε, σάλευγε να φύγεις. Αλλη αιτία,                      
-και καίγεται στον ήλιο το κορμί σου-                  
δεν βρίχνω. Σαλευγε! Και σ’ αμαρτία                   
μην ξαναμπείς!» Εσερθηκα να φύγω.                    
Εσκάλιζε στο χώμα δίχως βία.                               
Κι ως έφευγα, γυρίζω και ξανοίγω,                         
κι είχε χαθεί στο φως. Μουδ’ ασκιανός του          
Εγιάγυρα στο σπίτι μου κι ανοίγω,                        
κι είντα να ιδώ;  Οσ’ ώρα ‘μουν ομπρός του       
το διαγουμίσαν224 οι γυναίκες. Κλέφτρες!               
Ερμο χωριό! Εγώ ‘μουν ο γι-οχτρός του!             
Κι εκείνες ταξε μ’ άφταιγες. Οι φταίχτρες!               
Πανε τα πλούτη! Κρίμας τα νυχτέρια!                 
Κάνουν τα δάκρυα στα μάγουλα ‘δα ρέχτρες225,         
κι ας τα σκεπάζω με τα δυο μου χέρια.                 
Είντ’ ‘α γενώ; Δροσά δεν μου ‘χουν φήσει!            
Απ’ το κλουβί ως και τα περιστέρια                     
π’ ανέτασα226 μου πήραν! Ερμη ζήση!                     
Που θα βρω μύρο; Ειχα το καντάρια227!                   
Οσο δεν έκλεψαν το ‘χυσαν, να μυρίσει                 
σκιας η κλεψά ντως! Κρίμας παλικάρια               
τόσους σας κόπους να τσι πιει το χώμα!                
Δεν έχω φως. Επήραν τα φανάρια,                       
που ‘φεγγαν κι αντιφέγγιζε228 το σώμα.               
Μονον ετούτο το λαίνι 229επά μ’ αφήκα!                  
Ψημιθευτό230 κι αυτό καρνάδο231 χρώμα,                   
μα μ’ είντα θα γεμίσει! Δεν μ’ εδοίκα,               
αιτία να ‘ν’ τα τόσα περασμένα,                         
ο κίνδυνος θανάτου απου μπήκα,                        
μα δεν έχω δροσά απ’ τα δουλέμενα                   
να το γεμίσω! -Ε, παντέρμα χρόνια                     
που χύνουντον τα μύρα για τα μένα                    
και το κορμί που ‘λαμπε σαν τα χιόνια!-                
Τρέξετε μάθια δάκρυα! Χυθείτε!                        
Στων χωριανώ μεσα τη καταφρόνια232                   
ήτονε τυχερό σας για να ιδείτε                           
την εδική ντ’ αγάπη! Ε, δε μύρο!                       
Ε, δε κανελομόσκος! Μυριστείτε!                     
Τρεξετε στου προσώπου μου το γύρο.                   
Γέμισε λαϊνάκι απ’ το καημό μου.                      
Απ’ την ζωή την πρωτη θα ξεσύρω. 
Γέμισε μυρ’ από το μετανιωμό μου.
(Ιδιο σκηνικό με την β’ σκηνή. Ο αρχιερέας μόνος του)
ΑΡΧΙΕΡΕΑΣ
Κυριε των δυνάμεων κάμε και δώ μου γνώση!
Κάμε να διάξω το πρεπό! Αρχιερέας είμαι
κι αρχιερέα σόγαμπρος! Πολλοί ‘ν’ που δεν με θένε!
Πολλοί ‘ν’ και δείχνουνέ μου το την κάθα μιαν ημέρα.
Μα, Κύριε, δεν ήθελα πρωτόπαπας να γένω.
Κατέχεις το! Με το στανιό με έκαμ’ ο πεθερός μου. 
Δεν ήθελα. Κακούς καιρούς ζούμε και τσι φοβούμαι.
Ρωμαίοι μας έχουν κατοχή, κι απ’ την παλιά μας δόξα
μονο ο ναός επόμεινε κι αυτός καταλυμένος233.
Γυρίζω, Κύριε, ‘μοναχός στα πόρτεγα234, στσι σκάλες,
κι αποκρεμούμαι235 για να ιδώ σκιας μιαν αποβολή236 Σου,
να πάρω δύναμη να ζω και να πουργεύγω237 πώδε.
Μια φόρα μπαίνω ολοχρονίς στ’ Αγια των Αγίω,
να πω μεσ’ απ’ τ’ αντόδια μου με φόβο και με τρόμο
τση Χάρης Σου το μυστικό ν-ονομα και να φύγω,
να βγω να πω «Ζει ο Θεός και στέκει ‘πανωθιώς μας».
μα ‘ν’ αδειανό το ιερό. Δεν είσαι Κύριε μέσα
και χάνω και τα ζάλα238 μου ίσαμε να πορίσω
Γιαειντα δεν ανεφαίνεσαι σαν τα παλιά τα χρόνια,
να ιδούμε σκιάς στην έρημο να λάμπει ο ασκιανός Σου!
ΛΕΥΙΤΗΣ
Αρχοντα και πατέρα μας, ήρθαν οι γι-άλλοι αρχόντοι!
ΑΡΧΙΕΡΕΑΣ
Γιαμιάς να μπούνε!
(μπαίνουν και χαιρετούνε ένας ένας)
............................ Ηρθετε; Κατσετε όπου βρείτε
Η κάλεσή ‘ταν βιαστική  μα βιάζει κι η γι-αιτία!
Πάσχά ‘ρχεται κι ειν’ ο λαός σ’ ανελωμή περίσσα
ως κάθε χρόνο. Βράζουνε239 πούρι ν’ αναθιβάλουν240 
του Μωυσή την δύναμη, τα δοξασμένα χρόνια
απου κατέβηκ’ ο Θεός κι εξελευτέρωσέ μας.
ΣΑΔΟΥΚΑΙΟΣ 2
Ντα κάθε χρόνο τούτονά δεν κάνουν άρχοντά μου;
ΑΡΧΙΕΡΕΑΣ
Κάνουν το, κι ως μαθές περνά το πάσχ’ αποξεχνιούνται,
μα οφέτος δεν καλοπατούν τα πράματα241.
ΓΡΑΜΜΑΤΕΑΣ 2
............................................................. Ντα είντα 
εγίνηκ’, άρχο πρώτε μας, ‘ποπανωθιώς οφέτος;
ΑΡΧΙΕΡΕΑΣ
Οπως θα το ‘χετ’ ακουστάς, εδά δυο τρία χρόνια,
γυρίζει ‘νας Ναζαρινός και κάνει τον προφήτη.
Κι ανεκατώνει το λαό, κι ούλοι του φταίνε τάξε
και κάνει λέει και γηθιές και γιαίνει ουλες τσ’ αρρώσθιες
και προφητεύγει πως θα ‘ρθει γλήγορα ο Μεσίας!
ΦΑΡΙΣΑΙΟΣ 2
Αρχο, κατέχεις τσι γραφές! Απ’ ωσταν ο λαός μας
εγίνηκε κι εστάθηκε242 δεν ‘λείψαν οι προφήτες
κι οι γητευτές κι οι δάσκαλοι, που τα κατέχουν ούλα,
μα ότι ώρα το λαό κάνουνε ν’ ανελώσουν,
βρίχνουνε τέλος άσκημο! Αλλος ενας και τούτος!
ΣΑΔΟΥΚΑΙΟΣ 3
Ντ’ άλλος ενας δεν ήτονε κι ο τάξε μου προφήτης
στον Ιορδάνη ποταμό κι εβάφτιζενε κιόλας
και τσι κολύμπα στο νερό για να συχωρεθούνε;
Μα εκόψαν του την κεφαλή κι εβάλαν την στο πιάτο!
ΓΡΑΜΜΑΤΕΑΣ 2
Ε, μα δεν ήκλι’ η μπούκα ντου, μονο τα κάτεχ’ ούλα!
ΑΡΧΙΕΡΕΑΣ
Αρχ’ αδερφοί! Μη παίζετε με τούτα! Μη γελάτε!
Ο Ιωάννης έλεγε πως του ‘κλουθά ξοπίσω 
ένας που δείνει βάφτισμα με την φωθιά!
ΙΕΡΕΑΣ
............................................................... Πατέρα;
Και ποιος θυμάται ότι ήλεγε!
ΓΡΑΜΜΑΤΕΑΣ 2
............................................. Κιανείς! Φοβούνται λέω!
ΑΡΧΙΕΡΕΑΣ
Αρχ’ αδερφοί όσοι ‘μαστε στην συναξην ετούτη,
πρέπει κι αμέντε να ‘χομε για το κακό πρίν έρθει!
Μην πάιζετε με τούτανά! Αν τύχει και κλουθήξει
άλλος και πλια χειρότερος από τον Ιωάννη,
ούλοι, γιαμιάς, θα θυμηθούν τα που ‘λεγε και τότες
άμε συ και ξεμπέρδαινε243!
ΦΑΡΙΣΑΙΟΣ 3
...................................... Ντα ποιος θα του κλουθήξει!
ΣΑΔΟΥΚΑΙΟΣ 3
Κι εγώ θαρώ πολύ καιρό θα κάμει άλλος προφήτης
να βγει!
ΑΡΧΙΕΡΕΑΣ
.......... Κι αν ηυγε;
ΙΕΡΕΑΣ
............................. Αιγούγια ντου!
ΦΑΡΙΣΑΙΟΣ 3
................................................... Κι αυτός θα κακοπάει!
ΑΡΧΙΕΡΕΑΣ 
Κι αν τύχει ο που προφήτευγε ο Ιωάννης κι έρθει;
ΣΑΔΟΥΚΑΙΟΣ 3
Ποιος; Ο Μεσίας;
ΑΡΧΙΕΡΕΑΣ
............................... Ναί!
ΣΑΔΟΥΚΑΙΟΣ 3
............................... Θα πεί πως είχεν ένα δίκιο
κι ας είχε στόμα ν-άφραγο!
ΑΡΧΙΕΡΕΑΣ
....................................... Κι είντα θα πει τ’ αλάϊ;
Θα του κλουθήξει;
ΦΑΡΙΣΑΙΟΣ 3
............................. Το ζημιόν. Ντα μεις δεν θα κλουθούμε;
Γενιές τον ανημένομε!
ΑΡΧΙΕΡΕΑΣ
................................... Κι αν πάει αντίθετά μας;
ΓΡΑΜΜΑΤΕΑΣ 2
Αρχο πατέρα, με τα αν σύναξη δεν προκόβγει
Πέ μας ειντά ‘ν’ το γίνηκε κι εκάλεσές μας πώδε;
ΑΡΧΙΕΡΕΑΣ
Αρχ’ αδερφοί κι άλλες φορές έχομε φέρει λήτη,
ως είπα, του Ναζαρινού, που ‘δα δυο τρια χρόνια,
μαζώνει το χοντρό λαό και τον-ε δασκαλεύγει
τάξε του νόμου να ‘κλουθά κι όλ’ αφορμές γυρεύγει
να πει για μας λόγια κακά.
ΦΑΡΙΣΑΙΟΣ 2
........................................ Και ποιος του τα πιστεύγει;
ΣΑΔΟΥΚΑΙΟΣ 3
Κι αυτός σαν τσ’ άλλους θα χαθεί!
ΑΡΧΙΕΡΕΑΣ
....................................................... Αρχ’ αδερφοί γροικάτε:
Εκουσα πως εμπήκενε στην χώρα καβαλάρης
εδά ‘προχθές, κι εκλούθα ν-Του τ’ αλάϊ κι εφωνιάζαν:
«Καλως του θρόνου του Δαυιδ το κλερονόμο!» Εϊντα;
Δεν είναι τούτο κινδυνος;
ΣΑΔΟΥΚΑΙΟΣ 3
......................................Αυριο δεν θα-ν είναι!
Ειπαν το; Εποξεχάσαν το!
ΑΡΧΙΕΡΕΑΣ
.................................... Σήμερο λέει εμπήκε
στην εκκλησσά, κι επόβγαλε τσ’ εμπόρους κι εστεκούντον
γυρού ν-του ο χοντρός λαός κι εποκαμάρωνέ τον!
ΦΑΡΙΣΑΙΟΣ 3
Αρχο πατέρα, γροίκα μου, ετούτονά το πράμα 
επρεπε ‘δα πολύ καιρό εσύ να το ‘χεις κάμει.
Ε, μα δεν επαλαίγουντον.
ΑΡΧΙΕΡΕΑΣ
....................................... Κατέχω το. Μα κι είντας;
Αυτός το ‘καμε κι ο λαός ήστεκαν κι εγελούσαν!
Αφρουκαστείτε, έμαθα πως πρίχου φύγει πούρι
των είπε: «Ανε χαλάσετε τούτη την εκκλησία
την ξανασάζω πλια καλή και σε τρεις μέρες μόνο!»
ΣΑΔΟΥΚΑΙΟΣ 2
Δεν το μπορεί!
ΑΡΧΙΕΡΕΑΣ
..................... Αρχ’ αδερφέ, δεν είπε για τσι πέτρες
για μας εμίλιε κι έλεγε κι εχαίρουντον τ’ αλάι!
ΣΑΔΟΥΚΑΙΟΣ 3
Για μας εμίλιε! Ειντα λοής;
ΑΡΧΙΕΡΕΑΣ
........................................... Για μας εμίλιεν άρχο!
Κι απου ‘χει νου καντίζει το!
ΣΑΔΟΥΚΑΙΟΣ 2
........................................... Κι εγέλουν όσοι τύχαν;
ΑΡΧΙΕΡΕΑΣ
Ετσά ‘κουσα. Αρχ’ αδερφοί καλά κατέχετε το
πως δεν τα καλοπάμενε με το λαό .
ΦΑΡΙΣΑΙΟΣ 2
....................................................... Ετσά ‘ναι!
Μα ειντα φταίμ’ ελόγου μας; Οι φόροι τσι βαραίνουν
Μα δεν τσι βάλαμεν εμείς! 
ΦΑΡΙΣΑΙΟΣ 3
.......................................... Ντα είντα εμείς φταίμε
πως ήρθαν οι Ρωμαίοι ε;
ΣΑΔΟΥΚΑΙΟΣ 2
......................................... Ο Νόμος το διατάσει
να πέρνομε ότι πέρνομε για του Ναού την δόξα
στ’ άλλα δεν φταίμε! Ο Θεός έπεψε τσι Ρωμαίους!
να μας-ε δοκιμάσει!
ΣΑΔΟΥΚΑΙΟΣ 3
............................... Ναί! Μόνο ο Θεός κατέχει 
το ζόρε και τον κίνδυνο απου ‘χομ’ οι γι-αρχόντοι!
και φταίμε ντως κι απανωθιώς; Τα ύστερα του κόσμου!
ΑΡΧΙΕΡΕΑΣ
Αρχ’ αδερφοί, ως τα ‘πετε είναι, μα ‘γω ‘χω φόβο
μην του κλουθήξει ο λαός, κι είναι και πάσχα κι έχουν
ποπανωθιώς τση κεφαλής το νού και βρουν αιτία
κι οι ζηλωτές και κάμουνε ν-ανελωμή στον τόπο.
ΦΑΡΙΣΑΙΟΣ 2
Ε, κι είντα; Εχει λω στρατό και βλέπει ο Πιλάτος!
ΑΡΧΙΕΡΕΑΣ
Αλλοίμονός μας αν γενεί και μπλέξει κι ο Πιλάτος!
Αρχ’ Αδερφοί εσκέφτηκα, κι εκάλεσα σας πώδε,
πως πρέπει τρόπος να βρεθεί ομπρός μας να ‘ρθ’ Εκείνος
και να Τον-ε δικάσομε. 
ΓΡΑΜΜΑΤΕΑΣ 2
.................................... Είντα λογιώς πατέρα;
ΑΡΧΙΕΡΕΑΣ
Πως ανελώνει το λαό και βλαστημά περίσσα
και λέει πως ηρθεν έπαε απ’ το Θεό πεμπάτος!
ΦΑΡΙΣΑΙΟΣ 2
Κι αν έχει δίκιο
ΑΡΧΙΕΡΕΑΣ
......................... Θα φανεί! Αν δεν έχει μου πέτε,
είντα θα κάμομε
ΣΑΔΟΥΚΑΙΟΣ 2
..................... Αρχο μου, κατέχεις  είντα λέει
ο Νόμος για τσι ψευτικους προφήτες και δασκάλους!
Πετρές κι ασκημοθάνατο!
ΣΑΔΟΥΚΑΙΟΣ 3
........................................ Μα πρέπει να βρεθούνε
χέρια να τσι πετάξουνε! Κι εμάς δεν μας-ε πρέπει!
Εμείς ειμαστε δικαστές. 
ΦΑΡΙΣΑΙΟΣ 2
....................................Κι αν ο λαός κλουθά του;
ΑΡΧΙΕΡΕΑΣ
Κιαμ’ είντας; Δεν έχω φλακή να Τον-ε φυλακώσω!
Μον’ οι Ρωμαίοι ν-έχουνε!
ΦΑΡΙΣΑΙΟΣ 3
........................................ Στένου πατέρα στένου!
Αυτός δεν εγεννήθηκε κι ητον επά Ρωμαίοι;
Ε, να Τον-ε δικάσει σκιας ο ίδιος ο Πιλάτος!
ΑΡΧΙΕΡΕΑΣ
Και πως θα Τον-ε πιάσ’ αυτός!
ΣΑΔΟΥΚΑΙΟΣ 2
........................................... Κι ανε του Τον-ε πάμε;
ΑΡΧΙΕΡΕΑΣ
Οβραίο στσι ξένους;
ΙΕΡΕΑΣ
............................... Γιαειντα δα; Ευθύνη ‘ναι μεγάλη!
Ανε ρωστήσει ένα-ν αρνί, οποιος βοσκεύγει πιάνει
και το ‘ποβγάνει, κι ας χαθεί, μη βλάψει το κουράδι!
ΑΡΧΙΕΡΕΑΣ
Αρχ’ αδερφέ ίσαμ’ εδά δεν έχ’ οξ’ απ’ την πίστη
φερμένη άλλ’ αθιβολή244! Για τούτονά κιανένας 
αλλόθρησκος δεν ημπορεί να μπεί245 και να δικάσει!
ΓΡΑΜΜΑΤΕΑΣ 2
Ε, μ’ αν τονε δικάσομε πως λέει για την πίστη
και τάξε παίζει το λαό, ειντα ‘ν’ απου θα πάθει;
Το πλια πολύ μην ξαναμπεί σε σύναξη δική μας!
ΦΑΡΙΣΑΙΟΣ 2
Αρχ’ αδερφοί, αν πούμενε πως πρέπει να ποθάνει
για τούτονά, για πέτε ποιος θα ζήσει απ’ όνομής μας,
που δεν κανομ’ αλλη δουλειά!
ΣΑΔΟΥΚΑΙΟΣ 3
............................................ Οϊ λέω φαρισαίοι.
Ούλα τα ψιλοκλώθετε246 αν είναι για την πίστη
κι ούλα τα ανεκατώνετε!
ΦΑΡΙΣΑΙΟΣ 3
...................................... Ντα ‘σεις οπίσω πάτε;
Απού ‘βγετε απ’ του Θεού το δρόμον από τότες
απου ‘ζ’ ο άρχοντας Σαδώκ! Συχώρεσέ του Θέ μου!
ΣΑΔΟΥΚΑΙΟΣ 2
Οι Σαδουκαίοι άρχοντα δεν πιάνομε το Νόμο,
να τονε πετσοσέρνομε247, περίτου να ξεντώσει248,
να δείχνομε τάξε καλοί στσ’ αθρώπους, μονο σώπα!
ΦΑΡΙΣΑΙΟΣ 2
Ναι! Εσείς τονε στενεύγετε! Να δείξετε πως είστε
ποπανωθιώς κι απ’ το Θεό!
ΑΡΧΙΕΡΕΑΣ
........................................ Αρχ’ Αδερφοί! Αρχόντοι!
Δεν είναι τούτα πράματα!
ΣΑΔΟΥΚΑΙΟΣ 2
....................................... Σώπα κι εσύ! Θαρείτε
πως τα κατέχετ’ ούλα ε;
ΦΑΡΙΣΑΙΟΣ 3
...................................... Ναι σου, κι οπίσω πάτε!
ΑΡΧΙΕΡΕΑΣ
Αρχ’ Αδερφοί!
ΦΑΡΙΣΑΙΟΣ 2
..................... Πρωτόπαπα! Οντε μιλούμε σώπα!
ΑΡΧΙΕΡΕΑΣ
Οϊ δεν σωπάινω! Οϊδα! Δεν λέν τ’ αρχιερέα
σώπα και σώπα! Ο Θεός θωρεί και γράφει πούρι
σ’ είντ’ αμαρτία μπαίνετε! Αρχόντοι έχετε σέβας!
ΣΑΔΟΥΚΑΙΟΣ 2
Μα δεν μπορώ να τσι γροικώ!
ΦΑΡΙΣΑΙΟΣ 2
............................................. Ντα γιάειντα εμεις μπορούμε;
ΑΡΧΙΕΡΕΑΣ
Σωπάτε λέω! Το ζημιό σκωθείτε! Σηκωθείτε!
Αειντέστε! Πάμε στο ιερό! Μια προσευχή να πούμε
μπας και μας-ε φωτίσει. Ομπρός! 
......... (στον ιερέα) ....................Αμε να βρεις λιβάνι!
(Βγαίνουν)
ΙΝΤΕΡΜΕΔΙΟ 3
(σε άλλο επίπεδο. Δωμάτιο με κάθισμα μια ρόκα κι έν’ αρδάχτι πίσω)
ΜΑΡΙΑ
Κοπελοπούλαν ήμουνε κι επιάσαν
κι εδώκανέ με του θεού. Κοπελοπούλα!
Ειντα να πείς; Στερνόπιασμα249 με λέγαν,
γέροι πούρι οι γονέοι μου μ’ εκάμαν.
Σούσουρα250 κι αντισούσουρα γενήκαν,
κι άλλοι απ’ τσι χωριανούς αναθιβάλαν
τη Σάρα, κι είπαν «Θελημα θεού ‘ταν!»,
μα οι πολλοί εγέλουν κι ερωτούσαν,
ποια ‘τον Αγαρηνή από τσι σκλάβες251.
Φοβο θεού ν-ο κύρης μου ν-εργοίκα
κι είπε: «Και θυληκό ταμένο τό ‘χω.
Α, δη κι αλλο δεν έχω κλερονόμο»
Κι η μάνα μου, γρα αρχοντομαθημένη!
Οχτώ χρονώ θα ήμουν και δεν θα ‘μουν
κι επήγαν και μ’ εδώκαν των παπάδω.
Σοκλειστη στσ’ εκκλησσάς μ’ είχαν τσι τοίχους
κι εμάθαινα τα γράμματα σαν τσ’ άντρες.
Πολλές ομάδιν ήμαστον δοσμένες,
ούλες από καλόσειρες σκλετάδες252,
φτωχές γή πλούσες διάφορο δεν είχε.
Μικιές μικιές μας είχαν μαθημένες
στα γράμματα και στο νοικοκεράτο253
στο φοβο του θεού και τ’ αντρα. Τ’ αντρα
που ‘θελ’ ‘α μας-ε παρει μιαν ημέρα.
Και για να μην ξαργούμε254 μας εδίναν
μιγόμια255 τ’ αποκάρια256 των προβάτω
κι εξαίναμε κι εκλώθαμε  να φάνουν
οι πλια μεγαλωπές το μέγα βήλο257
απου ‘χωνε τ’ αγια των αγίω!
Ψημιθευτή258 δουλειά. Στημόνι259 φάδι260
ειχεν μαλί καρνάδο απ’ την πορφύρα
και ξόμπλια261 από κλωστές μαλαματένιες
και πούλιες262 αργυρές που λαλαδίζαν263.
Μιαν μέρα απ’ τσι πολλές μ’ είχαν πεμπάτη
νερό να πά’ να σύρ’ από το πηγάιδι
κι εκράτουν και την ρόκα μου, να κλώθω,
να μη ξαργώ. Δεν ήμουνε φτασμένη,
μουδ’ είχα το σταμνί κατεβασμένο
από την κεφαλή, κι εφάνηκε μου
στην αντηλιά, πως ήτον ένας άντρας
περίσσα διωματάρης264. Κάν’ οπίσω,
μα λέει μου «Μαρία μην φοβάσαι!
Εσύ ‘σ’ απανωθιώς απ’ τσι γυναίκες
η πλιαν ευλογημένην! Χαράν έχε!»
Εστάθηκα, μα πρίχου να ρωτήξω 
το γιάειντα και το πώς, ειδα μια λάμψη,
που πεφτ’ απανωθιώς, να με κουκλώνει265.
Βιρβίρισμα περιστεριών γροικούντον.
Μύρ’ από κρινα, επιάστη η γι-αναπνιά μου!
Επεσα στο πηγάϊδι ανάδια266, κι οντεν
συνήφερα267, ν-εγροίκουν στο κορμί μου
μια ζεστεράδα268! Μια φρασά μεγάλη!
Καιρος πολύς δεν έτρεξ’ από τότες,
κι εφώνιαξέ μου ο γι-άρχος των παπάδω
και λέει μου «Μαρία, ήρθ’ η γι-ώρα
να παντρευτείς. Εβρήκαμέ σου ν-άντρα
από βασιλική γενιά. Το γινομένο
κατέχει το. Μονο ‘τσα θα γλιτώσεις
απ’ του λαού την μέγα καταφρόνια.»
Βουβή269 μ’ εδώκαν του Ιωσήφ, κι εκείνος
βουβός μ’ επήρε. Ε, δε γάμος! Γάμος;!
Ανέγγιχτη επέρασα την ζήση.
Εγέννησα σαν ήρθεν ο καιρός μου
αμοναχή, στην  Βηθλεέμ, στο σπήλιο,
κι εφάνηκέ μου εστάθηκεν ο κόσμος,
την ώρα που ξεγέννησα, ν’ ακούσει
το κλάημα του μωρού.  Πολλά γενήκαν.
Παράξενά μεγάλα. Δεν είν’ ώρα
να ν’ ανεθιβάλω τ’ άλλα όξ’ απ’ ένα,
που το ειδα με τα μάθια μου ετότες.
Αγγέλοι ουρανωθιώς εκατεβαίναν
κι εψάλαν κι εχαιρούντονε περίσσα.
Μα ‘τονε και καμπόσ’ αναμεσώς τως,
κι εκράτουν άλλος λόγχη, αλλος κριμπάτσι,
άλλος σταυρό, κι άλλος σπαθί. Ετούτος
εσίμωσέ μου πλια κοντά από τσ’ άλλους,
κι εκάρφωξε το απάνω στην καρδιά μου.
Μονο ο Θεός κατέχει από τότες,
πως μια φορά το χρόνο ξεματώνω270
και ποταμίζει απάνω μου το αίμα. 
Φοβούμαι απ’ ώστεν ήμουν στο πηγάϊδι.
Φοβούμαι απ’ ώσταν το ‘φερα στον κόσμο.
Απ’ ώσταν το σαράντισα φοβούμαι!
Θεού υγιόν εσήκωσα γομάρι271.
Θεού υγιόν εγέννησα μονάχη.
Θεού υγιό αναλίκαρα272! Μανά μου!
Τρομάσω! Ποια ‘μ’ εγώ! Ποιαν άλλη μάνα
έσυρε273 τα ‘χω σύρει. Απο κοπέλι
ποτές στο θέλημά μου δεν είπ’ όχι.
Μα κι είντα; Τα ματάκια ντ’ ανε θώριες,
είχανε μόνο λύπηση και πόνο.
Ημπας κι είχενε ιδεί κι αυτό τσ’ αγγέλους!
Ημπας; Εδά θυμήθηκα! Ετότες,
που φάνηκαν οι γι-αγγελοι ομπρός μας,
επλωσε τα χεράκια ντου να πιάσει
γή το σταυρό, γή το κριμπάτσι! Ναίσκες!
Μα πρόλαβα και του πιασα τα χέρια,
κι εκράτουν τα σφιχτά. Μα τα ειδε! Θέ μου!
Θε μου κι είντα μου μέλεται274! Κι εκείνου
ειντα Του ‘χεις γραμμένο να περάσει.
Δασκαλο Τον-ε λένε κι όπου πάει
μιλεί με το λαό! Αλήθειες λέει.
Αλήθειες απου καίνε! Σαν ετότες
που ζούσαν οι προφήτες. Ανομή μου275!
Κι ετότεσάς μαθές, τίνος προφήτη 
εθέλαν το καλό; Ποιος είπ’ αλήθεια
και δεν τ΄ακριβοπλέρωσε; Υγιέ μου!
Μα πανωθιώς μιλεί για την αγάπη.
Τσ’ οχτρούς να συχωρούνε και τσι φίλους.
Και κάνει, λέει, θάματα. Κιαμ’ ειντας;
Κι από μικρός λω τα ‘κανε! Θυμούμαι
μια φορά, δυο τριω χρονών ‘ταν,
κι έσαζε, λέει, πουλάκια με το χώμα.
Κι ηρθ’ ενα γειτονόπουλο μεγάλο,
κι ήθελε τα πουλάκια να πατήσει.
Και σερνει μια φωνή: «Για δεν πετάτε;
Πετάξετε πουλιά μου να σωθείτε!»
Φτερό παιξαν ως το ‘πε τα πουλάκια,
κι ας ήτανε πηλός. Γιαμιάς ως το ειδα
έρχιξ’ αίμα να τρέχει από το μπέτη!
Χαρά και φόβον ήκουσα περίσσο. 
Ετσά τον ούλ’ η ζήση μου τση μαύρης!
Χαρά και φόβος! Φόβος και περφάνια!
Φόβος κι ολπίδα! Φόβος! Μόνο φόβος
κι αμοναξά! Υγιό ‘χα και δεν είχα!
Κι εδά, γροικώ πως ήμπε καβαλάρης
στην χώρα που σκοτώνει τσι προφήτες.
Ναίσκες στα Ιεροσόλυμα ν-εμπήκε!
Κι εκλούθιε ντου λαός, κι εσούσαν βάγια,
κι εστρώναν του την στράτα να περάσει
με τσι γαμπάδες276 τως! Κι ελέγανε «Καλώς τον!
Καλώς το βασιλιά, τον κλερονόμο
του μέγα ρήγα του Δαυιδ! Καλώς τον!»
Αλλη μανα θα-ν έλεγε χαλάλι!
Χαλάλι σκιας οι κόποι μου! Ανομή μου!
Εγώ δεν το μπορώ! Τρομάσω πούρι!
Κακό νταμπιέτι277 ‘χει ο λαός, αλλάσει.
Κι οι γι-άρχοι μας βαστούν κακιά κι αμάχη
όποιου δεν είναι σαν κι αυτούς. Φοβούμαι
πως ως εμπήκε βασιλιάς στην χώρα,
οι γι-ίδιοι που δοξάζαν στην μπασά του,
οι γι-ίδιοι πάλι θα ‘ναι στο χαημό ντου,
να βλαστημούνε και να καταρούνται!
Ντα ‘τσά δεν κάνουν μια φορά το χρόνο,
οντε διαλέγουν τον πλια καλό τράγο,
και του κρεμούνε χίλια χαμαϊλια 
και βάνουν του κουδούνια στη μουράγια278; 
Θεριό γαμπρός και κάνουν του νομπέτι279
και δίνουν του για τάϊστρο ξαθέρια280,
κι έχουν του τσ’ αίγες μπόλικες στην μάντρα.
Κι απάνω που του γίνεται συνήθειο
και πάει να γαληνέψει η γι-αμαθιά ντου,
μονταίρνουν, κι άλλος δέρνει τον με βιτσες,
κι άλλος με το μαχαίρι νυματά281 τον,
κι άλλος πετά του πέτρες κι όπου δώσουν.
Κι ούλοι μαζί βοούν και βλαστημούν τον,
πως έχει τάξε μπει στην αμαρτία 
και πρέπει ασκημοθάνατο να πάρει.
Και του διαβάζουνε χιλιώ λογιώ κατάρες
Κι αυτός χιαρχιντισμένος282 απ’ τσι χτύπους
και τσι φωνές γλακά283 και δίδει όξω284
και φέυγει στα σοκάκια κι ειν’ τα αλάϊ
οπίσω του και δώς του πέτρες! Αχι!
Κι απής τον-ε ποβγάλουν, ντιγιαγέρνουν285
και δίνουν συχαρίκια ο γεις τ’ αλλού ντως.
Επόβγαλαν μαθές την αμαρτία,
στην έρημο να πάει, να ψοφήσει
ομάδι286 με το τράγο. Αχι γιε μου!
Αχι κι είντα σου μέλεται παιδί μου
ημπας κι εσύ θα πάρεις τσ’ αμαρτίες
τούτου του κόσμου ανάραχα287 να φύγεις!
Κι εγώ είντα θα κάμω αμοναχή μου!
Α δη κι είμαι στο φόβο μαθημένη,
είναι κι η αμοναξά -Παιδί παιδί μου-,
και δίχως σου στη ζήση πως θα ζήσω; 
(ίδιο σκηνικό με την γ’ σκηνή. Επιστρέφουν όλοι)
ΑΡΧΙΕΡΕΑΣ
Αρχ’ αδερφοί, στέκει ο Θεός! Κι είναι μεγάλο χρέος
για μας απου ‘μαστε ‘παέ αρχόντοι αντιπητού ν-Του
να μην κακοσυνεύγομε288 ο γεις τ’ αλλού μας. Ναίσκες!
Ο κίνδυνος εσίμωσε! Εμπήκενε στσ’ αυλές μας.
Πέτε μου είντα να κάμομε;
ΙΕΡΕΑΣ
........................................ Αρχο πατέρα γροίκα!
Δεν είναι τρόπος να γενεί, πως λέει για την πίστη,
δίκη να βγάλει θάνατο. 
ΦΑΡΙΣΑΙΟΣ 2
..................................... Ειν’ κι ο λαός δικός του
και του κλουθά! Ανελωμή και σκοτωμό θα φέρει
όποιο ν-ιλάμι βγάλομε! 
ΦΑΡΙΣΑΙΟΣ 3
................................Κι απόκειας, άρχο κύρη,
κατέχεις το πως ξεγλιστρά ν-ίδια ωσάν τ’ αχέλι.
Αν πούμε μεις πως βλαστημά και πρέπει να ποθάνει
θα μας σε πεί: «Και γιαειντα σκιας δεν μ’ έχει σκοτωμένο
ουρανωθιώς ο Κύριος τση δόξας; Δεν με ‘γροίκα;»
Ειντα θα πεις σε τούτονά!
ΣΑΔΟΥΚΑΙΟΣ 2
...................................... Ετούτανά τα βέρσα289
εσείς τα πρωταρχίξετε! Εσείς κι οι δασκαλιές σας!
Ο Νόμος πρέπει να πατεί στο ζόρε για να στέκει!
ΦΑΡΙΣΑΙΟΣ 3
Ντα ποιος μωρέ αγράμματε στέκει στο Νόμο απάνω 
όξ’ ο Θεός!
ΣΑΔΟΥΚΑΙΟΣ 3
............... Ναι; Κι είντα λες; Πως ο θεός δεν θέλει
του νόμου να φρουκάζεται τ’ αλάϊ; Πλανημένε!
ΑΡΧΙΕΡΕΑΣ
Αρχ’ αδερφοί! Αρχ’ αδερφοί! Πάψετε τσι μαλιές σας!
Αν σκοτωθούμε απο ξαρχής συνάλληλώς μας πούρι,
θα βγει η πλάνη απανωθιώς! Πάψετε λέω! Φτάνει!
ΦΑΡΙΣΑΙΟΣ 2
Μα δεν μπορούμε μουδε μια κουβέντα μπλιο να πούμε
μονο πετάται! Αειντε ‘δα!
....................................... Αρχο πατέρα γροίκα:
οσ’ ώρα μέσα στέκαμε κι εβάναμε λιβάνι
μου ‘ρθε στο νου πως τούτοσάς, ο μπας οχτρός τση πίστης,
λέει πως είναι του Θεού πεμπάτος. Δεν το λέει;
ΑΡΧΙΕΡΕΑΣ
Λέει το!
ΦΑΡΙΣΑΙΟΣ 2
............ Κι είντ’ ανεζητά;
ΑΡΧΙΕΡΕΑΣ
................................... Το Νόμο να στελειώσει
απο ξαρχής!
ΣΑΔΟΥΚΑΙΟΣ 3
.................. Ελόγου Του290 είχεν ο Νόμος χρεια
να στελειώθει!
ΦΑΡΙΣΑΙΟΣ 2
...................... Και ποιος μαθές μπορεί να σάζει Νόμους;
ΑΡΧΙΕΡΕΑΣ
Ποιος;
ΣΑΔΟΥΚΑΙΟΣ 2
.......... Είντα ποιος; Μόν’ ο Θεός!
ΦΑΡΙΣΑΙΟΣ 2
.................................................. Δεν ειν’ κι άπλανος ντίπις!
Μονο ο θεός! Γή κείοσάς που θα ‘ρθει αντίπητού ντου!
ΣΑΔΟΥΚΑΙΟΣ 3
Γιάειντα εμείς δε φτάνομε;	
ΦΑΡΙΣΑΙΟΣ 3
......................................... Εχεις σασμένους Νόμους;
ΣΑΔΟΥΚΑΙΟΣ 3
Οϊ μα τσι ‘ξηγώ!
ΦΑΡΙΣΑΙΟΣ 2
.......................... Ε μά291! 
ΑΡΧΙΕΡΕΑΣ
.................................. Αρχ’ αδερφοί σωπάτε!
Λέγε πλια κάτω! Λέγε μου!
ΦΑΡΙΣΑΙΟΣ 2
........................................ Μονο ο Μεσίας άρχο
μπορεί το Νόμο από ξαρχής ν’ αλλάξει!
ΑΡΧΙΕΡΕΑΣ
............................................................... Ο Μεσίας!
Ντα ο Μεσίας είν’ αυτός;
ΦΑΡΙΣΑΙΟΣ 2
...................................... Δεν είν’ αρχο πατέρα!
Μ’ αν πούμ’ εμείς πως ο λαός Τον έχει για Μεσία 
και μάθει το ο Πιλάτος...
ΑΡΧΙΕΡΕΑΣ
................................... Ε;!292
ΦΑΡΙΣΑΙΟΣ 2
..................................... Θα πει πως χαζιρεύγει293
κίνημα ενάντιά ντως!
ΑΡΧΙΕΡΕΑΣ
.................................. Και;!
ΦΑΡΙΣΑΙΟΣ 3
.......................................... Και τρισαλοίμονός του.
ΑΡΧΙΕΡΕΑΣ
Ναι, μα μην το ξαργήσομε!
ΦΑΡΙΣΑΙΟΣ 2
.......................................... Ιδι’ αυρι’ αρχοντά μου!
ΣΑΔΟΥΚΑΙΟΣ 3
Αγάλι’ αγάλι’ αρχ’ αδερφοι, ντα ποιος Μεσίας είναι;
ΑΡΧΙΕΡΕΑΣ
Ειντά ‘ναι πάλι τούτονά; Μεσίας ‘ν’ ο Μεσίας;
ΣΑΔΟΥΚΑΙΟΣ 3
Μα ποιος απ’ ούλους; Του Δαυίδ ο γιος κι ο κλερονόμος;
Του Ιωσήφη ο υγιός; Γή ο αρχιερέας
τση τάξης του Μελχισεδέκ; Γή ο υιός τ’ αθρώπου;
Γή ήμπας ο δούλος ο φτωχός ο καταφρονεμένος
απου ‘βρε τέλος άδικο, μα ‘γιάγυρεν αφέντης;
Οσοι κατέχουν τσι γραφές, κατέχουν πως δεν είναι
ένας ο που ‘ρχετ’ άρχοντες.
ΣΑΔΟΥΛΑΙΟΣ 2
........................................... Οϊ λέω, μελετούμε!
ΑΡΧΙΕΡΕΑΣ
Ας είναι κι είντα θες να πεις;
ΣΑΔΟΥΚΑΙΟΣ 3
............................................. Αρχ’ αδερφοί γροικάτε:
Από ‘σταν γράφτηκε η γραφή γράφουν για το Μεσία!
Πολλώ λογιώ επέρασαν προφήτες και δασκάλοι
κι έγραψε ο κάθανείς τωνε τα που ‘χενε καντίσει
απ’ όσα του ‘δειξ’ ο θεός! 
ΙΕΡΕΑΣ
...........................................Μα ο λαός κατέχει
πως ότι κι αν ξετελευτεί θα γίνει βασιλέας
και στρατηλάτης δυνατός και μέγας νομοθέτης
και πως θα σκύψουν οι λαοί να Τονε προσκυνήσουν
ΣΑΔΟΥΚΑΙΟΣ 2
Ναι μ’ ανε πούμε πως θα ‘ρθει μέγας αρχιερέας,
θα σκάσουν οι Ρωμαίοι! 
ΑΡΧΙΕΡΕΑΣ
..................................... Ναι; Ντ’ αν έρθει γιός τ’ αθρώπου;
ΣΑΔΟΥΚΑΙΟΣ 2
Αλλάσει! Αν είν’ εκείοσάς, ειν’ ο Θεός ο ίδιος!
Ο παλαιός των ημερών θα πέψει τον υγιό ντου
υιός τ’ αθρώπου να γενεί! Ο Δανιήλ το λέει!
Μα ποιος διαβάζει τσι γραφές;
ΑΡΧΙΕΡΕΑΣ
....................................... Αρχ’ αδερφοί τρομάσω
τα που δηγάστε να γροικώ! Γροικάτε μου κι εμένα!
Σιμώσετε! Σιμώσετε! Τα ράσα σκεπαστείτε
να μην ακούσ’ αλλος κιανείς την ξεμολόησή μου!
Βάρος σηκώνω ασήκωτο! Στ’ άγια των αγιώ...
-Αχι και πώς θα σας το πω- που μπαίνω, δεν Τον είδα!
Ποτές δεν είδα το Θεό! Μουδε τον ασκιανό ν-Του!
ΓΡΑΜΜΑΤΕΑΣ 2
Για ‘κείνο ζεις!
ΑΡΧΙΕΡΕΑΣ 
..................... Για κείνο ζω; Ας είχα ‘γω θωρώντας
τον ασκιανό ν-Του και ίδια ‘κεια ας έχανα τον κόσμο!
ΦΑΡΙΣΑΙΟΣ 2
Αρχο πατέρα, ειντά ‘ν’ τα λες! Τ’ αγια των αγίω
χωρούνε το Θεό; Ε μά! Ντ’ αυτός στ’ αόρι294 αγγίζει
και σέται και καπνίζεται!
ΣΑΔΟΥΚΑΙΟΣ 3
...................................... Αμαρτωλή περίσσα
ειν’ η γενιά μας άρχοντα! Κρίματα κι αμαρτίες
σωριάζουνται και χώνουνε την όψη ν-Του!
ΣΑΔΟΥΚΑΙΟΣ 2
................................................................ Γροικάτε:
Ως φαίνεται ο Ναζαρινός δεν χώνει το γυρεύγει
όπου σταθεί κι όπου βρεθεί, μιλεί για το Μεσία,
μα όϊ ως εμιλούσανε αλλότες οι προφήτες,
μονο σαν να παραμιλεί295 πως είν’ αυτός ο γι-ίδιος
και κάνει κι αποπανωθιώς θάματα να γροικούνται.
Ε, δεν είν’ χρέος και πρεπό τση σύναξης να πιάσει
να το ξετάσει;
ΦΑΡΙΣΑΙΟΣ 3
..................... Γιά-ε ‘κειε! Για λέγε παρακάτω!
ΣΑΔΟΥΚΑΙΟΣ 3
Οϊ θαρείς πως μόνο σεις έχετε νου και γνώση!
ΣΑΔΟΥΚΑΙΟΣ 2
Α, δη κι αν Τον-ε πιάσομε και πει κι ομπρός μας πράμα
ενάντια στον Νόμο, γή πως είναι επά πεμπάτος
απ’ το Θεό, κι ετσέ κι αλλιώς296, μηνούμε297 του Πιλάτο
πως ήβγεν ένας κι έβαλε στο νου ντου να χαλάσει
την ησυχία του λαού και την εξά του τόπου.
ΑΡΧΙΕΡΕΑΣ
Ναι, μα θα πεί πως μοναχοί έχομε χρέος άρχο
να τονε κουλαντρίσομε298!
ΣΑΔΟΥΚΑΙΟΣ 2
....................................... Nαι, μ’ αν του πούμ’ ακόμη
πως ο Μεσίας αν  ερθεί θα-ν έχ’ εξά μεγάλη
κι η βασιλειά ντου τσι λαούς τριγύρου θα τρομάσει
Είντα θα πεί. «Ε, ξά του299 σκιάς! Δεν γνοιάζουντ’ οι Ρωμαίοι!»
ΙΕΡΕΑΣ
Περίτου300 αν είναι βασιλιάς και από θεού πεμπάτος,
παν οι Ρωμαίοι ‘χάθηκαν!
ΣΑΔΟΥΚΑΙΟΣ 2
........................................... Ντα γιάειντα δεν λες τ’ άλλο
πως ο Μεσίας αν-ε ερθεί, ένας θα ν-είναι, ένας!
Και θα ‘ν’ και Θεού υγιός και μέγας στρατηλάτης
κι αρχιερέας και κριτής και βασιλιάς στσ’ Οβραίους.
Τρέμετ’ όσοι ‘χετε ν-εξά στον τόπο και στσ’ αθρώπους!
ΑΡΧΙΕΡΕΑΣ
Αρχ’ αδερφοί κι αν είν’ ετσά! Κι αν είναι όραμάνι301
αληθινός;
ΣΑΔΟΥΚΑΙΟΣ 3
............. Αληθινός; Ντα οι γραφές δε λένε
πως, πρίχου ν-έρθει, χαλασμοί τον τόπο θα χτυπήσουν
και θα χαθεί πολύς λαός και θα ξεκουμπιστούμε302;
Ειδετε πράμα ‘τσα303 ν-εσείς;
ΣΑΔΟΥΚΑΙΟΣ 2
........................................ Ντα δεν λενε και τ’ άλλο
Απής304 θα ‘ρθεί πολλά κακά θα πέσουνε στσ’ αθρώπους!
και θα ‘πομείνεί από τσι τρείς ο ένας! Δεν το λένε;
ΣΑΔΟΥΚΑΙΟΣ 3
Λένε το! Ο Ιζεκιήλ το λέει κι ο Ζαχαρίας,
κι άλλοι πολλοί!
ΑΡΧΙΕΡΕΑΣ
........................ Αρχ’ αδερφοί κι αν είναι;
ΦΑΡΙΣΑΙΟΣ 2
................................................................ Αρχο κύρη!
Αν είναι, λες πως ο θεός θ’ αφήσει να το υγιό ντου
να μπει στα πάθη305; Να χαθεί;
ΑΡΧΙΕΡΕΑΣ
.................................. Ναι μα την αμαρτία;
ποιος θα σηκώσει, όξω306 μεις; Κι εγώ πλια πάν’ απ’ ούλους!
ΦΑΡΙΣΑΙΟΣ 3
Ποιαν αμαρτία! Ποιος μπορεί στην σύναξη να ρίξει
γή κρίμα γή κατάκριμα; Εμείς είμαστ’ αρχόντοι
για να μη μπει σε κίνδυνο κι ανελωμή ο τόπος!
Ειντα; Θωρούμε το κακό να ‘ρχεται, να ‘ν’ ομπρός μας
και μουδε θα ‘ξετάσομε;
ΦΑΡΙΣΑΙΟΣ 2
..................................... Κι απόκειας άρχο κύρη
αν είναι του θεού υγιός συχωρεμό θα δώσει!
Εμείς για χάρη του λαού, για να μην κακοπάθει,
θα κάμομ’ ότι κάμομε! 
ΑΡΧΙΕΡΕΑΣ
.................................... Αμέτε σκιας οι δυο σας
Εσύ κι εσύ! Γερά γερά να πάτε στου Πιλάτο
Πέτε του χαιρετίσματα και πως ιδια απ’ απόψε
θα πα να τονε πιάσομε, κι αν τύχει και πει πράμα
στην σύναξη, ως είπαμε, γιαμιάς του Τον-ε πάμε
Κι ας κάμει εκείνος το πρεπό
(ο ένας Σαδουκαίος με τον ένα Φαρισαίο φεύγουν)
ΛΕΥΙΤΗΣ (μπαίνει)
.................................... Αρχο πατέρα! Αρχόντοι!
Οξω ‘ναι ‘γεις και θέλει σας.
ΓΡΑΜΜΑΤΕΑΣ 2
............................................ Ποιος είναι κι είντα θέλει;
ΛΕΥΙΤΗΣ
Ενας απ’ του Ναζαρινού τσι μαθητάδες είναι.
Ιουδας λέει τον-ε λέν.
ΑΡΧΙΕΡΕΑΣ
.................................... Κι είντα γυρεύγει πώδε;
ΛΕΥΙΤΗΣ
Ηρθε και θέλει, ως είπε μου, ένα σασμό307 να κάμει.
Φοβάται μην ειν’ αφορμή το γίνηκε στσ’ αυλές μας
και πέσει στου δασκάλου ντου την κεφαλή κατάρα.
Να πω να μπει;
ΓΡΑΜΜΑΤΕΑΣ 2
...................... Ανήμενε! Αρχο πατέρα;
ΑΡΧΙΕΡΕΑΣ
............................................................ Αρχόντοι!
Σαν ήρθε αυτός και τούτονά γυρεύγει, σάοικά ‘ναι
σημάδι πως εγροίκησε ο Κύριος τση Δόξας
τα λέγαμε και θέλει τα! .-
ΑΥΛΑΙΑ
ΒΑΡΑΒΑΣ
M. A. Σφακιανάκης
Hράκλειο Ιούνης Ιούλης 2016 
*
 (Ερημος. Στο βάθος χαράκια κι ένα δέντρο ξερό. Μονο κορμός και δυο τρια σπασμένα κλαδιά. Ξερά μαζόχορτα και αστιβίδες παντού. Αργα το απόγευμα)
ΖΗΛΩΤΗΣ Ι
Σεισμός λέει γίνηκε. Σεισμός, κι ανελωμή μεγάλη
και σύγκληση308 στο Γολγοθά. Ποθές αλλού! Και πότες;
Την ώρα λέει που πόθαινε!
ΒΑΡΑΒΑΣ 
..........................................Είντα θα πουν ακόμη;!
ΖΗΛΩΤΗΣ Ι
Ειντα θα πεί «Είντα θα πούν;»; Ψοματινά τα λένε;
ΒΑΡΑΒΑΣ
Οϊ δεν τα λεν ψοματινά! Μα πολυλέν τα! Οϊ;
ΖΗΛΩΤΗΣ ΙΙ
Δεν πάνε να τα πολυλέν! Αυτός εχάθη!
ΒΑΡΑΒΑΣ
........................................................... Ναίσκες!
Μα λέγε λέγε ο λαός πιστεύγει!
ΖΗΛΩΤΗΣ ΙΙ
................................................ Κι είντα;
BAΡΑΒΑΣ
............................................................... Κι είντας;
Ρωτάς κι απανωθιώς μωρέ; Αν τύχει και πιστέψει
πως είχε δίκιο στα ‘πενε, γή πως πεμπάτος ήταν
απ’ το Θεό, χαράμισε309 τσι κόπους μας! 
ΣΑΟΥΛ
.......................................................... Κιαμ’ είντας!
Αγάπη λέει! Ν’ αγαπά ο γεις τον άλλο λέει,
ωσάν τον απατό310 ντου. Ε, μά311! Ωρες312 είναι να πούμε
πως πρέπει ν’ αγαπούμενε και τσι Ρωμαίους!
ΒΑΡΑΒΑΣ
.................................................................. Ναίσκες!
Και τσι παπάδες, τσ’ άρχοντες κι ούλες τσι μαυραβδέλες
απου βυζαίνουν το λαό! 
ΖΗΛΩΤΗΣ ΙΙ
................................. Παραξενο μεγάλο!
Εδειχνε πως εκάτεχε, πως είχε νου και γνώση,
κι εγύριζε-ν επά κι εκειέ κι εμίλιε με τσ’ αθρώπους.
Ε και δεν είδεν αδικιά ποθές313; Ποθές ομπρός Tου;
Αγάπη λέει!
ΣΑΟΥΛ
................... Σώπαινε! Την αδικιά δεν είδε;
Είδεν την, κι εκεια που ‘λεγε γι’ αγάπες και πουλάκια
και τάξε μου πως ο Θεός μας έχει ουλους το ίδιο,
επέτα κι ένα αιγούγια σας314 γραμματικοί κι αρχόντοι!
ΒΑΡΑΒΑΣ
Κι εκλούθαν ο χοντρός λαός κι έχασκε315 να ‘φρουκάται.
ΖΗΛΩΤΗΣ Ι
Ναι μά ‘καμε και θάματα! Τόσους στραβούς κι αρρώστους
εγιατρεψε! Μεσκίνηδες316! Ξερούς317! Δαιμονισμένους!
ΒΑΡΑΒΑΣ
Ε, μά μωρέ! Γιά-ε ‘κειδέ! Εγιάτρευε τσ’ αρρώστους!
Εχει γιατρούς! Ως κι οι γριές κατέχουν να γιατρεύγουν! 
ΖΗΛΩΤΗΣ ΙΙ
Ντα δεν είπαν πως έφερε κι από τον άλλο κόσμο
δυο τρεις οπίσω!
ΖΗΛΩΤΗΣ Ι
.......................... Είπαν το! Θάμασμα μέγα!
ΒΑΡΑΒΑΣ
.................................................................... Ναί σας318!
Θάμασμα και θαμάσματα! Ποιος τσι είδε να ποθαίνουν;
ΖΗΛΩΤΗΣ Ι
Τον ένα λέει εσήκωσε τριώ μερώ! Δεν είναι
πέντ’ έξε μέρες! Ητον ‘κεια αθρώποι κι είδανέ το!
ΒΑΡΑΒΑΣ
Μα όπως ετροζάθηκες319! Ποιος μωρ’ αποθαμένος
τριώ μερώ σηκώνεται από το τάφο; Πέ μου!
ΖΗΛΩΤΗΣ Ι 
Εγώ ‘κουσα πως είχενε αρχίξει να βρωμέζει!
Εκρούφτηκαν320 οσοί ‘ταν κειά!
ΒΑΡΑΒΑΣ
.............................................. Σώπαινε μωρε! Σώπα!
Κιανένα θα-ν εβάλανε σε ξένο τάφο μέσα,
κι απόκειας θα-ν επήγανε τάξε μου το Σωτήρα
για να τον ανεστέσει! Ε, μά! Δεν το καντίζει ο νους σου;
ΖΗΛΩΤΗΣ ΙΙ
Δεν γίνουντ’ έτσα πράματα! Αφεις! Μην τα σκαλίζεις!
Χιλές321 ειν’ κι έπαε. Χιλές!
ΒΑΡΑΒΑΣ
...................................... Χιλές; Ο πλια μεγάλος!
Για τούτονά τ’ αμέντε322 μας να ‘χομε! Να μην πιάσει.
ΖΗΛΩΤΗΣ Ι
Αδέρφια, δεν είναι χιλές! Ο νεκραναστημένος
γυρίζει με τσ’ αζωντανούς! 
ΣΑΟΥΛ
......................................... Κατέχεις ένα πράμα;
Ανε πιστέ’ς σε τούτανά να σηκωθείς να φύγεις!
Δεν έχει χρεία ο λαός μωρόπιστους323! Γροικάς το;
ΖΗΛΩΤΗΣ Ι
Να φύγω; Και να πάω πού; Ποβγάνετέ324 με; Είντα;
ΖΗΛΩΤΗΣ ΙΙ
Κιανείς δεν σε ‘ποβγάνει, μα πόλεμος είν’ ομπρός μας.
Κι αν ‘ρχιξομεν ο γεις ετσέ κι άλλος αλλιώς, χαράμι
θα πάν οι κόποι μας! Φρουκού: Οτι κι αν ήτον Κείνος
ήτονε για δικού ν-Του! Ναί! Αλλος κιανείς δεν έχει 
να κάμει! Ημπας325 δεν γατέ’ς326 πως ως κι οι μαθητές Του
Τον επαραίτησαν! 
ΣΑΟΥΛ
.......................... Κιαμέ327! Φύλλα φτερά ν-επιάσαν328!
Αγάπη λέει! Ειχαν Του στ’ αλήθεια μέγ’ αγάπη! 
Ο γεις Τον επαράδωκε κι οι γι-άλλοι εφουργιαρέψαν329,
ως είδαν είντα ξέτελα330 είχαν οι δασκαλιές Του.
ΖΗΛΩΤΗΣ Ι
Αθρώποι! Εφοβηθήκανε!
ΣΑΟΥΛ
...................................... Κι είντα σκιας Tου κλουθούσαν,
κι ελέγαν πως Τον είχανε δάσκαλο και προφήτη.
Οποιος κλουθά, κι όποιου κλουθά και δεν κλουθά ως την άκρα,
καλιά331 να μην εκλούθανε ‘πο μιας αρχής! Γροικάς το;
ΖΗΛΩΤΗΣ Ι
Για μέ το λες;
ΣΑΟΥΛ
.................... Για ούλους μας!
ΒΑΡΑΒΑΣ
.............................................. Σαούλ, παραίτησέ τον!
Αδέρφι γροίκα: Ως σε θωρώ σε ταραχή μεγάλη
βρίχνεσαι. Ναίσκες! Αφρουκού332: Αν μπει ανάμεσώς μας
Ετούτοσας απου ‘χομε ‘δα την αθιβολή ντου,
θα πιάσομε φυλλα φτερά σαν και τσι μαθητές Του.
Για κειονά -σε πόλεμο βριχνομαστεν οντίμως333-
παραίτησέ τα. Αφεις τα! Μον’ εζημιά θα φέρει
στην ορτακιά334, αν ‘ρχιξομε περίτου335 να ρωτούμε
αν είν’ αλήθεια τούτονέ γή τ’ άλλο απου ‘χει κάμει.
Αλήθεια είναι οτι βολεί336 στον πόλεμο. Γροικάς το!
Τ’ άλλα ‘ναι ψώμα! Ψώματα! Ψωματινά337 γενήκαν.
ΖΗΛΩΤΗΣ Ι
Ψωματινά γενήκανε! Και πως σκιας εγενήκαν;
ΖΗΛΩΤΗΣ ΙΙ
Αδέρφι-ν, είπαμ’ άφεις τα! Σαν δεν καντίζεις, φύγε!
Φυγε να πας στο σπίτι σου, δεν κάνεις στη ζουρίδα338!
Ο πόλεμος δε συχωρά339 ρωτήματα!
ΖΗΛΩΤΗΣ Ι
.................................................... Αδέρφια,
ποβγάνετέ με;
ΣΑΟΥΛ
................... Ναι μωρέ! Ποβγάνομαί σε! Είντα;
Κοντό340 θέλει και ρώτημα; Δεν θα κιοτέψουν341 κι άλλοι,
αιτία να τα θάματα κι οι δασκαλιές γι’ αγάπη!
ΖΗΛΩΤΗΣ Ι
Κι αν ήτον του Θεού Υγιός;
ΣΑΟΥΛ
......................................... Σώπαινε μωρέ σώπα!
Εκδικητής ειν’ ο Θεός απου ‘χομ’ οι γι-Οβραίοι!
Δεν θέλει αγάπη! Πόλεμο με τσ’ απιστους συντάσει342!
Κι εμας μας έχει ν-έπαε δικούς κι αντίπητού ντου,
να μην οκνέψει343 ο λαός! Οποιος μιλεί γι-αγάπη
ειναι μουτής344! Χειρότερος οχτρός κι από τσι τελώνες345,
τσ’ αρχόντους, τσι γραμματικούς και τσι πρωτοπαπάδες
που ψιλοκοσκινίζουνε το νόμο και μονιάζουν346 
με τσι Ρωμαίους! Με τσ’ οχτρούς! Σάλευγε ‘δα να φύγεις!
Φύγε μην μπω στα αίματα!
ΖΗΛΩΤΗΣ Ι
......................................... Ηκουσες καπετάνιο;
Να φύγω λέει αλλιώς θα μπει στα αίματα; Γροικάς του;
Για’ δε μιλείς; 
ΒΑΡΑΒΑΣ
.................... Ειντα να πω; Καλά σου λένε. Φύγε!
Φυγε και πε δεν ήσουνε ποτές μετά347 μας! Αειντες!
ΖΗΛΩΤΗΣ ΙΙ
Αειντες σου λέμε. Σάλευγε! Γιάγυρ’ οπίσω! Αειντες.
Και μη ξεχνάς τα που ‘μνωξες348!
ΣΑΟΥΛ
............................................... Ζουρίδα λω την είπαν!
Νύχτα γυρίζει και χτυπά τσ’ οχτρούς όποιοι κι αν είναι. 
ΖΗΛΩΤΗΣ Ι
Σαν με ‘ποβγάνετ’ ούλοι σκιας349 θα φύγω, δεν καθίζω350.
Μα φρουκαστήτε μου πλια μπρός: Ομάδι ν-Τ’ εσταυρώσαν
και δυο δικού’ μας. Εκουσα πως οντ’ εξεψυχούσαν
ο γεις Τον εβλαστήμανε και Του ‘λεγε να κάμει
θάμα για να γλιτώσουνε απ’ το σταυρό κι οι τρεις τως
αν ήτονε Γιος του Θεού. Κι ο άλλος Του ‘πε λέει
να Του θυμάται σαν θα μπει στην Βασιλειά ν-Του. Ναίσκες!
Κι οι τρεις ποθάναν, ποιος κοντό εβγήκε κερδεμένος;
ΣΑΟΥΛ
Σάλευγε μωρε σάλευγε!
ΖΗΛΩΤΗΣ Ι
.................................... Γροικάτε μου πλια κάτω!
Ενας εβγήκε! Ενα’ μας! Εκειός απου ν-εμπήκε
στο διαλεγόνα351 του λαού ποιον ήθελ’ ‘α σταυρώσουν!
Στο διαλεγόνα του λαού!... Αν λείπαν οι γι-αρχόντοι
Αν λείπαν οι γραμματικοί.. Αν λείπαν οι παπάδες.....
να μη συμπάνουν352 το λαό κατά το θέλημά ντως
θελ’ ‘α σου πω ‘γω ειντα λογιώς353 θα ‘τον ο διαλεγόνας.
ΒΑΡΑΒΑΣ
Κι άλλα μωρέ κοντό θα πείς!
ΖΗΛΩΤΗΣ Ι
........................................... Εγώ μιλώ αλήθεια!
ΒΑΡΑΒΑΣ
Φύγε!
ΣΑΟΥΛ
......... Να φύγεις θες μωρέ;
ΖΗΛΩΤΗΣ Ι
.......................................... Αφήτε τα μαχαίρια!
Φεύγω και φεύγω εκόντας354 μου! Κρίμας τσι τόσους κόπους!
Κρίμας το αίμα! Κρίμας το! (Φευγει)
ΣΑΟΥΛ (ενω φεύγει ο άλλος)
.......................................... Κρίμας την αντρειά σου!
ΒΑΡΑΒΑΣ
Θα ‘ρθ’ ώρα να τα πούμενε και για το διαλεγόνα!
ΖΗΛΩΤΗΣ ΙΙ
Εφυγε. Κατουμώσετε355, Με τούτα και μετ’ άλλα
Δεν είπαμε για την δουλειά απου ‘χομεν ομπρός μας.
Κάτσετε!
ΒΑΡΑΒΑΣ
.............. Ειντα κάτσετε; Ανταριασμένος είμαι!
Να πει πως με διαλέξανε αρχόντοι και παπάδες!
Ο μπας προδότης356! Γιά-ε ‘κειέ! 
ΖΗΛΩΤΗΣ ΙΙ
............................................... Αφεις τα μπλιο και κάτσε!
Φωνή λαού, βουλή θεού! Δεν παν να λένε! Ας τσι!
Εβγήκες απ’ την φυλακή; Ελίτωσες του Χάρου;
Ας κλαίν αυτοί! Εσύ ‘σαι επά!
ΒΑΡΑΒΑΣ
...............................................Κατέχω γιάειντα τό ‘πε!
Ποτές δεν μ’ ήθελ’ αρχηγό! Και να σου πω ‘να πράμα:
Οντε μ’ επιάσαν έλεγα: Κιανείς μ’ έχει προδώσει
αλλιώς δεν θα μ’ ευρίχνανε.
ΖΗΛΩΤΗΣ ΙΙ
........................................... Δεν είν’ αυτός προδότης.
Εκαμε λω στα νιάτα ντου πολεμιστής κι εκείνος,
μα ‘γέρασε κι εκιότεψε. Κατούμωσε σου λέω!
ΣΑΟΥΛ
Κιαμ’ άλλος τον επρόδωκε; 
ΖΗΛΩΤΗΣ ΙΙ
.......................................... Ας τα περίσσα λόγια!
Μη σοσυμπάινεις την φωθιά! Εφυγε;  Ποιος είν’ κείνος
Απού ρχεται;
ΣΑΟΥΛ
................... Ποιος έρχεται!
ΖΗΛΩΤΗΣ ΙΙ
.......................................... Ε ‘ν’ τον εκειέ! Σιμώνει!
ΒΑΡΑΒΑΣ
Χωστείτε! Στα χαράκια357! Ομπρός! Χωστείτε κι αν-ε κάτσει,
εβγα Σαούλ να τον-ε ιδείς κι αν είναι οχτρός, κατέχεις!
(κρύβονται)
ΛΑΖΑΡΟΣ
Γοργό ‘χει να βουτήξει μπλιο ο γι-ήλιος. Πάει η μέρα!
Αποσπερίτη βασιλιά καληνωρίσματά σου.
Μονο ‘κει’ο το ξερό δεντρί θωρώ να στέκει ομπρός μου.
Ξερό δεντρί. Σαν το σταυρό απλώνει τα κλαδιά ντου
Αμοναχό κι ολόγδυμνο. Σταυρός ξετελεμένος!
Θάνατος εφταμόναχος!... Μα όπου και να πάω
ομπρός μου θάνατο θωρώ. Εγώ απου ‘χω ζήσει
ποθάνει κι είμαι ζωντανός από ξαρχής. Φοβούμαι!
Φοβούμαι μην ξαναγενεί και πέσω να ποθάνω.
Μα κι είντας πως εγιάγυρά στην ζήση ποθαμένος;
Δεν έχω την παλιά ζωή, μουδε την όψη απου ‘χα.
Σαν να ‘χασα το αίμα μου κι έσπρισα σαν το χιόνι.
Μουδε στα μάτοτσίνορα μουδε στην έρμη γλώσσα
δεν έχ’ αιμάτ’ ανασφαή358. Τα χέρια μου ‘ναι μόνο
μπλαβα από μέσα. Απανωθιώς κι εκείνα γαλανά ‘ναι.
Ετσά ‘μαι απο όντεν ηύγηκα από το μνήμα μέσα.
Νεκρός γή ζωντανός νεκρός; Κι αν πιάσεις το κορμί μου
κρυγιό κι εκείνο, αποβραδύς μέχρι να ξημερώσει,
κι απώς σα να ζεσταίνεται μα πάλι δροσερό ‘ναι!
Κύριε απου ‘σαι στα ψηλά, έλεος μπλιο μου κάμε!
Γή πέψε ξαναπάρε με, γή την ζωή μου δώσε.
Μα την ζωή την πρωτινή. Οϊ την καινούργια Θέ μου!
Να ‘χω κι εγώ το τράτο359 μου μ’ αθρώπους να καθίζω.
ΣΑΟΥΛ
Ποιος είσαι ‘συ;
ΛΑΖΑΡΟΣ
........................ Ποιος είν’ ετά360;
ΣΑΟΥΛ
............................................... Εγώ σ’ έχω ρωτήξει.
Ποιος είσαι;
ΛΑΖΑΡΟΣ
.................... Εγώ μ’ ο Λάζαρος από την Βηθανία.
Εσύ ποιος είσαι;
ΣΑΟΥΛ
....................... Δεν ρωτούν ονόματα τον άμμο!
Πε πως σου πάντηξ361’ ο Καλέβ.
ΛΑΖΑΡΟΣ
.............................................. Ειρήνη μετά σένα!
ΣΑΟΥΛ
Είντα γυρεύγεις; 
ΛΑΖΑΡΟΣ
.......................... Καθ’ αργά362 πορίζω μοναχός μου
κι έρχομ’ επά.
ΣΑΟΥΛ
.................... Κι ειντα γυρέ’ς!
ΛΑΖΑΡΟΣ
............................................ Αμοναξά κι ελπίδα!
 ΣΑΟΥΛ
Δεν είν’ επά αμοναξά. Να σηκωθείς να φύγεις!
ΛΑΖΑΡΟΣ
Κατέχω το. Μηδ’ έπαε αμοναξά δεν βρίχνεις!
Αλλού ‘ναι.
ΣΑΟΥΛ
................. Γιάειντα ‘σ’ ετσιδά; Ο φόβος σ’ έχει πιάσει
κι επογαλάνισες363; Ε, μά!
ΛΑΖΑΡΟΣ
..................................... Ειντα θα πεί φοβούμαι;
Αλλού ‘ν’ ο φόβος! 
ΣΑΟΥΛ
............................... Γιάειντα ‘ν’ ‘τσά τα μάθια σου;
ΛΑΖΑΡΟΣ
......................................................................... Φοβάσαι;
ΣΑΟΥΛ
Εγώ;
ΛΑΖΑΡΟΣ
...... Εσύ! Για να ρωτάς.
ΣΑΟΥΛ
.................................... Δεν σε φοβούμαι. Φύγε!
ΛΑΖΑΡΟΣ
Καλέβ σε λένε; Τ’ όνομα αρχοντικό ‘ν’ αλήθεια.
Καλέβ! Ο σκύλος του θεού. 
ΣΑΟΥΛ
..........................................Πολλά θωρώ κατέχεις! 
Μην μου σιμώνεις! Σάλευγε!
ΛΑΖΑΡΟΣ
.............................................. Καλέβ μην με φοβάσαι.
Να φύγω θέλει κι από ‘πα! Ντα όπου κι ανε πάω
ποβγάνουσί με!
ΣΑΟΥΛ
.......................... Είπα σου πως δε φοβούμαι! Γιάειντα;
ΛΑΖΑΡΟΣ
Για είντα με ποβγάνουνε; Πως δεν είμαι σαν τσ’ άλλους!
Πως έφυγα κι εγιάγυρα σε τρεις παντέρμες μέρες.
ΣΑΟΥΛ
Ντα που ‘χες πάει;
ΛΑΖΑΡΟΣ
............................. Μακριά! Μα με ξαναγιαγύραν.  
ΣΑΟΥΛ
Ποιος; Κι από πού σε γιάγυρε;
ΛΑΖΑΡΟΣ
........................................... Ενας καλός μου φίλος!
ΣΑΟΥΛ
Κι εγιάγυρέ σε από μακρά;
ΛΑΖΑΡΟΣ
........................................... Από τον άλλο κόσμο.
ΣΑΟΥΛ
Μα είντα λες; Επόθανες;
ΛΑΖΑΡΟΣ
.......................................Τρεις μέρες και τρεις νύχτες!
ΣΑΟΥΛ
Και ξαναζείς;
ΛΑΖΑΡΟΣ
...................Ως με θωρείς.
ΣΑΟΥΛ
......................................... Και ποιος σ’ εφερ’ οπίσω.
ΛΑΖΑΡΟΣ
Ένας απου σταυρώθηκε την ταχυνή364!
ΣΑΟΥΛ
.....................................................Μην φύγεις!
Πε μου το πως εγίνηκε:
ΛΑΖΑΡΟΣ
...................................Δεν είναι δέκα μέρες.
Πολλά βαριά ‘μουν άρρωστος, κι επέμπαν Του σαηδες365
οι αμπλάδες366 μου, να ‘ρθει γιοργά ήμπας με γειάνει πούρι.
Δεν ήρθε. Δεν εβιάζουντον. Κι ήρχουντον οι σαήδες
Κι ελέγαν: «Ανημένετε μα να ‘ρθει θέλει λέει».
Ε, οντεν ήρθεν, ήμουνε τρεις μέρες ποθαμένος
κι εκλαίγαν οι γι-αμπλάδες μου και Του παραπονούντον.
Είπε τως τότεσάς κι Αυτός: «Την άρκλα367 δείξετέ μου
και καερέτι368 κάμετε!» Κι ήρθανε και μ’ ανοίξαν
την ώρα που συντάσουντον369 να λύσει το κορμί μου.
Ούλοι ντως εκατάπιανε την γλώσσα από το φόβο
μ’ Αυτός εστάθη ανέγνοιαστος στην πορτα του μνημείου
και λέει «Σήκω Λάζαρε! Σήκω και πόρισ’ όξω!»
Ούλοι γι αρμοί μου ετρίξανε κι εξαναδέσαν πάλι
κι εξαναγιάγυρ’ η ζωή στα μέλη μου σαν πρώτα.
Επόρισα! Κι όσοι ‘τονε ομπρός εφοβηθήκαν
κι εγύραν κάτω. Επόμεινε αμοναχός Εκείνος
κι οι αμπλάδες μου! Αγκαλιαστό με πήρε από τον ώμο,
κι είπε ντως «Είδετέ τον-ε; Δεν είπα πως κοιμάται;»
Στο σπίτι με γιαγύρανε, μα με φοβάτ’ ο κόσμος,
κι οι γι-ίδιες οι γι-αμπλάδες μου πισωπατούν ομπρός μου.
Κι ως θα βραδιάσει βγαίνω σκιάς κι έρχομαι επά στον άμμο
και συλογούμαι αμοναχός. Φοβάται ο κόσμος πούρι
τα θαύματα!
ΣΑΟΥΛ
.................. Ντα για ‘τονά θάματα δεν τα λένε;
Και ποιος ητον ο φίλος σου.
ΛΑΖΑΡΟΣ
............................................Είπα σ’ ο που σταυρώσαν.
ΣΑΟΥΛ
Κι επόθανε εδά πλια μπρος; Στην καταφρόνια μέσα.
ΛΑΖΑΡΟΣ
Η καταφρόνια δόξα ν-Του!
ΣΑΟΥΛ
.......................................... Σάλευγ’ εδά να φύγεις!
ΛΑΖΑΡΟΣ
Να φύγω! Μηδ’ η έρημος δεν με σηκώνει! Αειντες!
Ειρήνη μετά σε Καλέβ! (φευγει)
ΣΑΟΥΛ
..................................... Και με τα σε! Για πέ μου:
ΛΑΖΑΡΟΣ
Ειντα ‘ν’ το θες; 
ΣΑΟΥΛ
...........................Σαν έφυγες ως λες τρεις μέρες, πε μου:
Ειντα ειδες εκειά πού ‘σουνε;
ΛΑΖΑΡΟΣ
............................................. Είδα μεγάλους τρόμους!
Βάσανα! Πόνους!
ΣΑΟΥΛ
............................ Οϊδά!
ΛΑΖΑΡΟΣ
..................................... Δροσά Καλέβ δεν είδα!
Δροσά! Μεγάλη αμοναξά και σκότος! Σκότος μέγα!
ΣΑΟΥΛ
Μουδε φωνή δεν έκουσες;
ΛΑΖΑΡΟΣ
........................................... Μουδ’ αναπνιά σου λέω!
Αμοναξά! Αμοναξά! 
ΣΑΟΥΛ
................................ Σάλευγε ‘δα να φύγεις!
ΛΑΖΑΡΟΣ
Μονο η φωνή ν-Τ’ εκούστηκε σαν είπε «Πόρισ’ όξω!»
Κι εσκίστηκε το σκότος. Ναί! Ωσάν την αστραπή ‘ταν.
Χαράς του που ειδ’ ετσά αστραπή!
ΣΑΟΥΛ
....................................................... Σάλευγε!
ΛΑΖΑΡΟΣ
..................................................................... Πάω! Πάω!
(φευγει)
ΣΑΟΥΛ
Χαράς του που ειδ’ ετσ’ αστραπή! Ε, μαυροκακομοίρη!
Οποιοι θωρούνε αστραπές γή χάνουνε το φως τως, 
γή τα μυαλά ντως370! Από ‘με έχω καλιά να λείπει!
Ε, καπετάνιο! Εφυγε!
ΒΑΡΑΒΑΣ
................................ Ποιος ήτον! Φαίνεταί μου
ψιλή κουβέντα ν-είχετε!
ΣΑΟΥΛ
................................... Λάζαρο τον-ε λένε!
Από την Βηθανία λέει! Μα σα να τα ‘χει χάσει.
Τρεις μέρες λέει έκαμε νεκρός κι αποθαμένος
Κι απόκειας τον ανέστησε ο που σταυρώθει.
ΖΗΛΩΤΗΣ ΙΙ
.................................................................... Είντα;
Κι εφηκες τον-ε κι έφυγε;
ΣΑΟΥΛ
....................................... Ντα ειντά ‘παμε να κάμω;
ΖΗΛΩΤΗΣ ΙΙ
Γιάειντα δεν μας εφώνιαξες; Κρίμας! 
ΒΑΡΑΒΑΣ
......................................................... Να κάμωμ’ είντα;
ΖΗΛΩΤΗΣ ΙΙ
Να τον-ε ιδούμε! Δεν θωρείς θάματα κάθε μέρα!
ΒΑΡΑΒΑΣ
Είδες πως είχα δίκιο -ε;- κι επόβγαλα τον άλλο;
Θάματα λέει! Ποιος μωρέ μπορεί να ξαναζήσει!
Εσύ δεν είπες πως χιλές είναι μεγάλος; Σώπα!
Αν ‘ρχιξομε κι εμείς εδά να λέμενε για ‘Κείνον,
πάει! Να τα παραιτήσομε από ν-τα ΄δα! Καλιά ‘ναι.
ΣΑΟΥΛ
Δεν είχεν όψη αθρωπινή. Γροικάς μου καπετάνιο;
Ετρόμασες να τον-ε ιδείς! 
ΒΑΡΑΒΑΣ
...................................... Γιά-ε ‘να παλικάρι!
Ετρόμαξε να τον-ε ιδεί! Ο πόλεμος ορτάκη
δεν θέλει φοβιτσαριδες, φοβιτσερούς371 τσι θέλει
τσι πολεμάρχους! Ηκουσες; Φοβιτσερούς! Μα που ‘ν’ τσι;
ΣΑΟΥΛ
Εγώ φοβήθηκα; Εγώ; Γιαμιάς το πάρ’ οπίσω!
ΒΑΡΑΒΑΣ
Φρουκού! Και φόβο να ‘γροικάς, δείχνε πως δεν φοβάσαι!
Ετούτο θέλει ο πόλεμος!
ΣΑΟΥΛ
...................................... Εγώ....
ΒΑΡΑΒΑΣ
............................................ βρουκού σου λέω.
Κι αλικοντίδα372 να βρεθεί ομπρός σου να τη βγάνεις!
Μα με καλό, μα με κακό! Οτι κι αν κάνεις πούρι,
χρεια του πολέμου να βολεί! Στην υστεριά373 θα κάτσεις
να κάμεις το λογαριασμό. Κι αν είσαι λαθεμένος
επά κι εκειέ στα που ‘καμες δεν έχεις κριματίσει
αν τα ‘καμες για το καλό.
ΣΑΟΥΛ
...................................... Δεν σου ξεκαθαρίζω
στα λες το πρέπει να γενεί.
ΒΑΡΑΒΑΣ
.......................................... Φρουκού πλια παρακάτω.
Ετούτοινά που φυγανε, κι ο τάξ’ αναστημένος,
κι ο γι-εδικός μας ο μουτής, αν τύχει και προκάμουν
και πουνε στσ’ άλλους, στσι πολλούς, τα που ‘παν κι επά πέρα,
μεγάλη θα ‘ν’ η γι-εζημιά. Εκάντισες ειντά ‘πα;
ΣΑΟΥΛ
Και πως θα τσι προλάβομε;
ΒΑΡΑΒΑΣ
.......................................... Εσυ ‘σαι πλια πιτήδιος
πλια νέος, πλιαν ογλήγορος. Βαστάς μαχαίρι; Τρέχε!
Καλεβ δεν είπες πως σε λέν. Μην δείξεις γαυγισάρης!
Εχεις κι αντόδια374; Δείξε τα!
ΖΗΛΩΤΗΣ ΙΙ
....................................... Πολλά βαρύ φορτίο
φορτώνεις του, κι είναι μικιός!
ΒΑΡΑΒΑΣ
.......................................... Τα νιάτα ντου φορτώνω!
Αντέχουνε!
ΖΗΛΩΤΗΣ ΙΙ
................ Τα νιάτα ντου; Κι ανε κιοτέψει;
ΣΑΟΥΛ
............................................................... Είντα;
Εγώ κιοτής! Ε, όϊ-δα! Πάρ’ το γιαμιάς οπίσω!
ΖΗΛΩΤΗΣ ΙΙ
Ας το μαχαίρι! Αφεις το!
ΒΑΡΑΒΑΣ
..................................... Είδες; Κιοτής δεν είναι!
Αειντες Καλέβ! Καλοστραθειά! Κι όπου θα σου παντήξουν!
Κατέχεις. Μια κι αμοναχή!
ΣΑΟΥΛ
......................................... Πάω! Καλή μου τύχη!
ΒΑΡΑΒΑΣ
Στέκει ο Θεός και σε θωρεί! Δεν κάνει σκόντο375 πούρι
κια’νούς! Θεός εκδικητής! Καλή σου τύχη! Τρέχε!
Ζηλεύγω του! Ζηλεύγω του! Αχι παντέρμα νιάτα.
Που ‘ν’ ο καιρός;
ΖΗΛΩΤΗΣ ΙΙ
............................ Δεν ήπρεπε μουδε να τον-ε πέψεις
Μουδε ‘κεια που τον έπεψες!
ΒΑΡΑΒΑΣ
......................................... Γιάειντα;
ΖΗΛΩΤΗΣ ΙΙ
...................................................... Κοπέλι ν-έναι!
Μικιός θα ματοβουρωθεί376.
ΒΑΡΑΒΑΣ
....................................... Ανε τον-ε λυπάσαι,
σάλευγε κι εσύ! Κλούθα του! Σάλευγε! Αείδαρέ του!
Εσύ ‘σαι πλια παλιός μαθώς κι αιματοβουρωμένος!
Και κατεχάρης τση δουλειάς. Μάθε του να σκοτώνει.
ΖΗΛΩΤΗΣ ΙΙ
Να πάω θέλω. Ετσά δουλειές δεν είναι για κοπέλια
Μα πε μου: Για δεν έρχεσαι κι εσύ;
ΒΑΡΑΒΑΣ
....................................................... Πολλοί θα πάμε
και θα ‘ναι μέγας κίνδυνος να ξεφανερωθούμε.
Δεν  εκαμες στην φυλακή ζάβαλες377 απατός σου!
Εγώ ‘καμα! Εγώ ‘καμα!
ΖΗΛΩΤΗΣ ΙΙ
................................... Σώπαινε. Μην φωνιάζεις!
Σάοικα378 ζόρε θα ‘τονε!
ΒΑΡΑΒΑΣ
................................... Ζόρε; Δεν ήτον ζόρε!
Δεν ήτον! Βάσανό ‘τανε. Ξετελεμένος Αδης!
ΖΗΛΩΤΗΣ ΙΙ
Γαλήνεψε! Εγλίτωσες! Ξέχασε τα περάσαν!
Μην ‘νεθιβάνεις379 το κακό. Εγλίτωσες σου λέω!
ΒΑΡΑΒΑΣ
Σάλευγε! Φύγε! Το μικιόν380 άειντες ν’ αειδάρεις! Αειντες!
Σάλευγε! 
ΖΗΛΩΤΗΣ ΙΙ
.............. Πάω! (φευγει)
ΒΑΡΑΒΑΣ
...................... Δύναμη δώ μου να νταγιαντίσω381
Αρχο Πατέρα τ’ ουρανού! Αζωντανός στον Αδη
εμπήκα για την Χάρη Σου! Για την δική Σου Δόξα!
Ως μ’ έσκεπες382 στην φυλακή και δεν έσυρ’ ο νους μου
απ’ τα μαρτύρια, σκέπε με κι εδά παρακαλώ σε!
Κι ως είχες Κύριε θέλημα Τον άφταιγο να δώσεις
αντίπητού μου στο Σταυρό κι εμέ να ξεμπερδέσεις383,
θα κάμω για την Δόξα Σου ότι μπορώ, μα δίκιο
μ’ αδικο κι ύστερ’ ας χαθώ! 
.............................................Ποιοι ‘ναι π’ ανεφανήκαν;
Για να χωστώ384 γερά γερά, να ιδώ κι απώς385 θα πράξω.
(μπαίνουν Συμεων και Ζαχαριας)
ΣΥΜΕΩΝ
Τριάντα χρόνια λείπω ‘δα, μα τούτονά το πράμα,
να περπατώ στην έρημο την ώρα που βραδιάζει,
ποτές μου δεν το ξέχασα. Α δη κι όσον εζούσα,
ποτές μου δεν το χόρταινα. Tην πάσα μιαν ημέρα,
που πάντιδε386 μια βόλιτα στην έρημο να κάμω, 
επόριζα. Εδροσέρευγα. Εδειαζ’ ο έρμος νους μου
απ’ τσ’ έγνοιες. Επορπάτουνε στην άκραν ησυχία387.
Κι ως ήσβι’ ο ήλιος δυσικά κι ενάφτανε τ’ αστέρια
‘νετολικά, ο ουρανός εγίνουντον ανθράκη388,
κι έσπίθιζε. Μονο ‘τσιδε να ‘κάνες εθωρούσες
ούλη την Δόξα του Θεού. Την τέλειωση τση γνώσης.
Τροχοί ‘λεγες ‘γυρίζανε στην από πίσω πάντα389,
ατάραχτοι στ’ αξόνια ντως στον άπαντα ν-αιώνα,
κι έδειναν τση ζωής ζωή με του Θεού την Χάρη.
Πολλές φορές εσκέφτηκα: Χαράς του, Ζαχαρία,
απου ‘χει περπατήσει επά!
ΖΑΧΑΡΙΑΣ
......................................... Κι εγώ την έρημό ‘χα
τόπο να φεύγω. Εγώ μαθές είχα στελειώσει σπίτι390,
κι η γι-Ελισάβετ είχενε καημό πολλά μεγάλο,
πως είμαστονε άτεκνοι κι άμοιροι391 των αθρώπω.
Εφευγα κι ήρχουμουν επά, ν-αναμεσώς στσι πέτρες,
σαν ήμουν νέος, κι έπεφτα κι εδερνοκοπανιούμουν392,
κι επαρακάλουν το Θεό να μας-ε πέψει τέκνο.
Κι απής393 εσογεράσαμε, ήρχουμουν γεροντάκι
και Τον επαρακάλουνε να ‘χομε καλα τέλη! 
Ε, γέρος σκιας, γονατιστός ήμουν σ’ ενα χαράκι, 
γροικώ φτερά, εγύρισα κι είδα ‘ναν ασπροφόρο
και λέει μου: «‘ντιγιάγυρε στο σπίτι Ζαχαρία.
Η Ελισάβετ έπιασε394 κοπέλι! Σ’ εννια μήνες 
θα το γεννήσει. Του Θεού η Χάρη θα το σκέπει 
και θα γενεί πολλά τρανό. Ιωάννη να το πείτε.»
Εγέλασα και λέω του «Μαγάρι να γινούνταν
ως μου τα λες. Μα δε μπορεί! Πολλά γριά ‘ναι πούρι
κι εγώ ‘δα μπλιο ‘μαι γεροντής!» Αστραψ’ η γι-αμαθιά ντου
και λέει μου «Ποιος δεν μπορεί; Ο Κύριος του κόσμου;
Ουλα μπορούνε να γεννούν κατά το θέλημά ν-Του!
Μα σαν σ’ ειδα κι εγέλασες, να χάσεις τη φωνή σου
και να μην τηνε ξαναβρείς, πριν βγαλεις395 το κοπέλι
κατα το που σ’ αρμηνεψα!»
ΣΥΜΕΩΝ
........................................... Θυμούμαι, ν-εβουβάθεις396
εναν καιρό. Θυμούμαι το!
ΖΑΧΑΡΙΑΣ
....................................... Εχασα την φωνή μου.
Εγιάγυρα στο σπίτι μου κι ηυρα την Ελισάβετ
κι έλαμπε, σα να πέταξε τα γέρα απ’ το κορμί τζη.
Εποκαμάρωνά τηνε γριά και βαρεμένη397
και στσ’ εννια μήνες έκαμε το γιό μας. Τον υγιό μας!
Εμπαίνανε κι εβγαίνανε γυναίκες κι ερωτούσαν
πως ηθελ’ ‘α το βγάλομε, μα ‘κείνη δεν εμίλιε,
κι ελεγαν καθε μια ντωνε ότ’ όνομα τσ’ ερχούνταν.
Λέει τως τότεσάς κι αυτή «Τον κύρη ντου ρωτήξτε»
Κι ήρθανε κι ερωτήξανε, μα πού μιλιά; Δεν είχα!
Επιασα το πινάκι398 μου κι έγραψα Ιωάννης,
κι εξαναγιάγυρ’ η μιλιά στο στομα μου σαν πρώτας.
Τόπος θεού ‘ν’ η έρημος!
ΣΥΜΕΩΝ
..................................... Εγώ ποτές δεν είχα
παντήξει ν-άγγελο. Ποθές!
ΖΑΧΑΡΙΑΣ
........................................ Εσύ ‘χες άλλη χάρη!
ΣΥΜΕΩΝ
Είχα την! Δόξα να ‘χει ο Θιος! Εζησα πλια παρ’ άλλους!
Εζησα μέχρι που ‘ρθενε ο Βασιλιάς του Κόσμου!
Εγώ Τον εσαράντισα!
ΖΑΧΑΡΙΑΣ
............................... Χαράς σου το! 
ΣΥΜΕΩΝ
................................................... Κι απόκειας
εδιάβηκα στο θάνατο! Στην μέγαν ησυχία!
Δόξα Σοι Θέ μου! Δόξα Σοι! Μα ‘πε μου κι ένα ν-άλλο:
Ετότες που βουβάθηκες, είχετε την Μαρία,
την μάνα ν-Του, στο σπίτι σας;
ΖΑΧΑΡΙΑΣ
............................................. Ξαδέρφη τση δικής μου!
Τότες που Τον εσήκωνε γομάρι399 στο κορμί τζη.
Κι ήτον αξαργητού400 επά. Μη μαθευτεί το πράμα!
ΣΥΜΕΩΝ
Κι εσύ κι εγώ κι ο Ιωσήφ εσκώσαμεν ετότες
μεγάλο βάρος! Πλια πολύ ο Ιωσήφ απ’ ούλους!
Μα ας είναι. Σαν εφύγαμεν, ηύραμεν ησυχία . 
ΖΑΧΑΡΙΑΣ
Δεν φραίνεσαι στο θάνατο μούδε την ησυχία!
Δεν έχει πούρι-ν η ζωή να κάμει σ’ έτσα τόπο.
Δεν ζεις για να φραθείς!
ΣΥΜΕΩΝ
..................................... Α δη σαν τουτονέ το τόπο
ειναι κι ο θάνατος. Γροικάς; Ερημος και παντέρμος.
ΖΑΧΑΡΙΑΣ
Μα έπα-ε, κι ας φαίνεται πως δεν ζει πράμα, έχει 
στσι πέτρες αποκατωθιώς ζωή και τσαχαλίζει401:
αρογαλίδες402, μποντικούς, όφιδες, σαμιαμίθια.
Πολλώ λογιώ έχνη403 τση γής στον άμμο κατοικούνε!
Δεν είναι ντίπις404 θάνατος.
ΣΥΜΕΩΝ
................................. Δεν είναι τέθοιαν ώρα.
Μ’ απής βραδυάσει γίνεται. Κι οντε μεσημεριάζει.
Θάνατος! Τόπον η ζωή να βρει δεν έχει πώδε,
στο σκότος και στα τσίτσιρα τση μέρας405. Μον’ ο Χάρος.
ΖΑΧΑΡΙΑΣ
Ειδες τόπον εδιάλεξαν να ζήσουν οι δικοί μας;
Ανυδρο κι ακατίταγο406. Μόνον ο Ιορδάνης
δείνει ζωή όπου περνά στσι γυροποταμίδες. 
Μα κι αυτός πάει και χύνεται στο λάκο με τ’ αλάτσι!
Κι είντα πως πάει τόσεσάς χιλιάδες χρόνια; Κι είντας;
Κρίμας το τόσονα νερό τ’ αλάτσι να το πίνει.
ΣΥΜΕΩΝ 
Σκληρός ο τόπος! Δύσκολος! Δεν έχει μερχαμέτι407!
Για κειονά κι εβγήκανε παράξεν’ οι γι-οβραίοι.
Σαν τα οζά408 στην έρημο, που νταγιαντούν409 στην κάψα
και στην κρυγιότη, ίδια ‘τσα αντέχει κι ο λαός μας
να πολεμά τόσους εχτρούς που μας-ε κατατρέχουν.
Κι οντίμως σαν να πήραμε τσι πέτρας τα σουσούμια410,
κι αντιπατούμε411 τσι καιρούς412! Η έρημος βρουχάται:
«Θα σας-ε φάω!» «Οϊδά!!» τσ’ αντιμιλούμε «Πίσω! 
Ζει ο Θεός» κι ίδια θεριά σερνούμαστε στσι πέτρες
και ζούμε και πληθιαίνομαι!
ΖΑΧΑΡΙΑΣ
........................................... Τέκνα τση ξεραϊλας! 
Ξύλα τσ’ Ερήμου! Ανυδρο, αγκριφωτό413 μιλέτι414!
Μα στέκει απανωθιώς Θεός και πέμπει την δροσούλα
και κρουσταλιά στ’ αγκάθια μας. Λιγη μα δροσερεύγει.
ΣΥΜΕΩΝ
Την μια προφήτες βγαίνουνε, την άλλη δικιοκρίτες,
σοφοί ραβίδες κι άρχοντες, ρηγάδες ποιητάδες,
και δροσερεύγουν του λαού την κάψα και την δίψα.
Κι όπ’ ο λαός παραπατεί, -πολλές φορές εγίνει-
και βγαίνειν από του Θεού την στράτα και το Νόμο,
μαβλιδονιές415 δεν κάνουνε, μουδε περίσσα λεν του. 
Βαρά τον-ε καταμουρούν416, βαρά τον-ε δικάζουν
και τον-ε ξαναφέρνουνε στο πρωτινό ντου ρόρε417.
ΒΑΡΑΒΑΣ
Γερόντοι, ειρήνη μετα ‘σας! Γροικώ σας τόσην ώρα,
και λέω αλλη παράδεισο δεν θέλω να γνωρίσω.
Ποιοι ‘σαστε!
ΣΥΜΕΩΝ
.................... Εγώ ‘μ’ ο Συμεών! Πρωτόπαπας αλλότες
και πάντα δούλος του Θεού!
ΖΑΧΑΡΙΑΣ
............................................ Κι εγώ μ’ ο Ζαχαρίας
Λευίτης ήμουν μια φορά! Εσύ ποιος είσαι;
ΒΑΡΑΒΑΣ
................................................................... Εγώ ‘μαι...
Εγώ ‘μαι... Πέτε με σκροπιό που σέρνεται στσι πέτρες
ΖΑΧΑΡΙΑΣ
Τρομάσεις με!
ΒΑΡΑΒΑΣ
..................... Για τούτο ζω. Για να τρομάσω τσ’ άλλους.
Μα ‘μουν κι εγώ στην κιβωτό κι εγλίτωσα αλλότες
με του θεού το θέλημα.
ΣΥΜΕΩΝ
.................................... Κι ο τρόμος  Ζαχαρία
στην απαλάμη του Θεού βρίχνεται. Δεν θυμάσαι
ειντά ‘παθεν ο Φαραώ στου Μωυσή τα χρόνια.
Από Θεού ‘ν’ και τούτοσές πεμπάτος, μην τρομάσεις!
Ελα παιδί μου. Σίμωσε.
ΒΑΡΑΒΑΣ
.................................... Δεν θέλω συναλλήκια418
με τσι παπαδες, μα ‘κουσα φρασά στα ύπατά μου
με την κουβέντ’ απού ‘χετε. Αν-ε μιλούσαν ούλοι
ωσάν κι εσάς χαρά’ μας το.
ΖΑΧΑΡΙΑΣ
.......................................... Παν τα παντέρμα χρόνια
Εκάμαμε μαθώς κι εμείς δασκάλοι στο καιρό μας.
ΒΑΡΑΒΑΣ
Ειντα καιρό;
ΣΥΜΕΩΝ
.................. Πριν μια γενιά! Γή δυο γή τρεις. Κατέχεις
πως κι ο καιρός μες του Θεού την απαλάμην είναι.
ΒΑΡΑΒΑΣ
Ποιοι ‘σαστε;
ΣΥΜΕΩΝ
.................... Είπαμε σου γιε! 
ΖΑΧΑΡΙΑΣ
.............................................. Εγώ ‘μ’ ο Ζαχαρίας
κι ετούτος είν’ ο Συμεών πρωτόπαπας αλλότες.
ΒΑΡΑΒΑΣ
Πότες;
ΣΥΜΕΩΝ
........... Εδά δυο τρεις γεννιές!
ΒΑΡΑΒΑΣ
............................................... Γερόντοι παίζετέ419 με!
Και δεν θα ξεμπερδέσετε από ν-τα με! Γροικάτε;
ΣΥΜΕΩΝ
Παιδί μου δεν σε παίζομε! Απαρθινά420 μιλούμε.
Ητον καιρός, πολύς καιρός, απου ‘μασταν στην ζήση.
Εφύγαμε στην ώρα μας. Ο καθανείς ως είχε
διατάξει ο Κύρης τση ζωής. Επήγαμε στον Αδη
κι εδά ν-εντιγιαγύραμε. Ο Κύρης να ‘ναι πάλι
αιτία. Ο Κύρης τση ζωής!
ΒΑΡΑΒΑΣ
......................................... Ποιος Κύρης; Είντα λέτε;
ΖΑΧΑΡΙΑΣ
Την ταχυνή-ν, ο Κύριος τση Δόξας εσταυρώθει. 
Κατέχεις το; Ηρθε κι Αυτός στο βουλισμένον Αδη.
Μα ‘ρθε σαν τον πολεμιστή κι εδιαγούμισέ421 τον!
Το κράτος του κατάλυσε, κι εμάς εσήκωσέ μας,
κι εγιάγυρέ μας στην ζωή!
ΒΑΡΑΒΑΣ
......................................... Κι άλλος τα ‘λεγε τούτα,
μα λ’ω πως θα ‘χει βουβαθεί!
ΣΥΜΕΩΝ
........................................... Υγιέ μου αφρουκάσου:
Στην απαλάμη του Θεού βρίχνεται κι η ζωή μας.
Θέλει μακραίνει την υγιέ, θέλει την-ε μικραίνει.
Αυτός την δίδει ζάβαλες, Αυτός και την-ε παίρνει.
ΒΑΡΑΒΑΣ
Κατέχω το! Κι εγώ μαθές από τον τάφον ηύγα.
Το τάφο που ‘μουν ζωντανός! Αλλες κουβέντες τούτες!
Πέτε μου αληθεια ποιοί ‘σαστε και γιαειντα ‘στε ‘ρχομένοι!
ΖΑΧΑΡΙΑΣ
Είπαμε γιέ μου ποιοι ‘μαστε! Αλήθεια λέμε. Ξάνοι!
Ασπρα μαλιά ποτάξαμε422 γιάειντα να πούμε ψόμα;
Μα γιάειντα ν-είμαστε ‘παέ, δεν το κατέχω γιέ μου.
Εσύ ν-άρχο πρωτόπαπα ήμπας κατέχεις;
ΣΥΜΕΩΝ
.............................................................. Οσκες!
Εγώ κατέχω απ’ τσι γραφές απου χω διαβασμένες,
πως θελ’ ‘α ‘ρθ’ ώρα -κι ήρθενε!- ο Κύριος τση δόξας
να μπει στον Αδη νικητής! Ημπε κι εσήκωσέ μας.
Πως πούρι θελ’ ‘α μαθευτεί πως  ενικήθει ο Χάρος;
ΒΑΡΑΒΑΣ
Θα πεις πως όσα εγράψανε κι είπαν οι προφητάδες
εβγήκαν;
ΣΥΜΕΩΝ
.................. Ναι! Κι έχε χαρά!
ΒΑΡΑΒΑΣ
........................................ Κι ο Κύριος τση δόξας
εδιάλεξε να σταυρωθεί και το ‘χε ορδινιασμένο423
νεκρός στον Αδη να διαβει για να τονε νικήσει;
ΣΥΜΕΩΝ
Ως φαίνεται!
ΒΑΡΑΒΑΣ
.................. Κι εγώ μαθώς, απου ‘μουνε στον Αδη,
ήβγα να μπει του λόγου ν-Του;
ΣΥΜΕΩΝ
............................................. Δεν το κατέχω γιέ μου,
μα ανε γενήκαν ως τα λές, θα ‘τονε θέλημά ν-Του.
ΒΑΡΑΒΑΣ
Και γιάειντα ‘γω κι όχι άλλος σκιας;
ΣΥΜΕΩΝ
........................................................ Δεν το κατέχω γιέ μου,
μα στου Θεού την βούληση αθρώπου νους δε μπαίνει.
ΒΑΡΑΒΑΣ
Στέκει ο Θεός και βλέπει μας. Για να γλιτώσει εμένα,
σάοικα θέλει να γενεί το που κι εγώ ξετρέχω.
Δεν κάνει οντίμως ο Θεός τση τύχης424 ότι κάμει.
ΣΥΜΕΩΝ
Σάοικα. Πράμα δεν μπορεί να γένει ανέβουλής425 Του.
Και πάντα γιέ μου ο Θεός στα διάχνει, ν-ορδινιάζει
σύμπαντα τα μελούμενα. Για κείονα δε φτάνει
τ’ αθρώπ’ ο νους, οσο θα ζει, να Τον-ε καταλάβει.
ΖΑΧΑΡΙΑΣ
Θαρώ πως από τότεσάς που ‘μπε στο διαλεγόνα,
ποιο πατριάρχη ‘θελ’ ‘α βρει λαό να Του γεννήσει,
ίδια ‘πο τότεσάς μαθές, άλλα ‘χενε στο νου ν-Του.
Εξάνοιγε κι είντα λογιώς ηθελ’ ‘α θεμελειώσει
την σωτηρία ν-ουλονώ ν-απάνω στσι Ιουδαίους!
ΒΑΡΑΒΑΣ
Γιάειντα το λες;
ΖΑΧΑΡΙΑΣ
........................ Γεροντικές κουβέντες, μα φρουκού μου:
Εδά, ν-απου πορίζαμε από την πολιτεία,
ειδα το ξύλο του σταυρού, κι αν το καλόειδα πούρι,
ήτον το ίδιο μ’ εκειονά, που ‘χεν ο Σολομώντας
βάλει στην πρώτην εκκλησσά για μεσοδόκι426.
ΣΥΜΕΩΝ
..................................................................... Ειντα;
Ποιο μεσοδόκι; Ειντα λες;
ΖΑΧΑΡΙΑΣ
............................................ Πρωτόπαπας δεν ήσουν;
Εσ’ εμελέτας τσι γραφές, μα ‘γω που ‘μουν λευίτης
εγροικουνε και του λαού τσ’ έδηγους427 και κατέχεις
είντα ‘λεγαν; Πως τότεσάς, που ‘φυγ’ ο Πατριάρχης
ο Λώτ, από τα Σόδομα, ως του ‘χε διαταγμένο
ο Αγγελος, εκούμπιζε428 σε μια πλεμένη βέργα,
που του την ειχε ο γι-Αβραάμ δοσμένη σαν χωρίσαν.
Επήγαινε στην έρημο κι έκλαιγε την κερά ντου,
που γίνηκ’ αλατσόπετρα429 καταμεσώς τση στράτας.
Ομάδι ντου ετρέχανε κι οι τρεις του θυγατέρες,
κι εκλαίγανε τα έχει ντως και τα καλά που ‘χάσαν.
Κι οντεν εκοντοφτάνανε430 σε τούτονέ τον τόπο,
μι’ αργαδινή431, ο σατανάς στην ταύλα432 ντως εβρέθη,
κι εμέθυσαν το κύρη ντως, κι εσμίξανε μετά ντου,
τάξε μου λέει, να μην χαθεί το γέννος των αθρώπω.
ΣΥΜΕΩΝ
Ετούτανά τα λέγανε ως τα ‘πες κι οι γραφές μας
ΖΑΧΑΡΙΑΣ
Ναι μα φρουκού είντα ‘κλωσε433 ‘ποπανωθιώς τ’ αλάϊ:
Το δε ταχιά434, ξεμέθυστός, έπιασε ο Λωτ μια πέτρα,
κι εδερνοκοπανιούντονε, κι ήθελε να ποθάνει,
κι ανακαλιούντον435 του Θεού να τον-ε ξεμιστέψει436.
Εδά εδά437, απ’ τα ψηλά ήρθεν αμπασαδόρος438
κι είπε του: «Λωτ. Την βέργα σου στον άμμο να καρφώξεις
και να τση κουβαλείς νερό από τον Ιορδάνη,
να την ποτίζεις, κι οντε ειδείς αροδαμούς να βγάνει439,
κατεχ’ εσυχώρέθηκαν κι εσάς τα κρίματά σας.»
Εμπήκ’ ο Λωτ εις το ζυγό440, κι έρχιξε κι εκουβάλιε
νερό ν-απο τον ποταμό, δυο μέρες πηγαιν’ έλα,
κι επότιζε βέργα ξερή στον άμμο καρφωμένη.
Χρόνοι περάσανε κι ο Λωτ την πότιζε και γέρος,
μα μουδε ν-αχι έκαμε, μουδ’ ώ! ποτές δεν είπε.
Μια μέρα, πάει και θωρεί δεντρό ξετελεμένο
την βέργα. Η χάρη του Θεού, δεντρό ‘στεκεν ομπρός του.
Στην ρίζα τούτου του δεντρού τον ηύραν ποθαμένο
κι έλαμπε απ’ την συχώρεση. 
ΒΑΡΑΒΑΣ
............................................ Ανάγκη φαίνετ’ είχε
κιανείς από συχωρεμό και είπε το παραμύθι.
ΖΑΧΑΡΙΑΣ
Ανάγκη για συχωρεμό παντά ‘χουν οι γι-αθρώποι,
πως είναι στο νταμπιέτι ντως να μπαίνουν σ’ αμαρτίες441.
ΒΑΡΑΒΑΣ
Δεν ήτον η συχώρεση στσι Νόμους μας γραμμένη.
ΖΑΧΑΡΙΑΣ
Για κειονά ‘ρθ’ Ο πού ‘ρθενε, για να τσι ξαναγράψει!
Ας είναι. Είντα λέγαμε; Α! Επεράσαν χρόνια,
κι εστάθη το βασίλειο του Ισραήλ στον τόπο.
Ο Σολομώντας ήτονε ρήγας κι αφέντης πώδε,
κι είχε τον άρχοντα Χιραμ κι έχτιζε του Θεού μας
την εκκλησσά. Εχτισαν την, κι ήταν να την στεγιάσουν442,
κι εθέλανε ν-ένα μακρύ ξύλο για μεσοδόκι.
Δεν εύριχναν. Δεν ύπαρχε στον τόπο κυπαρίσσι,
γή κέδρος εις το Λίβανο, να φτάνει απ’ άκρου σ’ άκρου.
Δεν είχαν ειντα να γενούν, κι εγροίκουν443 να κρεπάρουν444,
μα ‘ρθ’ ένας και των είπενε πως, σε μια μέρα δρόμο,
βρίχνεται ενα θεριό δεντρί στην έρημο. Επέψαν
ξυλάδες και το ‘κόψανε, κι απής το ‘ξεκλαδίσαν,
δέκα ζευγάρια ν-έζεψαν βούγια445 για να το σύρουν.
Κι εσύραν το κι εφέραν το στην πολιτεία μέσα.
κι εφτάξαν το στην εκκλησσά. Μετρούν το οι μαστόροι,
κι είδανε πως τρεις πιθαμές έβγαιν’ οξω του τοίχου.
Στένουν τσι μακαράδες446 τως κι απάνω βγάνουνέ το
και το μετρούνε, κι έλειπαν τρεις πιθαμές να φτάξει.
Ξαναμετρούνε κατωθιώς και πάλι περισεύγει,
πιάνουν ξανανεβάζουν το, τρεις πιθαμές ελείπαν.
Εφώνιαξαν του βασιλιά να ιδεί κι αυτός το θάμα.
Κι ήρθεν και το μετρούσινε ομπρός του πριν το βγάλουν
και βγάνουν το κι ελείβουντον. Τότες ο Σολωμόντας 
εκάντισε πως του Θεού ήτον σημάδι πράμα
και λέει «Ω τρισμάκαριστο ξύλο, στσι πέτρες μέσα
σοφίλιασε447! Τούτ’ η στεγή τον Κύριο θα σκεπάζει.»
Ως το ‘πεν, εσοφίλιασε στσι κοιμηθιές448 το ξύλο,
κι εστέγιασαν την εκκλησσά!
ΣΥΜΕΩΝ
.........................................Ποθές δεν το ‘χουν γράψει
ετούτονά.
ΖΑΧΑΡΙΑΣ
............... Δεν φταίω ‘γω! Πολλές φορές ξεχνούνε
τα θάματ’ οι γραμματικοί, μα ‘ναι κι οι νακλιτζίδες449
και τα δηγούνται ξέστηθα450. Φρουκάζεστε πλια κάτω.
Περάσαν χρόνια κι ήρθανε χίλια κακά στο τόπο.
Λογιών λαοί στον πόλεμο εμπήκανε μετά μας,
κι εχάλασαν την εκκλησσά και την εδιαγουμήσαν
και το λαό επήρανε σκλάβο στην Βαβυλώνα.
Μα ‘ρθ’ ο καιρός κι εγιάγυραν ξοπίσω-ν οι δικοί μας,
κι απής εκαταστάθηκαν, εχτίσαν όπως όπως
από ξαρχής την εκκλησσά για το Θεό τον Ενα.
Μα δεν ευρήκανε ποθές το πρώτο μεσοδόκι.
Σάοικα το πετάξανε!
ΒΑΡΑΒΑΣ
............................. Γή το ‘κοψαν για ξύλα!
Σάοικα θα το κάψανε!
ΖΑΧΑΡΙΑΣ
................................... Σάοικα θα το βρήκαν
ποθές παραπετάμενο και το Σταυρόν εσάσαν!
ΣΥΜΕΩΝ
Μα ειντα λες;
ΖΑΧΑΡΙΑΣ
.................... Πρωτόπαπα, βρουκού και μην με παίζεις!
Το ξύλο ως είδα του Σταυρού τριών λογιώ  μου φάνει.
Σαν να περιπλεχτήκανε τρία δεντρά κι εκάμαν
ένα κορμί! Τριών λογιών νερά ‘χενε το ξύλο451!
ΣΥΜΕΩΝ
Ας είναι, κι είντα θες να πεις;
ΖΑΧΑΡΙΑΣ
.........................................Τριών βεργώ πλεμμένη
ήτον κι η βέργα τ’ Αβρααμ, που ‘πήρ’ ο Λωτ αλλότες!
Η βέργαν απου φύτρωξε στον άμμο για σημάδι
συχωρεμού! Κι απού ‘δωκε το μέγα μεσοδόκι,
σημάδι πως ηθελ’ ο Θιος την εκκλησσά που ‘χτίζαν
ο Σολομώντας κι ο Χιραμ. Μα το  βαρυ σημάδι
ητον η βέργα αμοναχή. Κατέχεις πως επλέχτη;
ΣΥΜΕΩΝ
Μουδ’ απ’ το νου μου δεν περνά!
ΖΑΧΑΡΙΑΣ
.................................................... Είπα σου μην με παίζεις.
Η βέργα τούτη πλέχτηκε περίτου γι’ αμανέτι452
από τσι βέργες των τριών Αγγέλων που ‘χε, ως λένε,
καλοσκαμνήσει453 ο Αβραάμ πρίν γίνει πατριάρχης.
Τσι βέργες τως εμόνιασαν454 κι επλέξαν την δική ντου.
Μια κυπαρίσσι, μια μυρθιά και μια δαφνένια. Ναίσκες!
ΒΑΡΑΒΑΣ
Θα πεις το ξύλο του Σταυρού εδωκεν αμανάτι
ταξ’ ο Θεός στον Αβρααμ κι εγίνει πατριάρχης;
ΖΑΧΑΡΙΑΣ
Ναι και θαρώ πως ο λαός το’χε θεμελειωμένο
στο νου ντου, ως το λέγανε σημάδια και προφήτες,
πως ο Θεός, αργά ταχιά455, ‘θελ’ ‘α ξανάρθει πώδε.
ΣΥΜΕΩΝ
Είπες ειντά ‘λεγε ο λαός; Ε, γροίκα μου κι εμένα
να πω τα που μελέτουνε. Σαν είντα συνεικάζει456
το πρώτο των γραμμάτω μας το Αλεφ;
ΖΑΧΑΡΙΑΣ
............................................................ Το Δαμάλι
ΣΥΜΕΩΝ
Μα ποιο;
ΖΑΧΑΡΙΑΣ
............. Λευίτης ήμουνε, εσύ μου πε να μάθω;
ΣΥΜΕΩΝ
Εσύ κατέχεις;
ΒΑΡΑΒΑΣ
.................... Στο σκολιό ποτές μου δεν μ’ επήγαν.
ΣΥΜΕΩΝ
Το πρώτο γραμμα το ‘καμαν να μοιάζει στο δαμάλι 
το πρώτο χρειαζόμενο στον άθρωπο να ζήσει.
Αειδάρει πούρι στου φτωχού πολλώ λογιώ, μα κι είναι
μέτρο να βρεις την δύναμη ρηγάδω κι αφεντάδω.
Κι απανωθιώς σε τούτανά είν’ το πλια τιμημένο
απ’ τα ωζά, πέφτει μαθές στην αυλακιά που σέρνει
και χαλαλίζει457 την ζωή στ’ αθρώπου το χατήρι.
Ποιος άλλος την χαλάλισε;
ΖΑΧΑΡΙΑΣ
........................................... Ο που σταυρώθη!
ΣΥΜΕΩΝ
...................................................................... Ναισκες!
Απάνω σ’ είντα;
ΒΑΡΑΒΑΣ
........................ Στο Σταυρό!
ΣΥΜΕΩΝ
............................................ Ποιο γράμμα;
ΒΑΡΑΒΑΣ
.................................................................. Δεν γατέχω.
ΣΥΜΕΩΝ
Το ταβ! Το τελευταίο μας.
ΖΑΧΑΡΙΑΣ
...................................... Δεν σου καντίζω πράμα.
ΣΥΜΕΩΝ
Λέω πως ανε πιάσομε τα γράμματα τ’ αρχαία
και πούμε πως το πρώτο ντως τον Κύριο συνεικάζει
και το στερνό το τέλος του, ούλα τ’ άλλα δεν είναι
σημάδια και τση ζήσης Του σκαλούνια; Ε; Δεν είναι;
ΖΑΧΑΡΙΑΣ
Κι αν είναι;
ΣΥΜΕΩΝ
................. Είναι θάμασμα και πρέπει οι γι-αθρώποι
να κάτσουν από την αρχή να πουν την αλφαβήτα,
να ειδούν την βούλα458 του Θεού.
ΖΑΧΑΡΙΑΣ
............................................... Πολλά μακρά δεν είναι
τα που ‘πες απ’ τα που ‘πα ‘γω. Πολλά μακρά δεν είναι.
ΣΥΜΕΩΝ
Για κειονά σας ήλεγα πως είναι ορδινιασμένα
κατά το θέλημά ν-Του –Ναί!- ούλα στον κόσμο τούτο.
ΒΑΡΑΒΑΣ
Γερόντοι, όποιοι κι αν είσαστε δείχνετε κατεχάροι459
Πέτε μου σκιας: Εγώ ‘μουνε αζωντανός στον τάφο,
στην φυλακή και μ’ είχανε για το σταυρό, μα ήρθε
ένας και μου ‘πε «Πόρισε! Ξελευτερώνομέ σε.
Αλλος θα σταυρωθεί για σε!» και λεί μου τσ’ αλυσίδες.
Ρωτώ: «Ποιος με ‘ξαγόρασε;» και λέει μου «Ο Πιλάτος
εζήτηξεν απ’ το λαό να του διαλέξει ν-ένα,
εσένα, γή ν-Εκείονά που ‘φέραν οι παπάδες
να δικαστεί, πως έλεγε γιος του Θεού πως ήτον
και των οβραίω’ βασιλιάς. Φωνή μεγάλη ‘σύραν
«Το Βαραβά! Και στανικώς460 Τον Αλλο να σταυρώσεις!»
ΣΥΜΕΩΝ
Και γιάειντα, γιέ μου, σ’ είχανε στην φυλακή βαρμένο;
ΖΑΧΑΡΙΑΣ
Αλήθεια γιάειντα;
ΒΑΡΑΒΑΣ
............................ Κίνημα ν-ορδίνιαζα να κάμω
κι είχα σκοτώσει και δυο τρεις.
ΣΥΜΕΩΝ
................................................. Κίνημα; 
ΒΑΡΑΒΑΣ
............................................................ Σαν εκείνο
που καμανε σ’ άλλους καιρούς οι Μακαβαίοι!
ΣΥΜΕΩΝ
................................................................. Γιέ μου,
Οι Μακαβαίοι του θεού ήτονε διαλεμμένοι
Είχανε δύναμη πολλή, αρχοντική σκλετάδα461,
κι είχαν ομάδι ντως λαό, πλούσους, φτωχούς, δασκάλους
παπάδες. Εμονιάσανε τσ’ Οβραίους κι ενικήσαν.
Εσύ ‘σαι μοναχός!
ΒΑΡΑΒΑΣ
............................ Εγώ και του Θεού το Δίκιο
κι άλλοι δυο τρεις ισαμ’ εδά. Ταχιά θα ν-έρθουν κι άλλοι!
ΣΥΜΕΩΝ
Γιε μου το Δίκιο του Θεού  δεν έχει χρεία αθρώπους.
ΒΑΡΑΒΑΣ
Εχει! Εγώ σας έκουσα κι ελέγετε πως πέμπει,
σαν ξεστρατίζει ο λαός, δασκάλους και προφήτες
και τονε ξαναφέρνουνε στον ίσο δρόμο. Ναίσκες!
Μα πέμπει και πολεμιστές σαν έχει ζόρε ο τόπος,
κι ανωκατίζουνε τσ’ οχτρούς με την δική ν-Του χάρη
και ξαναστένουν την εξά απού ‘χουν οι γι-οβραίοι.
‘πο τούτους είμαστε κι εμείς. 
ΣΥΜΕΩΝ
............................................ Δύσκολο πράμα γιε μου,
να πεις πως είσαι από Θεού πολεμιστής πεμπάτος.
ΖΑΧΑΡΙΑΣ
Κρίμα μεγάλο το λαό, λω, να ματοκυλήσεις,
για να γενεί το θες εσύ. Κρίμα μεγάλο γιέ μου.
ΒΑΡΑΒΑΣ
Εγώ θέλω ότι κι ο Θεός!
ΣΥΜΕΩΝ
.....................................Στο στόμα σου μην βάνεις 
την Χάρη ν-Του στα θες εσύ!
ΒΑΡΑΒΑΣ
......................................... Ημπας κοντό δεν θέλει
τσ’ Οβραίους να ‘ναι λεύτεροι να Τον-ε προσκυνούνε
στην εκκλησσά. Καλιά θα πεις πως έχει τσι Ρωμαίους
και τσι θεούς που φέρανε ξένους σε ξένο-ν τόπο.
Και δεν θα θέλει ένα’ μας ν’ αντιπατήσει
ΣΥΜΕΩΝ
................................................................... Γιέ μου!
Μονο η Χάρη ν-Του μπορεί απόκριση να δώσει.
Εμάς δεν φτάνει ο νους μας, μα αν είχε-νε θελήσει
να πέψει εσένα, θα ‘δεινε σημάδια τση βουλής του.
ΒΑΡΑΒΑΣ
Ε, και δεν έδωκε; 
ΖΑΧΑΡΙΑΣ
........................... Εδωκε;
ΒΑΡΑΒΑΣ
...................................... Ελόγου σας γερόντοι
δεν είπετε πως ο Θεός οντε θα κάμει πράμα
έχει άλλο ορδινιασμένο; Ναί;
ΣΥΜΕΩΝ
............................................. Αγνωστες οι βουλές του.
ΒΑΡΑΒΑΣ
Γιαειντα κοντό Τον Αφταιγο έδωκε να ποθάνει
αντίς για μένα στον Σταυρό; Γιαειντα βαλε τ’ αλάϊ
στο διαλεγό για λόγου μου;
ΖΑΧΑΡΙΑΣ
.......................................... Αγνωστες οι βουλές του.
ΒΑΡΑΒΑΣ
Εγώ θαρώ πως το ‘καμε γιατί ήθελε να κάμω
το που ‘χω  τόσονά καιρό στο νου μ’ ορδινιασμένο.
ΣΥΜΕΩΝ
Γή;..
ΒΑΡΑΒΑΣ
... Εϊντα γή;
ΣΥΜΕΩΝ
.................. Γή το καμε να δείξει πως ο Γιός Του
ήμπε σ’ ακρα ταπείνωση να σώσει τσι γι-αθρώπους!
ΒΑΡΑΒΑΣ 
Ναι μα δεν έχασε πολλά αν νίκησε το Χάρο!
Μονο τσι πόνους έσυρε!
ΖΑΧΑΡΙΑΣ
.............................. Και λίγοι ‘τονε γιέ μου;
Εσύ δεν λες πως έφταξες αζωντανός στον Αδη;
Κι ας μην εβγήκες στο σταυρό.
ΒΑΡΑΒΑΣ
................................................. Κατέχετ’ ένα πράμα;
Ας είναι κι ως τα λέτ’ εσείς. Τό ‘να δεν πάει στ’ άλλο
ενάντια! Εγώ ‘μαι πά κι εκείνος θα γλιτώσει!
Ζει ο θεός! Μονο ο λαός να θέλει να κλουθήξει!
ΣΥΜΕΩΝ
Είντα να πω; Οτι κι αν πω, μόνο το θέλημά ν-Του
γίνεται κι ας γενεί κι εδά! Να πάμε Ζαχαρία
στην πολιτεία; Είντα λες; Δουλειά ‘χω ομπρός ακόμη
και πρέπει να γιαγύρομε.
ΖΑΧΑΡΙΑΣ
....................................... Ναι Συμεών, να πάμε.
ΣΥΜΕΩΝ
Υγιέ μου έχε δύναμη και γειά. Κι ότι ξετρέχεις462
πάντα σ’, ας είναι του Θεού το θέλημα κι όχι άλλο.
ΖΑΧΑΡΙΑΣ
Ειρήνη μετά σένα γιέ. 
ΒΑΡΑΒΑΣ
.................................. Ωρα καλή γερόντοι!
Αλλο ‘χα, το κακό, σκεφτεί για όνομή σας πρώτας,
μα με τα τόσα που ‘μαθα, σύρετε στην οδό σας!
Κι ότι ‘παμε δεν το παμε! 
ΣΥΜΕΩΝ
.........................................Σάλευγε Ζαχαρία! 
Δουλειά χω ακόμη ν-είπα σου!
ΖΑΧΑΡΙΑΣ
...............................................Ερχομαι! Ερμα γέρα.
(φευγουν)
ΒΑΡΑΒΑΣ
Εκάτεχά το! Από Θεού ήτον η λευτεριά μου!
Φωνή λαού βουλή Θεού! Γή πάει τ’ ανάντιο πάλι;
Βουλή Θεού φωνή λαού! Ο ξελευτερωμός μου!
Εγώ, ο μπας αμαρτωλός, ο τρισκαταραμένος,
επόρισα απ’ τα βάσανα, κι ο γι-Αφταιγος εμπήκε!
Μα δεν το μπόδισ’ ο Θεός! Για να μην το μποδίσει,
σάοικα θέλει πόλεμο. Πόλεμο με τσι ξένους,
κι όσους δικούς γενήκανε προδότες και τσιράκια! 
Ετούτονά πρεπει ο λαός να μάθει. Πως εγώ ‘μαι
ο διαλεμένος του Θεού! Ο ξελευτερωμένος.
Απου ‘φταξα στο θάνατο και ξαναζώ σαν πρώτας!
Λεύτερος! Λεύτερος! -Εγώ!- Κι από ξαρχής ζωσμένος
τ’ άρματα! Ηρθ’ η γι-ώρα μου! Με του Θεού την χάρη.
(μπαίνει αλλοπρόσαλος ο Ιούδας)
Ποιος είσαι ‘συ;
ΙΟΥΔΑΣ
....................... Μην μου μιλείς! Φύγ’ από μπρός μου! Φύγε!
ΒΑΡΑΒΑΣ
Ποιος είσαι λέω!
ΙΟΥΔΑΣ
.......................... Αλλοίμονος! Μην με ρωτάς ποιος είμαι!
Φτύξε με! Πετροβόλα με! Μα μην ρωτάς! Αλλοί μου!
(καθεται σ’ ένα χαράκι)
Ειντά ‘καμα;  Ειντά ‘καμα;
ΒΑΡΑΒΑΣ
............................................ Σάοικα πράμα θα ΄χει
κακό καωμένο! Σάοικα! Μην δερνοκοπανάσαι
και πε μου ειντά ΄χεις!
ΙΟΥΔΑΣ
.................................Μακριά! Μην μου κοντοσιμώνεις463!
Μολεύετ464’ όποιος μου μιλεί!
ΒΑΡΑΒΑΣ
.......................................... Γιάειντα; Μεσκίνης είσαι;
ΙΟΥΔΑΣ
Αφεις με! Πάψε να ρωτάς! Μην μου μιλείς σου λέω!
Η κεφαλή μου ‘χει γοργό465 να σπάσει, να σκορπίσει!
Ειντά ‘καμα;
ΒΑΡΑΒΑΣ
.................... Ειντά ‘καμες κι έχεις ετόσο βάρος;
Πέ μου και πε πως θα τα πεις σε τούτο το χαράκι!
ΙΟΥΔΑΣ
Ποιο, μα χαράκι, μα δεντρό, μαειδε μιαρό466 τση φύσης
θα νταγιαντίσει να γροικά κι εγώ να του δηγούμαι
τα που ‘καμα ν-ακόντας467 μου;
ΒΑΡΑΒΑΣ
............................................ Ε, πέ μου σκιας εμένα!
Ειντα ‘καμες;
ΙΟΥΔΑΣ
.................... Επρόδωσα! Μην μου σιμώνεις λέω!
ΒΑΡΑΒΑΣ
Επρόδωσες; 
ΙΟΥΔΑΣ
.................. Το Δάσκαλο!
ΒΑΡΑΒΑΣ
......................................... Ποιο Δάσκαλο;
ΙΟΥΔΑΣ
................................................................. Αλλοί μου!
Δεν έπρεπε! Δεν το ‘θελα! Μάνα μου σ’ ειντα κρίμα
εμπήκα και δεν το ‘θελα! Αλλο ‘χα γω στο νου μου!
Αλλο ‘θελα κι άλλο ‘καμα!  
ΒΑΡΑΒΑΣ
.......................................... Μα ειντα ‘χεις καωμένο!
Πέ μου. Αλήθεια σε θωρώ και κλαίει σ’ η καρδιά μου.
Ποιος ήτον απου πρόδωσες;
ΙΟΥΔΑΣ
........................................... Αβάσταχτη η ντροπή μου!
Δεν νταγιαντάτ’ ο πόνος μου! Γροικά να σύρει ο νους μου
Εγώ που Τον αγάπουνε, Τον έδωκα του Χάρο!
Γιάειντα να μην με καταπιεί η γής στο πηγαιμό μου;
Γιάειντα να μην με στράβωνε καλιά ‘ν’ αστροπελέκι
την ώρα που τσι λάλιουνε468 να πά’ να Τον-ε βρούνε;
Κι εκειά που τως Τον έδειχνα, γιάειντα δεν εγαβρώσαν469 
τα χέρια μου, να ξεραθούν, να πέσουνε κομμένα.
Στόμα, πώς Τον εφίλησες; Καλιά ‘τον να γυρίσεις
στην πίσω πάντα, στον καφά470. Χίλιες φορές καλιά ‘τον!
Κι εσύ καρδιά, γιαειντα μωρή δεν ήσπας να θρουλίσεις471 
όντε σε ‘ρώτα «με φιλί το δάσκαλό σου δίδεις;»
Είντα να πω; Τίνος να πω; Γιάειντα να πω! Εγώ ‘μαι
εκείοσάς που βρίχνουμουν μετά ν-Του οπου κι αν ήτον,
ο μπιστικός472 κι ο μπράτιμος473, κι ήψα φωθιά κι εμπήκα,
κι εκάηκα και καίγομαι, κι ώστε να ζω θ’ ανάφτω.
ΒΑΡΑΒΑΣ
Μα πάψε μπλιο τα κλάηματα και πέ μου τίνος!
ΙΟΥΔΑΣ
.................................................................... Τίνος;
Πριν τρία χρόνια σαν εδά, ήκουσα πως ήρθ’ Ενας
από μακρά, απ’ την έρημο, Ναζαρηνός ελέγαν
πως ήτον κι εγλακούσανε πολλοί να Τον-ε ‘κούσουν.
Επήγα στση Γενησαρέτ την λίμνη και Τον ηύρα,
κι εκάθουντον με κάμποσους και λέει μας: «Ελάστε!
Κλουθάτε μου! Κι ως είστε ‘δα ψαράδες για τα ψάρια,
μ’ εμέ θα ξετελέψετε474 ψαράδες για τσ’ αθρώπους.»
Παράξενο μου φάνηκε, κι είπα να κάτσω θέλει
κι έκατσα. Από τότεσάς δεν έφυγα μακρά ν-Του!
Δεν έφυγα. Δεν έφυγα! Αχι παντέρμη μοίρα!
Καλιά τον να μην ήμουνε καθόλου παωμένος!
ΒΑΡΑΒΑΣ
Λέγε κι αφεις τα κλάηματα!
ΙΟΥΔΑΣ
.......................................... Ας είναι! Τρία χρόνια
του κλούθουν μ’ άλλους έντεκα. Μονο να τον εθώριες
μουδε η πείνα σ’ έστενε475, μουδε το κακοπάθι,
μονο ‘λεγες, ας είμαι επά, μετά ν-Του κι ας ποθάνω.
Με τον καιρό με κάμανε τσι γι-ορτακιάς κελάρη476,
κι είχα τ’ αμέντε477 σκιας ψωμί να βρίχνομε να τρώμε.
Τρεις χρόνους εγυρίζαμε, κι όπου κι αν είχα’ πάμε
έβγαινε κι εδασκάλευγε στσ’ αθρώπους την αγάπη.
Δεν ηυρ’ ο λόγος του ποτές χώμα καλουργημένο,
να μονοπιάσει. Χάλαβρα478 ψυχές τον-ε γροικούσαν!
Χάλαβρα. Η κακή ζωή εφτένηνε479 τσ’ αθρώπους!
Σαν τα θεριά ξανοίγανε μονο τσι γι-απατούς τως... 
ΒΑΡΑΒΑΣ
Αγάπη; Σα να το ‘κουσα πως ήτον λέει ένας
κι έλεγε ν’ αγαπούμενε ως και τσ’ οχτρούς.... 
ΙΟΥΔΑΣ
..................................................................... Μα ‘κεινος
ινατιλής480! Ποπανωθιώς δεν έβανε τσ’ αγάπης
αλλ’ από την συχώρεση! Οπου κι αν είχα’ πάμε
εμίλιε. Μέγας Δάσκαλος! Είδε την καταδιά481 μας,
την αγραμματοσύνη μας, την φτενασά482 του νου μας,
κι εμίλι’ ανεγυριστικά483, μ’ έδηγους, να καντίζει
κι ο πλια βαρύς484, ειντα ‘θελε να πει στσι δασκαλιές του.
Πόσες φορές δεν ήρθανε για να Τον-ε μπερδέξουν
οι γι-άρχοι κι οι γραμματικοί, σ’ ότι μιτόχτενά485 ‘χε
ο Νόμος. Οντεν έφευγαν δεν έφεγγαν486 ομπρός τως,
από τα που ‘πε κι έκουσαν. Κι απανωθιώς σε τούτα,
πόσες φορές δεν έφεραν αρρώστους να τσι γειάνει;
Και τσι ‘γειαινε! Επροσεύχουντον κι έλεγε «Σηκωθείτε!
Βαστάτε487, εσυχωρέθηκαν τα κρίματά σας. Αειντες!
Και σέβεστε488 από ‘πα κι ομπρός μην μπείτε σ’ αμαρτία.»
Μα μένα ‘δα ποιος θα βρεθεί για να μου συχωρέσει;
Εσώπασε! Εβουβάθηκε το παινεμένο στόμα!
Κι είμ’ αίτιος! Εβούλησα489 στην αμαρτία μέσα!
ΒΑΡΑΒΑΣ
Κι ήλεγε πως Τον έπεψεν ο Κύρης τ’ αποπάνω;
Πως ήτον του Θεού Υγιός;
ΙΟΥΔΑΣ
........................................ Δεν το ‘πε μόνο κείνος!
Ουρανοθιώς εκούστηκε!
ΒΑΡΑΒΑΣ
...................................... Πότες;
ΙΟΥΔΑΣ
................................................ Στον Ιορδάνη!
Κι επιάστη490 ο γέρο ποταμός στην ξεφανέρωσή ντου!
ΒΑΡΑΒΑΣ
Στον Ιορδάνη;
ΙΟΥΔΑΣ
...................... Εκειά τονε ο ύστερος προφήτης
ο Ιωάννης κι έλεγε. «Ελάστε βαφτιστήτε!
Εγώ βαφτίζω με νερό, για το συχωρέμο σας,
μα ‘ρχετ’ οπίσω μου, ζημιόν, ο Βασιλιάς του κόσμου,
κι Αυτός βαφτίζει με φωθιά!» Μικροί μεγάλοι επη’αίναν
εκειά κι εβαφτιζούντανε. Λέει μας μιαν ημέρα
«Αειντες και περιμένει μας.» Κλουθούμε ν-Του και πάμε,
κι εβαφτιστήκαμε κι εμείς! Ημπενε τελευταίος
κι έτρεμ’ ο βαφτιστής να μπεί στον ποταμό μετά ν-Του.
Ως ήμπαν ένοιξ’ ο ουρανός κι εκούστηκαν φτερούγες!
Σαν τσ’ αστραπές αναγυρού αγγέλοι εφτερακίζαν491.
Κι εδά εδά βροντή φωνή ουρανοθιώς γροικάται
κι εσεισοπόδιασ492’ ο λαός « Ετούτος είναι ο Γιός μου!
ο Αγαπητός, που κουβαλεί την καλοκάρδισή Μου!»
Στσ’ αντιλαψίδες τσ’ αστραπής έν’ άσπρο περιστέρι
εφάνηκε κι επέταξε στην κεφαλή ν-Τ’ απάνω. 
Χαράς τ’ απού ‘τυχε εκειδά! Οι καλαμιές συγκλίναν493
να Τον-ε προσκυνήσουνε και τα νερά που τρέχαν
εγιάγυραν ν’ αγγίξουνε κι εκείνα το κορμί ν-Του.
Είπα χαράς του απου ‘τυχε, μα όϊ τ’ απατού μου!
Εγω λω Τον επρόδωσα! Αιγουγια μου!  Μανά μου!
ΒΑΡΑΒΑΣ
Και γιάειντα τον επρόδωκες ως λές;
ΙΟΥΔΑΣ
........................................................ Αθέλητά μου!
Αλλο ‘θελα κι άλλο ‘καμα!
ΒΑΡΑΒΑΣ
....................................... Αθέλητα, μα γιάειντα;
ΙΟΥΔΑΣ
Αθέλητά μου! Ακόντας μου! Εδά κοντά ‘να χρόνο,
εκάτσαν οι γραμματικοί κι οι γι-αρχοντοπαπάδες,
κι εβουλευτήκανε494 χωστά πως θα Τον εξεβγάναν495.
Επιαναν πούρι στο χοντρό λαό-ν οι δασκαλιές Του,
κι όσοι ‘βραν ‘γειά ‘πο λόγου ν-Του το ‘λέγαν πέρα πώδε.
Αυτός -μέγας ινατιλής- αντίς να κατουμώσει,
όλο με μπας-αμαρτωλούς ήθελε συναλλήκια,
κι εμίλιε ντως κι εγιάγερναν εις του Θεού την στράτα.
Οσον επέρναν ο καιρός κι εσίμωνε το Πάσχα
εθώριες κι επληθιαίνανε φίλοι κι οχτροί για ‘Κείνον.
Είπα κι εγώ στην υστεριά, πράμα κακό θα γένει
κι ως ήμουν ο πλια μπράτιμος, -κελάρης οραμάνι-
έπιασα κι ήυρ’ απ’ τσ’ άρχοντες ένα που του ‘χα φέδε496
και λέω του -αναθεμά την ώρα που του τό ‘πα-
«Καλιά δεν είναι μετα σας ο Δάσκαλος να κάτσει
και να μιλήσει παρα να Τον έχετε ν-οχτρο σας;»
Λέει μ’ αυτός «Να π’ ‘α το πω και στσ’ άλλους και θα ιδούμε»
Επήγε κι εντιγιάγυρε και λέει μου «Οι γι-αρχόντοι
εκούσαν πως ανέστησε ένα στην Βηθανία 
και πως στα Ιεροσόλυμα εμπήκε καβαλάρης,
περίτου σαν το βασιλιά, κι απώς στην εκκλησία
επήγε, λέει, κι επόβγαλε με τσι ξυλιές τσ’ εμπόρους,
πως εμολεύαν τάξε μου Του Κύρη ν-Του το σπίτι,
κι είναι σε μέγ’ ανελωμή! Αλλοι λενε πως είναι
γιος του Θεού κι ο Βασιλιάς που ‘λέγαν οι προφήτες,
κι άλλοι πως είναι κουζουλός497 κι αμαρτωλός μεγάλος.
Κι είπαμε για να μην γενεί κι άλλη εζημιά στ’ αλάϊ,
να πούμε πως, ως έχομεν εξά498 κι από τον Νόμο,
ομπρός μας Τον εφέραμε, να μπει κι αυτός στην κρίση499
να ιδούμ’ αν είναι από Θεού τα κάνει και τα λέει,
γή τση κακής Του κεφαλής. Και πρέπει να συντρέξεις
για να πιαστεί!» «Ο Δάσκαλος;» του λέω «Ναι!» μου λέει
«Οτι γενεί ψοματινά θα-ν είναι μονο ναί σου!»
ΒΑΡΑΒΑΣ
Ανάθεμά τσι γι-άρχοντες του σατανά τσιράκια
πως παίζουν τον χοντρό λαό!
ΙΟΥΔΑΣ
............................................ Ιδρως κρυγιός μ’ επιάσε
να του τ’ ακούσω. Λέω του «Μα γιάειντα να μην έρθει 
με το πρεπό ν-Του να σταθεί ομπρός σας να μιλήσει;»
Λέει μου «Τούτο θα γενεί, μα πρέπει κι οι γι-αρχόντοι
να δείξομε πως έχομε ν-εξά σ’ αυτό τον τόπο,
Κι έχει ‘πομένα τόσανά ενάντια στην εξά μας,
κι αναμεσώς μας είν’ πολλοί που θένε το κακό ν-Του
και πρέπει να βουλώσομε το στόματά ντως. Εϊντα;»
«Φοβούμ’ ανε γενεί ‘τσιδά!» του λέω και μου λέει
«Μην έχεις φόβο! Απο Θεού αν είν’ ως λες πεμπάτος
κι ως λέν κι όσοι τον είδανε, σε κίνδυνο δεν μπαίνει!
Ντα δεν θα πέψει ο Θεός μια στρατειάν αγγέλους
να τον αειδάρουν;» «Σάοικα» του λέω «δεν φοβάται!
Μα...» «Ειντα μά;» γυρίζει μου « Και να σου πω ‘να πράμα
Είπαμε πως πλια αληθινό θα δείξει ανε πούμε
πως επλερώσαμε ν-εσέ να τον-ε παραδώσεις!
Οϊ πως πρέπει, μ’ ας φανεί πλι’ αληθινό! Κατέχεις!
Δεν θα ‘ν’  πολλά, μα πάρε τα και στσι φτωχούς τα δώσε.»
ΒΑΡΑΒΑΣ
Κι επλέρωσάν σε;
ΙΟΥΔΑΣ
............................ Επλέρωσαν! Απ’ τσ’ εκκλησσάς την κάσα
εβγάλαν και μου δώκανε τριάντα ν-άσπρα. Ασπρα!
Μαυρα ‘τον και σκοτείνιασαν τη ζήση μ’ ως τα πήρα!
Είπε, κι είντα δεν είπε μου κι εμαβλιδόνισέ500 με,
κι απώς μ’ επόβγαλε. Εφυγα κι επήγα κι ηύρα τσ’ άλλους,
κι εκάτσαμε κι εφάγαμε μετά ν-Του για το Πάσχα.
Εμοίρασέ μας το ψωμί και το κρασί να πιούμε,
για να Τ’ αναθιβάνομε ως είπε σαν θα φύγει.
Εδά εδά μ’ εξάνοιξε και λέει -έρμη ώρα!-
«Αμε να κάμεις το που θες και γλήγορα!» Πορίζω
και λέω για να μου το πεί σάοικα το κατέχει.
Πώς κι από πού; Απο θεού! Και θέλει το κι Εκείνος!
Επήγα κι ήυρα τσ’ αρχοντες κι εδώκαν μου στραθιώτες,
κι επήγα στση Γεσθημανής το λιόφυτο501 μετά ντως.
Εκάτεχα πως θελ’ ‘α παν εκειά μετά το δείπνο.
Επήγαμε! Επερίμενε με τσ’ άλλους μαθητάδες
και κάνω Του ως εφτάξαμε «Δάσκαλε χαρά να ‘χεις»,
τάξε «Εγίνηκ’ η δουλειά! Μην έχει φόβο.» Αχνα.
Σαν δεν εμίλιε πιάνω σκιας και Τον σφιχταγκαλιάζω
και Του φιλώ το μάγουλο. Γυρίζει και μου λέει
«Ιούδα με το φίλημα δίνεις το Δάσκαλό σου;»
Εκόπηκαν τα πόδια μου ως να Του το γροικήσω
Μα ‘ταν αργά. Επιάσαν Τον, κι εμαγκλαβίσανέ502 Τον,
κι εφύγανε
ΒΑΡΑΒΑΣ
................. Κι οι μαθητές;
ΙΟΥΔΑΣ
......................................... Τα διάπαντα503 επιάσαν
σαν είδαν των στρατιωτών κι ελάμπαν τα κοντάρια.
ΒΑΡΑΒΑΣ
Κι εσύ;
ΙΟΥΔΑΣ
........... Εκλούθουνέ κοντά κι επήγαμε στου γι-Αννα
το σπίτι, μα δεν μ’ εφηκαν να μπω μετά ν-Του μέσα.
Κι απώς εφύγαμ’ απο ‘κεια και πάμε στου Καϊάφα.
Κατέχεις; Στου πρωτόπαπα. Εκειά Τον εδικάσαν,
μα μουδ’ εκειά μ’ αφήκανε να μπω να ιδώ την κρίση.
Εφύγαμε κι απόκειδά και πάμε στου Πιλάτο,
κι έστεκα από όξω κι είδα Τον όντε Τον επορίσαν
δαρμένο κι ολομάτωτο μ’ αγκαθωτό στεφάνι,
και μια χιράμα504 κόκκινη κι ένα καλάμι! Αχι!
ΒΑΡΑΒΑΣ
Σαν ήσουν κεια θα ν-έκουσες. Αληθεια ο Πιλάτος
εβαλ’, ως λένε, το λαό στο διαλεγόνα τότες,
ποιό ‘θέλαν να λευτερωθεί το Βαραβά γή Κείνον;
ΙΟΥΔΑΣ
Ναι κι είπαν του: «Το Βαραβά! Τον Αλλο σταύρωσέ Τον!»
Οι γι-άρχοντες τσι σύμπαιναν505 με τσι πρωτοπαπάδες!
Αλλοίμονος σ’ έτσα λαό, και τρισαλλοί στσ’ αρχόντους,
μα ως κι αν είν’ εγώ ‘καμα το πλια μεγάλο κρίμα! 
ΒΑΡΑΒΑΣ
Αν δεν ήτον θεού βουλή βουβό θα ‘ταν τ’ αλάϊ!
Μα σάοικα βουλή ‘τονε. Κι Αυτός δεν είπε πράμα;
ΙΟΥΔΑΣ
Αφωνος εστεκούντανε! Ωσάν τ’ αρνίν επήγε
στο κασαπιό506. Και φταίω ΄γω! Εγώ Τον-ε ‘ξολάλιουν507! 
ΒΑΡΑΒΑΣ 
Κι είντα πως κλαίς; Οτι ήθελε ο Κύριος εγίνει!
ΙΟΥΔΑΣ
Ναι μα εγώ εβρέθηκα αίτιος τση θανής Του!
Εγώ ο πλια ν-Του μπιστικός!
ΒΑΡΑΒΑΣ
.......................................... Θες να σου πω ‘να πράμα
Εδιαξες κατά του Θεού το Θέλημα! Φρουκού μου!
Φρουκού και μην ξεσέρνεις508! Ναί! Ο Κύριος τση δόξας
το θέλησε! Αν δεν ήθελε ποιος θελ’ ‘α μπει ομπρός Του;
ΙΟΥΔΑΣ
Μα γιάειντα ‘γω;
ΒΑΡΑΒΑΣ
.......................... Εσύ ‘τυχες!
ΙΟΥΔΑΣ
........................................... Ανάθεμά ‘τσα τύχη!
ΒΑΡΑΒΑΣ
Μην βλαστημάς! Θες να σου πω γιάειντα γεννήκαν τούτα!
ΙΟΥΔΑΣ
Ντα πού κατέχεις λόγου σου;
ΒΑΡΑΒΑΣ
.............................................. Εγώ ‘μ’ απου διαλέξαν
να βγω για να ΄ρθει ελόγου ν-Του να σταυρωθεί. Φρουκού μου!
Γιαέιντα μονιάσαν άρχοντες κι αλάϊ και μ’ εβγάλαν
απ’ την φλακή! Βουλή Θεού το ‘θελε και μονιάσαν.
ΙΟΥΔΑΣ
Μα γιάειντα;
ΒΑΡΑΒΑΣ
.................... Για να βρίχνομαι λεύτερος! Για να κάμω
κίνημα ενάντια στσ’ οχτρούς κι ενάντια στσ’ αρχόντους.
Να λευτερώσω το λαό. Να ξαναστέσω πούρι
των Ιουδαίων την εξά! Ως ήτονε και πρώτα!
Ζεί ο Θεός! Αν ήθελε αγάπες με τσ’ οχτρούς μας
δεν θελ’ α φήσει στο Σταυρό να φτάξ’ ο Δάσκαλός σου.
Κουρμπάνι509 λω Τον έκαμε, ν’ αειδάρει εμέ και τσ’ άλλους
που θέμε-νε τον πόλεμο.
ΙΟΥΔΑΣ
....................................... Ντα αν ήθελε πολέμους
είχε καλιά ν-Του στρατηγό; Ε, τρισαλλοίμονός μας,
κι εμέ κι εσέ!
ΒΑΡΑΒΑΣ
..................... Εγώ θωρώ πως λεύτερος εγώ ‘μαι
κι Αυτός εβγήκε στο Σταυρό, κι ας έλεγε γι’ αγάπη.
ΙΟΥΔΑΣ
Για κείονά εβγήκενε!
ΒΑΡΑΒΑΣ
................................. Ποιος τρέμει την αγάπη;
Τ’ αρματα ναί!
ΙΟΥΔΑΣ
........................ Αιγούγια ντου που τ’ άρματα θα βάλει
ποπανωθιώς στον άθρωπο! Αιγούγια ντου σου λέω!
ΒΑΡΑΒΑΣ
Θωρώ πως σ’ έκαμε κι εσέ ωσάν τον απατό ν-Του!
Ποπανωθιώς στον άθρωπο! Ε, ‘ν’ τον Σταυρόν ομπρός σου!
Να ιδείς ποιος είν’ απανωθιώς τ’ αθρώπου! Κακομοίρη!
ΙΟΥΔΑΣ
Θωρώ τον και κατέχω το! 
ΒΑΡΑΒΑΣ
....................................... Κάθου και κλαίγε πώδε!
Κλαίγε τσ’ αγάπης που ‘χασες! Κλαίγε μέχρι να λιώσεις!
Εγώ θα φύγω! Ο λαός στέκει και περιμένει!
ΙΟΥΔΑΣ
Εσέ;
ΒΑΡΑΒΑΣ
.... Και τσι δικούς μου! Ναί!
ΙΟΥΔΑΣ
............................................ Κρίμας το αίμα, -κρίμας!-
που χύθηκε και θα χυθεί! 
ΒΑΡΑΒΑΣ
....................................... Το αίμα δεν το θέλω!
Μα αν είναι χρεία, ας χυθεί! Να τρέξει ρέχτρα! Ρέχτρα!
ΙΟΥΔΑΣ
Φοβούμαι σε!
ΒΑΡΑΒΑΣ
..................... Καλά ‘ρχινώ! Ας τρέμουν οι προδότες!
ΙΟΥΔΑΣ
Προδότης! Ναί! Επρόδωσα! Μ’ ακόντας μου. Ακόντας!
Δεν ήθελα! Δεν ήθελα μουδ’ άκρα των μαλιών του
να πάθει. Μα μ’ εμπλέξανε αρχόντοι και παπάδες
και ξάνοι’ ‘δά! Εγώ ‘θελα με λόγου ντως να κάτσει 
να πει τα που ‘λεγε κι αλλού. Να ιδούνε πως του Νόμου
δεν έβγαινε σ’ όσα λεγε κι όσα ‘κανε! Μα κείνοι
άλλα λογιάζαν, κι έκαμαν σκαλούνι κι επατήσαν
απάνω μου, κι επιάσαν Τον κι εκάμαν το γυρεύγαν.
Κι είντα να πω; Δεν το καμα; 
ΒΑΡΑΒΑΣ
............................................. Για κειονά μουρμού510 σου!
Εγώ μ’ ολπίδα του λαού!  Εγώ ο αναστημένος!
Που ‘δωκε Αλλον ο Θεός αντίπητού μου -ναίσκες!-
να σταυρωθεί για να σωθώ, πόλεμο να κινήσω
για του Θεού και του λαού τα δίκια!
ΙΟΥΔΑΣ
.................................................... Αδικιά τον
που χάθηκε και φταίω ‘γω!  Δεν ήτονε για σένα
μούδε για τα κινήματα απου ξετρέχεις!
ΒΑΡΑΒΑΣ
...................................................... Είντα;
Ε, κακομοίρη! Μπας θαρείς πως είμαστε πραμ’ άλλο
όξω κουτσούνες511 στου Θεού τα χέρια! Χασονούση512!
Παίζει ο Θεός τον άθρωπο κατά την βούλησή ν-Του.
Κλωστές βαστά ουρανωθιώς και παίζει με τσ’ αθρώπους!
Το θέλει κι ορδινιάζει Αυτός γίνεται. Δεν λογιάζει
ειντα θα πάθομεν εμείς, γή είντα θα πούμε ζάρε513!
Για κειόνα με γλίτωσε από τον μαύρο Χάρο.
Θαρείς πως μ’ αγαπήσανε αρχόντοι και παπάδες,
γή πως εγνοιάζουντον κιανείς για μένα απο τ’ αλάϊ;
Κιάμε514!  Ο Θιος μ’ εγλίτωσε να πολέμησω! 
ΙΟΥΔΑΣ
.................................................................... Σώπα!
Σώπαινε! Δεν ειν’ ως τα λες! Δεν είν’! Αν ήτον πούρι,
γιάειντα ‘σασε τον άθρωπο χωμάτινο κι απόκειας
του φύσηξ’ απ’ το Είναι ν-Του ζωή να ζει στον κόσμο!
Μην πείς για να ‘χει κάτιτις να παίζει! Δεν ταιριάζει.
Δεν ήθελε να ‘χει άβουλους515! Γυρού ντου ‘χε τσ’ αγγέλους,
μα και κεινων ‘δωκε βουλή αρχή τσ’ αρχής. 
ΒΑΡΑΒΑΣ
.................................................................. Στσ’ αγγέλους;
Δεν έκουσα να βγαίνουνε απ’ την βουλή ν-Του!
ΙΟΥΔΑΣ
.........................................................................Είντα;
Ντα πως γεννήθει το κακό; Δεν έκουσες ποτές σου;
Την ώρα που ‘πεν ένας τως Θεός θα ξετελέψω!
Κι έπεσε κι εκλουθούσαν του μυριάδες άλλοι οπίσω.
Όσοι πεθύμουν σαν κι αυτόν. Μα δεν επέσαν ούλοι!
Οϊ, δεν έπεσαν μαθές! Αλλος εβγήκε κι είπε: 
«Σταθήτε! Στέ! » κι εστάθηκαν χιλιάδες και μυριάδες! 
Βούληση ητον και τούτονά, μοναχική δική ντως!
Επέσαν όσοι πέσανε κατα την βούλησή ντως
Μα κι όσοι στάθηκαν κι αυτοί βούληση δείξαν τότες!
ΒΑΡΑΒΑΣ
Καλά τα λες, μα δεν μου λες τ’ αναντιο σ’ ότι σου ‘πα.
Ημπας δεν λένε κι οι γραφές πως όντεν μαζωχτούνε
οι γι-άγγελοι εις του Θεού το θρόνο γύρου γύρου
ομάδι ντως κι ο σατανάς σιμώνει. Δεν γατέχεις
τον έδηγο για τον Ιωβ; Ε, είντα συνεικάζει!
ΙΟΥΔΑΣ
Πως ο θεός στην δοκιμή βάνει τσ’ αθρώπους! Ναίσκες!
Να ειδεί ποιος νταγιαντά.
ΒΑΡΑΒΑΣ
....................................... Θα πείς; Κι εσύ στη δοκιμ’ ήμπες;
Κι αν ήμπες ενταγιάντισες;
ΙΟΥΔΑΣ
........................................... Για κειονα γυρίζω
στην έρημο σαν τον τροζό! Για κειονά γυρεύγω
να βρω το θάνατο. Γροικάς; Δεν ηυγα κερδεμένος!
Δεν το ΄θελα μα το ‘καμα! Δεν έφεγγα ομπρός μου!
Εθάρρεψα πως ημπορώ να Τον-ε ξεμπερδέσω
μα ‘γω Τον εσομπέρδεσα!
ΒΑΡΑΒΑΣ
................................... Για μένα γίναν ούλα!
Για να γλιτώσω σ’ έβαλε στην δοκιμή516 να χάσεις!
Κατέχεις ειντα μου περνά από το νου μου;
ΙΟΥΔΑΣ
..................................................................... Ειντα;
ΒΑΡΑΒΑΣ
Αυτόν κουρμπάνιν έδωσε κι εχάθηκ’ αφταιγά ν-Του
Μα σεν’ αλλιώς σ’ εδιάλεξε! Περίτου σαν τον τράγο,
που καθε χρόνο μια φορά στολίζουν οι παπάδες
κι απόκειας του διαβάζουνε χιλιών λογιώ κατάρες
και τον-ε ‘ποζυγώνουνε στον άμμο να ποθάνει!
Κρίμας ξεκρίμας517, τούτονά κάνει καλό στ’ αλάϊ
πως αλαφραίνει απ’ τα πολλά κρίματα που ‘χει κάμει!
Ψευθιές θα πεις; Ψευθιές ψευθιές μα ‘ναι σαν το ρεμέδιο518!
Με την ψευθιά γιατρεύγουνται και ξαναμπαίνουν πούρι
απο ξαρχής εις το ζυγό519!
ΙΟΥΔΑΣ
...................................... Επρόδωσα άφταιγά μου!
ΒΑΡΑΒΑΣ
Ντα είντα; Ο τράγος έφταιξε; Σάλευγε εδά να φύγεις!
Σάλευγε! Τράγο! Αμ’ αλλού να κλαίς την καταδιά σου!
Εσύ ‘σουνε ο μπράτιμος κι ο μπιστικός Εκείνου!
Εσύ ‘σαι κι ο προδότης του! Απ’ τα ψηλά απου ‘σουν
επεσες χάμε πίστομα520! Σάλευγε εδά στον άμμο.
(πλησιάζει βίαια τον Ιούδα ο οποίος φεύγει)
Αγλάκα! Περιμένουνε οι σκάρες κι οι κοράκοι!
Κιανείς δε θα σε λυπηθεί! Κιανείς δε θα σε κλάψει!
Μόνο κατάρες θα γροικάς μέχρι να στέκει ο κόσμος!
...........................
Να φύγω! Τσ’ άλλους να πα βρω! Εργο πολύ ‘ν’ ομπρός μας
Και πρέπει να βιαστούμενε! Στέκει ο Θεός! Θωρεί μας!.-
ΑΥΛΑΙΑ
ΚΑΪΑΦΑΣ
M. A. Σφακιανάκης
Hράκλειο Μάης 2016 
*
ΠΡΟΛΟΓΟΣ
(Ο Καϊάφας και κάποιοι του συνεδρίου επιστρέφουν στο σπίτι του Καϊάφα μετά την παράδοση για σταύρωση του Χριστού, κουρασμένοι και φανερά εκνευρισμένοι αλλά και ικανοποιημένοι από το αποτέλεσμα. Σε ένα βάθρο θρόνος για τον Καϊάφα και διάφορα καθίσματα τριγύρω)
ΚΑΪΑΦΑΣ
Πλυθήτε πρίχου μπούμενε! Πάσχα ‘χομεν ομπρός μας!
Γέρνετε521 σκλάβες των αντρώ’! Στου τρισκαταραμένου
τον πύργ’ απ’ όξω ήμαστον! Καλού κακού πλυθήτε!
Σέβεστε μην λερώσετε! Κι ότι νερό πομείνει,
απ’ όξω το πετάξετε, μη μολευτεί522 το σπίτι.
Αειντέστε Πάσχαν έχομε! Αειντέστε! Σέβου σκλάβα!
Σέβου μην χύσεις το νερό! Πετσέτες δώσετέ τως!
ΣΚΛΑΒΑ Ι (σιγά στην άλλη)
Είδες τ’ απόπλυμα523 ντωνε!
ΣΚΛΑΒΑ ΙΙ (σιγά επίσης)
.................................... Σώπαινε!
ΣΚΛΑΒΑ ΙΙΙ
................................................. Εματώσαν
ως κι οι πετσέτες! Χάϊ μου524!
ΣΚΛΑΒΑ ΙΙ
......................................... Αιμα καθάριο ‘γίνει
τόσο νερό! Ηγούη μου525!
ΣΚΛΑΒΑ Ι
.................................Aιματοβουρωμένοι526!
ΚΑΪΑΦΑΣ
(στους εβραίους)
Ελάστε! 
(στις σκλάβες)
...............Οξω τα νερά! Οξω μακρά απ’ το σπίτι!
ΣΚΛΑΒΑ ΙΙΙ
Δεν θέλει μουδε να τα ιδεί! Αειντέστε! Εκειέ πλια κάτω
έχει ένα κάραβο527 βαθύ! Αειντέστε μπλιο! Αειντέστε!
ΣΚΛΑΒΑ ΙΙ
Ερμη528 σκλαβιά!
ΚΑΪΑΦΑΣ (αφού καθίσει)
..................... Ούλοι ‘στε επά! Κάτσετε ν-όπου βρείτε!
Κάτσετε μπλιο να ιδούμενε είντα θα ξετελέψει529
τούτη η δουλειά π’ αρχίξαμεν οψές! Μιλείτ’ αρχόντοι!
ΕΒΡΑΙΟΣ Ι
Αρχο πρωτόπαπα, εγώ σαν είδα τον Πιλάτο
πως δεν είχε όρεξη πολλή θάνατο να Του δώσει,
εχτυποκάρδισα530!
ΚΑΪΑΦΑΣ
......................Κι εγώ! Μα ‘χα τα θάρρητά μου
εις το Θεό, πως το λαό ‘θελ’ ‘α φωτίσει, κι είδες;
Εσύρανε γιαμιάς531 φωνή!
ΕΒΡΑΙΟΣ ΙΙ
................................ Μα κι η γι-ευγένειά σου
έκαμε τ’ ανημπόρετο532! Πού ‘βρες ετόσο θάρρος
να πεις «Εμείς τον Καίσαρα ν-έχομε βασιλέα!»;
ΕΒΡΑΙΟΣ ΙΙΙ
Ντα ψόμματα θα λέμενε; Ο Καίσαρας δεν είναι
ρήγας κι άρχος στον τόπο μας;
ΕΒΡΑΙΟΣ ΙΙ
....................................... Ναι μα δεν κάνει τάξε
στσ’ οβραίους άλλο βασιλιά να ‘χουνε όξ’ οβραίο!
ΕΒΡΑΙΟΣ Ι
Ετούτανά τα λέγανε αλλότες. Εδά πάνε!
ΚΑΪΑΦΑΣ
Κιαμ’ είντας; Πάει η βασιλιά. Εδά ν-αντίπητού τζη
βρίχνομ’ εγώ! Πρωτοπαπας και μπαςκριτής533 του τόπου!
Εγώ κι εσείς απού ‘σαστε μπράτιμοι534 και κονσόλοι535!
ΕΒΡΑΙΟΣ ΙΙ
Αρχο Πρωτόπαπα, κιανείς δεν βγαίνει απ’ την εξά σου!
Κι ο που θα βγεί και πει κακό λόγο για όνομής536 σου,
είδες πως ξετελεύγει ε;
ΚΑΪΑΦΑΣ
.................................. Οϊ ν’ αφήσω θέλει
ο γεις κι ο γι-άλλος το λαό να μου ‘ματοκυλήσουν537,
πως τάξε μου ‘ναι απ’ το Θεό πεμπάτοι και σαήδες538.
Εχει ο λαός  στη  συναξη539 τσι πλια καλύτερούς του.
Εχει άρχους που κατέχουνε το νόμο γράμμα γράμμα540!
Δεν έχει ανάγκη αλλού κιανούς! Φτάνομ’ εμείς γι’ αρχόντοι.  
ΕΒΡΑΙΟΣ ΙΙΙ
Απ’ ώσταν εγεννήθηκα, γροικώ πως οι προφήτες
ασκημοξετελεύγουνε541 σε τούτονέ τον τόπο!
Περίτου542 οντε τα βάνουνε με την εξά543!
ΕΒΡΑΙΟΣ Ι
......................................................... Κιαμ’ είντας;
Ο κάθε μοσκοκούζουλος544 Προφήτης ξετελεύγει545,
κι ούλοι οι γι-αποδέλοιποι546 του φταίνε, πως δεν κάνουν
ότι είπ’ αυτός! 
ΚΑΪΑΦΑΣ
...................... Αρχοι αδερφοί! Αφήτε τα! Αλλη βόλτα547
θα ιδούμ’ ειντα θα κάμομε με τούτανά. Πάσχά ‘ναι
Ελάστε να τελέψομε το που ‘χομ’ αρχινήξει
απ’ οπροχθές! Στα σπίθια μας τραπέζι ‘ναι στρωμένο
και λείπομε!
ΕΒΡΑΙΟΣ Ι
.................... Κατέχω το!
ΕΒΡΑΙΟΣ ΙΙ
..................................... Μεγάλος κόπος!
ΕΒΡΑΙΟΣ ΙΙΙ
................................................................ Ναίσκες!
Δυο μέρες δεν εκάτσαμε.
ΚΑΪΑΦΑΣ
...................................... Μεγάλος κόπος ήτον.
Μα για την χάρη του Θεού, χαλάλι!
ΕΒΡΑΙΟΣ ΙΙ
....................................................... Τρις χαλάλι!
ΣΚΛΑΒΟΣ
Αφέντη απ’ όξω βρίχνεται ένας που ‘ρθε κι αλλότες.
Ισκαριώτης! Να σε ιδεί γυρεύγει!
ΚΑΪΑΦΑΣ
.................................................. Ισκαριώτης;
Πέ του πως έχομε δουλειά και να ‘ρθει άλλη μέρα!
ΕΒΡΑΙΟΣ ΙΙΙ
Ισκαριώτης; Ποιος κοντό;
ΙΟΥΔΑΣ (απ’ έξω)
....................................... Αφήτε να ‘μπω μέσα!
Πού ‘ν’ ο Πρωτόπαπας; Ποθές548 δεν πάω! Ανοίξετέ μου!
Κάμε μου τόπο! Κάμε μου! (μπαίνει)
............................................ Πρωτόπαπα κι αφέντη
Ελάθεψα, ελαθέψαμε! Δεν ήπρεπε να κάμω
το που ‘καμα! Το Δάσκαλο απου ‘χα να προδώσω!
ΕΒΡΑΙΟΣ ΙΙ
Ειντα θαρείς πως είσαι ‘συ και μπαίνεις μ’ έτσα τρόπο;
Δεν το θωρείς πως έχομε δουλειά;
ΕΒΡΑΙΟΣ ΙΙΙ
.................................................. Γιαμιάς να φύγεις!
ΕΒΡΑΙΟΣ Ι
Να φύγεις! Οξω!
ΚΑΪΑΦΑΣ
............................ Ελάθεψες; Κι είντα γυρεύγεις πώδε;
ΙΟΥΔΑΣ
Ελάθεψα! Ελαθέψαμε!
ΚΑΪΑΦΑΣ
.................................... Αν έχεις εσύ σφάλει,
δεν έσφαλα σε πράμα ‘γω κι η συναξη! Να φύγεις!
ΙΟΥΔΑΣ
Εσφάλαμε! Εσφάλαμε κι είναι βαρύ το κρίμα!
ΚΑΪΑΦΑΣ
Αν ένας έσφαλ’ είσ’ εσύ! Σάλευγε λέω! Φύγε!
ΕΒΡΑΙΟΣ Ι
Φύγε! Γροικάς; 
ΙΟΥΔΑΣ
...................... Δεν πάω ποθές! Πρωτόπαπα κι αφέντη!
Αμε και κάμε ότι μπορείς! Αγωμε στου Πιλάτο
και πε πως ελαθέψαμε! Εμέ ριξε το κρίμα!
Ζήτηξε από το σταυρό να Τον-ε κατεβάσουν!
Αμε και κάμε το πρεπό! 
ΚΑΪΑΦΑΣ
.................................... Δεν είσαι στα καλά σου!
Εγώ να μπω στ’ αλλόφυλου549 τον Πύργο μέρα Πάσχα;
Κι απανωθιώς να πα’ να πω πως έσφαλαμε κιόλας;
ΙΟΥΔΑΣ
Μα ‘ν’ άδικο!
ΚΑΪΑΦΑΣ
...................... Ποιό ‘ν’ αδικο;
ΙΟΥΔΑΣ
.......................................... Να σταυρωθ’ άφταιγά ν-Του550!
ΕΒΡΑΙΟΣ Ι
Αφταιγα; Τίνος άφταιγα; Του γι-Απατού ντου551; Οσκες!
Εφταιξε! Εβγήκ’ εκόντας552 Του απ’ του Θεού την στράτα.
ΙΟΥΔΑΣ
Δεν ηυγε! Αυτός δασκάλευγε τον Νόμο! Την αγάπη!
ΚΑΪΑΦΑΣ
Ποιον Νόμο; Ποιαν αγάπη λες; Ντα έχει αγάπη ο Νόμος;
Ο Νόμος στέκει απανωθιώς τσ’ αγάπης! 
ΙΟΥΔΑΣ
............................................................ Αρχοντά μου,
ποτές...Ποτές δεν έκουσα όσο καιρό Του κλούθουν
να πει στο Νόμο ενάντια!
ΕΒΡΑΙΟΣ Ι
................................... Ντα είντα μωρε νιώθεις
εσύ απ’ το Νόμο; Μια δροσά553!
ΙΟΥΔΑΣ
........................................... Αφέντη, ναι δεν νιώθω,
μα ‘γω κατέχω ειντα ‘κουγα! Ενάντια στο Νόμο
δεν είπε! 
ΕΒΡΑΙΟΣ ΙΙΙ
........... Κι οντεν έλεγε «Ε, τρισαλλοίμονός σας
γραμματικοί!» κι «Αλλοίμονος δίμουροι554 φαρισαίοι!»
ειντά ‘λεγε;
ΕΒΡΑΙΟΣ Ι
................ Ντα555 οπροχθές που ‘μπε στην εκκλησσία
με το κριμπάτσι556, κι έδερνε σαράφιδες557 κι εμπόρους 
και των εσκόρπα τα λεφτά και τσι πραμάθιες558, είντα;
Κοντό559 απ’ αγάπη το ‘κανε;
ΕΒΡΑΙΟΣ ΙΙ
................................... Ντα για’ δε λες και τ’ άλλο
πως ελεγ’ «Οξω απο ‘παδε560! Του Κύρη Μου ‘ν’ το σπίτι!
Δεν ειν παζάρι» Αγάπη λέει!
ΚΑΪΑΦΑΣ
......................................... Εσέ δεν κόβει ο νους561 σου!
Ντ’ αν έκοβγε, τόσο καιρό ομάδι562 ντου θα ν-ήσουν;
Σάλευγε ‘δα με το καλό! Σάλευγε στην δουλειά σου!
ΙΟΥΔΑΣ
Οϊ δεν φεύγω! Δεν μπορώ το κρίμα να σηκώνω!
Αμ’ άρχοντα και σώσε τον! Μέγα μιστό563 θα ν-έχεις!
ΚΑΪΑΦΑΣ
Είντα; Δεν φεύγεις; Σάλευγε564! Πόρισε565 μην φωνιάξω
τω σκλάβω και σε βγάλουνε με το στανιό απ’ όξω,
κι είναι και Πάσχα! Σάλευγε! Φύγε, μην με κολάσεις566!
ΕΒΡΑΙΟΣ ΙΙ
Κι απόκειας567, δεν σ’ επλέρωσαν; Δεν ήμπες εις τον κόπο
κι ακόντας568 σου!
ΕΒΡΑΙΟΣ ΙΙΙ
....................... Απ’ τσ’ εκκλησσάς την κάσα δεν εβγάλαν
τρίαντα ασπρα569 και σ’ τα ‘δωκαν! Κοντό γυρεύγεις κι άλλα;
ΕΒΡΑΙΟΣ Ι
Εποπλερώσαμε γροικάς; Καλά ‘σαι πλερωμένος!
ΙΟΥΔΑΣ
Να τ’ άσπρα σας! Γιαγέρνω570 τα! Στην κάσα βάλετέ τα!
Μ’ αμέτε -κάμετε έλεος571!- και ξεμπερδέσετέ572 Τον,
κι αν θέτε κι άλλα, θα τα βρω!
ΚΑΪΑΦΑΣ
............................................ Οτι είναι γινομένο
εγίνηκε! Και γιαγερμό573 δεν έχει μπλιο το πράμα!
Πάρε τ’ άσπρα και σάλευγε! Αλλ’ ανε θες δεν έχει!
ΙΟΥΔΑΣ
Δεν θέλω μουδε τούτανέ! Ασπρα μαθές δεν είναι!
Αυτά ‘ναι μαύρα κι άραχνα574 κι αιματοβουρωμένα!
ΕΒΡΑΙΟΣ Ι
Αφέντη, ώρα ‘δα πολλή μας-ε ξαργεί575, δεν έχεις
σκιας576 ένα σκλάβο του σπιθιού να τον-ε βγάλει όξω;
ΙΟΥΔΑΣ
Δεν φεύγω! Κρίμα κι άδικο κι ενάντια στο Νόμο
ένας αθώος να χαθεί!
ΚΑΪΑΦΑΣ
................................... Το κρίμα στο λαιμό σου!
Εσύ δεν Τον επρόδωκες;
ΙΟΥΔΑΣ
....................................... Γροικά να σύρει ο νους577 μου!
Εσφαλα! Εσφαλ’ αρχοντα! Αμε βρε’ τον Πιλάτο
και πέ του, αν θέλει, στο σταυρό να βγω αντίπητού578 ν-Του!
Εγώ μ’ απου κριμάτισα!
ΕΒΡΑΙΟΣ Ι
...................................... Ειντα θαρείς πως είναι
τάξ’ ο σταυρός; Ο που θα βγει δεν ξανακατεβαίνει!
ΙΟΥΔΑΣ
Μα είν’ αθώος! Αδικα!
ΚΑΪΑΦΑΣ
..................................... Τ’ άδικο και το δίκιο
εκρίθηκε! Και τρεις φορές! Κι εγώ κι ο πεθερός μου
κι οι κόνσολοι εκάτσαμε κι εκόψαμε την κρίση!
Δεν είν’ αθώος! Ηκουσες! Σάλευγε ‘δα να φύγεις!
Σάλευγε!
.............. Ω! Σεισμός! Σεισμός! Κύριε των αγγέλων!
Βρουχάτ’579 η γής! Το φως! Το φως! Επιάστηκεν ο ήλιος580!
Αροδαμούσες581 αστραπές φέγγουν αντίπητού ντου!
Βροντές γροικούνται! Σύγκληση582 φαίνεται θα κλουθήξει!
Κύριε των Δυνάμεων, φύλαξε το λαό σου!
ΙΟΥΔΑΣ
Ως και τση φύσης τα στοιχειά θρηνούν για όνομής Του!
Αρχο! Πρωτόπαπα! Θωρείς; Κι η φύση δεν το θέλει!
Αμε και κάμε το πρεπό!
ΚΑΪΑΦΑΣ
..................................... Πόρισε ν-όξω σκύλε!
Δοικά ζαρ’ η γι-ογουρσουζά583 που κουβαλείς. Προδότη!
Χάσ’ από ‘πα!
ΙΟΥΔΑΣ
..................... Το αίμα ν-Του στην κεφαλή μ’ απάνω!
ΚΑΪΑΦΑΣ
Ναι! Μην το χάσεις! Τούτονά μας είπε κι ο Πιλάτος!
Κι είναι πολλές οι κεφαλές απού ‘πεσεν το αίμα!
Παρε τ’ άσπρα και σάλευγε! Οξ’ απ’ το σπίτι μ’ όξω!
ΙΟΥΔΑΣ
Κρατήξετέ τα τ’ άσπρα σας τα ‘ματοκυλισμένα!
Κάρβουνα ‘ναι στα χέρια μου, κι όπως κι αν τα κρατήξω
γή καίνε γή μουζώνουνε584! Το κρίμα στο λαιμό μου!
(φευγει)
ΕΒΡΑΙΟΣ Ι
Εμπλεξαμε λογω τιμής!
ΕΒΡΑΙΟΣ ΙΙ
..................................... Εγράντισε 585 κι ετούτος!
ΕΒΡΑΙΟΣ ΙΙΙ
Εμείς να μην γραντίσομε! 
ΚΑΪΑΦΑΣ
.......................................... Αρχόντοι μου ξαργούμε!
Δουλειά ‘χει ομπρός! Κατέχετε ειντά ‘βαλα στο νου μου;
Σύγκληση δείχνει μ’ ο καιρός, κι α’ αρχίξει ‘δα να βρέχει, 
μην πάει κιανείς κι απ’ το σταυρό Τον κατεβάσει ζώντα
και πούνε πως εγλίτωσε με του Θεού την χάρη!
ΕΒΡΑΙΟΣ Ι
Μην έχεις έγνοιαν αρχοντα, κιανείς δεν θα σιμώσει586.
Τόσους στραθιώτες έπεψε αξαργητού587 ο Πιλάτος.
Κι αν βρέξει θα ‘ν’ ο θάνατος πλια γλήγορος!
ΕΒΡΑΙΟΣ ΙΙ
............................................................. Με πόνους!
Γαβρώνει588 πούρι το νερό τα νεύρα και πονούνε!
Κι η δροσεράδα γίνεται βάσανο! Αλλοίμονός του!
ΕΒΡΑΙΟΣ ΙΙΙ
Λυπάσαι Τον;
ΕΒΡΑΙΟΣ ΙΙ
..................... Να λυπηθώ; Μακρά από μένα η λύπη!
Ο σταυρωμένος σέρν’ ως λέν, την πλια βαρά κατάρα.
ΚΑΪΑΦΑΣ
Σκεύγομαι ποιος το σώμα ν-Του θα πάρει σαν ποθάνει;
Η μάνα ν-Του ‘ν’ ανήμπορη, κι οι μαθητές επιάσαν 
τα διάπαντα589. Ποιος θα βρεθεί να θάψει το κορμί ν-Του;
ΕΒΡΑΙΟΣ Ι
Μην είσαι αφέντη μ’ εγνοιανός! Στσι σκύλους τα πετούνε
όσα κορμιά σταυρώνουνται! Στσι σκύλους και στσι σκάρες590!
ΚΑΪΑΦΑΣ
Ναι, μ’ άνε πάει άλλος κιανείς και πιάσει τον Πιλάτο
και πάρει –πε’ πλερώνει τον- το σώμα και το θάψει
Κι απόκειας πουν πως ο Θεός τον έπηρε κοντά ντου
σαν τον Ηλία τάξε μου; Εμείς είντα θα πούμε;
ΕΒΡΑΙΟΣ ΙΙΙ
Και ποιος θα πάει; Ποιος μπορεί οξ’ από μας αφέντη,
με το Ρωμαίο θάρρητα να ‘χει και συναλλήκια591;
ΚΑΪΑΦΑΣ
Κι αν πάει κιανείς άρχοντας;
ΕΒΡΑΙΟΣ Ι
............................................. Ποιός; 
ΕΒΡΑΙΟΣ ΙΙΙ 
........................................................Αρχοντας δικό’ μας;
ΚΑΪΑΦΑΣ
Ποιος άρχοντας; Ο Ιωσήφ απ’ την Αριμαθαία!
Ειντα, δεν το κατέχετε πως είχε παρε δώσε
μετά ντου εδά και καιρό;
ΕΒΡΑΙΟΣ ΙΙ
......................................... Κι αν πάει και το πάρει
και το κηδέψει, είντα κοντό; Ποια θα-ν η γι-εζημιά μας;
ΚΑΪΑΦΑΣ
Μα μόνο ‘γω θα σκέφτομαι για το καλό του τόπου;
Αν Τον-ε θάψουν δίχως μας και σε δυο τρεις ημέρες
δεν βρίχνεται το σώμα ν-Του στο τάφο είντα θα πούνε;
Θα πουν πως ανεστήθηκε! Χαράμι592 παν οι κόποι!
Κι είν’ ο λαός μας άπλανος593! Αν τύχει και πιστέψει
σ’ έτσα ψευθιά, εχαθήκαμε!
ΕΒΡΑΙΟΣ ΙΙ
...................................... Πρωτόπαπα φρουκού μου!
να πάμε στου Ρωμαίου εμείς. Ιδια ‘δα-έ594 να πάμε!
Να πούμενε πως θέλομε δικό μας το κουφάρι.
Εμείς δεν Τον εδώκαμε! Οπίσω Τον-ε θέμε! 
ΕΒΡΑΙΟΣ Ι
Κι απώς, γή Τον-ε θάφτομαι γή κάνομε πράμ’ άλλο
να μη φανεί η φανιά ν-Του μπλιο, μουδε να ξανακούσει
κιανείς για λόγου ν-Του! Ποτές!
ΚΑΪΑΦΑΣ
.................................................. Και ποιος θα πάει; Πέτε!
ΣΚΛΑΒΟΣ (μπαίνει)
Αφέντ’ αρχο Πρωτόπαπα! Επόθανεν ο Ξένος!
Επόθανε εις το Σταυρό, εδά καμπόσην ώρα!
ΚΑΪΑΦΑΣ
Επόθανε!
ΣΚΛΑΒΟΣ
................ Επόθανε! Ομπρός ήμουν αφέντη!
Πεμπάτο μ’ είχαν το πρωί στα ξύλα, κι ως επέρνουν
από το Γολγοθά, θωρώ κι εσταύρωναν τον Ξένο.
Κι είπα να κάτσω μιαολιά να κάμω το σεϊρι595!
ΚΑΪΑΦΑΣ
Κι ειντα εξετελεύτηκε!
ΣΚΛΑΒΟΣ
.................................... Εις το σταυρό Τον είχαν
αναμεσώς σε δυο ληστές....
ΚΑΪΑΦΑΣ
...................................... Τούτανά τα κατέχω
πλιά κάτω! Πως επόθανε;
ΣΚΛΑΒΟΣ
....................................... Κι εκείνους σταυρωμένους!
Λαός πολύς ητον εκειά και Τον επαίζαν596 ούλοι.
Κι ελέγαν « Αν είσαι του Θεού υγιός και κανακάρης,
κατέβα απ’ το σταυρό! Μπορείς;»
ΚΑΪΑΦΑΣ
.................................................... Λέγε πλια κάτω λέω!
Πως εξεψύχησε;
ΣΚΛΑΒΟΣ
.......................... Ητονε κι η μάνα ν-Του πλια πέρα
κι έσερνε μούγκρος597! Το υγιό έκλαιγ’ η κακομοίρα.
Εδά εδά598 λέει «Διψώ!» κι ήτονε γεις ρωμαίος 
και πιάνει στο κοντάρι ντου και δένει ένα σφουγκάρι
και το βουτα σ’ ένα σιγλί599 κι απόκειας το σηκώνει
και Του το δίδει! Σάοικα πράμα πρικιό θα ήτον
κι εστρούφηξαν τα χείλια ν-Του! Δεν ήπιε, κι ας εδίψα.
ΚΑΪΑΦΑΣ
Ξετέλευγε! 
ΣΚΛΑΒΟΣ
................. Εδά εδά, σέρνει φωνή μεγάλη
κι είπε « Κύρη στα χέρια Σου το πνέμα παραδίδω!»
κι εκρέμασε την κεφαλή! Αφέντη ως εγίνει 
κι ετούτονά, γέρο600-σεισμός από την γής γροικάται
σαν να χαλούσανε βουνα κι εσπούσανε χαράκια. 
Επιάστη ο ήλιος κι ήτονε τρεις ώρες μεσημέρι!
Κι αντί για φως μον’ αστραπές κι αστροπελέκια ‘φέγκαν.
Εξετρουμιστηκ601’ ο λαός κι εγλάκανε602 να φύγει!
Μα ‘γω ‘πα, δεν πάω ποθές, να ιδώ ειντα θα τελέψει.
Σ’ ένα χαράκι εχώστηκα603 κι έκουσα το ρωμαίο
κι είπε «Αλήθεια του Θεού ήταν Υγιός! Αλήθεια!»
Στην ώρα πάνω έφταξαν δυο σου κονσόλοι αφέντη,
ο άρχοντας Νικόδημος κι ο γι-άρχ’ Αριμαθαίας
και του Ρωμαίου εφώνιαξαν. Κάτιτις σαν να του παν,
πράμα604 γραφτό του δώσανε και το ζημιόν κι εκείνος
φωνιάζει των στρατιωτώ και λέει «Αειντέστε δυο σας 
να Τον-ε κατεβάσετε απ’ το σταυρό κι οι γι-άλλοι
σκοτώσετε τσι δυο ληστές! Αειντέστε μην μανίσω605!»
Πιάνει κι ο γι-ίδιος το ζημιό μια λόγχη και Του παίζει606
εις το βυζί ‘ποκατωθιώς κι αν ήζε να ‘ποθάνει!
Δεν ήζε σάοικα607, αλλιώς αίμα θελ’ ‘α ‘χε τρέξει,
μα τρεξε πλια πολύ νερό και κόμπους κόμπους αίμα!
Οσ’ ώρα ‘βγάνα τα καρφιά οι στρατιώτες άρχο,
οι γι-άλλοι εσπούσαν με βαρές608 τα πόδια των ληστάδω, 
κι από το πόνο αχούντανε609 κι εβαρομουγκανιούντο!
Εδά εδά μια σύγκληση έπιασ’ αφέντη! Ρέχτρες610!
Ρέχτρες νερά ‘πο τσ’ ουρανούς, επλύναν Του το σώμα,
κι έδειξε άσπρο κι οι πληγές δεν είχανε μπλιον αίμα.
Πολυώρα δεν εβάσταξεν η σύγκλησην ετούτη,
μουδ’ έριξεν αλλού νερό! Σαν νά ‘τονε πεμπάτη,
ταξ’ η βροχή, το σώμα ντου αμοναχά να πλύνει. 
Απής τον εκατέβασαν, σ’ ένα χαράκι611 απάνω
εθέκαν το κουφάρι ν-Του Κι έπιασ’ Αριμαθαίας
με το Νικόδημο γιαμιάς ενα διπλό σεντόνι
και Το ‘τυλίξαν όμορφα! Κι εσίμωσεν η μάνα
με τρεις γυναίκες συγγενιές και Το μοιρολογούσαν.
Απής Tον εποκλάψανε... -Αλλη φοράν αφέντη
θα πω τα που Του ξομπλιασαν612 στα μοιρολοϊτά ντως.
Κι οι πέτρες εδακρύσανε!-
ΚΑΙΑΦΑΣ
........................................ Φτάξε μωρέ στο τέλος!
ΣΚΛΑΒΟΣ
Απής Τον εποκλάψανε, επήρανε μια σκάλα
και Τον εβάλαν, κι ύστερα Τον ομορφοσηκώσαν
οι γι-άρχοντες. Ο γεις ομπρός κι γι-άλλος από πίσω.
Κι εκλούθανε κι η μάνα ν-Του κι οι συγγενιές κι εφύγαν
Κι επήγανε πλια κάτω, εκειά απου ‘χει ο Αριμαθέας
ένα περβόλι λεμονιές! Κι απού ‘χει ‘να μνημείο
στο δέτη613 που ‘χει σύνορο, ποκαινουργίς614 σκαμμένο,
κι εκειδά Τον εβάλανε. Κι ηύρανε ‘να χαράκι
κι εσύραν το στο πόρο ντου! Κι εθάψαν Τον κι εφύγαν.
ΚΑΪΑΦΑΣ
Σάλευγε! Χάσου από ‘παδα!
(στους άλλους) ................. Μην πείτε πως δεν τα ‘πα!
Ο Ιωσήφ! Ο Ιωσήφ απ΄την Αριμαθαία!
Εκούσετέ το; Μαχιαλά615! Ο γι-άρχος των κονσόλω!
Ομάδι κι ο Νικόδημος! Κρίμας στο πλούτος! Κρίμας!
Αμοναχό δεν βάνει νου κιανούς, όσο κι αν έχει!
Θέλει και να ‘χεις μιαολιά σύσταξη616 στα που κάνεις!
Ο Ιωσήφ! Αφήτε τον μα θα του βρω την άκρα617
κι αυτού και του Νικόδημου! Κρίμας στην αρχοντιά ντως!
ΕΒΡΑΙΟΣ ΙΙ
Κι εδά άρχο είντα θα κάμομε;
ΕΒΡΑΙΟΣ ΙΙΙ
............................................... Να πάμε στου ρωμαίο
και να τσι καταγγείλομε πως έκλεψαν το σώμα!
ΚΑΪΑΦΑΣ
Σε ποιο ρωμαίο; Πλια ομπρός επήγαν απατοί ντως!
Πόσα θα ν-επλερώσανε να κάμουν το που θέλαν
μον’ ο Θεός κατέχει το! Αφήτε το ρωμαίο!
Αλλο ‘ν’ που πρέπει να γενεί. Μα είντα; Εϊντα Θέ μου!
ΕΒΡΑΙΟΣ Ι
Να πάμε ν-άρχο μου κι εμείς! Φρουκού και μη θυμώνεις
να πούμε πως το γίνηκε είναι χιλές618 μεγάλος!
Εζήτηξαν κι επηραν Τον τάξε να Τον-ε θάψουν
μ’ αυτοί στο νου ντως είχανε619 να χώσουν το κουφάρι
κι απώς να βγούνε και να πουν πως ανεστήθει ταξε!
ΚΑΪΑΦΑΣ
Μα ‘πε πλια κάτω..
ΕΒΡΑΙΟΣ Ι
............................ Για κειονά, για το καλό του τόπου,
για να μη σηκωθεί ο λαός, ανάγκη ‘ναι μεγάλη,
να πέψει τσι στραθιώτες του τον τάφο να φυλάξουν.
ΚΑΪΑΦΑΣ
Καλό γροικάτ’ ετούτονά! Κι αν θέλει πράμα δώρος
να του το δώσομε ! Οτι πεί! Οτι κι ανε ζητήξει.
Σαλεύγετε γιαμιάς κι οι τρεις. Αμέτε στου Ρωμαίου
και πετε του το! Αειντεστε!
ΕΒΡΑΙΟΣ Ι
.......................................... Γερά γερά να πάμε 
κι ύστερα να πασκάσομε620!
ΕΒΡΑΙΟΣ ΙΙΙ
........................................ Αειντέστε σηκωθείτε!
ΕΒΡΑΙΟΣ ΙΙ
Και το σακούλι τούτονέ με τ’ άσπρα του προδότη;
ΚΑΪΑΦΑΣ
Α, έφηκέ ντο! Γιαέ κειέ621! Στην κάσα δεν ταιριάζει
να ξαναμπεί! Για προδωσά εδόθη κι εμολεύτη.
Μα δεν το θέλω κι έπαε κι ογουρσουζά σηκώνει!
ΕΒΡΑΙΟΣ ΙΙ
Αρχοντα, να τα δώσομε του πηλουτζή622 απου ‘ρθε
κι εγύρευγέ μας δανεικά;
ΚΑΪΑΦΑΣ
....................................... Κατέχετ’ ένα πράμα;
Αμέτε δώσετέ του τα και πέτε του να δώσει
στην εκκλησσά το σώχωρο623 απου ‘χει στο ξωπόρτι624,
να ‘χομε πού να θάφτομε τσι ξένους που ποθαίνουν.
Καλιά να πάνε ετσα λοής! Οπίσω μην γιαγύρουν.
ΕΒΡΑΙΟΣ Ι
Αειντέστε να πηγαίνομε! Ξαργούμε κι είναι Πάσχα!
ΚΑΪΑΦΑΣ
Ωρα καλή! Και τάξετε ότι κι ανε ζητήξει,
μόνο να πέψει το ζημιό στο μνήμα τσι στραθιώτες!
Ωρα καλή! Και του Θεού να σας-ε σκέπει η χάρη.
(φευγουν)
ΚΑΪΑΦΑΣ
Παντέρμη εξά625! Βαρά πολύ βαραίνεις όποιο σ’ έχει!
Κι είσαι εγκρεμός και περπάτω στην άκρα σου κι αν πέσω
Κιανείς δεν θα με λυπηθεί. Κιανείς! Μουδ’ οι δικοί μου!
ΣΚΛΑΒΟΣ
Αφέντ’ άρχο πρωτόπαπα, ηρθεν ο πεθερός σου!
ΚΑΪΑΦΑΣ
Στην ώρα απάνω! Πού ‘ν’ τονε;
ΑΝΝΑΣ (μπαίνει)
.............................................. Εγέρασα παιδί μου!
Μ’ ανάγκη μέγα να σε ιδώ!
ΚΑΪΑΦΑΣ
...................................... Στην ώρα πάνω ήρθες!
Εμαθες το που γίνηκε;
ΑΝΝΑΣ
................................. Για τούτονά ‘ρθα πούρι.
ΚΑΪΑΦΑΣ
Αναθέμά τσι γι-άρχοντες! Ο καθανείς κι ο νους του626!
Επήγαν λέει ο Ιωσήφ απ’ την Αριμαθαία
κι ομάδι ντ’ ο Νικόδημος... Κατέχεις τσι;
ΑΝΝΑΣ
.................................................................Πλια κάτω
ΚΑΙΑΦΑΣ
Κι επήραν από το Γολγοθά κι εθάψαν το κουφάρι
Του Σταυρωμένου! Ηκουσες; Τα ύστερα του κόσμου!
Μα φταίει κι ο Ρωμαίος -Ναι!- Εγώ δεν είμ’ ο πρώτος;
Ειντα δουλειά ‘χει να μιλεί με δεύτερους αρχόντους;
Κατέχω γιάειντα! Σάοικα τον εκαλοπλερώσαν
κι εκάμαν το που θέλανε! Μα κι είντα; Πού θα πάνε;
Δεν θα γενεί η σύναξη; Να ιδώ ειντα θα πούνε!
Εχω να τωνε σύρω627 εκειά! Η γι-ύστερή ντως θα ‘ναι!
ΑΝΝΑΣ
Ε, μα μωρέ! Επήραν το! Κακό ‘ν’ αυτό μεγάλο
κι απανωθιώς στ’ άλλα κακά!
ΚΑΪΑΦΑΣ
............................................ Ναι μα ‘πεψα σαήδες
κι εγώ γιαμιάς δυο τρεις δικούς, να πάνε στου Πιλάτο
και να του πούνε γλήγορα να πέψει στρατιώτες
τον τάφο να φυλάξουνε, μην πάνε και Το πάρουν
και πουν πως ανεστήθηκε! Ενα με τρώει628 μόνο
πόσα θα θέλει! Σάοικα πολλά θα μου ζητήξει.
ΑΝΝΑΣ
Να του τα δώσεις! Εχεις τα! Γεμάτη ‘χεις την κάσα!
Για το χατήρι του Θεού δώσε τ’ όσα κι αν θέλει!
Για κείονά πρωτόπαπα σ’ έχομε! Μην δειλιάσεις.
Μα ‘γω ρθα γι-άλλα!
ΚΑΪΑΦΑΣ
............................. Ειντα κοντό;
ΑΝΝΑΣ
................................................ Δεν έφταξαν ετούτα
μονο ‘ναι ‘δα κι ο Βαραβάς! Κατέχεις, ο χαϊνης629!
Ειντά ‘θελε απ’ την φυλακή να τον-ε βγάλει; Πέ μου!
ΚΑΪΑΦΑΣ
Δεν ήθελε ως φαίνεται Τον Αλλο να σταυρώσει,
κι έβαλε το χοντρό λαό στο διαλεγό630-ν ο σκύλος!
Μα ‘μουν εκειά και λέω τως: «Το Βαραβά να πείτε.»
Κι εφώτισέ τσι κι ο Θεός, κι εσύραν μέγα μούγκρος
«Το Βαραβά!» και «Στανικώς631 Τον Αλλο να σταυρώσεις!»
Οϊ να ‘φήσω ν-ήθελα!
ΑΝΝΑΣ
................................ Ε, μάθε ‘δα τα νέα!
Οτ’ ώρα βγήκ’ απ’ την φλακή κι από την πολιτεία,
επιασε κι ελημέριασε632 κι ορτάκιδες633 μαζώνει,
να κάμει λέει κίνημα, ενάντια στσι ρωμαίους
κι ενάντια στσ’ άρχοντες -γροικάς;- και στσι παπάδες! 
ΚΑΪΑΦΑΣ
................................................................................. Οϊ! 
ΑΝΝΑΣ
Ναίσκες! Κι άμε κουλάντριζε634!
ΚΑΪΑΦΑΣ
............................................ Γέροντα μην φοβάσαι!
Δεν θα κλουθήξουνε πολλοί! Τ’ Αλλου θα Του κλουθούσαν!
Ετούτους θα τσι σφάξουνε πρίχου ν’ ανασφαλάξουν635!
Εδά που χάθηκεν ο Γεις, τον άλλο δεν φοβούμαι!
Επράγιεψε636 πάλι ο λαός! Δεν έχομ’ εμεις φόβο!
Εξαναμπήκαν στο ζυγό637! Ζεί ο Θεός πατέρα!
ΑΝΝΑΣ
Καλά τα λες! Μα να σου πω και τ’ άλλο απου γίνει.
ΚΑΪΑΦΑΣ
Το ποιό;
ΑΝΝΑΣ
.......... Σεισμός εγίνηκε!
ΚΑΪΑΦΑΣ
................................... Κατέχω το. Γι αυτό ‘ρθες;
Ημπας638 εχάθηκε δικός;
ΑΝΝΑΣ
............................. Ούλοι οι δικοί μας ζούνε!
Αλλον εγίνηκε κακό!
ΚΑΪΑΦΑΣ
............................. Σαν είντα;
ΑΝΝΑΣ
............................................. Μην φωνιάζεις
και σίμωσε για να σου πω...
ΚΑΪΑΦΑΣ
...................................... Ειντα ‘τρεξε πατέρα;
ΑΝΝΑΣ
Σίμωσε λέω κι αφρουκού (σιγά) Τ’ Αγια των Αγίω
εξεφανερωθήκανε!
ΚΑΪΑΦΑΣ
..............................Ηγούη μου639!
ΑΝΝΑΣ
....................................................Σούς λέω! 
Σώπα μη δείχνεις πως δειλιάς!
ΚΑΪΑΦΑΣ
.............................................Τ’ Αγια των Αγίω! 
Και πως εγίνει;
ΑΝΝΑΣ
...................... Ο σεισμός!
ΚΑΪΑΦΑΣ
.......................................Ε, είντα!
ΑΝΝΑΣ
................................................ Απάνω ως κάτω 
το καταπέτασμα ‘σκισε!
ΚΑΪΑΦΑΣ
......................................Σημάδι λες πως είναι;
ΑΝΝΑΣ
Ειντα σημάδι; Αν πουμ’ εμείς πως ήτονε σημάδι
εχάσαμε!
ΚΑΪΑΦΑΣ
............... Κι ήτον πολλοί που το ειδανε σκισμένο;
Κι είδαν και μέσα;
ΑΝΝΑΣ
........................... Ητονε! Κι είδαν και μέσα! Ναίσκες!
ΚΑΪΑΦΑΣ
Κι ειντα ειδανε; Σιγά μην πείς. Σκεπάσου πρώτας. Λέγε!
(σκεπάζονται με τους μανδίες τους)
ΑΝΝΑΣ (σιγά)
Δροσά!
ΚΑΙΑΦΑΣ
............ Ε, δόξα να ‘χει σκιας! Είπα κι εγώ!
ΑΝΝΑΣ
................................................................... Μα ντίπις
ανούσης είσαι! Κίνδυνος ετούτονά κι αν είναι!
ΚΑΪΑΦΑΣ
Ποιο μπρε πατέρα!
ΑΝΝΑΣ
............................ Τούτονά! Πως είδ’ ο κόσμος ούλος
πως τίποτις δεν βρίχνεται στ’ Αγια των Αγίω’!
Πως δεν είν’ τόπος του Θεού!
ΚΑΪΑΦΑΣ
.............................................. Μα γιάειντα αφέντη κύρη
φοβάσαι ως ετόσονα! Εγώ απ’ ώσταν είμαι
πρωτόπαπας και μπαίνω ‘κεια ποτές Θεό δεν είδα
μουδε κι εσύ οντεν ήσουνε είδες! Γή είδες;
ΑΝΝΑΣ
.................................................................... Οσκες!
Μα είντα λέμε του λαού!
ΚΑΪΑΦΑΣ
...................................... Πως τ’ Αγια των Αγίω’
έχει ο Θεός κατοικηριό για κείνο και δεν πρέπει
κιανείς να ιδεί το βρίχνεται στην από μέσα πάντα
από το καταπέτασμα!
ΑΝΝΑΣ
................................... Οξ’ από ποιον για πέ μου;
ΚΑΪΑΦΑΣ
Οξ’ από τον πρωτόπαπα και μια φορά το χρόνο.
ΑΝΝΑΣ
Κι εδά ποιοι το ειδαν;
ΚΑΪΑΦΑΣ
................................ Μπόλικοι ως μου πες!
ΑΝΝΑΣ
................................................................... Κι είντα πάθαν;
ΚΑΪΑΦΑΣ
Πράμα640! Γή έπαθε κιανείς;
ΑΝΝΑΣ
....................................... Πράμα! Κιανείς τως πράμα!
ΚΑΪΑΦΑΣ
Ε, κι ύστερα;
ΑΝΝΑΣ
...................... Είντα ύστερα; Δεν το καντίζει ο νους σου;
ΚΑΙΑΦΑΣ
Πως είντας;
ΑΝΝΑΣ
.................. Γή ήθελ’ ο θεός να τον-ε μάθ’ ο κόσμος,
ως έλεγε κι Εκείοσας που βγάλαμ’ απ’ την μέση641
και δεν έχει χρει’ άρχόντους μπλιο μούδε πρωτοπαπάδες,
γή έφυγ’ απ’ την εκκλησσά και δεν ξαναγιαγέρνει!
Για κειονά δεν έπαθε κιανείς τως πράμα! Πρώτας,
μπρός απ’ το καταπέτασμα κιανείς μας δεν επέρνα,
πως θελ’ ‘α βγεί λόγχη φωθιάς να μας-ε κατακάψει.
Οϊ ν’ αγγίξεις, γή να ιδεις! Κι εδά τ’ αλάϊ ν-είδε
πως μια δροσά -οϊ φωθιά!- δεν βρίχνετ’ από πίσω! 
Το που κατέχεις μυστικά πρωτόπαπα κι αφέντη
τό ‘μαθε-ν ούλος ο λαός! Για κείνο έχε αμέντε!
ΚΑΪΑΦΑΣ
Εδά ‘ν’ απου κατάλαβα! Κίνδυνος είν’ αλήθεια!
Μα κάτσε να περάσομε την εορτή του Πάσχα
και θα μαζώξω τσ’ άρχοντες να ιδώ είντα θα πούμε!
ΑΝΝΑΣ
Δροσά δεν εκατάλαβες! Το σκίσιμον εγίνει
την ώρα που ξεψύχισε ο Σταυρωμένος! Ναίσκες!
Κι ειν’ κι ο χαϊνης λεύτερος. Στραβοπατεί το πράμα.642
Κι είναι και Πάσχα αύριο!
ΚΑΪΑΦΑΣ
.......................................... Για κείνο έρχου μέσα!
Ερχου κι η ταβλα643 καρτερά στρωμένη να φραθούμε!
Απής πασκάσομε γιαμιάς την σύναξη συνάζω
να ιδούμ’ είντα θα κάμομε!
ΑΝΝΑΣ
............................................ Χάνετ’ ο χρόνος. Φεύγει!
ΚΑΪΑΦΑΣ
Δεν ‘λασει κύρη μ’ ο τροχός μονήμερίς. Ακλούθα!
Ελα να π’ ‘α πασκάσομε! 
ΑΝΝΑΣ
....................................... Εχω δικό μου σπίτι
και μ’ ανημένουν! Πάσκασε με τσι δικούς σου!
ΚΑΪΑΦΑΣ
.......................................................................... Κύρη
μη μου γρινιάς! Το δε ταχιά την σύναξη μαζώνω!
ΑΝΝΑΣ
Φοβούμαι γιέ μου! Εγέρασα. Στσ’ αθρώπους δεν πιστεύγω!
Μόνο στην  χάρη του Θεού, μα την-ε ζώνει σκότος!
Δεν διανυρίζεις644 να την ειδείς. Να ειδείς το θέλημά ντου.
Ως πεταρίζουνε στο φως του λύχνου τα κουνούπια,
κι από λιγού645 σιμώνουνε ίσαμε να καούνε,
γυρίζει και τ’ αθρώπ’ ο νους στο σκότος τση θεότης!
Λιγο να κάμεις πλια κοντά χάνεσαι! Εχε αμέντε!    
Ας είναι! Πάω! Ως κι αν πεις μες του Θεού την χέρα
δεν βρίχνομέστα; Ας γενεί το θέλημά ν-Του! Πάω!
(φεύγει)
ΚΑΪΑΦΑΣ
Ωρα καλή! Στην σύναξη να μη ξεχάσεις να ‘ρθεις!
Αχι παντέρμη αμοναξά! Πώς σ’ έχω ανάγκη! Πόσο!
Ν’ αδειάσει ο νους μου! Τόσεσάς έγνοιες τον-ε βαραίνουν.
Αειντες να π’ ‘α πασκάσομε! Εφυγ’ η μέρα. Πάει.
ΣΚΛΑΒΟΣ
Αφέντη εγιάγυρεν ο γεις απ’ τσι κονσόλους που ΄χες
εδα πλια ύστερα ‘παε και θέλει σε!
ΚΑΪΑΦΑΣ
................................................. Αμάνι646!
Ούλοι γι-εβραίοι βρίχνουνται στην τράπεζα και τρώνε
και μόνον ο πρωτόπαπας δεν θα πασκάσει οφέτος!
Πέ του να μπει! Παντέρμη εξά! Λύπηση σύ δεν έχεις;
ΕΒΡΑΙΟΣ ΙΙ
Συχώρ’ αρχο πρωτόπαπα το γιαγερμό μου, μα ‘ναι
θάμασμα647 το που γίνηκε και πρέπει να κατέχεις!
ΚΑΪΑΦΑΣ
Εμαθα. Δεν είν’ ωρα ‘δα που ‘φυγ’ ο πεθερός μου
και μου ‘πε το που γίνηκε. Μην έχεις έγνοια λέω.
Ταχιά θα συναχτούμενε να βρούμενε το πρέπει.
Εδά που πράγιεψ’ ο λαός και στέκει με τσ’ αρχόντους,
θα ‘ν’ εύκολο το κάτιτίς να πούμε να πιστέψουν.
ΕΒΡΑΙΟΣ ΙΙ 
Και ποιος κοντό θα συναχτεί; Οι ζωντανοί θα ‘ρθουμε,
γή κι όσοι ν-εποθάνανε κι εγιάγυραν στην ζήση;
ΚΑΪΑΦΑΣ
Μα ειντα ‘ν’ τα λες;
ΕΒΡΑΙΟΣ ΙΙ
............................. Αφέντη μου, δεν σου ‘π’ ο πεθερός σου
πως έσπασ’ ο σεισμός τση γής τσι πλάκες των μνημείω,
κι εσηκωθήκαν οι νεκροί κι ήμπαν στην πολιτεία;
ΚΑΪΑΦΑΣ
Μα είντα λες;
ΕΒΡΑΙΟΣ ΙΙ
.................. Ως μου γροικάς!
ΚΑΪΑΦΑΣ
......................................... Γή έχασες το νου σου
Γή θες να με κολάσεις. Στέ648! Σέβου την μέρ’ απου ‘ναι!
ΕΒΡΑΙΟΣ ΙΙ
Αφέντη, εγώ δεν ήρθα ‘πα, μούδε να σε κολάσω,
μουδε το νου μου εχασα, κι ας ήπρεπε με το649 ειδα.
Αλήθεια λέω! Ο σεισμός έσπασε των μνημείω’
τσι πλάκες, κι ηυγαν οι νεκροί, κι ήμπαν στην πολιτεία.
Πολλοί τσι ειδαν κι είδα κι εγώ δυο τρεις καλά γερόντους
που ‘τον παλιά στην  σύναξη. Το γέρω Συμεώνη
τον Ζαχαρία και δυο τρεις από τσι Μακαβαίους! 
ΚΑΪΑΦΑΣ
Δεν γίνεται το που μου λες! Ελα στα σύγκαλά σου!
ημπας650 κι ήπιες κι εμέθυσες;
ΕΒΡΑΙΟΣ ΙΙ
........................................ Πρωτόπαπα κι αφέντη!
Φρουκού και κρίνε, κι αν-ε πεις πως έχασα το νου μου,
θα πάω γιαμιάς να γκρεμιστώ! Μα πρώτα γροίκησέ μου!
ΚΑΪΑΦΑΣ
Λέγε, μα σέβου ειντα θα πεις.
ΕΒΡΑΙΟΣ ΙΙ
......................................... Εφύγαμε με τσ’ άλλους
να πάμε στου Πιλάτο. Ναί; Πεμπάτους δεν μας είχες;
ΚΑΪΑΦΑΣ
Λέγε πλια κάτω!
ΕΒΡΑΙΟΣ ΙΙ
....................... Ετρέχαμε αγλακιστοί στην στράτα
να πάμε να προλάβομε, ότι είπαμε να γένει,
κι απόκειας να γιαγύρομε, στα σπίθια μας να φάμε!
Επήγαμ’ ηύραμέ τονε, κι ότι ‘χαμε πομένο
του τό ‘παμε. Κι απανωθιώς του παμε να ‘χει αμέντε,
να μην γενεί ν-ανελωμή651 στ’ αλάϊ μέρα πού ‘ναι.
Πε ν-είπαμε ντου τα καλά, πε ν-είχε κι αυτός έγνοια,
δροσά δεν μας-ε ζήτηξε για πλερωμή γή δώρο,
μονο γιαμιάς εδιάταξε, να πάνε δυο στραθιώτες 
στο μνήμα, να φυλάγουνε και να τσι συχναλλάσουν.
Είπαμε, το που θέλαμε, εγίνηκ’ όπως πρέπει,
κι εφύγαμε. Ως εφτάναμε στην εκκλησία απ’ όξω
θωρούμε μέγα ταραχή, πολλοί εμπαινοβγαίναν
κι ελέγαν: «Γιά-ε ν-εζημιά! ‘ποπανωθιώς εσκίστει
το καταπέτασμα να πάει στην ολιοκάτω πάντα!»
ΚΑΪΑΦΑΣ
Λέγε πλια κάτω γλήγορα. Τούτανά τα κατέχω.
ΕΒΡΑΙΟΣ ΙΙ
Εμπήκαμε και το ειδαμε σκισμένο απάν’ ως κάτω,
κι εδακαθήκαμε κι οι τρεις. Η γι-εζημιά μεγάλη.
Δεν ήρθεν πούριν ο καιρός να κάτσουν οι παρθένες
να φάνουν άλλο, το παλιό ν’ αλλάξομε-ν αφέντη.
Κι ελογαριάζαμ’ ίδια ‘κεια, πόσο θα μας-ε πιάσει
να βρούμ’ από ξαρχής κλωστές, να βρούμενε πορφύρα,
να βρούμε τέλια652 ν-αργυρά, τέλια μαλαματένια....
ΚΑΪΑΦΑΣ
Ετούτανά ‘ρθες να μου πεις!
ΕΒΡΑΙΟΣ ΙΙ
........................................ Πρωτόπαπα μ’ αφέντη,
γροίκα πλια κάτω! Ως είμασταν στο γύρο μιας κολώνας
στεμένοι και την εζημιά μετρούσαμε, θωρούμε
κι ήμπενε γεις στην εκκλησσά. Στ’ άσπρα ‘τονε ντυμένος.
Ασπρο σαρίκι εφόριενε! Σαν τα παλιά τα χρόνια.
Στον μπέτη εποταμίζανε τα γένια ντου χιονάτα.
Γέρος καλά, μα σαν το νιον εμέτρα τα σκαλούνια653!
Ξαναξανοίγομέ τονε και λέει ο γεις «Γιελιουμαι,
γή φαίνεταί μ’ ο δάσκαλος πως είν’ ο Συμεώνης;
Μ’ αυτός έχει ποθάνει εδά πλια ‘πο τριάντα χρόνια!»
Καντίζεις για ποιο λέμενε! Πρωτόπαπας κι εκείνος.
Απού ΄χε πάει μια φορά ως λένε στο Μυσίρι,
κι εκειά τον ηυρ’ ο θάνατος, μα τον εφέραν πώδε
και τον εθάψαν.
ΚΑΪΑΦΑΣ
.................... Λέγε μου πλια κάτω!
ΕΒΡΑΙΟΣ ΙΙ
.................................................... Μην μανίζεις!
Οσα γεννήκαν θα σου πω, μα μην μανίζεις άρχο.
ΚΑΪΑΦΑΣ
Λέγε σου λέω!
ΕΒΡΑΙΟΣ ΙΙ
.................... Ως έλεγα, μεγάλο θάμασμά ‘ταν
και λέω στσ’ άλλους δυο γιαμιάς! Αειντέστε αδέρφι’ αειντέστε
να π’ ‘α τον-ε συντύχομε654 να ιδούμενε ποιος είναι.
Ιδια στο κεφαλόσκαλο, κυρη, επαντήξαμέ ντου
και λέμε ντου «Ποιος είσαι ‘συ; Πούθ’ έρχεσαι; Είντα θέλεις;»
Στα μάθια μας εξάνοιξε, -δεν έχω ‘κουσει αφέντη
ετσά κρυγιάδα σύγκορμο ποτές να με τυλίγει.-
και λέει μας: «Ποιοι ‘σαστε ‘σεις απου ρωτάτε; Ποι’ είστε;»
Είπαμε ποιοι ‘μαστον κι οι τρεις και λέει μας «Κατέχω
τσι πατεράδες σας, κι εσάς σας είχα μαθητάδες
πρίν φύγω! Εγώ μ’ ο Συμεών. Πρωτόπαπας επά ‘μουν,
μα στο Μυσίριν655 έφυγα κι επήγα πριν ποθάνω,
για να δεχτώ στσ’ αγκάλες μου του κόσμου Το Σωτήρα.»
«Δάσκαλε» λέει ο γεις μας σκιάς «δεν είσ’ αποθαμένος;»
Ετσιμογέλασε656 κι αυτός και λέει «Μαθητάδες,
δεν έχει μπλιον ο θάνατος σταλίκια657 να χωρίζει
απ’ την ζωή». Τα μάθια ντου να θώριες σαν εμίλιε
θελ’ ά σε πιάσει σύγκριο658! Κρούσταλα ‘ταν κι ελάμπαν!
Μα επετροκαρδίσαμε659 και λέμε του «Ποιος είσαι;
Αλήθεια πέ μας! Επαε, είν’ του θεού ο τόπος
και δεν σηκώνει δαίμονες!» «Kι είντα; Δεν το κατέχω;»
είπε «Πρωτόπαπας κι εγώ έκαμα στον καιρό μου!»
«Ελα σκιας» λέμε του κι εμείς «και πιάσε να θυμιάσεις
τον Κύριο των Δυνάμεων, ως έκανες κι αλλότες!»
«Για τούτονά ‘ρθα» κάνει μας «Φέρετε το λιβάνι»
Επήγαμέ του το γιαμιάς και πιάνει το με τάξη
και ρίχνει το εις την φωθιά! Απ’ ωσταν ζω αφέντη
δεν έκουσα ‘τσα λιβανιά! Κι ως ήταν γυρισμένος
γροικούμε κι είπε «Κύριε! Αρχοντα των Αγγελω!
Πού θα βρεθεί άλλος θεός ομπρός Σου ν’ ασφαλάξει!
Ενίκησες το Θανάτο! Εσκύλεψες τον Αδη!
Εξαναμπήκεν ο τροχός τση ζήσης εις τ’ αξόνι!
Τ’ Αδάμη επλερώθηκεν η πρώτη αμαρτία!
Εγίνηκε το λέγανε τόσοι παλιοί δασκάλοι!
Δόξα σου Κύριε, Δόξα σου, πού ‘πεψες τον Υγιό Σου,
κι εγίνη για τον άθρωπο κουρμπάνι660 κι έσωσέ τον!
Αλλος δεν θα-ν εμπόριενε να πάρει στ’ αμαρτίες
του κόσμου ν-ούλου απάνω ντου! Ποιος ηθελ’ ‘α τσ’ αντεξει,
όξ’ απ’ τον ίδιο Σου το Γιό, που ΄χει το θέλημά Σου! 
Αιώνες επερίμενε ο κόσμος το σωσμό ντου
κι εγύρισε κι εγύρισε661, κι εχύθει τόσον αίμα,
μα Συ λω δεν εβιάζουσουν, μονο ‘πεμπες προφήτες
κι ελέγαν το που θα γενεί, σαν ήρχουντον η γι-ώρα!
Ηρθεν η ώρα κεινηνά! Κι ότι ‘χες ορδινιάσει
εξετελεύτη! Κύριε! Δόξα σου! Δόξα να ‘χεις!»
ΚΑΪΑΦΑΣ
Ανετριχιώ στα σου γροικώ! Κύρι’ ελέησον. Θέ μου!
Δεν το μπαταίρνει662 αθρώπου νους το γινηκεν! Για πε μου
Είπε πως ανεστήθηκε;
ΕΒΡΑΙΟΣ ΙΙ
................................ Είπ’! Ερωτήξαμέν τον:
«Δάσκαλε πώς εγίνηκε κι εγιάγυρες στον κόσμο;» 
Πάλιν ετσιμογέλασε και λέει «Τριάντα χρόνια
εκείτουμουν κι ανήμενα την βλοημένην ώρα,
κι ομάδι μου λαός πολύς, χιλιάδες και μυριάδες.
Σωροί σωροί τα κόκκαλα! Κουμούλες663 τα γραφάνια664.
Εδά εδά665, βαθύς σεισμός ετάραξε τον Αδη
και μια φωνή απόξωθιώς γροικάται! « Ανεσηκώστε
τσι πόρτες! Ηρθ’ ο Κύριος, ο Βασιλιάς τση Δόξας!»
« Ποιος είν’ Τουτος ο Κύριος κι ο Βασιλιάς τση Δόξας;»
είπ’ από μέσα μια φωνή, μα πάλι αναγροικάται
φωνή βροντή «Ο Νικητής! Ο γι-Αρχος του πολέμου!»
Σαν να τσι λάχτισεν κιανείς εμέριασαν666 οι πόρτες
κι εσπάσανε τα μάσκουλα667 κοντομεριά668 κι αμπάρες
κι επέσανε, κι ένα άσπρο φως έλαμπε απόξω. Ναίσκες!
Κι αναγροικούντον οι φωνές χιλιάδων και μυριάδων
κι εψάλαν! Σαν τον έλιγκα669 το ψάλσιμο γροικούντον.
Ημπε το φως, κι εσκόρπισε τριγύρου το σκοτίδι
Κι εξανακούστηκε φωνή: « Κόκκαλα ξεραμένα,
σμίξετε! Συνταιριάσετε στσ’ αρμούς και στσι φιλιάσεις670!
Και να ξαναφυτρώξει κριάς και νεύρα απανωθιώς σας!
Κατασταθείτε τα κορμιά ως ήσαστον και πρώτα!»
Χλαπαταγήν671 εκούστηκε. Τα κόκκαλα ταιριάξαν, 
κι από λιγού εφύτρωξαν τα κρέτα απάνω πάλι,
κι εσκέπασέ τα από ξαρχής πετσί κι εστολιστήκαν,
με τρίχες, γένια και μαλιά και ρούχα σαν το χιόνι.
Αέρας σαν να φύσηξε. Φωνήν εξανακούστη,
κι είπε: «Ζωή! Ε, ‘ν’ τα κορμιά! Εμπα και σήκωσέ τα!»
Αέρας μας ετύλιξε κι ήμπε στα σωθικά μας,
κι εσηκωθήκαν οι νεκροί ξαναζωντανεμένοι.
Κι είδαμε ν-Εναν κι έλαμπε ξετελεμένος ήλιος,
κι αίμα σταζ’ απ΄τα πόδια Του, τα χεροπάλαμά ν-Του
κι απ’ το βυζί ποκατωθιώς! Και λέει «Σηκωθείτε!
Δεν στέκει μπλιο του ν-Αδη εξά μούδε Θανάτου νείκος!
Εσυχωρέθηκε τ’ Αδάμ το κρίμα και τση γι-Ευας!
Ζει ο Θεός! Ο Θάνατος απ’ το Θνητό νικήθει!»
Ως τα ‘λεγε χασκούμενοι τον εγροικούσαμ’ ούλοι
Μα ‘πρόβαλ’ ίδια σαν κι αυτόν ένα άλλο γεροντάκι,
με μάθια σαν τα κρύσταλλα και λέει «Συμεώνη
Έλα να πάμε. Ο Θεός δεν βρίχνεται μπλιο πώδε!
Είδες το καταπέτασμα; Εφυγε κι έφησέ τσι!
Αειντες και περιμένουνε στην πόρτα οι Μακαβαίοι!»
«Να παμε λες;» του λέει αυτός, «Να πάμε Ζαχαρία!»
ΚΑΪΑΦΑΣ
Ποιος Ζαχαρίας ήτονε!
ΕΒΡΑΙΟΣ ΙΙ
.................................... Ενας παλιός Λευίτης
που γεννησ’ η γυναίκα ντου καλά γριά πριν χρόνια! 
Κι είχε κι εκείνος βουβαθεί672, εναν καιρόν. Θυμάσαι;
ΚΑΪΑΦΑΣ
Και πού κινήσανε να παν;
ΕΒΡΑΙΟΣ ΙΙ
....................................... Δεν το κατέχω αφέντη.
Μα ήκουσα σαν εφευγαν κι είπαν ο γεις τ’ αλλού ντως
«Πνευμα δεν είναι ο θεός; Δεν τον-ε στένουν τοίχοι!
Μονο στ’ αθρώπου την καρδιά χωρεί να κατοικήσει!»
Στην πόρτα τσι περίμεναν δυο γεροντάκια ακόμη
κι ένας μεσοκαιρίτικος, κι εκείνοιν’ ασπροφόροι.
ΚΑΪΑΦΑΣ
Πού πήγανε;
ΕΒΡΑΙΟΣ ΙΙ
.................... Δεν είδαμε! Σαν τσ’ αποσβολωμένους
εστέκαμε κι εφύγανε κι επιάσαν τα σοκάκια.
ΚΑΪΑΦΑΣ
Κύριε των Δυνάμεων! Δεν είναι τούτο Πάσχα!
Δεν είναι μέρα τση χαράς και τσ’ ευφροσύνης! Οϊ!
Αλλάζει η ρόδα του καιρού! Μα σε τρεις μέρες μόνο;
Σάλευγε φύγε! Γιάγυρε στο σπίτι να πασκάσεις!
Κι αύριο θα καλέσομε την σύναξη κι όποιοι ‘ρθουν.
Να ιδούμ’ ειντα θα κάμομε! Ωρα καλή σου! Τρέχε!
ΕΒΡΑΙΟΣ ΙΙ
Καλό σου Πάσχα αφέντη μου! Ειρήνη πάντα να ‘χεις!
(φευγει)
ΚΑΪΑΦΑΣ
Πάσχα ‘πανε το πέρασμα τση θάλασσας αλλότες,
απου την έσκισε στα δυο ο Μέγα Μωησέας,
κι επέρασε τ’ αλάϊ ντου κι έφυγε απ’ το Μυσίρι,
κι εγλίτωσεν απ’ την σκλαβιά. Μ’ άλλοι ‘παν πως το Πάσχα
ήτον τότες που πέρασε από την ανομία
του Μυσιριού στου Μωησή το Νόμο-ν ο λαό’ μας!
Μα Πάσχα δεν εγίνηκε κι οντεν στην Βαβυλώνα
σκλάβους μας ελαλήσανε; Πάσχα του πόνου μέγα!
Πάσχα κι οντεν εγιάγυραν οι πρόπαπούδες πώδε
λεύτεροι και την εκκλησσά από ξαρχής στελειώσαν.
Πάσχα θα πείς πως γίνεται το κάθε πότε λίγο673.
Καθε ‘π’ αλλάζει η στραθειά τ’ αθρώπου674 Πάσχα ν-έναι!
Κι οφέτος Πάσχα κάνομε! Μα δεν είν’ σαν και τ’ άλλα!
Ψυχανεμίζομαί675 το. Ναί! Οφέτος είν’ το Πάσχα!
Πολλά σημάδια! Ανήμπορος ο νους να τα καντήσει!
Πολλά ‘ναι τα ρωτήματα τα είντα και τα γιάειντα!
Που πάμε; Ειντα θα γενεί; Ειντα μας ανημένει676!
Γιάειντα σε τούτη την γενιά; Γιάειντα εγώ κι όχι άλλος;
Πολλά ‘ναι τα παντέρμα! Ναί. Μα δεν σηκώνει οντίμως677
ρωτήματα η βούληση του Μέγα Βασιλέα!
Βάστα ψυχή μου! Βάσταξε! Βάστα μωρή καρδιά μου!
Μην σπάσεις! Στασου αρχοντικά! Ως πρέπει στην εξά μου!
Ποιος ειν’ τουδά! Πως έμπηκες; Οι σκλάβοι πως σ’ αφήσαν;
ΣΥΜΕΩΝ (έχει μπει χωρίς να τον καταλάβουν)
Παιδί μου καταλάγιασε678! Δεν είμ’ οχτρός. Δεν είμαι.
Εγώ ‘μ’ ο γι-άρχο Συμεών πρωτόπαπας αλλότες
και πάντα δούλος του Θεού! Χίλια καλώς σε βρήκα!
ΚΑΪΑΦΑΣ
Αλλοίμονός μου! Αλλοίμονος!
ΣΥΜΕΩΝ
...................................... Μην με φοβάσαι γιέ μου!
Μην τρέμεις! Μην σκεπάζεσαι! Πρωτόπαπας κι εγώ ‘μουν!
ΚΑΪΑΦΑΣ
Μα ‘σαι νεκρός! 
ΣΥΜΕΩΝ 
........................ Δεν είμαι μπλιο!
ΚΑΪΑΦΑΣ
................................................. Κι ειντα ‘σαι;
ΣΥΜΕΩΝ
..................................................................... Δεν γατέχω!
Νεκρός ημουν, μα ως θωρείς ζω κι είμαι ομπρός σου!
ΚΑΪΑΦΑΣ
............................................................................. Γιάειντα;
ΣΥΜΕΩΝ
Σαν είντα γιάειντα; Γιάειντα ζω; Γή γιάειντα στέκ’ ομπρός σου;
ΚΑΪΑΦΑΣ
Γιάειντα;
ΣΥΜΕΩΝ
............. Ανεστήθηκα; Υγιέ, δεν το κατέχω πούρι!
Γιαειντά ‘μαι επά; Κατέχω το. Ηρθα να σε συντύχω679!
Και να σου πω πως έλλαξε μονημερίς ο κόσμος!
ΚΑΪΑΦΑΣ
Πώς έλλαξε;
ΣΥΜΕΩΝ
.................. Ναί γιε μου. Ναί! Ελλαξε!
ΚΑΪΑΦΑΣ
........................................................... Δεν το νιώθω!
ΣΥΜΕΩΝ
Για τουτονά ‘ρθα να σ’ το πω! Πρωτόπαπας δεν είσαι;
Ε, έχεις χρέος κι ειν’ πρεπό πρώτος εσύ να μάθεις!
ΚΑΪΑΦΑΣ
Να μάθω είντα;
ΣΥΜΕΩΝ
....................... Πως εδά οι τόσες προφητείες
μονημερίς εβγήκανε!
ΚΑΪΑΦΑΣ
................................ Ποιες προφητείες; Πέ μου!
ΣΥΜΕΩΝ
Υγιέ μου, από τότεσας που ‘φερ’ ο Μωησέας
το Νόμο, κι ήμπεν ο λαός εις του Θεού την στράτα,
κι εστέριωσε σε τούτηνε την χώρα-ν η γι-εξά μας,
καθε που στραβοπέρνανε τα πράματα στον τόπο,
δεν έπεμπε-ν ο Κύριος έναν αποκρισάρη680,
τέκνο τσ’ αληθειας ζηλευτό, να τα ξαναντρετώσει681;
Οσοι ‘ρθανε, δεν ήρθανε τα πάθη να παλύνουν682,
μονο τα ξεπατώνανε μια κι όξω με την βία! 
Κι άλλες φορές τσι γι-άρχοντες, γιέ μ’, εκαταμουρούσαν,
κι άλλες τον ίδιο το λαό, και το κακό νταμπιέτι
απού ‘χει να παραπατεί από την ίσια στράτα.
ΚΑΪΑΦΑΣ
Για κείνο δεν ευρέθηκε προφήτης ν’ αγιάσει
αζωντανός, μόνο νεκρό τον αγαπούσαν ούλοι.
ΣΥΜΕΩΝ
Για κειονά! Ετούτοινά γιε μ’ οι γι-αποκρισάροι
δεν έλεγαν πως είχενε ο Κύριος του Κόσμου
έναν Υγιό, Θεός κι αυτός, η γι-άκρα τση θεότης,
κι Ετούτονά θα ν-έπεμπε στο πλήρωμα του χρόνου
να σώσει τόπο και λαό. Ετούτο δεν ελέγαν;
ΚΑΪΑΦΑΣ
Ελέγαν το. Μα ο κάθανείς με το δικό ντου τρόπο
για όνομής του ν-έλεγε!
ΣΥΜΕΩΝ
.................................... Καλά το λες υγιέ μου!
Αλλος, απου θυμούντανε τα δοξασμένα χρόνια
Τον έλεγε γιο του Δαυιδ του παινεμένου ρήγα!
Αλλος Τον έλεγε υγιό τ’ αθρώπου κι άλλος δούλο,
απου ‘θελ’ ‘α θυσιαστεί εκόντας του μια μέρα,
για να ξεπλύνει το κακό, να ξαναβρεί ο τόπος
την πρωτινή του δόξα!
ΚΑΪΑΦΑΣ
.................................... Ναί! Ετούτανά τα λέγαν
απής εσκλαβωθήκαμε από την Βαβυλώνα.
ΣΥΜΕΩΝ
Με τούτα, ως κατέχεις γιε, γενιές ανεθραφήκαν!
Με μιαν ολπίδα ζούσανε, ημπας και Τον-ε ιδούνε!
ΚΑΪΑΦΑΣ
Κατέχω το! Κι οι πλια σοφοί τούτανά μελετούσαν,
να ιδούν πότε θα ήρχουντον η βλοημένη ώρα,
που θελ’ ‘α ξαναβρούμενε την πρωτινή μας δόξα.
Μα μέχρι ΄δα κιανείς -κιανείς!- δεν ηύρε την αλήθεια.
ΣΥΜΕΩΝ
Δεν συνεικάζουντ’ οι βουλές του Κύριου παιδί μου!
Ωσαν τον κλέφτην έρχεται την νύχτα ο νοικοκύρης,
κι αλλοίμονος στσι σκλάβους του αν τύχει και ξαργούνε.
ΚΑΪΑΦΑΣ
Κι ήρθενε;
ΣΥΜΕΩΝ
............. Ηρθενε υγιέ! Ηρθε ‘ Ανεζητημένος!
ΚΑΪΑΦΑΣ
Κι εγω που ‘μαι πρωτόπαπας για’ δεν Τον είδ’ ακόμη!
ΣΥΜΕΩΝ
Δεν το κατέχω να σου πώ, παιδί μου, για δεν ήρθε
πλια μπρος στσ’ αρχόντους, μα ‘ρθενε χρόνους πολλούς οπίσω
ΚΑΪΑΦΑΣ
Πότες; Εγώ δεν έκουσα ποτές για όνομίς του!
ΣΥΜΕΩΝ
Εγω ‘μουνε πρωτόπαπας ετότεσάς παιδί μου,
κι είχα ζητήξει του θεού να ζήσω μέχρι νά ‘ρθει
να Τον-ε ιδώ. Και μου ‘δωκε ζωή πλια παρά τσ’ άλλους
Κι ήρθ’ ο καιρός. Πολλώ λογιώ το ‘δείξαν τα σημεία.
Στην Βηθλεέμ ως έμαθα ‘γεννήθη σ’ ένα σταύλο
μα το ζημιόν εφύγανε κι επήγαν στο Μυσίρι
για να γλιτώσουν. Τότεσάς που ‘σφαξεν ο Ηρώδης
τόσα κοπέλια αρσενικά στην Βηθλεεμ...
ΚΑΪΑΦΑΣ
.......................................................... Ντα είντα;
Πού ΄μαθε κι είντα κάτεχε ο τρισκαταραμένος;
ΣΥΜΕΩΝ
Δεν έμαθα. Μα έφυγα κι επήγα στο Μυσίρι,
κι ήμουν εκειά στην εκκλησσά απου ‘χαν οι γι-οβραίοι.
Και μια αργαδινή ‘ρθενε να σαραντίσει η Μάνα
και να Το δώσει του θεού κατά το έθιμό μας.
Στα χέρια μου Τον έπιασα κι ως τση καρδιάς το πάτο
ένιωσα -Ναι παιδί μου. Ναί!- την Χάρη τση Θεότης.
Είπα τσ’ ευκές απου ‘πρεπε και Το ‘δωκα οπίσω
κι εγύρισά ανατόλικά κι είπα «Αφέντη Θέ μου!
Πάρε το δουλό σου ίδια δα, σαν είδα πως εγίνει
το πολυπεριπόθητο, για του λαού την δόξα!»
Καιρό δεν έκαμα πολύ κι εφυγα από τον κόσμο
και γιά-ε ‘δα εγιάγυρα με του Θεού την Χάρη.
ΚΑΪΑΦΑΣ
Και το κοπέλι κειονά είντα μαθώς εγίνει;
ΣΥΜΕΩΝ
Δεν το κατέχω γιε μου. Εγώ έλειπα τόσα χρόνια.
Μα αν είδα ζάβαλες καλά Εκειόνα απου ‘ρθε
και μας εξανασήκωσε, Αυτός ητον, ο γι-Ιδιος
απου ‘βαλα στσ’ αγκάλες μου μωρό να σαραντίσει.
Κι αν εσυνείκασα καλά, απ’ τσι πληγές απου ‘χε
σάοικα ασκημοθάνατο εις το σταυρό θα-ν ηύρε
εδά κοντά, κι επόθανε, κι εδιάβηκε στον Αδη,
κι ενίκησε το θάνατο, κι εγιάγυρε στον κόσμο!
ΚΑΪΑΦΑΣ
Και θα γιαγύρει βασιλιάς σαν το Δαυιδ που λέγαν;
ΣΥΜΕΩΝ
Δεν συνεικάζουντ’ οι βουλές του Κύρη των Αγγέλων.
Μα φαίνεται μου πως Αυτός δεν θα ‘ρθει βασιλέας
σαν το Δαυιδ! Πλια πανωθιώς θα ν-είν’ η βασιλειά ν-Του!
Σ’ ούλους τσ’ αθρώπους σ’ όπου γής.
ΚΑΪΑΦΑΣ
.......................................................... Είντα λογιώς;
ΣΥΜΕΩΝ
...............................................................................Παιδί μου, 
αν είναι ως τα σκεύγομαι κι ως τα ‘χω μελετήσει,
Αυτός, εκόντας θάνατο σαν τον κακούργον ηύρε.
Κι εξέπλυνε το αίμα ν-Του του κόσμου τσ’ αμαρτίες.
Κι εδά γιαγέρνει νικητής και τση ζωής θεμέλειο.
Πέ μου, υπάρχει αλλος θεός που γίνηκε κουρμπάνι
του γι-Απατού ν-Του, για να βρεί τ’ αλάϊ σωτηρία;
Πού θα βρεθεί λαός στην γής να μην Τον-ε λατρέψει;
Πώς θα σταθούν άλλοι θεοί ομπρός Του να μην πέσουν;
ΚΑΪΑΦΑΣ
Κι όσοι τον εσταυρώσανε;
ΣΥΜΕΩΝ
..................................... Ειντ’ ‘α σου πω παιδί μου
Ας έχουνε τα θάρρη ντως στο μέγα έλεός του!
ΚΑΪΑΦΑΣ
Αλλοίμονός μας! Ο Θεός, Θεός του γδικιωμού ‘ναι!
Ετσά δεν λέμε: Εκδικητής σ’ όσους τ’ αντιπατούνε!
ΣΥΜΕΩΝ
Κατά το Νόμο τον παλιό ετσά ‘ν’ κιόλας υγιέ μου
Μα αυτός το Νόμο τον παλιό θα ξαναστεσεί; Ημπας
καινούργιο σάσει από ξαρχής; Αγνωστες οι βουλές Του!
Πάω παιδί μου! Εχε γειά! Αμε να κάμεις Πάσχα
και ‘γδεχου το θεό στη γής! Ανάσταση ‘ναι! Βάστα683!
Είδα τσ’ αγγέλους κι έρχουνται. Ειρήνη μετα σένα!
(χάνεται)
ΚΑΪΑΦΑΣ
Βάστα ‘δα άρχο πρωτόπαπα, κι άειντες να κάμεις Πάσχα!
Μ’ ειντα καρδιά και μ’ είντα νου θα κάτσεις στο τραπέζι,
να φας αρνι και να φραθείς, να πιάσεις το ποτήρι
να πιεις κρασί, την μια φορά να ψάλεις για το Πάσχα
τση θάλασσας, να ξαναπιείς, να ψάλεις για το Νόμο
και να τριτώσεις ψάλλοντας για κεινονά που θά ‘ρθει!
Αμε και κάτσε! Πάσκασε! Κάμε πως δεν γατέχεις
δροσά απ’ τα που γεννήκανε κι απ’ όσα θα γενούνε,
να φαν και να πασκάσουνε ανέγνοιοι κι οι δικοί σου!
Ευρε ψυχή και κάμε το! Πρωτόπαπας δεν είσαι;
Για τούτονά σε κάμανε! Στένου μωρή καρδιά μου!
Πάψε ν’ αντιχτυπάς ετσά, μη σπάσεις! Πάψε λέω!
Μα τόσονά ‘γελάστηκα! Τοσον ανούσης είμαι,
να μην μπορώ όϊ να ιδώ, μούδε να διανυρίσω
σκιας του Θεού το Θέλημα; Κρίμας τσι τόσους κόπους!
Κρίμας τα χρόνια που ‘φαγα να μελετώ τον Νόμο!
Δροσά δεν εκαταλαβα! Αροδαμούς πετούνε
πουρ’ οι γραφές και δεν μπορεί τ’ αθρώπου ο νους να πιάσει
να τσι κορφολοήσει. Οϊ! Τόσον ανούσης είμαι,
να το ‘χω πως εστάθηκα στον πόδα του Κυρίου,
κι αντίπητού ν-Του και κρατώ στα χέρια την αλήθεια;
Καλά το ‘πεν ο γέροντας, ωσάν τον κλέφτη, νύχτα,
έρχετ’ ο Μέγα Βασιλιάς κι αλλοίμονος στσι δούλους.
Μα κι οι προφήτες τα ‘πανε κι ετσέ κι αλλιώς, κι αν κάτσεις
να τα διαβάσεις, κρουβγεσαι684. Αχι παντέρμη αλήθεια,
ίδια στο σκότος του Θεού βρίχνεσαι μετά κείνον
και ποιος μπορεί πως σ’ εύρηκε να καυχηθεί. Στο σκότος!
Στο σκότος που φεγγοβολά και κάνει τσι ψυχές μας
αναγυρού να πέτουνται ωσάν τα μυγιαλούδια
στο φως του λύχνου! Κι έ’τανα καίγουνται σα σιμώσουν,
μα ‘μεις βουλούμε685 σύγκορμοι κι αλλοί ντ’ απου θα πέσει.
Αλλοί ντου, γή χαράς του το! Ποιος θα το πεί; Κιανένας!
Κατέχω το! Ανερώτηχτα ‘ν’ για τσι θνητούς ετούτα!
Είντα και γιάειντα δεν χωρούν! Μόνο το αχι στέκει!
Αχι κι είντα μου γίνηκε! Πρωτόπαπας κι αφέντης
να κάμω τόσ’ απου καμα για να Τον-ε ξεβγάλω!
Εγροίκουν πως ‘δασκάλευγε στσ’ αθρώπους την αγάπη,
κι ήλεγα ο Νόμος, που ‘χομε, αγάπη δεν γνωρίζει!
Εγροίκουν πως για τσι φτωχούς και τσι κατατρεγμένους
ήλεγε πως εγίνηκε, κι ήλεγα πως εκείνος
που θα ‘ρθει, θα ‘ρθει βασιλιάς σαν το Δαυιδ τον Μέγα!
Εγροίκουν πως εγιάτρευγε τσ’ αρρώστιες και το Χάρο
κι ήλεγα, αν ήταν ‘πο θεού θελ’ ‘α γιατρεύγουν κι άλλοι!
Μα σαν ειδα πως ο λαός Του ‘κλούθιε με τα βάγια,
είπα εκαταστάθηκε κίνδυνος για την πίστη!
Κιανείς δεν ήρθε να μου πεί -Αχι και γιάειντα θέ μου;-
ποιος ήτονε, να πάω γιαμιάς στα πόδια ν-Του να πέσω;
Εγώ το Νόμο εδιάβαζα! Κι  έπρεπε να δικάζω
όποιο βλαστήμα κι έλεγε γιος του Θεού πως ήτον.
Κατέχω το, πως ο Θεός εμπόριε να σκοτώσει
όποιο ‘βλαστήμα, μα κι εγώ δεν είχα χρέος τάξε
-Πρωτόπαπας!- να τον-ε βρω και να τον-ε δικάσω.
Κι απώς όντεν εδίκαζα, γιάειντα δεν είπε πράμα;
Για’ δεν εφανερώθηκε ομπρός μου το ποιος είναι;
Να πέσω χάμε πίστομα να Τον-ε προσκυνήσω!
Γιαειντα κοντό εκλούθανε να πάμε στου Πιλάτο;
Γιαειντά ‘μπηκε στα βάσανα; Γιάειντα ‘συρ’ έθοιους πόνους;
Γιάειντα ‘καταφρονέθηκε εκόντας του και γιάειντα
ηύγεν απάνω στο σταυρό κι επόθανε. Μανά μου!
Βαριά κατάρα ‘χει ο σταυρός, γιάειντα να την σηκώσει;
Κατέχω το, πως ήλεγαν περίσσα οι προφήτες
για ένα δούλο βασιλιά και για ‘να αρνί που θα ‘ρθει
εκόντας να το σφάξουνε, μα ΄δα που συλογούμε
μου φαίνεται πως έμοιασε και του παντέρμου τράγου,
που κάθε χρόνο-ν ο λαός με βία ‘ποζυγώνει,
να πάει οθεν την έρημο, να πάρει τσ’ αμαρτίες
Μοιάζει του. Ιδια τσα κι αυτός αρνί και τράγος -Αχι!-
Αμίλητος επέρασε κι έφυγε! Μα γιαγέρνει!
Γιαγιέρνει! Κι είναι νικήτης! Αλλοίμονος στσι δούλους!
Αλλοίμονός μου το κι εμέ! Ναι, τρισαλλοίμονός μου!
Εγώ μαι ν-απου ορδίνιασα μαθές τον θάνατό Του!
Μα ότι ‘καμα...ότι ‘καμα, το ‘καμα για την πίστη!
Να μην χαθούν τα θέμελα, απου ‘βαλεν ο Νόμος!
Δεν έδιαξα παράνομα! Δεν έδιαξα! Τον Νόμο
που ‘βρηκα απ’ τσι παπούδες μου κι απ’ το θεό πεμπάτο
ετήρησα! Απ’ το θεό πεμπάτος είν’ ο Νόμος!
Ναι, μα ‘ρθ’ ο που τον έπεψε! Ο Μέγας Βασιλέας
Είντα δεν έχει την εξά τον νόμο ντου ν’ αλλάξει;
Εχει την! Εχει την! Αυτός είν’ η γι-εξά η γι-ίδια!
Κι εγώ; Κι εγώ; Ειντά ‘μαι εγω; Ομπρός του μυγιαλούδι,
κι ως του σιμώνω καίγομαι! Ε, τρισαλοίμονός μου!
Αιγούγια μου! Αιγούγια μου! Εγώ ‘μαι ‘δα ο τράγος!
Ο τράγος που στολίζουνε στο γύρισμα του χρόνου,
και του χρυσώνουν κέρατα κι ανύχια και κρεμούνε
κουδούνια και μαλάματα στ’ αυθιά και στο λαιμό ντου!
Και τον-ε σέρνουν επαέ κι εκειέ και καμαρώνει
σαν το γαμπρό, και φέρνουν τον στην εκκλησσία μέσα!
Κι απής διαβάσει ο παπάς το που ‘ναι διαταγμένο,
πιάνει τ’ αλάι ανελωμή, το ρόρε του αλλάσει, 
κι άλλος κατάρες λέει του, κι αλλος του φτει ρουχάλες
κι αλλοι κολούνε του βιτσές, κι αλλοι πετούν του πέτρες,
κι ούλοι τον αποδιώχνουνε ίδια σαν το μεσκίνη
να πάει οθεν την έρημο! Στην κάψα και στον άμμο!
Καταραμένος του λαού! Μονάχος να ψοφήσει!
Μεεε! Μεεε! Μάνα μου! Ο θάνατος στέκει για ‘με στην κάψα!
Σκαρες θα με δειπνήσουνε! Κοράκοι θα με φάνε!
Εμέ τον πρώτο των αντρώς! Το χρυσοστολισμένο!
Απου ‘περπάτουν κι έκαναν ούλοι στην μπάντα! Ούλοι!
Μεεεεέ! Μεεεεέ! Ανοίξετε μωρέ την πόρτα να πορίσω!
Μην μου κολάτε βουρδουλιές! Μην μου πετάτε πέτρες!
Ανοίξετε! Αμοναχός στην έρημο θα πάω!
Κι αν εύρ’ ομπρός μου το Θεό στο μέγα καρκαήλι686,
να στέκει στύλος πυρινος, ως έστεκε κι αλλότες
θα τον ρωτήξω να μου πει γιάειντα μου ‘χώστει; Γιάειντα;
Γιάειντα μ’ έκαμ’ ακόντας μου οχτρό κι ενάντιό ντου!
Γιάειντα εστάθη θάνατος για ‘μενα και κατάρα;.-
ΑΥΛΑΙΑ
ΘΕΙΑ ΖΩΑ
M. A. Σφακιανάκης
Hράκλειο Μάης 2016 
*
(Ιεροσόλυμα Πάσχα του 33 μΧ. Μπροστά από ένα κλειστό σταύλο εμφανίζεται ο ΦΙΛΙΠΠΟΣ τραβώντας από την χαίτη ένα γάϊδαρο και ο ΝΑΘΑΝΑΗΛ σπρώχνωντας το γαϊδαρο)
ΦΙΛΙΠΠΟΣ 
Σε! Σέις Σε687! Εκορτσάθηκες688; Σάλευγε689 λέω! Αειντες!
Σε μωρε σε!
ΝΑΘΑΝΑΗΛ
.................... Σέ! Δεν γροικάς690; Σέ! Διάλε το ψυκό σου691!
ΦΙΛΙΠΠΟΣ
Μη βλαστημάς Ναθαναλή! Ντράψου την μέρα που ‘ναι!
ΝΑΘΑΝΑΗΛ
Φιλίππο! Σέρνε κι άφεις με! Σέρνε κι ετσίνησέ692 με!
ΦΙΛΙΠΠΟΣ
Ε, μά! Το έχνος693 τούτονέ;  Ντα πλια πραγιό694 δεν έναι.
ΝΑΘΑΝΑΗΛ 
Πραγιό; Πραγιό; Ελα από ‘πα να ιδείς την πραγιοσύνη!
Σύσκατο695 μ’ έχει απ’ τσι γκανιές696! Σύσκατο καωμένο!
Κι απανωθιώς μ’ ετσίνησε!
ΦΙΛΙΠΠΟΣ
........................................... Κάμ’ ένα καερέτι697!
Δεν είν’ το έχνος τούτονέ σαν τ’ άλλα! 
ΝΑΘΑΝΑΗΛ
........................................................... Κιαμ698’ ειντά ‘ναι;
ΦΙΛΙΠΠΟΣ
Αυτό ‘ν’ ο «πώλος»!
ΝΑΘΑΝΑΗΛ
............................. Οϊ ‘δα! Κατέχω το και σώπα!
Ομάδι699 δεν τον ήβραμε!
ΦΙΛΙΠΠΟΣ
................................... Ομάδι! Στο λιβάδι
που ‘βοσκε με την μάνα ντου......... Θυμάσαι μια γαϊδάρα;
Κυπραίικη! Ισαμ’ εκειέ. Θεριό ξετελεμένο700!
ΝΑΘΑΝΑΗΛ
Ναι την παντέρμη! Κι έκλεισε τ’ αριστερό τζ’ αμάτι,
σαν είδε και το σέρναμε! Σαν να ‘τον μιλημένη,
κι εκάτεχε σ’ ειντα δουλειά επηγαινε!
ΦΙΛΙΠΠΟΣ
.............................................................. Αλήθεια!
.......Ημπας701 κι εκάτεχε θα πεις; ....Και ποιος κοντό702 τση το ‘πε;
ΝΑΘΑΝΑΗΛ
Φιλίππο, άς τα, μην ρωτάς.... Ηθελα να κατέχω,
πού κάτεχεν ο Δάσκαλος πως ήτον το πουλάρι
κι η μάνα ντου στο σώχωρο703 κι εβόσκουντον; -Για πέ μου-
Κι έπιασε704 και μας έπεψε!
ΦΙΛΙΠΠΟΣ
....................................... Οι προφητείες λέει
το λέγανε!
ΝΑΘΑΝΑΗΛ
................ Φιλίππο στέ705! Οι προφητείες ‘λέγαν
πως ιδια706 εις το σώχωρο του γέρο Ζεβεδαίο
θα ‘τον την τάδε ταχυνή707, δεμένη μια γαϊδάρα
κυπραίικη μ’ ενούς χρονού πουλάρι; Οι προφητείες;
ΦΙΛΙΠΠΟΣ
Οι προφητείες έλεγαν πως σε πουλάρι απάνω
ξέστρωτο708 ‘θελ’ ‘α ν-έρθει -Ναί!-  ο Μέγας Βασιλέας
να μπει στα Ιεροσόλυμα μια μέρα.
ΝΑΘΑΝΑΗΛ
..................................................... Ποιαν ημέρα;
Και ποιος Μεγάλος Βασιλιάς; Είδες τα ξέτελά709 ν-Του.
ΦΙΛΙΠΠΟΣ
(παύση)....Εμπλέξαμε θα πεις καλά;
ΝΑΘΑΝΑΗΛ
....................................... Πομένο δε σου το ‘χα
Είντα καλό θα βγει κοντό από την Ναζαρέτ; Ε;
Μα ‘συ ουλα τα κάτεχες! Και μ’ έβαλες στο σβούρο710!
Ξάνοιγε εδά!
ΦΙΛΙΠΠΟΣ
(παύση)........ Ναθαναλή! Είπε πως θα γιαγύρει!
ΝΑΘΑΝΑΗΛ
Είπε ν-το, μα ‘πο τσι νεκρούς;
ΦΙΛΙΠΠΟΣ
(παύση)................................ Δύσκολ’ αντιγιαγέρνεις
απόκειδα!..... Ναθαναλή!
ΝΑΘΑΝΑΗΛ
....................................... Ε;
ΦΙΛΙΠΠΟΣ
.......................................... Μην το κακοπάρεις,
μα ‘γω Τον έχω άξιο!
ΝΑΘΑΝΑΗΛ
............................... Ειντα;
ΦΙΛΙΠΠΟΣ
.......................................... Ν’ αντιγιαγύρει!
ΝΑΘΑΝΑΗΛ
Θα πεις; ... Ετόσανα ‘καμε... Τόσους έχει γιατρέψει.
Τρεις ποθαμένους –τέσσερεις!- έφερ’ οπίσω. Πέντε!
Ούλα καλά! Μα τούτονά.... Αν τύχει και γιαγύρει
κι Ελόγου ν-Του....Ετούτονά.....
ΦΙΛΙΠΠΟΣ
......................................... Ναι!
ΝΑΘΑΝΑΗΛ
................................................. Ειντα ναι;
ΦΙΛΙΠΠΟΣ
................................................................... Αν τύχει!
ΝΑΘΑΝΑΗΛ
Μωρε παραίτησέ τα μπλιο! Αν τύχει κι αν δεν τύχει!
Αν τύχει αλλοίμονός μας το! Από ξαρχής στο ζόρε!
Μα κι αν δε τυχει, αιγιούγια μας! Πού θα ξανασταθούμε;
Εχομε λεμονόκουπες να φάμε!
ΦΙΛΙΠΠΟΣ
............................................... Μα ανε τύχει;
ΝΑΘΑΝΑΗΛ  
Αν τύχει; Τότεσάς θα ιδείς! Για πόλεμο κινούμε.
Ξοπισω ‘χει τα βάσανα!
ΦΙΛΙΠΠΟΣ
(παυση).......................... Ανεζητώ Τον!
ΝΑΘΑΝΑΗΛ
............................................................. Είντα;
ΦΙΛΙΠΠΟΣ
Είπα πως Τον ανεζητώ!
ΝΑΘΑΝΑΗΛ
(παυση)....................... Κι εγώ!
ΦΙΛΙΠΠΟΣ
.............................................. Ντροπής μου το ‘χω
πως δεν Του κλούθουν στο Σταυρό.
ΝΑΘΑΝΑΗΛ
...................................................... Φιλίππο, άς τα λέω!
Ιδια από τση Γεσθημανής το κήπο τ’ άλλο βράδυ
φύλλα φτερά επιάσαμε711! Ενας μας δεν ευρέθει!
Οξ’ από το Γιαννιό κιανείς! Ο πλια μικιός του κλούθιε!
ΦΙΛΙΠΠΟΣ
Κοπέλι! Ειντα να του πεις; Δεν σκέφτεται σαν τσ’ άντρες!
Απηχτος νους!
ΝΑΘΑΝΑΗΛ
..................... Επήγε αυτός; Χάσκε ‘δα συ και κλαίγε!
ΦΙΛΙΠΠΟΣ
Ανεζητώ Τον!
ΝΑΘΑΝΑΗΛ
..................... Σώπαινε!
ΦΙΛΙΠΠΟΣ
................................... Κι απανωθιώς σε τούτα
επομεινε κι ετούτονέ! Θέ μου και τίνος είναι;
Θωρώ να μας-ε μπλέξει!
ΝΑΘΑΝΑΗΛ
....................................... Ποιος;
ΦΙΛΙΠΠΟΣ
................................................ Ο «πώλος» Ναθανάλη!
ΝΑΘΑΝΑΗΛ
Για κείονα γληγόρευγε. Να φτάξομε στ’ αχύρι712,
να τονε παραιτήσομε! Δοικούν τα βάσανά μας!
ΦΙΛΙΠΠΟΣ
Σε! Σέις Σέ!
ΝΑΘΑΝΑΗΛ
...................... Να μπψρρρ Νά713! Εφτάξαμε! Μπψρρρ λέω!
Πάλι γκανίζεις714! Σύρε εκειέ το μάνταλο ν’ ανοίξει!
Αειντες μπλιο715! Μην καταχτυπάς! Το ίσα πίσω716 σύρε!
Σέβου μη σπάσει! Κάμ’ ετσέ717! Εμάγκωσε718! Εκειε πιάσε!
Σιγά σιγά ‘νεσήκωνε και μπώθε719. Αειντ’ ανοιγει!
(μέσα στο σταυλο)
ΒΟΔΙ
Μα ειντά ‘ν’ το καταχτυπηριό720 στην πόρτα; Ποιος γκανίζει;
Ξεσύρετε! Ξεσύρετε721! Το μάνταλο ταράσει722!
Κιανείς723 θα μπει! Ξεσύρετε να μη σας-ε πατήσει!
ΟΡΝΙΘΑ Ι
Ε, δεν αφήνουνε μαθώς κιανένα ορνικώς724 του!
Ξάνοιξε εδά! Οτι ‘βγανα το σκούληκα απ’ την τρύπα!
ΟΡΝΙΘΑ ΙΙ
Ντα ‘γω απου κοιλιούμουνε! Επά ‘ναι μόνο στέγνη725!
Εκειέ τα βούγια726 κατουρούν κι είναι πηλά727 και βούρκα!
ΟΡΝΙΘΑ ΙΙΙ
Τκ! Τκ! Τκτκ!  Τκ! Τκ! Τκτκ728! Τα κλωσοπούλια πού ‘ναι! 
Που ‘στε πουλιά μου; Ελάστε επά! Ποιο λείπει; Το ζουργιό729 μας!
Πού ‘ναι το ντελκοντένιο730 μας; 
ΑΓΕΛΑΔΑ
............................................ Είντα γυρεύγουν πάλι731!
Σαββάτο δεν είναι μαθές; Συχάζουν και τα έχνη!
Κι είναι και Πάσχα σήμερο!
ΟΡΝΙΘΑ ΙΙΙ
........................................Καρτσώνη 732ανε σε πιάσω,
εχάθηκες! Πάλι μωρέ στο ματζιπέτι733 εβγήκες!
Ανάθεμά σε για γαμπρός! Μαχαίρι σ’ ανημένει!
(Ανοίγει η Πόρτα)
ΝΑΘΑΝΑΗΛ (απ’ έξω)
Μπώθε734 κι εσύ! Σε μωρέ! Σε! Εμπα στ’ αχύρι! Εμπα!
Ημπε; Την πόρτα σύρε735 ‘δα να πηαίνομαι! Το σύρτη!
Το σύρτη μην πορίσουνε –Σαββάτο ‘ναι!- τα έχνη!
ΦΙΛΙΠΠΟΣ (απ’ έξω επίσης)
Κάτσε τουδά και γκάνιζε! Κάτσε λω κι όντεν έρθει
τ’ αφεντικό και θα σε βρει, θα ιδεί είντα θα σε κάμει!
Εμείς μην μπλέξομε! Ηκουσες; Σάλευγε Ναθανάλη!
(φευγουν) 
(στο σταυλο)
ΒΟΔΙ
Καλώς τονε!
ΑΓΕΛΑΔΑ
................... Καλώς τονε!
ΟΡΝΙΘΑ ΙΙΙ
...................................... Κιανένα μην ταράξει!
Λυτό μας τον-ε εφήκανε! Κι ειν’ και τσινιάρης736 είπαν!
Γάϊδαρε, σέβου τα πουλιά αν θες αμάθια να ‘χεις!
ΒΟΔΙ
Για’ δεν μιλείς;
ΠΕΤΕΙΝΟΣ
......................Καλώς τονε!
ΟΡΝΙΘΑ Ι
......................................... Καλωσωρίζουνέ σε,
για’ δε μιλείς; 
ΟΡΝΙΘΑ ΙΙ
....................... Για’ δε μιλείς;
ΟΡΝΙΘΑ ΙΙΙ
......................................... Γαϊδουρανεθρεμμένος737!
ΑΓΕΛΑΔΑ
Ελα παιδί μ’ από ‘παέ! Ελ’ ‘α σου κάμω τόπο!
Ελα να φας δυο ν-άχερα!
ΒΟΔΙ
.................................. Σιμωσε στο παχνί μας!
Ψαργάδινά738 ‘ναι μα ‘ν’ καλά! Εχει πού και739 κριθάρι!
ΑΓΕΛΑΔΑ
Χαμήλωσε740 σου λένε! Να! Ελα από ‘πα! Χαρώ το!
(στα άλλα ζωα)
Αφήτε τον να φάει!
ΟΡΝΙΘΑ ΙΙΙ
............................. Ναί! Την έγνοια ντου ΄χω μόνο!
Κλουθάτε κλωσοπούλια μου! Κλουθάτε μου στην κοίτη741!
ΑΙΓΑ
Για-ε742 πως τρώει! Σάοικα έχει καιρό στην πείνα!
Σιγά σιγά για θα κρουφτείς743! Τ’ αγανα744 κρούβγουν. Σεβου!
ΒΟΔΙ
Σώπαινε! Εφηκες νερό;
ΑΙΓΑ
................................... Δεν ήπια μονο ναί σου745!
Κιανείς ειχενε πρωτοπιεί, κι εσκάνιζε746!
ΒΟΔΙ
.......................................................... Και πού ‘ναι;
ΑΙΓΑ
Εκειέ στο γύρο747.
ΒΟΔΙ
........................... Γαϊδαρε, ότι ώρα θα ‘ποφάεις
εχει νερό να πιεις εκειέ!
ΠΕΤΕΙΝΟΣ
..................................... Πεινά ο κακομοίρης!
ΟΡΝΙΘΑ ΙΙ
Ναι! Κι αν δεν φτάξουν τ’ άχερα θα φάει κι εμάς μια πάρτη748!
Φοβούμαι το!
ΠΕΤΕΙΝΟΣ
..................... Φοβάσαι το; Τρέχε να βγεις στην κοίτη!
Εβγα να κάμεις και τ’ αυγό!
ΟΡΝΙΘΑ ΙΙ
.......................................... Εμένα λες να τρέχω;
ΠΕΤΕΙΝΟΣ
Εσένα! Πάλι τση τζιμπιάς δουλεύγεις749! Τρέχε μέσα!
ΟΡΝΙΘΑ ΙΙ
Αν θέλω!
ΠΕΤΕΙΝΟΣ
.............. Ημπας και δεν θες;
ΟΡΝΙΘΑ ΙΙ
............................................ Κρίμας την ομορφιά μου!
Κρίμας να με λαλείς750 ετσά!
ΠΕΤΕΙΝΟΣ
........................................ Τρέχε καλή μου μέσα
Μπεγιάνι751 πάλι μ’ έκαμες! Τρέχε περικαλώ σε!
ΟΡΝΙΘΑ ΙΙ
Ε, σαν και με περικαλείς θα μπω!
ΠΕΤΕΙΝΟΣ
..................................................... Μπε κι έφαές752 με!
Πολλές τσι ‘χω κι απάλεχτες753. Μα έτσε μια να καμω
τσι πιάνει τροζοκούρκουνο754! Δύσκολο να ‘σαι άντρας
και μερακλής!
ΒΟΔΙ
.................... Και κούκλης755!
ΠΕΤΕΙΝΟΣ
.......................................... Ναί!
ΑΓΕΛΑΔΑ
................................................ Επόφαες παιδί μου;
ΒΟΔΙ
Επόφαε; Πιε και νερό!
ΟΡΝΙΘΑ Ι
.................................... Σιγά να πιούνε κι άλλοι
Σαββάτο λω ‘ναι σήμερα. Δεν μας-ε φέρνουν άλλο!
ΓΑΪΔΑΡΟΣ
Σπολάϊτι756! 
ΑΓΕΛΑΔΑ
............... Με τσι υγείες σου!
ΒΟΔΙ
............................................ Καλό ‘δα να σου κάμει! 
ΑΙΓΑ
Γάϊδαρε εσύ ‘σαι σαν κι εμέ, θες το νερό καθάριο,
καθόλου δεν σου σκάνισε; 
ΓΑΪΔΑΡΟΣ
.......................................... Ε, μια σκανιά757 την είχε!
Μα ‘δίψουνε! 
ΑΙΓΑ
......................Είπα κι εγώ
ΓΑΪΔΑΡΟΣ
......................................... Σπολάϊτι αφέη Βούι
Σπολάϊτι αφέησ’ Αελιά! Διπλά να σας-ε τύχουν
όσα καλά ειδα από ν-τα σας! Διπλά να σας-ε τύχουν!
ΟΡΝΙΘΑ Ι
Μα ξάνοι ευγένεια! Ξάνοιξε!
ΠΕΤΕΙΝΟΣ
.......................................... Ε, είντα θες; Ετσά ναι!
Ετσά, με την ευγένεια ζουμ’ οι τραγουδιστάδες!
Κι εγώ κι αυτός!
ΟΡΝΙΘΑ Ι
......................... Τραγουδιστές; Ποιος κράζει; Ποιος γκανίζει;
ΠΕΤΕΙΝΟΣ
Δεν πα να λες! Οντε θα βγω να τραγουδήξω νύχτα
σπούνε καρδιές!
ΟΡΝΙΘΑ Ι 
......................... Εμά, εμά758!
ΠΕΤΕΙΝΟΣ
........................................... Ναί! Οσοι νιώθουν κλαίνε!
Οψάργας759 ητονε; Οπροχθές; Να σε γελάσω θέλει...
Οϊ! Οπροχθές! Στο σταύρωμα τση νύχτας760 μεταπνίζω761
και φτερακίζω762 και πηδώ στο ματζιπέτι απάνω
και σέρνω μια μα δυνατή φωνή «Κικι Κιρίκου!»
Κι αντιλαλήσαν οι γι-αυλές στην πολιτεία μέσα!
ΟΡΝΙΘΑ Ι
Πόσοι σε σφακελώσανε763 πάλι!
ΠΕΤΕΙΝΟΣ
........................................... Φρουκού μου λέω!
Και μ’ άρεσε κι από ξαρχής φωνιάζω «Κικιρίκου»
Κι ηύγεν η γι-ανεφώνηση764 στον ουρανό ν-απάνω
Και ξαναπαίζω το φτερό765 και κάνω «Κικιρίκου»
Οϊ πως το παινεύομαι σαν την βροντήν εκούστη!
ΟΡΝΙΘΑ Ι
Σαν την πορδή;
ΠΕΤΕΙΝΟΣ
....................... Σαν την βροντή! Το ύστερο766 βρουκάζου767!
Πριν κατεβώ να ξαναμπώ στην κοίτη να κοιτάξω768
θωρώ ‘να ν-άντρα κι ήρχουντον. Ωσάν το μεθυσμένο 
Μουρά και ζάλο επήγαινε769 κι εχτύπα σ’ όπου τοίχο.
Κι εδά εδά ευκαίρεσε770 σ’ ένα κουτούτο771 μέσα,
εκειέ πλια κάτω, κι έστεσε μεγάλο μοιρολόϊ772
«Εκραξες σκύλε πετεινέ κι έκαψες την καρδιά μου!»
ΟΡΝΙΘΑ Ι
Εκραξες γή εγαύγισες;
ΠΕΤΕΙΝΟΣ
.................................... Παραίτα τσ’ εξυπνάδες!
Φρουκάζου! Κι έλεγε πολλά στα κλάηματά ντ’ απάνω
Σαν να του ‘χενε πει κιανείς πως θελ’ ‘α κάμει πράμα
κακό πριν κράξω. Κι έλεγε πως με το κράξιμό μου
τού ‘βρα την φλέγα τση καρδιάς! Κι από λιγού να σπάσει!
Κι εγύρευγε συχώρεση κι εγροίκα να κρεπάρει773
πως είχεν τάξεν αρνηθεί έναν που τον αγάπα
και με το κράξιμο μου, λέ’, ήρθε στα σύγκαλά ντου.
Γροικάς;
ΟΡΝΙΘΑ Ι
............ Γροικώ! Οσο  ‘χεις νου είχε κι αυτός!
ΠΕΤΕΙΝΟΣ
........................................................................ Μπε μέσα!
Τρέχε στην κοίτη! Δεν θωρείς πως μας-ε παίζουν774 τούτοι!
ΟΡΝΙΘΑ Ι
Δεν μπαίνω!
ΠΕΤΕΙΝΟΣ
.................. Μπέ με το καλό! Εμπα τ’ αυγό να κάμεις!
Μπε λέω!
ΟΡΝΙΘΑ Ι
............. (στους άλλους) Πιλώθει775 και τ’ αυγό! 
.................................. (στον Πετεινό) Μα θα ‘μαι όξω ν-όξω776!
Σέβου777 στα διάχνεις και τα λες για θα γροικ’ από μέσα!
ΠΕΤΕΙΝΟΣ
Γυναίκες! ....Αρχοι778 ορτάκιδες779 εκούσετέ μου ειντά ‘πα!
Στην φλέγα ν-ίδια τση καρδιάς τον ηύρε το τραγούδι
απου ‘πα. Ιδια στην καρδιά! Μα είχεν ένα κλάημα.
Κατέχω το πως τραγουδώ καλά, μα ‘τσα βαϊζι780
δεν μου ‘τυχεν ίσαμ’ εδά!
ΑΓΕΛΑΔΑ
....................................... Κι ειντά λεγε;
ΠΕΤΕΙΝΟΣ
.......................................................... Πως είχε
κιανέναν τάξε ν-αρνηθεί και γιάειντα να το κάμει!
Τον απατό ντου ‘μότσαιρνε781 κι εκαταμούριζέ782 τον
Και δως του κλάημα! Κι έλεγε «Συχώρεσέ με Θέ μου!»
«Συχώρα μου! Συχώρα μου!» Ρέχτρες783 τα δάκρυά ντου!
«Δεν  έπρεπε να σ’ αρνηθώ μα ‘μ’ άθρωπος κι η σάρκα
εδείλιασε σαν είδενε πόσοι σ’ εκατατρέχαν784!
Εδείλιασα και σ’ έφηκα αμοναχό στα πάθη!
Συχώρα με, συχώρα με δάσκαλε τω’ δασκάλω!»
ΑΓΕΛΑΔΑ
Τα κλάηματα τον κλάημενο ποτές δεν τον εβλάψαν,
περίτου785 αν κλαίει από καρδιάς. 
ΑΙΓΑ
................................................ Ναι μα σταθήτε, κι είντας 
πως έκλαιγεν από καρδιάς, ερνήθηκε γή όϊ;
ΠΕΤΕΙΝΟΣ
Ερνήθηκε μα έκραξα!
ΑΙΓΑ
............................... Και κάθ’ απού θα κράξεις
όσοι κι αν έχουν αρνηθεί για πράμα μετανιώθουν;
ΠΕΤΕΙΝΟΣ
(παύση) ... Κατέω ‘γω; Ετούτοσές σάοικα786!
ΑΙΓΑ
................................................................ Αλλα λόγια787! 
Κιανείς θα τού ‘πε πως πρίν βγει ο πετεινός να κράξει
θα τον αρνιούνταν άδικα. Ναι πετεινέ έτσά ‘ναι!
Ντα συ δεν κράζεις κάθ’ αργά και κάθε πότε λίγο;
Ε, τούτονά συνείκασε, πως δεν θελεί πολυώρα
για ν’ αρνηθεί ο τάδε τις788 τον άλλ’ από τσ’ αθρώπους.
Γή φόβον-έχουν γή ζηλιά γή τό κακό νταπιέτι789.
Στην φύση ντως λω τό ‘χουνε κι είναι μεγάλο ζόρε
να στέκουντ’ ανετάραχτοι790 σα μπούνε στην ανάγκη791.
ΠΕΤΕΙΝΟΣ
Εγώ κατέχω πως αυτός εμούγκριζε στο κλαημα,
κι εκόζερνε792 το κράξιμο!
ΑΙΓΑ
.................................... Το κράξιμο δεν ήτον 
αιτία για το κλάημα ντου. Κρίμα ‘χε καωμένο
και το ‘καμε  πριν σηκωθείς να κράξεις! Κι ως μου δείχνει,
του ‘χαν πομένο πως θα μπει στο κρίμα πρίν λαλήσεις,
κι εκεινός είπε πως ποτές δεν θα γενεί το που ‘παν.
Κι έκραξες κι εθυμήθηκε. Αθρώποι ‘ναι σου λέω.
Αθρώποι ανεμονούσηδες793!
ΒΟΔΙ
....................................... Σωπάτε! Μη μιλείτε!
Αχνιά794! Ειντά ‘ναι το γροικώ! Μα σέται795 η γής γή όϊ;
Τα πόδια μου το νιώθουνε! Βαθιά βουή796 γροικάται!
Σαν να γκρεμίζεται βουνό! Χοροπηδά το χώμα!
Πράμα797 συμβαίνει! 
ΑΓΕΛΑΔΑ
............................. Σάοικα! Πέτρες γροικώ και σπούνε!
Χαράκια ανοίγουν και σκορπούν! Τα θέμελα ταράσουν!
Θε μου, βουκόλε τ’ ουρανού, τα έχνη σου λυπήσου!
Μην μας-ε καταπιεί η γής! Πάψε τον κλονισμό τζη!
ΒΟΔΙ
Γροικάς;
ΑΓΕΛΑΔΑ
............ Γροικώ!
ΒΟΔΙ
....................... Ως τα ‘λεγεν η μάνα μας αλλότες.
Λες να ξαναγεννήθηκε;
ΑΓΕΛΑΔΑ
.................................. Δεν είν’ τα ίδια λόγια!
Ετότεσάς ελέγανε το «δόξα εν υψίστοις»,
μα ‘δα γροικάται μια βουή. Μυριάδες και χιλιάδες
στοματα τραγουδούσινε! 
ΒΟΔΙ
......................................Μα τούτο το τραγούδι
γυρίζει σαν τον έλιγγα798! Δεν είναι σαν και τ’ άλλα!
ΑΓΕΛΑΔΑ
Δεν είν’ αθρώπου σάοικα! Από το χώμα βγαίνει!
ΒΟΔΙ
Από το χώμα! Αφρουκού! 
ΓΑΪΔΑΡΟΣ
........................................ Κι εγώ γροικώ το βρούχο799!
Και συνεικάζω πως χαρά έχουν όσοι φωνιάζουν.
Ετσά χαρά ‘χαν κι οπροχθές στην πολιτεία μέσα,
σαν έφερα το βασιλιά!
ΒΟΔΙ
........................................... Εδά ‘συχάσαν ούλα!
Μια μυρωδιά σαν να γροικώ800 πως βγαίνει από το χώμα!
ΓΑΪΔΑΡΟΣ
Σαν το λιβάνι!
ΑΓΕΛΑΔΑ
...................... Η λιβανιά εγέμισε το σταύλο!
AΙΓΑ
Πραμα μεγάλο γίνεται! Οξ’ απ’ την φύση! Ναίσκες!
Πραμα μεγάλο! Θεϊκό! Οψές είχαμε τ’ άλλα,
σκοτίδι την μεσημεριά, σεισμούς, αστραποβρόντια
και σήμερα βρουχάτ’ η γής! Κι η λιβανιά απ’ το χώμα!
Ε, πετεινέ για που κινάς!
ΠΕΤΕΙΝΟΣ
....................................Να βγω στο ματζιπέτι!
Να σύρω αδυνατή φωνη! Χαρά γροικώ στο μπέτη801
Χαρά γροικώ! Χαρά πολλή και δεν γατέχω802 γιάειντα.
Κι η παραζούβαλη803 καρδιά θέλει να τραγουδήξει.
(Φτερακίζει) Κικι Κιρίκου!!
ΟΡΝΙΘΑ Ι
........................Κοκοκό! Κοκοκοκό! κοκόκο!
Τ’ αυγό! Τ’ αυγό ‘ναι κόκκινο!
ΟΡΝΙΘΑ ΙΙ
................................................ Κοκό! Και το δικό μου!
Κοκοκοκό Κοκοκοκό!
ΠΕΤΕΙΝΟΣ
................................ Ετούτονά κι αν είναι!
Κόκκινα εκάμετε τ’ αυγά! 
ΟΡΝΙΘΕΣ Ι και ΙΙ
......................................... Κόκκινα σαν το αίμα!
ΠΕΤΕΙΝΟΣ
Και χαίρεστε!
ΟΡΝΙΘΕΣ Ι και ΙΙ 
.................... Μεγα χαρα! 
ΠΕΤΕΙΝΟΣ
....................................... Και γιαειντα; 
ΟΡΝΙΘΕΣ Ι και ΙΙ
............................................................ Δεν κατέ’με!
ΠΕΤΕΙΝΟΣ
Κικι κιρίκου! Κικιρί... (τρομάζει) Είντα θωρώ; Γελιούμαι!
Θάμασμα804! Μέγα Θάμασμα! Ο Γέρο Σοφωνίας!
Ντα αυτός μπρε δε επόθανε οπέρισυς;
ΑΙΓΑ
........................................................... Ποιος γέρος;
ΠΕΤΕΙΝΟΣ
Ο Σοφωνίας! Τση Ραχήλ ο πεθερός, ο ψάλτης!
Καλός τραγουδιστής κι αυτός! Περίτου σαν κι εμένα!
Και καλός άθρωπος! Καλός! Δίκαιος πάν’ απ’ ούλα!
Ποτές του δεν εμάλωσε! 
ΑΙΓΑ
....................................... Αυτός ειν’ ποθαμένος!
ΠΕΤΕΙΝΟΣ
Μ’ αζωντανό τον-ε θωρώ και περπατεί στην στράτα
Για ξάνοι ‘κειέ! 
ΒΟΔΙ
....................... Αζωντανό! Παράξενο μεγάλο!
ΠΕΤΕΙΝΟΣ
Σαλεύγετ’ ορνιθάκια μου να βγούμε από το σταύλο!
Αειντες να πάμε στην  αυλή στον καθαρόν αέρα!
Αειντέστε! Επάε805 κρούβγομαι!
ΟΡΝΙΘΑ Ι
......................................... Κι εγώ! 
ΟΡΝΙΘΑ ΙΙ
................................................... Κι εγώ θα ν-έρθω!
Χαρά ‘χω κι είναι στενασά806!
ΠΕΤΕΙΝΟΣ
......................................... Αειντεστε! Κικιρίκου!
(βγαίνουν)
ΑΓΕΛΑΔΑ
Πολλά ‘ναι τα παράξενα απου μονοπαντίσαν!
Κι αμέντε να ‘χετ’807 ούλοι σας! 
ΓΑΪΔΑΡΟΣ
.......................................... Από το περασμένο
Σαββάτο πράμα γίνεται!
ΒΟΔΙ
....................................... Κι εγ’ ανεμίζομαί808 ν-το
μα είντα; Είντα;
ΓΑΪΔΑΡΟΣ
......................... Είντα να πω! Με την κερά μανά μου
ήμουνε κι εβοσκούμαστον στου γέρω Ζεβεδαίο 
το σώχωρο. Εδά εδά ήρθανε δυό αθρώποι
και εστάθηκαν κι εξάνοιγαν. Υστερα μου σιμώνουν
κι απ’ το λαιμό με πιάνουνε σιργουλευτά809 και λένε
«Αειντες να πάμε». Αν ήτονε άλλη φορά θα ν-είχα
παίξ’ ένα πήδο τρίπηχο για να γλακώ να φύγω,
μα ‘δα δεν είχα ‘νάκαρα810 μουδε για να ταράξω.
Στρέφω θωρώ την μάνα μου και με την κεφαλή τζη 
μου κάνει ετσέ! Ακλούθηξε μου λέει! Μη φοβάσαι!
ΑΙΓΑ
Για-ε μια μάνα! Από μικιό σ’ ήθελε στσι κινδύνους!
ΓΑΪΔΑΡΟΣ
Οϊ δεν ειν’ ‘τζα! Ητον φορές που τρωε τα σκοινιά τζη
για να μ’ αειδάρει811 αν είμουνε σε κίνδυνο! Κιαμ’ είντας!
Ετούτην όμως την φορά μού ‘πενε να κλουθήξω.
Κι εκλούθηξα. Πριν φύγομαι γκανίζει και μου κάνει812:
«Αμε να ιδείς εκείονα απού είδεν η λαλά813 σου
στην ματζαδούρα814 κούδευλο815, κι εγώ μεγαλωμένο.
Σάοικα ν-άντρας θα-ν εδά! Γλήγορα να γιαγυρείς
για να μου πείς για λόγου ντου»! 
ΒΟΔΙ
................................................. Ντα ποια ‘τον η λαλά σου;
ΑΙΓΑ
Εδά θα βρούμε την γενιά και του γαϊδάρου! Αειντες!
ΓΑΪΔΑΡΟΣ
Σαν έχουν τα χοντρά οζά816 βαϊζι817 να σωπαίνεις!
Για-ε ‘κειδέ! 
ΑΓΕΛΑΔΑ
................... Πε κι ας τηνε! Κι αυτή τον πόνο τζη ‘χει!
Δεν είν’ κακή μονο πονεί! Πέ ποια ‘τον η λαλά σου!
ΓΑΪΔΑΡΟΣ
Οϊ για να το καυχηθώ, μα μένα η λαλά μου
ήτον από παλιά γενιά κι από μεγάλο σόϊ!
Ιδια ν-από το γάϊδαρο του Βαλαάμ ‘ποκράθιε
απου ΄χε ιδεί τον άγγελο κι εμίλησέ ντου κιόλας.
‘κουστάς θα το ‘χετε θαρώ.
ΒΟΔΙ
........................................... ‘κουστώντας! Μονο λέγε!
ΓΑΪΔΑΡΟΣ
Παλιά γενιά! Κυπραίικη! Ισαμ’ εκειέ στο μπόϊ
Εσυνορίζουντον818 τζι λέει ποιος θα τσι πρωτοπάρει!
Στην Βηθλεέμ την είχενε γεις χανιτζής819  για χτήμα820
και σ’ ένα σπήλιο ανάβαθιο821 τση ‘χε την ματζαδούρα.
ΒΟΔΙ
Κι εμάς την μάνα μας εκειά γεις χανιτζής την είχε.
Λέγε πλια κάτω!
ΓΑΪΔΑΡΟΣ
.......................... Ειντα να πω; Η γι-εδική μου μάνα
μου ‘λεγε πως τση γροίκανε πως μια βραδυά στον σταύλο
ήρθενε ‘να ν-αντρόϋνο! Αυτός μεσοκαιρίτης822
κι αυτή κοπέλι, μα ‘τονε ‘τοιμόγεννη823. Στσι πόνους!
Μιαν μπάλαν άχερα824 γιαμιάς825 έλυσε αυτός και σάζει
σαν του πουλιού μια κοιμηθιά826 και την-ε βάνει μέσα.
Επόνιε η κακορίζικη, από στιγμής εγέννα,
κι εκείνος εχιαρχίντισε827, κι αγλακιστός πορίζει
να πα’ να βρει κιαμιά μαμή! Αμοναχή την ‘φήκε!
Εδά εδά828 την πιάσανε οι πλια μεγάλοι πόνοι
κι έσυρ’ η δόλια την φωνή κι εγέννησεν αντράκι
Στην ώρα πάνω, η μαμή κι ο άντρας τση ν-εφτάξαν 
μα τον επόβγαλε829 η μαμή ως ήμπαν κι όξω ν-ηύγε.
«Δεν παραστέκουν» είπε ντου «στσι γέννες άντρες. Οξω!»
Ανεσκουμπώνεται η μαμή γιαμιάς και τση σιμώνει,
κι αφαλοκόβγει το μωρό, κι απόκειας το ξεπλύνει
σε μια χρειγιά830, απου ‘χανε όξ’ από το σπηλιάρι
για να ‘χουν τα ωζά νερό.
ΑΙΓΑ
....................................... Και πώς τα θώριε ζάρε831,
νύχτα σκοτίδι τόσανα απου ‘λεγε η λαλά σου!
ΓΑΪΔΑΡΟΣ
Νύχτα σκοτίδι ν-ήτονε, μα ότι ώραν ήμπε
η βαρεμένη κι έθεκε, έφεξε στο σπηλιάρι
Εφεξε ν-έλεγε!
ΑΓΕΛΑΔΑ
...................Εφεξε! Σαν να γροικώ την μάνα!
ΒΟΔΙ
Κι εγώ!
ΓΑΪΔΑΡΟΣ
......... Κι οντεν εβγήκενε στον κόσμο το κοπέλι
ιδι’ αστραπή αντίλαψεν κι εσόφεξε832 στο σπήλιο.
Ας είναι! Εφασκιώσαν το κι εβύζαξέ το λέει
κι απόκειας ρούχα ‘στρώσανε μέσα στην ματζαδούρα
κι εθέκαν το να κοιμηθεί! Κι εσίμωσ’ η λαλά μου,
κι εφύσαν το να ζεσταθεί πως είχενε κρυγιότη!
ΑΓΕΛΑΔΑ
Ομάδι με την μάνα μας!
ΓΑΪΔΑΡΟΣ
................................... Εκειά ‘τον κι η μανά σας;
ΒΟΔΙ
Τα που ‘πες εδηγούντανε ως τα ‘πες κι η δική μας!
ΓΑΪΔΑΡΟΣ
Δεν έλεγ’ η λαλά μ’ εμέ για ν-αελιες833 και βούγια!
ΑΓΕΛΑΔΑ
Μουδ’ η δική μας έλεγε πως ήτον με γαϊδάρους!
Μα τ’ άλλα τα δηγούντονε! Για πε πλια παρακάτω!
ΓΑΪΔΑΡΟΣ
Οϊ! Να πείτε ελόγου σας σαν τα ‘χετε κουστώντας!
ΑΓΕΛΑΔΑ
Δεν έλεγε πως, ως να βγει το κούδευλο στον κόσμο,
εκούστηκαν φωνές πολλές να τραγουδούν αντάμα
ουρανωθιώς, κι ελέγανε «το δόξα εν υψίστοις;»
ΒΟΔΙ 
Δεν έλεγε πως ήρθανε βοσκοί στην ώρα απάνω
κι εκανισκέψαν834 το μωρό μ’ αρνιά; Δεν το κατέχεις;
ΓΑΪΔΑΡΟΣ
Κατέχω το!
ΑΓΕΛΑΔΑ
................... Δεν έλεγε πως στου κουμπέ835 την μέση
ηρθ’ ένα αστέρι κι έφεγγε! Παράξενο μεγάλο!
ΓΑΪΔΑΡΟΣ
Και τούτονά το ‘χ’ ακουστάς. Κι ως έχω ‘κουσει ακόμη
απής εφύγαν οι βοσκοί κι ειρήνεψε836 το σπήλιο,
ήρθανε τρείς από μακρά περίτου βασιλιάδες
γερόντοι. 
ΒΟΔΙ
...........Κι ήτονε ο γείς μαύρος σαν το κατράνι
κι ο δεύτερος μελαχρινός κι ο τρίτος μπλαβομάτης
ΑΓΕΛΑΔΑ
Κι εγονατίσανε ν-ομπρός στην ματζαδούρα λέει
κι εφέραν δωρα του μωρού ένα χρυσό στεφάνι
κι είπαν πως προσκυνούσινε το μέγα βασιλέα.
ΓΑΪΔΑΡΟΣ
Κι ένα σακούλι λίβανο από την Αραβία
για τον υγιό λέει του θεού, την άκρα τση θεότης
ΒΟΔΙ
Κι ένα φλασκί837 σμύρν’ ακριβό που μύρισεν ο τόπος
για το θνητό, οντε βρεθεί στην ώρα του θανάτου.
ΑΓΕΛΑΔΑ
Κι η μάνα ντου ειντά ‘καμε;
ΓΑΪΔΑΡΟΣ
......................................... Απ’ το παχνί ν-επήρε
σκιας το μωρό στσ’ αγκάλες τζη για να το καμαρώσουν.
ΒΟΔΙ
Κι ως τσι ‘δε τα χεράκια ντου των έπλωσε κι επιάσε
του πλιά ντως γεροντήτερου τα γένια για να παίξει.
ΑΓΕΛΑΔΑ
Κι έβγαινε φως απ’ τσι φασκές κι εφώτιζε το σπήλιο.
ΒΟΔΙ
Κι ύστερα;
ΓΑΪΔΑΡΟΣ
.............. Είντα ύστερα; Εφύγαν κι οι γερόντοι!
ΒΟΔΙ
Εφύγαν νύχτα κι έφεγγε τ’ αστέρι απανωθιώς τως 
ΑΓΕΛΑΔΑ
Και μόνο το ντιντίνισμα838 γροικούντον στο σκοτίδι
που ‘κάναν απ’ τα χάμουρα839 τα λέρια840 στσι καμήλες.
Ωσάν τα σείστρα επαίζανε!
ΓΑΪΔΑΡΟΣ
..............................................Ως έδωσεν η μέρα841
κι εξύπνησε τ’ αντρόϋνο γιαμιάς ανεμαζώνουν
τα μπράτη842 ντως κι εθέλανε να φύγουν απ’ τον σταυλο.
Σαν να των είχενε κιανείς πομένο πως θα πέσει
κακό στον τόπο κι ήπρεπε να φύγουν να γλιτώσουν
Δεν είχαν πως να φύγουνε, μα σκώθηκεν ο άντρας
να πάει να βρει το χανιτζή να πάρει την λαλά μου.
Πολυώρα την παζάριαζε για να του την πουλήσει
και την ακριβοπλέρωσε ο μαυροκακομοίρης.
Εστρώσαν τηνε κι εβάλεν απάνω την λουχούνα
κι επήραν τα παράστρατα να βγούνε στο Μυσίρι.
Δεν ήθελαν λέει να μπουν στου βασιλιά την στράτα
πως ήτον κίνδυνος πολύς.
ΑΓΕΛΑΔΑ
.................................. Την ιδιαμένη μέρα,
ως έλεγεν η μάνα μας, στρατός πολύς εφάνη
κι επάτησε843 την Βηθλεέμ κι εσφάζαν τα κοπέλια
μέχρι τριών χρονώ! Καημός! Πόνος για τσι μανάδες
στον ουρανό εκούστηκεν η γι-ανεφώνησή ντως!
Μ’ αυτοί γλιτώσαν. Ως εκειά εκάτεχε η μανά μας.
ΓΑΪΔΑΡΟΣ
Ναι! Εγλιτώσαν. Κι έζησαν καμπόσο στο Μυσίρι
μέχρι λέει απου ‘πόθανεν ο βασιλιάς Ηρώδης.
Στην υστεριά στην Ναζαρέτ εγιάγυραν κι εσέρναν
τα έχνη ντως. Η μάνα μου στο σταύλο ντως γεννήθει.
Πόσες φορές θα-ν έπαιξε πουλάρι μετα ‘κείνον!
Ιδια ‘κεια συχωρέθηκε σκιας κι η κερά λαλά μου
κι εκράτηξαν την μάνα μου αντίπητού τζη. Ναίσκες.
Μ’ απής ήρθεν η γι-ώρα ντου κι επόθανε ο κύρης
επιάσαν κι επουλήσαν την ‘νους Γεροσολυμήτη,
κι επά στα Γεροσόλυμα μ’ εγέννησεν εμένα!
Πέτε μου ‘δα δεν είν’ πρεπό για καυχησά844 μου να ‘χω
πως ποκρατώ845 από γεννιά περίσσα τιμημένη;
ΑΙΓΑ
Για τσι γαϊδάρους!
ΓΑΪΔΑΡΟΣ
........................... Ναι μωρέ! Για τσι γαϊδάρους! Γιάειντα;
ΑΓΕΛΑΔΑ
Μην τση ξεσυνορίζεσαι846! Δεν έχει κακοσύνη.
Πόνο μεγάλο στην καρδιά έχει και την-ε τρώει!
ΓΑΪΔΑΡΟΣ
Σαν είντα πόνο!
ΑΙΓΑ
..................... Μην του πείς! Κιανείς να μην μιλήσει!
Ας τον στην περηφάνια ντου και στην καλοσειριά847 ντου!
Γάϊδαρος και καλόσειρος!
ΓΑΪΔΑΡΟΣ
................................... Μα ειντά ‘χει μετα μένα!
ΑΓΕΛΑΔΑ
Δροσά848! Φρουκού μου! Επαε, σε τούτονέ το σταύλο
Δεν είναι ούλα τα ωζά χαιράμενα849! Δεν είναι!
Αν βγάλεις τσ’ όρνιθες, κιανείς δεν είν’ στα σύγκαλά850 ντου.
Κι αυτές από την απλανιά851 απου ΄χουν δεν τσι νοιάζει
για πράμα, μονο κράζουνε το κάθε πότε λίγο852.
Να έκειδε στο χώρισμα κείτεται μια προβάτα
και κλαίει τ’ αρνί! Επήραν το για Πάσχα να το σφάξουν!
ΓΑΪΔΑΡΟΣ
Κι η γι-αίγα ειντα ‘χει;
ΑΓΕΛΑΔΑ
................................. Αφεις την! Κι αυτή ‘χει μέγα πόνο!
Μάνα ναι λω κι αυτή! Γροικάς;
ΓΑΪΔΑΡΟΣ
............................................ Κι επήρα’ τζη το ρίφι;
ΒΟΔΙ
Αλλες κουβέντες είπαμε! Γάϊδαρε πέ μ’ εμένα
Ειντα σε ‘κάμαν κεινοι-νά οι δυο απου σ’ επήραν;
ΓΑΪΔΑΡΟΣ
Ειντα με ‘κάμαν. Τότεσάς είδα το μεγαλείο!
Επήραν με κι επήγαμε στου καστελιού την πόρτα,
κι απόξω μας ανήμεναν μια δεκαριά νομάτοι853.
Επιάσανε κι εβγάλανε τα ρούχα ντως κι εστρώσαν
την ράχη μου κι επήραν με κι επήγαμε πλια πέρα
που κάθουντον εκείνοσάς απου λέγ’ η μανά μου.
Ως μ’ είδεν εσήκώθηκε κι εσίμωσε κι απλώνει
την χέρα μου κι εχάηδεψε το κούτελό μου. Ναίσκες!
Κι απώς εκαβαλίκεψεν! 
ΑΓΕΛΑΔΑ
.................................. Πως ήτον η μορφή ντου!
ΓΑΪΔΑΡΟΣ
Λιγη ώρα τον εθώρουνε μα δε θα του ξεχάσω
δεν είδα να ‘χει μια χαρά στην όψη ντου, τον πόνο
είχε και τον επρέπιζε854 και του ‘δεινε γλυκάδα.
ΒΟΔΙ
Κι ήτον άντρας φτασμένος μπλιο;
ΓΑΪΔΑΡΟΣ
.................................................Αντρας ξετελεμένος! 
Και διωματάρης855 και καλός! Μα κλάημενα856 ‘χε μάθια.
Δεν ήτον ‘κειά κι ας ήτονε! Σαν να ‘χε συντουνούς857 του
πως χίλια μύρια βάσανα εστράτευγε858 να σύρει!
Μ’ αφήτε με να δηγηθώ το γίνει παρακάτω.
Αφήτε με!
ΑΓΕΛΑΔΑ
................. Συμπάθα859 μας και λέγε είντα ‘γίνει;
ΓΑΪΔΑΡΟΣ
Εκαβαλίκεψέ με σκιάς κι εμπήκαμε στην στράτα.
Ξοπίσω εκλουθούσανε οι γι-άλλοι κι εφωνιάζαν
«Παραμερίσετε λαέ! Ερχετ’ ο βασιλιά’ μας» 
«Ανοιξε πόρτα του Δαυίδ! Ηρθεν η γι-ώρα ήρθε!»
Ανελωμήν εγίνηκε μεγάλη-ν εις τ’ αλάϊ860
κι όσοι ήταν ‘κεια επιάσανε βαγιόκλαρα μεγάλα
κι εσούσαν τα, κι ελέγανε « Ας είναι ευλοημένος
ο που ‘ρχεται!» και «Ωσανά»! Κι εβγάνανε τσι χλαίνες
κι εστρώναν τζι στο διάβα861 μου για να πατώ να τρέχω!
ΒΟΔΙ
Εδέ στραθειά για γάϊδαρο! Στα μαλακά πορπάθιες!
ΓΑΪΔΑΡΟΣ
Εγλίστριξα δυο τρεις φορές οι χλαίνες να ‘ν’ αιτία,
μ’ αυτός δεν είπε μούδε Ωχ! Ετρέχαμε στην στράτα,
κι ως επληθιαίναν οι φωνές επληθιαίνε τ’ αλάϊ.
Στην υστεριά εφτάξαμε σε μια μεγάλη σκάλα,
κι ίδια κειδά ‘ξεπέζεψεν! Εφήκανέ μ’ οπίσω
κι επιάσαν κι ανεβήκανε στην εκκλησσά να μπούνε.
Εμπήκαν, είντα γίνηκε ύστερα δεν γατέχω.
Μα είδα πως επεταξαν σαν χίλια περιστέρια
κι ήτονε κι ολογάλανα κι εμόρφισεν ο κόσμος
Κι αρνιά κουράδια862 ηύγανε κι εγύραν ίσα κάτω
σαν τα ζύγωνε κιανείς, σαν να τα ξεμαντρίσαν.
Φωνές γροικούντονε πολλές, αλλαλητό863 μεγάλο 
κι είδα πως εγλάκούσανε κι εφεύγαν κι οι γι-εμπόροι
δαρμένοι από την εκκλησσά και τον εβλαστημούσαν.
Στο μάλε βράσε864 ήρθανε κείνοι που μ’ επρωτόβραν
κι επήγανέ μ’ ογλήγορα σ’ ενα μικιό σταυλάκι
εις ένα σοφαλιδίκο865 σπίτι στην πολιτεία.
Ο σταύλος απ’ το ‘πιλοιπο σπίτι εχωριζούνταν
με ταύλες κι ήτον ο σοφάς ανάντια μου χτισμένος
ΒΟΔΙ
Ειντα δουλειά ‘χει ο σοφάς με τούτανά που λέμε;
ΓΑΪΔΑΡΟΣ
Εχει! Φρουκού μου: Εκειά ‘μουνε κλεισμένος τρεις ημέρες.
Σταλιά νερό δεν μου ‘φεραν μουδ’ άχερα, ψυχάλι866.
ΑΓΕΛΑΔΑ
Ε, μαύρε και πως έντεξες;
ΓΑΪΔΑΡΟΣ
....................................... Μόνο ‘γω το κατέχω.
Η μοίρα κι είχαν αφητά δυο χερωσές867 λινάρι
και τσι ‘φαγα. Ξύλα ‘τονε μα μ’ εκυβέρνα868 πείνα!
Την τρίτη τσάχαλο869 γροικώ! Ενοιξε το πορτάκι
κι εφέρανέ μου σκιας νερό κι άχερα για να φάω.
Εφαγα. Σαν εγύρισε η μέρα, πρίν βραδυάσει,
ήρθενε γεις, κι εμπήκενε στο σπίτι και καθίζει
και βάνει ένα σφαχτόν αρνί σ’ ένα φουρνάκι το ‘χε,
και βράζει χόρτα μια χρειγιά, κι ίσαμε να ψηθούνε,
βγαίνει και στρώνει στο σοφά μια τράπεζα μεγάλη.
Βάνει ψωμί, βάνει κρασί, λαϊνια870 και πιατέλες 
κι απώς πορίζει. Εχάθηκε.
ΑΓΕΛΑΔΑ
.......................................... Παραμονές του Πάσχα!
Ετότεσάς τρώνε τ’ αρνί και τα βρασμένα χόρτα.
ΓΑΪΔΑΡΟΣ 
Ενύχτωσε, εδά εδά, γροικώ ζαλιές στην σκάλα
κι ήτον πολλοί. Εβγήκανε κι εκάτσανε στην ταύλα871.
Κάνω ‘τσιδε κι είντα θωρώ από τσι χαραμάδες872;
Το βασιλιάν αναμεσώς στην δωδεκάδα. Ναίσκες!
Αμίλητοι ετρώγανε! Εφάγαν ότι ‘φάγαν,
κι από λιγού873 τονε γροικώ και λέει τως «Ελάστε
να πάρετε απ’ το ψωμί, το σώμα μου να φάτε.
Για λόγου σας το μέλειασα874, για το συχωρεμό σας»
Εμοίρασέ ντως το ψωμί, κι απόκειας το λαϊνι
με το κρασί ‘πιασε και λέει «Πάρετε πιέτε ούλοι
Ετούτονά ‘ν’ το αίμα μου και μετ’ αυτό βουλώνω875
οσά κι αν είπα μέχρι ‘δα. Για σας χύνεται πούρι,
κι άλλους πολλούς, ετούτονά ξεπλύνει τσ’ αμαρτίες!» 
Ηπιαν και ξαναλέει των «Εβάρυν’ η καρδιά μου!
Θλίψη βαστά876 με! Ενας σας θα με προδώσει απόψε!»
Ανέλωμήν εγίνηκε μεγάλη αναμεσώς τως 
Κι επιάσαν κι ερωτούσανε ποιος θα το κάμει; Ποιός τως;
Δεν είπε μονο ‘βούτηξε στη σάλτσα ένα ψιχάλι877
ψωμί κι ενούς τως τό ‘δωκε κι ασιγανά του λέει
«Αμε και κάμε το που θες! Αγωμε μην ξαργήσεις!»
Κι οι δυο ντως ανεστέναξαν ως το ‘πενε, κι ο άλλος
γιαμιάς εγλάκα κι έφυγε ωσάν το μανισμένο
κι αυτός επήρε τσι πολλούς απ’ τον οντά κι εφύγαν.
Ισαμε εκειά κατέχω ‘γω να πω, ισαμ’ εκειά ειδα.
ΒΟΔΙ
Παράξενα μου φαίνουνται. 
ΑΓΕΛΑΔΑ
..................................... Παράξενα περίσσα!
ΓΑΙΔΑΡΟΣ
Και μ’ εξανάφησαν εκειά, δίχως νερό το μαύρο,
δίχως ψιχάλιν άχερα, αμοναχό δυο νύχτες.
Ισαμε σήμερο μαθές, απου ‘ρθαν και μ’ επήραν
οι  γι-ίδιοι που μ’ ειχανε βρει και μ’ έφεραν μετά σας!
ΠΕΤΕΙΝΟΣ
Εχνη, εντιγιαγύραμε878! Ελα μωρή καλή μου!
Παίξε τον πήδο! Ναί μωρή! Χαρω τα πάχητά σου!
Εβγα κι εσύ μονάντερη879! Εχνη καλώς σας ηύρα!
ΟΡΝΙΘΑ Ι
Εμάθετέ τα!
ΠΕΤΕΙΝΟΣ
................ Αγωμε να βγεις γιαμιάς στην κοίτη!
Εγώ ‘μ’ ομπρός κι εσύ θα πείς! Εχνη εμάθετέ τα;
ΒΟΔΙ
Καλά δεν ήτον μέχρι ‘δα; Εγιάγυραν οι ρούλιοι880!
ΑΓΕΛΑΔΑ
Ειντα ‘ναι να το μάθομε;
ΠΕΤΕΙΝΟΣ
..................................... Ποιος είναι ρούλιος; Πέ μου!
Εγώ κοντό;
ΒΟΔΙ
................. Κι απόκοντος881!
ΠΕΤΕΙΝΟΣ
........................................ Ε, δε θα πω σκιας πράμα!
ΟΡΝΙΘΑ ΙΙ
Εγώ θα πω!
ΟΡΝΙΘΑ Ι 
................ Κι εγώ θα πω!
ΠΕΤΕΙΝΟΣ
....................................... Αμέτε λέω μέσα!
Ενας να πει, θα ν-είμ’ εγώ! Εγώ ‘μαι ‘πα ο άντρας!
ΟΡΝΙΘΑ Ι
Μμμ! Ενας άντρας! Γιά-τε τον! Ποκαμαρώσετέ τον!
ΟΡΝΙΘΑ ΙΙ
Γιαέιντ’ αν πω ‘γω είντ’ ‘α γενεί; 
ΠΕΤΕΙΝΟΣ
................................................. Τση ράχης σου δουλεύγεις!
Είπα δεν λέμε! Δεν γροικάς πως μας-ε λένε ρούλιους!
ΟΡΝΙΘΑ Ι
Δεν πα’ να λένε! Την ρουλιά την αγαπούσι, ρούλιο!
Ζηλεύγουν και τα λέσινε!
ΟΡΝΙΘΑ ΙΙ
.................................. Πέ τως να παίξουν πήδο,
να βγούν ως βγαίνομεν εμείς στον όξω κόσμο. Πέ τως!
Αυτοί ‘ν’ παέ ολημερίς, κλειστοί καπακωμένοι.
ΟΡΝΙΘΑ Ι
Την σοβαρότη που ‘χουνε την δείνει το σκοτίδι!
ΟΡΝΙΘΑ ΙΙ
Εμείς πορίζομαι μαθές! Γροικούμεν ένα κι άλλο!
Μαθαίνομε και κατιτίς, δεν είμαστε εμείς βούγια!
ΠΕΤΕΙΝΟΣ
Και λέτε να τσι λυπηθώ να τωνε πώ τα νέα;
ΟΡΝΙΘΕΣ Ι και ΙΙ
Κι εμείς;
ΠΕΤΕΙΝΟΣ
............ Εσείς στην κοίτη σας!
ΟΡΝΙΘΑ Ι
................................................ Οσκες! Ποθές δεν πάμε!
ΟΡΝΙΘΑ ΙΙ
Εσύ θα λές κι εμείς μουρμού; Είδες!
ΠΕΤΕΙΝΟΣ
.......................................................... Τρεχάστε μέσα!
ΟΡΝΙΘΕΣ Ι και ΙΙ
Δεν πάμε!
ΒΟΔΙ
............... Μωρε ‘σεις! Πουλιά! Θέτε να πείτε πράμα
και δεν το λέτε; Πέτε το!
ΠΕΤΕΙΝΟΣ
....................................... Να πούμε; Αν θεμε λέμε!
ΒΟΔΙ
Και θέτε;
ΠΕΤΕΙΝΟΣ
............. Θέμε!
ΒΟΔΙ
....................... Πέτε το!
ΠΕΤΕΙΝΟΣ
..................................... Παρακαλεί γή όϊ;
ΟΡΝΙΘΑ Ι
Που λέτε! Εμείς εβγήκαμε οξω.....
ΠΕΤΕΙΝΟΣ
.................................................. Μωρή παϊδόνα882!
Δεν είπα πως εγώ μιλώ!
ΟΡΝΙΘΑ ΙΙ
...................................... Κι ως είμαστε βγαρμένες.....
ΠΕΤΕΙΝΟΣ
Μοναντερη εχάθηκες! Γλάκάτε κι οι δυο μέσα!
Γλήγορα μέσα! Γλήγορα... Μουδε κοκό! Τρεχάστε!
Αφέη Βούι, απου λές, θυμάσαι την χαρά μας!
Ε, είπα σκιας μ’ έτσα χαρά να βγουμεν απ’ το σταύλο,
να πάρουν τον αέρα ντως! Εγώ αφέη βούι
είμαι και καλογυναικάς και μερακλής! Κατέχεις.
ΑΓΕΛΑΔΑ
Θωρούμε το καθημερνώς!
ΠΕΤΕΙΝΟΣ
......................................... Πολλές παλαίγ’ οντίμως
μα νταγιαντώ! Ας είν’ εδά. Εβγήκαμε στο φόρο883!
Εκειδα που σκαλίζαμε τα χώματα τση στράτας
να βρούμενε κιανα μεζέ, θωρώ ‘γω τρεις γυναίκες
κι εχαμηλοκουβέδιαζαν κι εκάνανε λοτζέτα884.
Σκαλίζοντας σκαλίζοντας εφτάξαμε κοντά ντως
Και λέει η μια «Η μάνα Του, πως τ’ αντεξεν η μαύρη!
να Τον ιδεί και στο σταυρό!» Στένω τ’ αυτί και λέω
στσ’ ορνιθες «έτα κάτσετε και κάνετε τσ’ αξέγνοιες885!
Πράμα κουβέντα ‘χουν παέ, ν’ ακούσομ’ είντα λένε»!
Θέτουν αυτές στο πάσπαρο886 και τον ανεχουμίζαν887
ΒΟΔΙ
Ε, πε μας μπλιο είντα ‘κουσες! 
ΠΕΤΕΙΝΟΣ
.............................................. Εγώ μιλώ με τάξη! 
Αν δεν σ’ αρέσει σάλευγε!
ΑΓΕΛΑΔΑ
...................................... Λέγε μας, χαρά νά ΄χεις!
Λέγε μας κι άστονε!
ΠΕΤΕΙΝΟΣ
............................... Καλά! Ο πάσπαρος στσι γι-όρθες
ειναι παιγνίδι. Ακουστάς έχω και στσι γαϊδάρους.
ΓΑΪΔΑΡΟΣ
Ναίσκες!
ΒΟΔΙ
................ Να πεις θες μπλιό;
ΠΕΤΕΙΝΟΣ
............................................ Να πω; Αν θέλω. Βρουκαστείτε!
Οσ’ ώρα ανεχουμίζανε τον πάσπαρο σιμώνω
τάξε μου ντίπ’ ανέγνοιας888 μου και στένω αυτί889 και λέει 
η μιά: «Εμένα μου ‘πενε ο άντρας μου οψάργας,
πως έκουσε λέει κι αυτός, πως ήτον παωμένος
με τσ’ άλλους μαθητάδες Του στο λιόφυτο, απου ‘ναι
εκειέ όθεν την Γεστημανή, παραμονή του Πάσχα.
Ειντα ‘καμε δεν έμαθε, μα μου ‘πε πως εφτάξαν
οι στρατιώτες κι ηύραν Τον, και πως τσι λάλιε λέει
ένας Του μαθητής -Γροικάς; Αιγιούγια890 του προδότη!-
Κι ας είναι εδά πως ήτονε τάξε μου891 μαθητής Του, 
μονο για μην πιάσουνε άλλ’ απ’ τσι μαθητάδες,
που Του κλουθούσαν κι εκειδά, εσίμωσεν ο σκύλος
και Τον εφίλησε!» «Όϊ-δα!» λένε γιαμιάς οι άλλες
κι εδερνοκοπανιούντονε892 «Φωθιά να τονε κάψει!
Μ’ ένα φιλίν επρόδωσε το Δάσκαλό ντ’, ο βρώμος;» 
«Ναί!» τωνε ξαναλέει αυτη «Και Τον εμαγκλαβίσαν893,
κι απώς σερνουνε τα σπαθιά και κάνουν πως μονταίρνουν894
στσι μαθητές, που στέκανε γυρού και τσι ξανοίγαν,
κι εκάμαν τζι χασόφτερα895. Κρίμας την αντρειγιά ντως!»
«Κρίμας τως!» λέν κι οι γι-άλλες δυο! Εγώ ‘χω αυτί στέμένο,
μα κάνω πως τζιμπολογώ και κάτιτίς στην στράτα,
να μην με καταλάβουνε!
ΒΟΔΙ
........................................ Λέγε μωρέ!
ΠΕΤΕΙΝΟΣ
...........................................................Αν θέλω!
Και ξαναρχίζ’ αυτή και λέει «Ο άντρας μου ‘πε ακόμη,
πως Τον επήγαν το γιαμιάς στου γι-Αννα το μετόχι896»
«Στου τίνος;» την ρωτά η γρά «Στού Αννα που ‘τον πρώτα
πρωτόπαπας» τση λέει αυτή «Να Τον-ε κάμουν είντα
στο ξένο σπίτι;» αντιρωτά κι η γι-άλλη και τση λέει
«Επήγαν να ‘ξετάσουνε αν είχε κριματίσει!»
«Ντα ποιος θελ’ ‘α ξετάσει εκειά;» ξαναρωτά κι εκείνη!
«Κατέω γω897, ο Αννας λέει κι οι μπράτιμοί898 ντου πρέπως899»
τσ’ απάντησε, μα τότεσάς εγύρισ’ η πλια γρά ντως
και λέει «Δεν ειν’ τούτανά πράματα να γροικούνται!
Δεν είναι ο Αννας μπλιο παπάς! Εδά ‘ν’ ο Καϊάφας.
Δεν έχει ο Αννας την εξά, κι ας θέλει, να δικάζει.
Πράμα άλλο900 θα ν-εγίνηκε!». Μ’ αντιπατεί η πρώτη
και λέει τση «Κατέχω το, για ‘κεινο δε ξαργήσαν901,
μονο ‘φυγαν κι επήγανε στου Καϊάφα ούλοι. 
Κι ως μου ‘πενε ο άντρας μου εκειά Τον εδικάσαν!»
«Στου Καϊάφα;» την ρωτά η πλια γριά ντως πάλι,
«Ντα πότες ξαναγίνηκε κριτήριο σε σπίτι
αν είν’ και του πρωτόπαπα; Δεν έχουν άλλο τόπο;»
Ετότες τση κατεχαράς902 επαίξανε τα νεύρα903 
και λέει τση «Κι είντα θα πείς πως δεν μου ‘λεγ’ αλήθεια
ο άντρας μου;» «Οϊ μωρή!» τσ’ αντιγυρίζει κείνη
«Μα δεν μπορεί κριτήριο να γίνει σ’ όπου σπίτι904!
Ετσά δεν λέν οι νόμοι μας;» «Εγώ ενα κατέχω
πως ίδια ‘κειά επήγανε μαρτύροι κι εμιλήσαν.
Κι είπανε λέει πράματα....» «Ειντά ‘παν οι μαρτύροι;»
ρωτά η πλια μική ντωνε «Ειπαν πως Τον εκούσαν
να λέει πως την εκκλησσά χαλά και σε τρεις μέρες
την ξανασάζει πλια καλή!» «Ε, μά! Ντα τόσα χρόνια
την επολέμα ο Σολωμός κι Αυτός σε τρεις ημέρες!»
λέει η γριά «Παράξενο και θάμασμα μεγάλο!»
μα λέει τση η κατεχαρά «Ιδια ‘τσα λέει το ‘πε.
Και λέει τ’ ο πρωτόπαπας ως τ’ ακουσε «Για πέ μου:
Είντα θαρείς πως είσαι μπρε; Γιός του Θεού του γι-ίδιου;»
κι αντίς να σκύψει το γιαμιάς την έρμη κεφαλή ν-Του
να καταλάβει ειντα ‘καμε, ειντα θαρείτ’ οτι είπε;
«Εσύ το λες!» Γροικάτε μου; «Εσύ το λες!» λέει του ‘πε!
Εχω τσι τσ’ αντρες γι’ άπλανους, μα αυτός ανούσης ντίπις»
«Ε και δεν έπεσε φωθιά γιαμιάς να τον-ε κάψει
ουρανωθιώς;» ρωτά η γρά και τσ’ απαντά η άλλη
«Δεν έπεσε! Αλλη δουλειά θα-ν είχε ο θιος ετότες!
Μα όσοι ‘τύχαν κι έκουσαν φωνή μεγάλη εσύραν
κι είπανε βλαστημά! Ε, δέ! Και πιάνει ο Καϊάφας
και σκίζει λέει την ράφη του ράσου ντ’ από πάνω 
να πάει ισαμε την γής, -Συχώρεσέ μας θέ μου!-
να μη τσι πιάσει η βλαστημιά!» Κι ως τα ‘λεγε γυρίζει
και λέει: «Μα ξανοίξετε μωρέ το πετεινάρι.
Σαν να χει αυτί στεμένο! Ξού!» Και μου πετά μια πέτρα!
ΑΓΕΛΑΔΑ
Κι εβάρηκε905 σου!
ΒΟΔΙ
....................... Λέγε μπρε! 
ΠΕΤΕΙΝΟΣ
..................................... . Επήγα πέρα πέρα
μα ‘χα τρουλαφθιαστεί906 καλά, σιγά σιγά σιμώνω
τάξε μου πως εσκάλιζα και την γροικώ και λεέι!
«Ναι μωρε ναί! Κι απόκειδα Του δέσανε τα χέρια
και λέν’ αειντέστ’ ογλήγορα να πάμε στου Πιλάτο
για να Τον-ε δικάσει αυτός! Εσέρναν Τον κι επήγαν.
Στον Πύργο δεν εμπήκανε, στο πόρτεγο907 σταθήκαν,
για να μη μολευτούνε λέει παραμονές του Πάσχα
Μα ηυγ’ αυτός, κι εφέραν Τον κι εστάθηκεν ομπρός του!
Τ’ αλάϊ έπιασε τσ’ αυλές κι όπου ‘χε δώμα ν-ηυγεν
να ιδεί την κρίση908 κι ήτονε μεγάλη η ταραχή ντου
Κι ελέγαν «Σταυρωσέ Τον-ε! Γιαμιάς Σταυρό Του δώσε!»
Ρωτά ο Πιλάτος τούτονέ, ρωτά για τ’ άλλο, πράμα!
Μιλιά κι αχνιά δεν εβγανε πεισματικά κι Εκείνος.
Επαίξανε στην υστεριά τα νεύρα του Πιλάτο
και λέει Του «Για’ δεν μιλείς; Δεν το θωρείς πως έχω
εξά909 και γή μολαίρνω910 Σε, γή Σε σταυρώνω; Γιάειντα»
Πάλι-ν ινατιλίδικα911 του μίλησεν κι Εκείνος 
και λέει «Χαράμις στην εξά912 θα ν-είχες μ’ Ονομίς913 μου
αν δεν σου την εδίνανε ουρανωθιώς!» Γροικάτε;» 
«Γροικούμε», λένε οι γι-άλλες δυο, «Κύριε ελέησον ζάκα914!»
«Ναίσκες! και λέει Του: «Γροικάς τ’ αλάϊ είντα φωνιάζει;
Εσύ ‘σ’ ο βασιλιάς τως; Ε;» Και λεέι «Εσύ το λέεις!
Ημπας κι αμοναχός το λες; Γή άλλος τις σου το ‘πε;»
Λέει ο Πιλάτος «Λέγε μου!» «Είντα να πώ;» του λέει
«Εγώ ‘ρθα αλήθεια για να πω και όσοι ‘ν’ τσ’ αλήθειας φίλοι
Γροικούνε!» Εξάνοιξε Τον-ε ετότες ο Πιλάτος,
κι εκούνησε την κεφαλή και λεέι « Ειντά ‘ν’ αλήθεια;»
Δεν ήθελε ως φαίνεται θάνατο να Του δώσει,
μα είχε εκειά και τσ’ άλλους και χαλούσανε τον κόσμο915!»
«Εμά μωρέ» λέει η μική «Κι επήγαν οι δικοί μας
κι εδώκαν ξένου το Δικό για να Τον-ε σταυρώσει;»
«Θωρείς εκειά ‘να φέρεστε916 » είπεν η κατεχάρα,
κι η πλιά γριά την κεφαλήν εκούνιε πέρα πώδε! 
«Φωνιάζει του πρωτόπαπα ετότες ο Πιλάτος
και πράμα του ‘πε» έρχιξε πάλιν η κατεχάρα
«Κι εκέντησ’917 ο πρωτόπαπας κι εκούστηκεν απ’ όξω
κι έλεγε «Εμείς τον Καίσαρα ν-έχομε βασιλέα!»
Κι επόρισε και σπιουνιές εβανε σκιας στ’ αλάϊ
και του φωνιάζαν «Στο σταυρό κρέμασε τον κακούργο!»
Εξαναμπήκε μέσ’ αυτός, πράμα ‘πε στσι στραθιώτες 
και Τον-ε παίρνουν το ζημιό και πάνε στο κατσέτο918.
Πολυώρα δεν εκάμανε μα σαν Τον εγιαγύρα
ποιος είχε λέει ‘νάκαρα να ιδεί το ποδωμό919 ν-Του!
Σ’ ένα καλάμι εκούμπιζε920 κι επόρισεν ομπρός τως,
δαρμένος κι εσύρωνανε αίματα οπού ‘χε κρέτα.
Γδυμνός και του φορούσανε μια κόκκινη χιράμα921
τάξε μου λέει του βασιλιά την σάρτζα922 πως εφόριε,
κι απανωθιώς στην κεφαλή Του ‘χαν ενα στεφάνι
με τσίτες923 -να! ετόσεσές! Με το συμπάθιο- Ναίσκες!»
Εδερνοκοπανιούντανε οι γι-άλλες να γροικούνε
Κι έτσα που ΄χα σιγά σιγά πάλι κοντοσιμώσει924,
μου δείνει μι’ αναποδαρά925 και με πετά στο δρόμο!
ΒΟΔΙ
Λέγε μωρε κι αφεις τ’ αυτά!
ΑΓΕΛΑΔΑ
......................................... Κι εβάρηκέ926 σου μαύρε;
ΠΕΤΕΙΝΟΣ
Η μοίρα κι927 είχα τα φτερά. Μ’ αντιγιαγέρνω οπίσω,
κι έθεκα928 σκιας στον πάσπαρο με τσ’ όρθες να κοιλιούμαι.
Λεω αν πάω πλια κοντά θα με σκοτώσει οντίμως929.
Εγροίκουνε κι απόκειδά και την γροικώ και λέει
«Πέτε ποιο θέτε από τσι δυο κι εγώ θα τον-ε ‘φήσω!»
Φωνή τ’ αλάι έσυρε «Το Βαραβά ν’ αφήσεις!»
«Κι Ετούτονε;» ρωτά αυτός και λένε «Σταυρωσέ Τον»
«Ε, μά μωρέ» λεέι η γριά «Κι έφηκε τον κακούργο
κι εσταύρωσε τον Ανθρωπο πως το ‘θελε τ’ αλάϊ;»
«Ναίσκες και μου ‘π’ ο άντρας μου πως ήβγε στ’ αποδώμι930 
κι εζήτηξε κι εφέραν ντου νερό και μια μοσόρα931
κι επλύθηκε και λέει τως «Αιτία δεν του βρίχνω.
Το αίμα ν-Του να πέσει σκιας στσι κεφαλές σας» «Ναίσκες!
Να πέσει!» εσύραν του φωνή «ίδια στην κεφαλή μας
και στα κοπέλια μας» «Ε, μα!» είπεν η πλια μική ντως
«Και τα κοπέλια εβάλανε;» Κι έκαν’ η πλια γριά ντως
«Τς, τς, τς, τς.» «Ετοτες σκιας», είπεν η κατεχάρα
«Τον έδωκε να σταυρωθεί κι εβγήκαν οι στραθιώτες
και Τον εσέρναν κι είχαν Του στην πλάτη φορτωμένο
κι ενα σταυρό πεντάπηχο, χιλιόβαρο το ξύλο!
Μα κάτω κάτω φαίνεται, δεν έντεξ’ απ’ το βάρος
κι από τσι χτύπους, κι έπεσε. Κι ήτονε γεις περάτης932
και τον εβάλαν στανικώς σκιας το σταυρό να πάει.
Κι εβγήκαν, μου ‘π’ ο άντρας μου, στο Γολγοθάν απάνω
-Ιδια κειά-έ που θάφτηκε τ’ Αδάμη το γραφάνι933-
και Τον εθέκαν στο σταυρό! Κι απώς Τον εσηκώσαν
και Τον εστέσανε γδυμνό στον ήλιον αποκάτω,
αναμεσώς σε δυο ληστές κι εκείνους σταυρωμένους.
Και που ‘φταξε το ινάτι934 ν-Του; Δεν του φταν’ ο καημός του
μονο ‘λεγε «Πατέρα Μου, Κύρη συχώρεσέ τσι!
Το κάνουν δεν γατέχουνε!» Γροικάς εκειά ‘να πράμα!
Α δη935 κι επήγαν στο σταυρό ποκατωθιώς τ’ αλάϊ
και Τον επαίζαν κι έλεγαν «Καλά καλά να πάθει!»
Κι εδίψα και Του δίνανε χολή μ’ ένα σφουγκάρι
και ξύδι λέει οι γι-άπονοι. Κι είντα να πιεί; Δεν ήπιε.
Κι ήτον εκειά κι η μάνα ν-Του με δυο τρεις συγγενιές τση,
κι έσυρ’ η γι-άμοιρη φωνή «Πού ‘ναι γκρεμός να πέσω!»
Πού ‘ναι παιδί το κάλος σου και πού ‘ν’ η γι-ομορφιά σου;
Κι είντα γυρεύγεις στο σταυρό κι εμένα πού μ’ αφήνεις;»
Εδά εδά, δεν ήτονε φτασμένο μεσημέρι,
σέρνει φωνή « Ετέλεψε» κι εβγήκεν η ψυχή ν-Του.
Σάοικα θα θυμάστ’ οψές πως μέρα μεσημέρι
εγίνηκεν ανελωμή, σεισμός, αστραποβρόντι,
επιάστη ο ήλιος936 μονομιάς κι εγίνηκε σκοτίδι.
Την ώρα λέει κεινηνά επόθανε κι Εκείνος!»
«Ε, την βαριόμοιρη» είπενε τότες η πλια γριά ντως
να Τον-ε ειδεί και στο σταυρό! Ε, μά την κακομοίρα!»
«Θες να σου πω ‘να μυστικό;» τση λέει η κατεχάρα
«Μα ότι πω ιδια ‘παε που ‘μαστε θα πομείνει!
Οτι ώρα ν-εξεψύχησε κι ερχίξαν τα σημεία,
εκαμεν ο σταυρός έτσε κι εδίπλωσενε λέει
κι εφίλησέ Τον η άμοιρη» μ’ αλλού να μην το πείτε! 
ΑΓΕΛΑΔΑ
Και για ποιο λέγανε κοντό;
ΠΕΤΕΙΝΟΣ
........................................... Δεν έκουσα, κερά μου!
ΟΡΝΙΘΑ Ι
Είδες εδά πως έπρεπε να μην μας-ε ποβγάλεις;
Κάμετε τόπο ‘δα να πω!
ΠΕΤΕΙΝΟΣ
................................... Πότες εβγήκες όξω;
ΟΡΝΙΘΑ Ι
Ντα δεν επήγα και μακρά. Εγροίκουν απ’ την κοίτη.
ΠΕΤΕΙΝΟΣ
Κι είντα δεν είπα μωρή; Ε;
ΟΡΝΙΘΑ Ι
.......................................... Φρουκού! Γιάειντα γελάτε;
το βούι με το γάϊδαρο;
ΑΓΕΛΑΔΑ
..................................Λέγε μα δε γελούνε! 
Τ’ αχερα ‘νεχαράσουνε937! Ντραπείτε μπλιο! Ντραπείτε!
Λέγε κερά μου!
ΠΕΤΕΙΝΟΣ
....................... Λέγε σκιας και σέβου πως θ’ αρχίξεις!
Μην πουν πως τσι ξαργούμενε!
ΟΡΝΙΘΑ Ι
...............................................Οσ’ ώρα ν-εκοιλιούμουν
κι ετούτον μ’ αναποδαρές και πετριές τον είχαν,
ηκουσα κι είπαν Πως αυτός ήτον εκείνος που ‘μπε
τσ’ άλλες στα Ιεροσόλυμα στο γάϊδαρο καβάλα
Α δη κι η μια ντως είπενε: «Ντα δεν ειν’ τρεις ημέρες
που του κλουθούσεν ο λαός ο γι-ίδιος κι εφωνιάζαν
«Καλώς Τονε απού ‘ρχεται Τον Τρισευλογημένο!»
κι εδά γυρεύγαν θάνατο και στο σταυρό να πάρει;
Θωρείς εκειά μιαν απλανιά, απου τσι βάσταν ούλους;»
«Απλανος είναι λ’ω ο λαός, μ’ αυτός ανούσης ντίπις
που ‘θελ’ ετσα λοής λαό να σώσει!» είπ’ η γι-άλλη.
ΓΑΪΔΑΡΟΣ
Ποιον πες πως εσταυρώσανε;
ΟΡΝΙΘΑ Ι
........................................... Εναν απού ‘μπε λέει
τσ’ άλλες στα Ιεροσόλυμα στο γάϊδαρο καβάλα!
ΒΟΔΙ
Ναι μ’ αυτοί μπαίνουνε πολλοί καθημερνώς. Δεν μπαίνουν;
ΟΡΝΙΘΑ Ι 
Μ’ Αυτού ‘παν πως Του κλούθιενε πολύς λαός οπίσω
Κι ελέγαν «Ο Ερχόμενος ας είν’ Ευλογημένος»
ΓΑΪΔΑΡΟΣ
Αλλοίμονος κι αιγιούγια μου!
ΑΓΕΛΑΔΑ
..................................... Κρίμα! Μεγάλο κρίμα!
ΒΟΔΙ
Ντ’ Αυτός ητονε Του Θεού ο Γιος ο κανακάρης!
Κι εδά; Ειντ’ ‘α γενεί κοντό;
ΟΡΝΙΘΑ ΙΙ
............................................. Για κάμετέ μου τόπο
να πω κι εγώ το πού ‘κουσα!
ΟΡΝΙΘΑ Ι
............................................... Ειντα θα πεις πλια πάνω;
ΠΕΤΕΙΝΟΣ
Σεβου στα λες! 
ΟΡΝΙΘΑ ΙΙ
.......................... «Στην υστεριά,» είπεν η κατεχάρα
«την ωρα απου πόθανε κι ανελωθήκαν ούλα
εσπάσασι κι ανοίξασιν οι πλάκες των μνημείω’
κι επόρισαν πολλοί νεκροί και τσ’ είδε ο κόσμος ούλος!»
ΠΕΤΕΙΝΟΣ
Λες να σηκώθει τότεσάς κι ο γέρω Σοφωνιας; 
ΟΡΝΙΘΑ ΙΙ
Ποιος; Τση Ραχήλ ο πεθερός;
ΠΕΤΕΙΝΟΣ
............................................. Ναι! 
ΟΡΝΙΘΑ ΙΙ
....................................................Είπαν το κι ετούτο.
Μα ‘παν πως οντεν έφταξε στο σπίτ’ εφοβηθήκαν
και τον επόβγαλαν γιαμιάς κι εδά γυρίζει λέει
σαν τον καράνη938 επά κι εκεί κι όποιος τον ιδεί τρομάσει.
ΓΑΪΔΑΡΟΣ
Μα γιάειντα Τον εσταύρωσαν; Ειντά ‘χε καωμένο;
Γιάειντα να γίνουν τόσανα σε μια βδομάδα μέσα;
ΑΓΕΛΑΔΑ
Κι είν’ ούλα ντως παράξενα! Θαμάσμα να τ’ ακούσεις!
Κρίμα στο νιο που χάθηκε στην δύναμή ντ’ απάνω!
Μα πλια το κρίμα του λαού να μπει σ’ ετσ’ αμαρτία!
ΒΟΔΙ
Σωπάτε! Τσάχαλο γροικώ!
(απ’ έξω)
ΝΑΘΑΝΑΗΛ
......................................... Είπα σου σήκωνέ το
και μπώθε! Αειντες, ένοιξε! Μέσά ‘ν’ ακόμη; Ξάνοι!
ΦΙΛΙΠΠΟΣ
Μέσα ‘ναι!
ΝΑΘΑΝΑΗΛ
.................. Μπε και τάεις τον! Γερά γερά! Ξαργούμε!
ΦΙΛΙΠΠΟΣ
Ε, μωρε γάϊδαρε κι εσύ ηύρηκες τον μπελά σου!
Ελα ‘παε να φας!
ΝΑΘΑΝΑΗΛ
....................... Ναι μπρε! Ξαργούμενε σου λέω!
ΦΙΛΙΠΠΟΣ
Σιγά να βάλω και νερό κι απώς θα ιδείς! Γλακούμε!
ΝΑΘΑΝΑΗΛ
Αειντες και δρόμον έχομε μέχρι την Γαλιλαία!
ΦΙΛΙΠΠΟΣ
Σώπα μα προλαβαίνομε!
ΝΑΘΑΝΑΗΛ
........................................ Αειντες! Περνά η ώρα!
ΦΙΛΙΠΠΟΣ
Ε, δε παχνί του το ‘καμα! 
ΝΑΘΑΝΑΗΛ
....................................... Ελα μωρέ Φιλίππο!
ΦΙΛΙΠΠΟΣ
Ναθαναλή, σ’ εθοια χαρά, ταιριάζει και στα έχνη
Να φάσι και να πιούσινε και να φραθούνε! Είντα;
ΝΑΘΑΝΑΗΛ
Χαρά μαθώς! Αν είπανε αλήθεια οι γυναίκες,
ελλαξε η ρόδα του καιρού939! Σωθήκαν οι γι-αθρώποι!
ΦΙΛΙΠΠΟΣ
Κιαμ’ είντας! Δεν σου το ‘λεγα; Αυτός μονο το ‘μπόριε
ν’ αναστηθεί! Θεού υγιός δεν έλεγε πως ήτον;
Ε, γιά-ε ‘δα! Ανεστήθηκε! Εγιάγυρ’ απ’ τον Αδη!
Χαθήτε ‘δα! Σαν το καπνό σκορπίσετ’ οι γι-οχτροί ντου!
ΝΑΘΑΝΑΗΛ
Επάτησε το θάνατο. Ενίκησε Φιλίππο!
Απ’ τσι νεκρούς ανέστηκε! Χαρά χαρά στον κόσμο!
Μα έλα μπλιο ανημένει μας στην Γαλιλαία! Αειντες!
ΦΙΛΙΠΠΟΣ
Ε, μωρε γάϊδαρε! Ε, μωρέ! Χαρά στο τυχερό σου!
Να τον-ε βάλεις βασιλιά στην πολιτεία μέσα!
(φευγουν)
ΓΑΪΔΑΡΟΣ
Ειντά ‘πανε πως έκαμε!
ΒΟΔΙ
....................................... Απ’ τσι νεκρούς ανέστη!
ΑΓΕΛΑΔΑ
Αληθινός γιος του θεού ήτονε λω κι ανέστη!
ΓΑΪΔΑΡΟΣ
Ω! Ω! Ανέστη! Ε, δε χαρά. Χαλάλι σκιας οι κόποι!
Και τση λαλάς μου κι οι δικοί και της κερά μανάς μου
ΑΓΕΛΑΔΑ
Χαλάλι και τση μάνας μας οι κόποι!
ΒΟΔΙ
......................................................... Τρις χαλάλι! 
ΠΕΤΕΙΝΟΣ
Να βγω να κράξω μια στιγμής! (φτερακίζει) Κικι κικικιρίκου!
Ελάφρωσα!
ΟΡΝΙΘΑ Ι
................... Ειδες εδά, δε σ’ το λεγα;  
ΟΡΝΙΘΑ ΙΙ
.......................................................... Ποιο πούρι;
ΟΡΝΙΘΑ Ι
Πως ήτονε το κόκκινο αυγό σημάδι;
ΟΡΝΙΘΑ ΙΙ
......................................................... Είντα;
Ντα ‘συ μπρε το ‘πες γή εγώ;
ΟΡΝΙΘΑ Ι
............................................... Εγώ δεν το ‘πα πρώτη;
ΟΡΝΙΘΑ ΙΙ
Ε, όϊ δα!
ΠΕΤΕΙΝΟΣ
............. Κεράδες μου πάψετε! Αμέτε μέσα!
Σήμερα μέρα τση χαράς θα φαωθείτε940 πάλι!
Πάψετε λω τον διγαβρέ941! Πάψετε μην μανίσω!
Χαρά μωρε ‘ναι σήμερο! Χαρά! (φτερακίζει) Κικικιρίκου!
ΠΡΟΒΑΤΑ
Ειντα ‘παθεν ο πετεινός και κράζει! Αλλη λήτη942
δεν θα ‘χομ’ όξω λόγου ντου! Δεν φτάνει όλη νύχτα
μα κι όλη μέρα!
ΑΓΕΛΑΔΑ
........................ Ερχου ‘πα προβάτα για να μάθεις
το νέο απου ‘δωκε χαρά στσ’ αθρώπους και στα έχνη!
ΠΡΟΒΑΤΑ
Εγω δεν έχω τση χαράς χάκι943 κι αφήσετέ με!
ΑΓΕΛΑΔΑ
Οϊ σε τούτη την χαρά έχεις κι εσύ να κάμεις944!
ΠΡΟΒΑΤΑ
Δεν έχω λέω! 
ΑΓΕΛΑΔΑ
.................... Η χαρά τον πόνο παγουδιάζει945.
ΠΡΟΒΑΤΑ
Κλαίω τ’ αρνί μου! Αφήτε με!
ΑΓΕΛΑΔΑ
................................................ Κάμ’ ένα καερέτι946!
Ερχου ν’ ακούσεις τον καημό μιας άλλης κερα μανάς
που ειδέ το γιό τζη στο σταυρό να ξεψυχά, 
ΠΡΟΒΑΤΑ
.................................................................. Κατέχω
πως των αλλώ τα βάσανα ρεμέδιο947 στα δικά μας,
μα γω κλαίω τ’ αρνάκι μου που γινηκε κουρμπάνι948!
ΑΓΕΛΑΔΑ
Ιδια τσα γίνηκε κι αυτός κουρμπάνι για τσ’ αθρώπους!
κι ένα μαχαίρι επέρασε τση μάνας του τον μπέτη
μα ‘δα ο θρήνος χάχαρο εγίνηκε για ‘κεινη
μαθώς ανέστη απ’ τσι νεκρούς ο γιος τσ’ ο κανακάρης!
Ειδες χαρά!
ΠΡΟΒΑΤΑ
................. Ε, δε χαρά! Εγώ χαρά δεν έχω!
Τ’ αρνι μου κλαίω!
ΑΙΓΑ
.............................. Αστε την!
ΑΓΕΛΑΔΑ
............................................ Κόπιασε αίγα, κόπια!
Ελα να μάθεις τση ζωής τα νέα! Ανεστήθη!
ΑΙΓΑ
Κατέχω το! Γροικώ μαθές! Θεός είναι. Δεν είναι; 
Γιάειντα να μην ανεστηθεί;
ΑΓΕΛΑΔΑ
.......................................... ισαμ’ εδά το Χάρο
κιανείς δεν τον ενίκησε! Μ’ αυτός....
ΑΙΓΑ
.................................................... Ενίκησέ τον!
Κι ύστερα; Είντα διάφορο949 θα έχομε ‘μεις για πέ μου;
ΑΓΕΛΑΔΑ
Διάφορο; Είντα διάφορο; 
ΑΙΓΑ
........................................ Ποιο θα ‘ν’ το διάφορό μας;
Είντα θα πεις ετούτησές; Τ’ αρνί τζη θα γιαγύρει950;
ΠΡΟΒΑΤΑ
Τ’ αρνάκι μου! Που γίνηκε κουρμπάνι για το Πάσχα!
ΑΓΕΛΑΔΑ
Γιάειντα δεν μπαίνεις στην χαρά; Γιάειντα δεν λες πως ήτον
κι ετούτος π’ ανεστήθηκε κουρμπάνι για το Πάσχα;
ΠΡΟΒΑΤΑ
Κουρμπάνι;
ΑΓΕΛΑΔΑ
................... Ναίσκες! Αφταιγα951 σταυρώθηκε κι εκείνος
άφταιγα ηύρε θάνατο! Αφταιγα των αθρώπω
μα θέλοντας για το θεό!
ΠΡΟΒΑΤΑ
..................................... Κι εμένα το παιδί μου
αφταιγα ν-ηύρε θάνατο στου μαχαιριού την κόψη!
ΑΓΕΛΑΔΑ
Ναι μα ‘δα θα ‘ναι σάοικα στην μάντρα των προβάτω,
που ‘χει ο θεός στον ουρανό! 
ΠΡΟΒΑΤΑ
............................................. Λες;
ΒΟΔΙ
................................................... Κακομοίρα μάνα!
ΑΓΕΛΑΔΑ
Κιαμ’ είντας! Δώρο του θεού, κουρμπάνι δεν εγίνη;
Ε, που θα ν-είναι;
ΠΡΟΒΑΤΑ
......................... Κι είντα λες; Να το ξαναπαντήξω;
ΑΓΕΛΑΔΑ
Ταχιά, σαν έρθει η γι-ώρα σου!
ΠΡΟΒΑΤΑ
............................................... Ανάκαρα μου δείνεις!
Ε, μαύρ’ αρνί! Ωσάν κι Αυτόν ήμπες στα έρμα πάθη
Ωσάν κι Αυτόν εχάθηκες κουρμπάνι των αθρώπω!
Μα σαν κι εστάθης952 στου θεού την μάντρα, έχω θάρρος
πως θα ξαναπαντήξομε953! Μεγάλος ο καημός μου!
μεγάλος!  Μα ‘χει ο Θεός954 χαρά να τονε κάμει!
ΑΙΓΑ
Κι ανε θρηνάς κι ανε πονείς, χαημένη δεν εβγήκες!
Στην μάντρα πούρι του θεού σου πιάσανε στασίδι955!
ΑΓΕΛΑΔΑ
Μην τη μοτσαίρνεις!
ΑΙΓΑ
................................ Γιάειντα ‘δα; 
ΑΓΕΛΑΔΑ
.................................................... Δοικά956 την ο καημός τση!
ΑΙΓΑ
Ε, δε καημός!
ΑΓΕΛΑΔΑ
.................... Μη να χαρείς μην κόψεις την ελπίδα957!
ΑΙΓΑ
Κατέχω το! Μ’ ετούτηνά θα ζήσει ωστε να φύγει!
Με την ελπίδα! Για-ε δά958!
ΑΓΕΛΑΔΑ
........................................ Μα μούδε την ελπίδα
δεν θες!
ΑΙΓΑ
........... Να θέλω; Οϊ-δα! Ντα ποιος απελπισμένος
έχει τσ’ ελπίδας χρεία; Ποιος;
ΑΓΕΛΑΔΑ
............................................. Κατέχω πως το ρίφι
σου πήραν! Μα ‘ναι εδά καιρός!
ΑΙΓΑ
................................................. Επήραν μου το ρίφι!
Οϊ δεν μου πηραν ρίφι εμέ! Εμέ μου πήραν τράγο!
Μεγαλωμένο το ‘χα! Ναι! Χρονιάρικο τραγάκι!
και μου το πήραν! 
ΑΓΕΛΑΔΑ
............................ Του θεού κουρμπάνι κι αυτό πήγε!
ΑΙΓΑ
Κουρμπάνι! Λες να τση κλουθώ για του θεού την μάντρα; 
ΑΓΕΛΑΔΑ
Μην ανεμπαίζεις959!
ΑΙΓΑ
............................ Οϊ-δα! Μην ανεμπαίζω είντα;
Την μάντρα τάξε του Θεού; Αυτή ‘ναι γι’ άλλα έχνη!
Εμέ σαν εμεγάλωσε ήρθαν και μου το ‘πήραν
Κι εβάψαν του τα κέρατα και των ποδιώ τ’ ανύχια 
μ’ αμάλαγο960 χρυσάφι, -Ναι!- κι εβάλαν του κουδούνια
μαλάματένια στο λαιμό, -Γαμπρός ξετελεμένος-
κι επήγαν το στην εκκλησσά! Κι εχαίρουντον τ’ αλάϊ
ετσά που θώριεν κι έτρεχεν ένα καμάρι961 ο τράγος.
Κι εδά εδά ‘βγεν ο παπάς κι έρχιξε να διαβάζει.
Κι ως έλεγε τα γράμματα, ελίγαιν’ η χαρά μου!
Δεν ήτον λόγος τούτοσάς απ’ του Θεού το στόμα,
μονο τον-ε του Χάροντα κατάρες και του ν-Αδη!
Κι εσεισοπόδιασ962’ ο λαός! Κι εκώλωσε963 στην άκρα!
Κι αφήκανε το γιό μ’ εμέ  αμοναχό στην μέση!
Κι ως εποδιάβασ’ ο παπάς, αναγυρού μονταίρνουν, 
κι άλλος το χτύπα κι άλλος τως το βίτσιζε964 να φύγει.
Πηδο ‘παιξε κι επόρισε κι εβγήκενε στο δρόμο,
κι είχε τ’ αλάϊ οπίσω ντου κι εκράζαν σαν τσι σκάρες965!
Δαρμένο μου το πόβγαλαν από την πολιτεία!
‘λομάτωτο! Εγάργιωσαν966 στολίδια και χρυσάφια!
Ετζέλουντον967 κι επήγενε κι ακόμη το ζυγώναν
και του πετούσαν τζουγκριές968 και πέτρες μη γιαγύρει!
Εφυγ’ οθεν την έρημο! Στην άμμο και στην κάψα969!
Κι εγροίκουν απο μακριά κι επαίζαν τα κουδούνια
και το λαό κι εγιάγερνε κι έλεγαν συχαρήκια
ο γεις τ’ αλλού ντως! Το κακό λέει και την αμαρτία
επόβγαλαν κι οφέτος -Ναί!- Του τράγου τα φορτώσαν!
Εγροίκουν τα κουδούνια ντου κι ήλεγα θα γιαγύρει!
Μ’ αυτά μακράιναν! Εφευγαν! Αγλακιστά πηγαίναν!
Εδά εδ’ άκρα σιωπή! Εσταζ’ αφέντης ήλιος970!
Κάψα πολλή! Κι είντα γροικώ στων κουδουνιώ τον τόπο;
Φωνές κοράκω και σκαρώ! 
ΒΟΔΙ
........................................... Ε, κακομοίρα μάνα!
ΑΙΓΑ
Ετότες εποστείρωξαν971 κι εμέ τα δάκρυά μου!
Κι είπα πως δεν το ‘γέννησα μουδ’ αναλίκαρά972 το!
Κι έτσιδα, μου παγούδιασε σιγά σιγά ο πόνος.
Μα δεν μπορώ και να γροικώ για του Θεού τσι μάντρες!
Ποια μάντρα, τάξε, θα βρεθεί να στέσει973 το παιδί μου;
ΑΓΕΛΑΔΑ
Δεν θα βρεθεί μάντρα ποθές να στέσει τόσο πόνο!
Ανάθεμά την μοίρα μας να ζούμε με τσ’ αθρώπους!
Θεριά ‘ναι! Πλιά κι από θεριά! Δράκοι ξετελεμένοι!
Μα να σου πω ‘ναν έδηγο974;
ΑΙΓΑ
........................................ Εδηγο; Ας είναι. Λέγε!
ΑΓΕΛΑΔΑ
Κι Ετούτοσές που χάθηκε σαν το παιδί σου επήγε!
Ετσιδα Του φορτώσανε κι Εκείνου τσι κατάρες
ούλου του κόσμου! Εκόντας Του! Κι έφυγε και τσι πήρε!
ΑΙΓΑ
Παραίτησε με! Φτάνει με ο πόνος μου!
ΑΓΕΛΑΔΑ
........................................................... Φρουκού μου!
Ο θάνατος εις το σταυρό σέρνει βαριά κατάρα!
ΑΙΓΑ
Ναι μ’ αυτός ανεστήθηκε!
ΑΓΕΛΑΔΑ
......................................... Δεν είμ’ εγώ προφήτης
μουδε κατέχω τα κρουφά, μα λέω πως την ώρα
απου βγαινε στον ουρανό, Του κλούθιε ‘να κουράδι
τράγοι χρονιάρικοι πολλοί κι είχαν μαλαματένια 
κουδούνια, κι είχαν κέρατα αμάλαγο χρυσάφι!
Κι ελάλιε τζι σαν το βοσκό κι εβγαίναν ίσα πάνω
κι εχαίρουντον να τσι λαλεί κι αυτοί να Του κλουθούνε.-
1 Μπράτιμος (επιθ) : εμπιστος (μετ) υπέυθυνος επικεφαλής
2 τα υστερα του κόσμου (εκφρ) : το τέλος του κόσμου
3 πιανω τα διαπαντα (εκφρ) διασκορπίζομαι
4 κουζουλαμένος (επιθ) : τρελαμένος
5 βαταλαλω (ρημ) μιλώ τρευλά (με ένταση)
6 ξυλώνω (ρημ) : διώχνω χρησιμοποιώντας ξύλο
7 φουργιαρεύγω (ρημ) :διασκορπίζομαι (για ζώα) στα βουνά
8 βαστώ (ρημ) : κρατώ
9 παίζω κατακόρφι (εκφρ) : χτυπώ στην μέση της κεφαλής
10 σαλιβιά η (ουσ): σημάδι από πληγή
11 ξεγιβεντισμένος (επιθ) : ντροπιασμένος αλλά και αδιαντροπος 
12 σαραφης ο (ουσ): αργυραμοιβός
13 άσπρα τα (ουσ) : νομίσματα από ασήμι
14 καταδιά η (ους): κατάντια
15 κατίνα η (ους):πλάτη
16 γαυρώνω (ρημ) : προκαλώ μόνιμη βλάβη
17 τάξε (επιρ) : δήθεν, άραγε
18 απλανιά η (ουσ): αδυναμία σκέψης
19 σέρνει ο νους (εκφρ) : τρελαίνομαι
20 σοκουζουλαίνομαι (ρημ): αποτρελαίνομαι
21 μονταίρνω (ρημ) : ορμώ κατά πάνω
22 το γιαμιάς (επιρ) : αμέσως
23 παίζω κάποιον (ρημ) : κοροϊδεύω
24 ανωκατίζω (ρημ) : κατεβαίνω(μεταφ)τα κάνω άνω κάτω
25 αλικοντίζω (ρημ) : εμποδίζω
26 ημπας (επίρ): μήπως 
27 έχω (βαστώ) αμάχη : (εκφρ) είμαι εχθρικός
28 καντίζω (ρημ) : εννοώ καταλαβαίνω
29 τροζός (επίθ) : τρελός
30 για όνομης σας : (εκρφ) για σας, για λογαριασμό σας
31 ξετρέχω (ρημ) : (μεταφ) εδραιώνομαι αυξάνομαι βελτιώνομαι
32 φρασά η (ουσ): εφρόσυνος διάθεση ικανοποίηση
33 διαφορο το (ουσ) : συμφέρον κέρδος
34 πρεπίζω (ρημ) : αρμόζω είμαι άξιος για κάτι
35 ανημένω (ρημ) : περιμένω
36 χάφτομαι (ρημ) : τρώγω με λύσα
37 σοξεκουμπίζομαι (ρημ) : καταστρέφομαι ολοκληρωτικά
38 κοντράτο το (ουσ) : συμβόμαιο
39 κουρμπάνι το (ουσ): Θύμα θυσίας
40 κοντόδεμα το (ουσ) : μικρό σκοινί
41 προσπαθιά η (ουσ)  : περπάτημα, πέρασμα
42 ξεσμιλιώνομαι (ρημ) : ταράζομαι και φεύγω τρέχοντας
43 πιάνω τα διάπαντα : (εκφρ) απομακρύνομαι προς κάθε κατεύθυνση
44 σμαριάζω (ρημ) : κάνω κοπάδι
45 αράσσω (ρημ) : πέφτω με βία
46 χαχαλια η (ουσ): Χούφτα
47 διαγουμίζω (ρημ) : διασκορπώ λεηλατώ
48 αλισιβερίσι το (ουσ): δούναι και λαβείν
49 κανίσκι το (ουσ) : δώρο
50 κούτρουλος (επίθ) : χωρίς κερατα
51 ζάλο το (ουσ) : βήμα
52 λαλητό το (ουσ): οδήγηση των ζώων
53 γίνομαι χασόφτερα : (εκφρ)εξαφανίζομαι τρέχοντας
54 σάζω (ρημ) : κατασκευάζω, επιδιορθώνω
55 συνεικάζω (ρημ) : συμβολίζω, θέλω να πω
56 ντα (επιρ) : μα, άραγε
57 έχη τα (ουσ) : περιουσία
58 καερέτι το (ουσ): υπομονή
59 βουλεύομαι (ρημ): αποφασίζω κατόπιν συζήτησης προβληματίζομαι
60 ξετελέυγω (ρημ) : καταλήγω
61 κασαβέτι το (ους): Στενοχώρια 
62 σκίζα η (ουσ) : κομάτι άγριου ξύλου
63 κάνω την ράχη χωράφι : (εκφρ) χτυπώ μέχρι πληγές
64 απλανιά η (ουσ) : έλειψη σκέψης
65 ρορε το (ουσ) : τρόπος συμπεριφορά
66 πράμα (αντων) : κάτι
67 λοξοξανοίγω (ρημ) : λοξοκοιτώ
68 κορτσαίνομαι (ρημ) : κόβονται τα πόδια μου
69 ‘ξά του : (εκφρ) ας τον ήσυζο 
70 η ταχυνή του θεού : (εκφρ) αξημέρωτα
71 πυρομάχι το (ουσ): η εστία 
72 ψημιθευτός (επίθ) : ψιλοκεντημένος
73 παρασέρνω (ρημ) : σκουπίζω
74 αειδάρω (ρημ) : βοηθώ
75 ταράσω (ρημ) : κουνώ
76 βαϊζέρνω (ρημ) : κουβεντιάζω
77 ραβαϊζι το (ουσ): κουβεντούλα
78 πορίζω (ρημ) : βγαίνω έξω
79 Αποφαώνομαι (ρημ) : εξαντλούμαι
80 πολεμώ (ρημ) : προσπαθώ μετέρχομαι τυρβάζω
81 βάνω ομπρός μου : (εκφρ) ασχολούμαι
82 δροσά (επίρ): τίποτα
83 τρυπώνω (ρημ) : μπαίνω μέσα
84 στην υστεριά (επιρ) : εν τέλει
85 ‘ποσάζομαι (ρημ) : ετοιμάζομαι ολοκληρώνω την ετοιμασία
86 αμπλά η (ουσ) : αδελφή
87 διάχνω (ρημα) : πράττω
88 στέκομαι (ρημ) : (μεταφ) θεωρούμαι
89 διαρμίζομαι (ρημ) : τακτοποιώ το σπίτι
90 τσικαλοστένω (ρημ) : μαγειρεύω
91 νάμι Το (ουσ) : ονομα φήμη
92 κακοπόδωση η (ουσ): κακή κάτάντια 
93 εχω για λίγο πράμα : (εκφρ) θεωρώ ασήμαντο
94 κούρκουνα τα (ουσ) : δυνατά χτυπήματα
95 δοικώ (ρημ) : αρκώ
96 μανίζω (ρημ): θυμώνω έως μανίας 
97 τροζάτο το (ουσ): κρίση τρέλας
98 ξαργώ (ρημ) : καθυστερώ
99 σαής ο (ουσ) : μαντατοφόρος
100 μηνάω-ώ (ρημ) : ειδοποιώ
101 πούρι (επίρ) : λοιπόν
102 σιργουλέυτά (επίρ) : συμβουλευτικά ήρεμα
103 αφεδιά μου (αντων) : εμένα
104 σοξεστελειώνω (ρημ) : χάνω την ισοροπία μου
105 αρκλα η (ουσ) : τάφος
106 πετούμαι (ρημ) : παίρνω το λόγο με θράσος
107 αντιπατώ (ρημ) αντιστέκομαι
108 ανεκουκλώνομαι (ρημ) σκεπάζω κεφάλι πλάτες
109 μποξάς ο (ουσ) : χονδροϋφασμένο/πλεγμένο σάλι
110 βγάνω άχνα : (εκφρ) μιλώ απαντώ
111 συντουνούς μου (επίρ) : με το μυαλό μου
112 γιά-ε ‘κειέ: (εκφρ) κοίτα ‘κει!
113 Σουρεύγω (ρημ) : κουτσομπολεύω
114 σφίγγω (ρημ) : τρέχω γρήγορα
115 αχχνιά μιλιά κιαμιά μας : )εκφρ) απόλυτη σιωπή μεταξύ μας
116 διάπαντα τα (ουσ): τα γύρω μακρυνά μέρη
117 συτζιαίρνω (ρημ) : κινδυνεύω να σκάσω από το ζόρι
118 μοσκεώγω (ρημ) : μυρίζω βαθιά
119 γαβρωμένος (επιθ) : αγκυλωμένος
120 ματζιπέτι Το (ουσ) : ακρη επιφάνειας συνηθως τοίχου
121 κόβονατι τα πόδια : (εκφρ) τρέμουν τα πόδια συνήθως από εντονο συναίσθημα
122 βγάανω στο κλάημα/στο γέλιο : (εκφρ) οδηγούμαι στο κλάμα ή στο γέλιο
123 ξαναπαντήχνω (ρημ) : ξανασυναντώ
124 ζαλιά ζαλιά : (εκφρ) μικρά (άτολμα) βήματα
125 α δη (επιρ): λοιπόν
126 μπορώ να βγάλω εμιλιά : (εκφρ) μπορώ να μιλήσω
127 άχνα η (ουσ): θόρυβος αναπνοής (μετ) σιωπή
128 ντίπις (επιρ) : εντελώς
129 χεραγκαλιά (επιρ) : αγκαλιάσμένα
130 ξοπισωθιώς/οπισωθιώς (επιρ) : πίσω από κάποιον
131 αγλάκι το (ουσ): γρήγορο τρέξιμο
132 τσιλούμαι (ρημ) : έχω ευκοίλια
133 σμίγω (ρημ): συναντόμαι 
134 ξεπετασάρης (επιθ) : νέος, μόλις άανοιξε τα φτερά
135 ευδιά η (ουσ): καλή όψη ομορφιά
136 σάζω (ρημ) : κατασκευάζω διορθώνω αποκαθιστώ
137 περιλαμπάνω (ρημ) : αγκαλιάζει με το βλέμα
138 ξυπολυούμαι (ρημ) : βγάζω τα υποδήματα
139 αντικόβγω (ρημ) : διακόπτω εμποδίζω
140 μπας οχτρος : (εκφρ) ο κύριος/μεγαλύτερος εχθρός
141 σεληνιάζομαι (ρημ) : παθαίνω επιληψία
142 βαροκαταχερίζω (ρημ) : δέρνω πολύ
143 ανελωμή η (ουσ): αναστάτωση
144 κοντό (επίρη) : άραγε λοιπόν
145 ξεπλερωμή η (ουσ): αποζημίωση
146 στέκω (ρημ) : (μεταφ) είμαι παρων
147 μπαίνω (ρημ) : (μεταφ) προσπαθώ
148 ποθές (αντων) : κάπου πουθενά
149 συναλλήκι το (ουσ) : συναλλαγή εμπόριο
150 μπακιρένιος (επιθ) : χάλκινο
151 δουλεύγω (ρημ) : υπηρετώ
152 αμάλαγος (επιθ) : καθαρός χωρίς ψεγάδι
153 κατσούλι το (ουσ): γατάκι
154 γρινιώ (ρημ) : δυσφορώ
155 βαρυγκομώ (ρημ) : δυσανασχετώ
156 σάοικα (επιρ) : σίγουρα, όπως δείχνουν τα πράγματα
157 σοχάνω (ρημ) : χάνω εντελώς
158 γιαμιάς (επίρ) : αμέσως
159 Ναί σας : (εκφρ) γρήγορα
160 δεν βρέθηκε άθρωπος : (εκφρ) δεν βρέθηκε κανείς
161 αντίπητου (αντων) : αντί για αυτόν
162 κατουμώνω (ρημ) : ηρεμώ
163 πατώ (ρημ) : κυριεύω κατακτώ
164 ζλαρε (επιρ) : λοιπόν σίγουρα
165 παιδεύομαι (ρημ) τιμωρούμαι βασανίζομαι
166 γερατζασμένος (επιθ) : γέρικος
167 παίζω (ρημ) : κοροϊδεύω
168 μουστερής ο (ουσ): πελάτης
169 κάνω (ρημ) : αρμόζω
170 αλάϊ το (ουσ): λαός Πλήθος
171 καντίζω (ρημ) : κατανοώ
172 εδηγος ο (ουσ): διήγηση (παραβολή)
173 στραβός ο (ουσ): τυφλός
174 μεσκίνης ο (ουσ): λεπρός
175 σμάρι το (ουσ): κοπάδι
176 αρνευγω (ρημ) : παρηγορούμαι σταματώ το κλάμα
177 ανασφαλάσσω (ρημ) : κινούμαι (σαν φίδι)
178 δρωτισμένος (επιθ) : ιδρωμένος
179 ξαντίμεμα το (ουσ) : ανταμοιβή
180 αποφορά η (ουσ): έντονη μυρωδιά
181 (α)γκρισμένος (επιθ) : σε συγκινησιακή φόρτιση
182 σκιας (επιρ) : έστω
183 χάκι το (ουσ) : (κληρονομικό) μερίδιο 
184 συντρέμω (ρημ) : βοηθώ
185 γιορτάμι το (ουσ): κολιέ
186 μπέτης ο (ουσ): στήθος
187 αποκαμαρώνω (ρημ) : θαυμάζω
188 δείνω άφη : (εκφρ) αθωώνω
189 ιχιάμια τα (ουσ): δερμάτινα εξαρτήματα στολής
190 χουντούτι το (ουσ): καταγώγιο
191 ρούγα η (ουσ): δρόμος
192 κελεμπία η (ουσ): μακρύ (πολυτελές) πανωφόρι
193 τούγα η (ουσ): τήβενος
194 συνάλληλως (αντων) : μεταξύ τους
195 ζάκα η (ουσ): πείσμα άχτι
196 εξά η (ουσ): αξία εξουσία
197 κακοσυνιά η (ουσ): κακία
198 σκραφνί το (ουσ): κλήρος
199 μαλιά η (ουσ): καυγάς
200 καλιμέντο το (ουσ): κέρδος
201 τάξε (επιρ) : δήθεν
202 πάστος ο (ουσ): νυφικό κρέβατι
203 καϊναντισμένος (επιθ) : ευρισκόμενος σε ερωτική λαχτάρα
204 παραπαντισμένος (επιθ) : παραπεταμένος
205 ανακαλιούμαι (ρημ) : φέρνω στο νου μου
206 κοπελοδείχνω (ουσ): νεάζω
207 αροδαμος ο (ουσ): βλαστός
208 ιλάμι το (ουσ): απόφαση
209 ανασφαή η (ουσ): αντίδραση ανασήκωμα
210 αποκωλώνω (ρημ) : υποχωρώ
211 μεϊντάνι το (ουσ): πλατεία
212 παρατώ ορνικώς : (εκφρ) αφήνω ήσυχο/ελεύθερο
213 ψημηθια τα (ουσ): επιχρήσματα (καλυντικά)
214 αγκριφωτός (επιθ) : με γωνίες
215 ξαμώνω (ρημ) : σημαβεύω
216 εδά εδά (επιρ) : ξαφνικά
217 κοντοσιμώνω (ρημ) : πλησιάζω
218 διώμα το (ουσ): βλέμα όψη
219 ξεγιβεντίζω (ρημ) : ντροπιάζω
220 λογούμαι (ρημ) : θεωρούμαι
221 καντούνι το (ουσ): στενό δρομάκι 
222 χωστά (επιρ) : κρυφά
223 αφορμής (επιρ) : εξ αιτίας
224 διαγουμίζω (ρημ) : λεηλατώ
225 ρεχτρα η (ουσ): καταράχτης
226 ανατάσσω (ρημ) : μεγαλώνω
227 καντάρι το (ουσ):μονάδα μέτρησης βάρους
228 αντιφεγγίζω (ρημ) : αντανακλώ
229 λαίνι το (ουσ) : μικρό δοχείο
230 ψημιθευτός (επιθ) : φτιαγμένο με λεπτή τέχνη
231 καρνάδος (επιθ) : κόκκινος σαν κρέας
232 καταφρόνια η (ουσ): περιφρόνηση
233 καταλυμένος (επιθ) : κατεστραμένος
234 πορτεγο το (ουσ): στεγασμένη αυλή με καμάρα
235 αποκρεμούμαι (ρημ) : τεντώνομαι μέχρι στρέβλωσης
236 αποβολή η (ουσ): ίχνος
237 πουργεύγω (ρημ) εργάζομαι υπηρετώ
238 ζαλο το (ουσ): βήμα
239 βράζω : (μεταφ) βρίσκομαι σε αναταραχή
240 αναθιβάλω (ρημ) : θυμούμαι
241 δεν καλοπατούν τα πράματα : (εκφρ) δεν είναι φυσιολογικές όπως πάντα οι καταστάσεις
242 εγίνηκε κι εστάθηκε : (εκφρ) υπήρξε
243 άμε ξεμπέρδαινε : (εκφρ) βρες λύση
244 φέρω αθιβολή : (έκφρ) ναφέρρομαι σε κάποιο θέμα
245 μπαίνω (ρημ) : (μεταφ) ανακατεύομαι
246 ψιλοκλώθω (ρημ) : ανασκευάζω τις λεπτομέριες
247 πετσοσέρνω (ρημ): τραβώ βιαίως 
248 ξεντώνω (ρημ) : τεντώνω μέχρις χαλάρωσης
249 στερνόπιασμα το (ουσ):το τελευταίο παιδί (μεταφ) παιδί ηλικιωμένων γονέων
250 σούσουρα τα (ουσ): σχόλια, κουτσομπολιά
251 Αγαρηνή σκλάβα : (μεταφ) λογοπαίγνιο σε σχέση με την τεκνοποίηση του Αβρααμ 
252 καλόσειρες σκλετάδες : αρχοντικές γεννιές
253 νοικοκεράτο το (ουσ) : οικιακή ενασχόληση
254 ξαργώ (ρημ) : δεν εργάζομαι τεμπελιάζω βρίσκομαι σε αργία
255 μιγόμι το (ουσ): μονάδα μέτρησης 
256 αποκάρι το (ουσ): κομμένα μαλιά
257 βήλο το (ουσ): παρααπέτασμα με σύμβολα
258 ψημιθευτός (επιθ) : με λεπτομέρια και δεξιοτεχνία
259 στημόνι το (ουσ) : βασικές σταθερές κλωστές ύφανσης
260 φαδι το (ουσ) : κλωστές που προστίθενται κατά την ύφανση
261 ξόμπλι το (ουσ): σχέδιο διακοσμητικό
262 πούλιες οι (ουσ): στρογγυλά πρόσθετα διακοσμητικά
263 λαλαδίζω (ρημ) : αντανακλώ το φως
264 διωματάρης (επιθ) : όμορφος
265 κουκλώνω (ρημ) : σκεπάζω
266 αναδια (επιρ) : δίπλα, κοντά
267 συνεφέρω (ρημ) : συνέρχομαι
268 ζεστεράδα η (ουσ): ζεστασιά θαλπωρή
269 βουβός (επίθ) : σιωπηλός
270 ξεματώνω (ρημ) : αιμοραγώ
271 σηκώνω γομάρι : σηκώνω βάρος (μετ) εγγυμονώ
272 αναλικάρω (ρημ) : μεγαλώνω
273 σέρνω (ρημ) : (μεταφ) υποφέρω
274 μου μέλεται(ρημ): πρόκειται να μου συμβεί
275 άνομη μου (επιφ) : αλλοίμονό μου
276 γαμπάς ο (ουσ): πανωφόρι
277 νταμπιέτι το (ουσ): ιδοσυγκρασία
278 μουράγια η (ουσ) : δερμάτινη κατασκευή για το δέσιμο
279 νομπέτι το (ουσ): σειρά (μετ) ακολουθία
280 ξαθέρι το (ουσ) : διαλεκτή τροφή
281 νυματώ (ρημ) : καρφώνω
282 χιαρχιντισμένος (επιθ) : ο παραζαλισμένος
283 γλακώ (ρημ) : τρέχω γρήγορα
284 διδω όξω : (εκφρ) βγαίνω δραπετεύω
285 (α)ντιγιαγέρνω (ρημ): επιστρέφω
286 ομάδι (επιρ) : μαζί
287 ανάραχα (επιρ) : πάνω στην πλάτη
288 κακοσυνεύγω (ρημ) : γίνομαι κακός
289 βέρσα τα (ουσ): συνήθεια τρόπους
290 ελόγου του (αντων) : αυτόν
291 ε, μά! (επιφ) : για δες (ειρωνικά)
292 ε;! (επιφ) : παρακάτω
293 χαζιρεύγω (ρημ) : προετοιμάζω, οργανώνω
294 αόρι το (ουσ) : βουνό
295 παραμιλώ (ρημ) : λέω εμμέσως
296 κι ετσέ κι αλλιώς : (εκφρ) κλπ
297 μηνώ (ρημ) : ειδοποιώ
298 κουλαντρίζω (ρημ) : ελέγχω
299 ε, ‘ξά του : (εκφρ) αστε τον ήσυχο
300 περίτου (επιρ) : ειδικά
301 όραμάνι (επιρ) : λοιπόν άραγε
302 ξεκουμπίζομαι (ρημ) : καταστρέφομαι
303 πράμα ‘τσα : (εκφρ) κάτι τέτοιο
304 απής (επιρ) : αφού
305 μπαίνω στα πάθη : (εκφρ) ταλαιπωρούμαι, βασανίζομαι
306 οξω (επιρ) : εκτός
307 σασμός ο (ουσ) : συμβιβασμός 
308 Συγκληση η (ουσ): ραγδαία βροχή
309 χαραμίζω (ρημ) : θεωρώ λάθος/μάταιο
310 απατός (αντων) : εαυτός
311 ε, μά! (επιφ) : ε, όχι!
312 ωρες : (μεταφ) Καιρός
313 ποθές (επιρ) : πουθενά
314 αιγιούγια! (επιφ) : αλλοίμονο
315 χάσκω (ρημ) : (μεταφ) με ανοιχτό το στόμα
316 μεσκήνης ο (ουσ) : λεπρός
317 ξερός ο (ουσ): ανάπηρος
318 ναί σας! (επιφ) : σταματήστε
319 τροζαίνομαι (ρημ) : τρελαίνομαι
320 κρούβγομαι (ρημ) : πνίγομαι
321 χιλές ο (ουσ): απάτη
322 αμέντε το (ουσ): προσοχή
323 μωρόπιστος (επιθ): ευκολόπιστος 
324 (α)αποβγάνω (ρημ) : διώχνω
325 ημπας (επιρ) : μήπως
326 κατέχω (ρημ) : ξερω
327 κιαμέ (επιρ) : βεβαίως
328 πιάνω φύλλα φτερά : (εκφρ) διασκορπίζω
329 φουργιαρεύγω (ρημ) : διασκορπίζομαι τρέχοντας
330 ξέτελα τα (ουσ): αποτελέσματα
331 καλιά (επιρ) : καλύτερα
332 αβρουκάζομαι (ρημ) : ακούω
333 οντίμως (επιρ) : έτσι κι αλλιώς
334 ορτακια η (ουσ): συντροφιά
335 περίτου (επιρ) : κυρίως
336 βολεί (απροσωπο ρήμα) : εξυπηρετεί διευκολύνει
337 ψωματινά (επιρ) : στα ψέμματα
338 ζουρίδα η (ουσ): κουνάβι αλλά και ελαφρό/ευκίνητο σώμα ανταρτών
339 συγχωρώ (ρημ): (μεταφ) επιτρέπω
340 κοντό (επιρ) : μήπως
341 κιοτεύγω (ρημ) : δειλιάζω
342 συντάσσω (ρημ) : οργανώνω/προετοιμάζω
343 οκνεύγω (ρημ) : χάνω το κουράγιο
344 μουτής (επιθ) : προσκυνημένος
345 τελώνης ο (ουσ) : φοροεισπράκτορας
346 μονιάζω (ρημ) : ενώνομαι συνεβρίσκομαι
347 μετά (επίρ) : μαζί
348 (α) μνώγω (ρημ) : ορκίζομαι
349 σκιας (επιρ) : λοιπόν
350 καθομαι (ρημ) : (μεταφ) μένω
351 διαλεγός-νας ο (ους) : επιλογή
352 συμπαίνω (ρημ) : ενιχύω την φωτιά, (μετ) ενισχύω την βούληση
353 είντα λογιώς : (εκφρ) ποιας μορφής
354 εκόντας (μετ) : με την θέλησή μου
355 κατουμώνω (ρημ) : ηρεμώ
356 μπας προδότης ο (ουσ): αρχιπροδότης
357 χαράκι το (ουσ): βράχος
358 ανασφαή η (ουσ) : ξεπέταγμα (μετ) ίχνος
359 τράτο το (ουσ): ευκολία 
360 ετά (επιρ) : εκεί
361 παντήχνω (ρημ) : συναντώ
362 αργά (επιρ) : βράδυ
363 (α)πογαλανίζω (ρημ) : ασπρίζω/χλωμιάζω
364 ταχυνή η (ουσ): Το πρωινό
365 σαής ο (ουσ): μαντατοφόρος
366 αμπλά η (ουσ): αδελφή
367 αρκλα η (ουσ): τάφος
368 καερέτι το (ουσ): υπομονή
369 συντάσομαι (ρημ) : ετοιμάζομαι
370 την ίδια αστραπή είδε και ο Σαούλ στην Δαμασκό πριν γίνει Παύλος
371 φοβιτσερός (επίθ) : να προκαλεί φόβο
372 αλικοντίδα η (ουσ): εμπόδιο
373 στην υστεριά (επιρ): στο τέλος 
374 αντόδ(ντ)ια τα (ουσ): δόντια 
375 σκόντο το (ουσ): εκπτωση
376 ματωβουρώνομαι (ρημ) : λερώνομαι με αίμα
377 ζάβαλες (επιρ) : λοιπόν
378 σάοικα (επιρ) : (ως έοικεν) ως φαίνεται, σίγουρα
379 αναθιβάνω (ρημ) : επαναφέρω στην μνήμη μου
380 μικιός (επιθ) : μικρός
381 νταγιαντώ (ρημ) : αντέχω
382 σκέπω (ρημ) : σκεπάζω (μεταφ) προστατεύω
383 ξεμπερδαίνω (ρημ) : (μεταφ) γλιτώνω
384 χώνομαι (ρημ) : (μεταφ) κρύβομαι
385 απώς (επιρ) : μετά
386 παντίδω (ρημ) : βολεύω
387 ακραν ησυχία : (εκφρ) απόλυτη ησυχία
388 ανθράκη η (ουσ): σωρός κάρβουνα
389 πίσω πάντα : (εκφρ) όπισθεν
390 στελειώνω σπίτι : (εκφτ) κάνω οικογένεια
391 αμοιρος (επιθ): χωρίς μοίρα άτυχος (μετ) ατεκνος
392 δερνοκοπανιούμαι (ρημ) : κλαίω με χτυπήματα στο σώμα
393 απής (επιρ) !: (αφ’ ης) αφού
394 πιάνω (ρημ) : (μεταφ) συλλαμβάνω
395 βγάζω (ρημ) : (μεταφ) ονομάζω
396 βουβαίνομαι (ρημ) : δεν μπορώ να μιλήσω
397 βαρεμένη (επιθ) : έγγυος
398 πινάκι το (ουσ): πλάκα γραφής
399 σηκώνω γομάρι : (εκφρ) είμαι έγγυος
400 αξαργητού (επιρ) : επίτηδες
401 τσαχαλίζω (ρημ) : κάνω θόρυβο
402 αρογαλίδα η (ουσ): αράχνη
403 έχνος το (ουσ): ζώο
404 ντίπις (επιρ) : εντελώς
405 τσιτσιρα τση μέρας : (εκφρ) το μεσημέρι
406 ακατίταγος (επιθ) : ανεξέλεγκτο ανυπότακτο
407 μερχαμέτι το (ουσ) : έλεος
408 οζά τα (ουσ): ζώα 
409 νταγιαντώ (ρημ) : αντέχω
410 σουσούμι το (ουσ) : χαρακτηριστικό
411 αντιπατώ (ρημ) : αντιστέκομαι
412 καιροί οι (ουσ): καιρικές συνθήκες αλλά και τα χρόνια 
413 αγκριφωτός (επιθ) : αγκαθωτός τραχύς
414 μιλέτι το (ουσ): έθνος
415 μαβλιδονιά η (ουσ): ευγένική νουθεσία, ψεύτικη υπόσταση
416 καταμουρώ (ρημ) : προσβάλω μαλώνω
417 ρόρε το (ουσ): τρόπος συμπεριφοράς
418 συναλλήκι το (ουσ): συναλλαγή
419 παίζω (ρημ) : (μεταφ) κοροϊδεύγω
420 απαρθινά (επιρ) : αληθινά
421 διαγουμίζω (ρημ) : λεηλατώ
422 (α)ποτάσσω (ρημ) : αποκτώ
423 ορδινιάζω (ρημ) : οργανώνω
424 κάνω τση τύχης : (εκφρ) δρψ τυχαία
425 ανεβουλής (επιρ) : χωρίς την θέλησή
426 μεσοδόκι το (ουσ): κεντρικό δοκάρι σκεπής
427 εδηγος ο (ουσ): διήγηση 
428 κουμπίζω (ρημ) : στηρίζομαι
429 αλατσόπετρα η (ουσ): πέτρα από αλάτι
430 κοντοφτάνω (ρημ) : πλησιάζω
431 αργαδινή η (ουσ): νύχτα
432 ταύλα η (ουσ): τραπέζι
433 κλωθω (ρημ) : (μεταφ) αναπτύσω 
434 το δε ταχιά : (εκφρ) την επάυριο
435 ανακαλιούμαι (ρημ) : παρακαλώ φωνάζοντας 
436 ξεμιστεύγω (ρημ) : συγχωρώ, γλιτώνω
437 εδά εδά (επιρ) : ξαφνικά
438 αμπασαδόρος ο (ουσ): πρεσβευτής
439 βγάνω αροδαμούς :(εκφρ) Βλαστάνω
440 μπαίνω στο ζυγό : (εκφρ) υποτάσσομαι
441 μπαίνω σ’ αμαρτία : (εκφρ) αμαρτάνω
442 στεγιάζω (ρημ) : κατασκευζω στέγη
443 γροικώ (ρημ) : ακούω (μεταφ) αισθάνομαι
444 να κρεπάρω (ρημ τυπος) :να σκάσω από αγωνία 
445 βούγια τα (ουσ): βόδιαα
446 μακαράς ο (ουσ): τροχαλία
447 σοφιλιάζω (ρημ) : θυληκώνω προσαρμόζομαι
448 κοιμηθιά η (ουσ) :φωλιές ζώων (μεταφ) θέσεις για τα δοκάρια
449 νακλιτζής ο (ουσ): αυτός που διηγήται παραμυθάς
450 ξέστηθα (επιρ) : χωρίς χειρόγραφο, από στήθους
451 νερά του ξύλου : (εκφρ)  σχηματα επιστρώσεων κορμού
452 αμανάτι το (ουσ) : ενέχειρο
453 καλοσκαμνίζω (ρημ) : φιλοξενώ
454 μονιάζω (ρημ) : ενώνω
455 αργα ταχιά : ( εκφρ) αργά ή γρήγορα
456 συνεικάζω (ρημ) : απεικονίζω συμβολίζω
457 χαλαλίζω (ρημ) δείνω δεωρεάν
458 βούλα η (ουσ) : σφραγίδα αποτύπωση
459 κατεχάρος (επιθ) : γνώστης
460 στανικώς (επιρ) : με το ζόρι
461 σκλετάδα η (ουσ) : γεννιά
462 ξετρέχω (ρημ) : προσπαθώ
463 κοντοσιμώνω (ρημ) : πλησιάζω
464 μολεύομαι (ρημ) : μολύνομαι
465 έχει γοργό : (εκφρ) όπου να ‘ναι
466 μιαρό το (ουσ): σιχαμερό ζώο 
467 ακόντας (μετ) : άθελα
468 λαλώ (ρημ) : οδηγώ
469 γαβρώνω (ρημ) : παθαίνω αγκύλωση
470 καφάς ο (ουσ): σβέρκο
471 θρουλώ (ρημ) : γίνομαι μικρά κομμάτια όπως τα ψίχουλα
472 μπιστικός (επιθ) : ο έμπιστος
473 μπράτιμος (επιθ) : ο τιμημένος
474 ξετελεύγω (ρημ) : καταλήγω γίνομαι
475 στένω (ρημ) : εμποδίζω σταματώ
476 κελάρης της ορτακιάς : (εκφρ) οικονόμος της ομάδας
477 είχα αμέντε : (εκφρ) φρόντιζα
478 χάλαβρα τα (ουσ): χαλάσματα
479 φτεναίνω (ρημ) : αδυνατίζω (μεταφ) εξαθλιώνω
480 ινατιλής (επιθ) : πεισματάρης
481 καταδιά η (ουσ): κατάντια
482 φτενασά η (ουσ): ρηχότητα
483 μιλώ ανεγυριστικά  : (εκφρ) μιλώ έμμεσα
484 βαρύς (επιθ) : (μεταφ) χαζός
485 μιτόχτενά τα (ουσ): (μεταφ) περιπλοκές
486 φέγγω (ρημ) : βλέπω
487 βαστώ (ρημ) : σηκώνομαι
488 σέβομαι (ρημ) : προσέχω
489 βουλώω (ρημ) : Βουλιάζω
490 πιάνομαι (ρημ) : σταματώ
491 φτερακίζω (ρημ) : πετώ
492 σεισοποδιώ (ρημ) : τρέμουν τα πόδια μου
493 συγκλείνω (ρημ) : σκύβω
494 βουλεύομαι (ρημ) : σσυζυτώ για να αποφας΄σιω
495 ξεβγάνω (ρημ) : βγάζω από την μέση
496 φέδες ο (ουσ) : εμπιστοσύνη, πίστη
497 κουζουλός (επιθ) : τρελός
498 εξά η (ουσ): εξουσία
499 μπαίνω στην κρίση : (εκφρ) δικάζομαι κρίνομαι
500 μαβληδονίζω (ρημ) : παραπλανώ
501 λιόφυτο το (ουσ): ελαιώνας
502 μαγκλαβίζω (ρημ) : δένω πισθάγγονα
503 διαπαντα τα (ουσ): γύρω μέρη
504 χιράμα η (ουσ): λεπτό μάλλινο υφαντό σκέπασμα
505 συμπαίνω (ρημ) : δυναμώνω την φωτιά (μεταφ) υποδαυλίζω 
506 κασαπιό το (ουσ): σφαγείο
507 ξωλαλώ (ρημ) : οδηγώ
508 ξεσέρνβ (ρημ) : αποτραβιέμαι
509 κουρμπάνι το (ουσ): θυμα θυσίας
510 μουρμού σου (προστ) : σιωπή!
511 Κουτσούνα η (ουσ): κούκλα , μαριονέττα 
512 χασονούσης (επιθ) : έχω χάσει το νου
513 ζάρε (επιρ) : βεβαίως
514 κιάμε (επιρ) : όχι βέβαια
515 άβουλος (επιθ) : χωρίς βούληση
516 δοκιμή η (ουσ): δοκιμασία
517 κρίμας ξεκρίμας : (εκφρ) καλώς ή κακώς 
518 ρεμέδιο το (ουσ): φάρμακο
519 μπαίνω στο ζυγό : (εκφρ) υποτάσσομαι
520 πίστομα (επιρ) : με τα μούτρα
521 Γέρνω (ρημ) : ρίχνω νερό από κανάτι
522 μολεύομαι (ρημ) : μολύνομαι
523 απόπλυμα το (ουσ): υπόλοιπο πλυσίματος
524 χάϊ μου! (επιφ) : έκφραση απόλυτης σιχασιάς
525 ηγούη μου (επιφ) : εκφραση τρόμου
526 αιματοβουρωμένος : βουτηγμένος στο αίμα
527 κάραβος ο (ουσ): οχετός
528 έρμος (επίθ): ερημος (μεταφ) καταραμένος
529 είντα θα ξετελέψει : (εκφρ) πως θα τελειώσει
530 χτυποκαρδίζω (ρημ) : νιώθω φόβο στην καρδιά
531 γιαμιάς (επιρ) : αμέσως
532 ανημπόρετο (ουσ) : αδύνατο
533 μπας κριτής (ουσ): ανώτατος δικαστής
534 μπράτιμος (επιθ) : (μεταφ) αξιωματούχοι
535 κονσόλας ο (ουσ): σύμβουλος
536 για ονομής σου (αντων) : για σένα
537 αιματοκυλώ (ρημ) : βάζω στα αίματα
538 σαής ο (ουσ): ταχυδρόμος
539 σύναξη η (ουσ): Συνέδριο
540 γράμμα γράμμα : (εκφρ) με κάθε λεπτομέρια
541 ασκημοξετελεύγω (ρημ) : έχω άσκημο τέλος
542 περίτου (επιρ): ειδικά
543 τα βάνω με την  εξά : (εκφρ) αντιδικώ με την εξουσία
544 μοσκοκούζουλος (επιθ) : μισότρελος
545 ξετελεύγω (ρημ) : καταλήγει γίνεται
546 αποδέλοιποι (αντων) : οι λοιποί
547 άλλη βόλτα : (εκφρ) άλλη φορά
548 ποθές (επιρ) : Πουθενά
549 αλλόφυλος (επιθ) : ξένος
550 αφταιγα ν-του (επιρ) : χωρίς να φταίξει
551 απατός (αντ) : εαυτός 
552 εκόντας (μετ) : θέλοντας
553 μια δροσά : (εκφρ) τίποτα
554 δίμουρος (επιθ) : διπρόσωπος
555 ντα (επιρ) : μήπως
556 κριμπάτσι το (ουσ): μαστήγιο
557 σαράφης ο (ουσ): αργυραμοιβός
558 πραμάθιες οι (ουσ): εμπορεύματα
559 κοντό (επιρ) : άραγε, μήπως
560 έπαδε (επιρ) : εδώ
561 κόβει ο νους : (εκφρ) : κατανοω, είμαι έξυπνος
562 ομάδι (επίρ) : μαζί
563 μιστός ο (ουσ): ευεργεσία
564 σαλεύγω (ρημ) : πάω (μεταφ) φεύγω
565 πορίζω (ρημ) : βγαίνω έξω
566 κολάζω (ρημ) : ωθώ σε αμαρτία
567 απόκειας (επιρ) : μετά, άλλωστε
568 ακόντας (μετ): άθελα
569 ασπρα τα (ουσ) : αργύρ(ι)α
570 γιαγέρνω (ρημ) : επιστρέφω
571 κάνω έλεος : (εκφρ) δείχνω λύπηση
572 ξεμπερδαίνω (ρημ) : γλιτώνω
573 γιαγερμός ο (ουσ): επιστροφή 
574 μαύρα κι άραχνα : (εκφρ) εντελώς μαύρα
575 ξαργώ (ρημ) : καθυστερώ
576 σκιας (επιρ) : έστω
577 σέρνει ο νους : (εκφρ) τρελαίνομαι
578 αντίπητου (αντ): αντ’ αυτού
579 βρουχούμαι (ρημ) : μουγκρίζω
580 πιάνεται ο ήλιος : (εκφρ) σκοτεινιάζει (σε έκληψη)
581 αροδαμούσα (επιθ) : μοιάζει με βλαστό δέντρου
582 σύγκληση η (ουσ): νεροποντή
583 ογουρσουζά η (ουσ): γουρσουζιά
584 μουζώνω (ρημ) : μαυρίζω
585 γραντίζω (ρημ) : τρελαίνομαι έως μανίας
586 σιμώνω (ρημ) : πλησιάζω
587 αξαργητού (επιρ) : επί τούτου
588 γαβρώνω (ρημ): προκαλώ αγκύλωση
589 πιάνω τα διάπαντα : (εκφρ) διασκορπίζομαι
590 σκάρα η (ουσ): γύπας
591 συναλλήκι το (ουσ): συναλλαγή
592 χαράμι το (ουσ): επί ματαίω
593 άπλανος (επιθ) : χωρίς μυαλό
594 ίδια ‘δα-έ : (εκφρ) αμέσως
595 κάνω το σεϊρι : (εκφρ) να δω το θέαμα (μετ) να χλευάσω
596 παίζω (ρημ) : κοροϊδεύω χλευάζω
597 σέρνω μούγκρος : (εκφρ) κλαίω με αναυλητά
598 εδά εδά (επιρ) : ξαφνικά
599 σιγλί το (ουσ): μικρό δοχείο
600 γερος (επιθ) : (μεταφ) μέγας
601 ξετρουμίζομαι (ρημ) : τρομάζω
602 γλακώ (ρημ) : τρέχω γρήγορα
603 χώνομαι (ρημ) : κρύβομαι
604 πράμα (αντων) : κάτι
605 μανίζω (ρημ) : θυμώνω
606 παίζω (ρημ) : (μεταφ) χτυπώ
607 σάοικα (επιρ): ως φαίνεται σίγουρα
608 βαρά η (ουσ): σφύρα
609 αχούμαι (ρημ) :  βγάζω κραυγή
610 ρέχτρα η (ουσ): καταράχτης
611 χαράκι το (ουσ): βράχος
612 ξομπλιάζω (ρημ) : διακοσμώ
613 δέτης ο (ουσ): πρανές
614 (α)ποκαινουργίς (επιρ): ολοκαίνουργιο
615 μαχιαλά (επιφ) : μπράβο
616 σύσταξη η (ουσ): συγκρότηση
617 βρίσκω την άκρα : (εκφρ) κανονίζω τιμωρητικά
618 χιλές ο (ουσ): απάτη
619 έχω στο νου μου : (εκφρ) σχεδιάζω
620 πασκάζω (ρημ) : τρώγω για το πάσχα
621 για-ε ‘κειέ : (εκφρ) για κοίτα!
622 Πηλουτζής ο (ουσ): ο ασχολούμενος με τον πηλό, κεραμευς
623 σόχωρο το (ουσ): μικρό κτήμα κοντά σε οικισμό
624 ξωπόρτι το (ουσ): εξωτερική πόρτα (των τειχών)
625 εξά η (ουσ): εξουσία
626 καθανείς κι ο νους του : (εκφρ) διαφορετικής αντίληψης
627 τα σέρνω σε κάποιον : (εκφρ) μιλάω αυστηρά/’’ασχημα
628 με τρώει κάτι : (εκφρ)με βασανίζει
629 χαϊνης ο (ουσ): ρέμπελος επαναστάτης 
630 διαλεγόνας ο (ουσ): επιλογή
631 στανικώς (επιρ) : με το ζόρι
632 λημεριάζω (ρημ) : βρίσκω κρυφό χώρο στρατοπέδευσης
633 ορτάκης ο (ουσ): συντροφος συνεργάτης
634 κουλαντρίζω (ρημ) : ελέγχω
635 ανασφαλάσω (ρημ) : κινούμαι, σηκώνω κεφάλι
636 πραγιαίνω (ρημ) : ηρεμώ καταλαγιάζω
637 μπαίνω στο ζυγό : (εκφρ) υποτάσσομαι
638 ήμπας (επιρ) : μήπως
639 ηγούη μου (επιφ) : αλοίμονο
640 πράμα (αντων) : τίποτα
641 βγάζω από την μέση : (εκφρ)εξολοθρεύω
642 στραβοπατεί το πράμα: (εκφρ) : δεν εξελίσσονται καλά τα πράγματα
643 τάβλα η (ουσ) : τραπέζι
644 διανυρίζω (ρημ) : διακρίνω
645 από λιγού (επιρ) : σιγά σιγά
646 αμάν(ι) (επιφ) : έλεος!
647 Θάμασμα το : Περίεργο, παράξενο
648 στε! (προστ) : σταμάτα
649 το (αντων) : αυτό που
650 ήμπας (επιρ) : μήπως
651 ανελωμή η (ουσ): αναταραχή
652 τέλι το (ους) : σύρμα
653 μετρώ τα σκαλούνια : (εκφρ) ανεβαίνω τα σκαλοπάτια
654 συντυχαίνω (ρημ): πλησιάζω συνεβρίσκομαι
655 Μυσίρι το (ουσ): Αίγυπτος
656 τσιμογελώ (ρημ) : χαμογελώ
657 σταλίκια τα (ουσ): όρια
658 σύγκριο το (ουσ): τρέμουλο
659 πετροκαρδίζω (ρημ) : κάνω κουράγιο
660 κουρμπάνι το (ουσ): θύμα θυσίας
661 εγύρισε κι εγύρισε : (εκφρ) πέρασε ο καιρός
662 μπαταίρνω (ρημ) : κατανοώ
663 κουμούλα η (ουσ): σωρός σαν πυραμίδα
664 γραφάνι το (ουσ): κρανίο
665 εδά εδά (επιρ) : ξαφνικά
666 μεριάζω (ρημ) : παραμερίζω με βία
667 μάσκουλα τα (ουσ): μεντεσέδες
668 κοντομερί το (ουσ): σίδερο αντιστήριξης
669 έλιγκας ο (ουσ): ανεμοστρόβιλος
670 φίλιαση η (ους) : σημείο ένωσης
671 χλαπαταγή η (ουσ): μεγάλος Θόρυβος
672 βουβαίνομαι (ρημ) : χάνω την φωνή μου
673 πότε λίγο (επιρ) : συχνά
674 στραθειά τ’ ανθρώπου : (εκφρ) η πορεία του ανθρώπου
675 ψυχανεμιζομαι (ρημ) : αισθάνομαι
676 ανημένω (ρημ) : περιμένω
677 οντίμως (επιρ) : όμως
678 καταλαγιάζω (ρημ) : ηρεμώ
679 συντυχαίνω (ρημ) : συναντώ
680 αποκρισάρης ο (ουσ): μαντατοφόρος
681 ξαναντρετώνω (ρημ) : επαναφέρο στον ίσιο δρόμο
682 παλύνω (ρημ) : μαλακώνω 
683 βάστα (προστ) : σήκω
684 κρούγομαι (ρημ) : πνίγομαι
685 βουλώ (ρημ) : βουλιάζω
686 καρκαήλι το (ουσ): λιακάδα που σκοτώνει
687 Σέις σέ! (προστ) : (εκφρ) πρόσταγμα για να περπατήσει ο γάϊδαρος, ίσως από το ρήμα σείομαι 
688 κορτσαίνομαι (ρημ) : πιάνονται τα πόδια μου
689 σαλέυγω (ρημ) : περπατώ
690 (α)γροικώ (ρημ): ακούω
691 διάλε το ψυκό σου : (εκφρ) ο διάολος στο στήθος σου
692 τσινώ (ρημ) : κλωτσώ (για τα ζώα)
693 έχνος το (ουσ): ζώο
694 πραγιός (επιθ) : ήρεμος εξημερωμένος
695 σύσκατος (επιθ) : καλυμένος με περιτώματα
696 γκανιά η (ουσ): φωνή γαϊδάρου (τότε και αφοδεύει συχνότατα)
697 καερέτι το (ουσ): υπομονή
698 κιαμέ (επιρ) : δηλαδή
699 ομάδι (επιρ) : μαζί
700 ξετελεμένος (επιθ) : ολόκληρο
701 ημπας (επιρ) : μήπως
702 κοντό (επιρ) : άραγε
703 σώψωρο το (ουσ): μικρό αγροτεμάχιο κοντά στην πόλη
704 πιάνω (ρημ) : (μεταφ) προβαίνω ενεργώ αποφασίζω
705 στέ! (προστ) : στάσου
706 ίδια (επιρ) :ακριβώς 
707 ταχυνή η (ουσ): πρωινό
708 ξεστρωτος (επιθ): (μεταφ για ζώα) χωρίς σαμάρι 
709 ξέτελα τα (ουσ): κατάληξη, τέλος
710 βάνω στο σβούρο : (εκφρ) Εμπλέκω
711 πιάνω φύλλα φτερά : (εκφρ) διασκορπίζομαι
712 αχυρι το (ους) : αχυρώνας
713 να μπψρρ νά! (προστ) : (εκφρ για ζώα)σταμάτα
714 γκανίζω (ρημ) : (για ζώα) φωνάζω
715 αειντες μπλιο : (εκφρ) τελείωνε
716 ίσα πίσω : (εκφρ) προς τα πίσω
717 κάμ’ ετσέ : (εκφρ) παραμέρισε
718 μαγκώνω (ρημ) : σφηνώνομαι
719 μπώθω (ρημ) : σπρώχνω
720 καταχτυπηριό το (ουσ): χτυπήματα
721 ξεσέρνω (ρημ) : παραμερίζω 
722 ταράσω (ρημ) : κουνιέμαι
723 κιανείς (αντων) : κάποιος
724 ορνικώς (επίρ) : ελεύθερο ήσυχο
725 στέγνη η (ουσ): στεγνό μέρος
726 βούι το (ουσ): βόδι
727 πηλά τα (ουσ): λάσπες
728 τκ τκ τκτκ : Προσομαίωση ήχου κλήσης της κλώσσας
729 ζουργιό (επιθ) : καχεκτικό
730 ντελκοντένιο (επιθ) : με γυμνό λαιμό
731 ειντα γυρεύγουν πάλι : (εκφρ) μα τι θέλουν
732 καρτώνης ο (ουσ): ο καλτσοφορεμένος (μεταφ για κότες όταν έχουν φτερά στα πόδια)
733 ματζιπέτι το (ουσ): (ψηλό σημείο) άκρη του αυλότοιχου
734 μπώθω (ρημ) : σπρώχνω
735 σέρνω την πόρτα : (εκφρ) κλείνω την πόρτα
736 τσινιάρης (επιθ) : αυτός που κλωτσάει
737 γαϊδουρανεθρεμένος (επιθ) : αγενης
738 ψαργαδινος (επιθ) : χθεσινοβράδυνος
739 έχει πού και ... : (εκφρ) υπάρχει αραιά / υπάρχει και λίγο
740 χαμηλωνω (ρημ) : (μεταφ) κάθομαι να φάω
741 κοιτη η (ουσ): φωλιά
742 γιά-ε (προστ) : (εκφρ) κοίτα
743 κρούβγω/κρουβγομαι (ρημ) : πνίγω/πνίγομαι
744 αγανο το (ουσ): γένια των δημητριακών
745 ναί σου! (προστ) : (έκφρ) άειντε γρήγορα αλλά και πάψε
746 σκανίζω (ρημ) : μυρίζω άσκημα έχω μολυνθεί
747 γύρος ο (ουσ): άκρη
748 πάρτη η (ουσ): μέρος μερίδιο τμήμα
749 δουλεύγω τση τζιμπιάς : (εκφρ) προκαλώ τιμωρία με τζιμπιές
750 λαλώ (ρημ) : οδηγώ (μετ) συμπεριφέρομαι
751 μπεγιάννι Το (ουσ): ρεζίλι δημοσίως
752 έφαές με : (εκφρ) με ταλαιπώρησες
753 απάλεχτος (επιθ) : ο μη ελεγχόμενος
754 τροζοκούρκουνο το (ουσ): πανικός
755 κούκλης ο (ουσ): όμορφος
756 σπολάϊτι : Ευχαριστώ
757 σκανιά η (ουσ): μυρωδιά
758 εμά εμά! (επιφ): (εκφρ) αλήθεια; Για τον Θεό!
759 Οψάργας (επιρ): χθες βράδυ
760 σταυρωμα τση νύχτας : (εκφρ) μεσάνυχτα
761 ματαπνίζω (ρημ) : διακόπτω τον ύπνο μου
762 φτερακίζω (ρημ): χτυπώ τα φτερά μου
763 σφακελώνω (ρημ) : δείνω φάσκελα
764 ανεφώνηση η (ουσ): δυνατή φωνή
765 ξαναπαίζω το φτερό : (εκφρ) καναχτυπώ τα φτερά
766 ύστερο (επιθ) : τελευταίο
767 αφουγκράζομαι (ρημ) : ακούω
768 κ(ε)οιτάζω (ρημ) : κοιμηθώ (για τις κότες)
769 πάαω μουρά και ζάλο : (εκφρ) πέφτω σε κάθε βήμα
770 ‘φκεραίνω (ρημ) : αδειάζω (μεταφ)πέφτω με ορμή
771 κουτούτο το (ουσ): αγωγός ομβρίων
772 στένω μοιρολόϊ: (εκφρ) αρχίζω να κλαίω
773 κρεπαίρνω (ρημ) : σκάω
774 παίζω (ρημ) : (μεταφ) κοροϊδεύω
775πιλώθω (ρημ) : σπρώχνω 
776 όξω ν-όξω (επιρ) : σχεδόν έξω
777 σέβομαι (ρημ) : προσέχω
778 άρχος ο (ουσ): άρχοντας
779 ορτάκης ο (ουσ): σύντροφος
780 βαϊζι το (ουσ): κουβέντα (μετ) περιστατικό
781 μοτσαίρνω (ρημ) : μιλώ άσκημα, μαλώνω
782 κατμουρώ/ίζω (ρημ) : προσβάλω
783 ρέχτρα η (ουσ): καταράχτης
784 κατατρέχω (ρημ) : εχθρέυομαι, επιδιώκω το κακό κάποιου
785 περίτου (επιρ) : ειδικά
786 σαοικα (επιρ) : σίγουρα
787 άλλα λόγιοα (προστ) : έκφραση άλλαξε συζήτηση
788 τάδε τις (αντων) : κάποιος
789 νταμπιέτι το (ουσ): χαρακτήρας προσωπικότητα
790 ανετάραχτο; (επιθ) : ατάραχος
791 μπαίνω στην ανάγκη : (εκφρ) δυσκολεύομαι
792 κοζαίρνω (ρημ) : αιτιάζω
793 ανεμονούσης (επιθ) : άμυαλος
794 αχνια! (προστ) : σιωπή!
795 Σούμαι (ρημ) : σείομαι
796 βουή η (ουσ): βοή
797 πράμα (αντων) : κάτι
798 έλλιγκας ο (ουσ): ανεμοστρόβιλος
799 βρούχος ο (ουσ): δυνατός θόρυβος
800 γροικώ (ρημ) : (μεταφ) αισθάνομαι
801 μπέτης ο (ουσ): στήθος
802 γατέχω (ρημ) : ξέρω
803 παραζούβαλος (επιθ) : τρελός
804 θαμασμα το (ουσ): παράξενο
805 έπαε (επιρ) : εδώ
806 στενασά η (ουσ): στενό μέρος
807 έχω αμέντε : (εκφρ) προσέχω
808 ανεμίζομαι (ρημ) : αισθάνομαι
809 σιργουλευτά (ρημ) : με ηρεμία
810 (α)νάκαρα η ή τα (ουσ): αντοχή, δύναμη
811 αειδάρω (ρημ) : βοηθώ
812 μου κάνει : (εκφρ) μου λέει
813 λαλά η (ουσ): γιαγιά
814 ματζαδούρα η (ουσ): παχνί
815 κουδευλο το (ουσ): μωρό
816 χοντρά οζά : (εκφρ) μεγάλα οικιακά ζώα
817 βαϊζι το (ουσ): συζήτηση
818 συνορίζομαι (ρημ) : ανταγωνίζομαι
819 χανιτζής ο (ουσ): αυτός που έχει χάνι
820 χτήμα το (ουσ): ιδιόκτητο ζώο
821 ανάβαθιος (επιθ) όχι βαθύς
822 μεσοκαιρίτης (επιθ) : μεσόκοπος
823 (ε)τοιμόγεννη (επιθ) : έτοιμη να γεννήσει
824 μπάλα άχερα : (εκφρ) δεμάτι άχυρα
825 γιαμιάς (επιρ) : αμέσως
826 κοιμηθιά η (ουσ): φωλιά
827 χιρχιντίζω (ρημ) : βρίσκομαι σε ταραχή
828 εδά εδά (επιρ) : ξαφνικά
829 (α)ποβγάνω (ρημ) : διώχνω
830 χρειγιά η (ουσ): δοχείο
831 ζαρε (επιρ) : άραγε
832 ‘σοφέγκω (ρημ) : λάμπω πολύ
833 αελιά η (ουσ): αγελάφα
834 κανισκευγω (ρημ) : προσφέρω δώρα
835 κουμπές ο (ουσ): θόλος (μεταφ) ουρανός
836 ειρήνευγω (ρημ) : ησυχάζω
837 φλασκί το (ουσ): δοχείο για υγρά με πώμα
838 ντιντινισμα το (ουσ): κουδούνισμα
839 χαμουρα τα (ουσ): χαληνάρια
840 λερι το (ουσ): κουδουνάκι για ζώα
841 ΄έδωκεν η μέρα : (εκφρ) ξημερωσε
842 μπράτη τα (ουσ): πραγματα, οικοσκευή εργαλία
843 πατώ 9ρημ) : (μεταφ) διώνω κυριεύω
844 καυχησά η (ουσ): καύχημα
845 (α) ποκρατώ (ρημ) : προέρχομαι κατάγομαι
846 ξεσυνορίζομαι (ρημ) : τσακώνομαι
847 καλοσειριά η (ουσ) : ευγενής καταγωγή
848 δροσά : (εκφρ) απολύτως τίποτα
849 χαιράμενος (επιθ) : χαρούμενος
850 είμαι στα σύγκαλά μου : (εκφρ) είμαι εντελώς καλά
851 απλανιά η (ουσ): ελαφρότητα πνευματος αφέλεια
852 κάθε πότε λίγο : (έκφρ) συχνότατα
853 νομάτοι οι (ουσ) : άτομα
854 πρεπίζω (ρημ) : ταιριάζω (μεταφ) ομορφαίνω
855 διωματάρης ο (ουσ): ομορφος
856 κλάημενος (επιθ) : έτοιμος να κλάψει
857 συντουνούς (επιρ) : στο μυαλό του/σκέψη 
858 στρατεύγω (ρημ) : μπάινω στον δρόμο
859 συμπαθώ (ρημ) : συγχωρώ
860 αλάϊ το (ουσ): λαός
861 διάβα το (ουσ): βάδισμα (μεταφ) πορεία
862 κουράδι το (ουσ): κοπάδι
863 αλλαλητό το (ουσ): αλλαάγμός
864 μάλε βράσε : (εκφρ) στην κορύφωση
865 σοφαλίδικος (επιθ) : σπίτι που διαθέτει εσωτερικά δεύτερο πάτωμα
866 ψυχάλι (επιρ) : καθόλου
867 χερωσά η (ουσ): όσο πιάνει ένα χέρι
868 κυβερνά η πείνα: (εκφρ) σκέφτομαι μόνο ότι πεινώ
869 τσάχαλος ο (ουσ): θόρυβος
870 λαϊνι το (ουσ): ποτήρι με χερούλι
871 ταύλα η (ουσ): τράπεζα
872 χαραμάδα η (ουσ): μικρό άνοιγμα σε κάποια επιφάνεια
873 από λιγού (επιρ) : σε λίγο
874 μελειάζω (ρημ) : κάνω κομμάτια
875 βουλώνω (ρημ) : σφραγίζω επικυρώνω
876 με βαστά θλίψη : (εκφρ) είμαι θλιμένος
877 ψιχάλι το (ουσ): μικρό κομμάτι 
878 (α)ντιγιαγέρνω (ρημ) : επιστρέφω
879 μοναντερος (επιθ) : αδύνατος
880 ρούλιος (επιθ) : τρελός, παλαβός
881 απόκοντος (επιθ) : μικρόσωμος κοντός
882 παϊδόνα η (ουσ): ανοικονόμητη χοντροκάπουλη
883 φόρος ο (ουσ): αγορά. Δημόσιος χώρος
884 λοτζέτα η (ουσ): χώρος συνάντησης (μεταφ) κουτσομπολιό
885 αξέγνοιος (επιθ) : αδιάφορος
886 πάσπαρος ο (ουσ): σκόνη
887 ανεχουμίζω (ρημ) : ανακατώνω
888 ντίπ’ ανέγνοιας μου (επιρ) : εντελώς αδιάφορα
889 στένω αυτί : (εκφρ) ακούω προσεκτικά
890 αιγιούγια (επιφ) : αλλοίμονο
891 τάξε μου (επιρ) : δήθεν
892 δερνοκοπανιούμαι (ρημ) χτυπιέμαι (συνήθως με τις παλάμες στο στήθος ή στους μηρούς
893 μαγκλαβίζω (ρημ) :δένω πισθάγκωνα
894 μονταίρνω (ρημ) : ορμώ
895 κάνω κάποιους χασόφτερα : (εκφρ) διώχνω τρομάζοντας κάποιους
896 μετόχι το (ουσ): σπίτι σε καλλιεργημένο αγρό
897 κατέω γω : (εκφρ) ξέρω ‘γω;
898 μπράτιμος ο (ουσ): εμπιστοι, αυλικοί
899 πρέπως (επιρ) : ισως
900 πράμα άλλο : (εκφρ) κάτι άλλο
901 ξαργώ (ρημ): καθυστερώ
902 κατεχαρά η (ουσ): αυτή που ξέρει
903 παίζουν τα νεύρα μου : Θυμώνω
904 σ’ όπου σπίτι : σε οποιοδήποτε σπίτι
905 βαρίχνω (ρημ) : τραυματίζομαι
906 τρουλαυθιάζομαι : στήνω αυτί, υποψιάζομαι
907 πορτεγο το (ουσ): στεγασμένο εξώθυρο
908 κρίση η (ουσ): δίκη
909 εξά η (ουσ): εξουσία
910 μολαίρνω (ρημ) : αφήνω, ελευθερώνω
911 ινατιλίδικα (επιρ) : με πείσμα
912 χαράμι στην εξά : (εκφρ) ουδεμία εξουσία
913 ονομις μου (αντων) : με εμένα
914 ζάκα η (ουσ): στενοκεφαλιά
915 χαλώ τον κόσμο : (εκφρ) δημιουργώ πανδαιμόνιο
916 φέρεστε το (ουσ): συμπεριφορά
917 κεντώ (ρημ) : ανάβω, θυμώνω
918 κατσέτο το (ουσ): φυλακή, κρατητήριο
919 ποδωμός ο (ουσ): κατάντια
920 κουμπίζω (ρημ) : στηρίζομαι
921 χιράμα η (ουσ): χονδροϋφασμένη κουβέρτα
922 σάρτζα η (ουσ) : χιλοκεντημένο σύφασμα
923 τσίτα η (ουσ): αγκάθι
924 κοντοσιμώνω (ρημ) : πλησιάζω
925 αναποδαρά η (ουσ): κλωτσιά
926 βααρίχνω (ρημ) : προκαλώ πληγή
927 η μοίρα και ....: (εκφρ) ευτυχώς που
928 θέτω (ρημ) : ξαπλώνω
929 οντίμως (επιρ) : ως φαίνεται
930 αποδώμι το (ουσ): μπαλκόνι
931 μοσόρα η (ουσ): λεκάνη
932 περάτης ο (ουσ): περαστικός
933 γραφάνι το (ουσ): κρανίο
934 ινάτι το (ουσ): πείσμα 
935 α δη (επιρ) : διότι βέβαια
936 ο ήλιος πιάνεται : (εκφρ) έκλειψη
937 αναχαράσω (ρημ) : αναμασώ
938 καράνης ο (ουσ): περιφρονημένος
939 αλλάζει η ρόδα του καιρού : (εκφρ)αλλαζει η προεία της ιστορίας 
940 φαώνομαι (ρημ) : τσακώνομαι
941 διγαβρές ο (ουσ): καυγάς
942 λήτη η (ουσ): μνεια κουβέντα έγνοια
943 χάκι το (ουσ): μερίδιο
944 έχω να κάμω : (εκφρ) συμμετέχω
945 παγουδιάζω (ρημ) : ανακουφίζω
946 καερέτι το (ουσ): υπομονή κουράγιο
947 ρεμέδιο το (ουσ): φάρμακο
948 κουρμπάνι το (ουσ): θύμα θυσίας 
949 διάφορο το (ουσ): κέρδος
950 γιαγέρνω (ρημ) : επιστρέφω
951 άφταιγα (επιρ) : χωρίς αιτία
952 στεκομαι (ρημ) : βρίσκομαι
953 ξαναπαντήχνω (ρημ) : ξανασυναντόμαι
954 Εχει ο Θεός : (εκφρ) μπορεί ο θεός
955 πιάνω στσίδι : (εκφρ) εξασφαλίζω θέση
956 δοικάω –ώ (ρήμ) : αρκώ
957 κόβω την ελπίδα : (εκφρ) στερώ την ελπίδα
958 για-ε ‘δα : (εκφρ) για κοίτα!
959 Ανεμπάιζω (ρημ) : κοροϊδεύω
960 αμάλαγος (επιθ) : καθαρός
961 ένα καμάρι : (εκφρ) τόσο καμαρωτός
962 σεισοποδιάζω (ρημ) : τρέμουν τα πόδια μου από φόβο
963 κωλώνω (ρημ) : οπίσθοχωρώ, πισωπατώ
964 βιτσίζω (ρημ) : χτυπώ με ψιλή βέργα
965 σκάρα η (ουσ): γυπας
966 γαργιώνω (ρημ) : Λερώνομαι
967 τζέλομαι (ρημ) : τρέχω με πηδήματα
968 τζουγκριά η (ουσ): πετριά με άγριες πέτρες 
969 κάψα η (ουσ): ζέστη
970 στάζει ο ήλιος : (εκφρ) ο ήλιος καίει κατακόρυφα
971 ποστειρώνω (ρημ) : στερεύω
972 αναλικάρω (ρημ) : μεγαλώνω
973 στένω (ρημ) : μπορώ να κρατησω
974 έδηγος ο (ουσ): διήγηση
