EYPIΠIΔH
ΟΡΕΣΤΗΣ
Aπόδοση στην Kρητική Διάλεκτο
M. A. Σφακιανάκης
Hράκλειο Σεπτεμβρης 2014 Μαρτιος 2015 
ΠΡΟΛΟΓΟΣ
ΗΛΕΚΤΡΑ
Λέει τ’ ο λόγος! Λέει το: Πως είντα δεν εγίνει
στσ’ αθρώπους, είντ’ ανελωμή κι είντα μεγάλο πάθος
κι είντα θεοτικό κακό και δεν το νταγιαντίσαν! 
Ξανοίξετε το Τάνταλο τον τρισμακαρισμένο,
-δε περγελώ την τύχη ντου- πού ‘ταν, ως το δηγούνται,
του Δία τέκνο, πως εδά αναριγά και τρέμει
 για ‘να χαρακι ριζιμιό που στέκει απανωθιώς του!
Λένε πως τούτονα ‘τονε η πλερωμή στο κρίμα
απού ‘καμε! Εκάθουντον εις τω’ θεών την ταύλα
κι εδείπνανε-ν ομάδι ντως, ως λέν οσοι κατέχουν,
σαν να ‘τονε κι αυτός θεός. Μα ‘χ’ ογουρσούζη στόμα!
Κακό νταμπιέτι! Εγέννησε τον Πέλοπα, κι εκείνος
τον αρχ’ Ατρέα, που ‘χενε κλωσμένο κισιμέτι
να στέσ’ αμάχη και μαλιά με το Θυέστη! Ναίσκες,
τον αδερφό ντου! Ε, κακά π’ αναθιβάλω πώδε!
Αμίλητα! Ανταγιάντιστα! Γιάειντα κοντό; Ας είναι!
Επιασ’ Ατρέας κι έσφαξε του Θυέστη τα κοπέλια
κι ετάϊσέ τον μετ’ αυτά! Να βουβαθώ καλιά ‘χω,
παρά να πώ τα τρέξανε αναμεσώς! Σωπαίνω!
Απ’ τον Ατρέα εγίνηκεν ο παινεμένος άρχος
ο γι-Αγαμέμνος -ανε πείς κι εκείνον παινεμένο!-
κι ο Μενελής. Κι οι δυο ‘χανε την Αερόπη μάνα. 
Μια κρητικια! Ο Μενελής, επήρε την Ελένη
γυναίκα ντου! Ε, δε γυνή! Ως κι οι θεοί οι γι-ίδιοι
δεν τηνε νταγιαντίσανε στο ξεδιαντραπωμό τζη!
Ο γι-Αγαμέμνος έπηρε γυναίκα ντου την άλλη,
την Κλητεμήστρα! Που ‘καμε το νάμι τζη να φτάξει
σ’ ούλο τον τόπο που κρατούν ο γι-Ελληνες στον κόσμο!
Και τέκνα τ’ Αγαμέμνονα και τση καταραμένης
τση μάνας τούτης, που ‘φανε πεζόβολο κι απόκειας
εζωγρισε κι εσκότωσε τον άντρα τζη τον ίδιο,
τρεις θυγατέρες είμαστε: Η Ιφιγένειά μας,
εγώ και η Χρυσόθεμη κι ένας υγιός ο Ορέστης!
Για το κακό που κλούθηξε και πως εθεμελειώθει
δεν είναι πρέπο κι όμορφο σε μια παρθένα κόρη
να πεί κι αφήνω το κι εγώ. Άλλ’ ας το ξεδιαλύνουν.
Γιαειντα να μπω σ’ αμάχη εγώ με το Απόλλω τάξε,
πως έκαμ’ άδικο βαρύ; Ετούτος τον Ορέστη
εσύβασε την μάνα ντου να σφάξει! Ε, δε έργο!
Κιανείς δεν το χει για καλό! Μ’ αυτός του ‘πιασε λόγο
κι ήρθενε και την σκότωσε! Αειδαρα κι απατή μου
στο φονικόν ετούτονά κατά που μπόρουν. Ναίσκες!
Αειδαρα κι εβοήθησα κι ας ήμουν και γυναίκα.
Ομάδι μας αειδαριστής εστάθη κι ο Πυλάδης!
Απο στα τότες λοιμική ξετελεμένη αρρώστια
έπιασε τον Ορέστη μας κι έριξε τον στο στρώμα.
Τση μάνας του –τση μάνας μας- το αίμα τονε σέρνει
σ’ άσκημες στράτες -ασκημες!- στην τρέλα τονε βγάνει!
Απάνω ντου μοντέρνουνε λαγωναρές πιτήδιες
οι καλομοίρες οι θεές αιματοβουρωμένες 
-Αναριγώ τ’ άλλ’ όνομα που ‘χουν ν’ αναθιβάλω-
Εξε μερες περνούνε μπλιο απ’ την παντέρμη μέρα
απου ξερύπισ’ η φωθιά τση μάνας μας το σκήνος,
κι ετούτος μουδε δέχεται σκιας μια μπουκιά να φάει,
γή το κορμί ντου στο νερό να βάλει να το πλύνει!
Μονο στα ρούχα αποκορφίς κείτεται κουκλωμένος
και σαν γροικά παγούδιασμα απ’ την πανέρμη αρρώστια,
κι έρθει -θα πεις;- στα λογικά, κλαίει κι αναφυλάται.
Γη σ’ άλλη βόλτα δείνει μια, πορίζει από το στρώμα,
κι ίδια-ν ωσάν τ’ αμέρωτο πουλάρι ανωκατίζει 
που ‘χει ξελύσει απ’ το ζυγό.  Στο Αργος οι γι-αθρώποι
εβγάλαν το ιλάμι μας: Αθρωπος γεννημένος,
εμάς απου σκοτώσαμε την μάνα μας την ίδια,
να μη μας-ε μιλήσει μπλιο, να μην μας κονέψει,
μουδε να ξανακάτσουνε σ’ ίδια φωθιά μετά μας!
Και σήμερα κριτήριο έχουν, να βγάλουν κρίση,
η πολιτεία ολάκερη, με ψήφο ένας ένας,
ανε μας σκοτώσουνε και πως θα μας το κάμουν.
Με πέτρες γή με το σπαθί! Τσι δυο μας! Αχι λέω!
Μα σα να πεις έχομε μιαν ελπίδα να σωθούμε!
Οντίμως ο Μενέλαος έφταξεν απ’ την Τροία,
κι εγέμισε του Νάυπλιου ο κόρφος με καράβια!
Εις την γυαλιά ‘ρθε κι άραξε, κι ο περιπλανημός του 
σε τόσους τόπους και καιρούς να ρθει απ’ την Τροία πώδε
έπαψε μπλιο! Κι ως έφταξε νύχτα, βαθιάν ακόμη,
εις το παλάτι τούτονέ έπεψε την Ελένη, 
απου καμε ετόσουσάς να βαραναστενάζουν!
Νυχτα νυχτα την έπεψε, μη τύχει και την μέρα
την ιδούν οσοι-ν εχάσανε στση Τροίας το καστέλι
τσι γιούς τως και τσ’ αρχήξουνε τσι πέτρες! Μην την βλάψουν!
Μέσα ‘ναι εδά και κλαίει λέει το ποδωμό τσ’ αμπλάς τση
και του σπιθιού μας! Μα ‘χει μια παρηγοριά στην θλίψη!
Την θυγατέρα π’ αφησε ξοπίσω τση στο σπίτι 
την Ερμιόνη, ο Μενελής, πρίχου να μπει στην στράτα
τση Τροίας, μας την έφερε απ’ την παντέρμη Σπάρτη.
κι έδωκεν την τση μάνας μου για να την αναθρέψει!
Κι εδά την ηύρ’ ως ηθελε και κάθεται μετά τζη
και χαίρεται και τα κακά ξαλησμονά κι εκείνη!
Κι εγώ επόρισα ‘παέ την στράτα να βλεπήσω
να ιδώ πότ’ ο Μενέλαος θα ν-έρθ’ επά κι εκείνος.
Οντιμως αν δεν βρούμενε σωσμό απ’ ονομίς του
δύσκολα θα ‘βρουμ’ απ’ αλλού! Το ρημασμένο σπίτι
δεν έχει λώμπης δύναμη! 
 ΕΛΕΝΗ
........................................Κορη τση Κλητεμηστρας
και τ’ Αγαμέμνο βασιλιά Ηλέκτρα παινεμένη
τόσου καιρού παρθένα, πως την νταγιαντάς την ζήση
κι εσύ κι ο μαυρορίζικος Ορέστης ο αδερφός σου
που σκότωσε την μάνα σας! Εμένα δεν με πιάνει
η σκανισά που βγάνετε οντίμως στον Απόλλω
ρίχνω  τσ’ αιτίες για κειονά ήρθα να σου μιλήσω!
Για τον ασκημοθάναντο τσ’ αμπλάς μου κλαίω πούρι,
για’ δεν την εξανάειδα μπλιο-ν, απ’ το καιρόν εκείνο
απου ‘φυγα-ν ως έφυγα κι επήγα εις την Τροία,
οντε μου σκότισ’ ο θεός το νου και τα ‘χα χάσει.
Κλαίω την κακοριζικιά  που ‘πεσε και την ηυρε
Κι εχάθηκε!
ΗΛΕΚΤΡΑ
.................... Ειντα να σου πω Ελένη! Δεν θωρείς τα;
Το σπίτι τ’ Αγαμέμνονα εγίνηκε ρημάδι
Κι εγώ στεκω ‘δ’ ανύπνητη στο προσκεφάλι απάνω
Τ’ άλλου νεκρού! Ιδιος νεκρός κι ετούτοσάς λογάται
Μα μόνο μόνο του γροικάς την αναπνιά ντ’ ακόμη!
Στα τον εβρήκανε κακά δεν τον-ε ποντροπιάζω.
Εσύ ‘σαι λω καλότυχη και καλοτυχισμένος
Κι ο γι-άντρας σου κι ας ‘ήρθετε πώδε να μας-ε βρείτε
Σαν ασκημοποδώκαμε!
ΕΛΕΝΗ
...................................... και στο παντέρμο στρώμα
πόσο καιρό κείτετ’ εδά;
ΗΛΕΚΤΡΑ
...................................... Απήτης την μανά ντου 
ασκημοματοκύλησε
ΕΛΕΝΗ
.................................. Ο μαυροκακομοίρης!
Μα κι είδες και την μάναν του μ’ είντα χαημόν εχάθει;
ΗΛΕΚΤΡΑ
Ετσά ναι! Τούτανά μαθές τον έχουνε ξεκάμει!
ΕΛΕΝΗ
Για το χατήρι τω’ θεώ’ μια χάρη θα μου κάμεις; 
ΗΛΕΛΚΤΡΑ
Αν-ε μ’ αφήσει τ’ άρρωστου η γι-έγνοια να ξαργήσω! 
ΕΛΕΝΗ
Να ‘θελες θες στσ’ αμπλάς μου –Ναι!- Να πάς το τάφο;
ΗΛΕΚΤΡΑ
................................................................................................ Τίνος;
Τση μάνας μου; Εκεια μου λες; Να κάμω είντα; Πέ μου!
ΕΛΕΝΗ
Να πας κανίσκια νεκρικά από ν-τα ‘με να ρίξεις
Και τούτα τα κουρλάκια μου!
ΗΛΕΚΤΡΑ
.................................................. Ντα σένα δεν σου πρέπει
να πας σε τάφον εδικό;
ΕΛΕΝΗ
....................................... Ντρέπομαι να πορίσω
κι ομπρός στσ’ Αργείους να φανώ!
ΗΛΕΚΤΡΑ
.........................................................Οψιμη ‘ν’ η ντροπή σου
μ’ ας είναι! Οντεν έφυγες, έφυγες ντροπιασμένα!
ΕΛΕΝΗ
Καλά τα λες κι ας μην τα λες μ’ αγάπη για δικού μου!
ΗΛΕΚΤΡΑ
Και γιάειντα σε τρομάσουνε οι Μυκηναίοι; Γιάειντα;
ΕΛΕΝΗ
Εκείνω-να που πέσανε στην Τροία τσι γονέους
Τρομάσω!
ΗΛΕΚΤΡΑ
.................... Βάρος το ‘χεις ε; Ούλοι σε καταριούνται
στο Αργος!
ΕΛΕΝΗ
.............. Ε, για κεί’ονα κάμε μου το χατήρι
κι άμε τα μπλιο. Το φόβο μου πόβγαλε! Αμε τση τα!
ΗΛΕΚΤΡΑ
Δεν νταγιαντώ να πα να ιδώ τση μάνας μου το μνημα!
ΕΛΕΝΗ
Κι εδά; Ντροπή ‘ν’ οι σκλάβοι μας να πάνε τα κανίσκια!
ΗΛΕΚΤΡΑ
Ντα γιάειντα δεν τα πάει σκιας τ’ ακριβοθυγατέρι
η γι-Ερμιόνη σας;
ΕΛΕΝΗ
.............................. Ντροπή! Ντροπή μεγάλη πούρι
στσ’ αντρες αναμεσώς να βγει παρθένα κόρη! Οϊ!
ΗΛΕΚΤΡΑ
Είντα ντροπή; Ντα δε χρωστεί σκιας την αναθροφή τζη
τσ’ αποθαμένης;
ΕΛΕΝΗ
............................ Καλά λες! Και λόγο θα σου πιάσω.
Την θυγατέρα μου γιαμιας θα πέψω! Καλά το πες!
Ε, Ερμιόνη πόρισε! Εβγα απ’ το σπίτι, κόπια!
(βγαινει)
Παρ΄τα κανίσκια τούτανέ Πάρε και τα κουρλιά μου
κι αμε στση Κλητεμήστρας μας τον τάφο και σαν φτάξεις
ρίξε με τάξη το κρασί κι ετούτονέ το γάλα
το μελωμένο αναγυρού κι απόκειας στα στην άκρα
και πέ τση πως τση τα ‘πεψε η αμπλά τζη η γι-Ελένη
για δεν τση πάντιδε να ‘ρθει η γι-ίδια, πως τρομάσει
των Μυκηναίων το λαό! Και χάρη γύρεψέ τζη
να ‘ναι καλή με λόγου μου και με την απατή σου
και με τον άντρα που βαστώ κι απανωθιώς με τούτους
τσ’ άμοιρους που κιανείς θεός τσι ‘χει κακοποδώσει!
Πε τση πως όσα πρέπουνε για τσι νεκρούς, -επά ‘μαι-
θα τση τα κάμω! Αδερφή στην αδερφή θα κάμει.
Αειντες παιδί μου, σάλευγε! Βιάσου να πας στον τάφο,
να ρίξεις μπλιο τα πρόσφορα! Μην ξεχαστείς κι αργήσεις!
Κι ως θα τα ρίξεις γιάγυρε! Αειντες!
(φευγουν)
ΗΛΕΚΤΡΑ
............................................................ Ερμο νταμπιέτι!
Για τσι κακούς εισαι κακό ποπανωθιώς απ’ ούλα
Μα και καλό για τσι καλούς! Είδετε; Ακραν άκραν
Έκοψεν απ’ τσι κούρλες τση! Μην τύχει και χαλάσει
Την ομορφιά τζη! Είδετε; Γυναίκα παινεμένη!
Ως ήτον πάντα τζη θα πεις! Ω που να σε μισήσουν
Μπλιο οι θεοί! Κι εμέ κι αυτόν και την Ελλάδ’ ακαίρια
μας έκαψες, που να καείς! Ε, την κακομοιριά μου!
Μα ε, ‘ν’ τσι–έ! Εγιάγυραν οι συνανάθροφές μου
ορτάκισες να ξαναμπούν στο μοιρολοητό μου!
Μ’ αν μου τον-ε ξυπνήσουνε εδά που ησυχαζει 
Θα τρέξουν ως να μου χυθούν τα μάθια από το κλάημα!
Τον αδερφό μου πελελό δεν νταγιαντώ να βλέπω!
Καλές μου αποσίγανα σαλεύγετε, ελάστε
Μα μην κουστεί μηδε ζαλιά! Καλό μαθές μου κάνει
πως μ’ αγαπάτε μ’ αν γενεί κι ετούτοσές ξυπνήσει
θα μου γυρισει ατσιποδιά!
ΠΑΡΟΔΟΣ
ΧΟΡΟΣ
............................................Σιγά σιγά ελάστε!
Μουδ’ η ζαλιά σας μην κουστεί! Σέβεστε! 
ΗΛΕΚΤΡΑ
........................................................................ Πέρα πέρα!
Μακριά απ’ το στρώμα ντου Μακρυά!
ΧΟΡΟΣ
............................................................. Ως είπες θα το κάμω!
ΗΛΕΚΤΡΑ
Σς! Σς! Καλή μου ασιγανά  οντε μιλείς, μου μιλιέ!
Σαν το θιαμπόλι! Ασιγανά!
ΧΟΡΟΣ
............................................ Ως δεν γροικάτ’ αέρας
μέσα σε σπίτι ίδια τσα θα κάμω την φωνή μου!
ΗΛΕΚΤΡΑ
Ιδια τσα! Ναι! Μη γροικηθείς! Μην ακουστείς! Βουβάσου!
Σίμωσε! Σέβου! Απάλαφρα! Γιαειντα ‘ρθες πώδε; Πέ μου! 
Πολιώρα ‘δα στο στρώμα ντου κοιμάται τούτος. Αχι!
ΧΟΡΟΣ
Κι είντα ποκάνει; Να χαρείς πέ μου, Να κακοβάλω
Γη να δοξάσω;
ΗΛΕΚΤΡΑ
.................... Ισαμ’ εδά βαριανασαίνει πούρι
κι αναστενάζει!
ΧΟΡΟΣ
.......................... Μα είντα λες! Το μαύρο ριζικό ντου!
ΗΛΕΚΤΡΑ
Σώπαινε, κι ανε βγει μαθώς απ’ τ’ ύπνου την γλυκάδα
Εχάθηκε! 
ΧΟΡΟΣ
............... Ο άμοιρος! Κακό μεγάλον ηύρε
σαν ήμπε σ’ έργα των θεών άσκημα!
ΗΛΕΚΤΡΑ
............................................................. Αχι λέω!
Αδικος ητον ο θεός κι άδικη προφητεία
του ‘δωκεν απ’ τση Θέμιδας τ’ ολόχρυσο στριπόδι
σαν τον εδιάταξε να μπει στση μάνας μας το φόνο!
ΧΟΡΟΣ
Μα ξάνοι! Στα σκεπάσματα ταράσει το κορμί ντου!
ΗΛΕΚΤΡΑ
Ε, μα με τόσεσάς φωνές -είδες;- εξύπνησές τον!
ΧΟΡΟΣ
Εθάρουν πως τον είχενε υπνος βαθύς παρμένο!
ΗΛΕΚΤΡΑ
Δεν πάτε μπλιο! Δεν φεύγετε από το σπίτι; Αέιντες!
Να μην ξανακουστεί ζαλιά!
ΧΟΡΟΣ
............................................ Κοιμάται
ΗΛΕΚΤΡΑ
.............................................................. Καλά λέεις!
Νύχτα κερά μου απου βαστάς τον ύπνο και μοιράζεις
σ’ ούλους τσι πολύπαθητους αθρώπους έρχου πώδε
Έρχου! Από τση μάνας σου τση σκοτεινιάς τον τόπο
παίξε φτερό και κοπιασε! Κόπιασε στ’ Αγαμέμνο
το έρμο σπίτι! Του χαημού λαλούμενε και πάμε
από τσι τόσες συμφορές κι απ’ τα περίσα πάθη!
Ασιγαν’ αποσίγανα μιλείτε! Στση στρωσά ντου
Ν’ απλώσει ο ύπνος τα φτερά να τον αποκοιμήσει!
ΧΟΡΟΣ
Πέ μου σαν είντα καρτερείς τέλος στα έρμα πάθη;
ΗΛΕΚΤΡΑ
Το θάνατο! Είντ’ άλλο μπλιο; Μα δε γυρεύγω κι άλλο!
ΧΟΡΟΣ
Η μοίρα σ’ εφταφάνερη!
ΗΛΕΚΤΡΑ
......................................... Τ’ Απόλλωνα κουρμπάνια
επήγαμε! Εγυρευγε αίμα να ξαντιμέψει
άλλ’ αδικο, το φονικό που καμεν η μανά μας
σαν έσφαξε τον κύρη μας!
ΧΟΡΟΣ
.............................................. Ετσα ‘τονε το δίκιο!
ΗΛΕΚΤΡΑ
Δικιο ‘τανε μα ‘τον κακό! Επιασες να σκοτώσεις
Σκοτώνουσί σε! Μάνα μου που μ’ έχεις γεννημένη!
Εσύ φαες το κύρη μας και ξάνοι τα παιδιά ντου,
Χαημού λαλούμ’ ίδια νεκροί! Καπνού κι ανέμου πάμε!
Εσύ ‘σαι ‘δα με τσι νεκρούς κι εμένα η ζωή μου
Χάνεται στσ’ αναστεναγμούς στο κλάημα και στα δάκρυα
ολονυχτίς! Ανύπαντρη κι άκλερη θα πομείνω
Ανυπαντρη κι απάιδιωτη τσι μέρες μου θα σέρνω
Ισαμε να ΄χω την ζωή!
ΧΟΡΟΣ
..................................... Σέβου Ηλέκτρα σέβου!
Αναδια ντου κι αν βρίχνεσαι συμάζωξε τον νου σου
Θωρώ σε βύθος βρίχνεται μην τύχει και ποθάνει
Και δεν το νιώσεις!
ΟΡΕΣΤΗΣ
............................... Ακριβή του γι-ύπνου μαβλιδόνα!
Ρεμέδιο στην αρρώστια μου, ειντα γλυκάδ’ ακαίρια
Μου ‘φερες. Ε, ξαλησμονιά! Ξαλησμονιά του πόνου 
Εσέ το σέβας πρέπει  σου! Στσι κακομοιριασμένους
οντίμως στέκεις σαν θεά! Ξαλησμονιά κι ελπίδα!
Ειντα ‘ν’ η καταδιά μου; Ε; Πώς έχω ‘τσα ποδώσει;
Από-ς τα πότες; Εχασα το νου μου δεν θυμούμαι!
ΗΛΕΚΤΡΑ
Αγαπημένε μου χαρά είχα πως εκοιμούσουν!
Θες να σε πιάσω μιαολια και να σ’ ανεσηκώσω
Να ξαλαφρώσει το κορμί;
ΟΡΕΣΤΗΣ
........................................... Πιάσε με σήκωσέ με!
Απ’ το παντέρμο στόμα μου σκούπισε την αφρίλα!
Σκούπισε και τα μάθια μου!
ΗΛΕΚΤΡΑ
............................................. Γιαμιάς! Δεν σου τ’ αρνούμαι!
Μεγα καλό στην αδερφή τα μέλη τ’ αδερφού τζη 
Να γιαίνει με τα χέρια τζη.
ΟΡΕΣΤΗΣ
.......................................... Ελα κι αγκάλιασέ με!
Μπέτη με μπέτη βάστα με! Μάζωξε τα μαλιά μου!
Πάρε τ’ από τα μάθια μου επλέξανε, δεν φέγγω!
ΗΛΕΚΤΡΑ
Αγούδουρας εγίνηκεν η γι-έρμη κεφαλή σου!
Ξάνοι πως εποδώκανε άλουστα τα μαλιά σου 
τόσο καιρό!
ΟΡΕΣΤΗΣ
................... Στην κλίνη μου με ξαναθέσε! Είντα;
Αποκαρώνει το κορμί σαν φύγει το τροζάτο!
ΗΛΕΚΤΡΑ
Ελα! Η κλίν’ ειναι χαρά λώμπης στον άρρωστάρη
Κι ανε του φέρνει κούραση την έχει μέγ’ ανάγκη.
ΟΡΕΣΤΗΣ
Μα γύρισέ με. Το κορμί μου σήκωσε! Θωρώ το
πως είν’ καζάς του γι-άρρωστου η ανημπόρια! 
ΗΛΕΚΤΡΑ
.......................................................................... Ελα!
Ημπας και θες να σηκωθείς να περπατήξεις; Βάστα!
Τόσο καιρό ‘χεις! Μιάολια ν’ αλλάξεις! Θα σ’ αρέσει!
ΟΡΕΣΤΗΣ
Ναι! Μιαολιά! ως μου φαίνεται θα ξαναβρώ την ‘γειά μου!
Καλλιά ‘ναι λω να το θαρώ κι ας λείπει απ’ την αλήθεια!
ΗΛΕΚΤΡΑ
Εδά που σε παραίτησαν οι γι-Ερυνίες κι ήρθες 
Στα λογικά σου γροίκα μου αδέρφι έναν λόγοι.
ΟΡΕΣΤΗΣ
Σαν είντα; Αν είν’ αυτός καλός καλό κι εμέ θα κάμει
Μ’ αν είναι κακός δοικούνε με τα βάσανα που σέρνω.
ΗΛΕΚΤΡΑ
Ερχετεν ο Μενέλαος του κύρη μας τ’ αδέρφι!
Στο Ναύπλιο λέν άραξε μ’ ούλα ντου τα καράβια. 
ΟΡΕΣΤΗΣ
Μα είντα λες; Ωσάν το φως εφάνει απανωθιώς μας
Κι ανωκατίζει τα κακά! Κι έχει μεγάλο χρέος
Του κύρη μας.
ΗΛΕΚΤΡΑ
...................... Ως το γροικάς! Πίστεψε στα που λέω!
Ηρθ’ απ’ την Τροία κι έφερε μετά ντου την Ελένη.
ΟΡΕΣΤΗΣ
Πολλοί θα του ζηλεύγανε να ‘χε σωθεί μονάχος.
Αν κουβαλεί και τούτηνά την έρμη ντου γυναίκα
Μέγα κακό σκιας κουβαλεί!
ΗΛΕΚΤΡΑ
.............................................. Ατιμες και κακούργες
έγέννησ’ ο Τυνδάρεως τσι δυο ντου θυγατέρες
ντρόπιασμα και για λόγου ντου!
ΟΡΕΣΤΗΣ
...................................................... Εχε το νου σ’ αμπλά μου
μην των ομοιάσεις! Δύνασαι! Μούδε στα έργα πούρι
μούδε στην κακοκεφαλιά!
ΗΛΕΚΤΡΑ
........................................... Αλλοίμονός μου πάλι!
Αδέρφι ν-εγυρίσανε τα μάθια σου. Μανά μου!
Στα λογικά σου εβρίχνουσουν μα σου ξανάρθ’ η τρέλα!
ΟΡΕΣΤΗΣ
Μανα μου μη! Παρακαλώ! Μη μου τσι ξαναπέψεις
Ετούτες τσι δρακόντισσες τσι ματοβουρωμένες!
Ε, ‘ν, τσι! Κοντά μου βρίσκουνται! Απάνω μου χιμούνε!
ΗΛΕΚΤΡΑ
Αμοιρε, καταλάγιασε στο στρώμα σου! Μη τρέμεις!
Δεν είναι πράμα ανάδια σου κι ας το θωρείς. Γροικάς μου;
ΟΡΕΣΤΗΣ
Απόλλων’ άρχο! Ε ‘ν τσι-έ τ’ Αδη τσι καλογράδες!
Αστραπομάτες έρχουνται! Λαγωναρές μονταίρνουν!
Να μ’ αφανίσουν!
ΗΛΕΚΤΡΑ
........................... Σώπαινε! Εγώ θα σ’ αγκαλιάσω!
Δεν θα τσ’ αφήσω! ‘σύχασε! ‘συχασε! Μην ταράσεις!
ΟΡΕΣΤΗΣ
Αφεις με! Αφεις με γροικάς! Κι εσύ σαι Ερυνία!
Μη μ’ αγκαλιάζεις! Αφεις με! Στον Αδη θα με σύρεις!
ΗΛΕΚΤΡΑ
Αχι την μαυρορίζικη! Ποιος θα μ’ αειδάρει πώδε;
Που ‘χομε κάμει τσι θεούς οχτρούς κι ανάντιού’ μας!
ΟΡΕΣΤΗΣ
Δώστε μου το δοξάρι μου τ’ Απόλλωνα το δώρος!
Το μαύρο, το κεράτινο! Αρμηνεμένα μου ‘χει
ο Φοίβος τσι δαιμόνισσες με τούτο ν’ αποβγάνω
οντε λυσούν κι απάνω μου μονταίρνουν να με φάνε!
Χαθείτ’ από τα μάθια μου! Γιά-ε! Κακή σαϊτα
θα βρει κιαμιά σας! Ο θνητός βαρεί θεές! Χαθείτε!
Δεν τσι θωρείτε φτερωτές πως φεύγουν οι σαϊτες
από το μακροτίναχτο δοξάρι! Δεν γροικάτε;
Φυγετε λέω! Φύγετε! Χαθείτε από πώδε!
Αμέτε βρέτε ν-αίτιο στ’ Απόλλω τσι μαντείες!
Εμένα μην πειράζετε! Γιάειντα;  Σ’ ειντα χω φταίξει;
Αχι! Ειντά ‘ν’ που με βαρεί; Ειντά ‘ν’ που μ’ αγκουσεύει;
Γιαείντα πάλ’ αγκομαχώ; Ποιος είν’ απου με σέρνει
Από το στρώμα; Ως θωρώ ηύγα απ’ το κύμμα πάλι
Κι ήμπα σ’ απανεμίδα μπλιο! Ειντα ‘ν’ αμπλά κερά μου;
Γιαείντα κλαις και βρίχνεσαι στα πέπλα κουκλωμένη;
Ντρέπομαι αμπλά μου ντρέπομαι να σε φορτώνω πόνους
και την αρρώστια που περνώ, αμάθητη γυναίκα!
Μα για τα πάθη που περνώ ομάδι μου μην λιώνεις
Κατέχω το πως είπες ναι στα πού ‘χα γω στο νου μου
Μα κι είντα μόν-η αμοναχός εγώ τα ‘καμα λέω!
Εγώ ‘σφαξα την μάνα μας κι αίτιο τον Απόλλω
Έχω πως μ’ έβαλ’ έτσιδα πράξη κακή να κάμω!
Στα λόγια, πούρι, μ’ έφρανε στα έργα εχάλασέ με!
Λέω πως αν ετύχαινε να ιδώ τον άρχο κύρη
Και τον ερώτουν να μου πει αν ήπρεπε να σφάξω
Την μάνα μας, τα χέρια ντου θ’ άπλωνε να μ’ αγγίξει
Στα γένια, παρακάλεση να κάμει μη την σφάξω 
Ναίσκες αμπλά! Οντίμως λω με τούτονά τον τρόπο
Δε θελ’ ‘α ‘ντιγιαγύρει αυτός στο έρμο φως να ζήσει
Κι εγώ δεν θελ’ ‘α φορτωθώ  έθοιον μεγάλο βάρος!
Αμπλά μ’ αγαπημένη μου σήκωσε μπλιο τα πέπλα! 
Ξεσκέπασε την κεφαλή πάψε το μέγα θρήνο
Κι ας είμαστε σ’ έτσα κακό σ’ έτσα καημό μπασμένοι!
Κι ως με θωρείς και βρίχνομαι σε ραθυμιάν να πιάνεις
Αμπλά να με παρηγοράς ανίσως κι αλαφρώσεις
Τον έρμον νου που βρίχνεται σε κλήδωνα μεγάλο!
Κι όντε θα είσαι αμπλά κερά κι εσύ σ’ αγκούσα πάλι
Θα στέκω ανάδια σου κι εγώ για παρηγορητής σου!
Ετσά ναι πρέπο κι όμορφο να στέκεις στην μια πάντα
Όποι’ αγαπάς! Αειντες εδά έμπα στο σπίτι μέσα!
Άμε να θέσεις, σάλευγε να μπεις να ξεκουράσεις
Τα δυο σ’ αμάθια –ύπνο λω δεν έχουνε γνωρίσει!-
Αμε να βρεις πράμα να φας, να λούσεις το κορμί σου!
Αμε μη μας-ε βρει κακό κι άλλο και πλια μεγάλο
Αν τύχει κι έρμο αμοναχό με παραιτήσεις πώδε
Γή απ’ το κόπο τον πολύ σε βρει κιαμιάν αρώσθια!
Εσένα μόνο αειδαριστήν έχω στην δυστυχιά μου!
Οι γι’ άλλοι με παραίτησαν ως το θωρείς!
ΗΛΕΚΤΡΑ
...................................................................... Δεν πάω!
Μετά σου θέλω την ζωή μετά σου κι ας ποθάνω!
όμοια για μένα και τα δυο! Ανε χαθείς καλέ μου,
είντα την θέλω την ζωή; Είντα θα καταντήσω;
Αμοναχή γυναίκα ‘γω; Πως περνώ την ζήση
Δίχως πατέρα κι αδερφό και φίλους πώς θα ζήσω;
Μα πάλι ανε σου φαίνεται καλό να μπω στο σπίτι 
Θα κάμω ότι διάταξες! Ναισκες! Στην κλίνη θέσε
Κι ότι τρομάρα σε βαστά μην την-ε μεγαλώνεις
Μην τηνε κάμεις να γενεί φάουσα να σε φάει!
Δέχου την! Κόπο στσι θνητούς φέρνει πολύ μεγάλο
οντε πιστευγουν άρρωστοι πως είναι κι ας μην είναι.

ΠΡΩΤΟ ΣΤΑΣΙΜΟ
ΧΟΡΟΣ
Γοργοφτέρουγες κι ανεμοκυκλοπόδες
τρισεβάσμιες κεράδες Ερυνίες,
που χαρά ποτές δεν είδ’ η συντροφιά σας!
Μονο χάκι σας την λύπη και το κλάημα
εποτάξετε και το βαθύ σκοτίδι!
Ω τρισκοτεινες, π’ οντεν ανεδιαστείτε
μαυρο γδικιωμό σ’ αίματα και σε φόνους
‘νεχουμίζετε τον κουμπέ τ’ αέρα!
Τρισεβάσμιες κεράδες Ερυνίες,
για-έ γονατιστή πέφτω ομπρός σας -Γιά-ε!-
και παρακαλώ: Κάμετε μπλιον άφη,
κάμετε ραϊ στον υγιό του ρήγα 
τ’ Αγαμέμνονα. Παραιτήσετέ τον!
Να ξεχάσει μπλιο,  να μην βαρομανίζει
και να μην λυσσά! Να πάψ’ ο παιδεμός του!
Αμοιρ’, Ατυχε! Αχι τα βάσανά σου!
Αχι βάσανα απου σου ξετρέξαν
Σαν εδιάλεξες οτι απ’ το στριπόδι
Σου προφήτεψεν ο γι-αρχο Φοίβος τότες
Και τα δέχτηκες κι ως τση γης το χώμα
Έσκυψες μαθές -μυστικά σου τα ‘πε-
Κι επροσκύνησες τον αφαλό του κόσμου

Αχι μέγα Ζα ποιος θα τον ελεήσει;
Έρχεται θωρώ φονικό μεγάλο
Απο καινουργίς και θα σ’ ανωκατίσει
Άμοιρ’ άτυχε καινούργια δάκρυα πάλι
Ποταμίζουνε απανωθιώς στα πρώτα!
Είντα δαίμονας στον σπίτι σας εμπήκε;
Μάνας αίματα! Λυσσα κακή σου ‘φέραν!
Κλαίω σε -γροικάς;- θλιφτά μοιρολογώ σε!
Δεν βαστούνε λω τα πλούτη για τσ’ αθρώπους
Κι η καλοτυχιά! Κλαίω σε -γροικάς με;-
Και μοιρολογώ! Τόσα κακά και πάθη
Σε πλακώσανε! Κι εδά σαν το βαρκάκι
Που κακός θεός εσκισε τα πανιά ντου
Και τα κυμματα κουκλώνουν το ακαίριο
βουλοπλές και πας! Είντα θα ξετελέψω;
Ποια κοντό γενιά όξ’ από του Ταντάλου
Πρέπει μου κι εμέ να σέβομαι στον κόσμο
που ‘χει ρίζα τζη γάμους θεϊκούς;

ΕΠΙΣΟΔΕΙΟ ΠΡΩΤΟ
ΧΟΡΟΣ
Μα δεν ειν’ κειος απου θωρώ Μενέλαος ο ρήγας;
Απ’ την θωρία ντου δείχνει ετσά κι από το μέγα πλούτος
πως ποκρατεί απ’ την γενιά τ’ άρχο Ταντάλου! Ναίσκες!
...
Αρχο, που μονιτάρισες τόσες χιλιάδες ναύτες
κι επήρες τσι κι επάτησες ούλη την γή τσ’ Ασίας
χίλια καληνωρίσματα να ‘χεις και δυο χιλιάδες!
Εσυ μπλιο τση καλοτυχιάς εγίνηκες ορτάκης
Κι όσα καμες απ’ τσι θεούς βρίχνουνται βλοημένα!
ΜΕΝΕΛΑΟΣ
Ερμο παλάτι, με χαρά σε ξαναβλέπ’ ομπρός μου
Εδά απού ‘ ντιγιάγυρα απ’ την παντέρμη Τροία,
Μ’ αναστενάζ’ ως σε θωρώ την ιδιαμένην ώρα!
Ισαμ’ εδά δεν έχω ‘γω θωρώντας άλλο σπίτι
Να το πλακώνουν τόσεσάς κακομοιριές και πάθη! 
Την μοίρα τ’ Αγαμέμνονα, και πως εκακοπήγε
Κι εσφάγ’ απ’ τση γυναίκας του την χέρα, έκουσά τα!
Τα ‘κουσ’ οντεν εσίμωνα ν-εις του Μαλιά τον κάβο
Εβγήκε πούρι ενας θεός θαλασσινός ο Γλαύκος
Τ’ αρχο Νηρέα των ναυτώ αλάθευτος προφήτης
Αφρόν αφρόν στα κύμματα ήβγε κι εμίλησέ μου
Κι είπε «Μενέλαε, νεκρός βρίχνετ’ ο γι-αδερφός σου!
Ιδια στην γούρνα του λουτρού που τού ‘χ’ ετοιμασμένο
Η γι-ίδια η γυναίκα ντου βρίχνεται σκοτωμένος!»
Ιδια ωσά τον ποταμό τα δάκρυά μου τρέξαν
Κι εμέ και των ναυτών’ γιαμιάς! Ρέχτρα τα δάκρυά μας!
Στο Ναύπλιο σαν έφταξα κι επόρισ’ η κερά μου
Για να ‘ρθει επά, ελόγιαζα κι έβανα με τον νου μου
Να ‘ρθω κι εγώ να βρω παδα τον ανηψό μου τάξε
Να τονε σφιχταγγαλιαστώ κι αυτόν και την μανά ντου
Να ιδούνε μπλιο κι αυτοί χαρά! Μα γεις ψαράς με βρήκε
Κι εστόρησε μου το χαημό που βρήκ’ από το γιο τση
Η κόρη του Τυνδάρεω! Μεγάλη ‘ν’ αμαρτία!
Μα πέτε μου μπλιο κοπελιές, το τέκνο τ’ Αγαμέμνο
Απου καμ’ έθοιο φονικό κι έτσα κακούργα πράξη
Που βρίχνεται; Μωρό μωρό στση μάνας του τα χέρια
Τ’ αφήκαμε σαν ήμπαμε στην στράτα για την Τροία
Κι αν τον-ε ιδώ εδά μαθές δεν θα τον-ε γρωνίσω!
ΟΡΕΣΤΗΣ
Μενέλαε, εγώ ‘μ’ ατός που θες κι αναθιβάλεις! 
Εγώ ‘μ’ ο Ορέστης! Ξάνοι’ με! Στα γόνατά σου πέφτω
Και κάνω παρακάλεση δίχως κλαδιά πιτήδια!
Σώσε με σαν έφανηκες στσ’ ατσιποδιάς την ώρα!
Τα πάθη που με βρήκανε θέλω να σου ‘στορήσω!
ΜΕΝΕΛΑΟΣ
Για τσι θεούς! Είντα θωρώ; Εναν αποθαμένο!
ΟΡΕΣΤΗΣ
Καλά λες! Κι αν θωρώ το φως, τα πάθ’ ελιώσανέ με!
ΜΕΝΕΛΑΟΣ
Πως ασκημοποδώκανε άμοιρε τα μαλιά σου!
ΟΡΕΣΤΗΣ
Τα έργα μου με τυρανούν, η γι-όψη δεν μου φταίει!
ΜΕΝΕΛΑΟΣ
Τα μάθια σου ‘ν’ ολόξερα, φοβιτσερά ξανοίγουν!
ΟΡΕΣΤΗΣ
Εποφαώθει το κορμί τ’ όνομα στέκει μόνο!
ΜΕΝΕΛΑΟΣ
Μα πως ασκημοποδωκες ετσά! Θαμάζομαί το!
ΟΡΕΣΤΗΣ
Εγώ ‘μαι απου σκότωσα την άμοιρή μου μάνα!
ΜΕΝΕΛΑΟΣ
Σώπαινε! Μην το ξαναπείς! Κατέχω το και σώπα!
ΟΡΕΣΤΗΣ
Σωπαίνω γω μα ο θεός στέκει και μαγκλαβίζει!
ΜΕΝΕΛΑΟΣ
Ειντα αρρώστα σε βαστά; Είντα ‘χεις και σε τρώει;
ΟΡΕΣΤΗΣ
Ο λοϊσμός! Να βάνει ο νους όσα κακά ‘χω πράξει!
ΜΕΝΕΛΑΟΣ
Είντα ‘ν’ τα λες; Ξεκάθαρα μιλιε! Σοφό ‘ναι πούρι
Το καθαρό!
ΟΡΕΣΤΗΣ
..................Θλίψη βαριά τρώει και καταλεί με!
ΜΕΝΕΛΑΟΣ
Βαριά κατάρα! Μα κι αυτή γιατρεύγεται!
ΟΡΕΣΤΗΣ
....................................................................... τροζάτο
μέγα βαστά ‘μαι!  Τση σφαγής ξεντίμεμα τση μάνας!
ΜΕΝΕΛΑΟΣ
Και πότες ανεφάνηκε; Πότες σ’ επρωτοπιάσε;
ΟΡΕΣΤΗΣ
Την μέρα που κατέβαζα την μάνα μου στον τάφο!
ΜΕΝΕΛΑΟΣ
Ντα πού ‘σουνε! Στο σπίτι επά γη στην πυρά τζ’ ανάδια;
ΟΡΕΣΤΗΣ
Νυχτα ‘τονε κι ανήμενα όξω να περμαζώξω 
τα κόκκαλά τζη
ΜΕΝΕΛΑΟΣ
.......................... Κι ήτονε κιανείς μετά σου τότες
να σε συντρέξει;
ΟΡΕΣΤΗΣ
........................ Ητονε ανάδια μ’ ο Πυλάδης
Εκείος απου με σύντρεξε κι αλλότες εις το φόνο!
ΜΕΝΕΛΑΟΣ
Κι είντα λοής φαντάσματα πατάσσουσί σε; Πέ μου!
ΟΡΕΣΤΗΣ
Θωρώ τρεις μαύρες κι αραχνες γυναίκες σαν την νύχτα!
ΜΕΝΕΛΑΟΣ
Κατέχω σκιας ποιες είναι! Ναί! Δεν λέω μα κατέχω!
ΟΡΕΣΤΗΣ
Μην νοματίζεις! Οι σεμνές είναι! Μη νοματίζεις!
ΜΕΝΕΛΑΟΣ
Ετούτες σε παιδεύγουνε για το παντέρμο φόνο;
ΟΡΕΣΤΗΣ  
Αλλοίμονός μου παιδωμή! Πως μ’ ασκημοζυγώνουν!
ΜΕΝΕΛΑΟΣ
Ε, μα τα έργα τα άνομα φέρνουν μεγάλα πάθη!
ΟΡΕΣΤΗΣ
Ναι μα  στον κακοποδωμό έχω κι εγώ ρεμέδιο!
ΜΕΝΕΛΑΟΣ
Το θάνατο μην πεις! Α, δή και φρόνιμο δεν είναι!
ΟΡΕΣΤΗΣ
Ο Απόλλωνας μου διάταξε το φόνο!
ΜΕΝΕΛΑΟΣ
........................................................... Ο Απόλλως!
Ε, δε γατέχει το καλό! Το δίκιο δεν ξετρέχει!
ΟΡΕΣΤΗΣ
Φαμέγιοι ‘μαστε των θεών, καλοί ‘ναι γή κακοί ‘ναι!
ΜΕΝΕΛΑΟΣ
Και δε συντρέμ’ Απόλλωνας στσ’ ατσιποδιές που σ’ ηύραν;
ΟΡΕΣΤΗΣ
Ταχιά! Ταχιά! Αργεί ο θεός! Νταμπιέτι το ‘χει πούρι!
ΜΕΝΕΛΑΟΣ
Ντα πόσο δα καιρό ‘παψε η γι-αναπνιά τση μάνας;
ΟΡΕΣΤΗΣ
Σαν έξε μέρες! Ζεστασά βγάνει η πυρά τζ’ ακόμη!
ΜΕΝΕΛΑΟΣ
Ε, μα πολλά ογλήγορα οι τρεις θεές εφτάξαν
και θεν τ’ αιμάτου πλερωμή να δώσεις!
ΟΡΕΣΤΗΣ
................................................................ Δεν γατέχω!
Μα στσι δικούς εστάθηκα δικός ως είχα χρέος!
ΜΕΝΕΛΑΟΣ
Ντα σ’ είντα δα σ’ ωφέλησε ο γδικιωμός του κύρη;
ΟΡΕΣΤΗΣ
Σε πράμα! Μα η μετάθεση δεν είναι τσ’ αθρωπιάς μου!
ΜΕΝΕΛΑΟΣ
Και σαν είντα λογιαζουνε για ‘σε στην πολιτεία!
Για τα ξετελεμένα σου!
ΟΡΕΣΤΗΣ
...................................... Οχθρητα μου χουν! Ναίσκες!
Μουδε που μου μιλούνε μπλιο!
ΜΕΝΕΛΑΟΣ
................................................... ντα δεν εκαθαρίστης
απο το αίμα ισαμ’ εδά κατα που τάσσει ο νόμος!
ΟΡΕΣΤΗΣ
Οπου κι αν πάω κι αν σταθώ μου κλειουν τσι πόρτες!
ΜΕΝΕΛΑΟΣ
........................................................................................ Γροίκα!
Ποιοι θέν να σε ποβγάλουνε από την χώρα;
ΟΡΕΣΤΗΣ
.......................................................................... Θέλει
ο Οίακας! Ινάτι λω βαστά από την Τροία
του κύρη!
ΜΕΝΕΛΑΟΣ
............... Συνεικάζω το! Του Παλαμίδη θέλει
το θάνατο να γδικιωθεί!
ΟΡΕΣΤΗΣ
.......................................... Αδικα! Δεν του φταίω!
Και δυο τρεις άλλοι βρίχνουνται και με κατηγορούνε!
ΜΕΝΕΛΑΟΣ
Ποιοι; Σάοικα απ’ του Αιγισθου τσ’ ορτάκιδες θα-ν είναι!
ΟΡΕΣΤΗΣ
Κακομιλούν για λόγου μου κι η πολιτεία ακαίρια 
Των αφρουκάται!
ΜΕΝΕΛΑΟΣ
.............................. Πε μου σκιας! Εξά και βασιλίκι
του κύρη σου σ’ αφήσαν σκιας!
ΟΡΕΣΤΗΣ
................................................... Είντα; Ντα δεν θα ‘φησουν
μούδε να ζήσομε!
ΜΕΝΕΛΑΟΣ
............................ Ε, μά! Μα μίλησε καθάρια,
σαν είντα θεν να κάμουνε;
ΟΡΕΣΤΗΣ
............................................ Σήμερα με την ψήφο
θα βγάλουν το ιλάμι μας!
ΜΕΝΕΛΑΟΣ
........................................... Για θάνατο, γή όϊ; 
Να ξοριστείτε; 
ΟΡΕΣΤΗΣ
........................ Θάνατος! Με πέτρες σκοτωμένοι!
Ούλοι ντως θα συντράμουνε!
ΜΕΝΕΛΑΟΣ
................................................. Και για δεν πας να φύγεις
Οξω απ’ τον τόπο!
ΟΡΕΣΤΗΣ
.............................. Αναγυρού μας έχουνε ζωσμένους
αρματωμένοι!
ΜΕΝΕΛΑΟΣ
...................... Μόνο οχτροί δικοί σας γή κι Αργείτες;
ΟΡΕΣΤΗΣ
Ούλοι ντως! Και γυρεύγουνε το θάνατό μου λέω!
ΜΕΝΕΛΑΟΣ
Ε, μαυρομοίρη! Εφταξες στση συμφοράς την άκρα!
ΟΡΕΣΤΗΣ
Εσύ ‘σαι η γι-ελπίδα μου να βγω από τα πάθη!
Α, δή και σαν εκόπιασες τόσον ευτυχισμένος
Δώσ’ απ’ την ευτυχία σου καμπόση στσι δικούς σου
Που βρίχνουνται στην δυστυχιά, μη θεες αμοναχός σου
Να την χαρείς. Μοιράσου την! Πάρε κι η γι-αφεδιά σου
Ένα κομμάτι συμφορά! Κι αν έχεις του κυρού μου
Χρέος για όσα-ν έδιαξε καλά για σεν’ αλλότες
Σ’ όσους πρεπει τα ξόφλησε! Οντίμως όσοι φίλοι
Τσι φίλους δεν συντρέμουνε να ‘ν’ η φιλιάν αιτία
Όντε θα κακοπάθουνε φίλοι καλοί δεν είναι!
ΧΟΡΟΣ
Μα γιά-ε Ο Τυνδάρεως από την Σπάρτη φτάνει!
Γεροντικό ‘χει σάλεμα μαυρα φορεί! Μα ξάνοι!
Κοντά χει κόψει τα μαλιά στση κόρης του το πένθος!
ΟΡΕΣΤΗΣ
Εχάθηκα Μενέλαε! Γροικάς; Κοντοσιμώνει
ως λένε οΤυνδάρεως! Που θα ‘βρ’ αμάθια –πέ μου!-
να τον-ε ιδώ μ’ όσα καμα! Μικρός σαν ήμουν πούρι
μ’ είχε και μ’ εμεγάλωνε! Στην αγκαλιά ντου μέσα
με κράθιε κι εκαμάρωνε -το τέκνο τ’ Αγαμέμνο!-
ιδια τσα κι γυναίκα ντου η Λήδα που μ’ αγάπα
ίδια σαν τσι Διόσκουρους! Ε, δε κακό μεγάλο
που ‘καμα για ξεπλερωμή! _βάστα καρδιά μου βάστα
βαστα παντέρμη μου καρδιά! Που θα βρω ‘δα σκοτίδι
να πα να μπω για να χωστώ; Ανέφαλο που θα ‘βρω
να με κουκλώσει να μη ιδώ του γεροντή τ’ αμάθια!
ΤΥΝΔΑΡΕΩΣ
Πού θα βρω το Μενέλαο, τση κόρης μου τον άντρα;
Στση Κλυτεμήστρας ήμουνε τον τάφο κι έριχνά τση
Γάλα και μελιτόκρασο κι ήκουσα πως εσώθη
Κι ας επεράσανε καιροί με την κερά ντ’ ομάδι
Κι εράξανε στο Ναύπλιο. Αμέτε με κοντά ντου 
Στα δεξιά ντου να σταθώ και να τον φιλήσω
Πολλοί καιροί περάσανε που δεν τσι ‘χω θωρώντας
Τσ’ αγαπημένους!
ΜΕΝΕΛΑΟΣ
............................. Γέροντα χαρά μεγάλη να ‘χεις
εσύ απου μοιράστηκες την κλίνη με τον Δία!
ΤΥΝΔΑΡΕΩΣ
Χαίρε και συ Μενέλαε γαμπρέ μου αγαπημένε!
Ε, το παντέρμο είντα κακό σου μέλεται να μάθεις!
Ξάνοι τα μάθια τούτουνε του δράκου που σφαλάσει
Ομπρός στο σπίτι είντα λοής ασκημοκοριαλίζουν
Ερρώστησ’ από το φονικό τση μάνας του Γροικάς μου;
Σιχαίνομαι να τον-ε ιδώ! Και του μιλείς ακόμη
Μενέλαε, τ’ αμαρτωλού του τρισκατααραμένου;
ΜΕΝΕΛΑΟΣ
Γιάειντα; Του κύρη ντου ‘μουνε φίλος κι αγαπημένος!
ΤΥΝΔΑΡΕΩΣ
Ετέθοιου κύρη να ‘ναι γιος η γι-αφεδιά ντου;
ΜΕΝΕΛΑΟΣ
.......................................................................... Γιάειντα;
Κι αν επεσε σ’ ατσιποδιά σέβας του πρέπει!
ΤΥΝΔΑΡΕΩΣ
.......................................................................... Είντα;
Με τσι βαρβάρους έκαμες ετόσα χρόνια πούρι
Και βάρβαρος εγύρισες!
ΜΕΝΕΛΑΟΣ
........................................ Ελληνικό συνήθειο
να σέβεσαι τσι συγγενείς!
ΤΥΝΔΑΡΕΩΣ
........................................... Ναι μα ‘ναι και συνήθειο
πάν’ απ’ τον νόμο μην πατείς! Ελληνικό ‘ν’ και τούτο!
ΜΕΝΕΛΑΟΣ
Οσοι κατέχουν, για σκλαβιά λογιαζουν την ανάγκη!
ΤΥΝΔΑΡΕΩΣ
Κράτηξε σκιας την γνώμη σου κι εγώ την εδική μου!
ΜΕΝΕΛΑΟΣ
Αν είσαι και πρωτογερος την σωφροσύνη χάνεις
οντε σε κυβερνά θυμός! 
ΤΥΝΔΑΡΕΩΣ
...........................................Ποιας σωφροσύνης χρεία
έχω για τούτο το φονιά; Αν στέκει για τσ’ αθρώπους 
ποιο ‘ναι καλό και ποιό ‘ν’ κακό, -πέ μου!- ήμπας ειν’ ένας
χειρότερός του; Το πρεπό δεν έβαλε στο νου ντου
μούδε το δίκιο ελόγιασε, μούδε και την συνήθεια
απού ‘χομεν οι γι-Ελληνες εκλούθηξε! –γροικάς μου;-
Δεν την παινώ την μάνα ντου στ’ άδικο που χει πράξει
Μα πέ μου σαν επόθανε ο κύρης τ’ Αγαμέμνος
Απο τση θυγατέρας μου τα χέρια χτυπημένος
Στην κεφαλή, ο που θωρείς δεν είχε τάξε χρέος
Να την ποβγάλει το γιαμιάς από το παλάτι μέσα
Κι απώς να πιάσει σύνομα και να την νταβοσύρει
πως έχυσε του κύρη ντου το αίμα; Πέ μ’ ακόμη
δεν θα τον επαινούσανε όσοι κι αν το μαθαίναν
πως και στην άκρα συμφορά έδειξε μέγα σέβας
στο νόμο κι έχει νου καλό; Μα ‘δα, για ξάνοιξέ τον,
στον ίδιο δαίνονά ‘μπλεξε σαν την κερά μανά ντου!
Κακή δικη λω τσή ‘καμε κι έπιασε κι έσφαξέ την 
Κι έσφαλε πλια βαρα απ’ αυτή, με τούτονά τον τρόπο!
Μενέλαε, ρωτώ και πε: Αν πιάσει ταχυτέρου
Και τούτον η γυναίκα ντου και τονε πελεκήσει
Κι ο γιός του σαν κι ελόγου ντου την μάνα ντου σκοτώσει

Κι γιός του γιού ντου φονικό κάμει να ξεπλερώσει
Κιανένα άλλο φονικό πού θα βρεθεί το τέλος;
Πως θα ποκάμουν τα κακά; Οι πλια παλιοί αθρώποι
οντίμως τα ‘χανε καλά ορδινιασμένα τούτα.
Δεν έφηναν εκεινονά απου μπλεχνε σε φόνο
Κι αιμάτωνε τα χέρια ντου με τσ’ άλλους να παντήχνει
Μούδε και ν’ ανεφαίνεται μέσα στην πολιτεία.
Μα τονε σπλαχνιζούντανε κι εγοργοξόριζάν τον
Και δεν τονε σκοτώνανε για γδικιωμό. Κιαμ’ είντας!
Αλλιώς μαθές, θα ήτονε κιανείς απομεινάρης
Για να ξετρέξει το κακό, το αίμα να ξεπλύνει
Κι από ξαρχής να φορτωθεί την σκανισά του φόνου.
Εγώ δεν θέλω τσ’ άνομες και τσι κακές γυναίκες
κι αν πεις την θυγατέρα μου πρώτην απ’ ούλες τσ’ άλλες!
πως έσφαξεν τον άντρα τζη. Και τσ’ άλλης τση γι-Ελένης
απου χεις ταίρι, ώστε να ζω, δεν θα ξαναμιλήσω!
Μούδε κι εσέ Μενέλαε δεν θα ξαναπαινέσω
πως εις την Τροίαν έφταξες για μια κακή γυναίκα!
Μα όσο δύναμη γροικώ κι έχω τα ‘νακαρά μου
Του Νόμου θα σταθώ βοηθός! ημπας κι έτσιδα  πάψουν
Τα φονικά απου χαλούν ακαίριες πολιτείες!
Ε, μαυρομοίρη, πέ μου πως το βάσταξ’ η ψυχή σου
Να ιδεί να σε παρακαλέι η μάνα σου η γι-ίδια
Με το βυζί ξεσκέπαστο; Δεν ήμουν πώδε λέω
Να ιδώ ακαίριο το κακό μα απ’ το μέγα θρήνο
Εχύθηκαν τα μάθια μου του γεροντή Γροικάς το;
Ομόγνωμη στα λόγια μου στέκει κι η καταδιά σου
Αμάχη σου ‘χουν οι θεοί κι ασκημοξεπλερώνεις
Το φονικό τση μάνας σου, Κουζουλαμένος είσαι
μανιζεις τρέμεις και ριγάς! Κοντό μαρτύρου άλλου
χρειά έχω για να μου τα πεί; Αμοναχός θωρώ τα!
Μενέλαε φρουκού μ’ επά, κι αν θέλεις κάντησέ το
Ενάντια των θεών μην πας! Γροικάς; Μην το θελήσεις
Να τον αειδάρεις! Ας τονε! Αφεις τσ’ αθρώπους πώδε
Αφεις να τον σκοτώσουνε με τσι πετρές, ειδ’ άλλως
Στην Σπάρτη μην ξαναφανείς! Να μην ξαναγιαγύρεις!
Δίκια η θυγατέρα μου βρίχνεται σκοτωμένη
Μα τούτοσές δεν ήπρεπε φονιάς τση να ‘ποδώσει!
Καλοτυχος επάτουνε στην ζήση που ‘χω ζήσει
Σ’ ούλα! Μόνο απ’ τσι κόρες μου καλοτυχιά δεν είδα!
ΧΟΡΟΣ
Καλότυχος εστάθηκε όποιος είχε κοπέλια
Και δεν του δώκαν βάσανα!
ΟΡΕΣΤΗΣ
......................................... Γέρο, δειλιώ περίσα
ν’ αντιμιλήσω, σάοικα θα σε βαροκαρδίσω.
Κατέχω το, αμαρτωλός και τρισκαταραμένος
λογούμαι πως την μάνα μου έχω σφαμμένη -ναίσκες!-
Μα ως κατέχω τούτονά κατέχω κι άλλο ν-ένα
πως το καμα για γδικιωμό του κύρη κι είχα δίκιο!
Σέβομαι τ’ ασπρα σου μαλιά, κι αλικοντίδα μπαίνουν
στα θέλω να σου πω. Μα ‘δα βάλε τα σκιας στην άκρα
Και θέλω μπλιο αντρίστικα να σου μιλήσω! «Πέ μου:
Είντα ‘χα χρεία να διαστώ; Ειντά ‘πρεπε να κάμω;
Βάλε τα δυο στην ζυγαριά και πέ μου είντα γέρο:
Ο κύρης μου λω μ’ έσπειρε κι απώς εγέννησέ με
η θυγατέρα σου. Ως η γή εδέχτηκε το σπάρμα
απ’ άλλο και μ’ εγέννησε! Δίχως πατέρα, τέκνο,
δεν βγαίνει πούρι στην ζωή! Α, δη κι ελόγιασά τα
κι είπα πως είχα  τση γεννιάς που κατεβαίνω τ’ άρχο
πλια πολυ χρέος παρ’ αυτής που μ’ είχε αναθρεμένο!
Η θυγατέρα σου -ντροπή μεγάλη το ‘χω ζάρι
Να την-ε λέω μάνα μου- μ’ άλλον αντραν εβγήκε
Κι έθεκεν εις τον πάστο τζη, χωστά κι ανέμυαλά τζη.
Κατέχω το πως οντε πω κακό για όνομής τση
Την απατό μου μ’ αμοναχά καταμουρώ μα κι είντας;
Τα πρέπουν εγω θα τα πω! ΕΙς το παλάτι μέσα
Καυκο χωστό τον Αίγισθον είχε. Καπατουμά τζη!
Εσκότωσά τον! Κι ύστερα κουρμπάνι την μανά μου
Έκαμα! Ναί! Κριμα τονε! Κρίμα πολλά μεγάλο!
Μα το καμα να γδικιωθώ τον κύρη που μ’ εγέννα!
Κι αν φοβερίζεις πως γιαμιάς πρέπει να με πετρώσουν
Να λάβ’ ασκημοθάνατο απ’ τσι πετρές βρουκού μου!
Κάτεχε πως είμ’ όφελος για ούλην την Ελλάδα!
Ανίσως οι γυναίκες μας εύρουν κακόν αντέτι
Και σφάζουν τσ’ άντρες κι ύστερα γλακούνε στα παιδιά ντως
Κι έχουν τα στήθη ντως γδυμνά ήμπας τσι συμπαθήσουν
τότες λω πως θα σφάζουνε δίχως κιαμιάν αιτία 
τσ’ αντρες μα δεν θα ‘χουν δροσά να χάσουν! Λογιασε το!
Μα ‘δα εγώ απου καμα ετσά μεγάλο κρίμα, 
ως μου το λές ελόγου σου, μια κι όξ’ ΄έχω μποδίσει
τέθοιο συνήθειο να σταθεί! Δίκιαν επιασ’ αμάχη
τση μάνας μου κι εσκότωσα στο δίκο μου απάνω!
Το άντρα τζη επρόδωσε το πρωτοπολεμάρχο
Ούλης τσ’ Ελλάδας, τον καιρό που ‘λειπ’ απ΄το παλάτι 
Κι ατίμασε την κλίνη ντου! Κι όντεν τα κρίματά τζη
Ενιωσε δεν εγδίκιωσε την απατή τζ’ η γι-ίδια
Μα για να γκάψει απ’ του κυρού την δίκιοσύνη πιάνει
Κι εσκότωσε τον! Πανωθιώς τ’ αδίκου τζ’ έσφαξέ τον!
Για τσι θεούς –κακό βαρύ θεούς ν’ αναθιβάλω,
Όντε μιλώ για φονικά- μ’ αν δεν έβγανα ν-άχνα
Για τσι δουλειές τση μάνας μου δεν θελ’ ‘α δείξω τάξε
ομογνωμός τση; Τοτεσάς ο γι-αδικοχαημένος
ο κύρης μου είντα γδικιωμό δεν ηθελ’ ‘α μου κάμει;
Η γι-όργητα του, γεροντή, δεν ηθελ’ ‘α με ρίξει
Στη μέση μέση στο χορό των ερυνίων; Πέ μου!
Ημπας θαρείς πως μοναχά την μάνα μου γδικιούνται
Ετούτες οι θεές κι αυτόν τον βαραδικημένο
Δεν θελ’ ‘α γδικιωθούνε; Ε; Εσύ ‘σ’ αιτία γέρο
Που χάνομαι! Που χάθηκα! Εσύ που ‘χεις γεννήσει
Την θυγατέρα τούτηνά π’ άλλη τζη δεν ευρέθη 
Ετόσονά κακόψυχη! Το έρμο τζη νταμπιέτι
Μου πήρενε τον κύρη μου κι εμέ φονιά μ’ εκάμε
Τση μάνας μου! Μπας δεν θωρείς του γι-Οδυσσέ το ταίρι
Δεν έπιασ’ ο Τηλέμαχος να την σκοτώσει! Γιάειντα
Δεν έλλαξε τον άντρα τζη μουδ’ ηύρεν άλλον άντρα
Μουδ’ εμαγάρισε ποτές τον πάστο τζη! Γροικάς το;
Ημπας και δε θωρείς μαθές μούδε και τον Απόλλω
Που ‘χ’ εκκλησσά παπανωθιώς στση γης τ’  αφάλι γέρο
Και προφητεύγει απαρθινά για τσι θνητούς το πρέπει
Κι ούλοι μας χρέος έχομε τα πει να διάζουμέστα!
Ε, στην δική ντ’ αρμηνεμιά έκουσα κι απατός μου
Κι εσκότωσα την μάνα μου! Λογιάσετε ν-εκείνο
πως είναι σκιας αμαρτωλός κι αντισκοτώσετέ τον!
Εκείνος εκριμάτισε, εγώ κριμα δεν έχω!
Ειντα πρεπε να κάμω; Πε! Την σκανισά του φόνου
Δεν ημπορεί τέθοιος θεός κοντό να μου ξεπλύνει;  
Που να γυρέψω να σωθώ αν δεν με πρωτοσώσει
Αυτός που μ’ εδιάταξε; Γερο, τα που χω πράξει
Καλά κατέ΄χω πως κακό κι ατσιποδιάν εφέραν
Μα μην πεις πως δεν ήτανε πρεπά και τιμημένα!
Οντε καλοπατούσινε οι γάμοι, τότες είναι
Καλότυχη και των θνητώ η ζήση, μα στο σπίτι,
Και μέσα κι όξω, το κακό θρονί ‘χει και καθίζει
Αν δεν καλοπατούσινε!
ΧΟΡΟΣ
.................................... Πάντοτες οι γυναίκες
σαν τύχουν στσ’ αντρες παιδωμές κι ατσιποδιές μεγάλες
απανοβγάνουν τα κακά!
ΤΥΝΔΑΡΕΩΣ
........................................ αντιμιλείς μου πούρι!
Αντις να βουβαθείς! Ε, δε! Ε, δε περίσσο θράσος!
Αντιμιλείς μου και μου ξεις τον πόνο τση ψυχής μου!
Κι αγκρίζεις με το θάνατο να πάω να γυρέψω
Για λόγου σου! Ε, δε καλό δώρος με τ’ άλλα δώρα
Απου ρθα για να κάμω επά στση κόρης μου το μνήμα!
Ιδια ‘δα-ε στην σύναξη των Αργειτώ θα πάω
Κι ούλη την πολιτεία σας εκόντας τση κι ακόντας 
Θα ανεσμιλιώσω, θάνατο με πέτρες να σου δώσουν
Κι εσένα και τσ’ αμπλάς σου! Ναί! Μα βγαίνει τση κι εκείνης
Πλια παρα σένα ο θάνατος! Αυτή μαθώς σ’ εβάστα
Ξαγριγιωμένο ενάντια στην μάνα σας! Κιαμ’ είντας;
Την μια μαντάτα σου ‘πεμπε κακά και σφακωμένα
Την άλλη πως την νείρεψε ο κύρης απ’ τον Αδη
Την άλλη πως δεν ήθελαν τον Αίγισθο στην κλίνη 
Τση μάνα σας ούλοι θεοί που ‘ναι στον άλλο κόσμο,
Και πως αμάχη του ‘χανε ούλ’ οι θνητοί τση χώρας
Ισαμε που κακή φωθιά έναψε στο παλάτι!
Σάοικα κι απ’ τον Ηφαιστο δεν ήτονε πεμπάτη!
Μενέλαε, εμίλησα κι ότι είπα θα το πράξω 
Κι αν σέβεσαι την όργητα απου ‘χει η ψυχή μου
Και την συγγένεια μας μη, μη κάμεις πράμα ανάντιο
εις τσι θεούς και τουτονε θελήσεις να γλιτώσεις!
Αφεις τσ’ αθρώπους αφεις τσι να τον πετροβολήσουν!
Αλλιώς στη Σπάρτη να μην ‘ρθεις! Να μην ξαναγιαγύρεις!
Λόγιασε όσαν έκουσες να μην καταφρονήσεις
Το σέβας πούρι στσι θεούς! Φίλους κριματισμένους
Μην πιάσεις! Αειντεστε μωρέ! Αειντέστε μπλιο φαμέγιοι
Παρετε με να φύγω μπλιο μακρυά απ’ αυτό το σπίτι!
(φευγει)
ΟΡΕΣΤΗΣ
Σάλευγε μπλιο! Ημπας και βρω καιρό για να συντύχω
Με τούτον σαν τσ’ αθρώπους –ναι!- δίχως τα γεραθειά σου!
Μενέλαε γιαειντα κοντό γυρίζεις πέρα πώδε 
Κι είσαι εγνοιανός γιαειοντα θωρώ κι όλο φδιχογνωμίζεις
Ποιο δρόμο θα κλουθήξεις; Ε;
ΜΕΝΕΛΑΟΣ
................................................. Αφεις με! Ντουχιουντίζω
που να στραφώ ποιο να διαστώ κι ακρα δεν ηύρ’ ακόμη!
ΟΡΕΣΤΗΣ
Μη μπεις στην κρίση -γροίκα με- πρίχου κι εμέ ν’ ακούσεις
Κι απόκειας βγάλε την βουλή! 
ΜΕΝΕΛΑΟΣ
................................................. Καλά τα λες Ομίλιε!
Κιαμιά φορά ειναι καλιά ζάβαλες να σωπαίνεις
Κι αλλότες όχι! 
ΟΡΕΣΤΗΣ
........................ Λέω σκιας! Μακρύς θα είν’ ο λόγος!
Καλιά τον έχω! Ο γλήγορος δεν τα ξεκαθαρίζει!
Μενέλαε, δεν θέλω ‘γω δροσά απ’ τα δικά σου
Μα θέλω όσ’ απ’ τον κύρη μου έχεις παρμένα! Στάσου
Δεν λέω για τα πλούτη ντου μόνο για την ζωή μου
Το πλι’ άκριβ’ απ’ τα έχητα! Σώσε με! Γλίτωσέ με!
Κατέχω το πως τ’ άδικο έπραξα και το κρίμα
Και πρέπει ‘δα κι ελόγου σου  ν’ αδικοκριματίσεις
Για λόγου μου ο κύρης μου ο ρήγας Αγαμέμνος
Αδικα ενεμάζωξε ν-ακαίρια την Ελλάδα
Κι εστράτεψε εναν καιρό στση Τροίας το καστέλι
Οϊ πως είχε σφάλει αυτός μα για να ξαντιμέψει
Το κρίμα τση γυναίκας σου που ‘χενε βαροσφάλει!
Για τούτονά είναι πρεπό κι εσύ να ξεπλερώσεις
Και να μου κάμεις το καλό! Ετσά ταιριάζει πούρι
Στσι φίλους που φιλεύγουνται. Εκείνος την ζωή ντου
Σε μέγα κίνδυνό ‘βαλε κι ήρθε κι εσύντρεξέ σε 
Για να ‘χεις την γυναίκα σου από ξαρχής δική σου!
Κάμε μου την αντίχαρη μα δεν πολυκοποιάζεις
Μια μέρα μοναχά θα μπεις στο κόπο να με σώσεις
Δεν θα σου χρειαστούν εσέ πλια παρα δέκα χρόνια!
Την αδερφή μου που ‘γινε κουρμπάνι στην Αυλίδα
Στην χαλαλίζω δεν ζητώ να πιάσεις να σκοτώσεις
Κι εσύ την Ερμιόνη σου! Στην καταδιάν απού ‘μαι
Εσένα πέφτει πλια εξά μ’ ας είναι δεν πειράζει!
Ξαντίμεψη του κύρη μου πλέρωσε την ζωή μου
Και την ζωή τσ’ άλλης μ’ αμπλάς π’ ανύπαντρη πομένει!
Αμα χαθώ πάει η γενιά! Ετότες του κυρού μου
Το σπίτι θα πομείνει επά πεντάρφανο! Μην πεις μου
πως δεν είν’ τσά! Και με το νου ντουχιούντισε κι ετούτο:
Στ’ ατσιποδιές γυρεύγουνε την συντρομή οι φίλοι
Απο τσι φίλους! Τότεσάς απου τωνε ξετρέχει!
Δεν έχουν χρεία συντρομής! Φτάνει σε και δοικά σε
Εσένα να ‘χεις το θεός βοηθό κι αειδαριστή σου!
Κατέχουν το οι γι-Ελληνες πως την κακαναρά σου
Την αγαπάς! Κι ότι σου πω δεν είναι ψεύτη παίνιο!
Στ’ όνομα τση γυναίκας σου άρχο μου σε ξορκίζω
Ο δόλιος ξάνοι κάταδιά που βρίχνομαι! Μα πρέπει
Να νταγιαντίσω! Κάνω σου την παρακάλεσή μου 
Για το χατήρι τση γεννιάς που ποκρατώ ακαίριας!
Μπάρμπα κι αίμα του κύρη μου από τον Αδή μέσα
Γροικά μας κι ο αφέντης μου ο γι-αδικοχαημένος,
Κι αναγυρού σου η ψυχή χαμηλοπεταρίζει
Και λέει κι αυτή τα λέω κι εγώ ο κακοποδωμένος
Που πνίγομαι στα δάκρυα στα κλάηματα στα πάθη!
Ντουχιούντισέ το Εμίλησα! Το γλιτωμό γυρεύγω!
Ιδια ‘τσα δεν το κάνουνε ούλ’ οι γι-αθρώποι πούρι;
ΧΟΡΟΣ
Αρχο κι εγώ παρακαλώ ας είμαι και γυναίκα
Αείδαρε τσι Κάμε το ως σε παρακαλούνε!
Εσύ ‘χεις την εξά. Μπορείς!
ΜΕΝΕΛΑΟΣ
........................................... Ορέστη αφρουκάσου!
Μεγάλο σέβας και ντροπή γροικώ για όνομής σου
Και θέλω στην ατσιποδιά που ‘σαι να σε συντρέξω
Πρεπό μαθώς στο συγγενή των συγγενώ τα βάρυ
Ν’ ανεσηκών’ ομάδι ντως κατά την δύναμή ντου
Όση του χει δοσμένη ο θιος γή τσ’ εχθρούς να βλάφτει
Γή να σκοτώνεται! ‘τονά απ’ τσι θεούς γυρεύγω:
Δύναμη να μου δίνουνε! Μα ‘δα ‘μαι γιαγερμένος
αμοναχός! Δεν έχω μπλιο τ’ άρματα των συμμάχω’!
Χίλια και μύρια βάσανα κι εγώ ‘χω πέρασμένα
Στα ξένα κι ως μου το γροικάς λίγη βοηθεια ‘χω
Απ’ όσους μου πομείνανε δικούς και φίλους! Ναίσκες!
Κι εδά αν μπω σε πόλεμο με τ’ Αργος δεν κερδαίνω!
Αργος το λεν Πελασγικό! Μα φαίνεταί μ’ ανήψο
πως στέκει ελπίδα! Αφρουκού! Λόγια μόνο να βρούμε
μαβλιδονιάς! Ειντα γυρές; Λίγη ‘ν’ η δύναμή μας
κι εμπόδια τρανά ‘ν’ ομπρός! Πως θα τ’ ανωκατίσεις;
Με το στανιό δεν γίνεται! Αυτό ‘ναι κουζουλάδα!
Οντεν κεντήσει ‘νας λαός και σ’ οργιστεί –Φρουκού μου!-
Δεν του την σβύνεις την φωθιά οντεν λαβουρδανίζει!
Μα αν δεν του συνοριστείς, σαν είναι κεντησμένος
Και περιμένεις τον καιρό πότες θα σου γυρίσει
Να ξεθυμάνει η γι-όργητα τότες το θες γυρεύγεις
Και πετυχαίνεις το! Γροικάς; Ευκολα και πιτήδια!
Εχει ο λαός υπομονή έχει και καλοσύνη 
Μα έχει και βαρύ θυμό, κι αν είσαι κατεχάρης
Πρέπει να ‘χεις υπομονή! Αν έχεις τότες έχεις
Πιτηδιοσύνη! Ιδια ‘δα θα μπω στην πολιτεία
Να βρω και τον Τυνδάρεω να ιδώ είντα θα κάμω
Και πως θα τσι συβάσω –Ναί!- καλά να σου φερθούνε.
Και το καράβι αν το πανί ζορίζεις θα μπατάρει!
μ’ αν το λασκάρεις στέκει ορθό! Μουδ’ ο θεός το θέλει
μουδ’ ο λαός ξετρέχει το να μπει στην αμαρτία.
Α, δή και πρέπει φρόνηση και φρονιμάδα –λέω-
ημπας και σε γλιτώσω! Αν μπω σε πόλεμο κι αμάχη
με πλια πολλλού και δυνατούς δροσά δεν καταφέρνω!
Δεν θα σου κάμω αειδάριση κακή μαλιά αν στέσω!
Κι ας λες εσύ! Δεν ημπορώ μ’ ένα κοντάρι μόνο
Να στέσω απά στα πάθη σου τση νίκης το σημάδι!
Και να σου πω και κάτιτις ποτές μου δεν ευρέθην
Ομπρός τσ’ Αργείτες τόσονα κλειτός κι αναγκεμένος!
Μα ‘δα η χρεία το καλεί! Κι φρόνιμοι ανήψο
σκλάβοι τση μοίρας βρίχνουνται!
(φευγει)
ΟΡΕΣΤΗΣ
....................................................... Ε, μέγα πολεμάρχο
που δεν γατές άλλη δροσά όξω για μια γυναίκα
να μπαίνεις εις τον πόλεμο! Δεν έχεις συ νταμπιέτι
ν’ αειδάρεις φίλους! πας εδά, κι αμοναχό μ’ αφήνεις
κι εξέχασες τα που χρωστείς του ρήγα τ’ Αγαμέμνο!
Ε, κύρη μου στσι συμφορές πομένεις δίχως φίλους!
Ε, και πως με προδώσανε! Δεν έχω μπλιον ελπίδα!
Είντ’ ‘α γενώ; Που θα διαβώ; Κι εδά πως θα γλιτώσω
Από τσ’ Αργείτες; Θάνατο γυρεύγουν να μου δώσουν!
Ετούτος ήτονε κι εμέ η μοναχή μου ελπίδα.
Μα το Πυλάδη ‘δα θωρώ να ‘ρχεται απ’ την Φωκίδα!
Το φίλο μ’ απ’ τον αγαπώ πλια παρ’ απ’ ούλους τσ’ αντρες!
(μπαίνει ο Πυλάδης)
Ω , πρόσωπο γλυκήτατο! Στην δυστυχιάν ο φίλος
Είναι πλια πάνω, πλι’ ακριβός απ’ όσο ‘χουν οι ναύτες
Στην θάλασσα να βρουν καιρό γαλήνιο! 
ΠΥΛΑΔΗΣ
.................................................................. Ηρθα φίλε,
γλήγορα –όσο μπόρουνε- μαθώς οντεν επέρνουν
από το φόρο ήκουσα για σύναξη μεγάλη
των αργητών μα είδα την κι εγίνουντονε κίολας!
Είπαν πως έβγαλαν βουλή για σε και την αμπλά σου
Να σας-ε δώσουν το γιαμιάς του Χάρο ! Είντα τρέχει;
Είντα περνάς; Ειντ’ ‘α γενείς φίλε μ’ αγαπημένε
Πλια παρ’ απ’ ούλους τσι δικούς κι ούλους τσι συγγενίδες
Κι ούλους τσι συνανάθροφους! Εσέ ‘χω απανωθιώς τως!
ΟΡΕΣΤΗΣ
Μια λέξη μόνο θα σου πω για τα παντέρμα πάθη
Απου περνώ: Χανόμαστε!
ΠΥΛΑΔΗΣ
.......................................... Μετά σας σκι’ ας με θάψουν!
Στσι φίλους ίδιο τυχερό!
ΟΡΕΣΤΗΣ
........................................ Κακά κι ασβολωμένα
εφέρθηκ’ ο Μενέλαος σ’ εμέ και στην αμπλά μου!
ΠΥΛΑΔΗΣ
Ε, κατα την γυναίκα ντου ειναι κακός κι εκείνος!  
ΟΡΕΣΤΗΣ
Ηρθε, μα και πως ήρθ’ επά σαν να μην είχεν έρθει!
ΠΥΛΑΔΗΣ
Ντ’ αλήθεια εντιγιάγυρε στην χώρα σας κι εκείνος;
ΟΡΕΣΤΗΣ
Ναίσκες κι ας επεράσανε χρόνοι πολλοί μα κι είντας
Λιγιά γιοργά δειξε κι αυτός
ΠΥΛΑΔΗΣ
.............................................Κι έφερε με το στόλο 
και την πανάτιμή ντου;
ΟΡΕΣΤΗΣ
....................................... Κια! Φερμένο αυτή τον έχει!
ΠΥΛΑΔΗΣ
Και που ‘ν’ την την πανάτιμη που ‘φαε τόσους άντρες;
ΟΡΕΣΤΗΣ
Στο σπίτι μου ‘ν’ και κάθεται, αν έχω μπλιο μου σπίτι.
ΠΥΛΑΔΗΣ
Του κξύρη σου ‘ταν αδερφός! Σαν είντα του ‘πες; Πέ μου!
ΟΡΕΣΤΗΣ
Να μην αφήσει θάνατο να δώσουν οι γι-Αργείτες
Εμέ και τσ’ αδερφής μου!
ΠΥΛΑΔΗΣ
........................................ Και; Για το θεό ειντά ‘πε;
Θέλω να το κατέχω! Πε!
ΟΡΕΣΤΗΣ
...................................... Φόβο ‘δειξε μεγάλο!
ως κάνουνε στσι φίλους τως οι κακοί φίλοι πούρι!
ΠΥΛΑΔΗΣ
Κι είντα ν-αιτίαν εύρηκε; Πε να χαρείς να μάθω!
ΟΡΕΣΤΗΣ
Ηρθε κι ο άλλος κειοσάς που ‘χε δυο θυγατέρες
απου τσι μπεγιεντίσανε όσοι κι αν τσι γνωρίσαν!
ΠΥΛΑΔΗΣ
Για το Τυνδάρεω μου λες; Και τα ‘χενε μετά σου
Ογια την θυγατέρα ντου;
ΟΡΕΣΤΗΣ
.................................. Ναίσκες κι εδιάλεξέ τον
κι ο άλλος πλι’ απ’ τον κύρη μου!
ΠΥΛΑΔΗΣ
......................................................... και στα κακά που σ’ ηύραν
δεν ηύρε ανάκαρα κιαμιά να σε συντρέξει!
ΟΡΕΣΤΗΣ
................................................................. Ναίσκες!
Ντα αυτός μωρέ δεν πολεμά όξω για τσι γυναίκες!
ΠΥΛΑΔΗΣ
Στην μέση μέση του κακού βρίχνεσαι αφέη φίλε!
Κι εδά; Θα σε σκοτώσουνε;
ΟΡΕΣΤΗΣ
.............................................. Στην κρίση λέει θα μπούνε
για το παντέρμο φονικό κι απόκειας θα ψηφίσουν.
ΠΥΛΑΔΗΣ
Κι είντα θ’ αποφασίσουνε! Τρομάσσω! Πέ μου φίλε.
ΟΡΕΣΤΗΣ
Γή ζούμε γή ποθαίνομε! Μην λέμε εδά περίσσα.
ΠΥΛΑΔΗΣ
Και για δε φεύγεις από πα με την αμπλά σου; Γιάειντα;
ΟΡΕΣΤΗΣ
Ντα δε θωρείς βλεπάτορες, γυρού γυρού βλεπίζουν.
ΠΥΛΑΔΗΣ
Είδα τσι στράτες –καλα λες- ανααγυρού φραμένες
Στην πολιτεία!
ΟΡΕΣΤΗΣ
....................... Είδες τσι; Σαν να ‘ν’ οχτρώ καστέλι!
ΠΥΛΑΔΗΣ
Και δεν ρωτάς είντα παθα κι εγώ; Χάνομαι πούρι!
ΟΡΕΣΤΗΣ
Γιάειντα! Κι αυτό στα πάθη μου θα βγει απανοπρούκι.
ΠΥΛΑΔΗΣ
Ο κύρης μου ο Στρόφιος μ’ έχει ‘ποβγάλει. Ναίσκες!
Βαρύ θυμό λω μου πιασε!
ΟΡΕΣΤΗΣ
.......................................... Ντα σ’ είντ’ αμάχην ήμπες;
Μετά ντου γή με το λαό;
ΠΥΛΑΔΗΣ
........................................ Αμαρτωλό με λέει
πως σ’ άειδαρα στο φονικό τση μάνας σου!
ΟΡΕΣΤΗΣ
.............................................. ........................ Ανομή μου!
κι εσύ θα μπεις στα πάθη μου;
ΠΥΛΑΔΗΣ
.................................................. Ναίσκες μετά σου στέκω!
Δεν λεν εμέ Μενέλαο!
ΟΡΕΣΤΗΣ
...................................... Κι είντα δεν έχεις φόβο
μη πιάσει τ’ Αργος σαν κι εμέ θανατο να σου δώσει;
ΠΥΛΑΔΗΣ
Δεν ειν’ τσ’ εξάς τως! Για τ’ εμέ ειν’  των Φωκών η χώρα!
ΟΡΕΣΤΗΣ
Σαν έχει αρχηγούς κακούς, κακοπατεί τ’ αλάϊ!
ΠΥΛΑΔΗΣ
Ναι μ’ αν του τύχουνε καλοί καλές βουλές θα πάρει.
ΟΡΕΣΤΗΣ
Καλά το λες! Χρεια ναι σκιας στην σύναξη να πάμε!
ΠΥΛΑΔΗΣ
Γιαειντα; Ποια ανάγκη σε βαστά;
ΟΡΕΣΤΗΣ
......................................................... Να πάω να μιλήσω
στσ’ αθρώπους τση πατρίας μου!
ΠΥΛΑΔΗΣ
...................................................... κι είντα θα πεις; Πως είχες
δίκιο και φόνον έκαμες!
ΟΡΕΣΤΗΣ
........................................ Εκδίκισην επήρα
του κύρη μου!
ΠΥΛΑΔΗΣ
......................... φίλε καλέ σέβου κι αμέντε να ‘χεις
ανίσως και σε πιάσουνε, χαρά θα λάβουν ζάρε!
ΟΡΕΣΤΗΣ
Κιαμε στο θάνατο θα μπω δίχως να πω μια λέξη;
ΠΥΛΑΔΗΣ
Καλά το λες! Δεν ειν’ τσ’ αντρειάς!
ΟΡΕΣΤΗΣ
..........................................................Κι ειντα λες σκιάς να κάμω;
ΠΥΛΑΔΗΣ
Ανε πομείνεις και δεν πας πάντίδει να γλιτώσεις;
ΟΡΕΣΤΗΣ
Δεν μου παντίδει!
ΠΥΛΑΔΗΣ
............................ κι ανε πας έχεις κιαμιάν ελπίδα;
ΟΡΕΣΤΗΣ
Την τύχη μου! Μα βοηθά;
ΠΥΛΑΔΗΣ
........................................ Καλιά να πας! Να πάεις!
Παρά να κάθεσ’ έπαδέ!
ΟΡΕΣΤΗΣ
...................................... Να πάω θέλω! Ναίσκες!
ΠΥΛΑΔΗΣ 
Καλιά να πας κι ας σκοτωθείς! Αν θεν να σε σκοτώσουν!
ΟΡΕΣΤΗΣ
Κιαμ’ είντα! Πως εκιότεψα δεν θα το πει κιανένας!
ΠΥΛΑΔΗΣ
Μα θα το πουνε αν δεν παςες και κάτσεις στοι παλάτι.
ΟΡΕΣΤΗΣ
Εγώ ‘καμα ότι ‘καμα στο δίκιο μου ν-απάνω!
ΠΥΛΑΔΗΣ
Ευκήσου να σου συβαστούν! 
ΟΡΕΣΤΗΣ
................................................. Κιανείς μπορεί να τύχει
να λυπηθεί
ΠΥΛΑΔΗΣ
................... Καλόσειρη είν’ η γενιά σου φίλε!
ΟΡΕΣΤΗΣ
Που κλαίω για το φονικό του κύρη μου!
ΠΥΛΑΔΗΣ
................................................................. να ιδούμε!
ΟΡΕΣΤΗΣ
Ε, άειντες! Δεν είν’ τσ’ αντρειάς άδοξα να ποθαίνεις!
ΠΥΛΑΔΗΣ
Ιδια τσα-ε λέω κι εγώ!
ΟΡΕΣΤΗΣ
................................. Τσ’ αμπλάς μου να το πούμε;
ΠΥΛΑΔΗΣ
Για τσι θεούς μη τση το πείς!
ΟΡΕΣΤΗΣ
............................................... Το θρήνο θελ’ ‘α στέσει.
ΠΥΛΑΔΗΣ
Ναι κι είναι κακοσημαδιά!
ΟΡΕΣΤΗΣ
............................................ Μιλιά κι αχνιά! Καλιά ‘ναι!
ΠΥΛΑΔΗΣ
Καιρό θα λάβεις αν δεν πας!
ΟΡΕΣΤΗΣ
.............................................. Ενα ‘ναι που φοβούμαι!
ΠΥΛΑΔΗΣ
Ειντα ‘ναι πάλι πέ μου το!
ΟΡΕΣΤΗΣ
........................................... Στην τρέλα μην με βγάλουν
πάλ’ οι θεές!
ΠΥΛΑΔΗΣ
................. Τ’ αμέντε σου θα ν’ έχω ‘γω κεια πέρα!
ΟΡΕΣΤΗΣ
Βάσανο μέγα και βαρύ η γι-έγνοια τ’ αρρωστάρη.
ΠΥΛΑΔΗΣ
Για ‘με δεν είναι βάσανο αν είναι για τα σένα!
ΟΡΕΣΤΗΣ
Ναι μα ‘χε αμέντε απανωθιώς μην τύχει και κολήσεις.
ΠΥΛΑΔΗΣ
Μην έχεις έγνοια λέω σου.
ΟΡΕΣΤΗΣ
........................................... Δεν θα-ν οκνήσεις πούρι;
ΠΥΛΑΔΗΣ
Κακό μεγάλο η γι-οκνιά στσι φίλους!
ΟΡΕΣΤΗΣ
...............................................................Ε, ας πάμε!
Σάλευγε σκιας και κλούθα μου!
ΠΥΛΑΔΗΣ
................................................... χαρά μεγάλη το ‘χω
να ‘χω την έγνοια σου μαθές!
ΟΡΕΣΤΗΣ
................................................. Αμε με στου κυρού μου
τον τάφο, ομπρός!
ΠΥΛΑΔΗΣ
.............................. Και γιαέιντα ‘δα;
ΟΡΕΣΤΗΣ
............................................................ Παράκληση να κάμω
να μου συντρέξει να σωθώ!
ΠΥΛΑΔΗΣ
............................................ Δίκιο και παραδίκιο!
ΟΡΕΣΤΗΣ
Μα να μην  ιδώ τση μάνας μου το μνημα!
ΠΥΛΑΔΗΣ
.................................................................... Εχθρα σου ‘χε
Μα μην ξαργείς! Τον Αργειτώ μην σε προλάβει η ψήφος
Ερχου και βάλε το κορμί τ’ άρρωστο στο κορμί μου
Από την πολιτεία σας θα σε περάσω μέσα
Δίχως ντροπή! Μουδε δροσά δεν δείνω για τ’ αλάϊ
Πως θα μου φίλος μπιστικός αν στα παντέρμα πάθη
Απου περνάς δεν σου δινα βοήθεια;
ΟΡΕΣΤΗΣ
............................................................. Καλά λένε
πως έχε έγνοια όσο ζεις όξω απ’ τσι συγγενίδες
να χεις και φίλους μπιστικούς! Οντίμως όποιος ξένος
τσ’ ατσιποδιές απου περνάς μπαίνει και δεν φοβάται
ποπανωθιώς λογιάζεται κι από τσι συγγενίδες!

ΣΤΑΣΙΜΟ ΔΕΥΤΕΡΟ
ΧΟΡΟΣ
Ελλαξ’ η γι-έρμη, έλλαξε των Ατρειδων η μοίρα!
Πού ‘ναι ‘δα μπλιο τα πλούτη ντως, πού ‘ν’ η καλοσειριά ντως,
που ζώνανε γυρού γυρού ν-ακαίρια την Ελλάδα,
κι έφταναν ως του Σιμοέ την γυροποταμίδα!
Τρίπαλια και πολλά βαρά κατάρα ‘ν’ η γι-αιτία!
Απ’ το κριγιάρι το χρυσό εμπήκεν η γι-αμάχη
στσι κλερονόμους τ’ αρχοντα Ταντάλου σ’ άλλα χρόνια
κι επέρασε στα δείπνα ντως, π’ ανε τα πεις τρομάσεις!
Κοπέλια έσφαξαν κι έφαγαν αρχοντογεννημένα!
Κι εδά κι αλλότες, πανωθιώς στσι φόνους άλλοι φόνοι
σωριαζουνται, κι ήρθ’ η σειρά των Ατρειδώ ρηγάδω
να δώσουν το ντιγιέντι ντως! 

................................................ Χαράμι στο καλό ντου!
Δεν είν’ καλό ετσά καλό, το πυρακονισμένο
σπαθί στση μάνας το κορμί ενάντια να σηκώσεις,
κι απώς αιματοβούρωτο στο ήλιο να το βγάλεις,
να ιδεί το φως τα αίματα! Δεν είναι τούτος φόνος
για γδικιωμό, να πεις καλός! Αυτός δεν έχει σέβας!
Μόνο από ξεσερμένο νου είναι ξετελεμένος!
Ειδε το χάρο κι έσυρε φωνή η Τυνδαροπούλα
κι είπενε η μαυρορίζικη : Υγιέ μου είντα κάνεις;
Ε, δ’ αμαρτία και κακό την μάνα να σκοτώσεις!
Δεν δίνεις του κυρού τιμή με το δικό μου φόνο!
Ελόγου σ’ ατιμάζεσαι κι άτιμος θα λογασαι
ωστε να ζείς!

..................... Ποια θα σταθεί αρρώσθια απανωθιώς του;
Ποια δάκρυα, ποια συλήπηση, σ’ ουλης τση γης την πλάτη
θ’ απανοβγούν του φονικού τση μάνας! Πέ μ’ εμένα!
Τ’ αρχ’ Αγάμεμνονα ο γιός που ‘πραξε τέθοια πράξη,
απ’ τον περίσσο μανισμό ήτον κουζουλαμένος,
κι είχαν ως και τα μάθια ντου γυρίσει! Μόν’ ασπράδι!
Μα ‘δά τονε ζυγώνουνε λαγωναρες του φόνου
οι γι-Ερυνίες! Μάνα μου τον κακοποδωμό ντου!
Ο γι-άμοιρος, είδε κοντό μέσα απ’ τον έρμο πέπλο,
το χρυσοκεντημένο τση, στση μανάς του τον κόρφο,
ν’ ανατριχιούνε τα βυζά, ως τση δινε το Χάρο
στου κύρη ντου το γδικιωμό;

ΕΠΙΣΟΔΕΙΟ ΤΡΙΤΟ
ΗΛΕΚΤΡΑ
Γυναίκες! Ο Ορεστης μας πού ‘φυγε για να πάει;
Κακός θυμός τον-ε λαλεί από θεούς πεμπάτος!
ΧΟΡΟΣ
Είπε πως πάει στην σύναξη των Αργειτών! Στην κρίση
Για θάνατο και για ζωή που ‘χουν για όνομί σας
Πάει στο σβίδο την ψυχή να βάλει μετα κείνους!
ΗΛΕΚΤΡΑ
Ηγούη μου! Ειντα ‘καμε! Ποιος του πε να το κάμει
Κι εσύβασέ τον;
ΧΟΡΟΣ
.......................... Σάοικα ο φίλος τ’ ο Πυλάδης!
Μα στάσου ως θωρώ ‘ρχεται ένας μαντατοφόρος
Κάθου να ‘κουσεις τα θα πεί  νέα απ’ τον αδερφό σου!
ΑΓΓΕΛΟΣ
Αμοιρη και τρισαμοιρη ακριβοθυγατέρα
Τ’ αρχ’ Αγαμέμνονα! Κερά Ηλέκτρα παινεμένη!
Ερχου ν’ ακούσεις θλιβερά μαντάτα που σου φέρνω
ΗΛΕΚΤΡΑ
Εγιούγια μου! Εχαθήκαμε! Το λόγια σου το δείχνουν
Σάοικα τα μαντάτα σου κακά ‘ν’ κι ασβολωμένα.
ΑΓΓΕΛΟΣ
Εβγάλανε οι Πελασγοί κρίση κι αποφασίσαν
Εσένα και τον αδερφό σήμερα να σκοτώσσουν.
ΗΛΕΚΤΡΑ
Αλλοίμονός μου! Εφταξε το που φοβούμουν πάντα!
Κι έλιωνα από τα κλάηματα! Ε, δε παντέρμη κρίση!
Και πως εγίνει; Ποιοι μαθές Αργείτες εμιλήσαν;
Ειντά ‘πανε; Πως έφταξαν στην κρίση του θανάτου!
Πέ γεροντή να ιδείς καλό! Πως θα μας-ε σκοτ΄σωσουν;
Με πέτρες γή με μάχαιρα; Πως θ’ αποθάνω; Πέ μου!
Για να κλουθήξω τ’ αδερφού την μοίρα! Πέ μου γέρο!
ΑΓΓΕΛΟΣ
Ετυχε κι εντιγιάγερνα απ’ τα χωράφια στ’ Αργος
Κι εθέλησα το γίνηκε για σε και τον Ορέστη 
να μάθω! Του πατέρα σας είχα μεγάλη αγάπη!
Αλλότες που ‘μουνε φτωχός μ’ έθρεφε το παλάτι
κι είμ’ απ’ τσι μπιστεμένους σας. Δικολογιά περίτου!
Είδα τ’ αλάϊ μαζωχτό ετότες να διαβαίνει
στον τόπον απου λενε πως τσι ‘χε ξανασυνάξει,
σε περαζόμενους καιρούς, ο Δαναός να κρινουν
για κείνον και τον Αίγυπτο! Ιδια κεια μαζωχτήκαν
κι εκάτσανε γυρού γυρού. Εστεκ’ εξάγοιγά τσι,
κι εδά εδά, επέρνα γεις, στένω τον και ρωτώ τον
«Είντα ναι μπρε το γίνηκε στο Αργος και γλακάτε;
Ήμπας μαντάτο από τσ’ οχτρούς ενέλωσε την χώρα
των Δαναώ;» Γυρίζ’ αυτός ετότες και μου λέει:
«Ντα δεν θωρείς πως έρχεται ο Ορέστης τ’ Αγαμέμνο
να μπεί στην κρίση για ζωή γή θανατο;» Ξανοίγω
κι είντα να ιδώ; Ετούτονά δεν τ’ όλπιζα ποτέ μου!
Καλιά να μην το θώρουνε! Ηρχουντ’ ο ν-αδερφός σου
με το Πυλάδη ομάδι ντου, χλωμός και μαραμένος
απ’ την αρρώσθια κι είχενε τα μάθια ντου στο χώμα.
Ο γι-άλλος -βέβοιος αδερφός- εκλούθιενε θλιμένος
κι ίδια σαν αρρωστάρικο κι ανήμπορο κοπέλι
επαρακράθιε ντον. Γροικάς; Οτ’ ώρα επομαζώχτει
τ’ αλάϊ, εσήκώθηκε κι εμίλησ’ ο τελάλης
και λέει τως: «Είναι κιανείς και θέλει να μιλήσει
για τον Ορέστη που ‘δωκε την μάνα ν-του του Χάρο;
Να πει αν του βγαίνει θάνατος, γή βγαίνει του να ζήσει!»
Ετότες ο Ταθύλβιος που ‘χενε  φτάξει αλλότες
ομάδι με τον κύρη σου ως τω Φρυγώ τον τόπο
και τον εκούρσεψαν -γατές;!- εσκώθηκεν απάνω,
κι ως ήτον με τσ’ αδυνατούς πάντα δικός κι ορτάκης,
είπε κι ετσέ κι είπε κι αλλιώς λόγια περιπλεμένα:
Είπενε παίνια του κυρού, μα για τον αδερφό σου
είπε βαριές κουβέντες! Ναί! Πώς τα χενε κλωσμένα
παίνια και κατηγόρησες ένας θεός κατέχει!
Κι είπε πως τάξε, μπακαλούμ’, ο γι-αδερφός σου, λέει,
καινούργιους νόμους και κακούς στένει για τσι γονέους!
Κι όσ’ ώρα εκουβέδιαζε εξάνοιγε τ’ Αιγίσθου
τσι φίλους και των έκανε το -είδες;- με τ’ αμάθια!
Είντα να πεις. Δεν ήτονε του κύρη σας τελάλης;
Ε, το νταμπιέτι τση δουλειάς  θέλει να π’ ‘α δουλεύγει
στσ’ αδυνατούς. Κι αν-ε βρεθεί κειανείς στην πολιτεία
κι έχει ν-έξά και δύναμη με τούτονά φιλεύγει!
Μα ύστερα εστάθ’ ορθός ο ρήγας Διομήδης
κι είπε να μην σκοτώσουνε μουδε τον αδερφό σου
μουδε την απατή σου! Ναί! Μα πως πρεπό ‘ν’ και δίκιο
να σας-ε πέψουν σ’ άλλη γη να πα’ να ξοριστήτε!
Ε, τότες ήτονε πολλοί που παν καλά τα λέει, 
μα ‘τονε κι άλλοι, μπόλικοι, κι εστέσανέ ντου μπέτη.
Υστερα εσηκώθηκε ενας που δε γατέχω
-Αργείτη θα τον έβγανες, μα δεν ήτον αργείτης-
Κι είχενε γλώσσα κι ήκοβγε, κι είχε περίσσο θράσος,
κι έσερν’ αδυνατές φωνές, ως κάνουν όσοι πούρι
και δεν γατέχουν και μιλούν ωσάν τσι κατεχάρους!
Κίνδυνος μέγας στσι πολλούς είν’ τούτοινα –Γροικάς το;-
Οποιος μαθές, έχει κακό νταπιέτι, μα στα λόγια
είναι γλυκής, ετούτοσάς κίνδυνος είναι μέγας!
Τυλιγαδιάζει το λαό και σε φουρτίνες βάνει
την πολιτεία ολάκαιρη! Εκείνοινα που λένε
το δίκιο κι ας μη φαίνεται γιαμιάς η χρείασή ντως
ετούτοινα χρειάζουνται κι η χώρα ντως κερδαίνει!
Από την χρείαση μαθώς πρέπει να βγαίνει η κρίση
για τσ’ αντρες ποιος κάνει άρχοντας, αλλιώς -αλλοίμονό μας-
Οποιος θελ’ ‘α καλομιλεί θελ’ ‘α ξεμπροστερεύγει
τσ’ αντρες τσι χρειαζούμενους και τσ’ έντιμους! Κιαμ’ είντας;
Ο πολυμίλης τούτοσάς είπενε να σκοτώσουν
κι εσέ και τον Ορέστη σας με τσι πετρές, τ’ αλάϊ!
Εκειά ‘τον κι ο Τυνδάρεως κι εσύμπαινε τα λόγια
όποιου ασκημοθάνατο έλεγε να σας δώσουν.
Μα τότεσάς σηκώνεται κι ένας απ’ τσ’ άλλους άντρες
Κι είπε τ’ ανάντια! ως έλεγα ετούτοσάς δεν είχε
πιτηδιερή κορμοστασά, μα ‘χεν αντρειά περίσσα!
Και δεν επολυφαίνουντον μέσα στην πολιτεία,
μουδε στο φόρο εγλάκανε καθημερνώς τση μέρας!
Ζευγάς ήτον, ως έδειχνε! –Α δη και τούτ’ οι γι-άντρες
Σωζουν τον τόπο. Ως έλεγα!- Κι είχενε νου περίσσο
κι ακριβομίλητος πολύ, μον’ όντεν ήτον χρεία.
Τίμιος κι αψεγάδιαστος στση ζήσης του το βίο!
Κι είπενε πως τ’ Ορέστη σας του πρέπουνε στεφάνια
που ‘θελε με το θανατο έθοιας κακής γυναίκας
κι αντίθεης τον κύρη ντου να γδικιωθεί!  Κιαμ’ είντας;
Αλλιώς ποιος ήθελα βρεθεί από ντα δα και πέρα
να θέλει σκιας ν’ αρματωθεί στον πόλεμο να πάει
κι αμοναχό το σπίτι ντου ν’ αφήσει δίχως κύρη!
Οντίμως όσ’ επόμεναν οπίσω να φυλάγουν
τα σπίθια κι επλανεύγανε των άλλω τσι γυναίκες
θα τα ξεθεμελειώνανε! Κι όσ’ ήσαν και τ’ ακούσαν
κι είχανε νου κι αναθροφή είπαν καλά τα λέει!
Υστερα δεν εμίλησεν άλλος μον’ ο αδερφός σου.
Εβγήκ’ ομπρός και λέει τως: «Αφέντες παινεμένοι
τση γής ετούτης, Πελασγοί τ’ Ινάχου κλερονόμοι
και τ’ αρχοντα του Δαναού, γροικάτε μου κι εμένα:
Την μάνα μου την σκότωσα και με το φονικό τση
τον τόπο μας διαφέντεψα, ως καθώς είχε κάμει
κι ο κύρης μου! Γροικάτε μου! Αν των αντρώς ο φόνος
φανεί πως είν’ από θεού για τσι γυναίκες πώδε
μηδένας άντρας γλιτωμό δεν θελ’ ‘α ν-έχει στ’ Αργος!
Γή σκλάβοι και φαμέγιοι ντως ηθελε να γενείτε
και ετσά ν-ηθελ’ ‘α κάμετε τ’ αναντια τσ’ αντρειάς σας!
Η μάνα μου εγάργιωσε του κύρη μου  την κλίνη
κι επλέρωσε με θάνατο κακό κι ασβολωμένο.
Μα σεις αν με σκοτώσετε το νόμο καταλύτε
και γλήγορα το θάνατο θα βρειτε –φρουκαστείτε!-
για’ θα πληθιάνει το γιαμιάς το θράσος στσι γυναίκες!»
Καλά τα ‘πε και πρόσβαρα, μα ο λαός που ‘γροίκα
δεν του ‘συβάστη! Ενίκησε ο πλάνος, που ΄χε πρώτας
μιλήσει κι είπε θάνατο κι εσέ και τ’ αδερφού σου 
να δώσουνε. Σαν ηύγε σκιας ιλάμι του θανάτου,
με ζόρε μέγα ο Ορέστης σας έκαμε να μη είναι
με τσι πετρές, μα έδωκε λόγο πως το σπαθί ντου
θα πιάσει και θα σφάξει εσέ κι απως τον απατό ντου.
Εγινηκ’ ότι γίνηκε, κι απόκειας ο Πυλάδης
Με θλίψη και με κλάηματα επήγε κι έπηρέ τον,
και σ’ τον-ε φέρνει έπαδε, μ’ όσους δικούς πομείναν.
Κλουθούν κι αυτοί με δάκρυα και τσι παρακρατούνε.
Καημό γροικάς μόνο να ιδείς την όψη ντως κερά μου!
Ειντα να πω; Αγωμ’ εδά κι ευρε καλό μαχαίρι,
γή δέσε το σκοινί θελιά! Ηρθεν η μαύρη γι-ώρα
να παραιτήσετε το φως του γι-ήλιου! Μαύρη γι-ώρα!
Δεν σας ωφέλησε η γεννιά μουδ’ η καλοσειριά σας!
Κι ο γι-Αρχ’ Απόλλως κάθεται ανέγνοιος στο στριπόδι
το Πυθικό! Ανέγνοια σας! Θάνατο σας-ε δίνει!
ΧΟΡΟΣ
Εκουσες κι εβουβάθηκες τρισάμοιρη παρθένα,
κι έμαυροκύκλιασε γιαμιάς η γι όψη σου. Μανά μου!
Πίστομα ‘δα στην μαύρη γής έπεσες για να κλάψεις!
Να βρεί ο γι-αναστεναγμός ξεπορισά κι ο θρήνος!

ΚΟΜΜΟΣ
ΗΛΕΚΤΡΑ
Χώρα των Πελασγώ και πως ν’ αρχίσω
να σύρω την φωνή και να θρηνήσω;
Να συροτζαγκρουνώ τα μάγουλά μου
τ’ ανύχια να ματώσω τα δικά μου!
Να κουρκουνώ την κεφαλή μου, -αλλοί μου!-
για το κακό που μ’ ηύρεν, άνομή μου!
Η φοβερή θεά ετούτο θέλει 
που βασιλεύγει στ’ Αδη το καστέλι!
Ρήγισσα των νεκρών η παινεμένη
Η γι-όμορφη κι η τρισμπεγιεντισμένη!
Ε, χώρα των Κυκλώπ’ αντιλαλήσου!
Στου παλαθιού τα πάθη εδά θρηνήσου!
Ξάνοιξε ‘πα μαλιά κακοκομμένα,
σίδερο ακόνι τα ‘χει κουρεμένα!
Αχι  καημός και πόνος! Αχι λέω!
Οσους θα πάρει ο Χάρος εδά κλαίω
Μα κλαίω κι όσους έφυγαν μανά μου!
Ελλήνων στρατηλάτες έρωντά μου!

Του Πέλοπα-ν η ρίζα εσοχάθη!
Σύριζα εκόπη! Εφάγαν την τα πάθη!
Μα ήτονε καιρός και την παινεύγαν
Τα σπίθια τα παλάθια τζ’ εζηλεύγαν!
Μα ε’ ‘ν’ τα ρημαγμένα και πεσμένα
Θεών ζηλιά μας τα ‘χει βουλισμένα
Θεώ ζηλιά κακή βουλήν ανθρώπω
Αιματοβουρωμέν’ εφαε τον τόπο!
Αχι γεννιές αθρωπων, τρισαλλοί σας!
Το κλάημα πάντα πνίγει την ζωή σας
Ξανοίξετε την μοίρα μας, μανά μου!
Ανάντια πάει τσ’ ελπίδας, έρωντά μου!
Του κάθανους αλλιώς τα διαμοιράζει
Ο  χρόνος κι ο καιρός αλλιώς τα σάζει.
Απρόβλεφτη ‘ν’ η τύχη των αθρώπω!

Αχι και να ‘χα μπόρουν σ’ άλλο τόπο
Να φύγω να διαβώ, να φτάξω ίδια
Εκειά που με χρυσά σκοινι’ αλυσίδια
αναμεσώς γης κι ουραν’ ως γροικάται
ένα χαρακι ακαίρι’ ανακρεμάται.
Χαράκι από τον Ολυμπο κομμένο
που στρίφνει και γυρίζει κρεμασμένο.
Να στέσω κι έκεια θρήνο και να κλάψω
του Τάνταλου του πρώτου να φωνιάξω
του τρισπροπάπου, που ‘χε γεννημένους
τσι πρώτους τσι γενιάς μ’ αναθρεμένους
που ζήσανε σε τούτο το παλάτι
κι εδωκεν των για χάκι μόνο πάθη!
Να πω για ‘κει’ο το σβίδο και τ’ αγλάκι 
μ΄ εκειο το τεσσαραλογο τ’ αμάξι,
τ’ ανεμοκυκλωπόδικο, που ‘γίνει,
κι ο Πέλοπας εμπήκε στο γιαγκίνι.
Το Μύρτιλο ‘χει τότες σκοτωμένο
στση Γερεστού το κύμα γκρεμισμένο!
Ασπροκυματιστή φουρτουνιασμένη 
ήτον η γι-έρμη θάλασσα αφρισμένη!
Ιδια απο τότεσάς πρώτη κατάρα
εμπήκεν εις το σπίτι μας κι αντάρα
από τση Μαίας τον υγιό πεμπάτη.
Επεψεν ο Ερμής το πρώτο ινάτι
χρυσόμαλο τ’ αρνί θάμασμα μεγα
μ’ αυτό ‘βαλε στο χάσι τον Ατρέα,
το βαραλογατάρη! Ερμα πάθη!
Εμπήκε η Διχόνια κι ανεστράφη
ως και του ηλιού τ’ αμάξι κι απ’ τη Δύση 
σ’ ανατολή το πέμπει για δύσει.
Κι εστάθη ο Ζας αναντιος και διατάσει
ως κι η Πηλιά την στράτα τζη ν’ αλλάξει!
Εφτά στραθειές ελλάξανε μανά μου
για να ‘ρθουν οι θανάτοι έρωντά μου
απανωθιώς ο γεις εβρίχνουντον στον άλλο!
Είντα να πρωτοπώ ν’ αναθιβάλλω!
Για το παστό το βαρατιμασμένο
που ΄χεν η γι Αερόπη γαργιωμένο.
Η Κρητικιά! Πανάτιμο νταμπιέτι!
Γή τα παντέρμα δείπνα του Θυέστη
νά αναθιβάλω! Αχι! Κι εδά πάλι
επέσαν στου κυρού μου το κεφάλι
και στο δικό μας τα στερνά κακά αλλοί μου!
του παλαθιού κατάρες άνομή μου!

ΧΟΡΟΣ
Ηλέκτρα έρχεται –θωρείς;- ο γι-αδερφός σου πώδε
Ψήφος θανάτου απανωθιώς στέκει στην κεφαλή ντου!
Μα ξάνοιξε! Ανάδια ντου βρίχνεται κι ο Πυλάδης
Ιδια ωσάν τον αδερφό παρακρατεί τον. Ξάνοι’!
Αειδαριστής στο ζάλο ντου και στην ασθένειά ντου!
ΗΛΕΚΤΡΑ
Αλλοίμονός μου! Αλλοίμονος κι εκείνου!
Εμπήκε πάλι αρχή καινούργιου θρήνου!
Στον τάφο ομπρός θωρώ σε ‘δα αδερφέ μου
Στην νεκρική πυρά σου σταυραητέ μου!
Στερνή φορά την όψη σου σου ξανοίγω
Χάνω το νου! Του Χάρο πως θα φύγω!
ΟΡΕΣΤΗΣ
Δεν θα σωπάσεις μπλιον αμπλά και δίχως μοιρολόγια
Δεν θα δεχτείς τα π’ ‘α γενούν; Κατέχω το κακά ‘ναι
Μα πρέπει μιαν υπομονή να κάμεις στα μας ηύραν!
ΗΛΕΚΤΡΑ
Χάνομε του ηλιού το φως σου λέω
Πως να σωπάσω πε μου να μην κλαίω
ΟΡΕΣΤΗΣ
Δοικά με λω και φτάνει με των Αργειτών η ψήφος
κι ο θάνατος που μου ‘βγαλε! Κι εσύ μην με σκοτώνεις!
Αφεις αμπλά τα σημερνά πάθη! Παραίτησέ τα!
ΗΛΕΚΤΡΑ
Τα νιάτα σου θρηνώ! Πρώιμος Χάρος!
Ορέστη μ’ αδερφέ μου ε, δε βάρος!
Εσέ πρεπε να ζεις! Γροικάς μ’ αθέ μου;
Κι όϊ να πας στον Αδη αδερφέ μου!
ΟΡΕΣΤΗΣ
Για όνομης μπλιο των θεώ, πάψε δειλιά μου φέρνεις!
Μην κλαίς κι όσα μας ηύρανε μην ‘νεθιβάλεις πάθη !
ΗΛΕΚΤΡΑ
Μα θα μας-ε  σκοτώσουνε πως να το νταγιαντίσω
Να μη θρηνώ έθοια αστοχιά κι ετσά παντέρμη μοίρα;
Ούλοι οι θνητοί λυπούνται λω για την ζωή ντως!
ΟΡΕΣΤΗΣ
.................................................................................  Φτάνει!
Η μέρα τούτη απάνω μας εστάθη κυβερνήτης
Γή με θελιά γή με σπαθί πρέπει να σκοτωθούμε!
ΗΛΕΚΤΡΑ
Αδέρφι μου αμοναχά εσύ να με σκοτώσεις!
Μη κάμει αργείτης το κακό! Βαρά, πολλά μεγάλη
Η προσβολή για την γενιά θα-ν είναι τ’ Αγαμέμνω!
ΟΡΕΣΤΗΣ 
Δοικά με εμέ και φτάνει με τση μάνας μας το αίμα!
Την απατή σου σκότωσε μ’ όποιο διαλέξεις τρόπο.
ΗΛΕΚΤΡΑ
Καλά μου λες! Δοικά κι εμέ να πάω απ’ το σπαθί σου!
Μ’ άφεις με εδά να κρεμαστώ ααπ’ το λαιμό σου! Αφεις!
ΟΡΕΣΤΗΣ
Ψευτρα χαρά ‘ναι τούτηνά μα κάμε το αν σ’ αρέσει!
Θάνατο λω τον είπανε είντα χαρά να δώσει;
ΗΛΕΚΤΡΑ
Αγαπημένε μ’ αδερφέ και τ’ όνομά σου πούρι
Είναι για μένα ποθητό και τρισαγαπημένο,
Ίδια ψυχή ‘χομε κι οι δυο!
ΟΡΕΣΤΗΣ
.......................................... μην λιώνεις την καρδιά μου!
Κι εγώ θέλω τα χάδια σου να αντιπλερώσω! Γιάειντα,
Γιάειντα να με βαστά ντροπή! Αγκάλη τσ’ αδερφής μου!
Κορφε ακριβέ κι αγκάλιασμα! Εσύ ‘σαι λω για μένα
Και γάμος και κοπέλια μου! Ε, δε παντέρμα λόγια!
Ε, δε το μας επόμεινε οι γι-άμοιροι να λέμε!
ΗΛΕΚΤΡΑ
Αχι και να γινούντονε ένα σπαθί να δώσει 
Ατζιμπραγό το θάνατο κι ατζιμπραγό κιβούρι 
Κέδρινο να μας έκλεινε σ’ ατζιμπραγό μνημείο!
ΟΡΕΣΤΗΣ
Καλό θα ήτον τούτονα μα πάνε μπλιο οι φίλοι
Επολιγοστέψανε! Ποιος θα μας-ε κηδέψει
Ατζιμπραγά ως λες και θες στο ίδιο μνήμα ζάρε;
ΗΛΕΚΤΡΑ
Μα πε μου ο Μενέλαος δεν είπε μουδε λέξη 
να σε γλιτώσει ο άτιμος προδότης του κυρού μας;
ΟΡΕΣΤΗΣ
Μηδ’ η φανιά ντ’ εφάνηκε! Τση βασιλιάς την βέργα
Είχε στο νου ντου ζάβαλες κι είχενε μέγα φόβο
Να μην ξεμπλέξει τσι δικούς! Μ’ άειντες εδά αμπλά μου!
Αειντες να βρούμε θάνατο, θάνατο τιμημένο
ως καθως στ’ Αγαμέμνονα ταιριάζει τα κοπέλια!
Α δη κι οντε στο σκώτι μου καρφώξω το σπαθί μου
Θα δείξω την καλοσειριά ακαίριας τση γενιάς μου!
Πιάσε κι εσ’ εύρ’ ανάκαρα να πράξεις σαν κι εμάνα!
Πυλάδη, γίνου μας κριτής την ώρα του χαημού μας
Κι απώς απής ποθάνομε στόλισε τα κορμιά μας 
Κι άμε και θάψε τα -γροικάς;- στου κύρη μας το μνήμα
Ατζιμπραγά! Εχετε γεια τά ‘πα θα πά’ να πράξω!
ΠΥΛΑΔΗΣ
Στένου! Αν πεις πως πρέπει εγώ να ζήσω ανε ποθάνεις
Θα αντιπατήσω!
ΟΡΕΣΤΗΣ
.......................... Μα είντα λες; Γιάειντα κι εσύ μετά μου
να π’ ‘α χαθείς;
ΠΥΛΑΔΗΣ
...................... Ρωτάς μαθές; Πως δίχως την φιλιά σου
θα ζήσω από ντα ‘δα κι ομπρός;
ΟΡΕΣΤΗΣ
..................................................... Εσύ ωσάν εμένα
δεν έσφαξες την μάνα σου!
ΠΥΛΑΔΗΣ
.......................................... Ναι μα εσύντρεξά σε!
Ιδια σκιας πάθη με τα ‘σε μου πρέπουνε!
ΟΡΕΣΤΗΣ
................................................................... Πυλάδη,
εσύ την ζήση σου χρωτείς μόνο τ’ αρχο κυρού σου,
μ’ εμέ μην θες το θάνατο. Πυλαδη αφρουκάσου:
Εσύ ‘χεις στην εξά σου –ναι!- ακαίρια πολιτεία
Έχεις παλάτι του κυρού πλούσο και βριγιωμένο
Εγώ δεν έχω μπλιο δροσά! Φρουκάζου μου: Ο γάμος
Που σου ‘ταξα με τούτηνέ την άμοιρ’ αν δεν γίνει
Αλλη γυναίκα βρε γιαμιάς, παντρέψου να παιδιώσεις
Εμάς το σέβας κι η φιλιά έφταξε μλίο στο τέλος
Εχε χαρά κι υγειά καλή φίλε μ’ αγαπημένε!
Εσένα πρέπουν μα για ‘με επάψαν μπλιο να πρέπουν
Οι ποθαμένοι την χαρά δεν την νιώθουν πούρι!
ΠΥΛΑΔΗΣ
Φιλε μακρά πολύ ‘πεσες απ’ την βουλή μου! Ναίσκες!
Ανε σε παραιτήσω ‘γω περίτου να γλιτώσω
Να μην βρεθεί κάρπιμη γής μηδε ουρανός αφέντης
Ν’ αποδεχτούν το αίμα μου! ν’ απαρνηθώ σαν είντα;
Πως είμουνε ορτάκης σου στο φόνο τση μανάς σου 
γή πως εγώ τ’ ανέδιασα όσα κακά πλερώνεις!
Ομάδι σου πρέπει κι εμέ να έσω να ποθάνω!
Κι ετούτηνε που τση δωκα το λόγο μου αλλότες
Την έχω για γυναίκα μου βέβοια και μπιστεμένη!
Πε μου αν πάω στο Φωκώ’ το κάστρο κιαμιά μέρα
Γη στσι Δελφούς είντα κοντό θα ν-έχω να δηγούμαι;
Πως είμουν φίλος μπιστικός δικός ξετελεμένος
Πρίχου να σας-ε τύχουνε τα πάθη που περνάτε
Κι εδά σαν σας ετύχανε δεν είμαι μουδ’ εφάνην!
Δεν γίνεται! Κι εγώ μαθές εχω την έγνοιασή μου
Με τούτανά! Και γροίκα μου: σαν είναι να χαθούμε
ούλοι ομάδι, το γιαμιάς, κάτσε να βρούμε τρόπο
πως θα πλερώσει ο Μενελής τ’ άδικα που μας ηύραν!
ΟΡΕΣΤΗΣ
Φίλε να ιδώ κι ετούτονά κι ας πέσω να ποθάνω!
ΠΥΛΑΔΗΣ
Ε, γροίκα μου! Απ’ του σπαθιού την κόψη πλια καλό ‘ναι!
ΟΡΕΣΤΗΣ
Λέγε μου κι  ανημένω σκιας! Οχτρό θα γδικιωμούμε!
ΠΥΛΑΔΗΣ
Σσς! Σώπα! Δεν μπιστεύγομαι! Γυναίκες αγροικούνε!
ΟΡΕΣΤΗΣ
Ποιές; Τούτεσές; Μπιστέψου τσι! Δικές μας είναι! Λέγε!
ΠΥΛΑΔΗΣ
Του Μενελάου ο καημός στον ουρανό θα φτάξει
Αν την Ελένη σφάξομε!
ΟΡΕΣΤΗΣ
....................................... Πως θα χαζιρευτούμε;
Ετοιμος είμ’ ανε γενεί με τρόπο και με τάξη.
ΠΥΛΑΔΗΣ
Να μπούμε να την σφάξομε! Στο σπίτι σου δεν είναι;
ΟΡΕΣΤΗΣ
Ναι μα κλειδώνει αναγυρού! Οπου κι αν πάει!
ΠΥΛΑΔΗΣ
........................................................................... Κι είντα;
Τον Αδη ‘δα θα πάει να βρει στο πάστο τζη για άντρα!
ΟΡΕΣΤΗΣ
είντα λογιώς; Οι βάρβαροι σκλάβοι την-ε φυλάγουν!
ΠΥΛΑΔΗΣ
Ποιοι κιαολιάς! Δεν αγροικώ φόβο για Φρύγες! Αειντες!
ΟΡΕΣΤΗΣ
Καλά το λές!  Αυτοί ‘ν’ καλοί μόνο για τσι καρφίχτες
Και για τα μύρα!
ΠΥΛΑΔΗΣ
............................ Είδες το; Τση Τροίας τα συνήθεια
μας εκουβάλησ’ έπαε! Τσι καλοπέρασες τως!
ΟΡΕΣΤΗΣ
Πολλά μικρή τση φαίνεται η Ελλάδα για να κάτσει!
ΠΥΛΑΔΗΣ
Ο σκλάβος τον ελεύθερο δεν τονε μπροστερεύγει!
ΟΡΕΣΤΗΣ
Να τηνε σφάξω κι ας γενεί διπλός ο θάνατός μου!
ΠΥΛΑΔΗΣ
Κι εμένα! Μόνο γδικιωμό να πάρω για δικού σου!
ΟΡΕΣΤΗΣ
Πέ μου είντα ‘χεις ‘ρδινιαστεί! Ξετέλεψε το λόγο!
ΠΥΛΑΔΗΣ
Δεν είναι να ποθάνομαι; Ας μπούμε στο παλάτι
ΟΡΕΣΤΗΣ
Καλά να μπούμε κι  ύστερα;
ΠΥΛΑΔΗΣ
............................................. Για τα παντέρμα πάθη
ταξε που μας εβρήκανε ομπρός τση να κλαφτούμε!
ΟΡΕΣΤΗΣ
Χαρά θα πάρει απόκρυφη κι ας κλάψει ομπρός μας!
ΠΥΛΑΔΗΣ
..................................................................................... Κι είντα;
Το ίδιο δεν θα κάνομε κι οι γι-αφεδιές μας;
ΟΡΕΣΤΗΣ
...................................................................... Λέγε!
Ύστερα είντα θα κάμομε;
ΠΥΛΑΔΗΣ
.......................................... Στα ρούχα μας χωσμένα
θα ν-έχομε λω τα σπαθιά!
ΟΡΕΣΤΗΣ
........................................... Κι ομπρός σε τόσους δούλους
λες να τηνε σκοτώσομε;
ΠΥΛΑΔΗΣ
....................................... Εναν εναν τσι δούλους
θα πιάσομε να κλείσομε στου παλαθιού τσ’ οντάδες!
ΟΡΕΣΤΗΣ
Κι όποιος μιλήσει: Θάνατος!
ΠΥΛΑΔΗΣ
............................................... Για όσα θα κλουθήξουν
θα ιδούμε! Ανε πρέπει Ναί!
ΟΡΕΣΤΗΣ
.............................................. Εμάς είν’ η βουλή μας
για την Ελένη Θάνατος!
ΠΥΛΑΔΗΣ
........................................ καλά το ‘χεις καντίσει!
Φρουκού μου δα σ’ ότι σου πω να ιδείς πως τα ‘χω στρώσει:
Ανε σηκώναμε σπαθί σε φρόνιμη γυναίκα
Θα ταν ο φόνος άδικος, μα ενάντια σε τούτη
Γδικιώνομε ν-αναγυρού ακαίρια την Ελλάδα!
Για τα κοπέλια που ‘χασαν τσι πατεράδες ζάρε
Για τσι γονέους που χασαν τσι γιούς τως να ‘ν’ αιτία
Για τσι γυναίκες  που χασαν τσ’ άντρες τως κι είναι χήρες!
Αλαλητό θα σηκωθεί αναγυρού στην χώρα
Και θα ν-ανάψουνε φωθιές για τσι θεούς να καίνε
Ευκές για ‘σε κι εμέ θα πουν πως ήμπαμε στο αίμα
μιας άτιμης γυναίκας. Ναι! Και δεν θα ξανακούσεις
πως έσφαξες την μάνα σου μονο θ’ αλλάξεις νάμι!
Φονιά, μα τσ΄αντροφόνισσας φονιά θα σε φωνιάζουν!
Δεν πρέπει ο Μενέλαος ευτυχισμένος να ‘ναι!
Αυτός να πάρει χάκι ντου το σπίτι το δικό σας
Απου με τ’ Αγαμέμνονα την παινεμένη λόγχη,
Εκέρδισε το ταίρι ντου κι εξαναγιάγυρέ την
Κι  εσείς, ο γι-άρχο κύρης σου, ελόγου σ’, η γι-αμπλά σου
Κι η μάνα σου –κι ας μη μιλώ γι’ αυτήν ως δεν τση πρέπει-
Να πάτ’ ανέμου και καπνού! Λόγω τιμής καλιά ‘χω
Αν δεν πα να την σφάξομε να χάσομε την ζήση!
Κι αν τύχει και δεν μας-ε βγει το φονικό τσ’ Ελένης
Φωθιά στο σπίτι δίδομε, μαύρο χαημό να βρούμε!
Μα θα-ν η δόξα μας πολλή ανε μας-ε ξετρέξει
Ένα απ’ τα δυο! Γή θάνατο βρίχνομε παινεμένο
Γή ζούμε κι εσώθήκαμε!
ΧΟΡΟΣ
....................................... Σκύλα Τυνδαροπούλα!
Απου εξεγιβέντισες των γυναικών το γέννος
Βγαίνει σου και ταιριάζει σου των γυναικών το μίσος!
ΟΡΕΣΤΗΣ
Αχι μα δεν εστάθηκε ποπανωθιώς στο φίλο
τον μπιστικό ποτές δροσά! Μούδε ο έρμος πλούτος
μουδ’ η γι-εξά κι η βασιλιά! Ανέμυαλος θα ν-είσαι
αν προτιμήσεις τσι πολλούς από ‘να καλό φίλο!
Εσύ μαθώς εσκέφτηκες το γδικιωμό τ’ Αιγ΄σθου
Κι ανάδια μου εστάθηκες στσι κίνδυνους που μπήκα!
Κι εδά μου κάνεις καλλουργιά να μπω να πολεμήσω
Τσ’ οχτρούς μου και μου βρίχνεσαι βοηθός κι αειδαριστής μου!
Μα παύω μπλιο τα παίνια μου μεγάλος βάρος σου ‘ναι!
Οντίμως πρίχου θάνατο να βρω πρέπει τσ’ οχτρούς μου
Να δώσω του κακού χαημού κι όσους μ’ έχουν προδώσει
Να διαγουμίσω να τσι ιδώ κι εκείνους να θρηνούνε
Μ’ αυτοί μ’ εκαταντίσανε άμοιρο των αμοίρω!
Εγώ ‘μαι τ’ Αγαμέμνω γιος του ρήγα π’ αξιώθει
Να ‘ναι ο πρώτος αρχηγός κι άρχοντας των Ελλήνω’
Δεν έγιν’ άρχος στανικώς με ψήφο τον εβγάλαν 
Κι είχεν εξά σαν τσι θεούς! Δεν θα τον-ε ντροπιάσω
να λάβω χάρο ασκημο ως κάνουνε οι σκλάβοι!
Την Ζήση μου σα λεύτερος απου ‘μαι θα την χάσω
Μα πλια μπρος το Μενέλαο θα γδικιωθώ Γροικάς μου;
Κι αν μόνο σ’ ένα βγούμενε. Πυλάδη κερδαιμένοι
Καλή θα ν-είν’ η τύχη μας! Και να μας-ε ξετρέξει
Περίτου τύχη ανέλπιδη να κάμομε το φόνο
κι απανωθιώς σωθούμενε! Μεγάλ’ εχταγή το ‘χω!
Καλό ‘ναι λω το ποθητό και να το λες δοικά σε!
Λόγια που φτερουγίζουνε και την χαρά σκορπούνε
Στο νου! Χαρά που δεν πλερώνεται!
ΗΛΕΚΤΡΑ
............................................................ Αδέρφι φαίνεταί μου
πως ηύρα τρόπο και για σε για με και για δικού ντου
να βρούμε σωτηρία!
ΟΡΕΣΤΗΣ
................................. Ναι; Από θεού θα ν-είναι!
Είντα λογιώς! Φρόνιμο νου έχεις και σ’ αφρουκούμαι!
ΗΛΕΚΤΡΑ
Ε, γροίκα μου! Ελα κι εσύ και στέσε αυτί!
ΟΡΕΣΤΗΣ
..................................................................... Ε, λέγε!
Οντε γροικάς μελούμενο καλό χαρά σου δίδει!
ΗΛΕΚΤΡΑ
Τσ’ ελένης το θυγατερό κατέχεις το; Ετσά ναι;
ΟΡΕΣΤΗΣ
Την Ερμιόνη λέεις μου π’ ανέθρεψ’ η μανά μας;
ΗΛΕΚΤΡΑ
Στση Κλητεμήστρας είν’ εδά το μνήμα παωμένη.
ΟΡΕΣΤΗΣ
Να κάμει είντα; Από που θωρείς να βγα΄νει ελπίδα;
ΗΛΕΚΤΡΑ
Στο μνήμα λω τση μάνας μου πάει να μνημονέψει!
ΟΡΕΣΤΗΣ
Ε, κι είντα λες; Είντα λογιώς τούτο μας-ε συντρέχει;
ΗΛΕΚΤΡΑ
Αλλαξιμι’ ‘α την πάρετε οντε θ’ αντιγιαγύρει!
ΟΡΕΣΤΗΣ
Κι είντα λοής καλό μαθές θα είναι για τσι τρεις μας;
ΗΛΕΚΤΡΑ
Σα λάβ’ η Ελένη θάνατο κι αν τύχει και ζητήξει
Μενέλαος να γδικιωθεί και το κακό να πράξει
Ενάντια σου ή εναντια μου ή ενάντια ντου -Θωρείς το
πως η φιλιά μας έκαμε τρεις να λογούμαστ’ ένας-
πε πως την Ερμιόνη ντου θα σφάξεις! Το σπαθί σου
σύρε κι απάνω στο λαιμό τση κοπελιάς του βάλε!
Κι αν θέλει το παιδάκι ντου να πα΄ρει και σε σώσει
Κι  ας έχει ιδεί στα αίματα να πλεέι η γι-Ελένη
Πιάσε και γιάγυρέ του την! Μα αν του θυμού ξεσύρει
Και κάμει πως μονταίρνει σου θάνατο να σου δώσει
Σφάξε την θυαγτέρα ντου κι εσύ γιαμιάς! -Γροικάς μου;-
Λογιάζω πως κι αν στην αρχή δείξει θυμό μεγάλο
Θα μαλακώσει γλήγορα! Αυτός αντρειά δεν έχει
Μουδε κι ανάκαρα! Αν θες να βρούμε σωτηρία
Κάμε τα! Επομίλησα!
ΟΡΕΣΤΗΣ
.................................. Γυναίκας παινεμένης
έχεις κορμί, μ’ αντρούς καρδιά σκεπάζει το κορμί σου!
Εσέ ταιριάζει η ζωή καλιά παρά το Χάρο!
Αχι Πηλάδη άτυχος εστάθηκες στην ζήση
Είδες ποια θα κανες μαθές ταίρι αν είχες ζήση;
ΠΥΛΑΔΗΣ
Μαγάρι να ‘χ’ η μοίρα μας να ‘ρχουνταν στην Φωκίδα
Και να τση λέγαν παστικά!
ΟΡΕΣΤΗΣ
............................................ Και πότε θα γιαγύρει
η γι-Ερμιόνη οπίσω ‘πα; Καλά ‘πες, μαγάρι
να ναι η τύχ’ ορτάκης μας καλάα να ξετελέψουν
να πιάσομε τ’ αμαρτωλού κύρη την θυγατέρα!
ΗΛΕΚΤΡΑ
Θαρώ πως ανεφάνηκε να ‘ρχεται στο παλάτι!
Πολύωρα λείπει δα γιαυτό η γι-ώρα τηνε βάνει!
ΟΡΕΣΤΗΣ
Καλά! Εσύ κερά μ’ αμπλά Ηλέκτρα να πομείνεις
Στην πόρτα επά του παλαθιού την κόρη ν’ ανημένεις!
Εχε το νου σου απανωθιώς μην έρθει και κιανείς τως
Δικός γή τ’ άρχο κύρη μας ο αδερφός προβάλει
Πρίχου το φόνο! Αν φανεί κιανείς την πόρτα χτύπα
Γή φώνιαξε! Αειντες εδά Πυλάδη να διαβούμε
εις το παλάτι με γδυμνά σπαθιά στα δυο μας χέρια.
Στερνόν αγώναν έχομε. Ισαμε εδά μετά μου
Έχεις τραβήξει μπόλικα Ε, κύρη και πατέρα
Που κατοικείς στο σκοτεινό τση νύχτας βιλαέτι
Ο γιός σου ο Ορέστης σε καλεί έρχου για να συντρέξεις
οσους παράκληση –γροικάς;- σου κάνουν! Ερχου λέω!
Αδικα και παράδικα για σένα κακοπάω!
Ο αδερφός σου προδωσά μου καμε λω μεγάλη
Κι ας είχα πράξει το πρεπό και για το γδικιωμό σου!
Θελω σκιας την γυναίκα ντου κι εγώ να του σκοτώσω 
Κι έρχου βοηθός στο έργο μου! Βοηθός κι αειδαριστής μας!
ΗΛΕΚΤΡΑ
Ερχου πατέρα! Ερχου μπλιο! Από το χώμα μέσα
Που βρίσνεσαι φρουκάσου μας Φρουκάσου τα παιδιά σου
Που χάνουνε για λόγους σου την ζήση ντως! Πατέρα!
ΠΥΛΑΔΗΣ
Ερχου Αγαμέμνο συγγενή του κύρη  του δικού μου!
Γλίτωσε τα κοπέλια σου! Φρουκάσου μου κι εμένα!
ΟΡΕΣΤΗΣ
Την μάνα μου εσφαξα!
ΗΛΕΚΤΡΑ
....................................... Κι εγώ σου ‘δωκα το μαχαίρι!
 ΠΥΛΑΔΗΣ
Κι εγώ σε παρακίνησα στο φόβο σου απάνω!
ΟΡΕΣΤΗΣ
Εσέ πατέρα ήθελα να γδικιωθώ..
ΗΛΕΚΤΡΑ
................................................... Αρχο κύρη
μούδε κι εγώ σε πρόδωσα!
ΠΥΛΑΔΗΣ
............................................ Κοντό ντροπή δεν είναι
ανε γροικάς ότι είπαμε να μη μας βοηθήσεις;
ΟΡΕΣΤΗΣ
Λάβε τα δάκρυα πρόσφορα!
ΗΛΕΚΤΡΑ
........................................... Κι εμέ τα μοιρολόγια!
ΠΥΛΑΔΗΣ
Πάψετε! Κι ας βιαστούμε μπλιο να να κάμομε το πρέπει!
Αν ακουστηκαν οι γι-ευκές μέσα στση γης τον πάτο
Σάοικα τσι ‘κουσ’ ο νεκρός! Αειντέστε! Ζα πατέρα!
Αρχο και πρώτε τση γεννιάς κι εσύ σεβάσμια Δίκη!
Δώσετε εδά καλοτυχιά σ’ εμέ σ’ αυτόν σ’ εκείνη
Ενας ο σβίδος για τσι τρείς! Ιδιο ‘ν’ το τυχερό μας,
ως είναι και το δίκιο μας! Γή ούλοι να χαθούμε
Γή ούλοι να γλιτώσομε!
(φευγουν Ορέστης με Πυλάδη)
ΗΛΕΚΤΡΑ
................................................ Καλές μου φιλενάδες!
Μ’ απ’ τσι Μυκήνες είσατε μά απ’ το Αργος μέσα
Τ’ αρχαίο το πελασγικό!
ΧΟΡΟΣ
......................................... Κερά και ρίγησσά μας
ετσά σε λένε ζάβαλες ακόμη μέσα στ’ Αργος,
ειντα ‘ν’ το θες να μας-ε πείς
ΗΛΕΚΤΡΑ
.............................................. αμέτε να σταθείτε
άλλες στο δρόμο που περνούν τ’ αμάξα κι άλλες πώδε
στου παλαθιού μας τα τειχιά σαν τσι καλούς δραγάτες!
ΧΟΡΟΣ
Γιαειντα το θες ετούτονά και το γυρεύγεις; Γιάειντα;
Πέ μας κερά μας! Πέ το μας!
ΗΛΕΚΤΡΑ
.............................................. Φόβο γροικώ μεγάλο!
Να μην φανεί κιανείς και φονικό καινούργιο ξετελέψει
και βάσανα στα βάσανα απου ‘χομε φορτώσει!
ΗΜΙΧΟΡΙΟ
Ελάστε γλήγορα από πα! Εμείς την μέσα στράτα
Τσ’  ανατολής θα πιάσομε
ΗΜΙΧΟΡΙΟ
......................................... κι  εμείς την απο πέρα!
ΗΛΕΚΤΡΑ
Αναγυρού ξανοίγετε! Εχετε αμέντε!
ΧΟΡΟΣ
............................................... Ναίσκες!
Κι επά κι εκεί ξανοίγομε κερά, μην έχεις έγνοια!
Εχομ’ εμείς τ’ αμέντε μας!
ΗΛΕΚΤΡΑ
........................................Απ’ τα κουρλιά απο κάτω
να παίζετε τα μάθια σας τριγυρου να θωρείτε! 
ΗΜΙΧΟΡΙΟ
Ενας ειναι και πορπατεί στην στράτα; Ζευγάς δείχνει
Είντα γυρεύγει και περνά ανάδι’ απ’ το παλάτι;
ΗΛΕΚΤΡΑ
Εγούγια μ’! Εχαθήκαμε καλές μου φιλενάδες! 
Αν ιδεί και πει στσ’ οχτρούς μας πως θεριά αρματωμένα
Στ΄έκουν με το σπαθί ‘παδα
ΗΜΙΧΟΡΙΟ
.............................................. Κερά μου μην φοβάσαι
έδειασ’ η στράτα έδειασε! Ανέλπιδά σου ζάρε!
ΗΛΕΚΤΡΑ
Κι εσύ είντα λες; Είναι κιανείς απ’ την δική σου πάντα;
Πέ μου καλό να ιδείς καλό Πέ μου πως ερημιά ‘ναι!
ΗΜΙΧΟΡΙΟ
Καλά ‘ναι πούρι κι από ‘πα! Αλλου ‘χ’ αμέντε! Αλλού ‘χε!
Δεν ανεφαίνετ’ από ‘πα Αργείτης να σιμώνει.
ΗΛΕΚΤΡΑ
Ε, αν να πάω σκιας εδά στην ξώπορτα ν’ ακούσω!
ΧΟΡΟΣ
Ε, εσείς απου βρισκούσαστε μέσα γιαειντα ξαργείτε;
Ξαργείτε να βουτήξετε στο αίμα τα σφαγάρια!
ΗΛΕΚΤΡΑ
Δεν αγροικούν! Αλλοί καημός! Ημπας και τα σπαθιά ντως
Ελύγισαν στην ομορφιά ομπρός; Αχι κι είντα θα γένει!
Περνά η γι-ώρα μη φανεί κιανείς αρματωμένος
Και στο παλάτι μπει βοηθός! Εδχετε λω το νου σας!
Μην στέκετε Εσείς εκειέ κι εσείς στην άλλη μπάντα!
ΧΟΡΟΣ
Γιαγέρνω εκειά ν-απού στεκα την στράτα να φυλάγω!
(από μέσα)
ΕΛΕΝΗ
Αργος των Πελασγώ γροικάς; Χάνω λω την ζωή μου!
ΧΟΡΟΣ
Εκούσετε; Το φονικό ερχίξανε οι γι-άντρες!
Θαρώ τσ’ Ελένης η φωνή!
ΗΛΕΚΤΡΑ
.......................................... Ω δύναμη του Δια!
Κατέβα κι άειδαρε μου τσι!
ΕΛΕΝΗ
............................................... Μενέλαε! Ποθαίνω!
Που ‘σαι; Βοήθα!
ΗΛΕΚΤΡΑ
...............................Αειντες μπλιο! Τα δίστομα μαχαίρια
σύρετε και γιουργιάρετε! Σφάξτε την μη λυπάστε!
Δώστε τση Χάρο! Δώστε τση! Σκοτώσετέ την! Αειντες!
Αυτήν που ξεγιβέντισε τον άντρα και τον κύρη!
Αυτή που ‘γίνει ν-αίτια και στου Σκαμάνδρου τσ’ άκρες
εχάσαν τόσοινα πολλοί Ελληνες την ζωή ντως
Μαύρο κοντάρι τσι ‘φαε Μαύρο ν’ αμάτι τσ’ ήπιε
του ποταμού! Ε, δάκρυα! Ρέχτρα εποταμίζαν!
Για στ’ αντρες που σκοτώνανε οι σιδερές σαϊτες!
ΧΟΡΟΣ
Σωπάτε! Σούς! Και σάλεμα γροικώ! Κιανείς  σιμώνει
Στο σπίτι από την στράτα επά!
ΗΛΕΚΤΡΑ
................................................... Στου φονικού την ώρα
καλές μου ανεφάνηκεν η γι-Ερμιόνη! Αχνα!
Σωπάτε! Ερχεται μαθές στα ξωβεργα να πέσει!
Καλό κυνήγι θα γενεί περίτου και την πιάσω!
Σταθήτε επά! Τα μάθια σας να ‘ναι χαμηλωμένα!
Μη δείξουν πως πραμα κακό έχει γενεί! Στο  χώμα!
Κι εμέ θλιφτά τα μάθια θα ν-είναι και θα δείχνω
πως δε γατέχω μια δροσά απ’ τα που ‘γίναν μέσα!
Καλό μου, κοριτσάκι μου! Από τση Κλητεμήστρας
Τον τάφο ‘ντιγιαγέρνεις; Ε; Εβαλες τα στεφάνια;
Εριξες τα μελόκρασα;
ΕΡΜΙΟΝΗ
.................................... Εφρανα την ψυχή τζη
κι εγιάγυρα! Μα ‘δα γροικώ φόβο! Μακρυά κι αν ήμουν
ήκουσα από ‘παδε φωνές! Απ’ το παλάτι μέσα!
ΗΛΕΚΤΡΑ
Ε, κι είντα; Δεν είναι πρεπό λω να μοιρολογούμε;
ΕΡΜΙΟΝΗ
Μη κακομελετάς! Για πε, έχομε πράμα νέο;
ΗΛΕΚΤΡΑ
Εμέ και τον Ορέστη μας θένε ‘δα να σκοτώσουν!
ΕΡΜΙΟΝΗ
Μη σώσουνε! Εσείς δικοί είστε και συγγενείς μου!
ΗΛΕΚΤΡΑ
Ναι μας έζεψε κι εμάς εις το ζυγό η ανάγκη!
ΕΡΜΙΟΝΗ
Για κείονά γροικούντανε φωνές από το σπίτι;
ΗΛΕΚΤΡΑ
Εμπήκε παρακαλετής τσ’ Ελένης!
ΕΡΜΙΟΝΗ
.......................................................... Ποιος; Για πε μου!
Να μάθω θέλω ανε μου πεις!
ΗΛΕΚΤΡΑ
................................................. Ο άμοιρος ο Ορέστης!
Να μην μας-ε σκοτώσουνε κι εμέ κι αυτόν!
ΕΡΜΙΟΝΗ
....................................................................... Ε, δίκια
σκιας εγροικούντον οι φωνές!
ΗΛΕΚΤΡΑ
............................................... Ντα για ποιαν άλλη αιτία
θελ’ ‘α φωνιάζει ο κάθανείς! Μ’ άγωμε κι εσύ μέσα
κι εμπα στην παρακάλεση βοηθός κι αειδαριστής τως!
Εμπα να ιδείς τη μάνα σου την τρισευτυχισμένη
Και παρακάλεσέ τηνε μην τύχει του κυρού σου
Και μας-ε ιδεί κι εμάς νεκρούς! Τση μάνας τση δικής μας
Είσαι κι εσύ αναθρεφτή Λυπήσου μας και κάμε
Από τα πάθη τα πολλά μπλιο να λευτερωθούμε!
Κλούθα μου κι έλα! Μπε κι εσύ στον πόλεμο μετά μας.
Εσύ ‘χεις μόνο μπόρεση για να μας-ε γλιτώσεις!
ΕΡΜΙΟΝΗ
Γερά γερά θα πάω σκιας! Οτι μπορώ θα κάμω 
Για να σωθείτε!
ΗΛΕΚΤΡΑ
.......................... Αειντες! Ναί! Φίλοι μ’ αγαπημένοι!
Ε, δέ κυνήγι! Πιάστε το! Σπαθιά βαστάτ’ οντίμως!
ΕΡΜΙΟΝΗ
Αλλοίμονός μου! Είντα θωρώ! 
ΗΛΕΚΤΡΑ
................................................. Ζωγρίσετέ την! Αειντες!
Βάλετε το μαχαιρί σας στην τραχηλιά τζ’ απάνω
Κι απόκειας ησυχάσετε! Ετσα θα μάθει μπλιό ντου 
Ο Μενελής πως οντε βρεί άντρες γερούς ομπρός του
κι όϊ τση φοβιτσάριδες φρύγες, τότες παθαίνει
όσα κακά ταιριάζουνε και πρέπουν στσι κιοτήδες!

ΣΤΑΣΙΜΟ ΤΡΙΤΟ
ΧΟΡΟΣ
Αειντέστε δα, αειντέστε δα καλές μου,
Αρχίξετε τσι χτύπους λεμονιές μου
Βοή να βγει και ν’ ακουστεί κεράδες 
Η γι-ανεφωνισή μας νιες και γράδες!
Ομπρός απ’ το παλάτι των ε, δε πόνος
να μην κουστεί μαθές ο νέος φόνος
που γίνεται στσ’ οντάδες και τρομάξουν
οι γι άντρες από τ’ Αργος και κοπιάσουν!
Να αειδάρουν να μποδίζουνε καλές μου
Το που ‘χομε στο νου μας λεμονιές μου
Πρίχου να ιδώ σφαμένη την Ελένη
Σφαμμένη και στα αίματα βαρμένη
Γή πρίχου βγει κιανείς μαντατοφόρος
Και πει πως ετελείωθει Ε, δε δώρος!
Πολλά καλά κατέχω μα ‘ναι κι άλλα
Θολά κι αξεδιανείριστα μεγάλα!

Δίκιος και παραδίκιος ο θυμός τως
δίκιος κι απ’ τσι θεούς ο γδικιωμός τως
χτυπά βαρά ‘δα μπλιο και την Ελένη
απου χε την Ελλάδα γεμισμένη
με θρήνους να ‘ν’ αιτία το ζαράρι
κι ο γάμος τσ’ αμαρτίας με τον Πάρη  
Τον τρισαμαρτωλό που γίνει αιτία
Κι οι γι-Ελληνες εφτάξανε σστην Τροία!

Γροικάτε! Εσερθήκανε τα μάνταλα στην πόρτα
Του παλάθιού! Βροντοχτυπούν! Σωπάτε δα κεράδες!
Σάοικα φρύγας τα βαρεί κι όξω θα ξεπορίσει!
Σωπάτε για να μάθομε ειντα ‘χει ξετελέψει!

ΦΡΥΓΑΣ
Με τσι φελούς επρόλαβα να φύγω να γλιτώσω
Από τ’ Αργείτικο σπαθί! Και στην αυλή εγλάκουν
Κι αντιχτυπούσαν οι φελοί στσι τρισπελεκημένες
Ταύλες που κόψαν Δωριείς τεχνίτες απ’ τσι κέδρους!
Μάνα μου Γή! Μάνα μου γή! Αλλοί κι αλλοίμονός μου!
Ξένες που θα ‘βρω γλιτωμό; Να δώσω οθεν τ’ απάνω
στον άσπρο αιθέρα γή να μπω στο κύμμα να γλιτώσω
Α, δη και στέκ’ ο Ωκεανός με του ντανά την όψη
κι αναγυρού την μάνα μας την γη σφιχταγκαλιάζει!
ΧΟΡΟΣ
Ειντά ‘ναι σκλάβε που φερε η Ελένη από την Τροία;
ΦΡΥΓΑΣ
Ε, Τροία, Τροία! Των Φρυγώ πατρίδα παινεμένη!
Κι εσύ βουνό ψηλό βουνό τση Νίδας αφρουκάστε;
Θρηνώ με βάρβαρη φωνή πένθιμο μοιρολόϊ
Για όσους εχαθήκανε! Ρημάδιασμένοι τόποι!
Από του Κύκνου την σπορά και τση πανώριας Λήδας
Την όμορφη Την πλια καλή την τρισκαταραμένη
Γυναίκα επομείνετε χαλάσματα, ρημάδια!
Ηρθε μαθές στο κάστρο μας απου ‘χτισ’ ο Απόλλως
Ήρθε κι εξετελεύτηκε αμοναχή κατάρα!
Αλοίμονός! Εγιούγια μας! Αμοιρη Δαρδανία!
Πατρίδα του ντεληκανή του Γανυμήδη χώρα
Του μπράτιμου του Μέγα Ζα! Κλαίω κι αναφιλώ σε!
ΧΟΡΟΣ
Μα είντα εξετελεύτηκε εις το παλάτι; Πέ μας!
Δεν σου καντίζ’ ουδε δροσά απ’ όσα μου δηγάσαι!
ΦΡΥΓΑΣ
Αλλοί χαημός και βάϊ καημός! Μ’ ετσά φωνές αρχίζουν
Τσι θρήνους οντε κλαίσινε οι βάρβαροι τσ’ Ασίας
Στη γλώσα ντως, για το χαημό και το παντέρμο χάρο!
Αλλοί ν-αϊλλοί και βάϊ καημός! Οντε στο χώμα τρέχει
Αίμα το ρηγαδώ! Γροικάς; Απ’ το σπαθί του Χάρο!
Μα βάνω αρχή να σου τα πω με την σειρά ντως ούλα!
Εις το παλάτι εμπήκανε δυο Ελληνες λιοντάρια
Ατζιμπραγά! Του στρατηγού ήτον ο γιος ο ένας
κι ο άλλος γιος του Στρόφιου, που ‘χει Οδυσσέ νταμπιέτι
πανούργος και κακόβουλος και μπιστικούς στσι φίλους,
μέγα θεριό στην δύναμη, τεχνίτης των αρμάτω!
Δράκος Φονιάς! Ω που να ιδεί γλήγορα το χαημό ντου!
Να ιδείς πως ήστεκεν ομπρός και μ’ είντα φρονιμάδα!
Ατάραχτος κι αδάκρυτος Ε, δε κακούργος μέγας!
Εμπήκαν κι εσιμώσανε στο θρόνο τση γυναίκας
Που ‘χεν ο δοξαράτορας τση Τροίας σ’ άλλα χρόνια
Στην κλίνη ντου! Κι  εστάθηκαν κλιτοί και δακρυσμένοι
Κι είχαν αμέντε ο γεις τ’ αλλού κι αναγυρού εξανοίγαν!
Εγονατίσαν κι άπλωσαν στα γόνατά τζη τότες
Τα χέρια! Οι φαμέγιοι τζη, απ’ την παντέρμη Τροία
Επηγαινόρχουντον εκειά γλήγορα απάνω κάτω!
Φοβο ‘χανε κι ελέγανε σιγά ο γεις τ’ αλλού ντως,
Μη κι είχανε πράμα κακό και πονηρό στο νου ντως.
Αλλοι δεν το δεχούντανε κι άλλοι ελέγαν τότες
πως τούτοσές ο δράκοντας που φαε την μανά ντου
θέλει και του Τυνδάρεω την άλλη θυγατέρα 
να μπλεξει εδά στα δύχτια ντου
ΧΟΡΟΣ
..................................................Κι εσύ ομπρός τως ήσουν
γή απ΄αρχής επόρισες τρομαριασμένος πούρι;
ΦΡΥΓΑΣ
Με τσ’ άλλους ήμουν κι έτσεκα ανάδια τζη στο θρόνο
Και κατά την συνήθεια απου ‘χομεν οι Φρύγες
Εβάστουνε κι εκούνουνε οπίσω απ’ τα κουρλιά τζη
Μέγα στεφάνι με φτερά για να την δροσερεύγω.
Βάρβαρικό συνήθειο. Εκείνη εκαθούντον
Κι έτύλιγε στα χέρια τζη κουβάρι το λινάρι
Που ‘χε στ’ αρδάχτι τζη κλωστή και το ‘χε χάμ’ ομπρός τση.
Λινάρι από τση Τροίας μας τα έχητα παρμένο!
Κι ήθελε μετα ‘κειονά να φάνει για τον τάφο
Τση Κλητεμήστρας στόλιση! Πορφύρα να το βάψει!
Λέει τση Σπαρτιάτισας γυναίκας ο Ορέστης
Ετότεσάς: Κόρη του Ζα απ’ το θρονί σου βάστα
Κι έλα στου γι-άρχου Πέλοπα του πρώτου τση γενιάς μας
Τ’ άλλο θρονί που βρίχνεται στσ’ αυλής την μέση μέση
Ν’ ακούσεις σ’ ότι θα σου πω! Εσκώθηκεν κι εκείνη
Κι εκλούθα ντου, δεν έβαλε κακό στο νου τζη πράμα
Μονο την λάλιε κι έτρεχε! Την ιδιαμένην ώρα
Ο άλλος ο ορτάκης του που ‘σερν’ απ’ την Φωκίδα
Εδιάζουντον αλλού κακό. Λέει μας: Γιάειντα Φρύγες
Κακόσειροι κι απόδειλοι δεν πάτε να χαθείτε;
Ποβγάνει μας κι εκλείδωσε αλλους στο μέσα σπίτι
Κι άλλους στσι σταύλους κι άλλους μας απόξ’ απ’ τσι καμάρες!
Μακρά μακρά τσ’ αφέντρας μας εδιασκόρπισέ μας!
ΧΟΡΟΣ
Κι ύστερα είντα γίνηκε; Είντα κακό μεγάλο;
ΦΡΥΓΑΣ
Αλλοί ν-αϊλλοί κερά μανά! Τση ν-Ιδας πρώτη μάνα!
Αλλοί ν-αϊλλοί κερά μανά! Μάνα μπεγιεντισμένη! 
Αλλοίμονός μ’ τ’ άμοιρου κι είντα κακά μεγάλα
Δεν είδα! Είντα φονικά κι είντα μεγάλα πάθη
Κι είντ’ αμαρτίες τρίσβαρες να γίνουνται ομπρός μου
Σε τούτο τα βασιλικά παλάτια!  Τρίσαλλοί μου!
Τότες εσύραν τα σπαθιά απου ‘χανε χωσμένα
Στα ρούχα ντως! –Κι αυτά ‘τονε καρνάδα σαν το αίμα!-
Κι εχαμηλοξανοίγανε γυρού γυρού μην τύχει
Κι είν’ κιανεις άλλος να τσι ιδεί! Ιδια σαν τσ’ αορείτες
Κάπρους εστάθηκαν ομπρός κι είπανε τση γυναίκας:
Ηρθεν η γι-ώρα θάνατο να λάβεις να ποθάνεις!
Ο άντρας σου ο μπας κιοτής αιτία ‘ν’ του θανάτου
Που τ’ αδερφού ντου τον υγιό επρόδωσε κι αφήκε
Τ’ Αργος να τονε καταπιεί! Σέρνει φωνήν ετότες
Κι εκείνη κι είπε « Ηγούη μου!» και εχτύπανε τον μπέτη
Με τα χεράκια τζη τα δυο τα κρινοδάχτυλά τζη!
Εχτύπα και την κεφαλή κι εδερνοκοπανιούντον!
Εκαμε να τωνε χαθεί κι αγλάκανε να φύγει
Με τα χρυσά τζη σάνταλα, μα έσφιξ’ ο γι-Ορέστης
Με τ’ άρβυλα που σάζουνε έπαε στσι Μυκήνες
Κι αρπά την από τα μαλιά! Και στο ζερβό ντου ν-ώμο
Τσ’ ανέσπασε την κεφαλή κι έδειξεν ο λαιμός τση
Κι έθεκε το βαρύ σπαθί απά να την-ε σφάξει!
ΧΟΡΟΣ
Κι οι φρύγες δεν ήτον εκειά για να την-ε συντρέξουν;
ΦΡΥΓΑΣ
Από ‘κεια που μας είχανε διπλωμανταλωμένους
Εσπάσαμε με τσι λοστούς τσι  σύρτες και τσι πόρτες
Κι εβγήκαμε κι ετρέχαμε αναγυρού στον τόπο
Κι εσέρναμε δριμιές φωνές κι άλλοι ν-ηύραμε πέτρες
Κι άλλοι δοξάρια γή σπαθιά κι ετρέχαμε γι’ αϊδα!
Μα τότες΄άς εστάθηκεν ομπρός μας κι ο Πυλάδης
αλύγιστος κι ανέφοβος ίδιος σαν το δικό μας
τον Εχτορα γή κείονα τον Αίαντα που λέτε
απου κι εγώ μια φορά θωρώντας στου Πριάμου
τσι πόρτες κράνος να φορεί τρίφουντο. Ε, δε άντρας!
Με τα σπαθιά τα βάλαμε κι εφάνηκεν και τότες
Πόσο οι Φρύγες είμαστε δεύτεροι των Ελλήνω’
Στην μάχη! Αλλος από ‘μας εγλάκανε να φύγει
αλλοι στην γής σωριάζουντον νεκροί γή λαβωμένοι
κι άλλος στην παρακάλεση ήμπαινε να γλιτώσει
του Χάρου! Εσκοτωθήκανε καμπόσοι κι ούλοι οι γι-άλλοι
εφύγαμε κι ετρέχαμε περίτου να χωστούμε!
Αν εκαθήζαμε μαθ΄’ες ούλοι θελ’ ‘α χαθούμε
ως εχαθήανε ποιλλοί! Την ιδιαμένην ώρα
ημπεν η μαυρορίζικη Ερμιόνη στο παλάτι
κι είδε την μάνα τζη στην γής έτοιμη να την σφάξουν 
ε, να ‘σασταν να ιδείτε εκειθά το γίνηκεν ετότες!
Ιδια ως –λεν όσ’ είδανε- Βάκχες  που λαγωνεύγουν
Και με τα χέρια ντως αρπούν των λύκω τα κουλούκια
Ίδια ‘τσα την ζωγρίσανε την κοπελιά κι οι δυό ντως
Κι απόκειας εγιαγύρανε του Ζα την θυγατέρα 
να σφάξουν. Δεν την ηύρανε! Μεσ’ τσ’ αψηλές καμάρες
ήφυγε και την χάσανε! Μουδ’ η φανιά τζ’ εφάνη!
Ναι μα το Ζα! Ναι μα τη γή, το φως, την μαύρη νύχτα!
θες τέχνην ηύρε μαγική Θες από γής βοτάνι
Εχάθηκε! Μπορεί οι θεοί να τως την πήραν. Λέω!
Πλια κάτω δεν μπορώ να πω! Δεν είδα δεν κατέχω!
Εξάνοιξα μαθές κι εγώ κατσά κατσά να φύγω!
Απ’ το παλάτι οξω να βγω! Ανώφελοι ‘ν’ οι κόποι
Που καμεν ο Μενέλαος για να την-ε γιαγύρει
Από την Τροία. Ανώφελοι!
ΧΟΡΟΣ
........................................... Τα που δηγήθεις Φρύγα
άνθρωπος δεν τ’ ανήμενε! Ντ’ ανήμενε κιαμιά σας
πως ο Ορέστης θελ’ ‘α βγει με το σπαθί στην χέρα!
Ε, ‘ν’ τον απου ξεπόρισε κι έρχετ’ απ’ το παλάτι!
Γιάειντα γλακά;
ΟΡΕΣΤΗΣ
.......................... Πού ‘ν’ τον αυτό πουπόρισ’ απ’ το σπίτι
κι εγλίτωσε απ’ το σπαθί απου βαστώ;
ΦΡΥΓΑΣ
................................................................. Αφέντη
γονατιστός σε προσκυνώ, ως κάνουν οι βαρβάροι!
ΟΡΕΣΤΗΣ
Επά ‘ναι τ’ Αργος! Ηκουσες; Επόκαμεν η Τροία!
ΦΡΥΓΑΣ
Ναι μα οι φρόνιμοι άρχο μου όπου κι αν βρεθούνε
Ξανοίγουν πως θα ζήσουνε! Καλιά ‘ναι από τον Αδη!
ΟΡΕΣΤΗΣ
Ημπας κι του Μενέλαου μηνύτεψες για να ‘ρθει;
ΦΡΥΓΑΣ
Εβγήκα κι ανεγύρεψα αειδαριστές για σένα!
Εσύ ‘σ’ ο πλι’ αξιότερος!
ΟΡΕΣΤΗΣ
............................................ Ντα η Τυνδαροπούλα
λες πως εχάθη δίκαια;
ΦΡΥΓΑΣ
................................... Ναίσκες καλέ μ’ αφέντη
και τρεις λαιμούς να χεν εσύ ήπρεπε να τσι κόψεις!
ΟΡΕΣΤΗΣ
Γαλύφης είσαι και κιοτής! Και με παινάς μ’ άλλα ‘χεις
Στο νου σου!
ΦΡΥΓΑΣ
.................. Γιάειντ’ αφέντη μου; Δεν έβλαψε τσι Τρώες
ως έβλεψε και τσ’ Ελληνες;
ΟΡΕΣΤΗΣ
............................................ Αμωσε πως δεν τα πες
για παίνιο όσα μου ‘πες εδά μη σε σκοτώσω! Μνώξε!
ΦΡΥΓΑΣ
Μνόγω σου μα την ζήση μου! Αλλο μαιές δεν έχω.
ΟΡΕΣΤΗΣ
Για-ε εκειδέ! Ετσά μωρέ φοβούσασταν στην Τροία
Ούλοι το ‘λλενικό σπαθί;
ΦΡΥΓΑΣ
........................................ Σύρε το πέρα πέρα!
Απάνω ντου το φονικό αντιλαψίζει! Αλλοί μου!
ΟΡΕΣΤΗΣ
Γιά-ε κειε φόβο! Εμά μωρέ! Φοβάσαι μην πετρώσεις
Τάξε πως θελ’ ‘α ιδείς επά την ίδια την γοργονα!
ΦΡΥΓΑΣ
Φαμέγιος είμ’ αφεντικό το Χάρο τον-ε τρέμω!
Για την γοργόνα που μου λες δεν είδα δεν γατέχω!
ΟΡΕΣΤΗΣ
Φαμέγιος είισαι ζάβαλες! Γιάειντα δεν θες το Χάρο;
Ντ’ αυτός θα σε γλιτώσει μπρε από τα βάσανά σου!
ΦΡΥΓΑΣ
Ο καθανείς αφεντικό και δεν πα’ να ‘ν’ και δούλος
Παίρνει χαρά πως ζει! Κιαμέ! Θέλει το φως να βλέπει.
ΟΡΕΣΤΗΣ
Φρονιμα πούρι μου τα λες! Κι η φρονιμάδα τούτη
Σ’ έσωσε! Αμε μέσα ‘δα! 
ΦΡΥΓΑΣ
........................................ Κι αν μπω, δεν θα με σφάξεις;
ΟΡΕΣΤΗΣ
Είπα σου πως εγλίτωσες!
ΦΡΥΓΑΣ
......................................... Καλά τα λες αφέντη!
ΟΡΕΣΤΗΣ
Μα θα το ξαναϊδώ. Γροικάς;
ΦΡΥΓΑΣ
.......................................... ετούτονά αφέντη
δεν είν’ καλό!
ΟΡΕΣΤΗΣ
................... Ανέμυαλε! Θαρείς πως εχταγή ‘χω
για να σε σφάξω! Γιά-ε εκειέ! Δεν είσαι μουδε άντρας
μούδε γυναίκα! Γιά-ε εκειέ! Επόρισα απ’ το σπίτι
μην τύχει και σύρεις φωνή. Το Αργος αν-ε ‘κούσει
φωνές, λω, ξεσμιλιώνεται! Δεν αγροικώ ‘γω φόβο
ν’ αντισταθώ του Μενελή με το σπαθί στην χέρα!
Κι ας έρθει κι ας κορδώνεται για τα χρυσά κρουλιά ντου!
Δεν π’ ‘α τα σεί! Μ’ αν έρθ’ επά και σέρνει και τσ’ Αργείτες
Και κλείσει το παλάτι μας, το φονικό τσ’ Ελένης
Να γδικιωθεί και δεν γνοιαστεί να σώσει την αμπλά μου
κι εμέ και τον ορτάκη μου μετά μας, τον Πυλάδη,
ετότες είναι που θα ιδεί κερά και θυγατέρα
νεκρές κι οι δυο να κείτουνται. (Σάλευγε μέσα! Αειντες!)
(μπαίνουν)

ΤΕΤΑΡΤΟ ΣΤΑΣΙΜΟ
ΧΟΡΟΣ
Ερμη ντως μοίρα κακή ντως μοίρα
Καινούργιο πάθος θωρώ να πέφτει
Πα στο παλάτι κι απά στσ’ Ατρείδες!
Είντα να κάμωμε; Είντ’ ‘α γενούμε;
Κοντό να βγούμε στην πολιτεία
Να μολοήσομε το είντα ‘γίνει
Γή να σωπάσωμε να βουβαθούμε;
Καλιά ναι λέω μιλιά κι αχνιά μας!
Ξάνοι το σπίτι και το παλάτι
Μαντατοφόρος καπνός εσκώθει
Και βγαίνει απάνω στα επουράνια
Σάοικ’ ανάφτουνε δαυλούς να κάψουν
του πρώτου Τάνταλου το μέγα σπίτι!
Δεν θα γλιτώσουνε καινούργιους φόνους!
Το τέλος μόνο ο Θιος το δίδει
Πάντα στσ’ αθρώπους κατά που θέλει!
Πολλοί δαιμόνοι κακοί δαιμόνοι
Στο σπίτι επέσαν κι εβούλησάν το!
Στο αίμα πάλι, στο αίμα πλέει
Αιτία να ‘ναι πως εγκρεμίσαν
Παλιά το Μυρτιλο στο μαύρο κύμμα

Μα ξάνοι! Μα ξανοίξετε ο μενελής σιμώνει
Αγλακιστός! Σάοικα ‘μαθε το γίνει στο παλάτι!
Ατρείδες απου βρίχνεσται στα δώματα γροικάτε;
Γιοργά γιοργά τα μάνταλα σύρετε και τσι πόρτες
Σφαλίξετε! Ο καλότυχος αντρας, κακό μεγάλο
γι’ αυτούς που η γι-ατσιποδιά τσι χει κακοποδώσει,
Ορέστη, σαν κι εσένα ‘δα!

ΜΕΝΕΛΑΟΣ
Ηρθα γιαμιάς ως έκουσα πως εξαναρχινήξαν
Να ξανακάνουν το κακό τ’ ατζιμπραγά λιοντάρια!
-δεν τσι ‘χω ‘γω γι’ αθρώπους μπλιο!- Ηκουσα πως εχάθη
το ταίρι μου αναμεσώς τ’ αέρα και δεν είδε
θάνατο! Ειντά ‘ναι τουτανά; Ηρθενε γεις στο φόρο
κι έτρεμ’ οντε μου τα λεγε! Είντα κακό παιγνίδι
εκείνουνά απού σφαξε την μάνα ντου ‘ναι τούτο;
Γελά κιανείς να το γροικά! Ανοίξετε τσι πόρτες!
Δούλοι ξεμανταλώσετε! Να μπω και να γλιτώσω
Απ’ τσι φονιάδες τσ’ άνομους σκιας το  θυγατερό μου!
Να πάρω απ’ τα χέρια ντως το ταίρι μ’ ως κι αν είναι
Κι ανε μου την-ε σκοτώσανε και πρέπει αμοναχός μου
Να σφάξω όσους το κάμανε! Αμοιρη μου γυναίκα!
ΟΡΕΣΤΗΣ
Μενέλαε! Στα μάνταλα μην  ‘γγίξεις! Αγροικάς μου
εσύ απου εσήκωσες το θράσος σαν τον πύργο;
Αλλιώς -θωρείς το τούτονέ; Τον κόπο των μαστόρων
από το ματζιπέτι, ε;- ίδια στην κεφαλή σου
πετώ το και στην σπώ μαθές! Γερά κρατούν οι σύρτες
κι ως κι αν φωνιάζεις και γλακάς και μπώθεις νταγιαντούνε 
Δεν θα σ’ αφήσουνε να μπεις!
ΜΕΝΕΛΑΟΣ
....................................................Ηγούη μου! Ειντα ναι 
τα που θωρώ! Είντα δαυλοί λάμπουν απά στσι ντάπιες
ποιοι ‘ναι που στέκουν κι εχουνε βαρμένα τα σπαθιά ντως
στου κοπελιού μου το λαιμό;
ΟΡΕΣΤΗΣ
.......................................... Ειντά ‘ν’ το θες να κάμεις
να με ρωτάς γή να γροικάς στα που θα πω! Ομίλιε!
ΜΕΝΕΛΑΟΣ
Δροσά δεν θέλω! Μα ως θωρώ πρέπει να σου γροικήσω!
ΟΡΕΣΤΗΣ
Ε, κάτεχε πως το γιαμιάς την κόρη σου θα σφάξω!
ΜΕΝΕΛΑΟΣ
Ντα δεν σε φτάνει που σφαξες και την Ελένη: Γιάειντα
θες να διπλώσεις το κακό;
ΟΡΕΣΤΗΣ
.............................................. Σφαμμένη θα την είχα
μα μου την κλέψαν οι Θεοί!
ΜΕΝΕΛΑΟΣ
........................................ Μα παίζεις με γή θέλεις
ν’ απαρνηθείς το φονικό;
ΟΡΕΣΤΗΣ
........................................ Δεν το ‘θελα ν’ αρνιούμαι
Ηπρεπε να το κάμω ‘γω!
ΜΕΝΕΛΑΟΣ
....................................... να κάμεις είντα πε μου!
τρομάσεις με!
ΟΡΕΣΤΗΣ
....................... Τρομάσω σε! Την εντροπή τσ’ Ελλάδας
ήπρεπε να ‘χα σφάξει ‘γω!
ΜΕΝΕΛΑΟΣ
......................................... Δωσε μου το κορμί τζη
να π’ ‘α το θάψω!
ΟΡΕΣΤΗΣ
............................ Απ’ τσι θεούς αμε και γύρεψέ το!
Την κόρη σου θα σφάξω ‘γω!
ΜΕΝΕΛΑΟΣ
.............................................. Ο που σφαξε την μάνα
θα σφάξει κι άλλους;
ΟΡΕΣΤΗΣ
................................. Γδικιωμό του κύρη μου γυρεύγω!
Εσυ λω τον επρόδωσες!
ΜΕΝΕΛΑΟΣ
...................................... Και δεν δοικά το αίμα
τση μάνας σου για γδικιωμό; 
ΟΡΕΣΤΗΣ
............................................ ντα βαρατιμασμένες
σκοτώνω! Γιαειντα να δοικά;
ΜΕΝΕΛΑΟΣ
............................................... κι εσύ μωρέ Πυλάδη
βοηθάς του;
ΟΡΕΣΤΗΣ
.................... Ναί! Κι ας μην μιλεί! Εγώ μιλώ για κείνον!
ΜΕΝΕΛΑΟΣ
Μην χαίρεσαι! Μονο φτερά αν βγάλεις θα γλιτώσεις!
ΟΡΕΣΤΗΣ
Ποθές δεν πάω! Επά-έ θα κάψομε το σπίτι!
ΜΕΝΕΛΑΟΣ
Να κάψεις θες του κύρη σου το πατρικό παλάτι;
ΟΡΕΣΤΗΣ
Κιαμ’ ειντα! Να σ’ το ‘φήσω θες να ‘χεις χαρά μεγάλη!
Κι απως θα σφάξω τούτηνέ!
ΜΕΝΕΛΑΟΣ
.............................................. Ε, σφάξε την! Μ’ απόκειας
θα μπεις κι εσύ στην πλερωμή!
ΟΡΕΣΤΗΣ
................................................... Ας μπω!
ΜΕΝΕΛΑΟΣ
................................................................ Στένου λω Στένου!
Μην κάμεις κι άλλο φονικό!
ΟΡΕΣΤΗΣ
............................................... Σώπαινε! Κάθου βλέπε
το γδικιωμό για τα κακά απου ‘χεις καωμένα!
ΜΕΝΕΛΑΟΣ
Ντα που ‘χεις δίκιο για να ζεις;
ΟΡΕΣΤΗΣ
.................................................. Δικιο; Οϊ να ζήσω
μονο και να ‘μαι βασιλιάς στον τόπο!
ΜΕΝΕΛΑΟΣ
.............................................................. Σε πιον τόπο;
ΟΡΕΣΤΗΣ
Στο Αργος το πελασγικό! Ποιον τόπο ε;
ΜΕΝΕΛΑΟΣ
.................................................................. Στο Αργος;
Και να βουτάς τα χέρια σου στ’ αγίασμα; Για ξάνοι!
ΟΡΕΣΤΗΣ
Και γιάειντα τάξε δεν μπορώ;
ΜΕΝΕΛΑΟΣ
...............................................Και πρίχου μπεις σε μάχη
θα στένεσαι μπρος στσι θεούς να θυσιάζεις;
ΟΡΕΣΤΗΣ
....................................................................... Γιάειντα;
Πώς στένεσ’ ετουλόγου σου;
ΜΕΝΕΛΑΟΣ
................................................Τα χέρια μου δεν είναι
αιματωβούρωτα! Θωρείς;
ΟΡΕΣΤΗΣ
......................................... Μ’ αν πεις για την ψυχή σου;
ΜΕΝΕΛΑΟΣ
Ποιος νταγιαντά να σου μιλεί;
ΟΡΕΣΤΗΣ
.................................................. Οποιος του κύρη ντου ‘χει
αγάπη!
ΜΕΝΕΛΑΟΣ
....... Κι αν έχει κιανείς τση μάνας του σκιας σέβας;
ΟΡΕΣΤΗΣ
Αυτός είναι καλότυχος!
ΜΕΝΕΛΑΟΣ
.................................... Ε, μα εσύ δεν είσαι!
ΟΡΕΣΤΗΣ
Εγώ δεν θέλω τσ’ άτιμες!
ΜΕΝΕΛΑΟΣ
........................................ Πάρε σκιας το σπαθί σου
από την θυγατέρα μου!
ΟΡΕΣΤΗΣ
........................................ Γιελιέσαι!
ΜΕΝΕΛΑΟΣ
....................................................... Κιαμε είντα;
Την θυγατέρα μου  μωρε θα σφάξεις;
ΟΡΕΣΤΗΣ 
......................................................... Δεν γιελιέσαι!
ΜΕΝΕΛΑΟΣ 
Αλλοί μου κι είντα θα γενώ!
ΟΡΕΣΤΗΣ
.......................................... Αμε να βρεις τσ’ Αργείτες
να τσι συβάσεις..
ΜΕΝΕΛΑΟΣ
......................... Ποιον να βρω; Και σ’ είντα να συβάσω;
ΟΡΕΣΤΗΣ
Τσ’ Αργείτες! Αμε σύβασ’ τσι να μην μας-ε σκοτώσουν!
ΜΕΝΕΛΑΟΣ
Αλλιώς θα μου σκοτώσετε την θυγατέρα;
ΟΡΕΣΤΗΣ
................................................................... Ναίσκες!
ΜΕΝΕΛΑΟΣ
Αμοιρ’ Ελένη!
ΟΡΕΣΤΗΣ
...................... Επά θα βρεις τσ’ άμοιρους που γυρεύγεις!
ΜΕΝΕΛΑΟΣ 
Από την Τροία σ’ εφερα για να γενείς κουρμπάνι!
ΟΡΕΣΤΗΣ
Καλιά θα ήτον τούτονά!
ΜΕΝΕΛΑΟΣ
........................................ Κι έσυρα τόσα πάθη!
ΟΡΕΣΤΗΣ
Δεν τα παθες για λόγου μου!
ΜΕΝΕΛΑΟΣ
............................................... Και βάσανα περίσσα!
ΟΡΕΣΤΗΣ
Ανώφελος για τσι δικούς!
ΜΕΝΕΛΑΟΣ
............................................... κι εδά ‘μαι στην εξά σου!
ΟΡΕΣΤΗΣ
Αμοναχός σου το καμες κι ήμπες! Αντρας δεν είσαι!
Ηλέκτρα, Αειντες του σπιθιού δώσε φωθι’ από μέσα!
Κι εσύ Πυλαδη μπράτιμε! Βάλε φωθιά απ’ το δώμα!
ΜΕΝΕΛΑΟΣ
Ο γή των δαναώ γροικάς; Κι εσεις που ζείτε στ’ Αργος, 
άντρες αλογατάριδες, πότες θ’ αρματωθείτε
πότες θα ‘ν’ έρθετε μωρέ βοήθεια κι αείδα;
Ούλη την πολιτεία σας, ετούτος για να ζήσει,
θα δώσει ανέμου και καπνού! Ο μπασφονιάς τση μάνας!

ΑΠΟΛΛΩΝ
Μενέλαε! Μενέλαε! Πάψε μπλιο  το θυμό σου!
Ο Φοίβος είμαι τση Λητώς ο γιος ο παινεμένος,
που στέκω επά και σου μιλώ! Κι εσύ Ορέστη πάψε
να στέκεις με γδυμνό σπαθί ν’ ασκημοφοβερίζεις 
την κοπελιά! Στασου γιαμιάς και τσι παραγγελιές μου
φρουκάσου! Ηθελες πλια μπρος να σφάξεις την Ελένη
πως είχες του Μενέλαου περίσσο ν-αχτιμάνι
κι οντίμως δεν το μπόρεσες! Ε, ‘ν’ την απανωθιώς σας!
Στην μέση στέκει τ’ ουρανού! Δεν έπαθ’ από σένα!
Δεν εσκοτώθη! Εγώ μαθές με προσταγή του Δία
Απ’ το σπαθί σου κατωθιώς την άρπαξα ο ίδιος
Αθάνατή ‘ναι του Διός ζαρ’ είναι θυγατέρα
Κι εδά στην μέση τ’ ουρανού ηύρηκε τσ’ αδερφούς τση
Κι έχει θρονί και κάθεται του Πολυδεύκη ανάδια
Ανάδια και του Κάστορα! Των ναυτικώ σωτήρας!
Εσύ να πάς να βρεις εδά να πάρεις άλλο ταίρι
Στο σπίτι σου! Μ ετούτησάς την πλήσαν ομορφάδα
Εβουληθήκαν οι θεοί τον κόσμο ν’ αλαφρώσουν
Απ’ τσι κακούς και τσ’ άνομους κι εκάμαν την βουλή ντως
Κι εδώκανε του Χάροντα Ελληνες και Τρωγιάνους!
Είπα τα που ‘χα για να πώ για την  Ελένη! Ορέστη!
Εσύ ‘χεις χρεία το γιαμιάς να φύγεις απ’ το τόπο
Ετούτονέ κι όξω να πάς από τα σύνορά σας
Να πας εις το Παράσιο να ζήσεις έναν χρόνο!
Ο τόπος απου θα βρεθείς θα πάρει τ’ όνομά σου
Και θα τον πουν Ορέστειο οι γι-Αζανοί κι οι Αρκάδες
Από κειδά στων Αθηνών θα ‘ρθεις την πολιτεία
Κι εκειά θα σε δικάσουνε για την σφαγή τση μάνας
Οι γι-Ερυνίες τρεις θεές. Κριτές μπεγιεντισμένοι
Στον Αρειο Πάγο! Σ’ έ’τοινά την δίκη θα νικήσεις
ως πρέπει! Ψήφο ιερή για λόγου σου θα δώσουν!
Κι ετούτηνά απου κρατείς απάνω στο λαιμό τζη
Γδυμνό σπαθί για ταίρι σου το τυχερό σ’ την γράφει!
Ο Νεοπτόλεμος, κι ας λεν, δεν θα την πάρει! Εκείνου
Του μέλετ’ ίδια στσι Δελφούς από σπαθί να πέσει
Οντεν θα ν’ έρθει γδικιωμό τάξε να μου γυρέψει
Για τον πατέρα ντου ταχιά! Γυναίκα του Πυλάδη
δως την αμπλά σου! Τάξιμο του τό ‘χεις καωμένο!
Οσο θα ζήσουν στην ζωή θα ν-είν’ ευτυχισμένοι!
Μενέλαε, εσύ να πας στην Σπάρτη και να κάτσεις
Άρχος και ρήγας τση -γροικάς;- προίκα την έχεις πούρι
Απ’ την γυναίκα που πηρες και σ’ έριξε στα πάθη.
Το ξένο χάκι να μην θές! Ας τ’ Αργος του γι-Ορέστη,
Ρηγάτο ντου! Κι ελόγου μου σασμό θα μπω να κάμω
Ετούτούνε μ’ όσους θνητούς ζούνε στην πολιτεία!
Εγώ ‘μ’ απου τον έβαλα την μάνα ντου να σφάξει!
ΟΡΕΣΤΗΣ
Αρχο προφήτη Απόλλωνα! Δεν ήσουν τάξε ψεύτης
Μ’ απαρθινά προφήτευγες! Κι εγώ εγροίκουν φόβο
Μη και γροικώ αντί για σε αρμηνεμιές δαιμόνου!
ως τα πες θα ξετελευτούν καλά κι ευλοημένα!
Γιαμιάς θα κάμω τα που λες! Για-ε! Την Ερμιόνη
Απου χα βουληθεί πλια μπρος θάνατο να τση δώσω
Θα πάρω ταίρι! Αν βουληθεί να μου την δώσ’ ο κύρης!
ΜΕΝΕΛΑΟΣ
Ελένη κόρη του Διος χαίρου χαρά μεγάλη!
Ζηλεύγω σου που κατοικείς στου κύρη τα παλάτια
Τα τρισευτυχισμένα σας! Ορεστη δίδω σου την
Την κόρη μου για ταίρι σου ως είπενε κι ο Φοίβος!
Από καλόσειρη γενιά κρατείς και κατεβαίνεις
Κι από καλόσειρη γενιά κρατεί κι ετούτη η κόρη!
Χαρά να ιδείτε ως θωρώ κι εγώ πως σου την δίδω!
ΑΠΟΛΛΩΝΑΣ
Αειντες εδά! Ο κάθανείς να πάει όπου προστάζω!
Πάψετε αμάχες και μαλιές!
ΜΕΝΕΛΑΟΣ
.............................................. Ως μου το λες θα κάμω!
ΟΡΕΣΤΗΣ
Κι εγώ! Αρχο Μενέλαε στα λόγια σου βρουκούμαι
Φρουκούμαι κι υποτάσσομαι στ’ Απόλλωνα τσ’ ορμήνιες!
ΑΠΟΛΛΩΝΑΣ
Αειντεστε εδά στην στράτα σας και την καλύτερή μας
Απ’ τσι θεούς να σέβεστε! Σεβεστε την Ειρήνη
Κι εγώ θα μπω στων αστεριώ τσι λαμπροφορεμένες
στράτες, να πάω στου Διός τ’ αγερινά παλάτια
συνεπαρσάρης θα γενώ να πάω την Ελένη
να ‘χει θρονί να κάθετε ομάδι με την Ηρα
και με του Ηράκλη την γυνή την παινεμένην Ηβη!
Θεά λω θα ξετελευτεί για τση θνητούς και πάντα
Θα την τιμούν με πρόσφορές! Με του Διός τα τέκνα
Τ’ αρχο Τυνδάρεω τσι γιούς θα ‘ναι να προστατεύγουν
Τσι ναύτες που δουλεύγουνε στο κύμμα τση θαλάσσης!
ΧΟΡΟΣ
Νικη Μεγάλη σεβαστή, ορτάκης στην ζωή μου στάσου 
Και μην πάψεις ποτές στεφάνια να μου δίνεις!


