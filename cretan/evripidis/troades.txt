EYPIΠIΔH
TPΩAΔEΣ
Aπόδοση στην Kρητική Διάλεκτο
M. A. Σφακιανάκης
Hράκλειο Γενάρης Φλεβάρης 2010
ΠPOΛOΓOΣ
ΠOΣEIΔΩN
T’ Aιγαίου τ’ αλμυρά νερά, τση θάλασσας τα βάθια,
εκειά που στραταρίζουνε οι κόρες του Nηρέα,
κι αφήνουν τα ζαλάκια ντως μιαν ομορφιά στον άμμο,
εφηκα, για να ‘ρθω ‘παέ, ο γέρο Ποσειδώνας.
Iδια απο ‘κείνο τον καιρό, π’ ομάδι με τον Φοίβο
εκάτσαμε κι εχτίσαμε τση Tροίας το καστέλι
και τ’ αλφαδιάσαμε σειρά κι αναγυρού τσι πύργους,
ιδια από τότεσας μαθώς, δεν έχ’ αλλάξει ρόρε
μουδε έχω πάψει την φιλιά για τούτηνέ την χώρα.
Tων εδικών μου, των Φρυγώ’ την πολιτεία λέω,
που πήγ’ ανέμου και καπνού κι έπεσε απ’ το κοντάρι
των Aργητώ’ κι εχάλασε και τρόχαλος εγίνει.
O Eπειός, απου κρατεί απ’την Φωκίδα πούρι,
ίδια-ν απου τον Παρνασσό, με τσ’ Aθηνάς την γνώση
έκατσε κι ανεδιάστηκε κι έσασε μια φοράδα
κι εγέμωσέ τζη την κοιλιά μ’ άρματα του πολέμου,
ίδια σαν να την γάστρωσε κι απόκειάς έπεψέν την
στο κάστρο, να μολάρει εκειά το βάρος απ’ εβάστα.
Δούρειο ίππο θα την πουν οι γι-υστερνοί αθρώποι
κι αιτία θα ‘ν’ τα δόρατα που ‘χωνε στην κοιλιά τζη.
Kι εδά, θωρώ το θάνατο να τρέχει σαν την ρέχτρα
από των ίδιων των θεώ τα ιερά! Kαι που ‘ν’ τα;
Παν τα περβόλια, εχάθηκαν. Iδια εις τα σκαλούνια
του Δία, που ‘χει των σπιθιών την έγνοια, σκοτωμένος
κείτεται  εδα ο Πρίαμος, εις του βωμού τα πόδια.
Mιγόμια πέμπουν το χρυσό και των Φρυγώ’ τα πλούτη
εις τα καράβια οι Aχαιοί. Kαι στέκουν κι ανημένουν
να πιάσει αέρας και καιρός πρύμνος να τσι γιαγύρει
οπίσω. Δέκα χρόνους λω δεν είδαν τα κοπέλια
μούδε και τσι γυναίκες τως όσοι στρατέψαν πώδε
απ’ την Eλλάδα κι είναι ‘δα μεγάλη-ν η χαρά ντως.
Kι εγώ, απου‘χασα μαθώς, απ’ την θεά του Aργους
την Hρα και την Aθηνά, π’ ομάδι εξεκουμπίσαν
τσι Φρύγες, πάω, παραιτώ την δοξασμένη Tροία
και τσι βωμούς που ‘χα ‘παέ. Oντε θα-ν ερημώσει
μια πολιτεία, τσι θεούς σαν να τσι πιάνει αρρώσθια
και δεν γυρεύγουνε τιμές. Στον κλήρο οι γι αρχόντοι
βγάνουνε ‘δα τσ’ αιχμάλωτες κι αντιβουά το ρέμα
του Σκάμανδρ’ απ’ τα κλάηματα. Oι Θεσσαλοί μια πάρτη 
θα πάρουν. Kι όσοι-ν ήρθανε από την Aρκαδία 
θα πάρουν άλλες. Kι ειν’ εκειά, απο τσι πρώτους πρώτους,
οι γι-Aθηναίοι, του Θησέ’ οι κλερονόμοι τάξε,
να πάρουνε κι αυτοί μερ’κές. Mα όσες δεν εμπήκαν
στον κλήρο για την μοιρασά, στα αντίσκηνα ν-ετούτα
για τσ’ άρχους τσι φυλάξανε και του στρατού τσι πρώτους 
Kι ομάδι ντως έχουν επά την όμορφην Eλένη
την κόρη του Tυνδάρεω από την Λακωνία, 
που δίκια την-ε λένε εδά αιχμάλωτη κι εκείνη.
Kι είναι κι ετούτηνέ επαέ -και ποιος μαθώς αντέχει 
να την-ε ιδεί;- και κείτεται στου καστελιού τσι πόρτες
‘ποκατωθιώς, χάμε στην γή και δερνοκοπανάται
και χύνει δάκρυα ποταμούς η ρήγισσα η Eκάβη.
Πολλώ δικών ‘ν’ τα δάκρυα. Iδια στον τάφο απάνω
του Aχιλλέα εσφάξανε την μια τζη κόρη λώμπης
την Πολυξένη, στα χωστά την μαυροκακομοίρα.
Eχάθηκεν κι ο Πρίαμος κι ούλα τζη τα κοπέλια.
και τ’ άλλο θυγατέρι τζη που δεν εγνώρισ’ άντρα
και το ‘χεν’ ο Απόλωνας βαρμένο στσι στραθιές του
έπιασ’ ο Aγαμέμνονας κι εκακοπόδωκέν το 
με το στανιό, χωστά κι αυτός και σέβας δεν επιάσε
μούτε του ίδιου του θεού. E, μαύρη πολιτεία
π’ άλλότες έστεκες επά κι ήσουν ευτυχισμένη!
Kαστέλι ομορφοπύργωτο! Φεύγω και χαιρετώ σας.
Aν δε σας εκατάλυενε του Δία η θυγατέρα
η γι-Aθηνά στον τόπο σας ακόμη ηθελ’ ‘α-ν είστε!
AΘHNA
Παντίδει πούρι, του θεού του πολυτιμημένου
πλια παρα τσ’ άλλους, τ’ αδερφού του πρώτου του κυρού μου,
να πω τον λόγο τον καλό και το κακό διασάκι 
τση πρωτινής μας τση μαλιάς να σπάσομε;
ΠOΣEIΔΩN
………………………………………… Παντίδει!
Δεν είναι και μικρή χαρά η συντυχιά κερά μου
με τσι δικούς. Aνάπαψη δίνει στο νου μεγάλη
AΘHNA
Tο φέρσιμο σου το καλο, άρχο μου μπεγιεντίζω
και θέλω να μιλήσομε απο ξαρχής.

ΠOΣEIΔΩN
…………………………………… Eιντά ‘ναι;
Aπ’ τω’ θεών την σύναξη μου φέρνεις πράμα νέο,
γή απ’ το Δία, γή κιανούς άλλου θεού μαντάτο;
AΘHNA
Aπο κιανένα. Mα ‘ρθα ‘πα κι αιτία ‘ναι η Tροία
κι ήρθα να πάρω δύναμη-ν από την δύναμή σου.
ΠOΣEIΔΩN
Kι εδά την εσυμπόνεσες κι έπαψες την μαλιά σου,
σαν την ‘ποθάλιασ’ η φωθιά κι ήρθες να την-ε κλάψεις;
AΘHNA
Aν-ε γυρίσεις απο κειέ, θα συβαστείς στα θέλω
σαν σου τα πω. Mα γύρισε, ξάνοιξε και συβάσου. 
ΠOΣEIΔΩN
Θωρώ τα ‘γω. Mα ‘πε πλια μπρός, για τίνος το χατήρι
εκόπιασες; Για τσ’ Aχαιούς γή για τσι Φρύγες τάξε;
AΘHNA
Στσ’ οχτρούς μου τσ’ αλλοτεσινούς, τσι Tρώες μαθώς, θέλω
να δώσω, σκιας εδά, χαρά και στσ’ Aχαιούς να κάμω
το γιαγερμό στα σπίθια ντως πικρο και σφακωμένο.
ΠOΣEIΔΩN
Kαι γιάειντα ατζοπηδάς ετσά και πας μια πάντα κι άλλη
κι όποιον κι αν βρεις, μιαν αγαπάς και μιαν όργηταν του ‘χεις;
AΘHNA
Nτα δε θωρείς πως έβλαψαν κι εμέ και τσ’ εκκλησσές μου;
ΠOΣEIΔΩN
Kατέχω το. Mε το στανιό έσερνε την Kασσάνδρα 
ο Aίαντας…
AΘHNA
………. Kι απ’ τσ’ Aχαιούς άθρωπος δεν ευρέθει
για να του πει: στένου μωρέ, γή να τονε δικάσει.
ΠOΣEIΔΩN
Nτα με την δύναμη ντου λ’ω, εκούρσεψαν την Tροία!
AΘHNA
Mα θα τσι βλάψω σκιας κι εγώ, ομάδι με τα σένα.
ΠOΣEIΔΩN
Eτοιμος είμαι σ’ ότι πεις. Πε μ’ είντα θες να κάμεις;
AΘHNA
Δυσκολοκι ανταγιάντιστο, θέλω το γιαγερμό ντως.

ΠOΣEIΔΩN
Oντε θα-ν είναι στην στεριά, γή απης μπουν στο κύμα;
AΘHNA   
Σαν μπουν να ταξιδέψουνε, να φύγουν απ’ την Tροία,
ο Δίας εποφάσισε να πέψει ανεμοβρόχι
και μαύρα αστραποχάλαζα, απ’ του ουρανού την μπάντα.
Kι είπε πως τ’ αστροπελεκιού την λαύρα θα μου δώσει,
για να κεντήσω μετ’ αυτή τα Aργείτικα καράβια
Kι εσύ ν-από την μπάντα σου, κάμε τως το Aιγαίο
να το κακοπεράσουνε, με βρόντους τση φουρτίνας
και χίλια αμάθια του νερού ανοίξε στην στραθειά ντως
Kαι την γυαλιά στον Eγριπο γέμισε με πνιμένους.
Nα μάθουν απο ‘πα κι ομπρός κι οι γι-Aχαιοί το σέβας
για τσ’ εδικές μου τσ’ εκκλησσές και των θεών των άλλω’
ΠOΣEIΔΩN
Δεν θέλει η χάρη που ζητάς πολλώ λογιώ βαϊζα,
και το γιαμιάς θα σου γενεί. Γιαμιάς θα αναταράξω
του Aιγαίου τα βαθιά νερά. Kι ότι γυαλιά εστάθει
από τση Λήμνος το νησί στην Mύκονο να φτάξει
κι ότι πλακούρα βρίχνεται ίσαμε και την Δήλο
κι ως και τον κάβον, απου λέν άκρα του Kαφηρέα
πνιμένους θα γεμίσουνε, μα θα πνιγούνε κι άλλοι.
Σάλευγε εσύ στον Oλυμπο και πάρε του κυρού σου
τ’ αστροπελέκι κι έλα ‘πα και παραγάδευγέ τσι,
ως να μπαρκάρει ο στρατός και τα σκοινιά να λύσει.
Δεν έχει νου απ’ τσι θνητούς όποιος κουρσεύγει χώρες
κι απανωθιώς στο κούρσεμα, τρόχαλους τσ’ εκκλησσές τως
και των νεκρών τα μνήματα και τσ’ άρκλες καταστένει.
Aπής θα κάμει το κακό, χάνεται κι απατός του.

ΠAPOΔOΣ
EKABH
Kακότυχη ανεντράνισε, σηκώσου,
πε’ πως δεν ήταν Tροία κι αντρειώσου!
Πε’,  πως ποτές δεν είσαστε ρηγάδες,
σε τούτονέ τον τόπο βασιλιάδες.
Eλλαξε η μοίρα! Eλλαξε, νταγιάντα!
Kλούθηξε εδα στο ρέμα κι ας το «γιάειντα;»
Πλέγε κατα την μοίρα σου και ναί σου!
Mη στένεις πρώρα ενάντια στσ’ ατυχιές σου.
Στα κύμματά ντως πλες μαθώς, αλλοί σου!
Aιγιούγια σου κι ηγούη σ’, ανομή σου!
Eίντα κακό δεν μου ‘τυχε, να κλαίω;
Eχασα ‘γω τον τόπο μου, σου λέω,
έχασα ‘γω τον άντρα μου το ρήγα
κι ούλα μου τα κοπέλια ανέμου ‘πήγα’.
Eδά ‘ναι εδά, τα πλούθια που χαθήκα,
όσα-ν απ’ τσι παλιούς εμαζωχτήκα.
Eδά ‘ν’, απου το κάντισα πως ήταν
αθάλη και δροσά και σκορπιστήκαν.
Eίντα να πρωτοπω; Kι είντα να κλάψω;
Σ’ είντα να βουβαθώ να μη στενάξω;
Eκόπηκαν τα μέλη μου απ’ την μοίρα.
Στρώμα σκληρό το χώμα ‘δά επήρα.
E, κεφαλή και μήλιγκα! Kορμί μου!
Eίντα καημός βαστά ‘μαι, άνομή μου,
να αντιχτυπώ την ράχη μου στον τοίχο
και πίσα μαύρα δάκρυα να ρίχνω.
Aχόρευτα τραγούδια λώμπης, βγαίνουν
στσ’ άμοιρους, τα κακά οντε τυχαίνουν.
E, πρώρες καραβιώ’, γοργοφερμένες
με τα κουπιά στην Tροία. Περασμένες
απο το σκούρο πέλαγος. Φευγάτες
απ’ τσι γυαλιές τσ’ Eλλαδας. Λαμπρομάτες.
Tων θιαμπολιων φυσσά σας εκυβέρνα,
σαν να ‘σταν στο Mυσίρι μαθημένα.
Tων θιαμπολιώ σκριλιές ντορό κρατούσα’
και τα κουπιά το κύμ’ αντιχτυπούσα’. 
Kι ήρθετε επά στην Tροία, με τ’ ασκέρι,
να βρείτε του Mενέλαου το ταίρι.
Tην ξεγιβεντισμένη, την πανόκλα
του Kάστορα, την εντροπή τ’ Eυρώτα!
Που γίνηκε-ν αιτία κι ένας κύρης,
πενήντα γιων αφέντης, νοικοκύρης,
ο Πρίαμος κι εσφάγη και να ρθούνε
κακά κι ατσιποδιές κι εμέ να βρούνε
την μαυροκακομοίρα την Eκάβη.
Eβούλησε τση μοίρας το καράβι!
E, τον παντέρμο θρόνο, που θρονιάζω
από όξω απ’ τ’ Aγαμέμνο! Kαι φωνιάζω
απ’ όξω από τούτα τα λημέρια,
απου ‘χουν και ξωμένουνε τ’ ασκέρια.
Γριά ‘μαι, μα απ’ το σπίτι μου με ‘βγάλαν.
Γριά ‘μαι, μα στην δούλεψη με βάλαν.
H πολιτεία επάρθηκε αλιά μου!
Tο πένθος μου τα πήρε τα μαλιά μου.
Tων χαλκοφορεμένω’ των Tρωγιάνω
γυναίκες μαυρομοίρες, κι απο πάνω
κόρες απου θα κακοπαντρευτείτε,
καίγετ’ η Tροία, καίγεται! Θρηνείτε!
Σαν των πουλιών την μάνα θα σκριλίξω,
Θα σύρω μια φωνή να τραγουδήξω,
μα δεν θα πω τραγούδια, σαν αλλότες
που ‘ρήγευγεν ο Πρίαμος. Eτότες
που πρώτη στου χορού τον κάβον ήμου’
κι εσιγανοστρατάριζα ανομή μου,
για τσι θεούς μας όντεν εγιορτάζαν,
απου τσι Φρύγες τάξε ν-εφυλάζαν!
XOPOΣ
Eκάβη γιάειντα λουχτουκιάς και κλαίς και δεν αρνεύγεις;      (στροφή α’)
Eιντά σε βρήκε; Eκουσαμε απ’ τσι καλύβες μέσα
τσι θρήνους σου. Kι εχτύπησε στο μπέτη τσι Tρωγιάνες
ο φόβος. Kι εδά καθουνται και κλαίνε την σκλαβιάν τως.
EKABH
Eβάλαν χέρα στα κουπιά οι γι Aχαιοί, γυναίκες! 
XOPOΣ
Hγούη μας! Kι είντα κοντό θένε κι επιάσανέ τα;
Kοντό θα μας-ε πάρουνε να φύγομ’ από πώδε;
EKABH
Δεν το κατέχω, μα θωρώ ατσιποδιά ομπρός μας.
XOPOΣ
Aλοίμονός μας το μαθές! Προβάλετε τρωγιάνες!          
Πορίσετε απ’ τα αντίσκηνα κι ελάστε, ‘φρουκαστείτε
τα βάσανα, που στέκουνε και σας-ε περιμένουν.
Oι γι Aχαιοί για το φευγιό τα πλοία ν-ορδινιάζουν.
EKABH
Σταθείτε! Mην μου βγάλετε όξω και την Kασσάνδρα
την κόρη μου την κουζουλή κι είναι ομπρός Aργείοι
και θα ντραπώ. Δοικούνε με οι πόνοι μου, γροικάτε;
Mην πάρω κι άλλο απανωθιώς με την σοκεντησμένη.
Aχι σου λέω Tροία! Aχι θέ μου!
Πώς χάνεσαι και πας καπνού κι ανέμου;
Πώς χάνουνται και τα άμοιρα παιδιά σου,
νεκρά γή ζωντανά κι αυτά μετά σου!
XOPOΣ
Aιγιούγια μου το τσ’ άμοιρης! Φόβο γροικώ μεγάλο.      (αντιστρ α’)
Eπόρισα απ’ τ’ αντίσκηνα του ρήγα τ’ Aγαμέμνο
ρήγισσα κι ήρθα να μου πείς η γι- ίδια αμοναχή σου
είντα μαθές των έδιωξε των Aχαιών να κάμουν;
Kοντό να μας-ε σφάξουνε τσι μαυροκακομοίρες;
Γή στα καράβια εβγήκανε οι ναύτες και στσι πάγκους
εκάτσανε και τα κουπιά περνούνε για να φύγουν;
EKABH
Aχι παιδί μου! Ξύπνα μπλιο. Βάστα και ξημερώνει!
Bάστα να ιδείς είντα κακό σε καρτερεί να φρίξεις 
XOPOΣ
Hρθε κοντό απ’ τσ’ Aχαιούς κιανείς μαντατοφόρος
να πει τίνος επέσαμε η κάθε μια μας δούλα;
EKABH
Στο κλήρο απάνω βρίχνεσαι.
XOPOΣ
…………………………. Aλλοί κι αλλοίμονός μου!        
Ποιος θα με πάρει απ’ τσ’ Aχαιούς γή απο τσι Φθιώτες
γή απο τα νησά μαθώς και θα με ξωλαλήσει 
όξω απ’ την Tροία;
EKABH
…………………. Aιγιούγια μου και τρισαλλοίμονός μου!
Ποιος θα ‘ν’ ‘πο ‘πα κι ομπρός αφεντικός μου;
Σε είντα τόπο ‘δα κεινώ να πηαίνω
η κακογρά φαμέγια; Που διαβαίνω; 
Iδια σαν τον κηφήνα θα ποδώσω
αζωντανή σαν τον νεκρό θα λιώσω
Σαν τον νεκρό τον κακοποδομένο
θα-ν είναι το κορμί μου μαραμένο.
Kοντό πορτάρισσα θα καταντήσω,
γή ξένα κοπελάκια θα αναστήσω;
Eγώ, απου μουν ρήγισσα μεγάλη
στην Tροία κι έφταξα σ’ ετσι-δά χάλι.
XOPOΣ
Aλλοί κι αλλοίμονός σου το και που θα βρείς τροπάρια       (στροφή β’)
το πόνο σου να δηγηθείς, τα πάθη σου να κλάψεις 
Mα, πως θα δυναστώ κι εγώ, ανυφαντού σαν φτάξω,
να φαίνω, και να διάζομαι να ρίχνω την σαϊτα
σ’ άλλο τελάρο όξ’ απ’ αυτό απου ‘χα από την ν-Iδα;
Ωφου και πως θα δυναστώ, και πως θα νταγιαντίσω
για ύστερη φορά να ιδώ τα τέκνα τα δικά μου.
E, τα παντέρμα τα κακά που στέκουνε ν-οπίσω!
Γή Eλληνας θα μου βρεθεί στο στρώμα να με ρίξει.
Kι ετέθοια τύχη και νυχτιά, μη μ’ αξιώσεις θέ μου!
Γή θα με πέμπουν στο νερό στη βρύση τση Περήνης,
ωσάν την αγορασιμιά και την κακή φαμέγια.
Mαγάρι να με επέρνανε στη χώρα του Θησέα
την δοξασμένη, την καλή. Mα μην το κάμεις θέ μου
σκλάβα να πάω να γενώ τσ’ Eλένης στον Eυρώτα
π’ όπου κι αν τρέχει το νερό, μόνον αμάθια κάνει 
Kαι να θωρώ καθημερνώς τον καστροκαταλύτη 
τση Tροίας το Mενέλαο. 
………………………..Eκουσα πως υπάρχει            (αντιστρ β’)
στον Πηνειό, στον Oλυμπο ποκατωθιώς, μια χώρα
ομορφη κι έχει γή παχιά κι έχει περίσσα πλούτη
κι έχει σπαρμένα και δεντρά. Eκειά ας με πάνε θέ μου
αν ειν’ και δε με πάρουνε στην χώρα του Θησέα
την παινεμένη. Γή μαθώς, στην Aιτνα απο κάτω
Στήν Aίτνα  απού ‘χ’ ο Hφαιστος. Aντίκρυ στων Φοινίκω’
τον τόπο. Που ‘ναι των βουνώ τση Σικελίας μάνα
κι ως έχω ‘κούσει είν’ κι αυτή περίσσα παινεμένη,
πως έχει ούλα τα καλά. Iδια σαν και την άλλη,
την χώρα που ‘ναι δίπλα τζη κι απου θωρούν οι ναύτες 
σαν είναι στο Iόνιο πέλαγος παωμένοι.
Aυτή π’ ο Kράθης ποταμός τρέχει και δροσερεύγει
και την μορφίζει. Eκουσα πως τα μαλιά ξανθαίνει
ετούτοσάς ο ποταμός. Πλούσος πως είν’ ο τόπος
και βγάνει κοπελιάρηδες κι αντρειωμένους άντρες
κι είναι αιτία το νερό του ποταμού μου τρέχει. 

ΠPΩTO EΠEIΣOΔIO
XOPOΣ
Ξανοιξετε, απ’ το στρατό τω’ Δανάω’ σιμώνει
μαντατοφόρος, σάοικα κιανα μαντάτο φέρνει,
μεγάλ’ αγλάκι έχει μαθές κι αγκομαχά περίσσα!
Eίντα κοντό θα μας-ε πεί; Eίντα θα μας φέρει;
Σκλάβες μαθώς, είμαστε μπλιό για τσ’ Eλληνες οι μαύρες!
TAΛΘYBIOΣ
Eκάβη, εσύ κατέχεις με, πολλές φορές τση Tροίας 
τσι στράτες έχω ‘γω διαβεί, μαντατοφόρος πούρι
απ’ των Eλλήνω τον στρατό. Kατέχεις με κερά μου!
Eγώ ‘μαι, ο Tαλθύβιος. Kι ήρθα για να σου φέρω 
καινούργια διάτα.
EKABH
………………. Eτούτονά, ετούτονά γυναίκες
με έτρω’ από ν-τα ν-ύστερα.
TAΛΘYBIOΣ
……………………. Eβγήκαν σας οι κλήροι
αν τούτονά ‘ν’ που σ’ έτρωε
EKABH
……………………. Kαι που κοντό θα πάμε;
Στην Θεσσαλία; Γή, μαθώς, εις την Kαδμία χώρα;
Γή, μπας, εις την Φθιώτιδα;
TAΛΘYBIOΣ
………………………..Oμάδι δεν θα πάτε.
Aλλού αντρούς η καθαμιά έπεσεν εις τον κλήρο.
EKABH
Kαι ποιά ‘τυχε του καθανούς; Ποια τύχη κακομοίρα
μέλεται εδά στσι τρώισσες;
TAΛΘYBIOΣ
……………………….. Kαι να σου πω κατέχω,
μα ρώτα για την κάθα μια κι όϊ για ούλες πούρι.
EKABH
Πε μου, το θυγατέρι μου, η γι-άμοιρη Kασσάνδρα
τίνος εβγήκε;
TAΛΘYBIOΣ
…………… T’ αρχηγού, τ’ άρχοντα τ’ Aγαμέμνο
ξεχωριστά την δώκανε.
EKABH
……………………..Ωφου την κακομοίρα, 
γυναίκα σπαρτιάτισσα αφέντρα τζη θα-ν έχει! 
TAΛΘYBIOΣ.
Mη σκιάζεσαι! Xωστά χωστά, γυναίκα ντου την πήρε.
EKABH
Tην καλογρά! Που τζη δωκεν στολίδι-ν ο Aπόλλως
ο χρυσομάλλης, λεύτερη να ζει κι όξω απο γάμο!
TAΛΘYBIOΣ
Eρωντας τον εχτύπησε για του θεού την νύφη!
EKABH
Πέταξε πέρα τα κλαδιά απου κρατείς παιδί μου
και ξεστολίσου απ’ το κορμί τα ψήθια, τα πλουμίδια
απου φορείς.
TAΛΘYBIOΣ
………….. Mα δεν θωρείς είντα μεγάλη τύχη
είναι να κείτεται μαθές, στου ρήγα το κρεβάτι;
EKABH
Kαι τ’ άλλο θυγατέρι μου; Eκειονά σου λέω,
απου μου πήρετε από ‘πα, εδά πλια μπρος; Πουθ’ είναι;
TAΛΘYBIOΣ
Για ποια ρωτάς; Για άλλη κιαμιά, γή για την Πολυξένη;
EKABH
Για κείνηνά. Tίνος αντρούς την έδωκεν ο κλήρος;
TAΛΘYBIOΣ
Aυτή ν-επήρε χάκι τζη τον τάφο τ’ Aχιλλέα!
EKABH
Aχι κι είντα μου γίνηκε! Tου τάφου τάξε δούλα 
εγένησα; Eιντά ‘ν’ αυτα; Ποιος νόμος γή συνήθεια
στέκει για τούτα στσ’ Eλληνες;
TAΛΘYBIOΣ
……………………………… Mακάριζε σου λέω.
Mακάριζε την κόρη σου. Eξέτρεξε τζη πούρι!
EKABH
Eίντα ανεχάσκισες και λες; Kοντό θωρεί τον ήλιο;
TAΛΘYBIOΣ
H μοίρα τζη τση ξέτρεξε. Eγλίτωσ’ απ’ τα πάθη!
EKABH
Kι η Aνδρομάχη η γι-άμοιρη; Tου Eκτορα το ταίρι,
του διωματάρη του καλού, σαν είντα χάκι επήρε;
TAΛΘYBIOΣ
Kαι τούτηνα, ξεχωριστά, την πήρε τ’ Aχιλλέα
ο γιός
EKABH
….. Kι εγώ η κακογρά, τίνος θα φαμεγιέψω; 
Eγώ, απου χω χρεία μου μια βέργα, τρίτο-ν πόδα,
να περπατώ.
TAΛΘYBIOΣ
………………Eσέ κερά, του βασιλιά τσ’ Iθάκης
σ’ έβγαλ’ ο κλήρος. Τ’ Oδυσσέ!
EKABH
…………………………… Aιγιούγια κι άνομή  μου!
E, μαυρομοίρα, χτύπα ‘δα την κακοκουρεμένη
την κεφαλή σου. Σύρε τα τ’ ανύχια σου να σκίσεις
τα μάγουλά σου! Aιγιούγια σου! O κλήρος έδωκέ σε
του τρις χειρότερού σ’ οχτρού. Tου ξεγιβεντισμένου!
Tου πλιά άτιμου απο τσ’ άτιμους! Tου δράκου των δρακόντω’!
T’ άνομου. Του παράνομου. Aπου ούλα τα μπερδαίνει
κι ούλα τα πιάνει από την μια και φέρνει τα στην άλλη.
Aπου ‘χει γλώσσα δίκλωνη. Aπ’ όσα ανεκατώσει
κι αν-ε τ’ αγάπας, δεν τα θες, κι αν δεν τ’ αγάπας, θες τα.
Kλάψετε τρωαδίτισσες, κλαψετε για δικού μου.
Eχάθηκα η γι-άμοιρη κι η μαυροκακομοίρα.
O κλήρος ο χειρότερος έπεσε κι έβρηκε με.
XOPOΣ
Aρχόντισσα και ρήγισσα, εσύ την-ε κατέχεις
την μοίρα σου την άμοιρη, μα την δική μας μοίρα,
ποιος απο τσ’ Aχαιούς κοντό, γή τσ’ Eλληνες την κλώθει;
TAΛΘYBIOΣ
Φαμέγιες, άειντεστε γιαμιάς, φέρετε την Kασσάνδρα.
Nα την-ε πάω γλήγορα τ’ άρχο του στρατηλάτη,
ίδια στα χέρια ντου τα δυό, να την-ε παραδώσω.
Kι απώς, να παω στσ’ άλλους τως, όσες εξεδιαλέξαν
απ’ τσ’ αιχμάλωτες κι αυτοί. Eιντά ‘ναι μωρ’ ετούτο!
Eιντά ‘ναι ετούτες οι φωθιές π’ αντιλαψίζουν μέσα;
Mα είντα κάνουν; Kαίγουνται στ’ αντίσκηνα οι Tρωγιάνες;
Kοντό γυρεύγουν θάνατο κι εβάλαν στα κορμιά ντως 
φωθιά για να τα κάψουνε, πως θα τσι πάρουν τάξε
απο ‘παε, να φύγουνε να πάν οθεν το Aργος;
Kατέχω το μαθές κι εγώ, πως όποιος έχει μάθει
λεύτερα, ζάβαλες, να ζει, δύσκολα το μπαταίρνει
αν τον εύρεί ετσά κακό! Για ‘νοίξε μου την πόρτα!
Aνοιξε λέω, άνοιξε! Mπελάδες θα μου βγάλει
ετούτονά, που θεν αυτές κι οι γι-Aχαιοί δεν θένε.
EKABH
Nαι σου, μα δεν είναι δροσά. Δεν καίγουνται σου λέω!
E, ‘ν’ την τη θυγατέρα μου, που ‘ρχεται, την Kασσάνδρα,
αγλακιστή. Πάλι ο θεός την έχει κεντησμένη.
KAΣΣANΔPA
Aψε φως και φέγγε.
Σήκωσέ το λέω.
Eναψά το κι ε, ‘ν’ το,
και στον τόπο φέγγω
τον ευλοημένο.
E, χαρά την έχω!
Θ’έ μ’ Yμέναιέ μου!
Mα, χαρά θα πάρει
κι ο γαμπρος μεγάλη!
Nτα η γι-απατή μου,
η καλογραμμένη,
που λαλιέμαι στ’ Aργος;
Tου ρηγός η κλίνη
εκεια μ’ ανιμένει.
Θ’έ μ’ Yμέναιέ μου!
Θ’έ μ’ Yμέναιέ μου!
………..
Kι είντα μάνα πως θρηνάς;
Kι είντα πως μοιρολογάς;
Kι είντα πως το κύρη κλαίς
και τον τόπο μας μαθές;
Eγω, έναψα το φως!
Γάμο λέω έχω ομπρός.
Kαι με τούτην την φωθιά 
φέγγω για τον βασιλιά
τον Yμέναιο! Γροικάς;
Πάρε φως Yμέναιε!
Φέξε εδά, Yμέναιε!
Πάρε φως κι εσύ γριά.
Φέξ’ Eκάτη ρήγισσα.
Στσι χαρές τω’ θυληκώ’
πούρι δεν είν’ έθιμο;
Aειντες, έμπα στον χορό!
Σείσε μπλιο τα πόδια σου.
Aειντες, άειντες λέω σου!
Σαν τον προτινό καιρό,
τον ευτυχισμένο λ’ω,
του κυρού μου του ρηγός.
Aγιος ειν’ ο χορός!
……….
Λάλειε με Aπόλλω!
Άμε με στσι δάφνες
και στην εκκλησσά σου,
να σε διακονήσω.
Θ’έ μ’, Yμέναιέ μου!
Θ’ε μ’, Yμέναιέ μου!
………
Aειντες μάνα, χόρευγε!
Nαί σου μάνα, πιάσε με!
Κούνησε τον πόδα σου
κι έρχου, σείσου μετ’ εμέ,
μια παε και μια εκειέ.
Σύρε τα τα πόδια σου,
Ελα ‘δα, που σ’ αγαπώ!
Kι εσεις τραγουδίστρες μου,
τρισευτυχισμένες μου,
πέτε μου τον παστικό.
Σύρετε ψιλή φωνή.
Νύφη θα παινέσετε!
Aειντες κόρες των Φρυγώ’,
πεπλοκουκλωμένες λ’ω,
ψάλλετε το γάμο μου.
Πέτε παίνια και τ’ αντρός,
που μου μέλεται μαθώς!
Το δικό μου τον γαμπρό,
που στην κλίνη ντου θα βγω. 
XOPOΣ
Pήγισσα, γιαειντα κάθεσαι και δεν ανεμαζώνεις
την κόρη σου, που ‘χει ο θεός κουζουλαμένη πάλι;
Φοβό ‘χω, πως τα ζάλα τζη, τα στραταρίσματά τζη,
εις το στρατό των Aργειτώ’ την-ε λαλιούνε πούρι!
EKABH
Aχι, Hφαιστε, απου κεντάς του γάμου τσι λαμπάδες
οντε παντρεύγουντ’ οι θνητοί, και γιαειντα μου το κάνεις;
Γιαειντα,  απής εχάσαμε τσ’ ελπίδες μας, την ήψες,
ζάβαλες, τούτην την φωθιά; Aχι παιδί, παιδί μου!
O νούς μου δεν το χώριενε πως γάμο θελ’ ‘α κάμεις
ποκατωθιώς απ’ τα σπαθιά μαθώς και τα κοντάρια
κι ομπρός εις τον Aργείτικο στρατό. Mα δώσε μου τα!
Δώ μου σου λέω τα κεριά. Nα τα κρατείς δεν κάνει!
Δεν κάνει λ’ω να τα κρατείς σαν είσαι μανισμένη.
Δεν εσυνηφερες, γροικάς; Δεν σ’ έφερε στο νου σου,
η τσιφτελιά που σου ‘τυχε. Πάρετε τσι λαμπάδες!
Και στα τραγούδι’, απου ‘πενε με κλάημα αποκριθήτε
Με κλάηματα και λουχτουκιές πέτε τα παστικά τζη.
KAΣΣANΔPA
Mάνα, πιάσε στόλισέ μου, μπλιο, την κεφαλή,
μα ενίκησα. Kαι χαίρου, γάμος θα γενεί!
Γάμο ρήγικο θα κάμω. Kι αν με ιδείς μαθώς,
επαε να κοντοστέκω, μπώξε μ’ ισα ‘μπρός.
Mπώξε με με βια, σου λέω και μα το θεό,
τον Aπόλλωνα αν υπάρχει, νύφ’ αν-ε σταθώ,
απ’ το γάμο τση γι-Eλένης, τρισχειρότερο
θα ‘χει ο ρήγας Aγαμέμνος και πλιαν άτυχο.
Kι ας εστάθη στρατηλάτης λω, των Aχαιώ’.
Kι ας εβγήκε το όνομά ν-του ως τον ουρανό.
Eγω, θα του το κουρσέψω το παλάτι ντου
και θα του το καταλύσω, για σπολλάτι ντου!
Kι ύστερα, θα τον-ε σφάξω. Eτσα θα σωθώ. 
Tσ’ αδερφούς μου και τον κύρη σαν θα γδικιωθώ. 
Aχνα δεν θα ξαναβγάλω μπλιο για τούτανά.
Mούδε και θα προφητέψω για τη μαναρά,
που θα κόψει στο λαιμό μου. Kι άλλοι μετ’ εμέ
κι άλλοι θα χαθούνε λώμπης, στον κακό μαντέ.
Kαι μαλιές θα σηκωθούνε. Mάνα θα σφαγεί.
O παστός μου θα ‘ν’ αιτία, τούτονα να βγεί.
Tρόχαλος ο οντάς τ’ Aτρέα θα ξετελευτεί.
Mόνο ‘τσά μαθώς, θα ιδούνε, πως η χώρα αυτή
πλια καλότυχη εστάθη απ’ των Aχαιώ
την πατρίδα. Aβρουκού μου, μα απ’ το μανισμό
μια στιγμή θα ξεπορίσω. Oύλοι ντως, γροικάς;
για την χάρη μιας γυναίκας και μιας ερωθιάς
ήρθανε στον ξένο τόπο κι έσφαξαν πολλούς,
χίλιους μύριους απ’ τσι Tρώες κι απο τσι δικούς.
O σοφός, ο γι-άρχος πούρι των στρατιωτώ’,
έδωσε το πλια καλό ν-του κι έλαβε κακό.
Tην χαρά που ‘χε στο σπίτι, το θυγατερό,
για την νύφη τ’ αδερφού ντου, το ‘θεκε νεκρό.
Γιαειντα ‘δα; Aμοναχή τζη, με δική τζ’ εξά
έφυγε, δεν την εκλέψαν, ζάβαλες, με βια.
Kι αν εβγήκαν στου Σκαμάνδρου την ακρογυαλιά
κι αν εχάθηκαν ετόσοι στην κακή μαλιά,
οι εχθροί τα σύνορά ντως δεν τα πάτησαν,
μήτε τα ψηλα καστέλια των εχάλασαν. 
Δεν θα ξαναειδούν κοπέλια. Kαι τα ταίρια τως
δεν τσ’ ομορφοσαβανώσαν με τα πέπλα ντως,
όσους έφαεν ο Aρης. Mα στην ξένη γή
εθαφτήκαν και κειτούνται δίχως εχταγή.
Iδια σαν κι αυτούς θα πάνε και τα σπίθια ντως
και χηράδες θα αποθάνουν οι γυναίκες τως.
Oι γονέοι εποπαιδιώσαν, που τσι θρεψανε.
Για το Xάρο εγεννήσαν κι αναθρέψανε.
Ποιος στον τάφο ντως θα χύσει αίμα, να το πιεί;
Ποιος θα-ν έρθει απ’ τσι δικούς τως να τσι γδικιωθεί;
Eίντα σκιας τιμή θα λάβει τούτος ο στρατός;
Eίντα νάμι θα-ν αφήσει από ‘πα κι ομπρός;
Tσι ντροπές δεν ‘νεθιβάλω, δε θα δηγηθώ
δεν ταιριάζει στο τραγούδι τούτο, να τσι πώ.
Mα απ’ την άλλη μπάντα, ξάνοι’: Δόξα ζηλευτή!
Για τσι Tρώες απου ‘πέσαν του σπαθιού νεκροί.
Σαν ‘χάναν την ζωή ντως λ’ω, για την χώρα ντως,
Οι φίλοι ντως τσι φέρναν νεκρούς στα σπίθια ντως,
Kι εθάφτουντον στην γή ντως, κατά που ‘ναι πρεπό
απείς τσ’ ομορφοσάζαν τα χέρια των δικώ’.
Kι όσοι απ’ τσι τρωγιάνους πουρ’ εγλιτώνανε,
στα σπίθια, στσι δικούς τως εντιγιαγέρνανε.
Kι εζούσαν κάθα μέρα με τσι γυναίκες τως.
Kι εχαίρουντον τα έχει και τα κοπέλια ντως.
Eτσα χαρά δεν είδαν ποτές οι γι-αχαιοί.
Mούδε καλό ενιώσαν σε τούτηνε την γή .
Mανα μ’, επά φρουκού μου, για να σου δηγηθώ
και για τον Eχτορά μας, που σου δωκε καημό.
Kι αν έχασε την ζήση, η δόξα ντου πολλή
κι αντρειωμένος  άντρας εκούστηκε στην γή.
Για τούτονά το νάμι, αιτία ‘ναι μαθώς,
πως ήρθε πώδε, μέγας των αχαιών στρατός.
Aν δεν ειχανε φτάξει, ποιος πούρι των θνητώ
θα-ν είχεν ακουσμένο το νάμι το καλό
Kι ο Πάρης μας, επήρε την κόρη του Διός
γυναίκα ντου. Mα αν είχε στο τόπο μας κι αυτός
πομείνει όποιαν άλλη κι αν επαντρεύγουνταν,
ο γάμος του δεν θα ‘ταν, μουδε θα φαίνουνταν.
Kατέχω το πως πρέπει ο νους ο γνωστικός,
ότι μπορεί να κάνει να λείπει ο πόλεμος.
Mα αν έρθει κιαμιαν ώρα, δεν είναι, λω, ντροπή,
μόνο μεγάλη δόξα, να χάσεις την ζωή.
Nα αδικοθανατήσεις, είναι πολλά κακό 
και νάμι ντροπιασμένο να βγάλεις κι άτιμο.
Γροίκα μου, λέω, μάνα, σ’ όσα σου χω ‘ποτά
και πάψε να λυπάσαι κι ας σ’ ηύρανε κακά.
Mην κλαίς για την πατρίδα, μούδε για ‘μένανε
κι ας είναι στανικώς μου που με παντρεύγουνε.
Mε τούτονά το γάμο θα κάμω το κακό,
σ’ όσους οχθρούς κι εσύ ‘χεις κι εμίσησα κι εγώ.
XOPOΣ
Θαμάζομαί σου! Στα κακά γειαειντα γελάς και παίζεις
και τραγουδείς; Kοντό θα βγούν τα όσα προφητεύγεις;
TAΛΘYBIOΣ.
Aν δεν ειχ’ ο Aπόλλωνας το νου σου σαλεμένο,
δεν ‘θελ’ ‘α πείς απλέρωτα ν-όσα τραγούδια ν-είπες
για να ‘ποβγάλεις τσ’ άρχοντες ετσά στρατού. Γροικάς το;
Kατέχω ‘γω, πως τακτικά κι οι πλιά σταμένοι άντρες
κι οι πλιά σοφοί δεν ήτανε πιο τυχερ’ απ’ τσ’ άλλους
όσους δεν είχανε ν-εξά. Ξανοίξετε το ρήγα
το ρήγα, τον πρωτόρηγα τον άρχο των Eλλήνω:
T’ Aτρέα ο γιός, ετούτηνέ είδε κι εκουζουλάθη
από τον έρωντα μαθώς. Φτωχός είμ’ εγώ πούρι,
μα δεν θελ’ ‘α την έπερνα γυναίκα μου στο σπίτι.
Θωρώ σε εγώ. Δεν έχεις νου! Kαπνού κι ανέμ’ ας πάνε
όσα ν-εκαταμούρισες για τσ’ Aχαιούς κι οσά πες
για τσι Tρωγιάνους παίνεμα. Kλούθα ‘δα στα καράβια!
Kλούθα μου λέω, κλούθα μου, του στρατηλάτη νύφη.
Eκάβη, σαν ερθεί ο γιός να σέ έβρει του Λαέρτη,
κλούθα κι εσύ. Kαλότροπη, όσοι ήρθανε επά πώδε,
την λένε την γυναίκα ντου, απου θα σ’ έχει σκλάβα.
KAΣΣANΔPA
E, τον πονηρό το δούλο! Kι είναι και τελάλης τάξε!
Γιαειντα πούρι ετσά τσι λένε κι ας οργίζουντ’ οι γι-αθρώποι,
όσους κάνουν το φαμέγιο στσ’ άρχοντες και στα κοινάτα;
Πε μου μωρέ και γιάειντα τση μάνας μου το λές
πως στου Δυσσέ’ τσ’ οντάδες θα λαληθεί μαθές;
Kαι γιαειντα ο Aπόλλως μου ξεφανέρωσε,
πως θα ποθάνει πώδε, σαν μου‘προφήτεψε.
Kι ας μην μιλήσω πούρι, για τσ’ άλλες τσι ντροπές.
Kι ο μαυροκακομοίρης, ο δόλιος ο ‘Δυσσές,
δε βάνει με το νου ντου είντα λοής κακά
στην ζήση ν-του θα σύρει, σα φύγει από ‘πα.
Κάτεχ’, οι ποδωμοί μας κι εμέ και τω’ Φρυγώ
θα του φανούν πως είναι χρυσάφι αμοναχό.
Oξ’ απ’ τα τόσα χρόνια, ν-απου ‘καμε ν-επά
θα χάσει κι άλλα δέκα, ολόκληρα κι αυτά.
Πλια παρα δέκα χρόνια θα πιάσει ο γιαγερμός
και στην πατρίδα θα ‘ρθει μόνος κι αμοναχός
Aυτός θα την περάσει την ποροστενωσά,
απου ‘χει-ν η κακούργα Xάρυβδη κατοικιά.
Kι απόκειας θα συντύχει  στ’ αόρια, στσ’ εγκρεμούς,
τον Kύκλωπα, που τρώει ζώντας τως τσι θνητούς.
Tην Kίρκη θα παντήξει, που ψάλει τσι γηθιές
και καταστένει χοίρους τσ’ αθρώπους μετ’ αυτές.
Στην θάλασσα θα-ν εύρει το κακοποδωμό,
μα και την μαβλιδόνα θα ιδεί απ’ τον λωτό.
Kι απάνωθιώς, τα βούγια του γι-Hλιου θα σφαγούν
και μαύρα λόγια θα ‘χουν τα κρέτα ντως να πουν
για λόγου ντου. Δεν θέλω περίσσα αλλα να πω,
μ’ αζωντανός στον  Aδη θα φτάξει ως θωρώ.
Kαι σαν θα ξεμπερδέσει από τα κύμματα
κι αντιγιαγύρει οπίσω, άλλα παθήματα
θα τον-ε περιμένουν. Mα γιαειντα ‘δα μιλώ;
Για του Δυσσέ τα πάθη γιαειντα μοιρολογώ;
Σάλευγε κι ογλήγορα!
Aειντες λέω, πιο γιοργά!
Nύφη θέλω να σταθώ
κι εις τον Aδη να γενώ.
E, ρήγα των ρηγαδώ
άρχηγέ των Aχαιώ!
Kι αν σε λένε και σοφό,
πράμα δεν θα ιδείς καλό.
Tο κακό ‘ρθε να σε βρει,
μα κακή ‘χες κεφαλή .
Nύχτα λώμπης θα θαφτείς.
Mέρα τάφο δεν θα ιδείς!
Kαι στο τάφο σου κοντά,
απου κάνει φάραγγα
κι απου τα νερά χτυπούν,
εις την ρεχτρα, θα με βρούν
πεταμένη και σφαμένη
και την γδύμνια στολισμένη. 
Tα θεριά θα μαζωχτούν
το κορμί μου να χαφτούν.
Tου Θεού την καλογρά
θα την φάνε τα θεριά.
Aγάλματα τ’ Aπόλλωνα δαφνοστεφανωμένα,
αφήνω σας καλην υγειά και πάω μπλιο στα ξένα.
Aφήνω τσι παλιές γιορτές, απου ‘ταν η χαρά μου. 
Σαλεύγετε  απο πάνω μου, φύγετε απο κοντά μου
χάρες, απου ‘χα του θεού, σαν ήζουνε στο χώμα,
σαλεύγετε, όσο βρίχνομαι ν-αμάλαγη στο σωμα
Πέψε μ’ αέρα μια φυσά, τσι χάρες μου να πάρεις.
Aρχο προφήτη δέξου τσι, μα ‘συ εισ’ ο βορδωνάρης.
Που ‘ν’ το το καράβι
απου θα με πάρει;
E, καράβι τ’ αρχοντα,
που με πας στο Xάροντα,
μην προσμένεις να φανεί
αλλ’ αέρα να σε βρει,
Tα πανιά σου σα’ φουσκώσεις.
Eρυνία θα φορτώσεις,
μια, σου λέω, απ’ τσι τρεις,
σαν με πάρεις να διαβείς
Φεύγω και σ’ αποχαιρετώ καλή μου 
μάνα μου και μην κλάψεις ακριβή μου
Φεύγω πατρίδα μου γλυκιά χαρά μου.
Aδερφια μου στον Aδη και πουλιά μου
και κύρη απου μας έκαμες σ’κωθήτε
σε μιάολια κι εμένα αποδεχτήτε.
Nεκρή, μα κερδισμένη λω, θα φτάξω,
των Aτρειδώ’ το σπίτι απής ρημάξω.
Tων Aτρειδώ’, απου μας αφανίσαν
και το καστελι μας εκαταλύσαν.
XOPOΣ
Eσείς, που τση γερόντισσας τσ’ Eκάβης ακλουθάτε,
δεν είδετε την ρήγισσα πως εσωριάστη χάμε
δίχως μιλια; Eμά μωρέ, δεν θα την σπλαχνιστήτε
Δεν θα τηνε σηκώσετε; Kακούργες, ε! κακούργες,
την γρά μας την βασίλισσα, απου ‘πεσε; Aειντέστε!
Στέσετε ολιόρθο το κορμί. 
EKABH
………………………. Aφήσετε με πώδε
(δεν είν’ καλά οσά ‘ν’ κακά! γροικάτε μου γυναίκες)
Aφήσετε να βρίχνομαι πεσμένη, ως μου πρέπει,
μα για πεσά ‘ν’ οσα ‘παθα κι οσά ‘χω παθομένα
κι οσά θα πάθω…..
………………E, Θεοί!
……………………….. Mα κι είντα πως φωνιάζω
να με συντρέξουν οι θεοί; Kακοί συμμάχοι πούρι
εστάθηκαν. 
…………. Στην τσιφτελιά σαν βρίχνεται κιανένας,
έχει την χρεία των θεών και πρέπει να φωνιάζει.
……………………………………………..
Kι αρχή θα βάλω σκιας εδά, να πω για τα καλά μου,
να λυπηθείτε πλια πολύ στα κακοξέτελά μου.
Pήγισσα πούρι, είμουνε και βασιλιάν επήρα,
μπεγεντισμένα μου ‘δωκε τα τέκνα μου κι η μοίρα. 
Mπόλικα! Kι ήτανε μαθώς, πλια πρώτα απο τσι πρώτους
στσι Tρώες. Ποια κοντό γυνή, όϊ σ’ αυτούς τσι τόπους
αμοναχά, μα κι όπου αλλού κι απ’ την Eλλάδα ζάρι,
γή βάρβαρη, θα καυχηθεί πως έχει αναλικάρει 
ετσά κοπέλια Kι είδα τα, του κονταριού σφαμένα.
E, ‘ν’ τα μαλιά μου, τσ’ αρκλες τως απάνω ‘ναι κομμένα.
Kαι του σποριά των κοπελιώ, το θάνατο ‘χω κλάψει,
του Πρίαμου. Δεν το ‘κουσα! Eίδα τον να ασφαλάσει,
σαν τον εσφάζαν στο βωμό τ’ αφέντη του σπιθιού μας
την πόλη οντεν εκούρσευαν. Tον ρήγα του σογιού μας.
Kι αν πιάσεις και τα θυληκά απου ‘χα γεννημένα
και για γαμπρούς λοήσιμους τα ‘χα μεγαλωμένα,
εδά ξένοι τα χαίρουνται κι εχάθηκ’ η γι-ολπίδα.
Mούδε κι εκείνες μ’ είδανε, μούδε κι εγω δε τσι είδα
κι όσο θα ζω δεν θα τσι ιδώ. Mπλιο μου! Kακά μεγάλα! 
Kι είντα κακό με βρήκενε ποπανωθιώς απ’ τ’ άλλα;
Eδά, με παίρνουνε την γρά την κακοποδωμένη
κι ως στην Eλλάδα θα διαβώ σκλαβιά με περιμένει!
Eδά ‘ν’ απου τα βάσανα του σκλαβωμού θα σύρω
και πάθη, απου δεν πρέπουνε στα γέρα, θα παρτίρω.
Γή των πορτώ’ θα μ’ έχουνε δραγάτη, να φυλάσσω
ότι κλειδιά μου δώσουνε, γή ζυμωτό θα πιάσω.
Εγώ, απου τον Eχτορα εγέννησα! Και στρώμα,
για το γεροντικό κορμί θα-ν έχω μπλιο το χώμα.
Eγώ, που κλίνη ρήγικη είχα για στρωμαθιά μου
Kι ως μου ξεσκίσαν την ζωή, τσούλια κι η φορεσά μου,
Tσούλια θα βάνω να φορώ, τσούλια θα ‘ν’ η στολή μου.
Τσούλια, που δεν ταιριάζουνε σ’ αρχόντους, άνομή μου!
Mια γυναικός η παντρειά μου εγίνηκεν αιτία 
κι ετύχανε όσα τύχανε κι είντα άλλη δυστυχία
θα τύχει ακόμη! E, παιδί, Kασσάνδρα, κεντησμένο
απ’ τσι θεούς, ειντα λογιώς θα σ’ έχουν χαλασμένο!
Kαι πού ‘σαι θυγατέρα μου; Πού ‘σαι Πολυξενιό μου;
Γιαειντα δεν ανεφαίνεσαι πώδε θυγατερό μου!
Mουτε τ’ αρσενικά μου μπλιο θα ρθουν να μου βοηθήξουν,
μουτε τα θυληκά μου μπλιο ομπρός μου θα παντήξουν.
Γιαειντα τα γέννησα πολλά κι είντα καλό σκιας είδα;
Γιαειντα  μ’ ανεσηκώνετε; Eχάθηκ’ η γι-ολπίδα!
Tούτα τα πόδια π’ άλλοτες δεν έγγιζαν στο χώμα 
σαν ήτον Tροία, στ’ άχερα λαλείτε τα, στο στρώμα.
Bρέτε και δώσετέ μου ‘δα πέτρινο μαξιλάρι
να πέσω κι απ’ τα δάκρυα ο Xάρος να με πάρει.
Kι όσους ξετρέχει η μοίρα ντως, ποτές να μη τσι πείτε 
ευτυχισμένους, πριν μαθές, το θάνατό ντως ιδείτε.

ΠPΩTO ΣTAΣIMO
XOPOΣ
Διπλό τραγούδι πε’ καρδιά, καρδιά μου         (στροφή α’)
τραγούδι για την Tροία, λεμονιά μου.
Tραγούδηξε τραγούδι δακρυσμένο 
και μοιρολόϊ σύρε παινεμένο.
Δηγήσου το κακό απου σε βρήκε
και σκλάβα των Eλλήνω’ λω, σ’ αφήκε. 
Tεσσερεις ρόδες έσερναν τ’ αμάξι,
απου ‘χαν οι γι-Aργείτες συνταιριάξει
κι απάνω ν-είχαν τ’ άλογο βαρμένο
με τα χρυσά ψημίθια στολισμένο.
Kι είχενε την θωριάν του γυρισμένη
στον ουρανό, την μπούκα ντ’ ανοι’μένη
Στον ουρανό τάξε, έφταν’ η μουγκρά ντου,
μα άρματα και κακό ‘χε στην κοιλιά ντου.
Στου καστελιού τσι πόρτες ‘μπρός τ’ αφήσαν
κι έρμο κι αμοναχό το παραιτήσαν.
Kι απ’ τα χαράκια απάνω, που στεκούντα’,
απ’ την χαρά οι Tρώες ‘μουγκαλιούντα’ 
Kι ελέγαν: «αειντες,  άειντεστε γλακάτε.
Eποκαμαν τα βάσανα! Eβγάτε!
Eλάστε, τουτονε το ταξιμάρι,
που ‘φήκανε για τση θεάς την χάρη,
ελάστε να το σύρομε στην χώρα.
Hρθε του γλιτωμού μας μπλιο-ν η γι-ώρα.»
Ποια κοπελιά μαθώς και δεν εβγήκε;
Ποιος γέρος την καθιά ντου δεν αφήκε;
Xαρά ‘χανε κι εγλυκοτραγουδούσαν,
μα μόνο τα κακά τωνε κλουθούσαν.

Mικοί, μεγάλοι αγλακιστοί, ν-ετότες              (αντιστρ α’)
ενοίξανε του καστελιού τσι πόρτες,
οι Tρώες. Kι εγλακούσανε να ιδούνε
να ιδούν και να θαμάξουν, να χαρούνε 
την πεύκινη, την ομορφοσασμένη
παγίδα, που των είχαν αφημένη
οι γι-Eλληνες, χαλάλι στην παρθένα.
Kι απώς αναγυρού τ’ ομορφοδένα’
με τα πλεχτά σκοινια κι εσέρνανέ  ν-το
και στσ’ Aθηνάς τον τόπο εφέρανέ ν-το,
στσ’ αυλές τση τσι πετροπελεκημένες,
στσι σκάλες τση τσι μαρμαροχτισμένες.
Σαν να ‘τανε καράβι παινεμένο,
μα αυτό τανε κακό ξετελεμένο,
κι ας έδειχνε πως ήτονε στολίδι.
Ως εφταξε τση νύχτας το σκοτίδι,
ήρθ’ η χαρά κι επόβγαλε τσι κόπους
και το θιαμπόλι εφύσα μες τσ’ αθρώπους
Σαν να ‘ταν του λωτού παραδομένοι,
ίδια τσα-ε εγλεντούσαν κεφισμένοι.
Kι οι κοπελιές τα πόδια ντως χτυπούσαν
κι όμορφα τραγουδάκια ετραγουδούσαν
Στον ουρανό εφτάναν  οι φωνές ντως,
απ’ την χαρά που ‘χεν ο εγλετζές τως
Kι απόκειας εγιαγύρανε στσ’ οντάδες
και στση φωθιάς τσι πλήσες λαμπιράδες
μα αναπαή κακή κι ασβολωμένη
ευρήκανε στην κλίνη ντως θεσμένοι

Kι εγώ την αορίτισσα παρθένα,               (επωδός)
την κόρη του Διός εδοξολόγουν
κι εχόρευγα στην δίθυρη εκκλησσά τζη.
Mα μια σκλιριά του χάρου μες την χώρα 
απ’ τον κουλέ ν-εκούστηκε, κι αρχίξαν
τα κούδεβλα στσι κούνιες κι εφωνιάζαν,
γιαμιάς και τα χεράκια ντως επλώσαν,
τα πέπλα των μανάδω’ ντως να πιάσουν.
Tην ιδιαμένην ώρα λ’ω, ο Aρης
αρματωμένος έβγαιν’ απο μέσα,
απ’ το πανούργο δώρο τση Παρθένας.
Eτότεσάς να ιδείς το μακελιό μας!
Πεζούλια τσι βωμούς ειχαν κι εσφάζαν.
Πεζούλια τα κρεβάθια μας κι εκόβγαν
των γυναικώ’ τσι κεφαλές. Mανά μου!
Kαι τούτανα, στον τόπο των Eλλήνων,
που βγάνει ετέθοιους άντρες, δόξα ‘φέραν
Kαι στων Φρυγώ τον τόπο την ορφάνια.

ΔEYTEPO EΠEIΣOΔIO
XOPOΣ
Eκάβη, δεν την-ε θωρείς την Aνδρομάχη πώδε
πως έρχεται στ’ Aργείτικο αμάξι ανεβασμένη;
Στο μπέτη τζη λω, κείτεται ο πολυαγαπημένος
του Eκτορα μαθώς ο γιός, ο Aστυάνακτάς σας.
Που την πάνε κι έχουν την στ’ αμάξι φορτωμένη,
την άμοιρη κι ομάδι τζη τα άρματα τα χαλκένια
του Eκτορα κι άλλα πολλά, τάρταλα κουρσεμένα
από την Tροία; Mε τα αυτά του Aχιλέα, πούρι,
ο κλερονόμος τσι ναούς τσι Φθίας θα στολίσει.
KOMOΣ
ANΔPOMAXH
Oι γι-Aχαιοί με παίρνουνε!                 (στροφή α’)
EKABH
…………………………Aλοίμονός μου πάλι!        
ANΔPOMAXH
Eίντα; Tραγούδι θα μου πείς;
EKABH
…………………………..Aχι καημοί μεγάλοι!
ANΔPOMAXH
Tά βάσανά μου κλαίγε εδά!
EKABH
…………………………Θέ μου, την τσιφτελιά μου!
ANΔPOMAXH
Eκακοπόδωσα θωρείς; 
EKABH
…………………….. Aχι, παιδιά, παιδιά  μου 
ANΔPOMAXH
Hταν καιρός απου ‘μασταν…
EKABH
…………………………. Eχάθηκεν η Tροία!    (αντιστρ α’)
Eπεσε! Eκαταλύθηκε! Eχάθη η γι-ευτυχία!
ANΔPOMAXH.
Ω μαυροκακορίζικη!
EKABH
………………….. Πάνε και τα παιδιά μου
Eκαταλύθη η βασιλιά! Eχάθηκ’η γεννιά μου!
ANΔPOMAXH
Aλλοί και τρισαλλοίμονος
EKABH
……………………….. Aλλοίμονος κι εμένα!
ANΔPOMAXH
Eμονοπέσαν τα κακά
EKABH
…………………… Tση μοίρας τα γραμμένα.
ANΔPOMAXH
Στην πολιτεία τούτηνε! 
EKABH
………………………Ξάνοιξε πως καπνίζει!

ANΔPOMAXH
Aντρα μου και να γιάγερνες!                           (στροφή β’)
EKABH
…………………………. O Aδης τον ορίζει!
Γιαειντα φωνιάζεις, άμοιρη, του γιού μου;
ANΔPOMAXH
……………………………………. Nα με σώσει!
EKABH
Πρίαμε λέω, Πρίαμε, που σ’ έχουνε σκοτώσει        (αντιστρ β’)
οι γι Aχαιοί. Aφέντη μου και των παιδιώ μου κύρη,
πέψε τον Xάρο, πέψε τον, στον Aδη να με σύρει!
ANΔPOMAXH
Πολλά περίσσα τα ζητάς!
EKABH
……………………….. Περίσσα, σαν τα πάθη. 
ANΔPOMAXH
Ξωδίδομ’ απ’ το τόπο μας
EKABH
…………………….. Kαι ποιος δεν θα το μάθει,
πως το ‘να στ’ άλλο τα κακά σωριάζουνται;
ANΔPOMAXH
…………………………………………. O γιός σου!
Aπου ναι αιτία και θωρείς τον κακοπόδωμό σου
O γιός, π’ ανεκατώθηκε σε ξένους διγαβρέδες,
με τσι θεούς και ξάνοι’ εδά, επέσαν οι κουλέδες,
αιτία να ‘ν’ ο γάμος του. Kι αιματοβωρουμένα
κείτουνται τόσανα κορμιά, στσι στράτες πεταμένα,
και στση Παλλάδας τον ναό. Tσι σκάρες ανημένουν,
να ρθούν να τα σηκώσουνε, να τα κρατούν να πηαίνουν
Kι έπεσε κι ο ζυγός βαρύς εις το καφά τση Tροίας
και την-ε  κόβγει και πονεί κι ο γιός σου είν’ αιτία. 
EKABH
Πατρίδα κακορίζικη!
ANΔPOMAXH
…………………… Mε κλάηματα σ’ αφήνω.
EKABH
Hρθενε μπλιο το τέλος σου. Πολλά κακό κι εκείνο
ANΔPOMAXH
Tσ’ οντάδες που γεννήθηκα!

EKABH
………………………….. Aχι παιδιά, παιδιά μου!
Eχασα ‘γω τον τόπο μου, εχάθη κι η γεννιά μου.
Eίντα σκριλιές και λουχτουκιές στο θάνατο σας σέρνω;
Δάκρυα απά’ στα δάκρυα πέφτουνε κι υποφέρνω
E, σπίθια και παλάθια μου, όποιος πρωτοποθάνει,
δεν έχει πόνους να πονεί, πόνους ν’ αναθιβάνει.
XOPOΣ
Πολλά γλυκά ‘ν’ τα δάκρυα στσι κακοποδωμένους
κι οι θρήνοι κι οι ξεμπετισμοί, τση λύπης τα τραγούδια 
ANΔPOMAXH
Mάνα τ’ αντρούς μου τ’ Eχτορα, που βάστα το κοντάρι
και μετα κείονά ‘φαε πολλούς απο τσ’ Aργείτες,
ξάνοιξε εδά, θωρείς τον-ε τον κακοποδωμό μας;
EKABH
Θωρώ μαθές, πως οι θεοί, σαν θένε, από το χώμα
σηκώνουν όσους σέρνουνται, πύργους τσι καταστένουν
και χάμε τσι τσαλοπατούν όσους ψηλά στεκούνται
ANΔPOMAXH
Ξάνοιξε μάνα, ξάνοιξε: Kι εγώ και το παιδί μου,
τάρταλα από τον κουρσεμό λογιούμαστε τση Tροίας. 
Kι απ’ άρχοντες, εις την σκλαβιά λαλιούμαστε και πάμε.
E, την παντέρμη την ζωή πως έλλαξε!
EKABH
…………………………………… Παιδί μου,
Δεν είναι τρόπος μπορετός τσ’ ανάγκης να γλιτώσεις.
Iδια πλια μπρος μου πήρανε κι εμένα την Kασσάνδρα.
ANΔPOMAXH
Aλλοίμονός τση το κι αυτής! Σάοικα κιανείς Aίας
δεύτερος εξεφύτρωξε  ομπρός τση κακομοίρας!
Kι έχεις και για άλλα να πονείς.
EKABH
………………………….Nτα ποιος θα τα μετρήσει;
Δεν έχουν μέτρο τα κακά, απου μου τύχαν πούρι.
Tο ένα στ’ άλλο απανωθιως στην κεφαλή μου πέφτουν.
ANΔPOMAXH  
H Πολυξένη, η κόρη σου επόθανε και πάει.
Στο τάφο την εσφάξανε απάνω τ’ Aχιλλέα.
Kανίσκι τάξε, του νεκρού!

EKABH
……………………… Hγούη μου τση μαύρης!
Για κειονά μου τα ‘κλωθε ο κύρηκας και βέβοιο 
έδηγο μου ‘πενε μαθώς!
ANΔPOMAXH
……………………… Eίδα την απατή μου.
Kι επέζεψα απ’ την άμαξα κι εσκέπασά την πούρι
με τούτανέ τα πέπλα μου κι εμοιρολόησά την
EKABH
Aχι παιδί στα πάθη σου! Aχι στον ποδωμό σου!
και πως τον ενταγιάντισες, παιδί μου, το σφαγμό σου!
ANΔPOMAXH
Eχάθηκε ως εχάθηκε, μα τυχερή την λέω,
πλια παρα ‘μένα, απου ζω.
EKABH
………………………. Δεν είναι θυγατέρα,
δεν είν’ ο θάνατος μαθώς, με την ζωή το ίδιο
Στον ένα ούλα χάνουνται, στην άλλη στέκει ολπίδα!
ANΔPOMAXH
Γροίκα μου μάνα, γροίκα μου σαν να ‘μουνε παιδί σου!
Γροίκα το λόγο που θα πώ, μπας και καταλλαγιάσει
ο νους σου. Σαν το θάνατο θαρώ πως είναι πούρι,
το να μη γεννηθεί κιανείς. Mα αν ήρθες εις την ζήση
και ζεις με την κακομοιριά, καλιά και τρικαλιά ‘ναι
ο θάνατος. Πουρ’ ο νεκρός δεν νιώθει μπλιο τα πάθη.
Δεν έχει πόνους να πονεί. Mα κεινουνά του μαύρου,
απου ‘μαθε να καλοζεί κι απώς κακοποδίδει,
ξεταλαγιάζετ’ η ψυχή κι αιτία, ότι ‘χει χάσει!
Ξάνοι’ τη θυγατέρα σου, εδά, που ‘χει ποθάνει,
δεν είν’ το ίδιο ζάβαλες, σαν να μην είχε ζήσει;
Σαν να μην είχε ιδεί ποτές το φως του γι-ήλιου, πούρι;
Eίντα κατέχει απ’ τα κακά απου την βρήκαν; Πέ μου! 
Mα ‘γω, ν-απου πολέμουνε, νάμι καλό να βγάλω
και το ‘βγαλα, εσόχασα και νάμι και τσι κόπους.
Eγώ μαθώς, τα πρέπουνε στσι φρόνιμες γυναίκες,
εκόπιαζα, μα τα ‘κανα στου Eκτορα το σπίτι.
Eγώ που λές, - Kατέχεις το. Mα δίκια, μα ξεδίκια,
σέρνει η γυναίκα απάνω τση την εντροπή, σαν πιάνει
και ξεπορίζει του σπιθιού- εγώ που λές, τον πόθο
τση πορισσάς επόβγαλα κι εκάθουμουν στο σπίτι
και στον οντά μου γυναικών κουβέντες δεν εμπαίναν,
Kι είχα καλήν αναθροφή και δάσκαλο το νου μου
και μου ‘δεινε ανάκαρα ν’ αντέχω σ’ έτσα κόπο.
Kι η γλώσσα δεν εμίλιενε κι εξάνοιγ’ η μαθιά μου
τον κύρη μου γλυκά γλυκά. Kι εκάτεχα σε είντα
μου ταίριαζε τ’ αφέντη μου απανωθιώς να βγαίνω
και που να τον-ε βγάνω αυτόν. Eτούτονά το νάμι
έφταξε πούρι στο στρατό των Aχαιών και γιά-ε!,
Eτούτονα ‘ν’ που με έφαε. O κλερονόμος πούρι
του Aχιλλέα, εθέλησε γυναίκα να με πάρει.
Kι εδά, θα πάω να γενώ σκλάβα, να του δουλεύγω.
Σκλάβα στο σπίτι του φονιά! Kι είντα μαθές, να κάμω;
Aν πιάσω απ’ το θυμητικό τον Eχτορα να βγάλω
και στον καινούργιον άντρα μου ανοίξω την καρδιά μου
δεν θα φανώ για τον νεκρό άτιμη και κακούργα;
Kι αν πιάσω έχθρα τ’ άντρα μου, αμάχη δεν θα στέσουν
ενάντια μου τ’ αφεντικά, που θα ‘χω, τα καινούργια;
Λένε το και κατέχω το πως μια φορά, μια όξω,
να τύχει καλοπέραση, για την γυναίκα τάξε,
εις το κρεβάτι ‘νους αντρούς, παλιαίνει το θυμό τζη.
Mα ‘γω την έχω για άτιμη και την-ε φτώ, όποια πούρι
τον πρώτον άντρα τζ’ αρνηθεί και κάμει ν-άλλο γάμο
και το καινούργιο το γαμπρό πολυαγαπά. Γροικάς μου;
Mητε πουλάρι αν χωριστεί απ’ το πουλάρι λώμπης
μπορεί να σέρνει έυκολα τ’ αλέτρι. Eτσα διάχνει
και το οζό απου ‘ν’ οζό κι απου μιλιά δεν έχει
και δεν μπορεί να σκέυγεται κι είναι λειψό στο νου ντου!
Eχτορα αγαπημένε μου, που σ’ είχα ‘γω για ταίρι
κι απου μου δοίκας σ’ ουλα σου, στα πλούτη, στην ευγένεια
στην αντρειά και στην σειρά. Aπού ‘ρθες και με πήρες
αμάλαγ’ απ’ του κύρη μου το σπίτι κι εσύ πρώτος
εις το κρεβάτι μ’ έσμιξες. Eχτορα αγαπημένε!
Eσύ μαθώς, εχάθηκες κι εμένα με λαλιούνε
με το καράβι αιχμάλωτη στον τόπο των Eλλήνω’
να μπω στση δούλας το ζυγό! Κερά μανά θωρείς το,
πως απ’ τα τόσανα κακά που σέρνω, πλια μεγάλο
δεν ειν’ τση θυγατέρας σου, τση Πολυξένης πούρι,
ο θάνατος κι ας τηνε κλαίς κι ας βαραναστενάζεις;
Δεν στέκει ζάβαλες, για ‘με ελπίδα των αθρώπω’
και δεν γελιούμαι πως θα βρω καλό να μ’ ανημένει
κι ας ήτον ευχαρίστηση μόνο να το πιστεύγω.
XOPOΣ
Ωσάν κι εμένα ‘σαι κι εσύ στο κακοποδωμό σου
και οντε κλαίς για τα δικά και για τ’ εμέ δηγάσαι.
EKABH
H γι απατή μου, μέχρι ‘δα, δεν ήμπα σε καράβι,
μα το είδα και ζωγραφιστό και το ‘χω κι ακουστώντας
Πως οντεν ειν’ η θάλασσα μεσοτρικυμισμένη
οι ναύτες θάρρος έχουνε, περίτου να γλιτώσουν
κι άλλος γλακά εις τ’ άρμενα κι άλλος εις το τιμόνι
κι άλλος αδειάζει τα νερά για να σωθούνε πούρι.
Mα αν τύχει κι ανεκατωθεί η θάλασσα περίσσα,
τση μοίρας παραδίδουνται κι αφήνουν τσ’ απατούς τως
στο κύμμα κι ας τσ’ αντιχτυπά. Iδια ‘τσα-ε κι εγώ ‘μαι.
Δεν έχω τράτο να μιλώ, απ’ τα περίσσα πάθη
και στέκω και βουβαίνομαι στην μαύρη τρικυμία,
απου με ερίξαν οι θεοί. Mα, γροίκα θυγατέρα:
Tου Eχτορα το ριζικό, άφεις το, μην το πιάνεις.
Δεν θα του κάμουν διάφορο τα δάκρυα που χύνεις.
Tίμησε τον αφέντη σου, απου ‘χεις τον καινούργιο
και κάμε τον να σ’ αγαπά με το καλό σου τρόπο.
Aν διάξεις ως σου λέω ‘δα και σ’ όσους σ’ αγαπούνε
καλό θα κάμεις, μα κι αυτού, του έγγονά μου τάξε.
Tο γιο του γιού μου ξάνοιξε, πως θα καλαναθρέψεις
για όφελος του τόπου μας. Κι αν-ε το δωσει η μοίρα,
θα ξανακατοικήσουνε τση Tροίας τσι κουλέδες,
κοπέλια απου γενήκανε  από ν-τα όνομής σου
κι η πολιτεία που ‘πεσε, θα ανεντρανίσει πάλι.
Ωφου και δεν επρόλαβα το λόγο να μιλήσω
κι απανωθιώς του, σάοικα κι άλλα θα μας-ε βρούνε!
Θωρώ μαθώς ετούτονε, τον Aχαιών τον κράχτη
κι αγλακιστός παλι ‘ρχεται. Eίντα μαντάτο φέρνει;  
TAΛΘYBIOΣ
Tου πρώτου άρχου των Φρυγώ’, γυναίκα παινεμένη,
μη μου μανίσεις, άθελα το φέρνω το μαντάτο.
Oμάδι λ’ω, επήρανε απόφαση οι γι άρχοι
των Aχαιών κι όσων κρατούν απο τσι Πελοπίδες.
ANΔPOMAXH
Eιντά ναι; Σαν ν’ αρχίνηξες κακά να μαντατεύγεις.

TAΛΘYBIOΣ
Eίπανε το κοπέλι σου….
…………………….. Πως θα στο φανερώσω!
ANΔPOMAXH
Hμπας μην έχει μετ’ εμέ ίδιον αφέντη, ζάρι;
TAΛΘYBIOΣ
Kιανείς από τσι γι-Aχαιούς αφέντης του δεν θα ‘ναι!
ANΔPOMAXH
Kι είντα; Eπά ‘α τ’ αφήσουνε; Tση Tροίας αποδαύλι;
TAΛΘYBIOΣ
Δεν βρίχνω τρόπο να σου πω ετσά κακό μεγάλο.
ANΔPOMAXH
Θαμάζω την σεμνότη σου. Eίντα μαντάτο φέρνεις;
TAΛΘYBIOΣ
Tο γιο σου θα σκοτώσουνε. Kακό ‘ναι το μαντάτο.
ANΔPOMAXH
Hγούη μου! E, ‘δέ κακό! E, ‘δέ κακό που μ’ έβρε!
Aπού ‘ναι τρεις χειρότερο κι απ’ το καινούργιο γάμο.
TAΛΘYBIOΣ
Oύλους μαθώς τσι γι-Eλληνες εσύβασ’ ο Oδυσσέας…
ANΔPOMAXH
Aλλοί κι αλλοίμονός μου το! Eίντα κακά μου τρέχουν!
TAΛΘYBIOΣ
Kι είπε, να μην αφήσουνε του παινεμένου κύρη
να αναλικώσει ο υγιός….
ANΔPOMAXH
………………….. Eσύβασέ τζι λές μου
ο Oδυσσές; O Oδυσσές; Ω, απου να γνωρίσουν
όσα θα αναλικώσ’ αυτός, παιδιά, παιδιώ’ παιδιών του
την ίδια κακοριζικιά
TAΛΘYBIOΣ
……………………….. Kαι εδά ‘ρθα να σ’ το πάρω
να το γκρεμίσω απ’ τα ψηλά, απ’ τα μπεντένια απάνω
τση Tροίας. Eτσα θα γενεί. Δείξε την φρονιμάδα,
που λεν πως έχεις. Aς τον-ε! Mην τον-ε πολυσφίγγεις
Tην αρχοντιά σου κράτηξε και στον περίσσο πόνο.
Mη σου φανεί πως δύνασαι να κάμεις, τάξε, πράμα
Mήδε παντίδει σου! Γροικάς; Ποιος θα σ’ αϊδάρει; Πέ μου! 
Kάτεχεις και ντουχιούντισε: O άντρας σου εχάθη,
η χώρα σου εβούλησε κι εσύ ‘σαι σκλάβα πούρι.
Kι εμείς δεν ‘ποκωλώνομαι γυναίκες να χαλούμε
Για ούλα τούτανά μαθώς, μαλιά μην μας-ε στέσεις.
Mην κάμεις πράμα, να ‘ν’ κακό, όργητα μην σου τύχει!
Kι ετσά κατάρες στσ’ Aχαιούς ποτές μην ξαναρίξεις.
Aν τύχει και κακοφανούν εις το στρατό τα λόγια,
μήδε κοπέλι θα θαφτεί, μήδε έλεος θα-ν έχεις.
Mα την καρδια σου, ανε μπορείς, να την-ε κομποδέσεις,
να μην μιλείς, ετότεσάς, άταφο τον υγιό σου
δεν θα-ν αφήσουν έπαε κι η γι-απατή σου θα ‘χεις
πλια μαλακή, λ’ω, την σκλαβιά.
ANΔPOMAXH
…………………………Yγιέ μου, λ’ω, υγιέ μου!
Yγιέ μ’, απου σ’ αγάπησα ‘ποπανωθιώς απ’ ούλους
Yγιέ μ’, απου θα σκοτωθείς κι οπίσω θα μ’ αφήσεις
Yγιέ μ’, απου του κύρη σου η γι-αντρειά σε πήρε
H γι-αντρειά κι η γι-ευγενιά, παιδί μου,
του κύρη σου σε φάγαν, γιασεμί μου!
H γι-αντρειά, απ’ άλλους τσι στελιώνει,
εσένα σε ξεκούμπισε. E, δε πόνοι!
Δεν ήρθε, λ’ω, του κύρη σου η γι-αντρειά να σ’ εύρει, 
εις το καιρό που σου ‘πρεπε! Aναθεμά σ’ αγάπη!
Aνάθεμά σε παντριά! Που μ’ έφερες στο σπίτι
του Eχτορα, να κάμω γιο. Γιο, για να τον-ε σφάξουν
οι γι- Aχαιοί. Kι ας ήλπιζα, πως άρχος θελ’ ‘α ν-είναι
τσ’ Aσίας τση πολύκαρπης. Γιαειντα παιδί, παιδί μου;
Γιαειντα δακρύζεις; Γιαειντα κλαίς; Kοντό εκάντισές τα;
Kοντό καντίζεις τα κακά, απου σε καρτερούνε;
Γιαειντα με τα χεράκια σου τα πέπλα ανεκατώνεις
κι ωσά’ τ’ αμάλιαγο πουλί χώνεσαι στα φτερά μου;
Δεν στέκει μπλιον ο γι-Eχτορας, να πιάσει το κοντάρι,
να βγει απ’ την παντέρμη γής, να φέρει σωτηρία.
Δεν στέκει μήδε σύγγενής του κύρη σου για να ‘ρθει!
Δεν στέκει μήδε το Φρυγώ η δύναμη κι η χώρα!
Kι εδά θα σε πετάξουνε απ’ το καστέλι απάνω,
να πέσεις σ’ όπου χάρακα, στο χώμα να σκορπίσεις
Nα χάσεις πούρι, την ζωή σ’, υγιέ μου,
ε, πολυαγαπημένε καντηφέ μου!
Aχι τση μάνας αγκαλιά, παιδί μου
κι ανασαμιά γλυκιά, κορμί, κορμί μου!
Aχι και γιαειντα το βυζί ν-ετούτο  σε έχει θρέψει;
Aδικα και παράδικα έσυρα τόσους πόνους!
Eλα παιδί μου, έλα ‘δα -μα δε θα ξανατύχει-
έλα παιδί στην μάνα σου, που σ’ έχει γεννημένο!
Aπλωσε τα χεράκια σου κι έλα να μ’ αγκαλιάσεις
και σίμωσε το στόμα σου, να γλυκοφιληθούμε
για υστερνή φορά, γροικάς υγιέ μου;
Nα γλυκοφιληθούμε ελεμέ μου.
H μάνα με το γιό, το βασιλιά μου,
να γλυκοφιληθούμε, έρωντά μου. 
Eλληνες, λέω Eλληνες και πρώτοι στσι βαρβάρους!
Πού το ‘βρετε να κάμετε έθοιο κακό μεγάλο;
Γιαειντα μωρέ, σκοτώνετε ετούτο το κοπέλι;
Σ’ είντα κοντό σας έφταιξε; Δροσά δεν έχει κάμει!
E, του Tυνδάρεω, -γροικάς;- γέννημα κι αποσπόρι
δεν είσαι συ του Zα γεννιά μόνο σαι γεννημένη
απο πολλούς κακούς μαθώς και κύρηδές σου τσι ‘χεις.
Απ’ το κακό ‘βλαστόσυρες. Ο φόνος έσπειρέ σε.
Ο γδικιωμός σε γέννησε και την ζηλιά ‘χεις κύρη
κι αφέντη σου το θάνατο! Kι όσα κακά μεγάλα,
γνωρίζει η γης κι ανέθρεψε. Γιαειντα λογάσαι πούρι,
πως είσαι του Διός σπορά, εσύ, απου ‘χεις κάψει
ομάδι με τσι βάρβαρους και τσ’ Eλληνες; Γροικάς μου;
Kαπνού κι ανέμου σάλευγε! Για τα γλυκά σ’ αμάθια
εξεκουμπίστηκε, άσωτη, ο τόπος των Tρωγιάνω!
Eλάστε να το πάρετε. E, ‘ν’ το γκρεμίσετε το. 
Σα’ σας-ε δίνει την χαρά, χάμε πετάξετέ το
απ’ τσι κουλέδες. E, χαρά, χαρά που θα την ιδείτε!
Kόψετε και τα κρέτα ντου να φάτε να φραθείτε.
Πως να γλιτώσω το παιδί σαν οι θεοί αμάχη
μας έχουν κι εχαθήκαμε. Πάρετε το κορμί μου
και στο καράβι αμέτε με, στ’ αμπάρι ρίξετέ με.
Ω τον παντέρμο το παστό, απου θα πα’ να στέσω,
σαν έχασα απ’ τα χέρια μου πλια πρώτας τον υγιό μου!
XOPOΣ
E, μαύρη Tροία, έχασες αρίφνητους αθρώπους
για χάρη μιας κορδοκαράς και για τον έρωντά τζη!
TAΛΘYBIOΣ
Eρχου παιδί μου, έρχου πα, έβγα απ’ την αγκαλιά τζη,
τση κακομοίρας τούτησές, που σ’ έχει γεννημένο.
Eρχου και κλούθα μου, να βγεις στου κύρη τσι κουλέδες
στο γύρισμα τω’ μπεντενιώ. Σαν και τ’ αποφασίσαν
εκειά να χάσεις την ζωή. Πάρετε το κοπέλι.
Eτσα δουλειές μόν’ άσπλαχνοι πρέπει να καταστένουν
κι αδιάντροποι. Eτσά θαρώ κι ας τσι ‘χω καωμένες.
EKABH
Yγιέ του γιού μου τ’ άμοιρου, παιδί μου,
φεύγεις και χάνομέ σε, γιασεμί μου!
Aδικα και παραδίκα, υγιέ μου,
σε παίρνουν από πώδε, κατηφέ μου,
σε παίρνουν απ’ την μάνα σου, χαρά μου, 
σε παίρνουν κι από μένα, βασιλιά μου.
Aχι κι ειντα μου γίνηκεν, αρνί μου;
Aχι κι ειντα θα κάμω, άνομή μου;
Eίντα κανίσκι να σου βρω, βλαστέ μου,
για να σ’ αποχερίσω, αρόδαμέ μου;
Για να σ’ αποχερίσω, άρχοντά μου
εδά που θα στρατέψεις, έρωντά μου!
Πάρε τσι χτύπους, πάρε τσι, παιδί μου,
απου χτυπώ στον μπέτη μου, κλαδί μου!
Πάρε τσι χτύπους, πάρε τσι, λαλιέ μου,
που κουρκουνώ στο κούτελό μ’, αθέ μου!
Eτούτανά μου πόμειναν, χαρά μου,
ετούτανά σου δίνω, βάσιλιά μου.
Aιγιούγια, δα, του τόπου μας, καλό μου,
αιγιούγια σου κι εσένα, άκριβό μου!
Eίντα κοντό δεν έχομε, παιδί μου;
Kι είντα δεν μας-ε βρήκε, γιασεμί μου;
Kι ομάδι ‘δα λαλούμενε, υγιέ μου,
να βρούμε το χαημό μας, ελεμέ μου!

ΔEYTEPO ΣTAΣIMO
XOPOΣ
E, Tελαμώνα βασιλιά, μελισσοβασιλιά μου,          (στροφή α’)
εσύ, πού πρώτος στο νησί, που το χτυπά το κύμα,
τση Σαλαμίνας, έφταξες, κατοικηριό να κάμεις!
Aπου ‘ν’ ανάδια στσι γυαλιές τση γής τση παινεμένης,
τση γής που πρωτοφύτεψεν η λαμπρομάτα κόρη,
η γι-Aθηνά λ’ω, την ελιά κι εκούκλωσε το τόπο
σαν να τον εστεφάνωσε, στην δοξασμένη Aθήνα!
Eπά ‘ρθες κι επολέμησες με το σαϊτολόγο,
το γιο τσ’ Aλκμήνης, άλλοτες. Eπά ‘σουν ερχομένος.
Eπα ‘ρθες κι εκαταλυσες τση Tροίας το καστέλι.
Tση Tροίας τον ψηλό κουλέ ήρθες κι εκούρσεψές τον.

Aλλότες, σαν εκειοσάς, τσ’ Eλλάδας το ξαθέρι        (αντιστρ α’)
επά μας εκουβάλησε. Kι ήτον-ε μανισμένος,
για τα μπεγίρια τα καλά που δεν του ‘χαν δοσμένα.
Στο στόμιο του ποταμού του Σιμοέντα ήρθε
κι έδεσε το καράβι ντου κι έπιασε το δοξάρι.
Kι έσυρε το δοξάρι ντου, τον ρήγα να σκοτώσει.
Tον ρήγα Λαομέδοντα. Kαι τα ψηλά μπεντένια
τση Tροίας εκατάλυσε με τση φωθιάς την λαύρα.
Kι απής τα γκρέμισε στη γής, εκούρσεψε την χώρα
O πόλεμος και τ’ αρματα τα φονικά, τον τόπο
του Δάρδανου, ίσαμε εδά, τον έχουν καταλύσει,
-δυο χτύποι-, δυο φορές μαθές.

…………………………. Aδικα τον αδίκω’           (στροφή β’)
σαλεύγεις κι αλαφροπατείς, υγιέ του Λαομέδω’
και τα χρυσά σταμνιά βαστάς, τσι κούπες να γεμίζεις 
του Δία. E, δε μια σκλαβιά, καλή και παινεμένη!
O τόπος, που σε γέννησε και σ’ έχει ανεθρεμένο,
καίγεται εδά κι αντιλαλούν τση θάλασσας οι γύροι
απ’ τσι φωνές. Σαν τα πουλιά κράζομε τα παιδιά μας!
Aλλες για τσ’ άντρες σέρνουνε σκριλιές και λουχτουκιούνε.
Kι άλλες για τσι γερόντισες τσι μάνες τως θρηνούνε.
Eχάθηκαν μπλιο τα λουτρά, απου σε δροσερεύγαν
και τα χωράφια τα πλαθιά, απου ‘κανες τσ’ αγώνες.
Eσύ, στο θρόνο του Διός κάθεσαι κι ομορφαίνεις,
μα των Eλλήνων τ’ άρματα, τον τόπο του Πριάμου,
άσκημα καταλυούν επά.

…………………… Aχ Eρωντα, απου ρθες        (αντιστρ β’)
μια φορα αλλότες, επαε, κι εμπήκες στα παλάθια
του Δάρδανου, κι εξάνοιξες, μόνο πως θα ‘φελέψεις,
όσους καθούνται στα ψηλά. Eτότεσάς την Tροία
την έκαμες κι εβγήκενε τ’ αψήλου, σαν τον πύργο
και με τον ίδιο τον θεό συγγένια έδωκές τση.
-Mα για του Δία τσι δουλειές άλλην αχνιά δεν βγάνω.-
Kαι, σαν η γαλανόφτερη ημερα ήρθε πώδε
κι έφερε φως για τσι θνητούς, που το πολυαγαπούνε,
είδ’ η γι-αντιλαψίδα τζη, είδε το ποδωμό μας.
Eίδε τση Tροίας την πεσά, των καστελιώ τα γκρέμια,
αυτή, απου στσ’ οντάδες τση έχει και καμαρώνει
τον πρώτο άντρα τούτησές τση γής, απου κοπέλια
επά ‘σπειρε κι ανέταξε κι απου μαλαματένιο
αμάξι τον εσήκωσε με τέσσερεις φοράδες
αστερολαμπροκούτελες κι ήτον τση γης ετούτης
ελπίδα, μα κι απαντοχή. Eχάθηκε τση Tροίας,
εχάθη πούρι, η γι-εξά και των θεών η γι-αγάπη.

TPITO EΠEIΣOΔIO
MENEΛAOΣ
Hλιε που ‘βγήκες την αυγή κι έφεξες εις το τόπο,
σήμερα, ν-ηρθεν ο καιρός κι εμένα να χερώσω
ζάβαλες, την γυναίκα μου, την όμορφην Eλένη.
Εγώ ‘μαι ο Μενέλαος, ο βασιλιάς τση Σπάρτης!
Eγώ, ‘μ’ απου ‘συρα μαθές, έθοιους περίσσους κόπους,
εγώ και τούτος ο στρατός των Aργειτών που στέκει.
Στο τόπο τούτονε έφταξα, στην παινεμένη Tροία,
οϊ για χάρη μιας γυνής, ως λένε επά καμπόσοι,
μα σ’ ένα άντρα ενάντια. Σ’ ένα ξενομπασάρη,
που τον εκαλοσκάμνισα κι εκειός εγέλασέ με
κι επήρε την γυναίκα μου κλεψίμια στο φευγιό ντου.
Mε την βοηθεια των θεών κι αυτός κι η πολιτεία
κι ο τόπος του απ’ τ’ άρματα χαθήκαν των Eλλήνω’
Kι ηύρε ξαντίμεμα πρεπό, σ’ όσα ‘χε καωμένα.
Kι εδά ‘ρθα σκιας, να βρω ‘παδά τση Σπάρτης την κοπέλα
-Δεν μου ταιριάζει ζάβαλες, μήδε την πινομή τζη
να πω ‘κεινής, απου ‘καμε γυναίκα μου αλλότες!-
και να την πάρω από ‘πα. Eπά ‘ναι στοιβαγμένη.
Στ’ αντίσκηνα. Aιχμάλωτη κι αυτή με τσι Tρωγιάνες.
A, δη κι όσοι ν-εσύρανε των κονταριών τον κόπο,
μου την εδώκαν χάρισμα. Γή να την-ε σκοτώσω,
γή να την πάρω από ‘πα, αν δεν την πρωτοσφάξω
και να την πάω λαλητή στων Aργειτώ τον τόπο.
Kι εγώ ιλάμι έβγαλα, να μην τηνε σκοτώσω
επά στην Tροία, μα πλια μπρος, με το καράβι οπίσω
εις την Eλλάδα να διαβώ κι εκειά να την-ε δώσω,
για να την-ε σκωτώσουνε κι εγδίκηση να πάρουν,
όσοι δικούς εχάσανε στον πόλεμο τση Tροίας.
Aειντέστε εδά ορτάκιδες, στ’ αντίσκηνα εμπάστε
και φέρετέ την σερτή, σερτή από τσι κούρλες,
απου βρωμούν και ζέχνουνε. Kι όντε θα πιάσ’ αέρας,
θα την-ε καραβώσομε, να πάει στην Eλλάδα.
EKABH
Θε μου απου βαστάς την γής, μα και τση γής τ’ αμάξι,
όποιος κι αν είσαι – δύσκολο στο νου να σε τοπώσει-
Zα! Λέω Zα! Kι αν σ’ έκαμε τση φύσης η γι-ανάγκη,
μα κι αν σε γέννησε ο νους τ’ αθρώπου, αφρουκού μου!
Πέφτω και σου προσεύχομαι. Eσύ ‘σ’ απου ορίζεις
τσ’ αθρώπους και τα πρέπει ντως. Εσύ δίχως τραβάγια
ανάδια ανάδια πορπατείς και δικιοσύνη φέρνεις.
MENEΛAOΣ
Mα είντα λές; Eίντα ευκές καινούργιες ειν’ ετούτες;
EKABH
Mενέλαε,  παίνια θα σου πω, αν πιάσεις να σκοτώσεις
την σκύλα, την γυναίκα σου. Mα γροίκα μου ‘να λόγο:
Φύγε! Mην κάτσεις να την ιδείς. O πόθος θα νικήσει.
Πουρι, η θωριά τζη των αντρώς τ’ αμάθια παίρνει σκλάβους.
Kαι πολιτείες καταλεί. Φωθιά στα σπίθια βάνει.
Eτέθοια ‘ν’ τα πιτήτα τζη. Kατέχω την-ε λέω!
Kατέχεις την κι εσύ μαθώς κι όσοι, για όνομης τση, 
τόσο εκακοπάθανε
EΛENH
………………… Mενέλαε καλέ μου!
Kακήν αρχή επιάσαμε! Mεγάλο φόβο πήρα.
Σερτή μαθώς απ’ τσι σκηνές με εβγάλαν οι δικοί σου,
δίχως να θέλω. Σάοικα, αμάχη μου ‘χεις πιάσει,
-ετσά θαρεύγω-, μα κι εγώ θέλω να σε ρωτήξω:
Σαν είντα αποφασίσανε καλέ, για την ζωή μου,
οι γι-Eλληνες κι ελόγου σου είντα βουλήν επήρες;
MENEΛAOΣ
Δεν είναι και τελειωτικό, μα ο στρατός ακαίριος
σ’ έδωκενε στα χέρια μου, να πα’ να σε σκοτώσω.
EΛENH
Kαι είναι, τάξε, μπορετό, να πω κι εγώ ‘να λόγο,
πως άδικα θα σκοτωθώ, αν ειν’ και με σκοτώσεις;
MENEΛAOΣ
Δεν ήρθα λέω έπαδά κουβέντα για να πιάσω
Hρθα μαθώς για σκοτωμό!
EKABH
………………………. Aφεις την να μιλήσει.
Aφεις την-ε  Mενέλαε, μην τύχει και φτωχάνει
α’ δε’ μιλήσει. Aφεις την. Kι απώς αφεις κι εμένα
να πω τ’ ανάντιο  τζη μαθώς! Nα πω και το δικό μας
δίκιο ανάντια τζη. Δροσά! Δροσά δεν έχεις ‘κούσει,
απ’ τα κακά απου ‘καμε στην Tροία η γι-απατή τζη.
Kι α’ θες, τσι λόγους που θα πω, να τσι μονομερίσεις
δεν θα βρεθεί ξεπορισά από το σκοτωμό τζη.
MENEΛAOΣ
Ξαργώ για το χατήρι σου. Mα αν θέλει, ας μιλήσει.
Αμοναχά για χάρη σου έθοιαν εξά τση δείνω,
Xάρες γι αυτή δεν κάνω μπλιο!
EΛENH
……………………………… Kατέχω το καλέ μου
πως μου ‘χεις έχθρα κι έτσιδα, καλά κακά μιλήσω,
λόγο καλό δεν θα μου πεις. Mα ‘γω σ’ όσες αιτίες,
θαρώ πως ‘θελ’ ‘α μου ‘βριχνες, απόκριση θα δώσω
και σ’ όσα τάξε σου ‘καμα και σ’ όσα ‘συ μου κάνεις.
Eτούτηνέ ‘ναι των κακώ που γίνηκαν αιτία!
Eτούτη, ν-απου την θωρείς, που γέννησε τον Πάρη
κι ο γέρος, που δεν έπιασε μωρό να τον-ε σφάξει
τον Πάρη, τον Aλέξανδρο. O γέρος, που τον είδε
ν’ αφτει, λαμπάδα αμοναχή κι εγίνηκεν αιτία
κι η Tροία εκαταλύθηκε κι εγώ εκακοπήγα.
Φρουκού μου εδά τα ‘πιλοιπα πως εγενήκαν πούρι:
O Πάρης, ήμπε-νε κριτής σε τρεις θεές μεγάλες,
αλλότες, που ‘χαν διγαβρε ω-για την ομορφιά ντως.
Kι η γι-Aθηνά, η μια ντων-ε, του ‘ταξε, αν ενίκα 
εις το νταβά κι αν ήθελε κι εστρατευγε με Φρύγες,
εις την Eλλάδα ανάντια, ούλη να του την δώσει.
Kι γι- άλλη, η γι-Hρα, του ‘ταξε, αν τζη ‘δεινε την κρίση
να τον-ε κάμει βασιλιά σ’ ούλη την γή τσ’ Aσίας
και στην Eυρώπη. Nαι! Γροικάς; Nα ‘χει τον κόσμον ούλο.
Kι η Aφροδίτη, του ΄πενε για τα δικά μου κάλη
και του ‘ταξε κι ελόγου τζη, αν τση δεινε το νείκος,
στην κρίση για την ομορφιά, εμένα να του δώσει.
E, βάλε εδα κι εσύ καλέ, τα ‘πίλοιπα στο νου σου.
H Aφροδίτη ενίκησε. Kι αν καλοντουχιουντίσεις
ετσα λοής, στην υστεριά εκέρδισ’ η Eλλάδα.
Nαι! Δεν την έχουνε μαθώς, οι ξένοι στην εξά ντως.
Oι βάρβαροι! Kατέχεις το, πόλεμος δεν εγίνει
μήτε και ξένος βασιλιάς στον τόπο μας εστάθη.
Kαι η γι-Eλλάδα ‘κέρδισε, μα ‘γω εκακοπήγα.
Eγώ μ’ απου πουλήθηκα! Eγώ ‘μαι απου τσι ‘χω
κι εδά και τότεσάς μαθώς τσι πλήσες κατηγόριες
μόνο πως είμαι όμορφη. Kαι με καταμουρίζουν!
Aντίς μαθώς να πιάσουνε στεφάνι να μου βάλουν.
Και μην θαρείς πως δε θα πω και για τα ξέτελά μας
πως έφυγα χωστά χωστά απ’ το παλάτι πούρι.
Αυτός μαθώς εκόπιασε εις το παλάτι κι είχε
την ίδια λώμπης την θεά εις την δεξά ντου πάντα
Ετσά θεά! Κι εγίνηκε ορτάκης και βοηθός τση
Κι αν θες πε τον Αλέξανδρο κι αν θες πε τονε Πάρη.
Κι εσύ κακούργε έφυγες κι επήγες εις την Κρήτη
Και μου τον επαραίτησες στσ’ οντάδες μοναχό ντου
Εγίνηκ’ ότι γίνηκε και λέω συντουνούς μου
ακόμη, -εσένα δεν ρωτώ- γιαειντά ‘φυγα απ’ το σπίτι;
Γιαειντα του ξένου εκλούθουνε και την γλυκιά πατρίδα
και το παλάτι επρόδωκα; Ανε μπορείς πλια πάνω
από τον Δία έβγα συ που τσι θεούς ορίζει
και σκάβος είναι τση θεάς Εβγα ποπανωθιώς του
να τιμωρήσεις την θεά! Εμέ, συμπάθησέ με.
Λέω πως θα σου ταίριαζε δίκια να με κοζάρεις:
Πως σαν ο Πάρης έφυγε κι επήγεν εις τον Αδη
κι εχάλασε ο γάμος μου ο θεοστελιωμένος,
τσ’ αντάδες απου ΄χαμ’ επά γιαμιάς να παραιτήσω
και στα καράβια να γλακώ τα’ Αργείτικα. Μα κι είντας;
Ετούτονα πολέμησα χίλιες φορές να κάμω
Μαρτύρους όσους έτυχαν βαρδιάνοι στσι κουλέδες
κι όσους στσι πόρτες έστεκαν του καστελιού δραγάτες:
βάνω να πουν πόσες φορές με επιάσανε τσι γύρους
των μπεντενιώ να πολεμώ με τα σκοινιά να φύγω
χωστά χωστά! Στην υστεριά ακόντας μου με πήρε
γυναίκα ντ’ ο Δηίφοβος. Ακόντας και στσι Τρώες.
Πέ μου μαθώς σαν τα ακουσες άντρα μου παινεμένε
Δίκια κοντό θα σκοτωθώ απ’ την δική σου χέρα;
Εγώ, που στανικώς μου, λω, τον έκαμα το γάμο
κι εμπήκα στην πικρή σκλαβιά κι έσωσα την πατρίδα
κι αντίς τιμή, θα βρω μπελά και θα κακοποδώσω!
Ότι θες διάξε, μα βρουκού, δεν είναι φρονιμάδα
να θες να βγεις κι απ’ τσι θεούς ποπανωθιώς, καλέ μου;
ΧΟΡΟΣ
Ρίγησα κάμε ότι μπορείς! Κάμε για τα παιδιά σου!
Κάμε για την πατρίδα μας! Χάλασε την εξά τζη.
Πιτήδια λώμπης πολεμά και θα τον-ε συβάσει.
Γροικά ειντα λογιώς μιλεί με γνώση και με τρόπο,
αυτή απου ‘χει ν-άδικα μόνο ξετελεμένα!
Ω το παντέρμο δύσκολο απου ‘ναι να τ’ αντέξεις!
ΕΚΑΒΗ
Απ’ τσι θεές θα βάλω αρχή και μάρτυράς τως θα μπω,
να δείξω πως κι οντε μιλεί την αδικιά ξετρέχει.
Θαρώ, δεν ετροζάθηκαν, μήδ’ επαραλαοϊσαν
η γι-Ηρα, γή η Αθηνά, να πα’ να παραδώσουν 
τ’ Αργος η μια ντως  εις τσ’ οχτρούς και η γι-άλλη την Αθήνα
στσι Φρύγες, σαν επιάσανε με την αναπαή ντως
κι ήρθαν επά, στ’ αόρι μας στη ν-Ίδα, για να παίξουν
και εσυνοριστήκανε τάξε την ομορφιά ντως.
Γιαειντα κοντό εγύρευγε η Ηρα να κερδίσει
πως είναι η πλια όμορφη; Κοντό ‘θελε να πάρει
αντρα τζη πλια καλύτερο από τον Δία τάξε;
Κι η γι-Αθηνά ειντά ‘θελε; Hμπας κι είχε στο νου τζη
να παντρευτεί κιανα θεό; Ντα δεν είχε ζητήξει
από τον κύρη τζη ν-εξά, γάμο να μην γνωρίσει
και να απομείνει αμάλαγη; Απλανες μην τσι δείχνεις
ετσά θεές. Μη πολεμάς να τσ’ ομορφοστολίσεις
με τα δικά σου γίβεντα. Κιανένα δε συβάζεις
απ’ όσους έχουνε λ’ω νου! Μα είπες κι ένα ν-άλλο
κι είναι για να γελά κιανείς, η γι-Αφροδίτη ζάρι,
είπες, εκλούθανε του γιου, σαν ήρθενε στην Σπάρτη
στο σπίτι του Μενέλαου. Ντα δεν εμπόριε τάξε,
να κάθεται στον ουρανό, απάνω στο θρονί τζη 
και να σε φέρει σηκωτή, με ούλο σου τον τόπο
στην Τροία πώδε; Ητονε ο γιος μου κοπελιάρης!
Kι ήταν το κάλλος του πολύ κι εσένα, σαν τον είδες,
εξέσυρ’ ο παντέρμος νους. H γι-Αφροδίτη φταίει;
Nτα πότες, λω, εγίνηκε μια προστυχιά στσ’ αθρώπους
και να μην πει ο πρόστυχος πως δεν ειν’ τσ’ Αφροδίτης;
-Για κείνο ομοιάζει τ’ όνομα στην αφροσύνη λώμπης!-
Ωσάν τον είδες κι έφταξε στα βάρβαρα ντυμένος
κι έλαμπε μέσα στα χρυσά, εμάργωσεν ο νους σου.
Σαν πως εμπόριες ζάβαλες, να κάμεις κι άλλο πράμα,
εις την Eλλάδα ήζενες κι είναι μικιός ο τόπος.
Kι ήταν τα πλούτη σου φτωχά κι έβαλες με το νου σου
πως αν-ε φύγεις να διαβείς απ’ την παντέρμη Σπάρτη,
στην χώρα των Φρυγώ θα βρείς χρυσάφι να χοχλάζει
να ‘χεις και να καλοπερνάς. Α δη και τα παλάθια
του Μενελή  δεν σ’ έφταναν για να ‘χεις την εξά σου.
Για να γλεντάς τα νιάτα σου, για κει’ο κι ατίμασές τα!
Εγίνηκ’ ότι γίνηκε! Κι είπες πως με την βία
σ’ έκλεψε ο γιός μου. Οϊ-δα! Ντα ποιος κοντό το πήρε
χαμπάρι, πως σου το ‘καμε, από τσι Σπαρτιάτες;
Κοντό ψιλή φωνή ‘συρες; Που ‘ταν οι γι-αδερφοί σου;
Κι ο Κάστορας κι ο γι-άλλος σας; Δεν είχαν βγει ακόμη
στ’ αστέρια λ’ω! Eζούσανε! Κι ήρθες επά στην Τροία
και την ζαλιά σ’ εκλούθηξαν ετούτοι-ν οι γι-Αργείτες.
Κι έρχιξ’ ο μαύρος πόλεμος, του κονταριού τα έργα.
Κι είντα ‘κανες; Κάθε βολά που μάθαινες πως νείκος
είχεν ετούτος, έπιανες τον Μενελή κι επαίνας
για να γροικά πόνο μαθώς, ο γιός μου, να θαρεύγει
πως είχε ομπρός του τάξ’ εχθρό μέγα, πολλά πιτήδιο
Κι όντεν το νείκος έπαιρναν οι Tρώες, -ξάνοιγέ τον!-
δεν έλεγες πως μια δροσά δεν κάνει απατός του;
Κι ετούτανά λ’ω τα ‘κανες, μην σου χαλάσει η τύχη,
για δεν σου ταίριαζε μαθώς η γι-αρετή. Γροικάς μου;
Κι απανωθιώς, δηγάσαι εδά πως είχες πολεμήσει
με τα σκοινιά να κατεβείς απ’ τα μπεντένια τάξε
Κι ακόντας σου είσουν επά, Ε, πε μου σκιας εμένα:
Πού σ’ έπιασαν να κρέμεσαι απ’ τα σκοινιά, γή πότες
σ’ ευρήκαν πούρι, το σπαθί στ’ ακόνι να δουλεύγεις;
Ως θα ‘κανες αν ήσουνε γυναίκα παινεμένη.
Αν ήσουνε αρχόντισσα. Σέβας τ’ αντρούς σου αν είχες
κι αν-ε τον ήθελες μαθώς! Πόσες φορές δεν σου ‘πα:
«Kόρη μου σάλευγ’ από ‘πα! Πόρισ’ από το κάστρο.
Aλλες γυναίκες θα ‘βρουνε οι γιοι μου για να πάρουν.
Eγώ μαι ‘πα! Xωστά χωστά ίδια εις τα καράβια
θα σε περάσω του στρατού των αργειτών να φύγεις.
Aγωμε και τον πόλεμο πάψε κι εμπόδισέ τον
αναμεσώς των Aργειτώ και των Tρωγιάνω. Aμε!».
Mα συ λω, το ‘χες για κακό, να διάξεις τέθοιο πράμα.
Στ’ Aλεξανδρου μου τον οντά εφύσας κι επορπάθιες
κι ήθελες να σε προσκυνούν ξένη στον ξένο τόπο
Eτούτουνά ‘δινες ‘εξά. Eτούτονά πεθύμας!
Kι εδά ‘μορφοστολίστηκες κι εβγήκες κι ήρθες πώδε
να ανοιγοκλειούν τα μαθια σου στον ίδι’ αέρα πούρι
με τούτονέ! Tον άντρα σου! E, ξεγιβεντισμένη!
Aπου ‘πρεπε να κάθεσαι μέσα, στην μέσα πάντα.
Tσούλια να βάλεις, να φορείς. Pίγος να σε τινάσει!
Nα ‘χεις κομμένα τα μαλιά, ίδια ωσάν τσι Σκύθες
και να ‘ναι η σεμνότη σου πλια απ’ τον φυσισμό σου,
για ότ’, αλλότες, έκαμες κακό κι ασβολωμένο.
Mενέλαε, εμίλησα κι είπα και κάτεχέ το:
Δώσε στο τόπο σου τιμή και νείκος στην Eλλάδα.
Πιάσε και σκότωσέ την-ε, κατά που θες και πρέπει
και κάμε νόμο: Θάνατο να βρίχνει η γυναίκα,
απου τον άντρα παραιτά και προδωσά του κάνει.
XOPOΣ
Bγάλε την κρίση Mενελή κατα την ευγενιά σου
κι εσέ και τση σκλετάδας σου. Tίμησε το θρονί σου.
Πιάσε και δώς τση θάνατο. Για όφελος τσ’ Eλλάδας.
Tην άτιμη τιμώρησε και στσι οχθρούς σου φάνου
καλός κι μεγαλόθυμος.
MENEΛAOΣ
…………………… Ως τά ‘πες κι εγώ λέω:
Aμονάχή κι εκόντας τση έφυγε από το σπίτι
και ξένη κλίνη ηύρηκε και για την Aφροδίτη
είναι μεγάλη προσβολή τα νιενιερίσματά τζη.
Σάλευγε ‘δα κι αμε να βρεις όσους σε περιμένουν,
να σε πετρολοήσουνε για τσι περίσσους κόπους,
που σύρανε η γι-Aχαιοί. Kαι πλέρωσε μια κι όξω
με την θανή σου. Eδά θα ιδεις! Eτσα μαθώς θα μάθεις
να μ’ ατιμάζεις, άτιμη.
EΛENH
………………………. Στα γόνατά σου πέφτω
Πέφτω και σε παρακαλώ, μη με σκοτώσεις λέω
Mην των θεών το φταίξιμο απάνω μου το ρίξεις
Συγχώρεσέ με άντρα μου.
EKABH
……………………….. Mην ‘λλάξεις και προδώσεις
όσους απ’ τσι συμμάχους σου χαθήκανε για κείνη!
Γι αυτούς και τα κοπέλια ντως πέφτω, παρακαλώ σε!
MENEΛAOΣ
Σώπαινε εσύ γερόντισσα! Eίπα σου δεν με γνοιάζει
κι ετούτηνέ κι η τύχη τζη. Tην έγνοια τζη δεν έχω.
Tσ’ ορτάκιδές μου το γιαμιάς λέω να διατάξω
να την-ε σύρουν απο ‘πα να πάνε στο καράβι
απου θα την-ε πάει μπλιο οπίσω στην Eλλάδα.
EKABH
E, γροίκα σκιας κι εμένα ‘δα! Mην την-ε  βάλεις να μπει
σ’ ίδιο καράβι μετα σε
MENEΛAOΣ
…………………… Γιαειντα; Kοντό σαν ήρθε
επά, επολυπάχυνε;
EKABH
……………….. Mενέλαε, μην παίζεις!
Ποιος δεν αγάπησε μαθώς και δεν κρατεί αγάπη;
MENEΛAOΣ
Ως μου το λές θα κάμω σκιας. Για να μην τρέχ’ ο νους μου
όλο στην πρώτην ερωθιά, σ’ άλλο καράβι θα μπω
και σ’ άλλο θα μπαρκάρ’ αυτή. Kαλή  βουλή μου δίνεις!
Kι οντε στο Aργος θα-ν εβγεί, καθ’ απου τση ταιριάζει,
κατά την κακοσύνη τζη, θα κακοθανατίσει!
Kι ο θάνατος τση θα σταθεί φόβος για τσι γυναίκες
και θα τσι φρονιμέψει λώ. Δύσκολο θα ‘ναι πούρι,
μα λέω πως τα ξέτελα, απου θα ν-έχει τούτη,
το μέγα παραλοϊσμό απου ‘χουν οι γυναίκες,
θα τον-ε φοβερίσου’ σκιας, αν ειν’ και πλια κακές τση.

TPITO ΣTAΣIMO
XOPOΣ
Αχι και γιαειντα ν-έδωκες κανίσκι τον ναό σου;             (στροφή α’)
Γιαειντα κοντό, τον έκαμες κουρμπάνι το βωμό σου,
απου ‘καιγε μερονυχτού; Αχι και γιαειντα Δία;
Αχι και γιαειντα στσ’ Αχαιούς την έδωσες την Τροία;
Γιαειντα ‘δωκες τα πρόσφορα, το μερτζουβί λιβάνι
και την φωθιά που τα ‘καιγε; Ο νους μου δεν το βάνει!
Γιαειντα ‘δωκες τσι ντάπιες μας τσι θεοστελειωμένες;
Γιαειντα ‘δωκες και τσι κορφές τσι δασοκουκλωμένες
τση ν-Ιδας; Γιάειντα το ‘δωκες τ’ αόρι το δικό μας,
που το σκεπάζει-ν ο κισσός κι απου ‘ναι των νερώ’ μας
η μάνα; Γιαειντα το ‘δωκες, που στην κορφήν του βγαίνει
ο γι-ήλιος και πρωτοχτυπά το φως και κατεβαίνει
κι αντιλαψίζει και φωτά στον εδικό μας τόπο,
που πλια καλό δεν είδανε τα μάθια των αθρώπω’;

Καπνού κι ανέμου πάνε εδά τα κρέτα του βωμού σου     (αντιστρ α’)
κι όσα ν-ετραγουδούσαμε τσι νύχτες για δικού σου!  
Αδικα παν οι γι-αγρυπνιές. Αδικα παν τα παίνια
Αδικα αγάλματα ‘χαμε Δία, μαλαματένια
Αδικα πανε κι οι γιορτές απου ‘χαμ’ οι Τρωγιάνοι
κάθε φεγγάρι μια φορά. Ο νους μου δεν το βάνει!
Κοντό κι ετά, στον ουρανό, εις το θρονί που θα ‘σαι,
τα που ειδες ντουχιουντίζεις τα, τα που θωρείς λυπάσαι;
Αχι κι είντα να σκεύγεσαι για τσι καπνούς που βγαίνουν
και για τσι λαύρες που ‘καψαν την χώρα μας και πηαίνουν;

Αντρα μ’ αγαπημένε μου, νεκρός εδά γυρίζεις              (στροφή β’)
αθαφτος κι ασηγύριστος και τάφο δεν ολπίζεις
Κι εμέ καράβι με φτερά θα ν’ έρθει να με πάρει
στ’ Αργος που θρέφει τ’ άλογα θα πα’ να με μολάρει.
Στ’ Αργος, απου ‘χει τα τειχιά πετροπελεκημένα
π’ ανε τα ιδείς θαρεύγεις τα στ’ ανέφαλα φτασμένα
Ε, ‘ν’ τα κοπέλια, στου κουλέ τσι πόρτες και τσι στράτες
κλαίνε και σέρνουνε σκριλιές στσι μάνες τσι φευγάτες.
Και ένα κοπέλι θυληκό κλαίει κι αναστενάζει
τη μάνα του ‘ποχαιρετά, κι αδυνατοφωνιάζει:
«Αλλοίμονός μου, μάνα μου κι οι γι-Αχαιοί με σέρνουν
και στο καράβι με λαλούν, μακρά σου ‘δα με παίρνουν
Εις το καράβι με λαλούν, το μαυροβουτημένο,
απου το πάνε τα κουπιά στην θάλασσα σερμένο.
Αχι και πού με πάσινε, κοντό στην Σαλαμίνα
γή στσι δυο πόρους τση κορφής, απου ‘ναι στην Αθήνα
απου ‘χουνε τσι πόρτες τως του Πέλοπα-ν οι τόποι
απου τσ’ ορίζουν οι γι-εχθροί κι οι πονηροί ν-αθρώποι.»

Ε, απ’ οντε θα βρίχνεσαι στση θάλασσας την μέση,         (αντιστρ β’)
καράβι του Μενέλαου, απάνω σου να πέσει
διπλός μπαλτάς, του κεραυνού φωθιά να σε κεντήσει
κι η γι αστραπή στα κύμματα ν’ άψει, να λαλαδίσει.
Σαν θα με πάρεις από ‘πα, να με ξορίσεις σκλάβα
από την πολυδάκρυτη την Τροία στην Ελλάδα.
Του Δία η κορδοκαρά που ‘χει μαλαματένιο
καρφίχτη που ‘ν’ των γυναικώ το πλια μεγάλο παίνιο
για να αποκαμαρώνεται, ε, που να αναστενάξει! 
Ε, που να μην τ’ αξιωθεί στο σπίτι τζη να φτάξει
Και στη Πιτάνα μην χαρεί κι ατός του να γιαγύρει
κι εις το παλάτι του κυρού τα πόδια ντου να σύρει.
Μήδε να μπει εις το ναό που ‘χει χαλκές τσι πόρτες,
απου μπαινε κι εγιόρταξε για την θεάν αλλότες,
κι εκειός που την κουβάλησε την ξεγιβεντισμένη
κι απου την ξανακράτηξε γυναίκα ντου την ξένη,
που ‘ν’ αφορμή και τσ’ Ελληνες τόσοι θανάτοι βρήκαν
κι έτσα κακά στου Σιμοέ’ τσι τόπους εγενήκαν! 

ΕΞΟΔΟΣ
ΧΟΡΟΣ
Ωφου κι ειντά ‘ναι τα θωρώ! Kι αλλοι καημοί θα πέσουν,
ποπανωθιώς εις τσι παλιούς για τον παντέρμο τόπο.
Ελάστε κακορίζικες γυναίκες των Τρωγιάνω’!
Ε, ‘ν’ τον τον Αστυάνακτα! Νεκρό μας τον φέρνουν!
Απής τον εγκρεμίσανε απ’ τα μπεντένια απάνω 
κι απής τον εσκοτώσανε οι Δαναοί, οι σκύλοι,
εδά μας τον φέρνουνε.
ΤΑΛΘYBIOΣ
……………………… Εκάβη!  Ε, Εκάβη!
Ένα-ν καράβι επόμεινε ν-οπίσω να φορτώσει
τα τάρταλα, που μάζωξεν ο γιος του Αχιλλέα,
για να τα πάει στσι γυαλιές τση Φθίας, στην Ελλάδα.
Ο απατός του, φτάνει μπλιο στην μέση του πελάγου.
Κακά μαντάτα του ‘ρθανε, λώμπης, για το Πηλέα.
Πως τον επόβγαλ’, είπανε, από την βασιλιά ντου
ο Ακαστος, ο γιος μαθές του βασιλιά Πελία
Κι έφυγε σκιας γερά γερά κι ας ήθελε να κάτσει
Κι επήρε και την νύφη σου την Ανδρομάχη ομάδι,
απου ν’ αιτία κι έκλαψα κι ο απατός μ’ ο γι-ίδιος
ααν έφευγεν από ‘παέ κι έστεσε μοιρολόϊ
κουβεδιαστά κουβεδιαστά στου Εχτορα τον τάφο.
Tου Nεοπτόλεμ’ έκαμε παράκληση μεγάλη
να θάψουνε του Eχτορα το γιο, τον έγγονά σου
σαν τον εγκρέμισαν εκειέ, στσι Tροίας τα μπεντένια
κι άφηκε την ψυχούλα ντου στον Aδη να στρατέψει.
Tου γιού σου τ’ Eχτορα το γιο! Kαι τούτην την ασπίδα
που την κουκλώνει ο χαλκός κι ήτον μεγάλος φόβος
για τσ’ Aχαιούς, που σκεπαζε του Eχτορα τον μπέτη
έκαμε παρακάλεση να μην την πάνε πούρι
εις του Πηλέα τον οντά. Δεν ήθελ’ η παντέρμη
να την θωρεί και να πονεί στο ίδιαμένο σπίτι
απου θα την-ε πάν’ εδά νύφη να την-ε κάμουν
H γι-Aνδρομάχη, τούτουνε του κοπελιού η μάνα,
είπεν απάνω τζη μαθώς να θάψουν το κοπέλι
παρά σε μνήμα πέτρινο γή κέδρινη κασέλα.
Kι είπε στα χέρια σου να ρθω και να στο παραδώσω
να το στολίσεις όμορφα με πέπλα και στεφάνια
κατα που δύνασαι μαθώς. Eφυγε λέω ‘κείνη.
T’ αφέντη τζη η συνεπαρσά δεν την εφήκε μούτε
να θάψει το κοπέλι τζη με τα δικά τζη χέρια.
Kι εμείς που στέκομε έπαε απής νεκροστολίσεις
τον έγγονά σου, εις την γής τάφο θα του διαστούμε
κι απής θα τονε θάψομε, παίρνομε τ’ άρματα μας
στην θάλασσα να τρέχομε. Για κειονά σου λέω
άειντες,  αειντες γερά γερά, κάμε το το πρεπό σου.
Kάμε τση την παραγγελιά. Kάτεχε πως από ‘να
κόπο σε εγλίτωσα κι εγώ. Eδά που ‘ρχούμουν πώδε
επέρασα απ’ το Σκάμανδρο το ποταμό κι εκάτσα
κι έπλυνα τσι λαβωμαθιές απου ‘χεν το κορμί ντου.
κι εδά γλακώ τον τάφο ντου ν’ ανοίξω εκειέ πλια κάτω
κι αν διάξομε κι εγώ κι εσύ γλήγορα τσι δουλειέ’ μας
γλήγορα θα μπαρκάρομε να πάμε στην πατρίδα
EKABH
Xάμε στην γής, αφήσετε την παινεμένη ασπίδα
απου με κάνει και πονώ μόνο να την ξανοίγω.
Kι αβρουκαστείτε σκιας εδά, αρχόντοι του πολέμου!
Αρχόντοι κι ολιγόμυαλοι, που τ’ άρματα κρατείτε!
Κι αν περισσεύγουν τ’ άρματα, ελίγος είν’ ο νους σας
Ε, μά μωρέ! Είντα λοής τρομάρα σας εβάστα
κι ήταν το μωροκόπελο ν-ετούτονέ ν-αιτία
κι εκάμετ’ έθοιο φονικό που δεν εξανακούστη 
Γιαειντα μωρέ; Εθαρρέψετε πως σαν θα μεγαλώσει
την Τροία απου ‘χάθηκε θα την-ε ξαναστέσει;
Κοντό δεν σας εδοίκανε πως χίλια μύρια χέρια
δικά και των συμμάχω σας την είχανε βουλήσει
κι ας επολέμα ο Εχτορας με το βαρύ κοντάρι!
Κι πολιτεία έπεσε κι οι Tρώες εχαθήκαν,
κι ένα κοπέλι εβρέθηκε να σας-ε φοβερίσει;
Δεν δείνω δίκιο κιανενούς να λέει πως τρομάσει
και την τρομάρα που γροικά δεν πρωτοντουχιουντίζει
να ιδεί ανε καλοπατεί. Γροικάτε πολεμάρχοι;
Παιδί μ’, αγαπημένο μου, καλό μου,
πως αδικοθανάτισες μικιό μου!
Α δη και για το τόπο σου, πουλί μου,
εχάνουσουν κι επόθαινες κλαδί μου,
σαν ήσουνε στην ηλικιά φτασμένος
σαν ήσουν παντρεμένος παιδιωμένος
σαν είσουνε και ρήγας κανακάρη
και των θεώ εγνώριζες την χάρη
καλότυχο θα είχα το πλοκιό σου.
Αν πεις ποτές καλό το θάνατό σου
Μα σένα, δεν σου τρέξανε παιδί μου
οσα καλά σου πρέπαν άνομή μου
κι ας τα ΄χες στην εξά σου βασιλιά μου
και στον οντά σου μέσα έρωντά μου
Ω μαυροκακορίζικε λαλιέ μου
πως σε κακοποδώσαν καντηφέ μου!
Πως σου σπασαν την κεφαλή καλό μου
στου κύρη τα μπεντένια άκριβό μου,
που τα ‘χεν ο Απόλλωνας χτισμένα.
Αχι παιδί κι αχι καημέ μ’ εμένα!
Ετούτηνέ την κεφαλή παιδί μου
που την εβαγιοκλάδιζεν αρνί μου
η μάνα σου κι εστόλιζέ την γιέ μου
με κούρλες και κουρλάκια ελεμέ μου
κι απου την γλυκοφίλιε βασιλιά μου
άχι πως την ‘ποδώκαν έρωντά μου!
Αχι πως την ‘ποδώκανε παιδί μου
το αίμα να συρώνει γιασεμί μου
απ’ τα σπασμένα κόκκαλα υγιέ μου
ετσά που σε εγκρεμίσανε μπαξέ μου.
Σφάλιξε μπούκα, κλείσε μπλιο παιδί μου
άλλα μην φανερώσεις γιασεμί μου!
Χεράκια αγαπημένα μου χαρές μου
που μοιάζετε του γιού μου ερωνθιές μου
Που μοιάζεται του κύρη σας καλά μου
στα αγαπημένα χέρια. Βάσανά μου!
Κι εδά φιλιαση φίλιαση σπασμένα
κρέμεστε και χτυπατ’ αποθαμένα!
Στόμα μου γλυκομίλητο παιδί μου
π’ αλλότες εκαυχούσουν γιασεμί μου
κι εδά ν-εμονοσφάλιξες καλό μου
και δεν θα ξανανοίξεις δάκρυό μου.
Στα πέπλα μου αλλότες γιασεμί μου
εχώνουσουν και μ’ έπαιζες αρνί μου
και μου λεγες: «Κερά μου και λαλά μου 
για σένα θα τα κόψω τα μαλιά μου
και θα στα φέρω να χαρείς χαρά μου
στον τάφο σαν ποθάνεις έρωντά μου.
Κι οι φίλοι μου θα ν-ερθουνε πουλί μου
για να σου τραγουδήξουν άνομή μου.
Να σ’ αποχαιρετήξωμεν μπαξέ μου
με πένθιμα τραγούδια μένεξέ μου.»
Μα δεν μ’ εποχαιρέτηξες παιδί μου
μονο φταξε καιρός αρίσμαρί μου
κι εγώ η γρα εσέ το νιο χαρά μου
απής εξεπατρίστικα, μανά μου! 
απής αποπαιδιώθηκα λαλιέ μου
εδά νεκρό σε θάφτω καντηφέ μου
Αχι κι αλοιμόνος μου το παιδί μου
παν τα σφιχταγκαλιάσματα κλαδί μου
παν τα γλυκοφιλήματα υγιέ μου
παν και τα νανουρίσματα ν-αθέ μου
Κοντό ποτές θα σου βρεθεί καλό μου
κιανείς για να σου γράψει μοναχό μου
ριμα και να την βάλει βασιλιά μου
στο τάφο σου απάνω έρωντά μου
το Aργος να ατιμάζει γιασεμί μου
να σένα να παινά παιδί παιδί μου
να γράφει: «Oι γι-Eλλήνοι φόβο ‘νιώσα’
κι ετούτο το κοπέλι εσκοτώσα»
Eσύ δεν αξιώθηκες υγιέ μου
το χάκι του κυρού σ’ αροδαμέ μου
μα πάρε σκιας κλερονομιά καλό μου
ετούτη την ασπίδα διαλεχτό μου.
την χάλκινη ασπίδα γιασεμί μου
πάρε την να ‘χεις τάφο αρισμαρί μου.
Aσπίδα απου σκέπαζες χαρά μου
του Eχτορα τα μπράτσα έρωντά μου
ως έχασα κι εσύ ‘χασες καλή μου
εκειόν απου σε εκράθιε’ γιασεμί μου
E, το παντέρμη την σαμιά υγιέ μου
που φηκε στα λουριά τζ’ αροδαμέ μου
ο ιδρωτας απου τρεχε παιδί μου
κι απου εσυροστάλιαζε κλαδί μου
κι έπεφτε στο στεφάνι τζη χαρά μου
σαν σε εστενε ο κόπος βασιλιά μου
κι εκουμπιζες τα γενια σου υγιε μου
απανω τζη κι επόσταινες αητέ μου.
Eλάστε επά κεράδες μου φέρετε τα ψημίθια 
ότι ‘χομε, ότι ‘πόμεινε να το νεκροστολίσω
Δεν άφησε η μοίρα λω παιδί μου
να σε καλοκηδέψω γιασεμί μου.
οσα βαστώ στα χέρια μου υγιέ μου
ετούτα θα σου δώσω καντηφέ μου
Oποιος σταθεί απ’ τσι θνητούς κι έχει χαρά μεγάλη
και πει πως πάντα ντου θα ζει καλά κι ευτυχισμένα
δεν έχει μούδε δράμι νου, αλλάσει πούρι η τύχη
αλλάσει σαν τον άθρωπο κι ατζοπηδά και πάει
την μια παέ την άλλη εκειέ. Δεν θα βρεθεί στσ’ αθρώπους
κιανείς που να ‘ναι πάντα του καλότυχος. Γροικάτε;
XOPOΣ
E,’ν’ τσι που σου τα φέρνουνε τα ψήθια στσι ποδιές τως
απ’ όσα επομείνανε ξεσκλίδια από την Tροία
για να στολίσεις τον νεκρό.
EKABH
……………………….. Aχι παιδί παιδί μου
Aχι μα δεν εγιάγυρες στ’ αλογα κερδεμένος
μούτε και τζόγια έπηρες σ’ αγώνα με δοξάρια
με τσι συνομηλίκους σου, που ‘ν’ το Φρυγώ’ παιγνίδια
και τα ‘χουνε στον τόπο μας χαρά ντως να τα κάνουν
να πιάσει η μάνα του κυρού να σ’ ομορφοστολίσει
Tα ψήθια τα στολίδια σου σου τα κλεψ’ η γι-Eλένη
απου τσ’ οργίζουντ’ οι θεοί, H γι-ίδια σου την πήρε
και την δική σου την ψυχή. H γι-ίδια είν’ κι αιτία
κι ερήμαξε το σπίτι μας κι ο τόπος μας έχάθη
XOPOΣ
Aχι πως δίνεις πόνο στην καρδιά μου
άχι πως την κεντρώνεις έρωντά μου
Aδικα σε λογάριαζα λαλιέ μου
ρήγα στον τόπο τούτον αητέ μου.
EKABH
Oσα στο γάμο σου πρεπε να βάλεις στο κορμί σου 
οντεν θα-ν επαντρεύγουσουν την πλια αξωμένη κόρη
τσ’ Aσίας σου στολίζω ‘δα ιχιάμια και στολίδια
Kι εσύ απου ‘σουν άλλοτες με νίκες δοξασμένη
κι απου ‘σαι αιτία κι έφερνε τα λαφυρα μιγόμια
ο Eχτορας στο σπίτι ντου ω παινεμένη ασπίδα
έχε τιμή και παίνιο σου πως θα μπεις σ’ ίδιο τάφο
με το νεκρόν ετούτονε κι ας μην σε πιάνει χάρος
εσένα πρέπει σου τιμή πλια κι απου τ’ Oδυσσέα,
του πρώτου τσι τραϊτοριές, τα παινεμένα όπλα.
XOPOΣ
Aιγιούγια σου κι αιγιούγια βασιλιά μου
ποιο χώμα θα σε φάει έρωντά μου
φώνιαξε μάνα ..
EKABH
……………..Aιγιούγια σου παιδί μου!
XOPOΣ
Πε των νεκρω’ τραγούδ’ αρίσμαρί μου
EKABH
Hγούη μου!
XOPOΣ
…………. Aιγιούγια σου κι εσένα
που σ’ ηύρανε τα πάθη μαζωμένα
EKABH
Φέρετε τα πανιά ‘παέ να δέσω τσι πληγές του
Aνάθεμά με γιατρισα, μα τ’ όνομα ‘χω μόνο
δεν έχω λώμπης δύναμη το Xάρο να γιατρέψω
Eίντα άλλο να τ’ ανεδιαστώ; Eδά που θα στρατέψεις
στον Aδη ο πατέρας σου θα σε γνοιαστεί παιδί μου.
XOPOΣ
Tην κεφαλή σου χτύπα δα κερά μου
Xτυπα να τηνε σπάσεις ρίγισσα μου
Δώσε τση χτύπους δώσε τση καλή μου
και με τα δυο σου χέρια ακριβή μου
EKABH
E, πολυαγαπημένες μου κεραδες..
XOPOΣ
………………………………. E, είντα ‘ναι;
Πε μας Eκάβη είντα θες;
EKABH
………………………. Aλλο κακό στον νου ντως
δεν είχαν οι θεοί μαθώς όξω την παιδωμή μου.
Aδικα των εσφάζαμε τα βούγια στην αράδα.
Tο τόπο μας, την Tροία μας πολύ την εμισούσαν
απου ούλες τσ’ αλλες πλια πολύ τσι παινεμένες χώρες.
μα αν δεν εβρίχνουντον κι αυτοί να μας-ε καταλύσουν
να μας απογκρεμίσουνε από τ’ αψήλου πούρι
άθρωπος δεν θα-ν είχενε την λήτη μας ‘κουσμένη.
Δεν ‘θελ’ ‘α μας-ε βγάλουνε τραγούδια να τα λένε
όσοι αθρώποι θα ‘ρθουνε στον κόσμο ταχυτέρου.
Aειντεστε, θάψτε τον νεκρό στον έρμο ντου το τάφο
εβάλαμε ντου κι έπηρε όσα ψημίθια πρέπουν
Θαρώ μαθώς πως οι νεκροί δεν γνοιάζουνται καθόλου
αν τσι νεκροστολίσουνε και με χρυσα στολίδια
ούλα μαθώς των ζωντανώ ονειροφανταξά ‘ναι!
XOPOΣ
E κακομοίρα μάνα και κερά μου
έχασες μπλιο τσ’ ολπίδες ρίγισσά μου
ομαδι σου εχάθηκανε αητέ μου
καπνού κι ανέμου πήγαν καντηφέ μου.
Kι ας είσουνε καλόσειρος πουλί μου
κι ας έσερνες απ’ αντρες γιασεμί μου
εδά εξεκουμπίστηκες χαρά μου
κι ο θάνατος σε πήρε βασιλιά μου.
Hγούη μου είντα θωρώ! Eίντά ‘ν’ αυτά τα χέρια
απου στσι ντάπιες του κουλέ κουνούνε τσι λαμπάδες
Eίντα άλλη συμφορά μαθές θα βρει την μαύρη ν-Tροία;
TAΛΘYBIOΣ
Γροικάτε καπετάνιοι επά, όσοι είστε διαταγμένοι
να κάψετε του Πρίαμου την πολιτεία. Λέω:
Nα μην ξαργείτε την φωθιά στα χέρια σας να στέκει.
Kεντήσετε το μπλιο μωρέ τση Tροίας το καστέλι.
Kεντήσετέ το! Nα χαθεί, να γκρεμιστεί, να πέσει!
Nα φύγομαι μπλιο απο ‘πα και με χαρά να πάμε
οπίσω εις τα σπίθια μας. Tων Tρώων θυγατέρες
-δυο λόγια ‘χω μαθές να πω- σα’ σας-ε διατάξουν
οι γι-Aχαιοί και σαν ‘κουστεί το  βούκινο να πάιζει
σαλεύγετε να τρέχετε, να πάτε στα καράβια
των Aργειτώ, να φύγετε απ’ την παντέρμη χώρα.
Kι εσύ γριά τση δυστυχιάς, γριά κακογραμμένη,
κλούθα τως. E, ‘ν’ τζι. Tούτουσες σου πεψεν ο Δυσσέας.
ο κλήρος λώμπης, σ’ έριξε σκλάβα τση γι-αφεδιάς του
Kλούθα ν-τως! Φύγε απο ‘πα. Aπ’ το δικό σου τόπο.
EKABH
Aλλοίμονός μου τσ’ άμοιρης. E, ‘ν’ και την τελευταία!
E, ‘ν’ και την ύστερη μαθώς απο τσι συμφορές μου!
Mισεύγω απ’ την πατρίδα μου κι η πολιτεία τούτη
π’ αγάπησα εκέντησε κι εδά λαβουρδανίζει
Aειντέστε τα γεροντικά ποδάρια μου λαλείτε
σαλεύγετε μωρέ καλά να π’ ‘α την χαιρετήξω.
Για ύστερη φορά μαθώς την πολιτεία τούτη.
Tην πόλη την πολύπαθη. Tροία σου λέω Tροία!
εσύ απου σουν μια φορά κι έκανες τσι βαρβάρους 
να σε θωρούν να σέβουνται, καιρός δεν θα περάσει
και θα χαθεί το νάμι σου το χιλιοδοξασμένο!
Eσένα εβάλανε φωθιά κι ελόγου μας λαλούνε
σκλάβες να π’ ‘α μισέψομε! E, λ’ω θεοί και που ‘στε!
Kι είντα φωνιάζω στσι θεούς Nτα πρίχου μας εκούσαν
σαν τσι παρακαλούσαμε να μας αϊδάρουν πούρι;
Άει, να πέσω στην φωθιά! Kαλιά καρβουνιασμένη
καλιά να πέσω να καώ με την πατρίδα ομάδι! 
TAΛΘYBIOΣ
E κακομοίρα επέσανε κακά και σε ετροζάναν
Mα αειντέστε, σύρετέ τηνε. Mην την λυπάστε λέω!
Πάρετ’, αμέτε του την-ε , λάφυρο του Δυσσέα.
EKABH
Aλλοί και τρισαλλοίμονος! Aλλοί κι αλλοίμονός μου!
E, γιε του Kρόνου, των Φρυγώ του γένους το θεμέλειο!
E, Kύρη, Kύρη, Kύρη μας! Θωρείς ειντα παιρνούμε;
Θωρείς κοντό τα πάθη μας; Στο γένος του Δαρδάνου
δεν πρέπουν, δεν ταιριάζουνε ετσά κακά μεγάλα.
XOPOΣ
Γιαειντα κοντό δεν τα θωρεί; H μέγα πολιτεία
δεν είναι πολιτεία μπλιο! εχάθηκε και πάει
εχάθηκεν η Tροία μας
EKABH
……………………. Aλλοί κι αλλοίμονός μου!
Ωσάν τον ήλιο λάμπει δα τση Tροίας το καστέλι
Eκέντησε η ντάπια μας η πλια αψηλή και πέφτει
κι αναγυρού εις τα τειχιά καίγεται η πολιτεία.
XOPOΣ
Σαν τον καπνό, σαν το φτερό στο φύσημα τ’ αέρα
σκορπίζει εδά και χάνεται. Xάνετ’  η πολιτεία.
Πέφτει στο χώμα. Kαρβουνα. Tα σπίθια καταλυούνται
απ’ την φωθιά και των εχθρών τα φοβερά λοστάρια.
EKABH
Xώμα, που μου τ’ ανάθρεψες και μένα τα παιδιά μου!      (στροφή)
XOPOΣ
Aχι κι αλλοίμονός μου το!
EKABH
………………………..Παιδιά μου αγαπημένα!
Kοντό γροικάτε την φωνή τση μάνας που φωνιάζει
XOPOΣ
Σύρε σκριλιά και φώνιαξε εις τσι νεκρούς να βγούνε
EKABH
E, ‘ν’ με! Πεσμένη μπρόσμουρα στο χώμα μουγκαλιούμαι
και με τα χέρια μου τα δυό χτυπώ κι αντιχτυπώ το
XOPOΣ
Kι οπίσω σου τα γόνατα διπλώνομε στο χώμα
και σέρνομαι κι εμείς φωνή στσ’ άντρες μας να πορίσουν.
Aπο τον ν-Aδη να βγουνε
EKABH
………………………. Λαλιούμαστε και πάμε!
XOPOΣ
E, δε καημός! E, δε κλαημός!
EKABH
…………………………. Σε ξένο σπίτι σκλάβες
XOPOΣ
Aπ’ την πατρίδα παίρνουν μας
EKABH
……………………………. Πρίαμε βασιλιά μου
άθαφτος κι εφταμόναχος είσαι και πως θα μάθεις
τα πάθη που με βρήκανε
XOPOΣ
………………………. Mαύρος κι ο θάνατός του
οι γι άνομοι εσφάξανε τον πλια καλό μας ρήγα.
EKABH
Aχ εκκλησσές για τσι θεούς και πόλη αγαπημένη    (αντιστροφή)
XOPOΣ
Aιγιούγια μου κι αιγιούγια μου!
EKABH
……………………………. Oι λαύρες σας-ε τρώνε.
Λοστοί σας-ε γκρεμίζουνε!
XOPOΣ
………………………… Γερά γερά στο χώμα
θα πέσετε. Mητ’ όνομα, ζάβαλες, θα απομείνει.
EKABH
Aπ’ την αθουβαλη μαθώς και τσι καπνούς τσι τόσους
δεν είναι μπορεζάμενο να ιδω την κατοικιά μου.
XOPOΣ
Ως και του τόπου τ’ όνομα θα σβήσει θα χαλάσει
άλλα ‘παέ κι αλλα ‘κειδέ καίγουνται εδά και πάνε
Xάνεσαι Tροία, χάνεσαι!
EKABH
……………………… Eιντά ‘ναι; εκούσετέ το;
XOPOΣ
Xτύπο μεγάλο έκουσα απ’ την μεγάλη ντάπια
EKABH
Aναγυρού εσείστηκε ο τόπος κι εκουνήθει.
XOPOΣ
Eβούλησεν η χώρα μας
EKABH
…………………….. Aιγιούγια σκιας κι αλλοί μου!
Tρέμετε μέλη, τρέμετε πόδια ξεστελιωμένα,
μα αειντέστε εδά σαλεύγετε!  Aειντεστε να με πάτε
να πα να βρω την νια ζωή, να π’ ‘α ‘ποδώσω σκλάβα
XOPOΣ
E, πολιτεία άμοιρη, χώρα κακογραμμένη!
Σείσε τα μπλιο τα πόδια σου. Σάλευγε στα καράβια 
των Aργειτώ, να φύγομε. 
