EYPIΠIΔH
ΙΩΝ
Aπόδοση στην Kρητική Διάλεκτο
M. A. Σφακιανάκης
Hράκλειο Γενάρης Φλεβάρης 2012
ΠΡΟΛΟΓΟΣ
ΕΡΜΗΣ
Ο Ατλαντας, που χρόνια ‘δα στσι σιδερένιες πλάτες
βαστά τον μέγαν ουρανό, το πλια παλιό παλάτι
για τσι θεούς, με μια θεά ν-εγέννησε την Μαία,
κι εκείνη-ν, απης έσμιξε τον παινεμένο Δία,
εμένα, τον Ερμή ‘καμε, για να ‘πουργεύγω τάξε
στσ’ άλλους θεούς! Κι εδά ‘ρθα ‘πα, εις των Δελφών τον τόπο, 
απου ‘ν’ ο Φοίβος καθιστός απά στση γής τ’ αφάλι
και προφητεύγει στσι θνητούς κατά την βούλησή ντου
για όσα γίνουνται στην γή κι όσα θα ξετελέψουν!
Γιειντα ‘ρθα; Είναι, ζάβαλες, στον τόπο των Ελλήνω’
μια πολιτεία ξακουστή, κλήρος και χάκι ως λένε
τση γι-Αθηνάς απου κρατεί και σει χρυσό κοντάρι!
Στην πολιτεία κεινηνά ένα καιρόν αλλότες,
στον τόπο, απου λέσινε τσ’ Αθήνας οι γι-αρχόντοι
Μακρές Πλακούρες, βορεινά του κάστρου τση Παλλάδας,
έσμιξ’ ο Φοίβος στανικώς με την βασιλιοπούλα
την Κρέουσα, του γι-Ερεχθέ την πρώτη θυγατέρα.
Κι εκείνη, σαν τση γίνηκε ν-έθοιο ροσφαϊλίκι
απ’ το θεό, πολύ καιρόν έχωνε του κυρού τζη
είντα γομάρι εσήκωνε! Κι όντεν ήρθεν η γι-ώρα,
εγέννησε χωστά χωστά, κι απόκειας το κοπέλι
επήρε και το πήγε σκιας ίδια εις το σπηλιάρι
που ‘σμιξε με τον κύρη ντου. Kι επαραπέταξέ το
για να ποθάνει, ως τό ‘λεγε τ’ Εριχθονίου νόμος
τρίπαλιος. Kι είχε-ν το, μαθές, σ’ ένα καλοπλεμένο
καλάθι βάλει. Μα του Ζα η παινεμένη κόρη
έπεψ’ εκειά του κοπελιού δυο δράκοντες δραγάτες
και τού ‘βαλε τσι καλογρές τσ’ Αγραύλου παραμάνες.
Για κείονα ν-εστάθηκε συνήθειο στσ’ Ερεχθείδες
‘πο τότεσάς, στα τέκνα ντως, σαν τ’ αναθρέφουν ζάρε,
μαλαματένιους δράκοντες να βάνουν χαμαϊλια.
Οσα στολίδια ‘φόριενε η Κρέουσα ν-ετότες,
τά ‘βγαλε και τα ‘στόλισε του τέκνου τζη σαν να ‘ταν 
νεκρό κι αυτή το ‘κήδευγε κι αμοναχό τ’ αφήκε!
Εφώνιαξέ μου τότεσάς τ’ αδέρφι μου ο Φοίβος
και λέει μου: «Σάλευγε αν θες, αδέρφι, στσ’ Αθηναίους
-λώπως κατέχεις τση θεάς την ξακουσμένη πόλη-
ένα μωρό να πα να βρεις σε μια σπηλιά να κλαίει,
άμε και πάρε το απο κειά, με τσι φασκές ως είναι.
Πάρε το με την κούνια ντου και στσι Δελφούς το φέρε
επά που βγαίνουν οι χρησμοί, και στσ’ εκκλησσάς την πόρτα
άφεις το. Τ’ άλλα έγνοια μου μοναχική μου θα ‘ναι.
Δικό μου ‘ναι λω το μωρό, και καλοκάτεχέ το!»
Πιάνω και πάω, γι’ ακριβό τ’ Απόλλωνα χατήρι, 
κι έπηρα κι έφερα ‘παέ και κούνια και κοπέλι.
Κι έπιασα κι έφηκα την-ε στση γι-εκκλησσάς την σκάλα,
κι εσήκωσα το σκέπασμα, για να το ιδεί ο κόσμος!
Ετυχε ίδια κείνηνά την ώρα κι ηυγ’ ο ήλιος
με το χρυσόν αμάξι ντου στσ’ ανατολής τον τόπο!
Κι έτυχεν κι η προφήτισσα στην ώρ’ απάνω να ‘ρθει
στην εκκλησά, κι ως είδενε το κούδευλο στην κούνια,
εθάμαξε, κι εθάρεψε, πως, σάοικα, γυναίκα
απ’ τσι Δελφούς, στην εκκλησσά το ‘χ’ αφητό, πως ήτον
βλαστός απ’ άδικ’ έσμιξη, κι ήρθε τζη να το πιάσει
και μακρυά απ’ τσι βωμούς να το γοργοπετάξει,
μα η λύπηση ν-ενίκησε την πετροκάρδισή τζη!
-Αειδαρε λώμπης κι ο θεός, από την εκκλησία
να μη χαθεί το τέκνο ντου- κι έπιασε σκιας κι εκείνη
κι αναθροφάρ’ επήρε ντο. Δεν έμαθε ποτές τση
πως ήτον του θεού σπορά, μούδε και ποια το γέννα.
Και το κοπέλι μέχρι ‘δα, ποτές, δεν έχει μάθει
ποιοι ‘ν’ οι γονέοι ντου. Μικιό έπαιζεν όλη μέρα,
ανάδια ανάδια στσι βωμούς και σαν εγίνηκ’ άντρας,
εβάλαν τον, ούλοι ‘πα-δά, πίτροπο τσ’ εκκλησίας,
κι έχει ν-εξά εις του θεού το θησαυρό το μέγα!
Σ’ ούλα τον έχουν μπιστικό και στο παλάτι μέσα
περνά ζωή καλόγερου, σεμνή και μετρημένη!
Η Κρέουσα, η μάνα ντου, τον Ξούθον επαντρεύτει
κι αιτία ‘στάθει, ως λέσινε, πως είχενε φουρτίνα
πολέμου, πιάσει τότεσάς αναμεσώς τσ’ Αθήνας
και των Χαλκοδοντίδιδων, π’ ορίζανε τον τόπο
στον Εγριπο! Κι εμπήκενε ο Ξούθος μετα ‘κείνους
στην μάχη κι εκοπίασε και νείκος αξιώθει,
κι απόκειας σκιας, την Κρέουσα του ‘δώκανε γυναίκα
κι ας μην ήτον του τόπου ντως, μα ‘π’ την γεννιά τ’ Αιόλου,
του Δία ‘γγόνι. Αχαιός! Χρόνια ‘ναι παντρεμένοι,
μα δεν αξιωθήκανε κοπέλι να ‘ποτάξουν.
Για κείονά, στ’ Απολλωνα ήρθανε το μαντείο,
να ιδούνε πως θ’ αξιωθούν τέκνα κι αυτοί να κάμουν.
Ως φαίνετ’, ο γι-Απόλλωνας την μοίρα κουλαντρίζει
και δεν ξεχνά το τέκνο ν-του. Στον Ξούθο, ως θα μπαίνει
στην εκκλησσά, ψόμμα θα πει, πως είναι το κοπέλι
δικό ντου, κι αν απο ‘πα-ε το πάρει και το πάει
στση μάνας του, γιαμιάς κι αυτή θα το γνωρίσει ζάρε.
Α, δή κι ετσά, απόκρουφος τ’ Απόλλω θα ‘πομείνει
ο γάμος, μα κι ο γιός του λω, θα-ν έχ’ οσα του πρέπουν
Κι απώς, θα πιάσει ο θεός να πει και τ’ όνομά ντου.
Ιωνα λω θα τον-ε πεί και νάμι μέγα θα ‘χει,
εις τσ’ Ελληνες, πως έχτισε χωριά και πολιτείες
στην γή τσ’ Ασίας. Πάω ‘δα να μπω στα δασωμένα
λαγκά να ιδώ είντα ‘ν’ το λέσινε μαθές για το κοπέλι!
Μα έ ‘ν’ το-έ! Θωρώ μαθώς, τ’ Απόλλω το βλαστάρι
να ξεπορίζει, τσ’ εκκλησσάς την πόρτα να στολίσει
με δάφνες! Εμένα-ν έπεσεν απ’ τσι θεούς ο κλήρος
τ’ όνομα ντου να πρωτοπώ! Ε, ‘ν’ τον επά τον Ιώ’

ΙΩΝΑΣ
Ε, ‘ν’ το που ‘φάνει κι έλαμψ’ ο κόσμος
το τεσσαράλογο του γι-ήλι’ αμάξι!
Πισωπατούνε νύχτα κι αστέρια
ομπρός στην λαύρα που λαλαδίζει.
Του Παρνασού τ’ αρμιά, τα κορφοβούνια, 
π’ άντρας δεν έχει ποτές πατήσει,
αντιλαψίζουν κι αντιφεγγίζουν,
δοχή να κάμουν, να χαιρετήξουν
τ’ ώριο στεφάνι, το φως τση μέρας,
για των αθρώπων την χάρη μόνο.
Κι απο τ’ Απόλλωνα το μέγα δώμα,
καπνός τση σμύρνας σιγοψηλώνει.
Εδά ‘ν’ η γι-‘ωρα λω τση Πυθίας,
να μπει να κάτσει στο μαύρο σκότος,
‘πα στο στριπόδι, κι απώς να ψάλει,
για όσους Ελλήνες στέκουνε πώδε,
τσι προφητείες τσι παινεμένες,
κι ότ’ άλλ’ ο Φοίβος τση κελαήδηξει.
Αειντες, τ’ Απόλλω’ οι δουλευτάδες!
Αειντες! Αμέτε στην Κασταλία,
νάμα να πάρετε του μαλαμάτου.
Κι απής λουστείτε κι αποπληθείτε,
επά γιαγύρετε στο μέγα σπήλιο!
Ελάστ’ αμίλητοι, καθαρισμένοι
κι ένα καλό λογο να ‘χετε πούρι
σ’ ούλους να πείτε, σ’ όσους εφτάξαν
να πρωτομάθουν  απ’ όνομί σας
τα των-ε μέλουνται για να κατέχουν.

Κι ας πιάσω σκιας κι εγώ ‘παέ, να κάμω το που κάνω
απο κοπέλι! Τούτονέ το πόρτεγο τ’ Απόλλω
να στεφανώσω, κι ύστερα με τα κλαδιά τση δάφνης
να παρασύρω. Κι όμορφα αναγυρού το χώμα
να γράνω! Κι απως των πουλιών τα σμάρια να ‘ποβγάλω, 
απου χαλούν τα στέκουνε ταξίματα στον τόπο!
Επαε ζω, δίχως ποτές τον κύρη γή την μάνα
να ‘χω γνωρίσει! Τσ’ εκκλησσές του Φοίβο μ’ ανεθρέψαν
να ζω και να διαρμίζομαι και να ‘χω την εξά ντως!

Αειντες τση δάφνης αροδαμάκι,
βοηθα με τούτον τον άγιο τόπο
να παρασύρω, το μέγα δώμα
και τ’ άγιο βήμα τ’ αφέντη Φοίβο!
Απ’ το αρχαίο περβόλι-ν είσαι,
‘πο κεια που πέφτει η θεία πάχνη
και μες τα μέρτα κατασταλάσει
βρύσες ν’ ανοίξει, που δε στερεύγουν!
Μ’ εσένα δάφνιν’ αροδαμάκι
τσ’ αυλές τ’ Απόλλω, λω, παρασέρνω
ότι ώρα ανοίγει τα φτέρουγά ντου
και βγαίνει ο ήλιος την κάθα μέρα!
Εσύ που ψάλεις κι απου βρουχάσαι,
ευλοημένος και τιμημένος
να ‘σαι για πάντα, Λητώς κοπέλι!

Καλός ο κόπος τούτοσές, που μπαίν’, αφέντη Φοίβο,
καθημερνώς, για λόγου σου και τό χω για τιμή μου
και πλερωμή στην εκκλησσά που μ’ έχει ανεθρεμένο!
Δόξα μου το ‘χω και χαρά, που τούτανέ τα χέρια
δουλεύγουνε για τσι θεούς και για θνητό κιανένα
και δεν θα πάψ’ ωστε να ζω, καλομοιριά και τύχη
να το θαρώ. Ο Απόλλωνας είναι που μ’ έχει κάμει!
Αυτός είν’ ο πατέρας μου! Δίκια δοξάζω λέω,
εκείνον που μ’ ανάθρεψε! Και κύρη μου λογιάζω
τον Φοίβο, που ναι ο θεός ετούτης τσ’ εκκλησίας 
Εσύ που ψάλεις κι απου βρουχάσαι,
ευλοημένος και τιμημένος
να ‘σαι για πάντα, Λητώς κοπέλι!

Ας πάψω το παράσερμα με το κλωνί τση δάφνης,
κι ας πά να ρίξω μπλιο νερό απ’ τα χρυσά λαϊνια,
ναμα, που γέννησεν η γής, κι έσμιξε, πριν φλεγίσει,
με το νερό τ’ αμάλαγο τση Κασταλίας φλέγας.
Αμάλαγο, ωσάν κι εμέ, που τ’ έρωντα στρωσίδια
ακόμη δεν εγνώρισα! Η μοίρα μ’ ας μου δώσει,
ποτές να μην τ’ αξιωθώ να πάψω να δουλεύγω
του Φοίβου, κι αν τ’ αξιωθώ, καλότυχιά μου να ‘ναι!

Ιδέ, αφήκαν τα πουλιά στ’ αόρι τση φωλιές τως,
κι έρχουνται πώδε! Ωρα δα, μέγα φωνή να σύρω
μην κάτσουνε στα δώματα τα χρυσοκουκλωμένα
μουδε κι απάνω στσ’ εκκλησσάς τα ματσιπέθια! Φύγε!
Φύγε, σου λέω, ν-από ‘πα, του Ζα μαντατοφόρε,
απου νικάς τ’ άλλα πουλιά με τα μεγάλ’ αγρίφια!
Με τσι σαϊτες τούτεσές θα σε ‘ποβγάλω! Φύγε!
Ε ‘ν’ και τον κύκνο, που πετά απάν’ απ’ τσι βωμού’ μας!
Σάλευγ’, αλλού τα κόκκινα τα πόδια σου να δείξεις!
Δεν θα γνωρίσεις γλιτωμό από τσι σαϊθιές μου,
ως κι αν κλουθά τ’ Απόλλωνα η λύρα στη φωνή σου!
Σάλευγε λέω! Πέταξε να πας οθεν την Δήλο!
Στην λίμνη τρέχε που ‘ν’ κειδά! Σάλευγ’! Αν δεν μ’ ακούσεις,
θα σου την κάμω την λαλιά να βγαίνει ματωμένη!
Γιά-ε κι ενα μικιό πουλί, που χαμοφτερακίζει
Ημπας και θέλει στου θεού τα ματζιπέθια απάνω
φωλιά να πλέξει και τ’ αυγά να κάτσει να πυρώσει;
Δεν μου γροικάς! Εδά θα ιδείς κελαηδισμό σαϊτας!
Τρέχε να φύγεις! Στ’ Αλφειού το ρέμα να γεννήσεις,
γή στο βουνό απου ‘ν’ εκειέ στο πέρασμα στην Κόρθο!
Δεν πρέπει να λερώσουνε τ’ Απόλλω τα στολίδια,
μουδε κι οι τόσες εκκλησσές! Αειντεστε πώδ’ αειντέστε!
Ντροπής μου τό χω, ένα σας να πιάσω να σκοτώσω.
Εσείς μαθώς, απ’ τσι θεούς φέρνετε για τσ’ αθρώπους
τόσα σημάδια! Αειντεστε φευγάτε πώδε λέω!
Ας πιάσω ‘δα, ότι δουλειά έχω να ‘ποτελειώσω
για χάρη τ’ άρχ’ Απόλλωνα κι αυτών που μ’ αναθρέψαν!
Πάντα μου με ευχαρίστηση λω θα δουλεύγω πώδε!

ΠΑΡΟΔΟΣ
ΧΟΡΟΣ
Ιδέτε επά! Δεν έχουνε μόνον εις την Αθήνα
οι γι-εκκλησσές κολώνες σκιας! Μουδε και τον Απόλλω’
εχομε μόν’ ελόγου μας προστάτη σ’ όπου στράτα!
Ξανοίξετε  τ’ ατζιμπραγά τ’ αδέρφια πως στεκούνται
μια μπάντα κι άλλη τσ’ εκλησσάς και πως μας-ε ξανοίγουν!
Τάξε πως είν’ αζωντανά! 
……………………… Ντα δεν θωρείς πλια κάτω!
Εκείε σκοτώνει το θεριό τση Λέρνας με δραπάνι
ολόχρυσο ο Ηρακλής, του μέγα Ζα το τέκνο!
Θωρώ το! Κι είν’ ανάδια ντου και στέκει κι άλλος ένας
κι ανωκατίζει ένα δαυλόν αυτούμενο. Μα ίδετε!
Τάξε πως είν’ εκείοσάς που φαίνομε στσι πέπλους
απου φορούμε στσ’ εορτές! Ο Ιόλαος δεν είναι,
που ‘βάστανε του Ηρακλή το τρίσβαρο σκουτάρι
κι έσερνε με του Ζα το γιο τσ’ ίδιους μεγάλους κόπους;
Μα γύρισε κι από παέ! Γιά-ε έναν καβαλάρη
σ’ άλόγο τάξε φτερωτό, που σέρνει το σπαθί ντου
να σφάξει ‘να τρικέφαλο θεριό, που ξερνα`φλόγες!
Αναγυρού ξανοίγω γω! Μα ξάνοι στα τειχιά ντως
την μάχην απου κάμανε-ν οι γίγαντες αλλότες
θωρείτε την;
…….Θωρούμε την! Θωρείς εσύ ποια στέκει
κι απανωθιώς τ’ Εγγέλαδου σει το βαρύ σκουτάρι
με την γοργονοκεφαλή;
…………………… Kιαμέ! H γι-Αθηνά μας!
Κι είδες στα χέρια του Διός το δίστομο πελέκι
τση γι-αστραπής;
……………… Θωρώ το λω! Κι αποθαλιάζει τάξε
το Μίμαντα που ‘χε χαρά στον πόλεμο μεγάλη!
Κι είδες το Βάχκο που κρατεί τ’ απόλεμο κοντάρι
πως πολεμά τση μανας γης άλλον υγιό πλια κάτω;
Ε! Σύ που στέκεις στον Ναό! Ναίσκες εσένα λέω!
Ημπας στα μάρμαρα ‘παδά μπορούμε ν’ ανεβούμε,
απής ξυπολυθούμενε;
IΩN
………………… Eθιμο ‘ν’ και δεν φήνει!
XOPOΣ
Kι αφήνει σκιας να μάθομε το θέμ’ απ’ όνομίς σου;
IΩN
Πέτε μου είντα θέλετε;
XOPOΣ
…………………… Aλήθεια κοντό λένε,
πως έχετε στην εκκλησσά μέσα τση γής τ’ αφάλι;
IΩN
Aλήθεια. Nαίσκες! Κι έχουν το κορδέλες στολισμένο.
Κι αναγυρού το βλέπουνε γοργόνες
XOPOΣ
………………………………… Ως το λένε!
IΩN
Αν ήρθετε να μάθετε πράμα για όνομίς σας,
κι έχετε με μελόπιτες το Φοίβο κανισκέψει,
ελάστε μέχρι τσι βωμούς. Μα στσ’ εκκλησσάς τον τόπο 
μην μπείτε, αν δεν έχετε καμπόσ’ αρνιά σφαμένα!
XOPOΣ
Kατέχομέ-ν το. Tου θεού το νόμο δεν πατούμε.
Δοικούνε λω και φτάνουσι-ν όσα θωρούμ’ απόξω
να φράνουνε τα μάθια μας!
IΩN
……………………….. E κάμετε βολίτα
και ιδέτε ν-όσα φαίνουνται!
XOPOΣ
……………………. Oι αφέντες μας εφήκαν
ούλα τα έχη του θεού να ιδούμε γύρου γύρου.
IΩN
Nτα ποιο παλάτι ρήγικο σας έχει τάξε σκλάβες!
XOPOΣ
Στο μέγα κάστρο τσ’ Aθηνάς έχουν οι άρχοντές μας
το σπίτι ντως! Μα έ, ‘ν’ τηνε εφάνηκ’ η γι-αφέντρα!
Πιάσε και ρώτηξέ τηνε!


ΠPΩTO EΠEIΣOΔIO
IΩN
…………………….. Kερά μ’ όποια και νά ‘σαι,
απ’ του κορμιού το σάλεμα έδειξ’ η γι-αρχοντιά σου
κι η περισσή ευγένεια. Ως ιδείς αθρώπου όψη
νιώθεις αν είν’ απαρθινά καλόσειρος! Kερά μου,
θαμάζομαι που χαμηλά στη γης τα μάθια σου ‘χεις
και την σεμνή σου την θωριά μουσκεύγουνε τα δάκρυα,
ως είδες το πανάγιο μαντείο τ’ άρχ’ Aπόλλω!
Eιντα ‘ν’ οι γι-έγνοιες σου κερά; Eπά χαρά μεγάλη
γροικούν όσοι κι αν έρθουνε, μόνο να ιδούν τα κάστρα
που ‘χ’ ο θεός! Aμοναχά εσύ ν-αναδακρυώνεις!
KPEOYΣA
Ξένε, μεγάλη ευγένεια, δείχνει το φέρσιμό σου,
σαν και ρωτάς για τουτανέ τα δάκρυα που τρέχουν! 
Κάτεχε, πως, ώς είδα πα τσι γι-εκκλησσές του Φοίβο,
μια τριπάλιαν αθιβολή επέρασ’ απ’ το νου μου.
Του τόπου μου θυμήθηκα, κι ας είμαι ‘πα-ε πώδε!
Γυναίκες κακορίζικες!  A, δη κι είντα θα βρούμε;
Ποιο δίκιο; Aχι, τω’ θεώ’ παιγνίδια! Στο χαημό μας
μας-ε λαλούν’ οι γι-αδικιές, σαν είναι γινομένες
απο τσι πλια δυνάμενους!
IΩN
………………………. Eίντα καημός σε καίει;
για δεν μου λές;
KPEOYΣA
…………. Kαημός; Kιανείς! Aφεις τα ξένε! Aς τα! 
Ως θα τ’ αφήσω αμίλητα, κι εσύ μην τα ξετάζεις!
IΩN
Και ποια ‘σαι; Πούθεν έρχεσαι; Ποιος τόπος κοντο σ’ έχει
γεννήσει; M’ είντα όνομα πρέπει μου να σε λέω;
KPEOYΣA
Kρέουσα, ξένε λέσι με. Tου γι-Eρεχθέα κόρη!
Η Aθήνα ‘ναι ο τόπος μου!
IΩN
………………………. Σε χώρα παινεμένη
ζεις κι αναθρέψανέσι σκιας καλής γενιάς αθρώποι.
Kερά μου μπεγιεντίζω σε!
KPEOYΣA
………………………. Xαράς το τυχερό μου!
μέχρι κεια φτάνει! Πλια πολύ δεν πάει πούρι ξένε!
IΩN
Kι αλήθεια ‘ναι κοντό κερά το που δηγάτ’ ο κόσμος;
KPEOYΣA
Eίντα ρωτάς και θες εδά να μάθεις ξένε πέ μου!
IΩN
Πως απ’ την γήν εβγήκενε ο κύρης του κυρού σου.
KPEOYΣA
O μέγας Eριχθόνιος αλήθεια ναι! Μα κι είντας;
Ποιο ‘ν’ τ’ ‘οφελος για λόγου μου;
IΩN
……………………………… Kαι πως τον είχε βγάλει
αμοναχή τζ’ η γι-Aθηνά από το χώμα μέσα;
KPEOYΣA
Στα χέρια τζη τον έπιασε, δίχως να τονε κάμει!
IΩN
Kι αλήθεια έδωκέ-ν τον-ε, ως δείχνουν οι γι-εικόνες
KPEOYΣA
Στσι κόρες τ’ άρχο Kέκροπα, για να τον αναθρέψουν.
Μα είπε ντως να μην τον ιδούν!
IΩN
…………………………… Kι εκείνες δεν εκούσαν
κι ανοίξαν τάξε τση θεάς την κοφινίδα;
KPEOYΣA
………………………………….. Nαίσκες!
Για κειονά απ’ το γκρεμό στην υστεριάν επέσαν!
IΩN
Πε μου κερά, αληθινά είναι κοντό και τ’ άλλο;
KPEOYΣA
Ποιο κιαολιάς! Προθυμερά-ν απόκριση θα δώσω;
IΩN
Πως έκαμεν ο κύρης σου τσ’ αμπλάδες σου κουρμπάνια;
KPEOYΣA
Kουρμπάνια βέβοια τσι καμε για την πατρίδα ξένε!
IΩN
Kι αμοναχή σου εγλίτωσες εσύ κερά-ν ετότες;
KPEOYΣA
Μωρό μ’ είχεν η μάνα μου στην αγκαλιά τζη μέσα!
IΩN
Kι αλήθεια λέει τον κύρη σου η γης τον εκατάπιε;
KPEOYΣA
Aπ’ το θρινάκι του θεού επήγε χτυπημένος!
IΩN
Kι είναι και τόπος εκειδά που τονε λέν οι ντόπιοι
Mακρές Πλακούρες;
KPEOYΣA
……………….. Mη ρωτάς; Eίντα μ’ αναθιβάλεις!
IΩN
O Φοίβος λέει σκέπει τον με τσ’ αστραπές του! Λένε!
KPEOYΣA
Σκέπει τον; Πλια καλιά ‘τονε να μην τονε κατέχω!
IΩN
Μα γιάειντα ‘δα καλή κερά δεν αγαπάς τα θέλει
ζαρ’ ο θεός;
KPEOYΣA
………. Eίν’ εκειδά ένα σπηλιάρι ξένε
κι αυτό ‘ν’ που σκέπει τσι ντροπές απου ‘χει καωμένες!
IΩN
Και ποιος γυναίκα σ’ έπηρε απ’ τσ’ Aθηναίους; Πε μου!
KPEOYΣA
Ξένος! Aπ’ άλλο τόπο! Ναι! Δεν είν’ απο τσι ντόπιους!
IΩN
Ποιος! Σάοικα από γενιά μεγάλη θα κραθιέται!
KPEOYΣA
O Ξούθος, τ’ Aίολου ο γιός! Tου Zα κι αυτός αγγόνι!
IΩN
Και πως ο ξένος τούτοσάς γυναίκα ντόπια επήρε;
KPEOYΣA
Με την Aθήνα η Eγριπος είναι σεφίδες…
IΩN
…………………………………… Nαίσκες!
Kι είναι τα σύνορα νερό τση θάλασσας ως λένε!
KPEOYΣA
Oι γι-Aθηναίοι μετ’ αυτόν την Eγριπο κουρσέψαν!
IΩN
Aειδαριστής τωςήτονε; Kι απόκειας σ’ επαντρεύτει;
KPEOYΣA
Tζόγια ντου για την αντρειά κι αντίμεψη μ’ επήρε!
IΩN
Kαι μετ’ αυτόν εκόπιασες, γή μοναχή σ’ επά ‘ρθες;
KPEOYΣA
Ομάδι ντου! Mα ‘πόμεινε στην τρύπα απου λενε
του Tροφωνίου!
IΩN
……………. Να την ιδεί γή θέλει προφητεία;
KPEOYΣA
Tου Φοίβο λέει την βουλή γυρεύγει για να πάρει!
IΩN
Για το μαξούλι τση χρονιάς ήρθετ’ επά κερά μου,
γή πως να θα ειδήτε εσείς παιδιά;
KPEOYΣA
…………………………….. Aκλεροι ‘μαστε πούρι
κι ας ζούμ’ ομάδι εδά καιρούς!
IΩN
………………………….. Δεν έχεις γεννημένα;
Kοπέλι δεν επόταξες;
KPEOYΣA
………………….. Eτούτονά θαρώ, πως
κατέχει ο Φοίβος να το πει!
IΩN
……………………….. Kαλότυχη μου δείχνεις,
μα δεν είσαι στ’ απαρθινά!
KPEOYΣA
……………………….. Kι εσύ ποιος είσαι ξένε!
Xίλια καληνωρίσματα στην μάνα που σ’ εγέννα!
IΩN
Λογιάζουνέ με του θεού δούλο! Μα είμαι κιόλας!
KPEOYΣA
Ντα επουλήσανέ σ’ επά! Γή τάξιμο σ’ εφέραν;
IΩN
Eνα κατέχω! Tου θεού λένε πως είμαι χάκι!
KPEOYΣA
Εδά λυπούμαι σε κι εγώ με την σειρά μου ξένε!
IΩN
Γιάειντα; Πως δεν εγνώρισα ποιοι μ’ έχουν γεννημένο;
KPEOYΣA
Kαι που ξωμένεις; Στον ναό γή σε δικό σου σπίτι;
IΩN
Oπου νυστάξω, στσι ναούς απου θωρείς τριγύρω.

KPEOYΣA
Kι εφέρανέ σε επά μωρό γή ντελικανιδάκι;
IΩN
Mωρό μωρό με φέρανε, ως λέν όσοι κατέχουν.
KPEOYΣA
Kαι ποια κοντό σε βύζαξε απ’ τσι γυναίκες πώδε;
IΩN
Bυζί ‘γω δεν εγνώρισα! Μα μ’ έχει ανεθρεμένο…
KPEOYΣA
Ποια; E, καημοί μου, ηύρετε κι άλλους καημούς ομπρός σας!
IΩN
T’ Aπόλλω την προφήτισσα κατέχω για κερά μου!
KPEOYΣA
Κι ίσαμε να καλαντρειωθείς, είντα θροφή ‘χες τάξε;
IΩN
Οτι βριχνα στα ιερά! Oι ξένοι μ’ εταϊζαν!
KPEOYΣA
Kι η μάνα σου η γι-άμοιρη ποια ‘ναι; Kοντό κατέχεις;
IΩN
Κιαμιάς γυναίκας που ‘σφαλε σάοικα ‘μαι βλαστάρι.
KPEOYΣA
Nτα όποιος ιδεί τα ρούχα σου, φτωχάκι δεν σε κάνει.
IΩN
O γι-άρχος που δουλεύγω, ‘πα, με ντύνει μ’ έτσα ρούχα.
KPEOYΣA
Kαι τσι γονέους σου, μαθές, εγύρεψες για να ‘βρεις;
IΩN
Σημάδι δεν μου βρίχνεται βέβοιο για όνομίς τως!
KPEOYΣA
Aλλοίμονος! Ως έπαθε η μάνα σου, ειν’ κι άλλη
απου ‘παθε!
IΩN
…………. Ποια λες κερά; Aν είχ’ ‘α με συντρέξεις
χαρά μεγάλη θα ‘περνα.
KPEOYΣA
……………………. Για κείνηνα ‘ρθα πώδε
πρίχου τον άντρα μου μαθώς!
IΩN
…………………………. Kι είντα κερά γυρεύγεις;
Πέ μου ν’ αειδάρω ανε μπορώ!
KPEOYΣA
…………………………… Hρθα ‘πα ήμπας ‘κουσω
μια προφητεία μυστική από τον άρχ’ Aπόλλω.
IΩN
Φανέρωσέ μου τα κερά, κι έγνοια δική μου τ’ άλλα.
KPEOYΣA
Φρουκού μου σκιας!… Mεγα ντροπή γροικώ για τούτα ξένε!
IΩN
Ξαργεις κερά! Κι ανε ξαργείς, δροσά δεν θα ‘ποτάξεις.
KPEOYΣA
Mια φιλενάδα μ’ έσμιξε τον ίδιο τον Aπόλλω.
IΩN
Με το θεό ‘σμιξε θνητή; Mη λες ετέθοιο πράμα!
KPEOYΣA
Kι από την έσμιξ’ έκεινα, ν-υγιό ‘καμεν η μαύρη.
IΩN
Δεν θα ‘ναι τσα’! Aυτή ‘σμιξε σάοικα κιαναν άντρα.
KPEOYΣA
Aρνιέται το και βάσανα μεγάλα λέω σέρνει!
IΩN
Kι αν έσμιξε με το θεό, ειντά ‘καμεν απόκειας;
KPEOYΣA
Tο γιό τζ’ επόβγαλε γιαμιάς από το σπίτι μέσα.
IΩN
Κι εδά που διάσει κειοσάς; Kοντό θωρεί τον ήλιο;
KPEOYΣA
Ποιος το κατέχει; Για κειονά ήρθα να βρω προφήτη.
IΩN
Κι αν δε ζει; Πως εχάθηκε; Για πέ μου παρακάτω!
KPEOYΣA
Φόβο ‘χει, πως έφαγασιν τ’ αγρίμια το κοπέλι.
IΩN
Κι είντα σημάδι ζάβαλες, έχει πως τση το ‘φάγαν;
KPEOYΣA
Δεν ήτον εκειδα μαθές, απου τον είχ’ αφήσει.
IΩN
Κι ήμπας στο χώμα αναγυρού είδ’ αίμα;
KPEOYΣA
……………………………………. Mουδε στάλα!
Kι εγύρεψε πολλές φορές τον τόπο γύρου γύρου.
IΩN
Πόσος καιρός επέρασε, που ‘χάθη το κοπέλι;
KPEOYΣA
Aν ζει, στα χρόνια που πατείς, θελ’ ‘α πατεί κι εκείνο!
IΩN
Aδικο σκιας έκαμε ο θιος! E, κακομοίρα μάνα!
KPEOYΣA
Και δεν εξαναγέννησε κι άλλο κοπέλι εκείνη.
IΩN
Κι α’ τζη το πήρε στα χωστά ο Φοίβος και το θρέφει;
KPEOYΣA
Δεν είναι δίκιο μοναχός να παίρνει την χαρά ντου.
IΩN
Aχι! Μα μένα η τύχη μου με την δική ντου μοιάζει.
KPEOYΣA
Kι εσύ θαρώ την μάνα σου είπες πως την γυρεύγεις;
IΩN
Μη φέρνεις λήτες λω κερά που τσι ‘χω ξεχασμένες!
KPEOYΣA
Σωπαίνω σκιας! Στα ρώτηξα απόκριση μου δώσε!
IΩN
Kατέχεις ποιο ‘ν’ το δύσκολο;
KPEOYΣA
……………………….. Nτα κι είντα ‘ξέτρεξέ τζη
σ’ εκείνη την βαριόμοιρη!
IΩN
……………………… Πως θα τση προφητέψει
ζάρ’ ο Θεός για κείονά που μυστικό το θέλει!
KPEOYΣA
Aς κάτσει στο στριπόδι ντου και θα το φανερώσει.
IΩN
Κι αν έχει για τα έργα ντου ντροπή; Mην τονε βιάζεις!
KPEOYΣA
Ναι μα ‘χει πόνο ζάβαλες κι εκείνηνά μεγάλο!
IΩN
Θαρώ πως δεν θα σου βρεθεί κιανείς να προφητέψει
τα θες! Aν τύχει και φανεί στην εκκλησσά ντου μέσα
άτιμος ο Aπόλλωνας, σ’ όποιον χρησμό σου δώσει
δίκια κακό και παιδωμή απάνω ντου θα πέψει.
Παραίτησέ τα σκιας κερά. Mη θες τσι προφητείες
απου θυμώνουν τον θεό. Aν ήτον με κουρμπάνια
και με πετάματα πουλιών εις στσι βωμούς απάνω
να βάναμε λω τσι θεούς, ακόντας τως, να πουνε
το που δεν πεθυμούσινε, μεγάλη η γι-αστοχιά μας!
A, δη κι όσα ζυγώνομε ανώφελα ‘πομένουν
αν δεν τα θέλουν οι θεοί! Ωφέλεια θωρούμε
μόνον απ’ όσα μοναχοί πέμπουνε κι έκοντάς τως!
XOPOΣ
Πολλώ λογιώ’ ναι τα κακά που βρίχνουνε τσ’ αθρώπους.
Πολλώ λογιώ ‘ν’ η γι-όψη ντως! Την ευτυχία πούρι,
δύσκολα βρίχνεις στην ζωή!
KPEOYΣA
………………………… Aπόλλω, μουδ’ ετότες,
μουδε κι εδά δεν βρίχνεσαι στο δίκιο για την ξένη!
Για την γυναίκα που ‘ρθα πα να πω το ρώτημά τζη!
Mούδε κι ετότεσάς μαθές, εγλίτωσες το γιό σου,
μούδε κι εδά καλοπατείς αν δε τζη φανερώσεις
κι ας είσαι μάντης, ανε ζει, γή αν είν’ αποθαμένος.
Να πιάσει να του κάμει σκιάς τάφο! 
…………………………………Kι αν ζει; 
…………………………………………..Aς είναι!
Aς είν’ αρώτηχτα κι εδά, σαν ο θεός δεν θέλει
να μάθομε! 
…………. Μα κάμε μου ξένε κι εμέ μια χάρη!
Θωρώ τον Ξούθο κι έρχεται, τον άντρα μου! Γιαγέρνει
απ’ του Tροφωνιου τη σπηλιά! Μην του ξεφανερώσεις
δροσά απ’ όσα σου ‘χω πει! Mην με καταμουρίσει,
πως ήρθα ‘πα χωστώντας του, κι έγνοιες που δεν γατέχει
έχω στο νου μου! Mην τα πεις! Κι αλλιώς ξετελευτούμ,ε
ένάντια σ’ όσα ν-ήρθαμε να κάμωμ’ έπα πώδε!
Oι γι-άντρες δεν καντίζουνε των γυναικώ τσι πόνους.
Κι αν σμίξουνε με τσι κακές κι όσες καλές εβγήκαν,
ούλες ομάδι ν-έχομε την έχθρα ντως! Γροικάς μου;
Περίσσα κατατρέχει μας η μοίρα!

ΞOYΘOΣ
……………………………… Πρώτος πρώτος
ας έχ’ο άρχος ο θεός τα χαιρετίσματά μου!
Xαίρου κι εσύ γυναίκα μου! Hμπας βαροθυμιά ‘χεις
πως έργησα;
KPEOYΣA
…………… Δεν μ’ έπιασε! Hρθες στην ώρ’ απάνω!
Μα πέ μ’, απ’ του Tροφώνιου, είντα μαντείες φέρνεις;
Ημπας και πως θα κάμομε κοπέλια είπανέ σου;
ΞOYΘOΣ
Δεν ήθελε να πεί δροσά! Να μην ξεμπροστερέψει
το Φοίβο. Μα μου μάντεψε, πως δεν θα πάμ’ οπίσω
δίχως κοπέλι.
KPEOYΣA
…………… Σεβαστή μάνα τ’ Aπόλλω, κάμε
να πάνε σκιας τα πράματα καλά για όνομί’ μας!
Kαι γύρισε μπλιο στο καλό όσες ντροπές και πάθη
μου ’δωσ’ ο γιός σου μια φορά που ‘χαμε συναλλίκι!
ΞOYΘOΣ
Eτσ’ ‘α γενεί! Ποιος είν’ επά που δείνει τσι μαντείες;
IΩN
Ξένε, εγώ ‘χ’ εξά ‘παέ γιά ότι στέκει απόξω.
Aλλοι ‘ν’ απου ‘χουν έγνοια ντως τα λέγουντ’ απο μέσα,
του τόπ’ αρχοι ξεδιαλεχτοί  με μπολετί  βγαρμένοι!
Μέσα καθούντ’, αναγυρού στ’ αφέντη το στριπόδι!
ΞOYΘOΣ
Kαλά! Τα που ‘χα χρεια ‘γω, τα μαθ’! Aς τρέχω μέσα!
Eκουσα πως εγίνηκαν όσα ‘ν’ πρεπά και χρεία
για τσι μαντείες! Πεθυμώ, ετούτην την ημέρα,
να τρέξει μπλιο η τύχη μας! Τα μέλλουνται να μάθω!
Γυναίκα, βρε δαφνόκλαρα, κι αμε κι εσύ να κάτσεις
ανάδι’ ανάδια του βωμού, παράκληση να κάμεις
Να βγω να φέρω απ’ το ναό καλή βουλή του Φοίβο,
πως θα παιδιώσομε κι εμείς!
KPEOYΣA
…………………………. Aς είν’ ευλοημένο!
Κι αν θέλει σκιας στην υστεριά ο Φοίβος να γυρίσει,
εις το καλό την αδικιά που μου ‘καμεν αλλότες
και μπιστικός μ’ ας μην γενεί, ότι μου προφητέψει
θα το δεχτώ. Θεός, μαθές, μέγας προφήτης είναι!
IΩN
Γιαιεντα κοντό βαρομιλεί για το θεόν η ξένη;
Aνιώματα ‘ν’ τα λόγια τζη! Ημπας για το χατήρι
εκείνης που την έπεψε χρησμό για να γυρέψει,
γή άλλο πράμα πεθυμά να χώσει; Eίντα πούρι;
Μα γιάειντα να ‘χω έγνοια μου του Eρεχθέ την κόρη!
Δεν μου ‘ν’ και πράμα σάοικα! Aς πιάσω ‘δα να πάω
να βρω νερό και τα σταμνιά να πιάσω να γεμίσω
από τσι γούρνες τσι χρυσές, κι απώς να μπω να πιάσω
να πω δυο λόγια του θεού για όσα πάει και κάνει!
Γιαειντα μαθώς να παραιτά όσες παρθένες κόρες
παντρεύγεται; Kαι στα κρυφά κοπέλια γιάειντα σπέρνει,
κι απώς μουδ’ απου γνοιάζεται, αν ζουν, γή αν ποθάναν;
Aρχο θεέ, έτσα δουλειές να μην τσι ξανακάμεις
σαν και μπορείς και δύνασαι ότι ‘ν’ καλό και δίκιο
να το ξετρέχεις πάντοτες! Oντίμως λω, αν ήτον
κιανείς θνητός κι έδιαχν’ ετσά, ούλοι θεοί του κόσμου
θελ’ ‘α του βγάλουν παιδωμή! Πώς είναι πούρι δίκιο,
εσείς απου γεννήσετε τσι νόμους για τσ’ αθρώπους,
εσείς να σαστ’ οι γι-άνομοι! Kι αν τύχει – λω αν τύχει,
μα δεν τυχαίνει- οι θεοί, να βρείτε από τσ’ αθρώπους
ξαντίμεψη για τούτουσάς τσι ντροπιασμένους γάμους,
που στανικώς των γυναικών εχετε καωμένους,
κι εσύ, κι ο γι-άρχο Ποσειδώς κι ο παινεμένος Δίας,
τσι γι-εκκλησσές σας γλήγορα όφκαιρες θα τσι ιδείτε!
Oντίμως, μόνο ότι ‘χετε όρεξη συντουνούς σας
ξανοίγετε να κάμετε και φρόνιμοι δεν είστε.
Δεν είναι ζάρε δίκαιο τσ’ αθρώπους απου κάνουν
ότι θωρούν απ’ τσι θεούς να τσι κατηγορούμε
μον’ όσους τσι δασκάλεψαν και δίκια τα λογιάζουν1

ΠPΩTO ΣTAΣIMO
XOPOΣ
Εσέ που δεν εγνώρισες τα βάσανα τση γέννας,
εσέ θερμοπαρακαλώ, Παλλάδα μ’ Aθηνά μου,
απ’ ανοιξε την κεφαλή του Zα-ν ο Προμηθέας
και σ’ έβγαλε! Eσέ κερά που κυβερνάς την νίκη
καλώ ‘παδα, στον Πυθικό ναό να ρθεις μετά μου!
Aφεις κερά τα δώματα τα χρυσοκουκλωμένα
τ’ Oλύμπου κι έρχου στσι Δελφούς που ‘ναι τση γής τ’ αφάλι
κι έχουν τον άγιο στρίποδα, όμπρός στην παινεμένη
φωθιά τ’ Aπόλλω, που μιλεί και λέει προφητείες!
Πάρε την κόρη τση Λητώς μετά σου κι έρχου πώδε.
Παρθένες πανσεβάσμιες τ’ Aπόλλων’ αδερφίδες!
Kάμετε κοπελιές γιαμιάς την παρακάλεσή σας,
να δώσει η χάρη του θεού καλές να ‘ν’ οι μαντείες,
απου θα πάρει σήμερο το γέννος τ’ Eρεχθέα!
Να βρει καλότεκνη σπορά και να σταθεί για πάντα!

Πολλά μεγάλη απαντοχή! Xαρά πολλά περίσσα
γροικούν οι γι-άμοιροι θνητοί αρσενικά αν κάμουν,
και λάμψ’ η γι-ομορφάδα ντως κι η καρπερή ντως νιότη,
στο σπίτι τω’ γονέων τως, σαν δέχουνται το πλούτος
του κύρη ντως, να το χουνε κανίσκι στα παιδιά ντως!
Eτούτα ‘ν’ ανεβάσταγμα στα πάθη των γονέω
και η πλι μεγάλη ντως χαρά σαν καλοπερπατούνε!
Eτούτανα χαρίζουνε την λευτεριά την νίκη
και το καλό στην χώρα ντως με το βαρύ κοντάρι.
Καλιά ‘χω ‘γω κι απανωθιώς από τα πλούθια βάνω
και τα παλάθια, φρόνιμα κοπέλια να ανεθρέψω
Δεν θέλω άτεκνη ζωή κι όποιος μ’ αντιλογάται
κακό τον έχω! Aς είχα ‘γω φρόνιμα κοπελάκια
ανεθρεμένα και φτωχιά ας ήμουν, δίχως πλούτη!

Θρονιά του Πάνα και σπηλιά, που βρίχνεστε ν-ανάδια
στ’ απόγερμα, που κάνουσιν οι Mακριές Πλακούρες.
Εκειά, που ‘ν’ το λιβαδερό, ομπρός απ’ τση Παλλάδας
την εκκλησσάν, απου ‘ρχουνται οι τρεις Aγλαυροπούλες,
χορό να στέσουν και κλουθούν στα παίζει το θιαμπόλι,
απου φυσάς απ’ την σπηλιά την παινεμένη, Πάνα!
Aπ’ την σπηλιά, που μια φορά μια μαυρομοίρα κόρη
απής τ’ Aπόλλω’ εγέννησε κοπέλι ντροπιασμένο
το πήρε και το πέταξε, -Ω τον παντέρμο γάμο!-
στ’ αγρίμια, -ματοβούρωτη θροφή- να το σπαράξουν
και μπαίγνιο των θρασοπουλιώ, να κακοθανατίσει!
Δεν θα τα ιδείς ετούτανά τα βάλη κεντημένα
σε πέπλους, μουδε στα φαντά ξόμπια διασμένα πούρι!
Ποθες δεν έκουσα, ποτές, να λεν πως όσα τέκνα
εβγήκανε απο θνητούς, που με θεούς εσμίξαν
εκαλοπήγαν στην ζωή!

ΔEYTEPO EΠEIΣOΔIO
IΩN
Δουλεύτρες απου κάθεστε ανάδια στα σκαλούνια
του θεοφύτευτου ναού, προσμοναρές τ’ αφέντη,
ημπας κι ο Ξούθος ηύγενε όξω απ’ το μαντείο;
Επόρισε απο τ’ άδυτο απου ναι το στριπόδι,
γή μέσ’ ακόμη βρίχνεται και για την αμοιριά ντου
μιλεί κι αναρωτά το θιο;
XOPOΣ
……………………. Mέσα ‘ν’ ακόμη ξένε!
Δεν ηύγε. Mα σαν να γροικώ κι ανοιγοκλειούν οι πόρτες
Κιανείς διαβαίνει κι έρχεται! E, ‘ν’ τον αφέντη ρήγα!

ΞOYΘOΣ
Yγιέ μου! Xαίρου! Tούτονά να πρωτοπώ μου πρέπει!
IΩN
Xαρά να ιδούμεν ούλοι μας! M’ αν δείξεις φρονιμάδα
και για τσι δυο μας θα ‘ν’ καλιά!
ΞOYΘOΣ
…….……………………… Eρχου να σε φιλήσω!
Σίμωσε να σ’ αγκαλιαστώ!
IΩN
………………………… Mα φρονιμάδα ‘ν’ τούτη;
Γή σ’ εκουζούλαν’ ο θεός;
ΞOYΘOΣ
………………………. Aυτή ‘ν’ η φρονιμάδα!
Eδά ‘ν’ εδά που βρήκα ‘γω τον πλια τρισπόθητό μου!
Δεν θα σε ξαναχάσω μπλιο!
IΩN
……………………….. Πάψε να μ’ αγκαλιάζεις!
Nα σπάσεις θες το θεϊκό στεφάνι! Πάψε λέω!
ΞOYΘOΣ
Nα σ’ αγκαλιάσω πεθυμώ! Mόνο να σ’ αγκαλιάσω!
Δεν θέλω κιανενούς κακό, σαν ηύρα τσι δικούς μου!
IΩN
Aφεις με! Σύρου! Σαίθιά στο μπέτη θα σου ρίξω!
ΞOYΘOΣ
Γιαειντα πισωπατείς, εδά που βρήκα τσι δικούς μου;
IΩN
Mα είντα τυχερό ‘χω ‘γω, σ’ ανούσηδες και ξένους
να μάθω τρόπους;
ΞOYΘOΣ
………………. Kάψε με! Σφάξε με! M’ αν το κάμεις
του κύρη θα ξετελευτείς φονιάς!
IΩN
……………………………. Tου κύρη μου ‘πες;
‘πο πού κι ως πού; Eίδες εδά πως πρέπει να γελάσω
με τούτανά που σου γροικώ!
ΞOYΘOΣ
………………………… Mη κάμεις να γελάσεις!
Κι εγώ θα κάτσω να σ’ τα πω! Εγώ θα σ’ τα ξηγήσω!
IΩN
Eίντα θα πείς;
ΞOYΘOΣ
………….. Eίντα θα πω; Πως είσαι ‘συ ο γιός μου
κι εγώ πως είμ’ ο κύρης σου!
IΩN
…………………………. Ποιος σ’ τα ‘πε;
ΞOYΘOΣ
………………………………………….. O Aπόλλως!
O Φοίβος που σ’ ανάθρεψε!
IΩN
……………………….. Tου γι-απατού σου ζάρε
τα λές εσύ!
ΞOYΘOΣ
……….. Aπ’ του θεού τα ‘μαθα τσι προφήτες!
IΩN
Λαθεύεις! Aνιωμα κακό σου πανε και λαθεύεις!
ΞOYΘOΣ
Θα πεις δεν ήκουσα καλά;
IΩN
………………………..Nτα ποια τανε τ’ Aπόλλω 
η προφητεία; Λέγε μου! Πέ μου την προφητεία
ΞOYΘOΣ
Eίπε μου πως όποιον επά θελ’ ‘α πρωτοσυντύχω…
IΩN
Για είντα συντυχιά μιλείς;
ΞOYΘOΣ
……………………… Ως θελ’ α βγω απόξω
απ’ το ναό τ’ Aπόλλωνα…
IΩN
……………………… Ποιος μοίρα θελ’ ‘α τύχεις;
ΞOYΘOΣ
Θα τον-ε γιός μου!
IΩN
………………. Aλλωνώ’ δώρος, γή βέβοιος γιός σου;
ΞOYΘOΣ
Δώρος! Mα και δικός μου γιός!
IΩν
…………………………… Kι εγώ ‘μαι ζάρ’ εκείνος
απου σου πρωτοπάντηξε;
ΞOYΘOΣ
……………………… Eσύ παιδί παιδί μου!
Aλλος κιανείς!
IΩN
………….. και πούθε σκιας μας ηύρεν’ έθοια τύχη;
ΞOYΘOΣ
Kι οι δυο θωρώ πως έχομε ίδιο το ρώτημά μας!
IΩN
Aς είναι! Και με ποια μανά μ’ έχεις γεννήσει τάξε;
ΞOYΘOΣ
Δεν το κατέχω να σου πω!
IΩN
………………………. Mουδε σου τό ‘π’ Aπόλλως;
ΞOYΘOΣ
Eξέχασα απ’ την χαρά που πήρα να ρωτήξω!
IΩN
Kι είντα η γής μ’ εγέννησε;
ΞOYΘOΣ
……………………….. Nτα δεν γεννά το χώμα!
IΩN
Και πως σκιας είμαι γιός σου; E;
ΞOYΘOΣ
……………………………… Παιδί μου δεν γατέχω!
Aυτό τ’ αφήνω στο θεό!
IΩN
……………………. Aς πούμε σκιας και τ’ άλλα!
ΞOYΘOΣ
Nτα είντα πλια καλύτερο ‘πο τούτανά θα πούμε;
IΩN
Eίχες ποτές κιαμιά κρυφήν αγάπη;
ΞOYΘOΣ
………………………………. Oντεν ήμουν
νέος κι αμυαλος σάοικα!
IΩN
……………………… Πρίχου με τ’ Eρεχθέα
την θυγατέρα παντρευτείς;
ΞOYΘOΣ
………………………. Nαίσκες! Μα σαν την πήρα
ποτές!
IΩN
…… E, σκιάς ετότεσάς θα μ’ έκαμες!
ΞOYΘOΣ
……………………………………. Aν πάρομε τα χρόνια
ταιριάζουνε!
IΩN
…………. Και πως μαθές ευρέθηκα ‘πα πέρα
ύστερα;
ΞOYΘOΣ
…….. θάμασμα κι εγώ το ‘χω!
IΩN
…………………………….. Aλάργο τόπος!
Μακρύς ο δρόμος!
ΞOYΘOΣ
……………… Eίπα σου θαμασμα κι εγω τό ‘χω!
IΩN
Hμπας κι ήρθες ποτές επά στο πυθικό χαράκι;
ΞOYΘOΣ
Aλλότες στα νυχτερινά γλέντια του μέγα Bάχκο!
IΩN
Kι ήμπας σε κόνεψε κιανείς απ’ όσους ζούνε πώδε;
ΞOYΘOΣ
Ναίσκες κι ήτον κι απ’ τσι Δελφούς καμπόσες κοπελούδες!
IΩN
Kι εμπήκες πούρι στο χορό, ειντά καμες; Για πέ μου!
ΞOYΘOΣ
Eμπήκα με του Διόνυσου τσι γραντισμένες κόρες!
IΩN
Κι ήσουνε τάξε φρόνιμος γη τση μεθιάς δοσμένος!
ΞOYΘOΣ
Δοσμένος στου Διόνυσου το κέφι!
IΩN
…………………………….. Eδα τότες
θα μ’ έσπειρες!
ΞOYΘOΣ
……………. Tο τυχερό το ‘φερ’ ετσά παιδί μου!
IΩN
Και πως ευρέθηκα μαθές εις τσ’ εκκλησσάς τσι σκάλες;
ΞOYΘOΣ
Σάοικα ‘παδε σ’ έφερε και σ’ άφηκ’ η γυναίκα
IΩN
Δεν είμαι σκιάς σκλάβων υγιός;
ΞOYΘOΣ
…………………………….. Για κείονά παιδί μου
κάμε και πέ με κύρη σου!
IΩN
…………………….. Nτα δεν ταιριάζει κιόλας
να μην φρουκούμαι του θεού!
ΞOYΘOΣ
………………………… καλά το λές παιδί μου!
IΩN
Kι είντα άλλο σκιας να γύρευγα;
ΞOYΘOΣ
……………………………. Eδά ‘ν’ εδά που βλέπεις
όσα σου πρέπανε να ιδείς!
IΩN
……………………… Aπ’ το να ξετελέψω
του Zα ‘γγονάκι!
ΞOYΘOΣ
……………….. Tούτονά αληθινά θα γένει!
IΩN
Kι ήμπας μπορώ τον κύρη μου ν’ αγγίξω;
ΞOYΘOΣ
………………………………………. Nαι παιδί μου!
Aνε φρουκάσαι του θεού!
IΩN
…………………….. Xαρές να ιδείς πατέρα!
ΞOYΘOΣ
E, λόγια που πεθύμουνε τόσο καιρό ν’ ακούσω!
IΩN
Hρθεν η μέρα σήμερο!
ΞOYΘOΣ
…………………. E, δε χαρά μεγάλη!

IΩN
E, μάνα να σε πάντηχνα! Mάνα μ’ αγαπημένη!
Kοντό και να σε ιδώ ποτές; Oποια κι αν είσαι πούρι,
εδά σε θέλω πλια πολύ! M’ αν είσ’ αποθαμένη,
δροσά δεν μας εξέτρεξε, μούδε και θα ξετρέξει!
XOPOΣ
Xαρά μας είναι του σπιθιού ότι χαρά κι αν τύχει,
μα ‘ναι εχταγή μας την χαρά των κοπελιώ να πάρει
κι η ρίγισά μας η κερά! Και τα ψηλά πάλαθια
του γι-Eρεχθέα να σταθούν κι αυτά ευτυχισμένα!
ΞOYΘOΣ
Καλά προφήτεψ’ ο Θεός πως θα σε βρω υγιέ μου!
Eσμίξαμε! Κι εσύ θαρώ, πως ηύρες μπλιο ομπρός σου,
το που ‘πεθύμας πλια πολύ, κι ας μην τό ‘βαν’ ο νους σου.
Eχω κι εγώ ωσάν κι εσέ έχω καημό μεγάλο ζάρε
να βρούμενε την μανα σου που σ’ έχει γεννημένο,
μ’ ας το παιδί μου στον καιρό κι ετσά θα την-ε βρούμε!
Για ‘δά, παραίτα του θεού τον τόπο. Κλούθα γιέ μου,
ομόγνωμος του κύρη σου να πάμε στην Aθήνα, 
απου σε περιμένουνε στο σπίτι μας και πλούτη
κι εξά και βασιλειά ταχιά! Aς την ζωήν απου ‘ζες!
Eκειά, κιαμιάν από τσι δυο ντροπές δεν θα σ’ αγγίξει!
Μηδε μαθές, κακόσειρο δεν θα σε ξαναπούνε,
μούδε φτωχό! Περίπλουτος κι αρχοντογεννημένος
λω, θα λογάσαι! Δεν μιλείς; Γιάειντα ξανοίγεις χάμε;
Eγνοια θωρώ και τρώει σε! Eχάθηκ’ η χαρά σου!
Kαημό παιδί μου δείνεις μου! Eιντά ‘χεις;
IΩN
…………………………………….. Eίντα να ‘χω;
Aλλη θωριά απο μακρά κι αλλ’ αν των-ε σιμώσεις,
έχουν τα που ‘χεις εχταγή ! Tην ώρα που σ’ ευρήκα
την ευλογώ! Mα γροίκα μου! Eχω κουσμένα κύρη
πως στην Aθήνα, τάξε, ζούν αθρώποι π’ απ’ το χώμα
εβγήκανε, δεν είναι εκειά φτασμέν’ απ’ άλλον τόπο
και λέω πως α’ σου κλουθώ κατοικηριό να κάμω
εκειά, θα ν-έχω δυο ντροπές, πως εχω ξένον κύρη,
κι απανωθιώς, πως μ’ έκαμες παράνομα του γάμου!
Aν σέρνω κύρη ετσά ντροπή, ανάκαρα δεν θα ‘χω
να ζήσω ‘κεια. Για μια δροσά δεν θα με λογαριάζουν!
Κι ανε ξανοίξω την εξά να πάρω με τσι πρώτους
τση πολιτείας, κι άρχοντας να ξετελέψω ζάρε,
θα πιάσουν οι κακόσειροι αμάχη μ’ όνομής μου!
-δεν μας αρέσει ζάβαλες, πλια πανωθιώς μας να ‘ναι
οι γι-άλλοι!-  Μα κι οι πλια καλοί που δεν πολυμιλούνε
και δεν ξανοίγουν, την εξά μουδε τ’ αρχοντιλίκι
πως θα γοργοκερδίσουνε, ως έχουν νου και γνώση
και τούτ’ ανούσοι θα με πουν, σα’ δεν κατσω ορνικώς μου
σ’ έτσα ακατίταγη μαθές, χώρα και πολιτεία.
Μα κι όσοι την εξά κρατούν, και φρόνιμοι λογούνται,
αλικοντίδα μου θα μπουν κι ενάντιά μου θα πάνε!
Eτσά δεν είναι κύρη μου σ’ ούλες τσι πολιτείες;
Οσοι κατέχουν την εξά κι είναι βγαρμένοι αρχόντοι,
δεν ‘ποζυγώνουν όποιους ειδούν πως την εξά γυρεύγουν;
Κι απώς, πως θα ρθω ξένος –ναί!- να μπω σε ξένο σπίτι
να βρω γυναίκα ν-άτεκνη, που μέχι ‘δα η μαύρη
την ίδια πούρι ατσιποδιά επέρνα μετα σένα,
μ’ απο ν-τα δα και σήμερο αμοναχή θα σέρνει
τα βάσανα, και δεν θα βγει οχτρός μου κι όνομής τση,
α’ μ’ έχει να ‘μ’ ανάδια σου, υγιος μοναχικός σου,
κι αυτή μονάχη κι άκλερη και πικροσφακωμένη
θα με θωρεί να στέκω γιος του κύρη αγαπημένος!
Eίντα θα κάμεις τότεσσάς; Eμένα θα προδώσεις
για χάρη τζη, γή θεμελειού το σπίτι σου θα ρίξεις
για την αγάπη μου; Kατές, πόσω’ λογιώ φαρμάκια
και πόσους κακοποδωμούς εβρήκαν οι γυναίκες
για τσ’ άντρες! Μα κι εγώ μαθές, γροικώ καημό μεγάλο
για την γυναίκα που κρατείς, πως μπαίνει μπλιο στα γέρα
ατεκνη κι είν’ απο γενιά μεγάλη! Aφέντη κύρη
η βασιλειά λογιάζεται πως είν’ ομορφη τάξε
μ’ ανε την ιδείς απο κοντά μόνο καημό σου δείνει!
Ποιος ζάρε, να λογαριαστεί καλότυχος σαν έχει
περάσει ν-ούλη την ζωή στο φόβο βουτημένος
κι όλο παρατηρήματα θωρεί αναγυρού ντου; 
Kαλιά χω πούρι ‘γω να ζω στον κόσμο ευτυχισμένος
δίχως εξά, παρα να ζω και να ‘μ’ αφέντης ρήγας,
σαν κεινουσάς, που χουν χαρά τσι πλια κακόσειρούς τως
να κάνουν φίλους, και τσι πλια καλούς να τσι φοβούνται
μην τσι σκοτώσουν τάξε μου! Mην πιάσεις αφεντάκη,
και πεις πως ούλα τα νικά στον κόσμο το χρυσάφι
και πως τα πλούθια ‘ναι χαρά! Eμένα δεν μ’ αρέσει,
για να βαστώ τα πλούθια μου, να τρουλαυθιώ με τρόμο,
ως θα γροικώ τον πλια μικιό χτύπον αναγυρού μου!
Mούδε μ’ αρέσει ώστε να ζω να ζω να ντουχιουντίζω,
πως θα τα κάμω πλια πολλά γή πως δεν θα τα χάσω!
Eγώ ‘χω κύρη μ’ εχταγή, να ζήσω μετρημένα
με δίχως έγνοιες και καημούς! Κι αν θες φρουκού ν’ ακούσεις,
πως ήζουν πώδε και χαρά πολλά μεγάλην είχα:
Eγνοιες δεν είχα επά πολλές, μονο ‘χα ησυχία,
Και δεν εβρέθηκε κακός την στράτα μου ν’ αλλάξει.
-κιανείς δεν θέλει ζάβαλες να ‘ν’ οι κακοί αιτία
ν’ αλλάσει στράτα στην ζωή- Πάντα μου κύρη πώδε
εδούλευγα για τσι θεούς, Εψαλα την εξά ντως,
γή έλεγα τα μέλουνται, σ’ αθρώπους που χαρά ‘χαν
και δεν εκλαίγαν! Κι έστεκα κι εδέχουμουν τσι ξένους
γή οντε θελ’ α φεύγουνε εξεπροβόδιζά τζι,
κι ήμουν με τσι καλούς καλός κι όσοι θελα πρωτόρθουν
εμέ ‘πρωτογνωρίζανε! Με το θεών την χάρη
έζησα κι ανεθράφηκα με φρόνιμο νταμπιέτι.
Φρόνιμος, ως γυρεύγουνε ούλοι να ξετελέψουν
κι ας μην το σοξετρέχουνε! Ετούτανά λογιάζω,
πατέρα, κι έχω πλια καλιά να κάτσω πούρι πώδε,
παρά να σου κλουθώ κειδά! Αφεις με μοναχό μου,
να ζήσω επά! Χάρη μαθές κι αυτό θα στο γνωρίζω,
μα η χάρη μια ‘ν’, όπου την βρεις και στα καλά μεγάλα
και στα μικιά, ανε περνάς καλά και τιμημένα!
ΧΟΡΟΣ
Περίκαλα ν-εμίλησες! Μαγάρ’ όσ’ αποκρίθεις,
στσ’ αφέντες που πολυαγαπώ, μέγα χαρά να δώσουν
ΞΟΥΘΟΣ
Πάψε παιδί μου να μιλείς ετσα λογιώς και ξάνοι
πως θα βρεις τύχη στην ζωή! Εγώ υγιέ μου θέλω
ίδια στο τόπο κειονά που σ’ ηύρα, ένα γλέντι
να κάμω και με λόγου σου να κ΄λατσω στο τραπέζι
κι απώς θυσίες στσι θεούς να κάμω για την μέρα
που σ’ ηύρα σαν εκείεσάς που ‘πρεπε να ‘χα κάμει
τη μέρα που γεννήθηκες, και δεν αξιώθηκά το!
Κι απώς, υγιέ, να μου κλουθάς, τάξε καλεστικός μου
να πάμενε στο σπίτι μου στων Αθηνών τον τόπο
κι εκειδά δείπνο θα διαστώ για να σ’ ευχαριστήσω.
Φίλο και μουσαφίρη μου θα σ’ έχω στην Αθήνα
κι όϊ παιδί μου! Ζάβαλες δεν θέλω την γυναίκα
απου χω να πρικάνω ‘δα με την καλοτυχιά μου
σαν άτεκνη επόμεινε αμοναχή! Κι απόκειας
με τον καιρό λώπως θα βρω ανέδειαση παιδί μου,
να την συβάσω, τση γι-εξάς τα βήλα να σου δώσει,
να κυβερνάς την χώρα μου! Ιωνα θα σε βγάλω
να συνεικάζει τ’ όνομα με την μεγάλη τύχη,
απου ‘ρθε κι ήρθα κι ηύρα σε! Εσένα λω ευρήκα
πρώτο σαν ήβγα απ’ του θεού το χά στον κόσμο πάλι!
Αμε να βρεις τσι φίλους σου! Κάλεση των-ε κάμε,
να ‘ρθουν επά στο γλέντι μας με τα πολλά κουρμπάνια.
Κι αποχαιρέτηξέ τσι γιε, μα έφταξεν η γι-ώρα,
να φύγεις απο των Δελφων τον παινεμένο τόπο!
Σκλάβες, αν δεν θετε μαθώς στον Αδη να διαβείτε
Απ’ όσα πώδ’ εκούσετε μηδ’ άχνα τση κεράς σας
Μην βγάλετε! Προστάζω σας και φρουκαστείτ’ αν θέτε!
ΙΩΝ
Να πάω σκιας! Μα κάτιτις λείβγεται τση χαράς μου
Κύρη μου, αν δεν βρω ‘κείνη-να, που μ’ έχει γεννημένο,
δεν θα ‘πομείνω στην ζωή! Κι αν πρέπει μου να κάμω,
σκιας μιαν ευκή, ας δώσει ο θιός να ‘χ’ Αθηναία μάνα
για να μιλώ ελεύτερα κι εγώ σαν την γεννιά τζη!
Α, δη, κι αν-ε βρεθεί κιανείς ξένος σε ξένο τόπο
μ’ αλλόφυλλους ως κι α’ γραφτεί, κατά που θέλει ο νόμος,
δικός, το στόμα ντου κλειστό θα ν- είναι πάντα.
Λεύτερα δε θ’ αξιωθεί ποτές του να μιλήσει.

ΔΕΥΤΕΡΟ ΣΤΑΣΙΜΟ
ΧΟΡΟΣ
Θωρώ μ’ αρχίξουν δάκρυα και στεναγμοί και θρήνοι
και μοιρολόγια, οντε θα ιδεί η κερα ρήγισσά μας
τον άντρα τζη καλότυχο, του γιού ντ’ ανάδι’ ανάδια,
κι η γι-απατη τζη άκληρη να στέκει δίχως τέκνα.
Προφήτη αφέντη, τση Λητώς υγιέ και κανακάρη,
είντα στ’ αλήθεια ο μαντές απού ‘πες συνεικάζει;
Ετούτος ο ντεληκανής, απου χ’ αναλικάρει
στην εκκλησσά σου, απο ποια γενιά κραθιέται πούρι;
Ποια μάνα τον εγέννησε; Χαρά δεν μου χει δώσει
η προφητεία τούτηνά! Χιλέ μεγάλο χώνει!
Τρομάσσω μην ξετελετεί  καιούμενη κατάρα!
Η προσταγή που μου δωκε ο ρήγας με τρομάσει
για τόσανά θαμάσματα αχνιά μιλιά μην βγάλω!
Σάοικα, στο ντεληκανή η τύχη συντυχαίνει
την κακοσύνη. Σάοικα! Στα ξένα ανεθράφει!
Ξένο ‘ν’ το αίμα! Ποια μαθές δεν το ‘χει καντισμένο;

Καλές μου, εγώ το ‘χω καλιά να πουμέ στην κερά μας
όσα, χωστά τζη, ο αντρας τση έχει ξετελεμένα!
Κιαμ’ είντας; Η βαριόμοιρη δεν είχενε μετά ντου
σερμένα τόσα βάσανα κι ετόσεσάς ελπίδες;
Κι εδά; Αυτή στσι συμφορές, κι αυτός ευτυχισμένος!
Αυτή μαθές κακογερνά! Και αυτός θα την-ε ρίξει
στην καταφρόνια!
……………….. Σάοικα, ο ξένος απου μπήκε
στο σπίτι μας και στην εξά και στα μεγάλα πλούτη
δεν φέρνει τυχερό καλό!
………………….. Καπνού κι ανέμ’ ας πάει,
σαν έβλαψε κι εγέλασε την κερα ρηγισσά μου!
-Ω, απου να μην άψουνε των θυσιών τα ξύλα!
Σημάδι πως μουδ’ οι θεοί το θεν ως δεν το θέλω!
Μόνο τσι ‘δα θα νιώσουνε!
………………………. Ε, ‘ν’ τσι απου περνούνε!
Ο γιός κι ο κύρης πάνε ‘δα στον εγλετζέ να φάνε!
Μωρέ βουνά του Παρνασού, πλακούρες και χαράκια,
που ‘στε θεμέλεια τ’ ουρανού κι απάνω σας ο Βάχκος
με τα διπλέρι’ ανάλαφρα χορεύγει όλη νύχτα
ομάδι με τσι βάκχες του τσι χιλιοκεντισμένες
κάμετε σκιας εσείς εδά, στην εδική μου χώρα
να μην αξιωθεί ποτές ετούτο το κοπέλι
να φτάξει, μα την νιότη ντου να χάσει, να ποθάνει!
Δίκια θα μπει στο διγαβρέ μαθώς η πολιτεία
τσ’ Αθήνας, ξένους στην εξά να ‘χει να κυβερνούνε!
Ερχ’ αρχο μέγα Ερεχθέ ως έκαμες κι αλλότες
βοήθεια μας!

ΤΡΙΤΟ ΕΠΕΙΣΟΔΙΟ
ΚΡΕΟΥΣΑ
Γέροντα, που δασκάλευγες τον Ερεχθέ αλλότες,
τον κύρη μου, σαν έβλεπε το φως τ’ αφέντη Ηλιου,
σάλευγ’, ανέβα στου θεού την εκκλησσά, να μάθεις,
αν επροφήτεψε παιδιά για μας ο γι-άρχ’ Απόλλως.
Κι αν το καμε χαίρου κι εσύ ομάδι μου! Γλυκό ‘ναι
με φίλους να καλοπερνάς. Μα και κακό ανε τύχει
-που να μην σώσει- πάλι λω είναι μεγάλο πλούτος
τα μάθια των καλά δικώ’ να ιδείς ομπρός ομπρός σου!
Αμε, για το χατήρι μου! Κι αν σ’ έχω στην εξά μου,
σε σέβομαι πως ήσουνε δάσκαλος του κυρού μου!
ΓΕΡΟΝΤΑΣ
Κόρη μου απου γεννήθηκες απ’ άξιους γονέους,
ποτές σου δεν εντρόπιασες αυτούς που σ’ εγεννήσαν,
μα πάντα με τσι τρόπους σου την αρχοντιά σου δείχνεις,
Πάρε με και στην εκκλησσά άμε με, λάλησέ με!
Πολλά ψηλά ‘ν’ η γι-εκκλησσά, κι εγώ περίσσα γέρος.
Γίνου γιατρός στα γέρα μου! Αειδαρε την ζαλιά μου!
ΚΡΕΟΥΣΑ
Σάλευγε γέρο μετ’ εμέ! Σέβου που θα πατήσεις!
ΓΕΡΟΝΤΑΣ
Κι αν είν’ αργά τα πόδια μου, γοργοσαλεύγ’ ο νούς μου.
ΚΡΕΟΥΣΑ
Κράθιε καλά την βέργα σου κι εξέταζε το χώμα.
ΓΕΡΟΝΤΑΣ
Στραβή ναι κόρη μου κι αυτή, κι εγώ δεν καλοφέγγω!
ΚΡΕΟΥΣΑ
Καλά τα λες! Μα μη λυγάς στο κόπο! Αειντες λέω!
ΓΕΡΟΝΤΑΣ
Σαν πως το θέλω κόρη μου! Ανάκαρα δεν έχω!
ΚΡΕΟΥΣΑ
Ε, μπιστικές μου, που ‘χετε έργο σας την σαϊτα
και το τελάρο, ήμπας λώ εκουσετε κιαμιά σας,
σαν είντα πήρ’ απόκριση ο άντρας ο δικός μου
για κείονά απου ρθαμε; Αν κάμομε κοπέλια;
Πέτε μου! Πέτε μου μαθές και βάλετε στο νου σας, 
πως αν μου πείτε το καλό, χάρη πολλή θα βρείτε
Δεν είσαστε σ’ αχάριστους αφέντες λω φαμέγιες!
ΧΟΡΟΣ
Παντέρμη μοίρα!
ΚΡΕΟΥΣΑ
……………… Δεν θωρώ καλό στα πρώτα λόγια!
ΧΟΡΟΣ
Αμοιρη!
ΚΡΕΟΥΣΑ
……… Ημπας κι οι χρησμοί είναι κακοί τ’ Απόλλω;
ΧΟΡΟΣ
Είντα θα κάμομε; Θωρώ θάνατο και σιμώνει 
αν πούμε!
ΚΡΕΟΥΣΑ
………. Είντα σιγολές; Ειντά ‘χεις και τρομάσεις;
ΧΟΡΟΣ
Είντα να κάμομε; Να πω γή να μη βγάλομ’ άχνα;
ΚΡΕΟΥΣΑ
Μίλησε! Πε! Ποια συμφορά μου χώνεις;
ΧΟΡΟΣ
…………………………………… Ρήγισσά μου!
Εγώ θα πω και θάνατο διπλό ας εύρω! Η μοίρα
δεν σ’ το χει γράψει να γενεί τέκνο στην αγκαλιά σου,
μούδε και με το γάλα σου να το βυζάξεις!
ΚΡΕΟΥΣΑ
…………………………………….. Είντα;
Αλλοίμονός μου! Χάνομαι!
ΓΕΡΟΝΤΑΣ
………………………. Κόρη μου!
ΚΡΕΟΥΣΑ
…………………………………. Ανομή μου!
Ε, δε καημός! Ε, δε χαημός που πεσε και με βρήκε!
ΓΕΡΟΝΤΑΣ
Παιδί μου! Θυγατέρα μου!
ΚΡΕΟΥΣΑ
………………………. Αιγιούγια μου τση μαύρης!
Το σπλάχνα μου μου διαπερνά ο πόνος!
ΓΕΡΟΝΤΑΣ
…………………………………… Θυγατέρα
μην κλαίς ακόμη!
ΚΡΕΟΥΣΑ
……………… Ο θάνατος σιμώνει!
ΓΕΡΟΝΤΑΣ
…………………………………. Πρίχου μάθεις!
ΚΡΕΟΥΣΑ
Είντα κοντό;
ΓΕΡΟΝΤΑΣ
…………. Αν έπεσε στα πάθη σαν κι εσένα
κι ο κύρης μας, γή μόνο ‘σε τα πάθη ευρήκαν πούρι!
ΧΟΡΟΣ
Γέρο, σ’ εκείνον ο θεός εχάρισε κοπέλι,
κι αμοναχός το χαίρεται!
ΚΡΕΟΥΣΑ
………………………. Αλλο κακό στο πρώτο
απανωθιώς εσώριασες κι επλήθιανε τον πόνο!
ΓΕΡΟΝΤΑΣ
Για το κοπέλι απου μου λες ειντά πεν ο προφήτης;
Μ’ άλλη γυναικα θα γενεί γή το ‘χει γεννημένο;
ΧΟΡΟΣ
Εναν καλό ντεληκανή του δωκεν ο Λοξίας 
για τέκνο, Ομπρός τως εστεκα!
ΚΡΕΟΥΣΑ
…………………………….. Ειντά ‘ναι τα δηγάσαι;
Ποιο στόμα στέκει να το πει κι αυτή να το γροικήσει,
ετσά κακό που μου λαλείς!
ΓΕΡΟΝΤΑΣ
………………………… Κι εμέ ωσάν κι εσένα!
Μα πέ μου ζάρε πλια καλά πως το ‘π’ η προφητεία.
Ποιος είν’ ο γιος που του ‘δωκε;
ΧΟΡΟΣ
……………………………… Είπεν του ο προφήτης
πως όποιο θα του πάντηχνε, ως θελ’ ‘α διασκελίσει
απ’ το κατώφλι τσ’ εκκλησσάς, τέκνο θελ’ ‘α του δώσει!
ΚΡΕΟΥΣΑ
Ηγούη μου! Κι εμέ μαθώς την αμοιριά μου δίδει!
Σ’ ορφανεμένα κι άκλερα παλάθια σκιας θα ζήσω;
ΓΕΡΟΝΤΑΣ
Ποιον του φανέρωσ’ ο χρησμός; Και πώς τση μαυρομοίρας
ο άντρας σκιας τον εύρηκε; Πού κιολιάς τον είδε;
ΧΟΡΟΣ
Κερά κι αφέντρα κάτεχε: Θυμάσαι το κοπέλι
απου παράσερνε ‘πα-ε την εκκλησσά; Θυμάσαι;
Ετούτος είναι ο γιόκας του!
ΚΡΕΟΥΣΑ
………………………… Αχι και να ‘χα ν-ήμουν,
να ‘μουν πουλί να πέτουνε στον κατσιφαριασμένο
αέρα, να φευγα ‘πο ‘πα, μακρά από την Ελλάδα
να πάω στην άκρα του ουρανού εκειά που βασιλεύουν
τ’ αστέρια! Τόσοσάς καημός και πόνος καταλεί με!
ΓΕΡΟΝΤΑΣ
Και πως τον ονομάτισε ο κύρης του; Κατέχεις;
Γή το ‘χουνε κρυφό κι αυτό ίσαμ’ εδά;
ΧΟΡΟΣ
…………………………………… Κατέχω!
Ιωνα. Πρώτος ζάβαλες ήρθενε κι εύρηκέ τον!
ΚΡΕΟΥΣΑ
Και ποια ‘ναι τάξ’ η μάνα ντου;
ΧΟΡΟΣ
……………………………. Κερά μου δεν γατέχω!
Μα αν θες να μάθεις γέροντα, όσα γενήκαν πώδε,
κάτεχε, πως ο άντρας τση χωστά χωστά επηγε
στην εκκλησσά, για να διαστεί θυσίες για το γιό ντου
και για το καλοσκάμνισμα απου βρε πώδε λέει
κι απώς θα κάμει κι εγλετζέ!
ΓΕΡΟΝΤΑΣ
……………………………. Ο άντρας σου κερά μου
επρόδωσέ μας ως θωρώ –κάτεχε πως μετά σου
κι εγώ πονώ- . Θωρώ μαθές, πως βγάνει μας τερτίπι
κακό! Ξανοίγει ζάβαλες, να μας-ε ποζυγώξει
απ’ τα παλάθια τ’ Ερεχθέ! Κακό ‘χ’ αυτός στο νου ντου!
Δεν έχω με τον άντρα σου αμάχη και στα λέω,
μα ‘χω καλιά ντου εσέ κερά! Αυτός, ξενομπασάρης
ήρθε στην πολιτεία μας κι επήρε σε γυναίκα
κι επήρε και τα πλούθια σου και τα ψηλά παλάθια,
μα, ως φαίνεται, χωστά χωστά μ’ άλλη γυναίκα ξένη,
επαίδιωσε! Ναι στα χωστά και γροίκα μου ν’ ακούσεις!
Θαρώ πως μόλις ένιωσε πως δεν γεννάς κοπέλια,
δεν ήθελε μετά σ’ αυτός να ‘χει την ίδια μοίρα,
κι ετσά χωστά θα-ν έσμιξε με μιαν απ’ τσι φαμέγιες,
κι έκαμε γιο κι απώς επά τον έφερε στα ξένα,
και κιανενούς τον έδωκεν να τον αναλικάρει.
Κι εφέρανε το στο ναό του Φοίβου το κοπέλι,
τάσιμο τάξε, έπαε ν’ ανεθραφεί χωστώντας,
ισαμε ν’ αποξεχαστεί! Κι οντεν εθάρεψέ τον
ανεθρεμένο, τότεσάς σου ‘πεν επά να ‘ρθείτε
πως ήσουν τάξε-ν άτεκνη. Ψεύτης σκιας δεν εστάθη
ο Φοίβος, μον’ ο άντρας σου που χρόνια το κοπέλι
μ’ έτσα τερτίπια στα χωστά τ’ ανέθρεφε. Κιαμ’ είντας;
Κι αν τον εκαταλάβαιναν το θιό θελ’ ‘α κοζάρει
μ’ αν ήθελ’ ‘α του βγει μαθές, σάοικα ‘χε στο νου ντου
ότι ώρα θελ’ ‘α του βολεί, ακαίρια την Αθήνα 
θα του δεινε βασίλειο! Και το πινόμι ο γι-ίδιος
τό ‘χε βγαρμένο από καιρό. Ιωνα λέει τον είπε
πως ήρθενε κι εστάθηκε ομπρός του και τον ηύρε!
ΧΟΡΟΣ
Αλλοίμονός μου! Οργίζομαι στσ’ άδικους π’ αδικούνε
κι απώς σκεπάζουν τ’ άδικο και τ’ ομορφοστολίζουν.
Καλιά ‘χω φίλο αγράμματο, μα τση τιμής και ντρέτο,
παρά το πλια σοφό κακό!
ΓΕΡΟΝΤΑΣ
………………………. Κέρά μ’ απ’ όσα σου ‘πα
κάτεχε πως τρανό κακό θα πάθεις να ‘ν’ αιτία.
Στο σπίτι σου, αφεντικό θα πας να βάλεις έναν
απου δεν έχει ντήριξη, σκλάβας υγιό, κοπέλι
ορφανεμένο! Σάοικα τα πάθη που σε τρώνε,
θα-ν ήτον’ αλαφρύτερα, αν σου ‘φερνε στο σπίστι
κιαμιάς αρχοντισσας το γιό, ως θελ’ ‘α σε συβάσει
πως τέκνα δεν σου μέλλουνται. Κι αν ήτονε για σένα
πρικύ κι αβάσταγο πολύ, έπρεπε αυτός σκιας, ταίρι
να πα να βρει απ’ την γεννιά του Αίολου να πάρει.
Για κείνο λέω σου κερά, εύρε γυναίκειο τρόπο,
ν’ ανεδιαστείς το θα γενεί, κι ή με φαρμάκι τάξε,
γή με μαχαίρι ξάνοιξε τον άντρα να σκοτώσεις,
ομάδι με το τέκνο ντου, πρίχου σε φαν εκείνοι!
Ανε τσ’ αφήσεις ζάβαλές, θα χάσεις την ζωή σου.
Και κάτεχε πως αν βρεθούν οχτροί να ζουν ομάδι,
στο ίδιο σπίτι, γή ο γεις κακοπερνά γ’ ο άλλος!
Διάξε κερά και θα σταθώ κι εγώ αειδαριστής σου,
τον νέο να σκοτώσομε, σαν μπούμενε στο σπίτι
απου γλεντούνε! Ετσιδα μαθές θα ξεπλερώσω
το χρέος στ’ αφεντάδες μου, που χρόνια με ταϊζαν,
κι ή ζω μετά ντως με χαρά, γή χάνομαι μετά ντως!
Στσι δούλους ζάρε, την ντροπή την φέρνει πως τσι λένε
δούλους, μαθές στα ‘πίλοιπα δεν είν’ ο σκλάβος λέω
τ’ αφέντη πλια χειρότερος, πιτήδιος μόνο να ‘ναι!
ΧΟΡΟΣ
Κι εγώ κερά και ρήγισσα ομάδι σου στα πάθη,
κι ή χάνομαι, γή μετά σε θα ζήσω τιμημένα!
ΚΟΜΜΟΣ
ΚΡΕΟΥΣΑ
Αχι ψυχή μου, πού θα βρεις δύναμη να σωπάσεις;
Πώς να μη βγάλεις μπλιο στο φως τ’ απόκρουφα κι ας χάσεις;
Πώς να μη πεις για το κρυφό σμίξιμο, την ντροπή σου;
Ποι’ αλικοντίδα θα βρεθεί στην ξεμολόησή σου;
Ποιο θα ντραπείς κι ακόμη θες καρδιά μου,
ενάρετη να δείχνεις, λεμονιά μου;
Ο άντρας σου σ’ επρόδωσ’, έκουσές το;
Το σπίτι σου εγκρεμίστει κι έχασές το!
Παιδιά δεν θα ποτάξεις μπλιο, μανά μου!
Παν οι γι-ολπίδες! Χάθηκ’ η χαρά μου!
Κι ας είχα εχταγή η μαυρομοίρα,
καλά να ξετελέψουνε, κι επήρα
έτσα μεγάλο βάρος στην ζωή μου,
χωσμένη να κρατώ την  έσμιξη μου,
κι απανωθιώς την γέννα, τόσους χρόνους,
που μόνο κλάημα μου ‘δωκε και πόνους!
Μα πάει μπλιο και, νή μα Ζα, -σου λέω!-
που ‘χει θρονί τ’ αστέρια, -γιάειντα κλαίω;-
και την θεά, απου κρατεί, χαρά μου,
του τόπου μου το χάρακα, καρδιά μου
και την γυαλιά στη Τριτωνίδα λίμνη,
άλλο χωστό δεν ‘φήνω να πομείνει!
Τον γάμο τον κρουφό θα φανερώσω,
το βάρος τση καρδιάς μου ν’ αλαφρώσω!
Ρέχτρα τρέχουν τα δάκρυα στα μάθια, κι η ψυχή μου
πονεί, απ’ την κακοβουλιά που ‘βρηκα στην ζωή μου
κι από θνητούς κι από θεούς, μα ‘δα φταξεν η γι-ώρα,
να πω πως είναι αχάριστοι για τση φιλιάς τα δώρα.
Για τση φιλιάς και τσ’ έσμιξης τα δώρα και του γάμου,
αχάριστοι ‘ναι, κι άδικα ξετρέχουνε να κάμου!
Γιέ τση Λητώς, φρουκού να πω τα ξετελέματά σου,
απου ‘χεις την εφτάχορδη την λύρα συντροφιά σου,
κι απά στσι κόρδες τση πατείς, τραγούδια να ταιριάξεις
κι αντιλαλούν τα κέρατα απου ‘χει, σαν την πιάσεις
να τραγουδήξεις, μορφονιέ, στσι μούσες. Κανακάρη,
φρουκού να πω τα βάλη σου και τσι ντροπές σου ζάρι!
Ηρθες και μ’ ήυρες, κι έστραφταν οι κούρλες σου στον ήλιο,
την ώρα απου εμάζωνα αθούς οξ’ απ’ το σπήλιο,
να τσι στολίσω τάξε μου στα πέπλα, κι έσυρές με
στο σπήλιο μέσα στανικώς, κι έπιασες κι έριξές με
στο χώμα και τα χέρια μου εβάστας, μην ταράξω,
κι ας έκλαιγα μουγκαλιστά τση μάνας μου να κράξω!
«Ω μάνα!» ‘μουγκαλιούμουνε, κι απανωθιώς μου σ’ είχα
θεό και καύκο τση ντροπής στο σπήλιον απου μπήκα.
Κι αδιάντροπ’, από κοπελιά γυναίκα σ’ έκαμες με,
για τσ’ Αφροδίτης θέλημα, κι εξεγιβέντισές με!
Αρσενικό σου γέννησα, η πέντακακομοίρα,
μα φόβο ‘χα τση μάνας μου, κι ως το ‘καμα το ‘πήρα,
κι επήγα το και τό ‘βαλα στην ντροπιασμένη κλίνη,
στο σπήλιο εκειά, που μ’ έθεκες, κι η γι-όρεξή σ’ εγίνει!
Μα ‘δά δεν έχω μουδε γω, μουδε κι εσύ το γιο μας,
σκάρες τον-ε εχαφτήκανε το μαυρορίζικό μας!
Κάθου και παίζε λύρα σκιας, τραγούδια να συντάσεις,
τραγούδια τση καλαντρειάς τραγούδιε, να μη χάσεις!
Ε, τση Λητώς υγιέ και κανακάρη!
Φωνιάζω σου! Γροικάς μου διωματάρη;
Σ’ ολόχρυσο θρονί ‘σαι καθισμένος,
απά στση γής τ’ αφάλι ακουμπισμένος
και σέρνεις των μελλούμενων τσι κλήρους,
ήμπας γροικάς τσι γι-εδικούς μου θρήνους;
Ε, καυκο, καύκο μου μ’ άτιμε, ντροπή μου!
Γιάειντα διχως αντίχαρ’, άνομή μου,
χάρη ‘καμες τ’ αντρούς μου, στον οντά μου
να βάλεις τον υγιό ντ’, άθέλητά μου;
κι εμάς ο γιός, ο γιό’ μας βασιλιά μου
αδικα κακοπήγεν η χαρά μου
βιτσίλες το σηκώσανε τ’ αρνί μου
απ’ τσι φασκές του μέσα το παιδί μου!
Μουδε τση Δήλος το νησί σε θέλει,
αιτία να ‘ναι τ’ αμοιρο κοπέλι!
Μουδε κι η δάφνη θέλει σε γροικάς μου,
αιτία του καημού και τσ’ αστοχιάς μου;
Απου ναι στη βαγιά την παινεμένη
την ρίζα ανάδια ανάδια φυτρωμένη
εκειάν απου ρθε αλλότες ν’ ακουμπήσει
η μάνα σου χωστά να σε γεννήσει!
Χωστά και ταπεινά, υγιέ του Δία,
απου σαι στη ντροπής μου η γι-αιτία!
ΧΟΡΟΣ
Αχι μα σάοικα δεινά στέκουν πολλά ομπρός μας
Δάκρυα θα φέρουν σε πολλούς!
ΓΕΡΟΝΤΑΣ
…………………………. Κερά και θυγατέρα!
Θωρώ την όψη σου κερά και θλίψη με πατάσει
Το νου μου χάνω! Οϊδα! Δεν είχα λω προλάβει
Το κύμα του κακού χαημού το πρώτο από το νου μου
Να βγάλω κι ήρθε δεύτερο κι εσήκωσέ μου ζάρε
Την πρύμνα κι ήυρα κίνδυνο! Τα λόγια σου κερά μου
Μου ξεφανέρωσαν μαθές αλλα καινούργια πάθη!
Κακά στρατάκια σε θωρώ να παίρνεις! Ε, δε πάθη!
Ειντά ‘ν’ τα λές! Γιαειντα κοντό κατηγοράς το Φοίβο;
Είντα κοπέλι λες κερά πως έχεις γεννημένο;
Πού το ‘ριξες; Σε ποια θεριά θροφή το ‘χεις ταϊσει;
Απο ξαρχής μου ξαναπέ!
ΚΡΕΟΥΣΑ
……………………… Γέρο, ντροπή μεγάλη
σου ‘χω μα θα σου πώ!
ΓΕΡΟΝΤΑΣ
……………………. Κερά, κατέχω, τσι δικούς μου,
καλά να τσι παρηγορώ!
ΚΡΕΟΥΣΑ
…………………… Ε, γροίκα σκιάς να μάθεις!
Στο χάρακα του Κέρκοπα, το βορεινό σπηλιάρι,
που ‘ναι στον τόπο απου λεν Μακρές Πλακούρες, γέρο,
κατέχεις το;
ΓΕΡΟΝΤΑΣ
…………. Κατέχω το! Απόυ ‘ναι στην μια πάντα
στου Πάνα την κρυφοκκλησσά!
ΚΡΕΟΥΣΑ
……………………………. Ιδια κειδά, ν-αλλότες,
σ’ άσκημ’ αγώνα έμπηκα!
ΓΕΡΟΝΤΑΣ
………………………. Σ’ είντα λοής αγώνα;
Δάκρυα γροικώ στα λόγια σου!
ΚΡΕΟΥΣΑ
……………………………. Αθέλητά μου γέρο,
με τον Απόλλωνα ‘σμιξα! 
ΓΕΡΟΝΤΑΣ
………………………. Μα είντα λες παιδί μου;
καλά κοντό κατάλαβα;
ΚΡΕΟΥΣΑ
…………………… Γέροντα δεν γατέχω!
Την πάσ’ αλήθεια θα σου πω!
ΓΕΡΟΝΤΑΣ
………………………… Για κειόνα παιδί μου
έκλαιγες κι αναστέναζες χωστά χωστά;
ΚΡΕΟΥΣΑ
…………………………………… Ναι γέρο!
Για κειάνα που ‘ν’ ώρα μπλιο να σου ξεφανερώσω!
ΓΕΡΟΝΤΑΣ
Και πως εκράτηξες κρυφό το γάμο θυγατέρα;
ΚΡΕΟΥΣΑ
Εγέννησα! Υπομονή στα που θ’ ακούσεις κάμε!
ΓΕΡΟΝΤΑΣ
Που; Ποιος σ’ εξελουχούνεψέ; Γή μόν’ αμοναχή σου;
ΚΡΕΟΥΣΑ
Αμοναχή μου, στην σπηλιά που χαμε σμίξ’ η μαύρη!
ΓΕΡΟΝΤΑΣ
Και που ‘ναι το κοπέλι σου! Ατεκνη σκιάς δεν είσαι!
ΚΡΕΟΥΣΑ
Επόθανε! Στ’ αγρίμια λω θροφή το ‘φηκα γέρο!
ΓΕΡΟΝΤΑΣ
Εποθανε; ο Απόλλωνας δεν το ‘χε διαφεντέψει;
ΚΡΕΟΥΣΑ
Κια! Κιολιάς! Στον Άδη ‘δα είναι και μεγαλώνει!
ΓΕΡΟΝΤΑΣ
Ποιος το παραίτησ’ έκειδα! Δεν ήσουν σύ παιδί μου!
ΚΡΕΟΥΣΑ
Εγώ μουνε! Στα σκοτεινά! Με πέπλα φασκιωμένο!
ΓΕΡΟΝΤΑΑΣ
Κι άθρωπος λω δεν το ‘μαθε πως το ‘χες παραιτήσει;
ΚΡΕΟΥΣΑ
Μόνο το σκότος το μαθε και η σύμφορά ‘κουσέ το!
ΓΕΡΟΝΤΑΣ
Πώς το νταγιάντισες μαθώς στο σπήλιο να τ’ αφήσεις;
ΚΡΕΟΥΣΑ
Πώς; Με το κλάημα, τ’ αχητό και με το μοιρολόϊ!
ΓΕΡΟΝΤΑΣ
Ηγούη σου! Ανέμυαλη! Ανάκαρα την βρήκες!
Μα κι ο θεός, πλια ν-άμυαλος από ν-τα σεν’ εστάθη!
ΚΡΕΟΥΣΑ
Να θώριες γέρο το μωρό πως μ’ άπλωνε τα χέρια!
ΓΕΡΟΝΤΑΣ
Γάλα ‘θελε γή αγκαλιά;
ΚΡΕΟΥΣΑ
…………………….. Την αγκαλιά μου γέρο!
Ακόντας του ‘κακόπαθε!
ΓΕΡΟΝΤΑΣ
…………………….. Αχι μωρέ παιδί μου!
Πως σου ρθε το κοπέλι σου να π’ ‘α παραπετάξεις;
ΚΡΕΟΥΣΑ
Ελόγιασα πως ο θεός το γιο ‘θελ’ ‘α γλιτώσει!
ΓΕΡΟΝΤΑΣ
Ε, δε καημοί που πέσανε στο σπιτικό σ’ απάνω!
ΚΡΕΟΥΣΑ
Γιαειντα ‘χωσες την κεφαλή και κλαίεις γεροντή μου;
ΓΕΡΟΝΤΑΣ
Για την μεγάλη ατσιποδιά που ‘πεσε κι εύρηκέ σας,
κι εσένα και του κύρη σου το παινεμένο σπίτι!
ΚΡΕΟΥΣΑ
Ετσα ν’ η μοίρα των θνητώ! Δεν το γατέχεις γέρο;
Δροσά δε στέκ’ ατάραχτο!
ΓΕΡΟΝΤΑΣ
………………………… Ας είναι σκιας παιδί μου!
Ας πάψομε τα κλάηματα!
ΚΡΕΟΥΣΑ
……………………… Ειντά ‘ν’ πρεπό να κάμω;
Πόρο δεν βρίχν’ ο δυστυχής!
ΓΕΡΟΝΤΑΣ
……………………… Να γδικιωθείς εκείνον
απου σ’ αδίκησε μαθές Ας είναι κι ο Απόλλως!
ΚΡΕΟΥΣΑ
Πλια δυνατός! Πως θα γενεί το νείκος να του πάρω;
ΓΕΡΟΝΤΑΣ
Κάψε του τα μαντεία ν-του!
ΚΡΕΟΥΣΑ
………………………… Φόβο γροικώ μεγάλο!
Θανατερά ‘ν’ τα πάθη μου!
ΓΕΡΟΝΤΑΣ
……………………….. ε, κάμε σκιας παιδί μου
το μπορετό! Τον αντρα σου σκότωσε!
ΚΡΕΟΥΣΑ
…………………………………. Δεν αντέχω!
Καλός μου ‘στάθη! Εγάπα με!
ΓΕΡΟΝΤΑΣ
……………………………. Σκότωσε σκιας το γιό ντου!
απου ‘τσιδά ξεφύτρωξε!
ΚΡΕΟΥΣΑ
……………………. Είντα λογιώς να κάμω;
Θέλω το, μα σερβίρει μου;
ΓΕΡΟΝΤΑΣ
………………………. Αρμάτωσε τσι σκλάβους!
Δώσε τως κοντομάχαιρα!
ΚΡΕΟΥΣΑ
………………………. Να βρω να τωνε δώσω,
μα πού θα πα’ το κάμουνε;
ΓΕΡΟΝΤΑΣ
……………………… Μέσα στην εκκλησσία!
Την ώρα απου με τσι δικούς γλεντά και με τσι φίλους.
ΚΡΕΟΥΣΑ
Φόνος βαρύς! Ανήμποροι οι σκλάβοι να το κάμουν!
ΓΕΡΟΝΤΑΣ
Αλλοίμονος! Δεν νταγιαντάς! Ε, βρε σκιας άλλο πράμα!
ΚΡΕΟΥΣΑ
Είντα να βρω πλια δολερό! Μια κι όξω να πετύχει;
ΓΕΡΟΝΤΑΣ
Οτι κι αν πεις, απο κοντά βοηθός σου μπαίνω κόρη!
ΚΡΕΟΥΣΑ
Φρουκού μου: Ημπας ήκουσες την μάχη των γιγάντων;
ΓΕΡΟΝΤΑΣ
Οντεν επολεμήσανε με τσι θεούς στην Φλέγρα;
ΚΡΕΟΥΣΑ
Ναίσκες κι η γής εγέννησε ίδια κεια την γοργόνα.
Μέγα θεριό!
ΓΕΡΟΝΤΑΣ
………… Τα τέκνα τζη στον πόλεμο ν’ αειδάρει!
ΚΡΕΟΥΣΑ
Ναι μα τση την εσκότωσε η γι-Αθηνά Παλλάδα!
ΓΕΡΟΝΤΑΣ
Και πως ήτον η γι-όψη τζη; Φοβιτσερή θα-ν ήτον!
ΚΡΕΟΥΣΑ
Το μπέτη τζ’ εσκεπάζασιν, οχιές περιπλεμένες!
ΓΕΡΟΝΤΑΣ
Χρονιά πολλά ‘δα το γροικώ, αλήθεια να ‘ναι τάξε;
ΚΡΕΟΥΣΑ
Ετούτης το πετσί φορεί  η γι-Αθηνά στο μπέτη!
ΓΕΡΟΝΤΑΣ
Για κειονά την φορεσά την λεν Αιγίδα τάξε;
ΚΡΕΟΥΣΑ
Αιγίδα λενε την θεά, στον πόλεμο σαν ‘ρασσει!
ΓΕΡΟΝΤΑΣ
Και πως παιδί μου τούτονά θα βλάψει τσι γι-οχτρούς σου!
ΚΡΕΟΥΣΑ
Γέρο, τον Εριχθόνιο, κατέχεις τον γή όϊ;
ΓΕΡΟΝΤΑΣ
Που τον εγέννησεν η γής; Το κύρη του σογιού σας;
ΚΡΕΟΥΣΑ
Σαν ήτον μωροκόπελο, τού δωκεν η Παλλάδα…
ΓΕΡΟΝΤΑΣ
Είντα; Μα γιάειντα ‘δα ξαργείς να μου το φανερώσεις;
ΚΡΕΟΥΣΑ
Δυο σταλιες λένε του δωκε, αίμα από την γοργόνα!
ΓΕΡΟΝΤΑ
Κι είντα μπορούνε στσι θνητούς να κάμουνε;
ΚΡΕΟΥΣΑ
………………………………………… Η μια ντως
γιατρεύγει λέει! Η άλλη ντως ασκημοθανατώνει!
ΓΕΡΟΝΤΑΣ
Και πως του τσι δωκε η θεά; Κοπέλ’ ειπες πως ήτον.
ΚΡΕΟΥΣΑ
Μ’ έν’ αλυσίδ’ ολόχρυσο τσι δεσε χαμαϊλι!
Κι αυτός οντεν επόθενε το ‘δωκε του κυρού μου.
ΓΕΡΟΝΤΑΣ
Κι απής επόθανε κι αυτός, εσύ κερά το πήρες;
ΚΡΕΟΥΣΑ
Ναίσκες! Και το ‘χ’ απάνω μου! Στην χέρα μου βραχιόλι!
ΓΕΡΟΝΤΑΣ
Για-ε κειδέ, δώρο διπλό απ’ την θεά δεμένο!
Που το ‘βρε;
ΚΡΕΟΥΣΑ
…………. Στό ‘να βρίχνεται αίμα από την γοργόνα!
ΓΕΡΟΝΤΑΣ
Κι είντα ‘ν’ η χρεία ντου κερά; Εϊντα δυναμη χώνει;
ΚΡΕΟΥΣΑ
Μακραίνει λέει την ζωή, ρεμέδιο ‘ναι στσ’ αρρώσθιες!
ΓΕΡΟΝΤΑΣ
Κι η γι-άλλη, ως λες, σταλιά, κερά, σαν είντα ξετελεύγει;
ΚΡΕΟΥΣΑ
Σκοτώνει! Απου τσ’ όφιδες λένε πως είχε τρέξει!
ΓΕΡΟΝΤΑΣ
Και τσι ‘χεις τάξε ξέχωρα γή μονομερισμένες;
ΚΡΕΟΥΣΑ
Ξεχωριστά! Με το κακό ποτές καλό δεν σμίγει!
ΓΕΡΟΝΤΑΣ
Ε, μα εσύ χεις κόρη μου ότι κι αν έχεις χρεία.
ΚΡΕΟΥΣΑ
Με τούτονέ ποθαίνει ο νιος! Εσύ θα ‘σ’ ο φονιάς του!
ΓΕΡΟΝΤΑΣ
Πε κι εγώ θα το διαστώ. Μα πως κι είντα θα κάμω;
ΚΡΕΟΥΣΑ
Οτι ώρα μπει στο σπίτι μου σαν πάμε στην Αθήνα…
ΓΕΡΟΝΤΑΣ
Δεν μου τα λες καλά κερά! Κι ας μην σ’ αρέσαν τα ‘πα
ΚΡΕΟΥΣΑ
Γιάειντα; Κι εσύ δεν μου λεγες ετούτονά να κάμω!
ΓΕΡΟΝΤΑΣ
Να μα μην το διαστείς εκειά, γιαμιάς φονιάς θα δείξεις!
ΚΡΕΟΥΣΑ
Καλά το λες, οι μητριές δεν θέν ποτές τα ξένα.
ΓΕΡΟΝΤΑΣ
Ιδια ‘πα τον-ε σκότωσε! Κι αρνήσου σκιας το φόνο!
ΚΡΕΟΥΣΑ
Απο ν-τα δα γερο γροικώ χαρά για το χααημό ντου.
ΓΕΡΟΝΤΑΣ
Διαξε χωστά, ως έδιαξε κι ο άντρας σου!
ΚΡΕΟΥΣΑ
……………………………………. Ε, άειντες!
Κατέχεις πως θα το διαστείς; Πάρε το χαμαϊλι!
τ’ ολόχρυσο ,τση γι-Αθηνάς το τρίπαλιο και τρέχε
εκειά που θυσιάζουνε ο άντρας μου χωστά μου.
Κι απής θα ειδείς πως έφαγαν, κι είν’ ώρα για πιούνε
για χάρη τάξε των θεών, το που ‘χεις χωσει γέρο
στα ρούχα σου, πιάσε γιαμιάς και βαλ’ το στο ποτήρι
του νεαρού! Μα σέβου λω,  μόνο στο γι-εδικό ντου.
Μην βάλεις και των αλλωνώ! Αφέντης θέλει τάξε
Να μου ‘ρθει στο παλάτι μου, μ’ αν πιει ετσά φαρμάκι,
δεν θα αξιωθεί να ‘ρθει ποτές στην παινεμέν’ Αθήνα
μονο  θα σοπομείνει επά!
ΓΕΡΟΝΤΑΣ
……………………..  Ε, άειντες σκιας κερά μου!
Αειντες να κατεβείς να πας στο σπίτι που ξωμένεις,
κι εγώ θα πάω να διαστώ τα μου ‘χεις παραγγείλει!
Σάλευγε πόδα γέρικε, εύρε την δύναμή σου!
Εύρε τση νιότης την εξά για να διαστείς το πρέπει,
κι ας μην το θένε ζάβαλες τα χρόνια που σηκώνεις!
Σάλευγε με τσ’ αφέντες σου ενάντια στσι γι-οχτρούς τως!
Αμε και σκότωσέ τον νιό! Μην τον αφήσεις πούρι,
να μπει στο σπίτι! Σ’ όσους ζουν καλά στην έρμη ζήση
καλό κανει να σέβουνται, μα σαν αναγυρέψει
κιανείς να βλάψει τσι γι-οχτρούς που στέκουσιν ομπρός του
ποιος νόμος γή συνήθεια θα τον αλικοντίσει!

ΤΡΙΤΟ ΣΤΑΣΙΜΟ
ΧΟΡΟΣ
Τση Δήμητρας κόρη,
μεγάλη κερά μου,
απου ‘ναι τσ’ εξάς σου
οι νύχτες, οι στράτες
χωσές και κυνήγια!
Ας είναι και μέρα,
οδήγα το πιώμα,
που φέρνει το Χάρο,
κι απου ‘χει πεμπάτο
η αφέντρα μου! Κάμε
τα δυο σταλιδάκια
το αίμα το μαύρο,
απου τρεξ’ αλλότες,
στο σφάξιμο ‘κεινης
τση πρώτης γοργόνας,
να βρει ‘κειο που θέλει
να μπει, να πατήσει
τ’ αρχαία παλάθια
του ρήγα ‘ρεχθέα!
Φρουκάσου και κάμε,
κερά μου, κερά μου,
στον τόπο μου μέσα
να μη σταθει ρήγας
απού δεν θα ν-είναι
από τσ’ Ερεχθείδες.
Να μη βρεθεί ξένος!

Αν δεν βγουν πούρι τα ‘βαλε στο νου τση-ν η κερά μας
και δεν γενεί το φονικό κι αν ο καιρός δεν ‘φησει
η αποκοθιά μας να γενεί, κι η ελπίδα να ξετρέξει,
γή κονισμένο το σπαθί θα πέσει στο λαιμό τζη,
γή στη θελιά-ν αμοναχή θα πα να τον-ε βάλει.
Κι ετσά, τα πάθη τούτανέ θ’ αλλάξει μ’ άλλα πάθη
και θα πα βρει ν-άλλη ζωή στον αποκάτω κόσμο! 
Αφέντες ξένους ανε ιδεί να μπαίνουν στο παλάτι,
δεν θα τ’ αντέξει ζάβαλες, δε θα το νταγιαντίσει!
Αρχοντική ‘ν’ η ρίζα τζη, ρηγάδικη η γεννιά τζη.

Κερά μου, κερά μου,
τρομάσσω περίσσα
και ντρέπομαι πούρι
μην τύχει ‘νας ξένος
να μπει ν’ αγρυπνήσει
να ιδεί τσι λαμπάδες,
που καίνε στο μέγα 
χωστό παναγύρι.
Τρομάσσω σου λέω,
τον θιό που γιορτάζει!
Ετότες του Δία
χορεύγουν τ’ αστέρια.
Χορεύγει η σελήνη,
κι ομού τζη χορεύγουν
πενήντα παρθένες
νεροκυβερνούσες.
Χορεύγουν στσι βρύσες
και στσι ποταμίδες
για σένα κερά μου
χρυσοκουκλωμένη.
Για σε και την πρώτη
κερά και μητέρα!
Ντροπή μέγα το ‘χω
να μπει να ρηγέψει
σε τούτους τσι κόπους
τ’ Απόλλων’ ο φλούμος
ο μπας διακόνιάρης!

Γροικάτε μ’ όσοι παίζετε την λύρα και τραγούδια
λέτε και περγελάτε μας τάχα για στ’ έρωντές μας
και γι’ αγκαλιές τάξ’ άνομες και γάμους ντροπιασμένους!
Ξανοίξετε μας, νιώσετε το σέβας που κρατούμε
στα ξένα τέκνα, που ‘χουνε οι γι-άντρες μας γεννήσει!
Μα δα ξανάστροφα θα πω κι εγώ το τραγουδάκι
ενάντια στσ’ άντρες! Του Διός η φύτρα με ντροπιάζει.
Ο Ξούθος που δεν έκαμε τέκνα με την κερά μου,
αλλού πηγε κι εγέννησε προς δόξα τσ’ Αφροδίτης
κοπέλια λέει μπάσταρδα!

ΤΕΤΑΡΤΟ ΕΠΕΙΣΟΔΙΟ
ΔΟΥΛΟΣ
……………………… Πέτε καλές γυναίκες!
Που θα βρω την βασίλισσα την κόρ’ τ’ Ερεχθέα;
Αναγυρού εγύρεψα την πολιτεί’ ακαίρια,
μα δεν την εύρηκα ποθές!
ΧΟΡΟΣ
……………………… Σαν είντα τρέχει σκλάβε;
Ειντα ‘ν’ η βιάση σου μαθές Είντα μαντάτα φέρνεις;
ΔΟΥΛΟΣ
Ζυγώνουσι μας τούτουνέ του τόπου οι γι-αρχόντοι.
Να την πετροβολήσουνε θένε! Να την σκοτώσουν!
ΧΟΡΟΣ
Ηγούη μου! Ειντά ‘ν’ τα λες; Ημπας κι εφανερώθη
πως εδιαζούμασταν χωστά το σκοτωμό του νέου;
ΔΟΥΛΟΣ
Εκάτεχές τον; Ως θωρώ πρώτη θα σε σκοτώσουν!
ΧΟΡΟΣ
Ντα πως εμάθασιν μαθές τα μυστικά τερτίπια;
ΔΟΥΛΟΣ
Δεν ήθελε μαγαρισά και σκανισά να πέσει
στην εκκλησσά ντου ο θεός κι ευρήκενε το τρόπο
το δίκιο απάνω στ’ άδικο να βγεί;
ΧΟΡΟΣ
…………………………….. Με είντα τρόπο;
Πέ μου θερμοπαρακαλώ ειντά ‘ν’ αυτό που γίνει;
Αν είναι να ποθάνομε, καλιά να το κατέμε
παρά να ζήσομε κι αυτό ρώτημα να πομείνει!
ΔΟΥΛΟΣ
Ως έφυγε τση Κρέουσας ο άντρας από πώδε,
με τον υγιό ντου, κι έτρεχε θυσίες να συντάξει
για τσι θεούς και ν-εγλετζέ για τσι δικούς αθρώπους,
επρωτοπήγε-ν έκειδα, π’ άφτει η πυρά του Βάχκο
Ηθελε ζάβαλες πλια μπρος τ’ ατζιμπραγά χαράκια
του Διόνυσου, με των οζώ’ το γι-αίμα να ρεντίσει.
Κι είπεν: «Υγιέ μου, κάτσε επά, και βάλε τσι μαστόρους
να στέσουν ίδια επαέ, ένα παβιόνι μέγα
κλειστό. Κι αν τύχει ξάργητα εκειά που θυσιάζω
για τση γεννιάς μας τσι θεούς περμάζωξε τσι φίλους
κι άρχιξε ‘συ τον εγλετζέ!». Κι απώς ανεμαζώνει
τα βούγια και τα λάλιενε στον τόπο τση θυσίας!
Ο νιός με σέβας πιάνει σκιάς κι ένα φραχτό σηκώνει 
δίχως τοιχογυσρίσματα και μεσακές κολώνες.
Κι είχε στο νου ντου, του ηλιού το φως να μην το πιάνει,
μούδε τ’ απομεσήμερο μούδε το μεσημέρι!
Κι απής εκαλομέτρησε κοντά τριάντα μέτρα
την κάθε μπάντα, το καμε τεσσαρογωνιασμένο
-μια ζευγαρά θα-ν ήτονε, κατά τσι κατεχάρους-
καλεση κάνει στω’ Δελφώ’ τσ’ άντρες για να κοπιάσουν.
Κι απώς επήρε τα φαντά τα πενταπλουμισμένα,
που ‘βρηκε μέσα στσ’ εκκλησσάς το μαγατζέ και πιάνει
και γι’ ασκιανάδ’ απλώνει τα! Θάμασμα ‘τονε μέγα
να τα θωρείς! Κι αρχή τσ’ αρχής, βάνει στεγή το πέπλο,
που ‘χε κανίσκι ο Ηρακλής τ’ Απόλλωνα φερμένο
από τα τάρταλα ως λεν των  Αμαζόνων. Ναίσκες!
Κι είχε κεντήδια απάνω ντου κι εδείχνανε τ’ αστέρια
στου γι-Ουρανού τσ’ εφτάψηλους κουμπέδες πως ορχιούνται 
κι ο Ηλιος εβασίλευγε, κι ελάλιε τ’ άλογά ντου
στην λάμψη την υστερινή, κι οπίσω ντου ν-εκλούθιε
τ’ αποσπερίτη το λαμπρό φέγγος, κι εκλούθι’ οπίσω
η νύχτα, σ’ άλλ’ αμάξι αυτή με δυο λυτά μπεγίρια.
Τ’ αστέρια τση ‘κλουθούσανε μεσουρανίς, κι εθώριες
την Πούλια την εξάστερη κι απώς τον Κυνηγάρη
με το σπαθί κι εβρίχνουντον οπίσω τζη κι εκείνος
κι ανάδια ντως εφαίνουντον οι πήχες, κι η γι-ορά ντως
εγύριζε στη βορεινήν άκρα κι εχρύσωνέ ντην.
Κι απώς εκλούθιε κι έλαμπε τση γέμωσης φεγγάρι
ιδια στην μέση του μηνός βρισκούμενο κι εκλούθιε
η περιστέρα, πού ‘χουνε οι ναύτες για σημάδι.
Κι υστερινό ν-εφαίνουντον εις του φαντού την άκρα
το φως τσ’ αυγής π’ οντε θα βγει τ’ αστέρια ποζυγώνει.
Κι άλλα φαντά ‘βρε κι έπλωσε στου παβιονιού τα πλάγια
βαρβαρικά κι εδείχνανε αλλού βαρά καράβια
ενάντια σ’ Ελληνικά. Κι άλλα με καβαλάρους
που κυνηγούσαν μ’ αλογα ν-ελάφια και λιοντάρια!
Κι έβαλε και στην εμπασά ένα άλλο που μπελί ‘τον
πως ήτον τάσιμο κιανούς που ‘ρθεν απ’ την Αθήνα.
Κι εστόριενε τον Κέρκοπα τον όφη κι εσερνούντον,
κι ανάδια ανάδια εστέκανε οι τρεις του θυγατέρες.
Κι απώς στην ταβλα απανωθιώς βάνει χρυσά ποτήρια.
Κι ήβγε τελάλης κι έκραζε ορθός στον άκρα τόπο,
κι έκαμε μέγα κάλεση στσι ντόπιους να κοπιάσουν
Οσοι κι αν είχα θέλουσι να φάνε και να πιούνε!
Και σαν επήγανε πολλοί κι εγέμε το παβιόνι
κι εκάτσαν να γλεντήσουνε, των έδωκε στεφάνια,
για να καλοκαρδίσουνε κι απώς φαγιά περίσσα
να φάνε, κι εφραθήκανε στο καλοσκάμνισμά ντου.
Τότες, ο γέρος που χεν’ ο αφέντης τση κερά μας
για δάσκαλο, σηκώνεται με πλήσα προθυμία
κι εβγήκενε στην μέση ντων, κι οι γλεντοκόποι ν-ούλοι
επερισογελάσανε, σαν το σταμνί επιάσε
κι αμοναχός τως έγερνε τα χέρια ντως να πλύνουν.
Κι απώς λιβάνιν έκαψε κι αμέντε μέγα-ν είχε
κουπ’ αδειανή να μην βρεθεί, κι ομορφογέμιζέ τσι!
Και σαν ήρθ’ ώρα ν’ ακουστούν τση τάβλας τα τραγούδια
κι άλλο κράσί να πιούσινε, σε καθαρό ποτήρι,
Λέει ο γέρος: «Το γιαμιάς πάρετε τα ποτήρια
και κούπες δώσετέ των-ε να βγούνε μπλιο στο κέφι»
Κι εστριφογυριστήκανε οι δούλοι να τ’ αλλάξουν.
Αλλού χρυσή, κι αλλ’ αργυρή εδείνανε την κούπα!
Εδιάλεξεν κι ο γέροντας κούπα μαλαματένια
και δίδει την του νιούτσικου τ’ αφεντικού γεμάτη.
Με σέβας, μα ‘χε στο κρασί ριμμένο το φαρμάκι,
π’ ως λέν, του ‘χ’ η γι-αφέντρα μας δωσμένο, για να χάσει
το παλικάρι την ζωή! Κιανείς απ’ όσους ήταν
εκειά δεν εκατάλαβε δροσά! Και το κοπέλι
την κούπα εβάστα, κι έστεκε με τσ’ άλλους, για να κάμουν
ευκή τάξε-ν εις τσι θεούς. Μα ‘νούς απ’ τσι δούλους
του ξέφυγε μια βλαστημιά, κι εκείνος σκιας, ως ήτον
μεγαλωμένος στο ναό κι από σοφούς αθρώπους,
το πήρε κακοσημαδιά, κι είπε να του γεμίζουν άλλο ποτήρι
και στην γής ‘δειάζει την πρώτη κούπα.
Κι είπε και στσ’ άλλους κι έδειασαν τσι κούπες τως μετά ντου.
Αθρωπος δεν τ’ αρνήθηκε. Κι απ’ το κρασί τση Βίβλου
γεμίσαν απο καινουργίς τσ’ αγιασμένες κούπες.
Την ίδια ν-ώρα κείνηνά, ‘να σμάρι περιστέρια,
μεγαλωμένα στου θεού τα δώματα, ‘πετάξαν
αφοβα κι εκαθίσανε στου παβιονιού την μέση!
Κι ως επετούσαν το κρασί κι εχύναν το στο χώμα
πέφτουν κι αυτά ‘νεχόρταγα απ’ το πιοτό να πιούνε
Κι ανελιγούσαν τσι λαιμούς κι ομορφοβουτακίζαν   
κι ανερουφούσαν! Τα κρασά δεν έβλαψαν κιανένα
απ’ του θεού τα πλουμιστά πετούμενα, σαν ήπιαν,
οξ’ απο κείνο, που ‘σκυψε εκειδ’ απου χε πέσει
του νέου αφέντη το κρασί, κι ήπιενε μόνο μόνο.
Γιαμιάς το κοργιαλό κορμί έρχιξε να σπαράσει,
κι επαραπάθιε, κι έσυρε βιρβίρισμα του πόνου.
Θάμασμα μέγα οι γλεντιστές είχαν το φέρεστέ του.
Κι εδά εδά, εκόρδισε τα δυο καρνάδα πόδια
και ξεψυχά. Τότες ο γιός, που ‘δωκε το μαντείο 
στον Ξούθο, παίζει καμπανό και βγαίνει στο τραπέζι
και ξεγυμνώνει το κορμί. Παραπετά τα ρούχα
και λέει: «Ποιος από ‘παέ θέλει να με σκοτώσει;
Μολόγα γέρο! Εσύ ‘δειξες περίσσα προθυμία,
να με κεράσεις το κρασί!» Κι αρπά τον απ’ την χέρα
κι επετσοτάνιζέ-ν τον-ε, κι εγύρευγε να μάθει
γιάειντα το ‘καμε τούτονά. Θωρώντας λω τον είχαν!
Κι αυτός, σαν τον εζόρισαν, εξεφανέρωσέ ντως
τση Κρέουσας τ’ απόκοτο τερτίπι με το πιώμα!
Γιαμιάς ο νιός, απου ‘χενε ο Φοίβος φανερώσει,
παίρνει όσους γλεντούσανε μετά ντου και προφταίνει
στσ’ Αρχους απου ‘χουν τσι Δελφούς, να των τα μαρτυρήσει!
Και λέει :« Αρχόντοι τούτησές τση παινεμένης χώρας,
η θυγατέρα τ’ Ερεχθέ’, η ξένη, εκατεργάστει
να με σκοτώσει με πιοτό φαρμακεμένο» Τότες,
οι γι-άρχοι που ‘χουν τσι Δελφούς εβγάλανε ιλάμι,
ομόγνωμα, απ’ το γκρεμό να ρίξουν την κερά μας,
να σκοτωθεί, πως έβαλε, μέσα στην εκκλησία
άθρωπο να σκοτώσουνε, που δούλευγε τ’ Απόλλω.
Κι ακαίρια η πολιτεία ‘δα την άμοιρη γυρεύγει. 
Αγιάγερτη κι ανώφελη ν-η στράτα απου πήρε! 
Ηρθε μαθές στ’ Απόλλωνα κι ήτον η γι-εχταγή τζη,
πως θα παιδιώσει, μα ‘δα μπλιο χάνει παιδιά και ζήση!

ΤΕΤΑΡΤΟ ΣΤΑΣΙΜΟ
ΧΟΡΟΣ
Δεν είναι τρόπος μπλιο για με στην ζήση
να φύγω του θανάτου, να γλιτώσω!
Ούλα φανερωθήκαν! Ερμο πιώμα!
Ερμο του Βάχκου κέρασμα! Μανά μου!
Ούλα φανερωθήκαν! Ε, φαρμάκι
τση λιόχεντρας απου σ’ ανεκατώσαν
με το κρασί το θάνατο να φέρεις!
Φως φανερό, στον Αδη θα με πέψουν
κουρμπάνι! Ε, δε ποδώματα στη ζήση!
Ε, δε κακα απου ‘ρχουνται να βρούνε
Την άμοιρη κερά μου! Πέτρες λέει!
Είντ’ ‘α γενώ; Πως θα χαθώ να φύγω;
Τάξε φτερά να βγάλω; Γη να πάω
σε σπήλια κατασκότεινα, χωσμένα,
να μπω, ήμπας γλιτώσω τα χαράκια;
Αμάξι τεσσαράλογο πού θα ‘βρω
να τρέχω το γιαμιάς να γοργοφύγω; 
Ημπας καλιά ‘ν’ καράβι να γυρέψω
να φύγω απ’ το ναό να σύρ’ οπίσω;

Δεν βρίχνεις γλιτωμό, σαν δεν θελήσει
ο γι-ίδιος ο θεός, να σε γλιτώσει!
Ε, μαυρομοίρ’ αφέντρα! Ε, κερά μου!
Είντα σου μέλει ακόμη για να πάθεις;
Οτι κακό γυρεύγαμε για τσ’ άλλους,
εμάς, μαθώς, θα βρει κατα το δίκιο!

ΕΞΟΔΟΣ
ΚΡΕΟΥΣΑ
Δούλες ζυγώνουσί με να με σφάξουν!
Η γι-ίδια η Πυθία εδίκασέ με
Κι εδά θα με σκοτώσουν!
ΧΟΡΟΣ
……………………… Μαυρομοίρα!
Εμάθαμε τζ’ εμείς τσι ποδωμούς σου,
κι είντα κακόμοιριά σ’ έχει βρωμένη!
ΚΡΕΟΥΣΑ
Που θα διαβώ; Εγλίτωσα του Χάρο
Εδά μπλια μπρός στο σπίτι κι ήρθα πώδε
Χωστά χωστ’ απ’ τσ’ οχτρούς μου! Που να πάω;
ΧΟΡΟΣ
Πού; Στο βωμό! Δεν έχει αλλού να τρέχεις!
ΚΡΕΟΥΣΑ
Κι είντα θα μ’ ωφελήσει να το κάμω;
ΧΟΡΟΣ
Δεν είναι δίκιο θάνατο να δώσεις
Σ’ όποιο παρακαλεί!
ΚΡΕΟΥΣΑ
…………………. Α, δη κι ο νόμος
μ’ έχει μπλιο σκοτωμένη!
ΧΟΡΟΣ
………………………. Αν σε πιάσουν!
ΚΡΕΟΥΣΑ
Ε, ‘ν’ τζι τσ’ οχτρούς μου που ‘ρχουνται!
Μανά μου! Γδυμνά σπαθιά βαστούσινε στα χέρια!
ΧΟΡΟΣ
Κάθου ‘πα στο βωμό! Αν σε σκοτώσουν
Το αίμα στσι φονιάδες σου θα πέσει,
Αν σκοτωθείς εκειά γονατισμένη!
Την μοίρα σου νταγιάντα σα σε βρήκε!

ΙΩΝΑΣ
Ε, Κηφισέ μου ποταμέ με του ντανά το διώμα!
Αρχο πατέρα, είντα λοής λιόχεντρα ‘χεις γεννήσει!
Γή τση φωθιάς δρακόντισα με μάθια κεντισμένα!
Απόκοτη! Χειρότερη ίδια κι απ’ το φαρμάκι,
π’ απ’ την γοργόνα ‘μάζωξε σταλιά σταλιά, κι απόκειας
μου το κανίσκεψε, να βρω το Χάρο! Ε, ‘ν’ την πώδε!
Ζωγρίσετέ την! Απ’ τα κρουλιά τ’ άγγιχτα πιάσετέ την!
Απου θα τα χτενίσουνε του Παρνασού τ’ αγρίφια,
κι οι πέτρες οι τζαγκρουνωτές, σαν θα την-ε γκρεμίσω
απ’ το χαράκι! Η μοίρα μου μαθές εσύντρεξέ με,
πρίχου να πάω στσ’ Αθηνάς την μέγα πολιτεία
και μπώ σε μητριά κακή! Με τσι δικούς μ’ ακόμη
ήμουνε, μα την έμαθα την πλήσα κακοσύνη
απου ‘χει το νταμπιέτι σου, κι είντ’ άχτι, -μέγαν άχτι!-
μου ‘χεις! Ε, και να βρίχνουμουν στο σπιτικό σου μέσα
συγκάρταλο θα μ’ ‘επεμπες σάοικα εις τον Αδη!
Μουδε τ’ Απόλλω’ η γι-εκκλησσά δε θα σε ξεμπερδέσει,
μουδ’ ο βωμός που κάθεσαι! Πλια παρα ‘σε κι εμένα
την μάνα μου λυπούμαι! Ναί! Κι ας μην την-ε κατέχω!
Λείπει μου! Μα κατέχω το πως έχω κι εγω μάνα!
Γιάετε μια κακούργα ‘πα! Γιάετε μια γυναίκα!
Γιαετ’ είντα άτιμες δουλειές έχει ξετελεμένες!
Κι εδά εβγήκε κι έκατσε εις του βωμού την μέση
για να γλιτώσει του χαημού για την κακοσυνιά τζη!
ΚΡΕΟΥΣΑ
Για το θεό! Για το θεό το κάμε και για μένα
Δε με θωρείς που κάθομαι; Κάμε και μη με σφάξεις!
ΙΩΝ
Ντα είντα τάξε; Με το θιό έχεις κι εσύ να κάμεις;
ΚΡΕΟΥΣΑ
Στην χάρ ντου σκιας το κορμί αφήνω για κουρμπάνι!
ΙΩΝ
Κουρμπάνι εσύ απου θελες έναν απ’ τσι δικούς του
Να φαρμακώσεις! Για-ε κειέ!
ΚΡΕΟΥΣΑ
………………………….. Ντα δεν σ’ εκαμ’ ο φοίβος!
Μα σ’ έκαμ’ ο πατέρας σου!
ΙΩΝ
………………………… Ο κύρης μ’ έκαμέ με
μα ‘μαι τ’ Απόλλωνα! Γροικάς;
ΚΡΕΟΥΣΑ
…………………………… Ησουν αλλότες! Ησουν!
Μα ‘δα μ’ εγώ τ’ Απόλλωνα!
ΙΩΝ
…………………………… Ναι μα δεν του ‘χεις σέβας!
Εγώ τον εσεβούμουνε!
ΚΡΕΟΥΣΑ
…………………… α, δή το θάνατό σου
εγύρευγα, ωσάν τ’ οχτρού! Τ’ οχτρού του παλαθιού μου!
ΙΩΝ
Οϊδα! Ντα δεν ήρθα γω στον τόπο το δικό σου
Οχτρός!
ΚΡΕΟΥΣΑ
…….. Οχτρός μου κόπιασες! Με την φωθιά να κάψεις!
του Ερεχθέα την γενιά!
ΙΩΝ
…………………….. Ε, μά! Μ’ είντα δαυλάρια;
Μ’ είντα φωθιά;
ΚΡΕΟΥΣΑ
…………….. Μ’ ειντα φωθιά; Στο σπίτι μου θελ’ ‘α μπεις
να μου τ’ αρπάξεις!
ΙΩΝ
………………. Του γονιού τον κερδεμένο τόπο
θα παιρνα!
ΚΡΕΟΥΣΑ
……….. Είντα λες εκειά! Εσύ γεννιά τ’ Αιόλου
θα παιρνες τσ’ Αθηνάς την γή!
ΙΩΝ
…………………………… Ο κύρης μου την είχε
κερδίσει λω με τ’ άρματα, κι όϊ στα λόγια πούρι!
ΚΡΕΟΥΣΑ
Δεν αφεντεύγει ο σύμμαχος ποτές στην ξένη χώρα!
ΙΩΝ
Κι είντα του μέλεται μαθώς; Φοβο κουσες κι επήγες
Να με σκοτώσεις!
ΚΡΕΟΥΣΑ
………………. Ηθελα να σε προλάβω τάξε
μη με πρωτοσκοτώσεις!
ΙΩΝ
…………………….. Ναί; Ζηλεύγεις του κυρού μου!
Ζηλεύγεις του πως μ’ εύρηκε κι άκλερη θα ‘πομέινεις!
ΚΡΕΟΥΣΑ
Ε, κι είντα θες; Το βιος κοντό τσ’ άτεκνης θες να πάρεις;
ΙΩΝ
Ντα δεν μου βγαίνουν, χάκι μου, τα έχη του κυρού μου;
ΚΡΕΟΥΣΑ
Α, δη και βγαίνει χάκι σου ασπίδα και κοντάρι!
ΙΩΝ
Αφεις το θρόνο του θεού! Απ’ το βωμό κατέβα!
ΚΡΕΟΥΣΑ
Αμε να βρεις την μάνα σου να την-ε δασκαλεύγεις!
ΙΩΝ
Κι είντα θαρείς; Αγδίκιωτη θ’ αφήσω ‘γω να ζήσεις;
Απου μου διάστεις θάνατο;
ΚΡΕΟΥΣΑ
………………………. Ε, σφάξε με σκιας μέσα
στην εκκλησσία!
ΙΩΝ
……………… Ε, δε χαρά που ‘χεις να σε σκοτώσουν
μέσα στην εκκλησσά!
ΚΡΕΟΥΣΑ
…………………… Χαρά! Οποιος μου δώσει πόνο
Πόνο θα λάβει!
ΙΩΝ
…………….. Αλλοίμονος! Θάμασμα μέγα το χω
πως ο θεός εταίριαξε έτσα λοής τσι νόμους!
Αδικα λώμπης κι άσκεφτα! Δεν έπρεπε ν’ αφήνει
Τον άνομο εις το βωμό να βγαίνει να καθίζει
Μονο να τον αποζυγώνει! Ναί! Μήδε θεούς ν’ αγγίζούν
Τ’ άτιμα χέρια! Οι Δίκαιοι μόνο ‘πρεπε να μπαίνουν
Στα ιερά, κι αυτοίς μαθές όντεν αδικηθούνε!
Κι οϊ ο καλός με τον κακό ίδια να βρίχνουν χάρη!

ΠΥΘΙΑ
Υγιέ μου, πάψε την μαλιά! Επόρισα κι αφήκα
το θρόνο τον προφητικό στην εκκλησσά για να ‘ρθω.
Εγώ ‘μαι η προφήτισσα τ’ Απόλλω’, η Πυθία!
Εμένα ‘ξεδιαλέξανε απ’ ούλες τσι γυναίκες,
που ζούνε πώδε στσι Δελφούς, μερονυχτού για να ‘χω
έγνοια, να στέκει του θεού ο νόμος, κι ο αρχαίος
τρίποδος θρόνος!
ΙΩΝ
……….. Μάνα μου! Κι ας μην μ’ έχεις γεννήσει!
Μάνα, καλως εκόπιασες!
ΠΥΘΙΑ
……………………. Ας είν’ κι ετσά υγιέ μου!
Λέγε με μάνα, μα χαρά μου δείνεις!
ΙΩΝ
…………………………….. Εκουσές το;
Να με σκοτώσ’ εγύρευγε!
ΠΥΘΙΑ
………………………. Ναι, μα κι εσύ παιδί μου,
βαστάς ινάτι περισσό, κι είναι μεγάλο κρίμα.
ΙΩΝ
Γιάειντα μανά; Δεν είν’ πρεπό να σφάζουντ’ οι φονιάδες;
ΠΥΘΙΑ
Οι παντρεμένες τα παιδιά τα ξένα δεν τα θένε!
ΙΩΝ
Μουδε κι εγώ τσι μητριές, αν θένε το κακό μου!
ΠΥΘΙΑ
Εσύ δεν πρέπει! Τα ιερά ετούτανέ θ’ αφήσεις
και πρέπει στην πατρίδα σου..
ΙΩΝ
…………………………. Πέ μου, να κάμω είντα;
Δώ’ μου βουλή, κι ότι μου πεις κερά μανά θα κάμω!
ΠΥΘΙΑ
Να πας υγιέ με το καλό στην παινεμέν’ Αθήνα!
Καθάριος!
ΙΩΝ
………. Οποιος τσι γι-οχτρούς σφάζει δεν είν’ καθάριος;
ΠΥΘΙΑ
Εσύ δεν θα σ’ αμάλαγος! Φρουκού μ’ υγιέ και κάμε!
ΙΩΝ
Πε μου μανά! Και σ’ ότι πεις θα φρουκαστώ σου λέω!
ΠΥΘΙΑ
Υγιέ μου, την κανισκαρά, απου βαστώ, θωρείς την;
ΙΩΝ
Θωρώ την! Μιαν κανισκαρά πλεχτή με κορδελάκια!
ΠΥΘΙΑ
Σε τούτονέ σ’ ηύρα ν-υγιέ μωρό!
ΙΩΝ
…………………………… Είντα δηγάσαι;
Πρωτη φορά σου το γροικώ!
ΠΥΘΙΑ
……………………….. Κρυφά τα βάστουν γιέ μου!
μα δα στα ξεφανέρωσα!
ΙΩΝ
………………….. Και γιάειντα τόσα χρόνια
μου τα ‘χωνες;
ΠΥΘΙΑ
…………… Ο θεός μαθές σ’ ήθελε δουλευτή ντου!
ΙΩΝ
Και γιάειντα δεν με θέλει μπλιο; Πέ μου μανά να μάθω!
ΠΥΘΙΑ
Τον κύρη σου σου ‘βρήκε γιε! Κι ήρθ’ ώρα για να φύγεις!
ΙΩΝ
Και απο διάτα του θεού τα ‘χωνες τόσα χρόνια;
ΠΥΘΙΑ
Ως μου ‘πε τότεσάς, υγιέ, ο Φοίβος!
ΙΩΝ
……………………………… Γιάειντα μάνα;
Για ξεκαθάρισέ μου μπλιο!
ΠΥΘΙΑ
……………………….. Εδιάταξέ με γιέ μου
να το φυλάξω μέχρι ‘δα!
ΙΩΝ
……………………. Γιάειντα; Να μ’ ωφελήσει;
Γή να με βλάψει;
ΠΥΘΙΑ
……………… Υγιέ μ’, υγιέ! Επάδ’ ειν’ οι φασκιές σου!
ΙΩΝ
Κοντό να βρω την μάνα μου θέλει κι εδά μου δείχνει
τ’ αχνάρια τζη!
ΠΥΘΙΑ
……………. Ναίσκες υγιέ! Εδά ν-έχει θελήσει!
Ετότεσάς δεν ήθελε!
ΙΩΝ
………………… Καλό ‘ν’ σκιας το σημάδι
που ‘φερ’ η μέρα τούτηνέ!
ΠΥΘΙΑ
……………………… Ε, ‘ν’ τα και πάρ’ τα γιέ μου
κι άμε να βρεις την μάνα σου!
ΙΩΝ
………………………….Να πάω θέλει μάνα! 
Μα στην Ασία θα διαβώ, μα σ’ ούλη την Ευρώπη!
ΠΥΘΙΑ
Κάμ’ όπως θες! Υγιέ μ’ εγώ ως έχω ανεθρεμένο
για το χατήρι του θεού κι εδά σ’ τ’ αποχερίζω
κατά το θέλημα ντου γιε! Κι ως τότεσάς δεν μ’ είχε
διατάξει και τα κράτηξα ιδια κι εδά σ’ τα δίδω!
Κιανείς δεν έμαθες ποτές μούδε πως τα ‘χα γιέ μου
Μούδε και πού τα στέρεψα! Εχε-ν υγιές υγιέ μου!!
Ιδια ωσάν την μάνα σου φιλώ και χαιρετώ σε.
Ξάνοι πλια μπρος επά κοντά να βγεις ν’ αναγυρέψεις
την μάνα σου! Μπας ήτονε απ’ τσι Δελφούς γυναίκα,
που σ’ έκαμε και στου θεού τσ’ αυλές σ’ είχε φερμένο,
κι αν δεν την βρείς, σύρε κι αλλού γύρεψε την Ελλάδα.
Από ν-τα μας και το θεό θα βρεις ότι γυρέψεις,
μ’ αυτός υγιέ μου το ‘γραψε κι εσέ το τυχερό σου!

ΙΩΝ
Αναδακρυώνω μοναχά να βάλω με το νου μου
Τον τόπο απου μ’ εγέννησέ χωστά όποια γυναίκα
Μ’ έπιασ’ απ’ έρωντα κρουφό και πρίχου με βυζάξει
Μ’ επαραπέταξ’ έπα-έ! Κι έζησα σαν το σκλάβο,
-Σκλάβος ανονομάτιστος-, στην εκκλησσά του Φοίβο!
Καλά μου φέρθηκε ο θεός, η μοίρ’ αδίκησέ με!
Τα χρόνια ζάρ’ απου ‘πρεπε στση μάνας την αγκάλη
να τα περάσω, τα ‘χάσα! Γάλα μανάς δεν ήπια!
Μ’ άτυχη ‘τον κι η μάνα μου! Την ίδια μαύρη μοίρα
είχε κι αυτή. Του τέκνου τζη ποτές χαρά δεν είδε!
Ας πάω την κανισκαρά ετούτη να κρεμάσω
Τάσιμο τάξε του θεού, μη βρω ότι δεν θέλω!
Αν είμαι ζάβαλες υγιός κιαμιάς γυναίκας σκλάβας
Καλλιά χω να ‘ν’ αρώτηχτο παρά να το ρωτήξω!
Απόλλωνα το τάσιμο σου φέρνω στο ναό σου…
Μα είντα κάνω; Στου θεού το θέλημα ενάντια
Βρίχνομαι! Αυτός μου φύλαξε τση μάνας τα σημάδια!
Ανάκαρα πρέπει να βρω ν’ ανοίξω το πανέρι!
Τση μοίρας που μου γράφτηκε δεν πρέπει να ξεσύρω!
Ε, δε στολίδια! Φυλαχτά! Είντα κρουφό βαστάτε
απ’ όνομίς μου μυστικό; Ε, δε φασκιές! Φασκιές μου,
που την ζωή μ’ εσώσετε! Μα ξάνοιξε τσι κούνιας
το σκέπασμα απείραχτο στέκει ετόσους χρόνους
Θάμασμα μέγα! Δεν θα ιδείς στην πλέξη ντου ξεφτίδι
Κι ας επεράσαν τόσοινα χρόνοι απου το φήκαν
Επά στσ’ αυλές τ’ Απόλλωνα!
ΚΡΕΟΥΣΑ
…………………………… Ειντά ‘ν’ το μέγα θάμα
απου θωρώ, τ’ ανέλπιστο;
ΙΩΝ
………………………. Σώπαιν’ εσύ! Ως τότες
που κάτεχες κι εσώπαινες!
ΚΡΕΟΥΣΑ
………………………. Πάψε να δασκαλεύγεις!
Δεν θα σωπάσω σαν θωρώ πράματα που ‘ν’ δικά μου!
Ε, ‘ν’ το πανέρι που ‘χα ‘γω αλλότες τον υγιό μου
μωρό μωρό, –καλέ μου γιε!-, βαρμένο και στο σπήλιο
του Κέκροπα τον έφηκα, που ‘χει απανωθιώς του
τσι Πλάκες τσι Μακρές στεγή! Απ’ τον βωμό θα φύγω
κι ας με σκοτώσουν!
ΙΩΝ
…………………. Του θεού τροζάτο την ευρήκε
και το βωμό ‘παραίτησε! Αντρες ζωγρίσετέ την!
Τα χέρια τζη τση δέσετε!
ΚΡΕΟΥΣΑ
……………………… Εγνοια κιαμιά δεν έχω!
Αν θέτε σφάξετέ με! Ναί! Μα τούτο δεν τ’ αφήνω!
Μουδε κι αυτό, μουδε κι αυτά που χώνει, μουδ’ εσένα!
ΙΩΝ
Δεν είν’ τροζάτο τούτονά; Αυτή λεει μ’ επιάσε!
ΚΡΕΟΥΣΑ
Δεν είν’ τροζάτο! Εσέ βρηκα τον τρισαγαπημένο!
ΙΩΝ
Ειντά ‘ν’ τα λες; Εμε βρηκες δικό κι αγαπημένο; 
Απου θελες το χάρο μου!
ΚΡΕΟΥΣΑ
……………………..Εσύ ‘σαι ο γιός μου ζάρε! 
Εσύ ‘σ’ ο γιος, τση μάνας σου ο τρισαγαπημένος
ΙΩΝ
Ας τα τερτίπια! Μα ‘δα μπλιο σ’ έχω πιασμένη! Ας τα!
ΚΡΕΟΥΣΑ
Ντα τούτονά εγύρευγα κι εγώ υγιέ μ’! Υγιέ μου!
ΙΩΝ
Για πε μου όφκαιρο ναι σκιάς το κανισκάρι τούτο
Γή μπας γεμάτο!
ΚΡΕΟΥΣΑ
………………Μέσα ‘τα είν’ τα μωρουδιακά σου!
Με τούτανα σε στόλισα!
ΙΩΝ
…………………….. Ε. Πρίχου τα ξανοίξεις
για πε μου σκιάς ειντά ‘χει επά!
ΚΡΕΟΥΣΑ
…………………………….. κι αν δεν το κάμω γιέ μου
πε να με σφάξουνε γιαμιάς!
ΙΩΝ
……………………….. Ε, δε ‘να θάρρος το ‘χεις!
Λέγε γιαμιάς!
ΚΡΕΟΥΣΑ
…………… Ετά θα βρεις ένα φαντό-ν υγιέ μου
Κοπελοπούλα το ‘φανα!
ΙΩΝ
……………………. Πολλές κοπελοπούλες
φαίνουν! Ειντα πανί μου λες;
ΚΡΕΟΥΣΑ
………………………… Ενα κακοφαμένο!
Για την σαϊτα δοκιμή!
ΙΩΝ
………………….. Ειντά ‘ν’ τα ξόμπλια που ‘χει;
Δεν θα με παίξεις ως γυρές!
ΚΡΕΟΥΣΑ
……………………….. Στην μέση μέση-ν έχει
ξόμπλι γοργονοκεφαλή
ΙΩΝ
…………………… Μεγάλε Ζα! Ποια μοίρα
με κυνηγά;
ΚΡΕΟΥΣΑ
……….. κι αναγυρού ίδια σαν το σκουτάρι
έχει για ξόμπλια-ν όφιδες!
ΙΩΝ
…………………….. Ε, ‘ν’ το πανί που λέγεις!
Ως το πες το βρηκα ‘πα-έ!
ΚΡΕΟΥΣΑ
………………………. Παρθενικόν υφάδι
απ’ το τελάρο μου!
ΙΩΝ
……………….. Για πε: Ειν’ κι άλλο πράμα μέσα;
Γή μοναχό ‘ναι το φαντό;
ΚΡΕΟΥΣΑ
………………………. Εχει και χαμαϊλια
μαλαμετένιους όφιδες! Αρχαίο δώρος ζάρε
Η Αθηνά μας το ‘δωκε, στολίδι στα παιδιά μας
Ως και τον Εριχθόνιο αυτή ‘χε στολισμένο!
ΙΩΝ
Και το στολίδι τούτονά πως ήτον στολισμένο;
ΚΡΕΟΥΣΑ
Στων κοπελιών την τραχηλιά κρεμούσαν το παιδί μου!
ΙΩΝ
Επά ‘ν’ κι αυτά! Για πε μου ‘δα έχει και τρίτο πράμα;
ΚΡΕΟΥΣΑ
Ενα στεφάνι λιόκλαδο, σου ‘χα βαρμένο ετότες!
Απ’ το δεντρό απου φερε η Αθηνά στην χώρα
Κι εφύτεψέ το απανωθιώς του χαρακιού. Κι αν είναι
Δεν θα ‘χει ακόμη ξεραθεί μ’ ακόμη λω θα-ν είναι
Χλωρό απ’ το ιερό δεντρό το ‘χα κομμένο!
ΙΩΝ
Μάνα μ’ αγαπημένη μου! Είντα χαρά μεγάλη
Εχω απου θωρώ ομπρός μ’ επά τ’ όμορφο πρόσωπό σου!
Και σ’ αγκαλιάζω!
ΚΡΕΟΥΣΑ
……………….. Φως μου! Φως λαμπρότερ’ απ’ τον ήλιο!
Για με, την έρμη μάνα σου –συχώρεσέ με θέ μου!-
Υγιέ μου απου σε κρατώ στσ’ αγκάλες μου και σ’ έχω
Ανέλπιστα βρωμένο! Ναι! Που σ’ είχα για θαμένο
Στην γή κι ελόγιαζά σε γιέ πως με τσ’ αποθαμένους
Ησουν στον Αδη στσ’ αγκαλιές τση Περσεφόνης! Γιέ μου!
ΙΩΝ
Ε, ‘μ’ με παέ κερά μανά! Μάνα γλυκιά μου μάνα!
Νεκρό μ’ είχες μα ζωντανός είμαι στην αγκαλιά σου.
ΚΡΕΟΥΣΑ
Ω του ουρανού φαρδύ κουμπέ ως απλωσά τ’ αέρα
Και που μαθές θα βρω φωνή να σας αντιλαλήσω
Πούθε πουρι μου κόπιασε ετσά  μεγάλη τύχη
Πουθε μου κόπιασ’ η χαρά;
ΙΩΝ
……………………….. Ούλα τα ‘χα στο νου μου
μάνα όξ’ απ’ το πως υγιός είμαι δικός σου ζάρε!
ΚΡΕΟΥΣΑ
Υγιέ μου τρέμ’ αναριγώ ακόμη!
ΙΩΝ
…………………………… Κερα μάνα,
κρατείς με και φόβο γροικάς ακόμη πως δεν μ’ έχεις;
ΚΡΕΟΥΣΑ
Δεν είχα λω πλια μπρος υγιέ πως θα σε βρω ελπίδα.
Που ‘ν’ η γυναίκα να μου πεί που σ’ ηύρε, πού σ’ επήρε
Που σ’ εύρηκε μωρό μωρό κι ήμπες στην αγκαλιά τζη!
Ποια χέρα τάξε σ’ έφερε στην εκκλησσά τ’ Απόλλω;
ΙΩΝ
Εργο θα ήτον του θεού! Μ’ ας έρθουν τ’ άλλα μάνα
Καλότυχα κι ας ήτονε κακότυχα τα πρώτα!
ΚΡΕΟΥΣΑ
Υγιέ μου, οντε σε γέννησα δεν μου λειψε το κλάημα
Μουδε μου λείψαν οι φωνές εις τον ξεχωρισμό μας!
Μα ‘δα γλυκιάν αναπνοή παίρνω στα μάγουλά σου!
Λαφάσω γιέ μ’ απο χαρά!
ΙΩΝ
……………………… δικιά μου και δικιά σου!
ΚΡΕΟΥΣΑ
Α, δη κι ευρήκα μπλιο το γιό! Ακλερη μπλιο δεν είμαι!
Ηυρ’ άρχο το καστέλι μας, κι η χώρα κυβερνήτη!
Ηυρε κι ο μέγας Ερεχθές πάλι την δύναμή ντου!
Εβγήκε το παλάτι μας στο φως απ’ το σκοτίδι!
Στην χώρα μ’ εξανάδωσανε του γι-Ηλιού οι γι-αχτίνες
ΙΩΝ
Να ‘ταν, μάνα, κι ο κύρη μας μετά μας για να νιώσει
κι αυτός την τόσηνα χαρά που σου χω δα δοσμένη!
ΚΡΕΟΥΣΑ
Υγιέ μου ειντα λες εκειά; Πως να σ’ το φανερώσω;
ΙΩΝ
Ειντά πες;
ΚΡΕΟΥΣΑ
……….. Μ’ άλλον σ’ έκαμα!
ΙΩΝ
…………………………… Αλλοί κι αλλοίμονός μου!
Δεν είμαι ‘γω του νόμου γιός;
ΚΡΕΟΥΣΑ
…………………………. Ο γάμος μου παιδί μου!
Ο γάμος που σ’ εγέννησε ήτον χωρίς τραγούδια!
Λαμπάδες δεν ενάψαμε!
ΙΩΝ
……………………. Κακόσειρος λογούμαι;
Μάνα με ποιον μ’ εγέννησες;
ΚΡΕΟΥΣΑ
………………………… Μόνο η θεά κατέχει
που την γοργόνα-ν έσφαξε!
ΙΩΝ
………………………. Ειντά ‘ναι τα δηγάσαι;
ΚΡΕΟΥΣΑ
Κι απου χει για κατοικηριό τον ελιοφυτέμένο
χάρακα στην πατρίδα μου!
ΙΩΝ
……………………… Μπερδεύγεις μου τα μάνα!
Δεν μου τα λες ξεκάθαρα!
ΚΡΕΟΥΣΑ
………………………. Στων αηδονιώ’ την πέτρα
με τον Απόλλω…
ΙΩΝ
……………. Ειντα δουλειά είχες με τον Απόλλω;
ΚΡΕΟΥΣΑ
Με τον Απόλλωνα ‘θεκα, χωστά!
ΙΩΝ
……………………………… φανέρωσέ το!
Καλό θα πείς κι έχω χαρά να σ’ το γροικήσω! Λέγε!
ΚΡΕΟΥΣΑ
Κι απώς, σαν επεράσανε δέκα φεγγαρομήνες,
σ’ εγγέννησα πάλι χωστά ν-υγιό μου και τ’ Απόλλω!
ΙΩΝ
Μάνα μου γλύκα που ‘χουνε τα που δηγάσαι μάνα!
Αν λες αλήθεια!
ΚΡΕΟΥΣΑ
…………… Απάρθινά μιλώ και πίστεψέ μου!
Χωστά χωστά τση μάνας μου σε τύλιξα παιδί μου
σ’ ότι φασκές πρωτόφανα στον αργαλιό κοπέλι
και γάλα δεν σε τάϊσα μούδε και σ’ έχω λούσει
Μα σ’ έφηκα ‘φταμόναχο στον έρμο σπήλιο μέσα
να μπείς στον Αδη! Στα μιαρά και στα πουλιά υγιέ μου!
Στα όρνια τα γαμψόνυχα σ’ έφηκα να σε φάνε!
ΙΩΝ
Μάνα, που βρες ανάκαρα έθοια κακά να κάμεις!
ΚΡΕΟΥΣΑ
Φόβον εγροίκουνα υγιέ! Κι επαραπέταξά σε
κι αθέλητά μου σ’ έφηκα κουρμπάνι του θανάτου!
ΙΩΝ
Ντα κι από μένα πλι’ άτιμο θάνατο θα ‘χες μάνα!
ΚΡΕΟΥΣΑ
Κατέχω το! Κακή μαθώς μου στάθ’ η μοίρα τότες
μα κι ότι μ’ ηύρηκε επαδε είν φοβερό κι εκείνο!
Στριφογυρίζομ’ οι θνητοί, πότες στην δυστυχία
πότες στην τύχη την καλή, μα πάλι κλώτσο δείνει
η μοίρα και γιαγέρνομε! Αλλάσουν οι γι-ανέμοι!
Μα φτάνει μπλιο! Στα! Στα μαθές! Δοικούνε μας τα πάθη
τ’ αλλοτινά! Ας πιάσει μπλιο άλλος καλός αέρας,
να μας-ε βγάλει απ’ τα δεινά που ‘χομε περασμένα!
ΧΟΡΟΣ
Κιανείς να μη συλοϊστεί απ’ τσι θνητούς αθρώπους
πως στέκουν ανεπόλπιδα, στην ζήση μας και δέτε
τα που ξετελευτήκανε  ομπρός σας έπα πέρα!

ΕΠΙΛΟΓΟΣ
ΙΩΝ
Ε, μοίρα που ‘χεις μέχρι ‘δα χιλιώ μυριών αθρώπω
την ζήσ’ αλλάξει, κι άλλους τως έχεις ανεβασμένους
στ’ άκρα καλό, κι απόριξες άλλους στην δυστυχία,
σ’ είντα στραθιές, κακές στραθιές, εσίμωσ’ η ζωή μου!
Την μάνα μου εκόντεψα να σφάξω και να πάθω
το τρισχειρότερο κακό! Αχι σου λέω μοίρα!
Μέσα στον κόσμο που το φως του γι-ήλιου αγκαλιάζει,
ημπας κι υπάρχ’ άλλος θνητός, που μόνο σε μια μέρα
όσα μαθα θα-ν έμαθε! Μα την αλήθεια πούρι
εσένα μάνα μ’ ακριβή ευρήκα κι ως εκούσα
για την γενιά που ‘ποκρατώ παράπονο δεν έχω.
Μα έλα μάνα να σου πω! Σίμωσε να ρωτήξω.
Επά στο σκότος σίμωσε! Τα που ζητώ να μάθω
να τα σκεπάσει. Πέ μανά: Ημπας κι έσφαλες τότες
σαν τόσες άλλες κοπελιές ακάτεχες κι εμπήκες
σ’ αγάπες μ’ άντρες κι ύστερα έπιασες κι έριξές τα
τ’ Απόλλωνα πως ήθελες την μέγα καταφρόνια
για όνομής μου, την ντροπή να φύγεις, να γλιτώσεις
και λές με γιο τ’ Απόλλωνα κι ας είμ’ αλλου πατέρα.
ΚΡΕΟΥΣΑ
Αμνόγω σου στην Αθηνά, απου ‘τανε στ’ αμάξι
ανάδι’ ανάδια του Διός στην μάχη των γιγάντων,
πως δεν είναι κιανείς θνητός πατέρας σου, παιδί μου.
Μονο ‘ν’ ο ίδιος ο θεός ο Φοίβος, ο Λοξίας!
ΙΩΝ
Και γιάειντα μάνα μ’ έδωκε ο ίδιος ο Απόλλως
Αλλού κυρού και λέει ‘δα ο Ξούθος πως ο Φοίβος
Τού ‘πε πως απης μ’ έσπειρε βέβοιος υγιόςτου ‘βγήκα;
ΚΡΕΟΥΣΑ
Δεν είσαι συ του Ξούθου γιος, μονό ‘σαι λω του Φοίβο!
Κανίσκι σ’ έδωκ’ ο θεός ως κανισκεύγ’ ο φίλος
το φίλο. Κι έδωκε σε γιε, αφέντης να καθίσεις
στα έχη ντου και στην εξά απου ‘χει κλερονόμος!
ΙΩΝ
Κι είπεν αλήθεια ο θεός γή ψόμα προφητεύγει
και, σάοικα, στην υστεριά θα συρ’ ο νούς μου μάνα;
ΚΡΕΟΥΣΑ
Φρουκού παιδί μου το βαλα στο νου μου: Ο Λοξίας
καλό θελε να σου ξεβγεί και σ’ έβλε σε σπίτι αρχοντικό!
Αν σ’ έλεγαν πως γιός του ν-είσαι τάξε
μουδ’ όνομ’ απ’ τον κύρη σου θαν- είχες μούδε χάκι
Για κείονα κι εγώ κρουφό το γάμο μου δεν είχα
κι εγύρεγα και τρόπο γιε να σε σκοτώσω; Πέ μου!
Ιδια κι αυτός αλλού κυρού σε δείνει να σε σώσει!
ΙΩΝ
Ναι μα δε τα πιστεύγω γω εύκολα και θα πάω
στο ιερό και το θεό τον ίδιο θα ρωτήξω,
για να μου πει αμοναχός τίνος κυρού σπορά ‘μαι!
....
Ωωωωω! ποιος θεός εφάνηκε στο μοσκομυρισμένο
ναό και λάμπει γυρωθιώς η γι-όψη ντ’ ως τον ήλιο;
Αειντε μανά να φύγομε. Δεν πρέπει να θωρούμε
λω τσι θεούς αν ο καιρός δεν είν’ αυτός που πρέπει!

ΑΘΗΝΑ
Μη φύγετε! Δεν είμ’ οχτρός! Μονό ‘ρθα να βοηθήσω
ως την Αθήνα μας βοηθώ! Από τον τόπο σου ΄ρθα.
Τον τόπο που ΄χει τό ‘νομα από ν-τα με! Ο Φοίβος
μ’ έπεψε να ΄ρθω, η γι-Αθηνά είμαι η παινεμένη!
Δεν ήθελε μαθώς αυτός ομπρός σας να προβάλει
μη του κατηγορήσετε τσ’ αλλοτινούς του τρόπους!
για κειονά κι εμέ πεψε τα λόγια ντου να φέρω
Ετούτηνέ απου θωρείς σ’ εγέννησε του Φοίβο
υγιό κι εδά ο κύρης σου σ’ έδωκε σ’ άλλον κύρη
απου δεν είναι κύρης σου και στο παλάτι μέσα
σε βάνει αφέντη! Οντε μαθώς το πράμα εφανερώθει
κι από το φόβο μην χαθείς από την κακοσύνη 
τση μάνας σου γή μη χαθεί κι εκείνην απο σένα
ήυρε τερτίπι τούτονά για να σας-ε γλιτώσει.
Ειχε στον νου ντου ο θεός ζάβαλες να σωπάσει
για ‘δα κι όντεν με το καλό θα ‘σαστον στην Αθήνα
θελ’ ‘α σου πεί πως είσαι γιιός τση μάνας σου κι εκείνου!
Και φρουκαστείτε μου καλά, να φανερώσω πούρι
ότι προφήτεψ’ ο θεός! Για τούτονά χω λέω
στ’ αμάξι ζέψει τ’ άλογα κι ήρθα παέ! Γροικάτε!
Κρέουσα πάρε τον υγιό και γιάγυρεν οπίσω
στην χώρα τ’ άρχο Κέκροπα και βγάλε τον στο θρόνο!
Σαν είν’ και ποκρατεί μαθές από τον Ερεχθέα
πρέπει του τόπου την εξά να χει, να βασιλεύγει
και θα ‘κουστεί το νάμι ντου σε ούλην την Ελλάδα.
Τέσσερεις γιοί θα του γενούν, κι εκείνοι-να θα δώσουν
στην γή τα ονόματά ντων-ε και στσι γεννιές που ζούνε
αναγυρού στον χάρακα τον εδικό μου! Πρώτοι
θα-ν είναι οι γελέοντες απου την γή θα σπέρνουν
κι απώς οι γι-Αργαδαίοι θα ‘ν’, τεχνίτες παινεμένοι
τρί’ οι γι-οπλίτες, να κρατούν τ’ άρματα του πολέμου
κι ύστεροι οι γι-αιγικόροι, έχνη να κουλαντρίζουν
Που θα τσι πουν ετσά λογιώς απ’ την δική μ’ ασπίδα.
οι κλερονόμοι σαν ‘ρθει καιρός θα χτίσουν λέει
τσι πολιτείες στα νησά απου τα λεν Κυκλάδες
άλλες στην μέση των νησών κι άλλες στα γυρογυάλια.
Κι απώς θα παν κατοικηριό να κάμουνε στσι κάμπους
τσ’ Ασίας και στα σκοτεινά λαγκά τσης γής Ευρώπης!
που στέκουνε αντικριστά η μιαν στην άλλη! Γροίκα:
Απ’ το δικό ντου όνομα Ιώνες θα τσι πούνε 
και δόξα θα ‘χουνε τρανή! Κρέουσα, από σένα
κι από τον Ξούθο θα γενεί κι άλλο τρανό κοπέλι!
Ετούτοσάς στου Πέλοπα θα δοξαστεί την χώρα
κι όπου θα πάει τον τόπο αυτό θα τον-ε πούν Δωρίδα!
Κι απώς κι άλλο θα γεννηθεί τρανός κι αυτός υγιός σας
ο Αχαιός, που μέλεται στο Ρίο να ρηγέψει,
και στσι γυαλούς αναγυρού και τ’ όνομά του γιού σας
θα πάρει ο λαός κι εκειά! Οσα ‘χει  λω διασμένα
ο Φοίβος τα καλόδιαξε. Πρώτα με δίχως πόνους
κι απ’ τσι δικούς σου στα χωστά σ’ έκαμε να γεννήσεις
και σαν εγέννησες το γιό κι επαραπέταξές τον
με τσι φασκιές του, τότεσάς εδιάταξεν εκείνος
σκιας τον Ερμή αγκαλιαστό να πάρει το κοπέλι 
και να το κουβαλήσει επά! Δεν το ‘φηκε να χάση
την μοίρα και την ζήση ντου, μα καλανάθρεψέ το!
Κρέουσα, μην σου ‘φανιστεί και πεις πως είναι γιός σου.
Ο Ξούθος λώμπης χαίρεται στο ψόμα να πιστεύγει
κι εσύ θα φύγεις απο πα ως ήρθες τιμημένη.
Εχετε γειά καλότυχα ως έχω προφητέψει
θα ‘ρθουνε τα μελούμενα. Τα πάθη τα μεγάλα
απου σας επαιδεύγανε εχάθηκαν και πάνε!
ΙΩΝ
Παλλάδα κόρη του Διός, στα λόγια σου φρουκούμε
με πίστη. Εσυβάστηκλα πως είμαι γιός του Φοίβου
κι ετούτης. μα και μια τσ’ αρχής ήμουνε συβασμένος!
ΚΡΕΟΥΣΑ
Κερά Θεά φρουκού κι εμέ! Τον άρχ’ Απόλλω πρώτας
δεν τον ετίμουν μα εδά τον-ε χιλιοδοξάζω!
το γιό μου μου ξανάδωκε που χα χαημένο ζάρε
Θωρώ τσι πύλες τούτεσές και χαίρετ’ η καρδιά μου
και το μαντείο π’ άλλοτες δεν ήθελα πιστεύγω!
Απ’ τα κερκέλια τούτανέ θα κρεμαστώ κερά μου
να χαιρετήξω με χαρά την εκκλησσά σαν φύγω.
ΑΘΗΝΑ
Σαν και την γνώμη σ’ άλλαξες και το θεό δοξάζεις
παινώ σε κόρη! Εργησες ως εξαργήσαν κι άλλοι
μα ‘δα στο τέλος μπόρεση εύρηκες να νικήσεις!
ΚΡΕΟΥΣΑ
Ας πάμε μπλιο στο σπίτι μας υγιέ μου!
ΑΘΗΝΑ
......................................................Ναίσκες άειντες!
τρέχετε και κλουθώ κι εγώ!
ΚΡΕΟΥΣΑ
.................................... Προστάτης και βοηθό’ μας!
ΑΘΗΝΑ
Την χώρας σας λω χαίρομαι!
ΚΡΕΟΥΣΑ
......................................... Αειντες να πας υγιέ μου
στα τρίπαλια θρονιά να βγεις και ρήγας να πομείνεις!
ΙΩΝ
Κλερονομιά και χάκι μου ατίμητο θα-ν είναι!

ΧΟΡΟΣ
Του Ζα και της Κερά Λητώς υγιέ Απόλλω χαίρε!
Κι εσείς γροικάτε ανε γενεί κακό στο σπιτικό σας
φόβο μην έχετε μαθές όσοι θεούς φοβάστε!
Πάντα γυρίζει στο καλό των αγαθών η μοίρα
και τσι κακούς βρ΄’ιχνει κακό στην υστεριά. Γροικάτες











