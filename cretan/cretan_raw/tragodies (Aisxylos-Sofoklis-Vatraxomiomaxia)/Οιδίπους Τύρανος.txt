

ΣΟΦΟΚΛΕOYΣ

ΟΙΔΙΠΟΥΣ ΤΥΡΑΝΝΟΣ










Aπόδοση στην Kρητική Διάλεκτο
M. A. Σφακιανάκης

Hράκλειο Δεκέμβρης 2010 Φλεβάρης 2011
ΠPOΛOΓOΣ

OIΔIΠOYΣ
Eίντα ‘ναι το γυρεύγετε, του Kάδμου κλερονόμοι,
γονατιστοί στου παλαθιού τσι μαρμαρένιες σκάλες
και μου βαστάτε ‘τσα κλαδιά μαλί περιπλεμένα
τάξε τση παρακάλεσης; Ειντά ν’ η προσπεσά σας;
Γιάειντα γροικώ τσι λιβανιές αναγυρού στην χώρα;
Ειντά ‘ν’ τα παρακαλετά κι οι γι-αναστεναγμοί σας;
Aμοναχός επόρισα, ο κοσμοξακουσμένος,
ο βασιλιάς Oιδίποδας, ν’ ακούσω είντα θέτε,
ο γι-ίδιος, δεν ήτον πρεπό να πέψω ‘πα σαήδες!
Γέροντα, που ‘χεις την εξά, να πρωτολές, για βάστα
και πε’ μου, γιάειντα ‘ρθετε ‘πα και κάθεστε-ν ομάδι;
Φόβο ’χετε και μου ‘ρθετε, γή εγνοιες σας-ε τρώνε;
Μιαν εχταγή ‘χω μοναχή, καλό να σας σε κάμω.
Aπονος θα ‘μουν ζαβαλες, αν δε σας ελυπούμουν! 
IEPEYΣ
Aρχο, τση χώρας βασιλιά, Oιδιπου παινεμένε,
θωρείς τα χρόνια μας, θωρείς και την προσγοναθιά μας
ομπρός σε τούτους τσι βωμούς. Θωρείς ομπρός σου, λέω,
γερόντους χαμοφτέρουγους, που δύσκολα ταράσουν
κι άλλους, ωσάν κι ελόγου μου, που ‘μαι του μέγα Δία
ο προεστώς, απου κι αυτοί σκλάβοι θεώ’ λογούνται,
μα ‘ναι μες τσ’ άντρες διαλεχτοί. Κι ούλο τ’ αθρωπομάνι
του τόπου είν’ και κάθεται κι αυτό στεφανωμένο,
άλλοι ‘παδέ κι άλλοι ‘κειδέ στην πολιτεία μέσα.
Aλλοι στην δίθυρ’ εκκλησσά, στον τόπο τση Παλλάδας
κι άλλοι στο ρέμα του Iσμηνού, που στέκει τ’ αθοβούνι
των θυσιών ‘ν’ και καθούνται πατούλιες, σόγια σόγια!
H πολιτεία, ως θωρεις, σφαλάσει και δεν φτάνει
ν’ ανασηκώσει κεφαλή, να βγει από τον πάτο
τση φονικής ανασφαής, απου ‘ναι εδά πεσμένη.
Eσοχαλάσαν οι καρποί. Ως κι οι γι-αθοί καήκαν
που βγάνει η γής! Οι βουκολιές χαλιούνται! Τα μουσκάρια
κακοψοφούν! Tων γυναικών οι πόνοι πάν τ’ ανέμου,
οντε γενούν. Θα πεις θεός, φωθια ξετελεμένη,
πέφτει στην χώρα η λοιμική και την κακοποδίδει!
Xάνετ’ η Θήβα, χάνεται! Μόν’ ο παντέρμος Aδης
έχει το μέγα διάφορο, που χάσκει και γεμίζει
κλαήματα κι αναστεναγμούς. Hρθαμε, να σε βρούμε
κι εγώ και τούτοι που θωρείς, οι παινεμένοι γι-άντρες,
όϊ πως σ’ έχομ’ άρχο μου, με τσι θεούς το γι-ίδιο,
μα είσαι ζαρ’ ο πρώτος μας, ως το ‘χομε θωρώντας
επά που ζείς και ζώνεσαι. Kαι πρώτος είσαι κιόλας,
οντεν θα-ν έχομ’ εορτή για τσι θεούς. Eσύ ‘ρθες
κι εγλίτωσες τον τόπο μας από το βαρύ ντιγέντι, 
που δίδαμε ν-ετοτεσάς τση τραγουδίστρας σκύλας
και τό ‘καμες αμοναχός! Mούδ’ εξερώτηξές μας,
μουδε κι εμάθαμέ σου ‘μείς δροσά, για να το κάμεις.
Mόνο ο θεός εστάθηκεν ορτάκης και βοηθός σου.
Κατα που λέν κι οι πλια πολλοί, εσύ σ’κωσες την πόλη.
Kι έτσα ‘ναι κιόλας! Κι ήρθαμεν, Oιδίπου παινεμένε,
να σε παρακαλέσομε, κι εγώ και τούτοι οι γι-άλλοι,
απου θωρείς γονατιστούς, ρεμέδιο να μας εύρεις.
Γη μάθεις το από θεού, γή έχεις τ’ απ’ αθρώπου!
Δώσε μας, άρχο, δύναμη από την δύναμή σου!
Ούλοι μας λ’ω, ν-ίσαμε εδά, θωρούμε τσι δουλειές σου
και τσι πιτηδιοσύνες σου, πως έχουνε πετύχει.
Σίμωσε, πρώτε των αντρώς και σήκωσε την χώρα!
Eρχου κι έχε την έγνοια μας. Kαλά κατέχεις πούρι,
πως τούτη η γής, σωτήρα τση σε λέει, να ‘ναι αιτία
όσα καλά ν-ετότεσάς τση ‘καμες. Mην αφήσεις,
στσ’ αθιβολές που θα ‘χομε, να λέμε-νε για σένα,
πως, στον καιρό σου, είδαμε την ανεντράνισή μας,
μα ηύραμε στην υστεριά πεσά πολλά μεγάλη.
Eρχου, ξανανεσήκωσε ν-άρχο, την πολιτεία!
Kι ως εύρηκες, ετότεσάς, απηλογιά να δώσεις
κι εγύρισες την μοίρα μας κι επι καλού ν-επήγε,
κάμ’ ίδια ‘τσα και σήμερο. Kαλιά να βασιλεύγεις
στην χώρα, ως ισαμ’ εδά, παρά με δίχως άντρες
να λες πως την-ε κυβερνάς! Eιντα φελούν τα κάστρα
γή τα καράβια ν-όφκερα, δίχως λαό κι αθρώπους;
OIΔIΠOYΣ
Kατέχω κακορίζικοι, θαρείτε δε γατέχω,
είντα γυρε’τε κι ήρθετε; Kατέχω τον καημό σας!
Oσος κι αν είναι ο πόνος σας δεν φτάνει τον ‘δικό μου 
O καθανείς σας λω, πονεί κι έχει έγνοια για δικού ντου 
κι όϊ για τσ’ άλλους. Mα η ψυ’ η γι-εδική μου κλαίει 
για ‘με, για σέ, για ούλους μας στην πολιτεία μέσα. 
Δεν μ’ αγουροξυπνήσετε, μουδ’ εσηκώσετέ με!
Kαι ν’ απανωκατέχετε, πως έχω μαύρο δάκρυ 
χυμένο και έχει ο έρμος νους, χίλια στρατάκια πάρει.
Mια μοναχή, μια γιατρειάν ευρήκα. Φρουκαστείτε:
Tου Mενοικέα τον υγιό, τον Kρέοντα ‘χω πέψει,
το πρώτο απ’ τσι κουνιάδους μου, στ’ Aπόλλωνα να πάει
στο ιερό του Πύθωνα. Nα πάει να ρωτήξει,
είντα μου πρέπει να διαστώ, είντα γηθειά να κάμω
να σώσω χώρα και λαό. Tην πολιτεία ακαίρια!
Mα μέρες επεράσανε πολλές και δεν εφάνει
κι έχω καημό, ξαργεί μαθώς, πλια παρα που του πρέπει.
Α, να γιαγύρει, και γιαμιάς αν δεν διαστώ και κάμω,
ότι προστάζει ο θεός, για αντίθεο να μ’ έχεις!
IEPEYΣ
Kαλομελέτα κι έρχεται! Ετούτοι-νέ μου λένε
πως ε, ‘ν’ τον Kρέω’, ν-έφταξε!
OIΔIΠOΔAΣ
……………………………. Aπόλλωνά μ’ αφέντη!
Kάμε, ως είναι φωτερή η γι- όψη ντου, να φέρνει
την σωτηρία!
IEPEYΣ
………….. Δεν θωρείς; Χαρά μεγάλη δείχνει,
αλλιώς δεν θα ‘χε κειονέ, το δάφνινο στεφάνι,
στην κεφαλή ντου!
OIΔIΠOΔAΣ
……………….. Γλήγορα θα μάθομε και σώπα!
Eσίμωσε και θα γροικά. Aρχο και συγγενή μου!
Kρέω’, του Mενοικέα γιέ, σαν είντα νέο φέρνεις
απ’ το θεό;
KPEΩN
………… Kαλά καλό! Οι κακοποδωμοί μας
αν καλοξετελέψουνε, τύχη κι ευδειά θα φέρουν! 
OIΔIΠOYΣ
Ντα ειντά ‘πενε; Oτι μου λές, μούδε με τρομαριάζει,
μούδε και θάρρος δείνει μου!
KPEΩN
………………………….Σιμά στεκουν ετούτοι.
Θές να μιλήσ’ ομπρός των-ε, γή να σερθούμε μέσα;
OIΔIΠOYΣ
Mίλι’ ουλωνώ! Nτα ‘γω πενθώ και τούτοινά ‘ν’ αιτία.
Οϊ για μένα! Ομπρός τωνε!
KPEΩN
…………………Nα πω σκιάς, τα ‘χω ‘κούσει
απ’ το Θεό. Eδιάταξε-ν ο βασιλιάς Aπόλλως,
κι είπε-ν το ξεκαθαριστά: Eχομε λέει, πώδε,
μι’ ατσιποδιά πολλά παλιά, ν-αναθρεφτή του τόπου,
και να την-ε ξεβγάλομε, πρίχου να ξετελέψει
απάλαιχτη
OIΔIΠOYΣ
……………Eίντα λογιώς; Eίντα γηθειά την πιάνει;
KPEΩN
Nα την-ε ‘ποζυγώξωμε, να πάει σ’ άλλο τόπο.
Γή, λέει, μ’ ένα φονικό, το γι-αίμα να ξεχρώσεις
απ’ άλλο φονικό παλιό. Eτούτονά την χώρα
μαραίνει και χαλά την-ε!
OIΔIΠOYΣ
……………………….Kαι τίνος από τσ’ άντρες, 
τάσσει την μοίρα ‘τούτηνά;
KPEΩN
………………………..Hτονε πώδε, ρήγα, 
πρίχου ρηγέψεις λόγου σου, γ-είς Λάϊος αφέντης.
OIΔIΠOYΣ
‘κουστά τον έχω μοναχά, ποτές μου δεν τον είδα!
KPEΩN
Για το δικό ντου το χαημό, εδιάταξ’ ο Aπόλλως,
να βρούμε τσι φονιάδες του και να τσι γδικιωθούμε!
OIΔIΠOYΣ
Kαι πού ‘ναι πούρι τούτοι-νά; Πού ‘ναι; Σε είντα τόπο;
Πώς θα βρεθεί σ’ έτσα παλιά αιτία, σκιας μιαν άκρα;
KPEΩN
Eίπε πως είν’ ακόμ’ επά! Σε τούτον-έ τον τόπο.
Kι ότι γυρέψεις θα το βρεις, μ’ αν δεν γυρέψεις χάνεις!
OIΔIΠOYΣ
Kαι πού, κουνιάδο, ‘σφάχτηκε ο Λάϊος κι εχάθη;
Στο σπίτι, στα χωράφια ντου, γή σ’ άλλο τόπο; Πέ μου!
KPEΩN
Στ’ Απόλλωνα μας ήλεγε, πως θελ’ ‘α πάει τότες
κι έφυγε. Μ’ αντιγιάγερμα αζωντανός δεν είδε.
OIΔIΠOYΣ
Kαι δεν εβρέθη ενας σαής, ένας μαντατοφόρος,
γή ένας συμπορπατηχτής να ‘χ’ ακουστώντας, πράμα
και να μπορεί, ν-εδά, κιανείς να τον-ε ξερωτήξει;
KPEΩN
Oμάδι ντου τσι σφάξανε! Eνας έχει γλιτώσει,
μα ‘πό το φόβο-ν έφυγε. Kι απ’ όσα ‘χε θωρώντας, 
ένα-ν εκάτεχε να πει!
OIΔIΠOYΣ
………………… Σαν είντα; Kι ένα να ‘ναι,
πολλά μπορ’ ‘α καντίσομε. Mόνο να μας-ε δώσει
απ’ την ελπίδα μιαν αρχή.
KPEΩN
……………………….. Eίπενε, πως ληστάδες
στην στράτα των επάντηξαν. Kαι δεν τον έσφαξ’ ένας,
μονο-ν εσφάγ’ από πολλούς.
OIΔIΠOYΣ
………………………. Kι ανάκαρα πού βρήκαν,
ταξ’, οι ληστές, να κάμουν ‘τσά ν-αποκοθιά μεγάλη,
αν δεν τσ’ ακριβοπλέρωναν οι γι-εδικοί μας, άρχο,
ν-από ‘πα-δέ;
KPEΩN
……….. Kαι τούτονά, το ‘παμ’ επά, καμπόσοι.
Mα είντα θες; Σαν έφυγε-ν ο Λάϊος κι εχάθη,
άθρωπος δεν ευρίχνουντον, το μπέτη ντου να στέσει
στ’ άλλο κακό!
OIΔIΠOYΣ
……………. Kι είντα κακό-ν είχε στην βασιλιά ντου
ο Λάϊος, κι αλικόντισε το φονο να διαλύνει;
KPEΩN
H Σφίγγα-ν ήτον έπαδε, η χαροτραγουδήστρα
και σφίξη μας εβάστανε είντα θ’ απογενούμε,
κι αφήκαμεν αθώρητα τα ‘που ‘πρεπε να ιδούμε!
OIΔIΠOYΣ
Eδα ‘γω σκιας, απ’ την αρχή θα τα ξεφανερώσω!
Κατα που μου το διάταξε ο Φοίβος και μου τό ‘πες.
Κι αν έχετε έγνοια και καημό, για τον αποθαμένο,
σύμμαχος θα σας-ε σταθω, μα έτσα πρέπει κιόλας.
Και με το θιο, θα γδικιωθώ για τούτονέ τον τόπο!
Δεν κανω χάρη κιανενούς, όσο κι αν είναι φίλος,
μα για δικού μου τούτονέ το γι-έμπος θα γιατρέψω
Οποιος εσκότωσε, μαθώς, εκείνο-νά τον ρήγα
κι εμέ μπορεί, σαν δεν βρεθεί, να με ξεβγάλει! Ναίσκες!
Την αφεδιά μου σκιας ‘φελώ, αν γδικιωθώ τον πρώτο.
Aειντέστε ν-άρχοι κι άρχοντες, βαστάτ’ από τσι σκάλες!
Πάρετε και τσι κλάδους σας! Ενας, γιαμιάς, να πάει,
να μου μονιάσει το λαό του Kάδμο, έπα πώδε!
Οτι μπορώ θα το διαστώ κι ή θα γλιτώσομ’ ούλοι,
με το θεό-ν ομάδι μας, γή θα ξεπατωθούμε!
IEPEAΣ
Aειντεστε άντρες! Αειντεστε! Μα ‘μεις ηρθαμε πώδε,
για τούτανά απού ‘πενε. Kι ο ρηγαφέντης Φοίβος,
να ‘ρθει σωτήρας, να σταθεί και το κακό να κόψει.

ΠAPOΔOΣ

Σαν είντα να ‘πες, του Διός φωνή γλυκολαλούσα,                 (στρ α’)
απ’ τσι πολύχρυσους Δελφούς κι εδά ‘μαι στην αγγούσα;
Σαν είντα να ‘πες, των Θηβώ’ των χιλιοδοξασμένω’
κι αποδειλιάζει ο έρμος νους κι ανάκαρα δεν παίρνω;
Aχι τση Δήλου γητευτή κι είντα θα ξετελέψεις
κι είντα  μεγάλο δόσιμο κοντό, θα μου γυρεψεις,
εδά γή υστερότερα; Tσ’ ελπίδας κανακάρη!
Π’ οντε μιλείς, ο Ζας μιλεί, με την δική σου χάρη!

Eσένα πρώτη, Aθηνά, του Δία θυγατέρα,                           (αντιστρ α’)
εσένα θέλω να σταθείς ομάδι μ’, έπα πέρα! 
Γροίκα μ’ Aρτέμη κι έρχου ‘πα, απου την γήν ορίζεις
κι απου στην μέση τσ’ αγοράς θρονί ‘χεις και καθίζεις.
Ερχου κι εσύ Aπόλλωνα και πρώτε σαϊτάρη
κι οι τρείς ν’ αλικοντίσετε το Xάρο, μην με πάρει!
Kι όπως αλλότες, τότεσάς που τα κακά ‘χαν πέσει,
στην πολιτεία, ήρθετε κι εμπήκετε στην μεση
και την φωθιάν εσβήσετε, πρίχου μ’ αποθαλιάσει
ελάστε, ίδια ‘τσα κι εδά! Eλάστε κι είναι βιάση!

Πολλά κακά μ’ ευρήκανε, πολλά μεγάλα πάθη                           (στρ β’)
κι ούλοι πονούνε και κειανείς δεν έχει νου να μάθει
είντα λογιώς, έθοιο σπαθί κι έτσα κακή μαχαίρα
θα ‘ποζυγώξει από παέ, θα την κάμει πέρα.
Δεν βγάνει μπλιο καρπούς η γής κι οντε γεννούνε ζάρι,
δεν νταγιαντούν τα θηλυκά τση γέννας το ζαράρι!
Σαν τα γοργόφτερα πουλιά, απου πετούν ομάδι
έτσα μου ‘πέφτουν τα κακά και μπώθου’ με στον Aδη! 

Πολλω λογιώ ‘ναι τα κακά, απου με κατατρέχουν             (αντιστρ β’)
κι ειν’ ασπλαχνα κι είναι βαρά και λύπηση δεν έχουν!
Επά, θωρείς μικιά παιδιά στο χώμα πεταμένα,
άκλαφτα κι άθαφτα, νεκρά και κακοποδωμένα!
Κι εκειέ, γροικάς, εις τσι βωμούς, κλάηματα, μοιρολόγια
και παρακάλια στσι θεούς, που δεν τα βάνουν λόγια.
Για τα πολλά τα βάσανα, ομάδι λω, θρηνούμε
κι είναι πολύς ο σύθρηνος, οντέ παρακαλούμε
Eλα και στάσου μου βοηθός, θυγατερό του Δία,
κι αν πάψουν τα κακά, εσύ θα ν-είσαι η γι-αιτία!

Eλα και κάμε έλεος, ‘ντιγιάγυρε τον Aρη,                           (στρ γ’)
απου ‘πεσε-ν απάνω μου κι εδά με στρουσιάρει.
Δεν έχει ασπίδα να βαστά, μα ‘χει φωθιά και καίει!
Ελα, ‘ντιγιάγυρέ τονε, κι ο τόπος βουλοπλέει!
Eλα και πόβγαλέ τον-ε, στην θάλασσα να σύρει
την Aμφιτρίτη να π’ ‘α βρει, να μην ξαναγιαγύρει.
Γή  σ’ αξενο κι αφιλιωτό κι ανεμοκυκλισμένο,
γυαλό τση Θράκης πέψε τον και μ’ έχει ποθαμένο!
Οτι την νύχτα παραιτά, την μέρα ρίχνει κάτω
κι ανεκατώνει και χαλά την τάξη των πραμάτω’!
Δία, απου χεις την εξά του κεραυνού την τόση,
αστροπελέκισέ τονε, ο τόπος να γλιτώσει.

Ρήγα κι αφέντη των Λυκώ’, πρόβαλ’ απ’ την Λυκία               (αντιστρ γ’)
και βάστα τσι σαϊτες σου, εδά απου ‘ναι χρεία!
Τσι χρυσοκουκλωμένες σου σαϊτες στο δοξάρι
βάλε και δόξεψέ τονε, για την δική μου χάρη.
Πάρε τσ’ Aρτέμης τσι φωθιές και κόπια από τ’ αόρι
κι ελα κι αγάνταρέ με μπλιο, με την παρθένα κόρη
Eλα κι εσύ Διόνυσε, πρωτάρχοντα του τόπου,
μελαχρινέ μου βασιλιά και στήριγμα τ’ αθρώπου, 
που τσι μαινάδες κυβερνάς και κάμε, ένα δαυλάρι
φωθιά να πέσει και να βρει τον κεντησμένον Aρη.



ΠPΩTO EΠEIΣOΔIO
OIΔIΠOYΣ
Εκουσα τα μου ζήτηξες. Κι αν θες εδά, φρουκού μου,
σ’ ότι σου πω και στο κακό ενάντια σύντραμε μου,
μ’ ανάκαρα ‘τσιδά θα βρείς. Tα πάθη θα γλιτώσεις!
Κάτεχε, πως μηδε δροσά δεν ‘θελ’ ‘α ‘ναγυρέψω, 
αν δεν με διάτασε ο θεός. Μουδε ‘κουστά δεν είχα
τον αχιουρέ, που ‘γίνηκε στο βασιλιάν ετότες
κι ότι εκουβεδιάστηκεν για ‘κείνον εις τον τόπο.
Mα σκιας εδά, εγώ –γροικάς;- ο υστερνός Θηβαιός,
σ’ ούλη του Kάδμου την γενιά, λέω και ‘φρουκαστείτε:
Oποιος κατέχει για το γιό του Λάβδακου, τον ρήγα
τον Λάϊο, είντα λογιώς και ποιος τον έχει σφάξει,
προστάζω, να φανεί γιαμιάς, να μου το ‘μολοήσει.
Kι όποιος φοβάται να το πει, αν τό ‘χει καωμένο
ο απατός του, γδικιωμόν άλλο δεν θα γνωρίσει,
όξω να φύγει από ‘παέ, να πάει σ’ άλλον τόπο.
Aλλ’ εζημιά δεν θα γενεί! Kι αν είν’ και κιανείς άλλος,
απου κατέχει το φονιά, μα γι-εδικό, μα ξένο,
να ΄ρθει ‘παέ και να το πεί, την γλώσσα ντου να λύσει.
Μη φοβηθεί, μα πλερωμή θα ιδεί από ν-τα μένα
και χάρη θα του το βαστώ μεγάλη, μέχρι να ‘μαι!
Μα αν τύχει και σωπάσετε κι όποιος κατέχει τάξε,
γή για δικού ντου φοβηθεί, γή κιανα-ν άλλο χώνει
κι ότι κατέχει δεν το πεί, αφρουκαστείτε πώδε,
ότι θα κάμω σκιας κι εγώ. Ετούτονά τον άντρα,
προστάζω κι αβιζάρω σας και βγάνω σας διασάκι,
σ’ ούλο τον τόπο που κρατώ και φτάνει-ν η γι-εξά μου,
ένας σας, να μην του βρεθεί την πόρτα να τ’ ανοίξει!
Ενας σας να μην του μιλεί! Ενας μην του φωνιάξει
οντε θα κάμει λειτρουγιά, γή θυσιάσει πράμα, 
εις τσι θεούς, ως είν’ πρεπό! Ενας μην του σιμώσει
να τον-ε ξαγορέψει μπλιο, το βάρος του να πάρει!
Μα να τον έχετε μακρά και να τον-ε παντάτε,
ιδια σαν το κακό μιαρό, απου βρωμέζει ακαίρια
την πολιτεία! Τούτονά μου ‘πε και το μαντείο
το Πυθικό, εδά πλια μπρος, που ‘πεψα ρωτηχτάδες!
Εκούσετε μου; Είδετε, είντα λογιώς ορτάκης
εστάθηκα τ’ Απόλλωνα και του σφαμένου ρήγα;
Ετούτανά που πρόσταξα, αν θέτε, κάμετέ τα
για λόγου μου, για το θεό και για την γήν ετούτη,
που χάνεται δίχως καρπό, δίχως θεό και μοίρα!
Κι αν δεν μας τα ‘πεψεν ο θεός ετούτανά τα πάθη, 
πάλι, δεν κάνει ζάβαλες, ν’ αφήσομε τον τόπο
να βγάνει ετέθοια σκανισά. Α δή, μεγάλος ρήγας
εχάθηκε κι ειναι πρεπό, να πιάσομε, να βρούμε 
άκρα στο φονικό ντου σκιας! Κι εγώ απου ρηγεύγω,
κατά που θέλησ’ ο θεός, κι έχω τον ίδιο-ν τόπο,
κι ίδια ν-εξά με λόγου ντου, κι ίδιο θρονί και κλίνη
κι ίδια γυναίκα, κι ως θωρώ, αν δεν το ‘χε μοιράσι
να ‘ν’ άκλερος, θα ν-είχαμε κοπέλια γεννημένα 
απ’ την ίδια την κοιλιά, εγώ κι εκείνος πούρι,
τ’ αντρούς ετούτου, του ρηγός που χτύπησεν η μοίρα
και του κατάλησεν εξά και βασιλειά, σαν να ‘τον
δικός μου κύρης, θα σταθώ, αντίπητού ντου, πώδε.
Οτι παντίδει και μπορώ θα κάμω, για να πιάσω
εκείονά, που σήκωσε την χέρα ντου ενάντιά
στο Λάϊο, του Λάβδακου το γιό τον παινεμένο,
που ‘τανε του Πολύδωρου εγγόνι κι απου ‘βάστα
απο του Κάδμο την γενιά, τ’ Αγήνωρα την φλέγα!
Και κάνω ευκή εις τσι θεούς, να πέψουνε κατάρα
σ’ όσους δεν καλαφρουκαστούν: Να μην των-ε καρπίσει
η γής κι απ’ τσι γυναίκες τως παιδιά να μην ‘ποτάξουν.
Να τσι πατάξ’ η ογουρσουζά, απου βαστά το τόπο
κι άλλη τζη τρις χειρότερη! Βαριά κατάρα να ‘χει,
όποιος ετσά κακή δουλειά έχει ξετελεμένη,
γή μοναχός την έδιαξε, γή με πολλούς ομάδι!
Μέγα κακό να τον-ε βρεί και να κακοποδώσει!
Κι απανοβγάνω την ευκή και την βαριά κατάρα
και για δικού μου κι εύχομαι ίδιο κακό να πάθω,
αν έτυχε στο σπίτι μου κι έκατσε μετά μένα 
ο φταίχτης και το κάτεχα! Σ’ όσους εισαστε πώδε,
Θηβαίοι και συντάσεστε στα που ‘χω λεομένα,
ας είναι η Δίκη σκέπη σας. Σκέπη κι απαντοχή σας!
Κι ούλοι θεοί να στέκουνε εις την δεξά σας πάντα!
ΧΟΡΟΣ
Σαν με κατάρες μου μιλείς, θα σου μιλήσω ντρέτα!
Εγώ, αφέντη κι άρχο μου, μουδ’ έχω σκοτωμένους,
μούδε κατέχω να σου πω, ποιος έκαμε το φόνο.
Δουλειά τ’ Απόλλω ‘ναι μαθώς, που ‘βγαλε το τερτίπι,
να πει ποιος είναι κι ο φονιάς.
ΟΙΔΙΠΟΥΣ
……………………………. Καλά τα λες, μα πέ μου:
Ποιος άντρας έχει μπόρεση, σαν οι θεοί δεν θένε
να τσι ζορίσει;
ΧΟΡΟΣ
………… Σαν είν’ ετσά, θες να σου πω ‘να-ν άλλο;
ΟΙΔΙΠΟΥΣ
Πε το! Και δυο και τρια πε!
ΧΟΡΟΣ
…………………………Γροίκα μου ρήγα πώδε!
‘κουστώντας θα ‘χεις, πως ειν’ ‘πα ο γι-άρχο Τειρεσίας,
απου θωρεί, όσα θωρεί ο γι-ίδιος ο Απόλλως!
Ετούτον άμε ρώτηξε, να μάθεις το γυρεύγεις!
ΟΙΔΙΠΟΥΣ
Κι ετούτο δεν το ‘ξάργησα, μα το ‘χω καωμένο.
Οτι ώρα μου ‘φερε μαθώς, ο Κρέων το μαντάτο,
του ‘πεψα δυο, να τον-ε βρουν και θάμασμα μου κάνει, 
πως και δεν ανεφάνηκε ακόμη.
ΧΟΡΟΣ
………………………. ………. Γροίκ’ αφέντη!
Είν’ και μερ’κές αθιβολές παλιού καιρού χωσμένες!
ΟΙΔΙΠΟΥΣ
Είντα λοής αθιβολές; Ούλα θα τα ‘ξετάσω!
ΧΟΡΟΣ
Είπανε, πως τον έσφαξαν περαστικοί στη στράτα.
ΟΙΔΙΠΟΥΣ
Κι εγώ κουσμένο το ‘χω λ’ω! Μα ένας δεν ευρέθει 
να πει, ποιος το ‘καμ’ ως εδά!
ΧΟΡΟΣ
…………………………… Ντα κι αν εγροίκα φόβο
να πει, εδά, που σου ‘κουσε ετσά βαριές κατάρες,
θα μολοήσει!
ΟΙΔΙΠΟΥΣ
…………… Δεν γροικά φόβον από τα λόγια,
όποιος ετσά κακό ‘διαξε!
ΧΟΡΟΣ
…………………….. Μα είναι, λέω κι ένας,
απου θα βρει την άκρα ντου! Ε ‘ν’ τζι, που σ’ τον-ε φέρνουν
το μάντη! Μόνο τούτοσάς, απου ούλους τσ’ άλλους πώδε,
έχει στα φυλοκαρδια ντου χωσμένη την αλήθεια!
ΟΙΔΙΠΟΥΣ
Εσύ, απ’ ούλα τα νογάς, άρχοντα Τειρεσία,
και τα ποτά και τ’ άποτα και τ’ ουρανού τα βέρσα
ως και τση γής κι α’ δε θωρείς, κατέχεις είντα πόνος
βαστά την πολιτεία μας. Εσένα μόνο, λέω,
σ’ ετούτην την κατάλυση-ν ευρήκαμε προστάτη.
Προστάτη και ξεμπερδετή! Ο Φοίβος πούρι, ν-άρχο,
-αν δεν σ’ το μηνυτέψανε κιόλας οι καλεστήδες-
σαν τον εξερωτήξαμε, μας εύρηκε ρεμέδιο
αμοναχό, για το κακό απου μας-ε πατάσει,
να πιάσομε, να βρούμε-νε του Λάιου τσι σφάχτες.
Και γή να τσι σκοτώσομε, γή εις τον ξένον τόπο
να τσι ξορίσομε γιαμιάς! Μην μου μανίσεις, άρχο,
μα πιάσ’, ότι ‘χεις ακουστά, γή απου τσι κοράκους,
γή ‘μαθες απ’ άλλη κιαμιά τέχνη, ν-απου ξετρέχεις,
να μας το πεις, να βγούμε-νε απο το μέγα πάθος!
Σώσε την πολιτεία μας, σώσε τον απατό σου,
σώσε κι εμέ που σου μιλώ. Ξερύπισε το γι-αίμα
του σκοτωμένου. Απο ‘σε ν-είμαστε κρεμασμένοι!
Τ’ αντρούς ταιριάζει ζάβαλες, κι είναι χαλάλι κόπος,
αν-ε μπορεί κι αν δύναται, στσ’ άλλους καλό να κάνει!
ΤΕΙΡΕΣΙΑΣ
Ε, το παντέρμο δύσκολο! Ε, το παντέρμο βάρος,
απου ‘ναι, να ‘χεις φρόνεψη κι ανώφελη να βγαίνει!
Εκάτεχά τα, βασιλιά, αλλιώς δεν θελ’ ‘α ν-έρθω,
μα ως ήρχουμουν, τα ξέχασα! 
ΟΙΔΙΠΟΥΣ
........................................... Ειντά ‘ναι τα δηγάσαι;
Βαρόθυμος εκόπιασες!
ΤΕΙΡΕΣΙΑΣ
................................ Αφεις με να γιαγύρω
στο σπίτι μου. Φρουκάσου μου! Καλιά θα-ν είναι πούρι
και για δικού μου και για σε, αν σηκωθώ να φύγω!
ΟΙΔΙΠΟΥΣ
Δεν είναι δίκιο και πρεπό, μούδε δοικά στην χώρα,
απου σ’ ανέθρεψ’, άρχο μου, να χώσεις την αλήθεια!
ΤΕΙΡΕΣΙΑΣ
Δεν σου ταιριάζουν, βασιλιά, τα που μου λες! Γροικάς μου;
Μουδε σου τρέχει ο καιρός! Κι εγώ για να μην πάθω...
ΟΙΔΙΠΟΥΣ
Μα είντα λες; Για το θεό! Σαν είσαι κατεχάρης,
σώσε μας, πέ μας, γιαγυρε, μην μας-ε παραιτήσεις
Γιά-ε, προσπέφτομε σου. Σκιας λυπήσου το λαό σου!
ΤΕΙΡΕΣΙΑΣ
Ούλοι χαημένα τα ‘χετε! Μα δεν θα μολοήσω!
Δεν θα σου πω για τα κακά, απου σε περιμένουν!
ΟΙΔΙΠΟΥΣ
Ειντά ‘πες; Γιάειντα δεν θα πεις το που κατέχεις; Γιάειντα;
Την πολιτεία τούτηνε θ’ αφήσεις στην φουρτίνα
κι εμένα θα προδώσεις; Ε;
ΤΕΙΡΕΣΙΑΣ
....................................Δεν κάνω τέθοιο πράμα!
Μούτε κι εσένα, βασιλιά, θέλω ν’ αλικοντίσω.
Μα μην ρωτάς κι αναρωτάς. Δε θα μου βγάλεις άχνα!
ΟΙΔΙΠΟΥΣ
Κακόσκωτε, και πέτρινη καρδιά ‘θελ’ ‘α μανίσει
να σε θωρεί να μην μιλείς! Γιαειντα βαστάς ινάτι
και δεν λυπάσαι το καλό ν’ αειδάρεις; Γιάειντα; Πέ μου!
ΤΕΙΡΕΣΙΑΣ
Μαλώνεις το ινάτι μου, μα δεν θωρείς καημένε
το γι-εδικό σου! Αδικα κατηγορείς εμένα!
ΟΙΔΙΠΟΥΣ
Και ποιος δεν θελ’ ‘α σ’ οργιστεί, να σου γροικά τα που ‘πες;
Απου βαροδικάζουνε την πολιτεία!
ΤΕΙΡΕΣΙΑΣ
.................................................. Ρήγα,
να βγούνε θέλει τα κακά κι ας τα σκεπάζ’ ατός μου!
ΟΙΔΙΠΟΥΣ
Ε, σαν θα βγούνε, πέ μου τα!
ΤΕΙΡΕΣΙΑΣ
......................................... Δε θα σου πω πλια πέρα!
Και πιάσε μου κακοσυνιά! Κι αμάχη βάστηξέ μου!
ΟΙΔΙΠΟΥΣ
Ε, μα εσύ μ’ εκέντησες! Κι άλλο δεν σου το χώνω:
Κάτεχε, πως απο ν-τα ‘δα, σ’ έχω σαν τσι φονιάδες!
Σαν να διαξες κι ελόγου σου με όνομής τως ζάρι!
Κι ο ίδιος ας μην το καμες! Μ’ αν είχες λω το φως σου,
εσέ μαθώς, θα-ν έλεγα πως το ‘χεις καωμένο!
ΤΕΙΡΕΣΙΑΣ
Ε, όϊ-δά! Φρουκού μου σκιας! Τα που ‘πες, να κρατήξεις!
Τα που ‘χεις βγάλει όρντινο! Κι από ν-τα ΄δα και πέρα,
να μην ξαναμιλήσεις σκιας, μουδε σε τούτους τσ’ άντρες,
μούδε κι εμένα! Ηκουσες; Μα ‘συ ‘σ’, αρχο, του τόπου
η λούβα, κι η γι-ογουρσουζά!
ΟΙΔΙΠΟΥΣ
................................. Τον ποδιαντραπωμό σου!
Ειντά ‘ν’ τα λες; Κοντό θαρείς, πως θα μου ξεγλιτώσεις; 
ΤΕΙΡΕΣΙΑΣ
Ξεγλιτωμένος είμ’ εγώ! Κατέχω την αλήθεια!
ΟΙΔΙΠΟΥΣ
Και πού, κοντό, την έμαθες; Μην πεις απ’ τσι κοράκους!
ΤΕΙΡΕΣΙΑΣ
Απο ν-τα ‘σε, που μ’ έβαλες ακώντας να μιλήσω!
ΟΙΔΙΠΟΥΣ
Μα είντα λες; Μολόγα μου, μωρέ, να καταλάβω;
ΤΕΙΡΕΣΙΑΣ
Ντ’ ακόμη δεν το κάντισες; Δεν το ‘χεις συνεικάσει;
Γή παίζεις με και θες, να ιδείς ειντα κατέχω ρήγα;
ΟΙΔΙΠΟΥΣ
Λέω, δεν εκαλόκουσα. Μα ξαναπέ το πούρι!
ΤΕΙΡΕΣΙΑΣ
Εσένα λέω για φονιά τ’ αντρούς! Και μην γυρεύγεις 
άλλο να βρεις!
ΟΙΔΙΠΟΥΣ
....................Ειντα θαρείς; Πως θα σ’ αφήσω, τάξε
να χαίρεσαι να βλαστημάς;
ΤΕΙΡΕΣΙΑΣ
...................................... Θες να σου πω, σκιας κι άλλα,
να μ’ οργιστείς απανωθιώς;
ΟΙΔΙΠΟΥΣ
....................................... Οσο σου κάνει χρεία!
Μ’ αδικα των αδίκω λες!
ΤΕΙΡΕΣΙΑΣ
....................................... Ε, λέω, να κατέχεις,
πως σμίγεις ξαδιάντροπα με τσι δικούς σ’ αθρώπους
και δεν λογιάζεις την ντροπή!
ΟΙΔΙΠΟΥΣ
......................................... Θαρείς μωρέ, πολυώρα
θα μου δηγάσ’ ετσά γηθειές;
ΤΕΙΡΕΣΙΑΣ
.....................................  Οσο-ν η μαύρ’ αλήθεια
θα-ν έχει εξά!
ΟΙΔΙΠΟΥΣ
........... ...... Εχει ν-εξά! Μα όϊ για δικού σου!
Δεν έχ’ εξά για λόγου σου! Στραβός ησουν και θα ‘σαι!
Στραβά θωρείς, στραβά γροικάς κι ολόστραβά λογιάζεις!
ΤΕΙΡΕΣΙΑΣ
Παίζε με, ρήγα, παίζε με! Τον απατό σου παίζεις!
Ως παίζεις, τούτοι-νέ, ταχιά, θα παίξουνε κι εσένα!
ΟΙΔΙΠΟΥΣ
Στην νύχτα ζεις και δεν μπορείς εμέ, που ζω στην μέρα,
μουδ’ άλλον που θωρεί το φως, να βλάψεις! Κάτεχέ το!
ΤΕΙΡΕΣΙΑΣ
Δεν είν’ τση μοίρας σου γραφτό, να κακοπάθεις ρήγα,
από ν-τα μέ. Ο Απόλλωνας μπορεί και θα το κάμει! 
ΟΙΔΙΠΟΥΣ
Του Κρέοντα ‘ν’ αθιβολές, γή εδικές σου τα ‘πες;
ΤΕΙΡΕΣΙΑΣ
Δεν έχει ο Κρέως αχιουρέ, κιανένα-ν καωμένο! 
Αμοναχός σου ν-έπεσες στα πάθη! Κάτεχέ το!
ΟΙΔΙΠΟΥΣ
Παντέρμη εξά και βασιλειά κι έχητα σωριασμένα
και λοϊσμέ, π’ απανωθιώς σ’ ούλες τσι τέχνες στέκεις
στην ζήση την πολύζηλη, είντα ψακή γεννάτε!
Το πως ρηγεύγω των Θηβώ, κανίσκι μου το ‘κάμαν!
Αθρώπου δεν το ζήτηξα! Κι εδά το συνεικάζω,
πως έπιασε-ν ο Κρέοντας, ο μπιστικός μου φίλος,
κι ίδια λαγούμι-ν έσκαψε, να μπει και να με ρίξει! 
Κι εσύζεψε, χωστά χωστά, με τούτονε τον μάγο,
τον χιλετζή, που στον παρά κάνει ντοά κι αμνώγει
και πίστραβος εγίνηκε στην τέχνη που ξετρέχει!
Πε μου μωρέ: Πού βρέθηκες στην μαντική πιτήδιος;
Γιαειντα, σαν ήτον έπαε η τραγουδίστρα σκύλα,
δεν έυρηκες για το λαό ένα ρεμέδιο; Γιάειντα;
Ο έδηγος απου ‘λεγε, καλό ‘θελε προφήτη
κι όϊ να τύχει ζάβαλες, ο πρώτος περασάρης
να π’ ‘α τση συνορίζεται! Μα τότεσάς, δεν είχες
δροσά να πεις! Δεν έμαθες δροσά-ν απ’ τσι κοράκους
μουδε απ’ τσι θεούς! Δροσά! Κι επέρνουν από πώδε,
εγώ, που δεν εκάτεχα λήτη για όνομής τση,
ο Οιδίποδας κι εστάθηκα κι εσοκατάλυσά την,
με το δικό μου λοϊσμό! Εγώ, δεν είχα χρεία 
κοράκους να μου κελαηδούν! Κι εδά ‘βαλες στο νου σου
και πολεμάς απ’ το θρονί απου ‘χω να με βγάλεις,
για να σταθείς στου Κρέοντα τσι θρόνους παραστάτης!
Κάτεχε σκιας πως γλήγορα κι  εσύ κι ο μπιστικός σου
θα πάτ’ ανέμου και καπνου! Κι αν δεν ήσουνε γέρος
‘θελ’ ‘α σου κάμω παιδεμό να μάθεις να ξετρέχεις
οσα ξετρέχεις μέχρι ‘δα! 
ΧΟΡΟΣ
................................... Οιδίποδα φρουκού μου:
Ρήγα, θαρώ, τα που ‘πε-νε, τα ‘πε-νε μανισμένος.
Ωσάν κι εσένα. Τουτανά δεν πρέπουνε στον τόπο.
Μα πως θα κάτσομ’ άρχο μου, να βρούμε-ν’ είντα λέει
η προφητεία του θεού. Ετούτονά ‘ν’ που πρέπει!
ΤΕΙΡΕΣΙΑΣ
Κι αν είσαι ρήγας κι άρχοντας, άρχος κι εγώ λογούμαι
και θα σ’ αντιπατήσω σκιας! Δεν είμαι λω, φαμέγιος 
δικός σου, μα τ’ Απόλλωνα. Και δεν έχω ‘γω, χρεία
να π’ ‘α γραφτώ του Κρέοντα να με διαφεντέψει!
Λέω και γροίκα βασιλιά: Παίζεις κι αναγελάς με 
πως είμαι τάξ’ εγώ στραβος, μα ‘συ ‘σ’ απου δε φέγγεις.
Δεν διανυρίζεις το κακό, και δεν θωρείς καημένε
σ’ είντα ντροπή ζεις και με ποιους κάθεσαι στο παλάτι.
Ντα μπας κατέχεις κι απο ποιους ‘ποσέρνεις την γενιά σου;
Γή πως οχτρός ηρθες επά, για τσι δικούς σ’ ανθρώπους,
μα ζούνε, μα ‘ποθάνανε! Γή πως βαριά κατάρα,
διστομη, κι απ’ τον κύρη σου κι απ’ την κερά μανά σου,
θα σε ποβγάλει από ‘παδά κι έ ‘ν’ την, απου σιμώνει!
Κι αν φέγγεις ζάβαλες εδά, ταχιά βαρύ σκοτίδι
θα σε πλακώσει. Εγνοια σου! Και ποιος γυαλός ετότες,
ποιος Κιθαιρώνας, θα βρεθεί να μην αντιλαλήσει
μετά σου, σα’ θα ρθει καιρός να βαρομουγκαλιέσαι;
Οντε θα μάθεις τα γκρεμνά που βρήκες για λιμάνι
κι εμπήκες, καλοτάξιδε, κι έκαμες έθοιο γάμο
αντίθεο κι εστέλειωσες αμαρτωλό παλάτι!
Ακόμη, δεν ειδες δροσά απ’ τα κακά που θα ‘ρθουν
και θα σε βγάλουν αδερφό βέβοιο των κοπελιών σου!
Βλαστήμα ‘δα τον Κρέοντα και το δικό μου στόμα,
μ’ άλλος δεν θα ξαναφανεί εις τσι θνητούς –γροικάς μου;-
ωσάν κι εσένα βασιλιά να κακοπάει ζώντας! 

ΟΙΔΙΠΟΥΣ
Πως νταγιαντώ και του γροικώ να μ’ αβιζαρ’ ετούτα!
Σάλευγε! Χάσου από πα-δά! Γιαμιάς γιαγυρ’ οπίσω!
Να πας εις τον κακό χαημό! Χάσ’ απο το παλάτι!
ΤΕΙΡΕΣΙΑΣ
Δεν ‘θελ’ ‘α κάμ’ ουδε ζαλιά, αν δεν μ’ είχες καλέσει!
ΟΙΔΙΠΟΔΑΣ
Οντεν σε κάλεσα, να ‘ρθεις με βιάση στο παλάτι
δεν το ‘βανε ο νους μου, πως τροζάδες θα μου λάλιες!
ΤΕΙΡΕΣΙΑΣ
Ετσά ‘μ’ εγώ! Για ‘σε τροζός, μα για τα γονικά σου
σοφός λογούμαι.
ΟΙΔΙΠΟΔΑΣ
..................... Στένου! Πέ! Ποια γονικά κατέχεις;
Ποιοι μ’ εγεννήσαν; Λέγε μου!
ΤΕΙΡΕΣΙΑΣ
.......................................... Σήμερα θα το μάθεις
και θα χαθείς!
ΟΙΔΙΠΟΔΑΣ
.................... Για’ δεν μιλείς αντρίστικα και ντρέτα;
Μονο μεγάλ’ ανιώματα μου βάνεις;
ΤΕΙΡΕΣΙΑΣ
.................................................... Ντα δεν είσαι
πιτήδιερός στ’ ανιώματα;
ΟΙΔΙΠΟΥΣ
......................................... Θες να με παίξεις; Πάιξε!
Μα παίζεις με στο νείκος μου!
ΤΕΙΡΕΣΙΑΣ
........................................... Ετούτονά το νείκος
κι η τύχη σου σ’ εφάγανε!
ΟΙΔΙΠΟΥΣ
..................................... Την πολιτεία ακαίρια
εγλίτωσα, κι έγνοια κιαμιά δεν έχω!
ΤΕΙΡΕΣΙΑΣ
..................................................... Ε, παιδί μου,
οδήγα, παρε μ’ από πα να φύγομε!
ΟΙΔΙΠΟΥΣ
................................................... Αειντέστε!
Πάρε τον και τρέχετε! Οσο πομένεις πώδε
ασκονταφνίδα γίνεσαι στα πόδια τα δικά μου!
Σάλευγε! Φύγε! Πάψε μπλιο να με βαροκαρδίζεις!
ΤΕΙΡΕΣΙΑΣ
Για ότι σκιας μ’ εφέρετε, θα πω, πρίχου να φύγω,
-Οϊ πως σε φοβήθηκα! Σαν είντα θα μου κάμεις;-
Λέω σου και φρουκάσου μου: Ο άντρας που γυρεύγεις
και καταράσαι κι όρντινα βγάνεις, για του Λαίου
το φονικό, ειν’ έπα-ε, στην πολιτεία μέσα!
Ξένος λογάται, για εδά, μα εδικός, Θηβαίος,
θ’ αναφανεί στην υστεριά! Και δεν θα καταλάβει
πως εξετέλεψ’ έτσιδα! Το φως του θα το χάσει
κι ας έφεγγε! Κι αν ήτονε πλούσος και τιμημένος
φτωχός θα φύγει, να διαβεί ξένος σε ξένο τόπο!
Βέργα στα χέρια θα κρατεί να την χτυπά να τρέχει!
Των κοπελιών απου καμε, αδέρφι και γονέος
θα βγει πως είναι, κι εκεινής που τον εγένν’ αλλότες
άντρας και γιος και του κυρού φονιάς και συμισάρης.
Λόγιασε τα ‘πα, σαν θα πας μέσα. Λογάριασέ τα!
Κι αν βρεις, ως τόσονε μαθώς, ψόμα να ‘χω πομένο
Πέ με κακό στην τέχνη μου! Πέ με πως δεν γατέχω!

ΠΡΩΤΟ ΣΤΑΣΙΜΟ
ΧΟΡΟΣ
Για ποιον απ’ τσ’ αντρες πώδ’ έχει λαλήσει                (στρ α΄)
τ’ Απόλλω το χαράκι κι είπε, τάξε,
τ΄ ανείπωτο, πως έδιαξ’ έτσα φόνο
κι έγάργιωσε τα χέρια ντου στο γι-αίμα;
Ηρθεν η γι-ώρα, ήρθ’, απού θα τρέχει
πλια γλήγορ’ απ’ το πλια καλό μπεγίρι,
να φύγει από τον τόπο, να γλιτώσει!
Εκίνησε του Δία το κοπέλι!
Εκίνησε η φωθιά, τ’ αστροπελέκι
κι απάνω ντου γοργό ‘χει μπλιο να πέσει!
Κι οπίσω ντ’ ακλουθούν οι μαύρες σκύλες!
Οι λαγωνάρες φτάνουν Ερυνίες!  

Σαν την αντιλαψίδα λαλαδίζει!                                   (αντιστρ α’)
Σαν την βροντή βροντά και κατεβαίνει,
απο του Παρνασσού τσι χιονισμένες
κορφάδες, ο χρησμός, κι αναγροικάται:
«-Αειντες μωρ’ άντρες, βρέτε τον κακούργο, 
απ’ άθρωπος δεν είδε την φανιά ντου!
Ιδια σαν τον ντανά τον μυγιασμένο
στα ύλατα γυρίζει και στα σπήλια!
Στσι νταύκους, στσι λατσίδες, στα χαράκια,
τζέλετ’ αμοναχός κι είν’ αγκρισμένος!
Κι όλο παραπαντεί κι αναγυρίζει,
από τση γής το φάλι μην περάσει.
Θαρεί απ’ τσι χρησμούς πως θα γλιτώσει,
μ’ αυτοί ‘ναι ζωντανοί και λαγωνεύγουν!»  

Είντα να πω κι ειντα ν’ αναθιβάλω                           (στρ β’)
Εσόχασά τα μπλιο και δεν γατέχω
Κι αιτία ‘ναι μαθώς, τα που χω ‘κούσει
τ’ απίστευτα από τον σοφό προφήτη!
Δεν διάνυρίζω μπλιο να καταλάβω
μουτε τα μπρος μουτε τα πίσω ζάρε
και φτερακίζω μόνο στην ελπίδα!
Ποτές μου λω δεν έκουσα αν είχαν
ο Πόλυβος μαθές κι οι Λαβδακίδες
αμάχη γή μαλιά στα πίσω χρόνια!
Μούδε κι εδά κατέχω πράμα βέβιο,
απού σιγούρο τόπο να μου δώσει,
ομάδι του Οιδίποδα να κάτσω
και τσι χωστούς θανάτους να ξεχώσω,
απου ‘βραν’ του Λαβδάκου την σκλετάδα!

Μόνον ο μέγας Δίας κι ο Απόλλως                                   (αντιστρ β’)
κατέχουν των αθρώπων τα ιβάλια.
Λέω πως, ειν’ κι ο μάντης κατεχάρης
πλια πάρα μένα σάοικα, μα κι είντας;
Ποια κρίση εστάθηκ’ άσφαλτη στον κόσμο;
Ο άντρας πούρι ο στάμενος λογιάζει
και μόνο με το λοϊσμό κερδαίνει! 
Ποτές μου εγώ, ποτές μου δεν θα κάτσω
να βγάλω καταδίκη για τον ρήγα,
πρίχου να βγουν οι λήτες που γροικούνται.
Εγώ κατέχω ζάρε-ν ένα-ν πράμα:
Πως όντε ήρθε πώδε, εμόνταρέ του
η τραγουδίστρα σκύλα και στο ζόρε
εβγήκε νικητής. Κι απανωτρούλι,
έσωσε και την πολιτεία ακαίρια.
Είντα μαθώς; Εδά θα κακοβάλω
πως έχει ετσ’ αχιουρέ ξετελεμένο;
 
ΔΕΥΤΕΡΟ ΕΠΕΙΣΟΔΙΟ
ΚΡΕΩΝ
Αντρες τση Θήβας, έρχομαι κι είμαι σοκεντησμένος!
Ηκουσα πούρι, πως βαριές κουβέντες είπε πώδε
ο βασιλιάς Οιδίποδας για λόγου μου. Αλήθεια;
Ανε θαρρεί, πως ‘πανωθιώς στα πάθια που παλαίγει,
τον έβλαψα κι εγώ, δικός, κι ή έδιαξα, γή είπα
κακό εναντια ντου, να ζω σε τούτηνέ την ζήση
δεν θέλω μπλιο. Δε το βαστώ να βγάλω τέθοιο νάμι!
Δεν είναι λίγη η εζημιά απου θα πάθω ο έρμος
αιτία να ‘ναι τούτονα. Πολλά με ζημιώνει,
να μ’ έχουν ούλοι όσοι ζουν στην πολιτεία μέσα,
κι εσύ κι οι πρώτοι φίλοι μου άτιμο, τραϊτόρο!
ΧΟΡΟΣ
Κι αν είπε ‘δα και κάτιτίς, είπε ν-το στο θυμό ντου!
Δεν το πρωτοντουχιούντισε!
ΚΡΕΩΝ
………………………….. Ντα δεν είπενε ζάρε
πως ψεύτικα του μίλησε ο μάντης κι είμ’ αιτία;
ΧΟΡΟΣ
Είπε! Μα δεν εκάντισα γιειαντα το ‘χει πομένο!
ΚΡΕΩΝ
Οντε με κατηγόριενε εσκέφτουντον κι εμίλιε;
Επαίζανε τα μάθια ντου σαν έλεγε την λήτη;
ΧΟΡΟΣ
Δεν το κατέχω! Δεν θωρώ τα διάχνουν οι γι-αρχόντοι!
Μα έ, ‘ν’ τονε απου ‘ρχεται. Πορίζει απ’ το παλάτι!
ΟΙΔΙΠΟΥΣ
Ειντά μωρέ ‘ρθες έπαε, να κάμεις; Τόσονά ‘σαι
αδιάντροπος κι εκόπιασες στο σπίτι το δικό μου;
Εσύ, απου ‘σαι σάοικα τ’ αντρούς του παινεμένου
φονιάς! Φονιάς κι απανωθιώς, ξανοίγεις να μου πάρεις
ότι ν-εξά και βασιλιά ηύρα σαν ήρθα πώδε!
Είντα κοντό θαρέγευσαι, πως δεν θελ’ ‘α το μάθω
το διάσιμο που διάζεσαι, γή πως θελ’ ‘α σ’ αφήσω
αν ήμπας και το μάθαινα. Ειντά ‘βαλες στο νου σου,
ωσάν το μωροκόπελο, πως θελ’ ‘α σου ξετρέξει
με δίχως πλούτος και φιλιές να ‘χεις το βασιλίκι;
Η εξά για να παρθεί μωρέ, θέλει περίσσα πλούτη!
ΚΡΕΩΝ
Μα ειντά ‘ν’ τα λές; Στα που ‘χεις πει, φρουκού πλια μπρος κι εμένα 
να σ’ αντειπώ. Κι απώς καθού και βγάλε κρίση ρήγα!
ΟΙΔΙΠΟΥΣ
Στα λόγια ‘συ δεν πιάνεσαι! Μα κι εγω θα ‘μ’ ανούσης
αν κάτσω να σου φρουκαστώ, να μάθω από ν-τα σένα!
Εχθρό μου κι άπονο μωρέ σ’ έχω. Να το κατέχεις! 
ΚΡΕΩΝ
Γροίκα μου πρωτας σ’ ότι πω
ΟΙΔΙΠΟΥΣ
............................................ Είντα να πρωτοκούσω;
Μην πεις πως δεν είσ’ άτιμος!
ΚΡΕΩΝ
............................................ Μην έχεις ‘τσα ινάτι
για πράμα αν δεν καλοπατεί στο λοϊσμό. Δεν κάνει!
Δεν καλοσκέυγεσ’ άρχο μου!
ΟΙΔΙΠΟΥΣ
........................................ Ανε περνά απ’ το νου σου,
πως έβλαψες το συγγενή και δεν θα πάθεις πράμα,
εσύ δεν καλοσκεύγεσαι!
ΚΡΕΩΝ
.................................. Δίκια τα λες μα γροίκα:
Ειντα κακό σου καμα μπλιο; Πέ μου για να κατέχω!
ΟΙΔΙΠΟΥΣ
Εσύ μωρέ, δεν μ’ έβαλες να πέψω να μου φέρουν
εκειο το μάντη τον καλό;
ΚΡΕΩΝ
................................... Κι ίδια ‘δα-ε το λέω!
ΟΙΔΙΠΟΥΣ
Ε, πέ μου σκιάς, πόσο καιρός επέρασ’ από ς-τότες
που ο Λάϊος..
ΚΡΕΩΝ
................. Ειντά καμε; Δε σου καταλαβαίνω!
ΟΙΔΙΠΟΥΣ
Εχάθηκε κι εδιάβηκε απ’ του φονιά την χέρα!
ΚΡΕΩΝ
Πολύς επέρασε καιρός! Πολλά περάσαν χρόνια!
ΟΙΔΙΠΟΥΣ
Κι ετότεσάς τση μαντικής εδούλευγ’ ο προφήτης!
ΚΡΕΩΝ
Ιδια ν-ωσάν και σήμερο! Ιδια ‘τον’ η γι-εξά ντου!
ΟΙΔΙΠΟΥΣ
Κι είπε για μένα πράμα ‘τσα, εκείνανά τα χρόνια!
ΚΡΕΩΝ
Οϊ! Ομπρός μου, σάοικα, δεν είπενε μια λήτη!
ΟΙΔΙΠΟΥΣ
Και για’ δεν εγυρέψετε δροσά για το σφαγμένο;
ΚΡΕΩΝ
Οϊ δεν εγυρέψαμε! Πολλά ‘χα γυρεμένα,
μα πράμα δεν εκούσαμε!
ΟΙΔΙΠΟΥΣ
..................................... Κι ο μέγας σου προφήτης
γιαειντα δε σου κελάϊδηξε τα που ‘πε πρίχου πώδε!
ΚΡΕΩΝ
Δεν το κατέχω! Δεν μιλώ για όσα δεν κατέχω! 
ΟΙΔΙΠΟΥΣ
Ναι, μα κατέχεις ζάβαλες και λές τα για δικού σου!
ΚΡΕΩΝ
Είντα κοντό! Δεν θ’ αρνηθώ να πω τα που κατέχω!
ΟΙΔΙΠΟΥΣ
Είντα κοντό; Πως έχετε κι οι δυο συνάλληλώς
συμφωνημένα για τ’ εσέ! Αλλιώς δεν θελ’ ‘α ρίξει
σ’ εμέ του Λάϊου το χαημό!
ΚΡΕΩΝ
.......................................... Αν λέει τέθοια λόγια
εσύ μονο κατέχεις τα! Κι έχ’ εχταγή μεγάλη
να μου τα πεις, όπως κι εγώ σου τα ‘πα!
ΟΙΔΙΠΟΥΣ
.......................................................... Εδα θα μάθεις!
Μα κάτεχε: Eγώ φονιάς δεν πιάνομαι. Γροικάς το;
ΚΡΕΩΝ
Είντα να πώ; Γυναίκα σου δεν έχεις την αμπλά μου;
ΟΙΔΙΠΟΥΣ
Στο που ρωτάς το ενάντιο δεν λέω, κάτεχέ το!
ΚΡΕΩΝ
Και μετ’ αυτή δεν έχεις σκιας την βασιλειά του τόπου;

ΟΙΔΙΠΟΥΣ
Κι ότι κι αν θέλει έχει το, φτάνει να μου ζητήξει!
ΚΡΕΩΝ
Κι εγώ μαθώς με σας τσι δυο δεν στέκω σ’ ίδιο τόπο;
ΟΙΔΙΠΟΥΣ
Ντα τούτονά ‘ναι π’ άτιμο σε δείχνει πλια μεγάλο!
ΚΡΕΩΝ
Δεν είναι ετσά και γροίκα μου κι απόκειας δώσε λόγο
σκιας τ’ απατού σου! Γροίκα ‘πα, ντουχιούντισε και πε μου 
ποιο ‘ν’ πλια καλό: Να ‘ναι κιανείς άρχος και να κοιμάται
με δίχως έγνοιες, γή μαθώς να ‘χει το βασιλίκι
και να φοβάται; Ρήγα, ‘γώ δεν είμαι γεννημένος 
να βασιλεύγω, μα να ζω στση βασιλειάς την σκέπη.
Κι ωσάν κι εμένα ‘ναι πολλοί, όσοι ‘χουν φρονιμάδα.
Ισαμε εδά, τα χαίρομαι, ούλα και δίχως έγνοια
απο ν-τα σένα, μα -γροικάς;-, αν είχα εξά στον τόπο
θελ’ ‘α ρηγεύγω άθελητα. Ναι! Μην το κακοπαίρνεις.
Γιαειντα κοντό θα ν-ήθελα τον θρόνο να καθούμαι
και να τον-ε γλυκαίνομαι σαν έχει τόσους πόνους
κι έτσα ζαράρια η βασιλειά; Και δεν έχ’ αστοχήσει
ως τόσονά, να πεθυμώ όσα δεν με φελούνε.
Ισαμ’ εδά στην κεφαλή απάνω μ’ έχουν ούλοι,
κι ακριβοχαιρετούνε με, κι όσοι ν-εσέ ‘χουν χρεία
εμένα καλοπιάνουνε! Θαρούν το τυχερό ντως
κρεμεται από την χέρα μου! Γιαειντα να θέλω ρήγα
να πάρω εκείνανα που λες και τούτανέ ν’ αφήσω;
Οποιος λογιάζει φρόνιμα δεν κακοβάνει ο νους του!
Δεν ειν’ τση φύσης μου μαθώς να διάχνω μ’ έτσα τρόπο
και δεν θελ’ ‘α τ’ ανεδιαστώ αμοναχός γή μ’ άλλο!
Κι αν θες να ιδείς αν είναι ετσά, σάλευγε στση Πυθίας 
και ρώτα αν είπα το χρησμό ως μου ‘πανε κι εμένα.
Κι αν-ε μου βρείς με κείνονε, το μάντη, συναλλήκι
-κατα που λές- ε, ‘ν’ με ‘πα-ε, πιάσε και σκότωσέ με
κι όϊ με μιαν αμοναχή βουλή, την εδική σου, 
μονο με δυο συνταιριαστά, δική μου και δική σου!
Μ’ αδικα κι αμπατάριστα αίτιο μην με βγάνεις!
Δεν είναι ζάβαλες καλό με πλήσαν απαλάδα
να λέμε τσι κακούς καλούς άδικα των αδίκω
και τσι καλούς να τσι ‘χομε γι’ άτιμους και κακούργους!
Εγώ θαρώ πως αν δικό, γή φίλο ‘ποζυγώξεις
γή όποιο σ’ αγαπά πολύ, καλιά ‘ναι να ποθαίνεις!
Και μη θαρείς, θα ‘ρθει καιρός, ρήγα, να τα καντήσεις
μα μόνο ο χρόνος δύναται το άντρα ν’ αποδείξει
αν είναι δίκιος, τον κακό μονημερίς θαρώ πως
τον-ε καταλαβαίνομε!
ΧΟΡΟΣ
................................ Ρήγα κι αφέντη γροίκα!
Καλά τα λέει! Εμίλησε σαν να φοβάται! Στένου!
Μη σφάλεις κι είσαι βασιλιάς! Μη γοργαβγάλεις κρίση!.
ΟΙΔΙΠΟΥΣ
Ενα μαθώς κατέχω ‘γω: Πως όντε γοργοδιάζει
ο πίβουλος την πιβουλή χωστά, θέλω δεν θέλω
γιοργά πρεπει να διάζομαι για να τ’ αντιπατήσω.
Αν ανημένω κάθοντας, η πιβουλή θα τρέξει
και πράμα δεν την σταματά!
ΚΡΕΩΝ
......................................... Ειντά ‘ναι το γυρεύγεις;
Να με ‘ποβγάλεις απο πα;
ΟΙΔΙΠΟΥΣ
..................................... Δεν θέλω ‘γω να φύγεις!
Τον θάνατό σου πεθυμώ!
ΚΡΕΩΝ
.................................... Ναι, μα να πρωτοδείξεις
σαν είντα ‘πιβουλεύτηκα!
ΟΙΔΙΠΟΥΣ
..................................... Εμέ θ’ αντιπατήσεις;
Δεν σκύφτεις μπλιο την κεφαλή;
ΚΡΕΩΝ
............................................... Μα έχασες το νου σου!
ΟΙΔΙΠΟΥΣ
Εγώ ‘χω νου και σκεύγομαι!
ΚΡΕΩΝ
......................................... Ε, σκέψου και για μένα!
ΟΙΔΙΠΟΥΣ
Μα ‘σαι κακός!
ΚΡΕΩΝ
....................... Μα μια δροσά δεν έχεις καντισμένη;
ΟΙΔΙΠΟΥΣ
Σκύψε την έρμη κεφαλή!
ΚΡΕΩΝ
................................... Στον άδικο δεν σκύφτω
κι ας είναι ρήγας κι άρχοντας!
ΟΙΔΙΠΟΥΣ
............................................ Ω τρισανάθεμά σε
για πολιτεία που ‘τυχα! 
ΚΡΕΩΝ
.................................. Εχω κι εγώ να κάμω
στην χώρα τούτηνέ μαθώς δεν είσ’ αμοναχός σου!
ΧΟΡΟΣ
Πάψετε αρχόντοι την μαλιά, πάψετε την αμάχη!
στην ώρ’ απάνω επρόβαλε κι έρχετ’ η γι-Ιοκάστη
η ρίγησσα! Ε ‘ν’ την-ε ε! Στου παλαθιού τσι σκάλες!
Πέτε τση ειντ’α ‘ν’ ο διγαβρές κι αυτή θα τον-ε λύσει!
ΙΟΚΑΣΤΗ
Μα ειντά ‘ν’ ετούτα που γροικώ ανούσηδες αθρώποι
Γιαειντα ταξε μαλώνεται στα λόγια! Για ντραπείτε
σκιας τον ανάραχο τση γής! Είντα καινούργια πάθη
και πόσνους ξεσκαλίζετε. Σάλευγε ρήγα μέσα!
Σάλευγε κι εσύ Κρέοντα στο σπίτι σου να τρέχεις!
Μην κι απ’ το τίβοτσι τρανός καημός μας εύρει πάλι!
ΚΡΕΩΝ
Αμπλά κερά, ο άντρας σου, γυρεύγει το χαημό μου.
ο άντρας σ’ ο Οιδίποδας! Γη με ‘ποβγάνει λέει
Γή με σκοτώνει!
ΟΙΔΙΠΟΥΣ
........................ Ιδια ‘τσα! Γυναίκα έπιασά τον
κακά να κατεργάζεται για μένα!
ΚΡΕΩΝ
.............................................. Να μη σώσω!
Κατάρα μαύρη να με βρει! Αν έχω μελετήσει
σκιας ένα απ’ όσα μου χεις πει να πέσω να ποθάνω!
ΙΟΚΑΣΤΗ
Για το θεό συβάσου του Οιδίπου σ’ ότι λέει!
Σέβου τον όρκ’ απου ‘πηρε. Θεό ‘χει αναθιβάλει!
Ντράψου κι εμέ κι ετούτουσές απου στεκούνται πώδε!
ΧΟΡΟΣ
Αρχοντα θελημάτεψε! Ευρε την σύσταξή σου!
Συβάσου του παρακαλώ!
ΟΙΔΙΠΟΥΣ
.................................. Σ’ είντα να κάμω οπίσω;
ΧΟΡΟΣ
Σέβου τον άντρα. Και πλια μπρος δεν ήτονε κοπέλι,
μ’ άμωσε ‘δα κι εγίνηκε μεγάλος άλλο ν-τόσο!
ΟΙΔΙΠΟΥΣ
Κατέχεις είντα μου γυρέ’ς;
ΧΟΡΟΣ
...................................... Κατέχω!
ΟΙΔΙΠΟΥΣ
................................................... Πέ μου πούρι!
ΧΟΡΟΣ
Μην ατιμάζεις βασιλιά, τον πρώτο απ’ τσι δικούς σου,
δίχως αιτία καθαρή!
ΟΙΔΙΠΟΥΣ
.............................. Ε, μάθε κι άλλο-ν ένα,
πως σα’ γυρεύγεις τούτονά, γυρεύγεις το χαημό μου,
γή απ’ τον τόπο σας γιαμιάς να φύγω!
ΧΟΡΟΣ
.................................................. Οϊ ρήγα!
Μαρτυρα βάνω τον θεό τον Ηλιο, που θρονιάζει
απανωθιώς στ’ άλλους θεούς, ανε κατέχω πράμα
να ξετελέψω αμοναχός δίχως θεούς και φίλους
Μα η καταδιά ετούτουνέ του τόπου θα με φάει, 
τον μαυρομοίρη και γροικώ να σύρει ο έρμος νους μου! 
Φοβούμαι να μη σμίξουνε καινούργια πάθη, ρήγα,
με τα παλιά!
ΟΙΔΙΠΟΥΣ
.................. Ας φύγ’ αυτός, να πάει σ’ άλλο τόπο,
κι αν-ε μου βγαίνει να χαθώ, ας πέσω να ποθάνω,
γή ας με ποζυγώξουνε κι άτιμο ας με λένε.
Εγώ μαθώς, τα λόγια σου θλίβομαι να φρουκούμαι
κι όϊ αυτηνού, π’, ως κι αν βρεθεί, οχθρό μου θα τον έχω.
ΚΡΕΩΝ
Πόνο γροικάς, ως το θωρώ, πως θα πισωπατήσεις,
μα θα σοσκάσεις ύστερα, οντε θα σου περάσει.
Ετσά ψυχές φαώνουνται αμοναχές τως, ζάρε!
ΟΙΔΙΠΟΥΣ
Μα γιαειντα δε με παραιτάς να φύγεις μπλιο;

ΚΡΕΩΝ
.................................................................. Πογέρνω!
Δεν πα’ να μ’ έχεις γι’ άτιμο-ν, ετούτοι, που γροικούνε,
μ’ έχουν ως και προτύτερα!
ΧΟΡΟΣ
.................................. Γιάειντα ξαργείς γυναίκα
και δεν τον-ε γλακάς γιαμιάς στο σπίτι;
ΙΟΚΑΣΤΗ
.......................................................... Θέλω πούρι,
να μάθω, είντα γίνηκε πλια μπρος.
ΧΟΡΟΣ
................................................. Σαν είντα ‘γίνει;
Λόγος τον λόγο-ν έφερε κι εθόλωσεν ο νους τως
κι απανωβγήκε τ’ άδικο.
ΙΟΚΑΣΤΗ
................................... Κι οι δυο θα πεις, πως φταίνε;
ΧΟΡΟΣ
Ναίσκες!
ΙΟΚΑΣΤΗ
............. Κι ειντα κοντό, ‘πανε;
ΧΟΡΟΣ
.............................................. Ρήγισ’, εμέ, δοικά με
και φτάνει με, απου θωρώ και χάνεται-ν ο τόπος,
κι ότι ‘παν, δεν π’ ‘α το ‘πανε, ας το, ‘κεια να πομείνει!
ΟΙΔΙΠΟΥΣ
Θωρείς εδά που ξέπεσες; Καλόγνωμο λω σ’ είχα,
μα ‘δα μ’ αρνιέσαι, ως το θωρώ και καίγετ’ η καρδιά μου!
ΧΟΡΟΣ
Είπα σ’ αφέντη βασιλιά κι εδευτερόπα σου το
Κάτεχε, πως θα είμουνε ανούσης δίχως γνώση
αν σ’ απαρνιούμουνε μαθώς, εσένα, που τον τόπο,
απ’ αγαπώ, σαν ήτονε σε κλύδωνα μεγάλο,
ήρθες και τον εγλίτωσες. Κι εδά, παρακαλώ σε,
εύρε ρεμέδιο.
ΙΟΚΑΣΤΗ
................. Στο θεό σ’ ορκίζω ρήγα, πέ μου
πέ μου κι εμέ το σε βαστά κι ειντά ν’ η γι-όργητά σου;
ΟΙΔΙΠΟΔΑΣ
Εγ’ ‘α σου πω! Ποπανωθιώς απ’ ούλους σου ‘χω σέβας!
Ο Κρέων εβουλεύουντον κακά για όνομής μου.
ΙΟΚΑΣΤΗ
Ε, πε μου τα να ιδώ κι εγώ, δίκια τον-ε κοζαίρνεις;
ΟΙΔΙΠΟΔΑΣ
Λέει πως είμ’ εγώ φονιάς του Λάϊου!
ΙΟΚΑΣΤΗ
....................................................Κι αν το πε,
αμοναχός του τό ‘πενε, γή άλλου τό ‘χει ‘κούσει;
ΟΙΔΙΠΟΔΑΣ
Το μάντη μου ‘πεψε ‘παέ, για να το πει! Ο γι-ίδιος
θέλει να ‘χει το στόμα ντου καθαριο τάξε!
ΙΟΚΑΣΤΗ
........................................................... Σώπα!
Αφεις και μην τα ξαναπείς! Φρουκάζου: Δεν υπάρχει
θνητός, σιγούρα να το πει πως μαντική κατέχει
και το γιαμιάς, δηγούμαι σου όσα κι αν θες σημάδια.
Ενα καιρό, προφήτεψαν του Λάϊου, οντεν ήζε,
-δεν λέω κι ο Απόλλωνας ο γι-ίδιος, μα οι γι-άλλοι,
όσοι του φαμεγεύγουνε,- πως ήτονε γραφτό ντου
και μοίρα ντου, να σκοτωθεί απ’ τον υγιό ντου, λέει,
όποιο θελ’ ‘α γεννήσομε ομάδι, ‘γώ κι εκείνος.
Μ’ οντίμως, τον-ε σκοτώσαν, κατα που λένε, ξένοι
ληστές, σαν των-ε πάντηξε στο τρίστρατο-ν, ετότες.
Α, δή και σαν εγίνηκε ο γιό’ μας και δεν ήτον
μούδε σωστών τριώ’ μερώ, του δεσε τσ’ αστραγάλους
κι έβαλε κι επετάξαν τον στα χάλαβρα, στ’ αόρι!
Ετσιδά, μηδ’ Απόλλωνας έφηκε το κοπέλι
φονιάς να γίνει του κυρού, μούδε κι ότι φοβούνταν
έπαθ’ ο άρχο Λαϊος περίτου απ’ τον υγιό ντου!
Κι ας έλεγαν οι μάντηδες κι οι προφητείες άλλα!
Μην έχεις έγνοια λέω σου. Οτι ο Θεός καντήσει
πως είναι χρειαζούμενο, πιτήδια το ξετρέχει!
ΟΙΔΙΠΟΔΑΣ
Γυναίκα ετσά που σου ‘γροικώ, μεταταράσει η ψυ’ μου
κι αναταράσ’ ο έρμος νους!
ΙΟΚΑΣΤΗ
........................................ Ντα είντα ν-έγνοια πάλι
σ’ έπιασε κι εταράχτηκες;
ΟΙΔΙΠΟΔΑΣ
...................................... Εγνοια μ’ έπιασε πούρι,
σαν σου ‘κουσα, ιδια ‘δα-έ, πως σε τριπλό στρατάκι
εσφάγηκεν ο Λαϊος.
ΙΟΚΑΣΤΗ
............................. Μα τούτονά ελέγαν,
κι ακόμ’ εδά το λέσινε
ΟΙΔΙΠΟΥΣ
................................. Και πού ‘ν’ ο έρμος τόπος
που γίνηκεν το φονικό;
ΙΟΚΑΣΤΗ
................................. Φωκίδα τον-ε λέσι,
εκεια που διαμοιράζεται ο δρόμος από πώδε,
και παει ο γεις στην Δαύλεια κι εις τσι Δελφούς ο γι-άλλος! 
ΟΙΔΙΠΟΥΣ
Κι είναι σαν πόσος ο καιρός που ‘χει περάσει πούρι;
ΙΟΚΑΣΤΗ
Είπαν τα, μια, δυο μέρες, τρεις, πρίν φτάξεις πώδε ρήγα.
Πρίχου να πάρεις την εξά!
ΟΙΔΙΠΟΥΣ
...................................... Ζα λέω Ζα! Ειντα ‘χεις 
στο νου να μου ξετελευτεί;
ΙΟΚΑΣΤΗ
...................................Οιδίποδα, ειντά ‘ναι;
Είντα κοντ’ ανεθίβαλες; 
ΟΙΔΙΠΟΥΣ
..................................Μη με ρωτάς! Πε’ μόνο
ειντα κορμοστασά ‘χενε ο Λαϊος σαν ήτον
στη δύναμή ντου απανωθιώς;
ΙΟΚΑΣΤΗ
......................................... Ψηλός ητονε ρήγα,
Αρά και που, στην κεφαλή ασπρα ‘χε τα μαλιά ντου
και σου μοιαζε-ν από λιγού.
ΟΙΔΙΠΟΥΣ
........................................ Εγιούγια μου του μαύρου!
Είντα κατάρες έριξα στην κεφαλή μ’ απάνω
δίχως να το κατέχω σκιας!
ΙΟΚΑΣΤΗ
........................................ Ειντά πες; Τρόμον έχω
ν’ ανεντρανίσω να σε ιδώ!
ΟΙΔΙΠΟΥΣ
..................................... Φοβούμαι και τρομάσω
μην έχει ο μάντης μπόρεση, λώμπης, να διανυρίζει.
Μα ξεκαθάρισέ μου τα, και πέ μου κι άλλο-ν ένα!
ΙΟΚΑΣΤΗ
Οκνή φοβούμαι μη φανώ, μα σ’ ότι με ρωτήξεις
θα πω το που κατέχω σκιας!
ΟΙΔΙΠΟΥΣ
................................. Είντα λογιώς την στράτα
ελάλιενε ο Λάϊος; Αμοναχός γή μ’ άλλους,
ως θα του ταίριαζε μαθώς, μα ρήγας ελογούντον!
ΙΟΚΑΣΤΗ
Πέντε ‘σαν ούλοι κι ούλοι ντως, κι ο κήρυκάς ομάδι!
Κι ο Λαϊος εκάθουντον στην αμαξα ν-τ’ απάνω!
ΟΙΔΙΠΟΥΣ
Ωφου! Μα ‘δά, σιγά σιγά, ξεκαθαρίζουν ούλα!
Γυναίκα, ποιος ήρθεν επά κι είπενε το πλοκιό ντως;
ΙΟΚΑΣΤΗ
Ενας φαμέγιος του σπιθιού, εγιάγυρεν οπίσω.
Αμοναχός που γλίτωσε.
ΟΙΔΙΠΟΥΣ
.................................Κι είναι κι εδά στο σπίτι;
ΙΟΚΑΣΤΗ
Οϊ! Σαν ήρθε κι είδε ‘σε να ‘χεις το βασιλίκι,
απής εχάθη ο Λάϊος, επαρακάλεσέ με 
γονατιστός κι εβάστανε τα χέρια μου ο μαύρος,
να τονε πέψω μακρυά στσι μάντρες, στα μιτάτα.
Οπου ‘ταν λέει, πλια μακρά. Να λείπει από την χώρα.
Κι εγώ τον έπεψα γιαμιάς. Πιτήδιος δούλος ήτον
και του ‘βγαινε το που ‘θελε κι εγύρευγε για χάρη.
ΟΙΔΙΠΟΥΣ
Και πως θα γένει ίδια ‘δα, να γιάγερνεν οπίσω;
ΙΟΚΑΣΤΗ
Γιαγέρνει ‘κεινος το γιαμιάς, μα γιαειντα το γυρεύγεις;
ΟΙΔΙΠΟΥΣ
Φοβο ‘χω για τουλόγου μου! Πολλά ‘χω λ’ω πομένα,
γυναίκα, και για κείνονα, γυρεύγω το φαμέγιο, 
να ‘ρθει γιαμιάς να τον-ε ιδώ.
ΙΟΚΑΣΤΗ
............................................ Ε, το γιαμιάς θα-ν έρθει!
Μα λέω, πως βγαινει κι εμέ, να μάθω είντα πράμα
σου τριγουνίζει την ψυχή!

ΟΙΔΙΠΟΔΑΣ
................................ Δεν θα σ’ το χώσω! Γροίκα!
Χάνω τσ’ ολπίδες, χάνω τσι! Και τίνος όξω ‘σένα
είναι καλιά να δηγηθώ την καταδιά που μ’ ηύρε;
Κύρη μου ΄χα το Πόλυβο τον άρχοντα στην Κόρθο,
και την Μερόπη μάνα μου που ‘κράθι’ απ’ την Δωρίδα.
Πρώτο με λογαριάζανε στσι Κορθιανούς ετότες
ίσαμ’ απου μου γίνηκε μια προσβολή μεγάλη.
-Μεγάλη, σάοικά τονε και θάμασμα περίσσο
μα ‘πα πως το συνορισό, δεν μου ‘πρεπεν εμένα!
Εις ένα γλέντι μια φορά, γεις, παραλαντισμένος
απ’ την μεθιά, μου ‘φώνιαξε, πως ήμουν ψυχοπαίδι
του κύρη μου. Βαρος πολύ επήρα στην ψυχή μου
κι εμάνισα μοναναπνιάς, μα το θυμό που ‘πήρα
καλά τον εκουλάντρισα. Την ταχυτέρου μέρα,
ερώτηξα τον κύρη μου και την κερά μανά μου.
Εβαροπήρανε κι αυτοί την μοτσαδούρα τούτη
κι είχα χαρά να τσι θωρώ, μα σαν εμπήκ’ η ιδέα
στο νου μου, μ’ ετριγούνιζε. Κι είπα να μπω στην στράτα
χωστά χωστά του κύρη μου κι απόχωστα τση μάνας,
να π’ ‘α ρωτήξω στσι Δελφούς. Επήγα, μα ο Φοίβος
με ‘πόβγαλε και μουδ’ αχνιά δεν μου ‘πενε για κείνα
που ρώτηξα, μ’ άλλα κακά και στρούσια και πάθη
πιάνει και προφητεύγει μου. Είπε πως ‘θελ’ ‘α σμίξω
με την κερά την μάνα μου και θελ’ ‘α κάμω –γροίκα!-
γενιά απου θα ήτονε αβάσταχτη στσ’ αθρώπους
και πως θελ’ ‘α σκοτώσω λέ’ τον κύρη που με γέννα.
Οτι ώρα σκιας τα γροίκησα, ετόπωσα τ’ αστέρια
κι έφυγα κι είπα, πως ποτές στην Κόρθο δεν γιαγέρνω
μη βγουν οι προφητείες του κι οι γι-εντροπές που μου ‘πε!
Ελάλιουνε κι επήγαινα κι είχα θαρώ φτασμένα
στον τόπ’ απού ‘πες ίδια ‘δα, πως εσκοτώθ’ ο ρήγας.
Εσέ γυναίκα, θα τη πω την πάσ’ αλήθεια, γροίκα:
Εις ένα τρίστρατό ‘φτανα, κι ήμουνε περπατάρης
κι ίδια κεια-έ, παντήχνει μου γεις κήρυκας κι απάνω
σ’ αμάξι που το σέρνανε πουλάρια ένας άντρας,
ίδια ως τό ‘πες, κι έπιασαν κι ο κήρυκας κι ο γέρος
και μ’ αποσκυλακούσανε. Πιάνω κι εγώ ν-ετότες
και παίζω μια, μα δυνατή, του γι-αμαξά και πέφτει.
Ο γέρος, ως με πήρενε χαμπάρι, πως στ’ αμάξι
εσίμωνα, στην κεφαλή χτυπά μου το κριμπάτσι.
Μα δεν τον-ε ξεπλέρωσα ν-ίσα. Την έρμη βέργα,
εσήκωσα και του ‘παιξα με τούτηνέ την χέρα.
Στην μέση μέση τσ’ άμαξας βωλοκυλιέτ’ εκείνος
κι εγώ σκοτώνω το γιαμιάς, όσους τον ορτακεύγαν.
Αν με τον ξένο τούτονά είχε να κάμει ο Λάϊος,
ποιος θα βρεθεί απ’ τσι θνητούς πλια ν-άτιμος; Ποιος θα ‘ναι
για τσι θεούς πλια μισητός, από όσους άντρες ζούνε;
Ποιος, μπλιο, θα του βρεθεί επά, ξένος γή χωραϊτης
για να του πει μιαν εμιλιά, γή να τον-ε αποδέξει
στο σπίτι ντου; Γιαμιάς κακά θα τον-ε ‘ποζυγώξει!
Κι ετούτανά, αμοναχός ο απατός μου τα ‘χω
διατάξει. Αμοναχός μου λω εκαταράστηκά με!
Και με τα χέρια τούτανε τ’ αδικοσκοτωμένου
την ρήγισσα γαργιώνω ‘δα απής εχάθη εκείνος!
Δεν είμαι ζάβαλες κακός; Δεν είμαι μολεμένος;
Δεν πρέπει να γλακώ γιαμιάς να φύγω από πώδε
και να μη βρω νεντράνιση να ιδώ τσι γι-εδικούς μου;
Και που θα πάω; Δεν μπορώ οπίσω να γιαγύρω
στην Κόρινθο! Κι έκεια μαθώς, την μάνα που μ’ εγέννα
πρέπει να βάλω στο ζυγό του γάμου και τον κύρη
τον Πόλυβο, που μ’ έσπειρε κι εκαλανέθρεψέ με
πρέπει να σφάξω! Πε μου ‘δα, για να μιλούμε ντρέτα, 
από κακόσκωτο θεό, ετούτανά δεν μου ‘ρθαν;
Ω μέγα σέβας των θεών μη κάμεις και μου δώσεις
να ιδώ ‘τσα μέρα! Ας χαθώ! Να λείπ’ από τσ’ αθρώπους!
Να μη φαν’ η φανιά μου μπλιό! Καλιά ‘χω, να μην φτάξω,
παρα να ιδώ απάνω μου έτσα κακό να πέσει!
ΧΟΡΟΣ
Ρήγα, όσα σου ‘κουσαμε πολλά τρομάσουσι μας, 
μα έχ’ ολπίδα, ισαμε ν’ ακούσεις τον που θά ‘ρθει!
ΟΙΔΙΠΟΥΣ
Ντα άλλη ολπίδ’ οξ’ απ’ αυτή δεν έχω! Πού ‘χω φτάξει;
Να περιμένω απ’ το βοσκό αμοναχά!
ΙΟΚΑΣΤΗ
....................................................... Κι αν έρθει,
είντα θα κάμεις;
ΟΙΔΙΠΟΥΣ
....................... Να σου πω: Αν πει κι αυτός όσα ‘πες
κι εσύ, εγώ δεν έκαμα το φονικό του ρήγα!
ΙΟΚΑΣΤΗ
Ντα είντα σου ‘πα απανωθιώς απ’ όσα ‘λέγαν τότε;
ΟΙΔΙΠΟΔΑΣ
Είπες, πως σου ‘πεν τούτοσάς, πως σε ληστές επέσαν
κι αυτοί τον-ε σκοτώσανε. Αν τύχει εδά που θα ‘ρθει
και πει πως ήτανε πολλοί, στο φόνο ‘γω δεν ήμουν!
Δεν είναι ο ένας μοναχός με τσι πολλούς το ίδιο.
Μ’ αν πει πως ήταν μοναχός ένας που το ‘χει κάμει,
κατεχε πως μου ξετρεξε και το ‘καμ’ απατός μου!
ΙΟΚΑΣΤΗ
Μα κάτεχε κι ελόγου σου πως, ως σου τό ‘πα, το ‘πε
ετότεσάς και δεν μπορεί το λόγο ντου ν’ αλλάξει
σκιας, έπαδα που φτάξαμε-ν, αλάκαιρη-ν η χώρα
του ‘κουσ’ ότι είπε κι όϊ ‘γω μόνη κι αμοναχή μου!
Μα κι αν αλλάξ’ οσά ‘πενε και βγ’ απ’ το πρώτο λόγο
πάλι, δεν είναι μπορετό, απάνω σου να πέσει 
του Λάϊου το φονικό. Εκείνου του ‘π’ ο Φοίβος
πως του ‘βγαινε να σκοτωθεί , μόνον απ’ τον υγιό μου.
Μα δεν τον έχει ζάβαλες, ο γιός μου σκοτωμένο.
Επρωτοξέβγαλέ μου τον! Για κείνο λέω ρήγα,
ως δεν μ’ αξίωσε ο θεός να βγεί-ν η προφητεία 
η πρώτη, μούδ’ η ύστερη θα μ’ αξιώσει να ‘βγει.
ΟΙΔΙΠΟΔΑΣ
Καλά λογιάζεις, μα γιαμιάς έβρε κιανέναν σκλάβο
να πα να φέρει το βοσκό. Κάμε το, μην ξαργήσεις!
ΙΟΚΑΣΤΗ
Ιδια ‘δα-ε θα το διαστώ ! Αειντε να μπούμε μέσα
Δεν θέλω λώμπης να γένεί πράμα να μη σ’ αρέσει.
 
ΔΕΥΤΕΡΟ ΣΤΑΣΙΜΟ
ΧΟΡΟΣ
Μαγάρι, πάντα, ορτάκισά μου
να ‘χω την μοίρα-ν, οντε κι αν θελω
να κάμω πράμα, γή να πω λόγια
με ταπεινότη απ’ την καρδιά μου!
Μαγάρι, πάντα και σ’ ότι κάμω,
γή πω, αφέντης να στέκ’ ο νόμος,
απου γεννήθει στα επουράνια
κι έχει τον Ολυμπον άρχο και κύρη.
Τούτον το νόμο αθρωπος ζάρε,
δεν έχει σάσει μούδε κι εγέννα.
Μούδε ποτέ τζη η γι-έρμη λήθη
θα καταλύσει γή θα γαργιώσει.
Στέκει ακατάλυτος ο θιος ο γι-ίδιος
στο νόμο μέσα, ζωή του δίδει!

Παντέρμο ινάτι, εσύ ‘σαι αιτία,
απου ποδίδουν κακοί οι γι-αφέντες. 
Ινάτι, λέω, που σ’ ανεπιάνουν
ωσάν την ζύμη  οι καυχησές τως
π’ απής φουσκώσεις, ως δεν σου πρέπει
κι ως δεν ταιριάζει, στα ύψη βγαίνεις,
στα γκρέμια απάνω, κι απόκειας πέφτεις.
Πόδια δεν έχεις να σε βαστούνε!
Θε μου μεγάλε, παρακαλώ σε,
μην τον-ε ‘φήσεις, να παραιτήσει
τ’ απάλε, ήμπας σώσει τον τόπο.
Δεν θ’ αποκάμω, να ‘χω για σκέπη
το θιο τον ίδιο, ως να ποθάνω!

Οποιος την ζήση λαλεί και πάει
κι απανωβγάνει την καυχησά ντου,
γή κάνει έργα γή λέει λόγια 
δίχως την Δίκη να λογαριάζει,
δίχως να σέβεται την αγιότη
σκιας των θεώ μας, ας κακοπάει!
Καπνού κι ανέμου λω να ‘ποδώσει
για το φουσάντο και το ινάτι,
όποιος δεν θέλει, κατά τον κόπο
να ‘χει τα κέρδη κι όποιος γυρεύγει
τ’ άδικο πλούτος, γή όποιος θέλει
να ‘χει δικά ντου όσ’ ακατάλυτα 
στέκουν στον κόσμο! Ποιος άντρας πούρι
μπορ’ ‘α γλιτώσει σκιας την ψυχή ντου
απ’ τσι σαίτες τσι δίκιας κρίσης;
Κι αν έτσα έργα είν’ τιμημένα,
γιαειντα θεού χαρά κι εγώ να θέλω;

Στση γής τ’ αφάλι, τ’ αγνό, το μέγα,
που δεν τ’ αγγίζουν, δεν ξαναπάω.
Μούδε στσ’ Αβές, μαθώς στην εκκλησία
θα ξανατρέχω! Μούδε θα θέλω
να ξαναειδώ ποτές την Ολυμπία,
όσα ‘νεθίβαλα, εξά αν δεν έχουν
μπλιο για τσ’ αθρώπους. Δία μεγάλε,
που βασιλεύγεις σ’ ούλο τον κόσμο,
μη δώσεις, Δία, χάμε να πέσει
γή η γι-εξά σου, γή ‘συ ο γι-ίδιος!
Χάνουνται, χάνουνται οι προφητείες,
που ‘παν του Λαϊου κι αποξεχνιούνται.
Κι ο άρχ’ Απόλλως, ο πρώτος μάντης, 
τιμές δεν έχει. Εχάθ’ η πίστη!   

ΤΡΙΤΟ ΕΠΕΙΣΟΔΙΟ
ΙΟΚΑΣΤΗ
Αρχόντοι, ήρθε μου στον νου ιδέα, ν’ απογύρω,
να πάω ν-όπου βρίχνεται για τση θεούς στην χώρα
προσκυνητάρι γή ναος να βάλω τα στεφάνια
και να θυμιάσω. Αροθυμιά έπιασε τον Οιδίπου.
Πατεί και σέρνει λέω σας! Πολλώ λογιώ ‘ν’ οι πρίκες!
Κι εδά, δεν του ‘ναι μπορετό, ωσάν σταμένος άντρας,
να λογαριάσει τα παλιά με τα καινούργια τάξε,
μα ότι κι αν του πούν γροικά, περίτ’ αν είναι πάθη.
Δροσά δεν εκατάφερα μαθώς, με τα σιργούλια!
......................................
Αφέντη, Λύκ’ Απόλλωνα, που ‘σαι στην μια μου πάντα,
Ξάνοι’ με ‘δά, πως σου ‘ρχομαι να σε παρακαλέσω
και σου κρατώ κι ετούτανέ τα πρόσφορα και κάμε
έλεος! Δώσ’ Απόλλωνα, πόρο στην στενωσά μας.
Ανανταριάζει η ψύ μας λω, ομπρός μας να θωρούμε
έτσα λοής τον κύρη μας, τον πρωτοκαπετάνιο
του καραβιού, να χει βαρά λαβωμαθιά στ’ αστήθια!
ΑΓΓΕΛΟΣ
Ξένοι, ήμπας κι είν’ εύκολο, από ν-τα ‘σας να μάθω,
πού ‘ν’ του Οιδίπου βασιλιά τ’ αρχοντικό; Κατέ’τε;
Κι ανε μπορείτε πέτε μου, που θα τον-ε γυρέψω;
ΧΟΡΟΣ
Ε, ‘ν’ το πάλατι που γυρε’ς, ξένε, κι ο γι-ίδιος είναι
μέσα κι ετούτη που θωρείς, είν’ η βασίλισσά ντου!
Η μάνα, που του γέννησε όσα κοπέλια-ν έχει!
ΑΓΓΕΛΟΣ
Καλότυχη, που πάντα σου καλότυχη να στέκεις
πρώτη μες τσι καλότυχους, σαν είσαι ταίρι εκείνου!
ΙΟΚΑΣΤΗ
Κατα που μίλησες καλά, ξέν’, έχε την ευκή μου,
μα βγαίνει σου! Και πε μου ‘δα, είντα ‘ρθες τόσο κόσμο;
Είντα μάντατο κουβαλείς;
ΑΓΓΕΛΟΣ
...................................... Καλό κι ευλοημένο!
Καλό ‘ναι για τον άντρα σου και το παλάτι πούρι!
ΙΟΚΑΣΤΗ
Ειντα καλό; Ποιος σ’ έπεψε κι εκόπιασες μας πώδε;
ΑΓΓΕΛΟΣ
Από την Κόρινθο ‘ρχομαι κι ο λόγος που θ’ ακούσεις,
λωπως, θα σου καλοφανεί. Μπορ’ ‘α και να σε θλίψει! 
ΙΟΚΑΣΤΗ
Ειντά ‘ναι; Πώς διπλή-ν εξά έχει μονό μαντάτο;
ΑΓΓΕΛΟΣ
Στην Κόρινθο, για βασιλιά, γυρεύγουνε το ρήγα!
Βουλήν επήρε ο λαός!
ΙΟΚΑΣΤΗ
................................ Ειντά ‘ναι τα γροικώ σου;
Δεν βασιλεύγει ο Πόλυβος;
ΑΓΓΕΛΟΣ
..................................... Ο Χάρος τον επήρε!
Στο μνήμα μέσα βρίχνεται! Δεν βασιλεύγει! Πάει!
ΙΟΚΑΣΤΗ
Επόθανεν ο Πόλυβος! Ειντά ‘ναι τα δηγάσαι;
ΑΓΓΕΛΟΣ
Αν δε μιλώ ν-αληθινά, ας πέσω να ποθάνω!
ΙΟΚΑΣΤΗ
Ε, κοπελιά αμε γιαμιάς, του ρήγα πε το νέο!
...............................
Που ‘στε μαντείες τω’ θεών; Ετρόμασ’ ο Οιδίπους
κι ανεμογύριζε στην γής μην τύχει και σκοτώσει
τον άντρα τούτονά, μ’ αυτός, από την μοίρα εχάθη.
Δεν του ‘φταιξεν ο άντρας μου!
ΟΙΔΙΠΟΥΣ
.......................................... Ειντά ν’ αγαπημένη;
Ειντα με θες και κάλεση μου ‘πεψες, να πορίσω
απ’ το παλάτι;
ΙΟΚΑΣΤΗ
...................... Του σαή ετούτουνέ φρουκάσου
κι απώς καλοντουχιούντισε, πού πήγαν οι μαντείες
τ’ άρχο-θεού, οι σεβαστές!
ΟΙΔΙΠΟΥΣ
...................................... Ντα ποιος μαθώς ειν’ τούτος;
Κι είντα δηγάται;
ΙΟΚΑΣΤΗ
......................... Κορθιανός! Και φέρνει μας μαντάτο
πως δεν ζει μπλιο ο Πόλυβος, εχάθηκε και πάει!
ΟΙΔΙΠΟΥΣ
Ειντά ναι ξένε τα γροικώ; Μα πέ μου τ’ απατός σου!
ΑΓΓΕΛΟΣ
Αν πρέπει τούτον’ άρχο μου, να πρωτοπώ φρουκού μου:
Επόθανε-ν ο Πόλυβος!
ΟΙΔΙΠΟΥΣ
............................... Κι είντά ‘τον η γι-αιτία
φόνος κοντό, γή αρρωστιά;
ΑΓΓΕΛΟΣ
.................................... Τσι γέρους τσι πατάσει
ως και το πλια μικιό κακό!
ΟΙΔΙΠΟΥΣ
....................................... Σάοικα ‘χει ποθάνει
απ’ αρρωστιά!
ΑΓΓΕΛΟΣ
.................... Κι απ’ τα πολλά τα χρόνια ν-απου ‘μέτρα!
ΟΙΔΙΠΟΥΣ
Αλλοίμονος! Ειντα να πει κιανείς για τσι μαντείες,
που ‘π’ η Πυθία! Ειντα να πει για τα πουλιά που ‘κράζαν
ποπανωθιώς κι ελέγανε, πως ήτονε γραφτό μου,
εγώ να σφάξω το γονιό; Γροικάς εδά γυναίκα;
Εδά νεκρός κείτετ’ αυτός κι είναι στση γής τον κόρφο
κι εγώ ‘μ’ επά, ανέμπλεχτος δίχως σπαθί να πιάσω.
-Μόνο μην πουν, πως ήθελα να πέσει να ποθάνει
κι έτσιδα τον εσκότωσα.- Ο Πόλυβος στον Αδη
κείτετ’ εδά και τσι χρησμούς κρατεί στα δυο ντου χέρια,
μα δεν του φταίει άθρωπος!
ΙΟΚΑΣΤΗ
...................................... Ντα δεν σ’ τα ‘χα πομένα
ΟΙΔΙΠΟΔΑΣ
Πομένα τα ‘χες, μα εγώ εγροίκουν μέγα φόβο.
ΙΟΚΑΣΤΗ
Ε, μην τα ξαναφοβηθείς! Την έγνοια ντως μην έχεις!
ΟΙΔΙΠΟΥΣ
Κιάμε! Η γι-έγνοια τρώει με μη συζευτώ την μάνα!
ΙΟΚΑΣΤΗ
Ε κι είντα φόβο –πε μ’ εμέ- πρέπει κιανείς να παίρνει,
για όσα τάξε, η τύχη ντου ορίζει και δεν είναι,
μπάρε μου, ξεκαθαριστά; Καλιά ‘ναι και δοικά τον
να ζει, όπως του τρέχουνε τα πράματα στην ζήση!
Μην σε βαστά τρικούκουνο πως θα σμιγείς την μάνα!
Πολλοί ‘ν’, απου την μάναν ντως σμίγουνε στ’ όνειρο ντως.
Μα όποιος τά ‘χει γι’ ανεμιές και δεν τα ντουχιουντίζει
περνά καλά την ζήση ν-του.
ΟΙΔΙΠΟΥΣ
....................................... Γυναίκα καλα θα ‘ταν
τα μου μου λες αν ήτονε ζάβαλες ποθαμένη
η μάνα μου, μα ζει μαθές, κι ως κι αν τα λες πιτήδια
πρέπει να ‘χω τ’ αμέντε μου!
ΙΟΚΑΣΤΗ
.......................................... Ντα δε σου φτάνει ρήγα,
ο τάφος του πατέρα σου; Ετσά βαρύ σημάδι;
ΟΙΔΙΠΟΥΣ
Βαρύ ‘ναι! Μα βαρεί πολύ κι αυτής που ζει ο φόβος!
ΑΓΓΕΛΟΣ
Ντα ποια γυναίκα, ν-άρχοντα, φοβάσαι και τρομάσεις;
ΟΙΔΙΠΟΥΣ
Το ταίρι τ’ άρχο-Πόλυβου φοβούμαι γεροντή μου!
ΑΓΓΕΛΟΣ
Κι ειντά ‘ναι το ‘πιτήτο τζη που τόσο σε τρομάσει;
ΟΙΔΙΠΟΥΣ
Μια προφητεί’ ατσιποδιάς, απ’ τσι θεούς πεμπάτη.
ΑΓΓΕΛΟΣ
Μπορ’ ‘α την πεις γή αν γενεί κι άλλος την κούσει ζάρι, 
πρεπό δεν είναι;
ΟΙΔΙΠΟΥΣ
....................... Κιαολιάς! Αλλότες, λω, ο Φοίβος
μου ‘πε πως με την μάνα μου θα σμίξω σε κλινάρι 
και τούτανε απου θωρείς τα χέρια ‘θελ’ ‘α χύσουν
το γι-αίμα του πατέρα μου. Ετούτονα ‘ν’ αιτία 
κι είναι μακρά η Κόρινθος από όποιον τόπο στέκω.
Καλά περνώ, μα είντα το θες; Τα μάθια των γονέω
είναι καλό να τα θωρείς.
ΑΓΓΕΛΟΣ
.................................... Ετούτανά φοβάσαι,
κι έφυγες απ’ την Κόρινθο;
ΟΙΔΙΠΟΔΑΣ
........................................ Κιαμ’ είντα γεροντή μου;
Δεν μου ταιριάζει του κυρού φονιάς να ξετελέψω!
ΑΓΓΕΛΟΣ
Κι είντα μου βγαίνει βασιλιά, ανε σε ξεμπερδέσω
απο το φόβο που γροικάς, ως θα σου πω τα νέα;
ΟΙΔΙΠΟΔΑΣ
Πολλή ‘ν’ η χάρη που θα ιδείς από ν-τα μένα. Λέγε!
ΑΓΓΕΛΟΣ
Ετούτονά ‘ν’ το αίτιο που ‘καμα τόσο δρόμο.
Να ιδώ καλό κι εγώ μαθώς, στην Κόρθο οντε γιαγύρεις!
ΟΙΔΙΠΟΥΣ
Είπα σου, στσι γονέους μου δεν θα ξαναγιαγύρω!
ΑΓΓΕΛΟΣ
Υγιέ μου, φανερό ‘ναι σκιας, πως, ως κι αν έχεις διάξει,
ακάτεχα σου τό ‘διαξες!  
ΟΙΔΙΠΟΥΣ
..................................Ειντά πες μωρε γέρο;
Για το θεό! Εξήγα μου!
ΑΓΓΕΛΟΣ
................................... Αν τούτανά ‘ν’ αιτία
και δεν θες να γιαγύρεις... Ναί; Ακάτεχα το κάνεις!
ΟΙΔΙΠΟΥΣ
Φοβούμαι λέω, να μην βγει του Φοίβ’ η προφητεία!
ΑΓΓΕΛΟΣ
Και μη σε βρει ατσιποδιά απ’ τα γονεϊκά σου;
ΟΙΔΙΠΟΥΣ
Ετούτονά ‘ναι γεροντή που πάντα με τρομάσει!
ΑΓΓΕΛΟΣ
Ε, κάτεχε πως άδικα τρομάσεις! Κάντησέ το!
ΟΙΔΙΠΟΥΣ
Γιαειντα; Δεν είμαι γιος μαθώς εκείνων των γονέων;

ΑΓΓΕΛΟΣ
Δεν έχεις με το Πόλυβο βέβια συγγένια λέω!
ΟΙΔΙΠΟΥΣ
Ειντα δηγάσ’; Ο Πόλυβος δεν μ’ έχει γεννημένο;
ΑΓΓΕΛΟΣ
Ως έχει και κειονέ, -κειονέ!- που στέκει εκειέ! Το γι-ίδιο!
ΟΙΔΙΠΟΥΣ
Πως είν’ το γι-ίδιο. Τούτοσές δεν έχει εκειά να κάμει!
ΑΓΓΕΛΟΣ
Είπα σου, ως σε ‘γέννησα σ’ έχει κι αυτός γεννήσει!
ΟΙΔΙΠΟΥΣ
Και γιαειντα πούρι μ’ έλεγε υγιό ντου και παιδί ν-του;
ΑΓΓΕΛΟΣ
Κάτεχε σκιας πως από ‘με σ’ επήρενε κανίσκι!
ΟΙΔΙΠΟΥΣ
Κι ως τόσονα μ’ αγάπησε, αν μ’ είχε απ’ άλλα χέρια;
ΑΓΓΕΛΟΣ
Η γι-αμοιριά του ήτονε τσ’ αγάπης η γι-αιτία!
ΟΙΔΙΠΟΥΣ
Κι εγόρασές με, γή ‘βρες με και μ’ έδωκες σ’ εκείνον;
ΑΓΓΕΛΟΣ
Ηυρα σε ένα γύρισμα στου Κιθαιρώ τα δάση!
ΟΙΔΙΠΟΥΣ
Ντα είντα μωρ’ εγύρευγες σε τούτουσές τσι τόπους;
ΑΓΓΕΛΟΣ
Βοσκός για τ’ αορείτικα κουράδια τότες ήμουν!
ΟΙΔΙΠΟΥΣ
Βοσκός; Βοσκός και μπιστικός εγύριζες στ’ αόρι;
ΑΓΓΕΛΟΣ
Κι εγλίτωσά σε, λέω γιε, ετότες που σ’ ευρήκα.
ΟΙΔΙΠΟΥΣ
Ντα σ’ είντα κίνδυνό ‘μουνε τάξε κι εγλίτωσές με;
ΑΓΓΕΛΟΣ
Ξάνοιξε τσ’ αστραγάλους σου κι αυτοί θα σου το πούνε!
ΟΙΔΙΠΟΥΣ
Αχι! Κι είντα ‘νεθίβαλες έθοια παλιά τραβάγια!
ΑΓΓΕΛΟΣ
Ως σ’ εξεφάσκιωσα θωρώ κι είχες καρφιά στα πόδια
ΟΙΔΙΠΟΥΣ
Απ’ τσι φασκές μου την ντροπή-ν είχα ορτάκισσά μου!
ΑΓΓΕΛΟΣ
Κι από την μοίρα τούτηνά έχεις και τ’ όνομά σου! 
ΟΙΔΙΠΟΥΣ
Και ποιος ταξε μου το καμε; Ο κύρης γή η μάνα;
Πε μου για το θεό μωρέ!
ΑΓΓΕΛΟΣ
.................................... Δεν το γατέχω γιε μου!
Εκείνος απου σ’ έδωκε εμένα το κατέχει!
ΟΙΔΙΠΟΥΣ
Απ’ άλλο μ’ έπηρες μαθώς; Δεν μ’ ηύρες απατός σου;
ΑΓΓΕΛΟΣ
Οϊ δεν σ’ ηύρα! Αλλος, βοσκός σ’ έδωκε τσ’ αφεδιάς μου!
ΟΙΔΙΠΟΥΣ
Ποιος πούρι; Μπας κατέχεις τον να τον-ε πεις κι εμένα;
ΑΓΓΕΛΟΣ
Θαρώπως μου ‘πε πως βοσκός του Λάϊου ‘τον πώδε!
ΟΙΔΙΠΟΥΣ
Του ρήγα απου ρήγευγε αλλότες εις την Θήβα;
ΑΓΓΕΛΟΣ
Ως το πες, κείνουνα τ’ αντρός ήτον βοσκός σου λέω!
ΟΙΔΙΠΟΥΣ
Και πας κατέχεις ανε ζει να τον-ε ιδώ κι ο γι-ίδιος;
ΑΓΓΕΛΟΣ
Εσείς καλλιά κατέχετε μα ‘σεις ειστ’ απ’ την Θήβα!
ΟΙΔΙΠΟΥΣ
Ειναι κιανείς αναμεσώς όσων στεκούνται πώδε
που το βοσκόν εκείνονα, που τούτοσές δηγάται
γατέχει, γή επάντηξε ποτές του στα χωράφια
γή μες την χώρα; Πέτε μου! Θαρώπως ήρθε η γι-ώρα
να βρούν σειρά τα πράματα!
ΧΟΡΟΣ
......................................... Θαρώ πως είναι ρήγα,
ο γι-ίδιος απου γύρευγες εδά πλια μπρός να φέρουν
να τον-ε ιδείς. Η ρήγησα η Ιοκάστη ζάρι
κατέχει πλια καλά να πει!
ΟΙΔΙΠΟΥΣ
....................................... Γυναίκα, μπας κατέχεις
αν κειός, απου φωνιάξαμε προτύτερα, ‘ν’ ο γι-ίδιος
με τούτονά, που λέει αυτός;

ΙΟΚΑΣΤΗ
...................................... Είντα; Ντα ποιον σου λέει;
Μην έχεις έγνοια! Αφεις το! Οτι κι αν σού ‘πε τούτος
μη ντουχιουντίζεις άδικα!
ΟΙΔΙΠΟΥΣ
....................................... Δεν γίνεται γυναίκα!
Τοσα σημάδια ευρέθηκαν α, δη και να μη μάθω
το γένος μου;
ΙΟΚΑΣΤΗ
.................. Για το θεό! Ας το! Μην το γυρεύγεις!
Αν έχεις, για την ζήση σου, μιάολια φέδε, άς το!
Δοικά μ’ ο πόνος μου μαθές!
ΟΙΔΙΠΟΥΣ
....................................... Νταγιάντισε γυναίκα!
Εσύ, κι αν βγω δούλας παιδί, τριώ’ γενιώ’ φαμέγιος,
δεν χάνεις την καλοσειριά!
ΙΟΚΑΣΤΗ
..................................... Συβάσου μου! Σ’ ορκίζω!
Μην θες να κάμεις τα γυρέ’ς!
ΟΙΔΙΠΟΥΣ
............................................Δεν σου φρουκούμαι λέω!
Ουλα θα ξεκαθαριστούν!
ΙΟΚΑΣΤΗ
................................... Εγώ θα πείς δεν θέλω
σκιας το καλό σου. Τα πρεπά σου λέω και φρουκάσου!
ΟΙΔΙΠΟΥΣ
Ετούτα, τα πρεπά μαθώς, από παλιά με τρώνε!
ΙΟΚΑΣΤΗ
Ε, μαυρομοίρη, κι αξιωθείς, το ποιος εισαι να μάθεις!
ΟΙΔΙΠΟΥΣ
Ας πάει ένας το βοσκό απου ‘πα να μου φέρει,
Κι ας την αυτή για την γενιά να περισοκαυκάται!
ΙΟΚΑΣΤΗ
Αλλοίμονός σου δύστυχε και τρισαλλοίμονός σου
Ετούτο μόνο θα σου πω κι άλλη δροσά δεν λέω!
ΧΟΡΟΣ
Οιδίποδα, γιαειντά ‘φυγε με ετσα μεγάλη θλίψη;
Κοντό κι εξέσυρεν τζ’ ο νους; 
.........................................Ειντά παθ’ η γυναίκα
κι εσκρίλιξε; 
.....................Φοβούμε το, πως σε καινούργια πάθη
θα μπούμενε μ’ ετσά σκριλιά!
ΟΙΔΙΠΟΔΑΣ
........................................... Οτι ‘ναι να ‘ρθ’ ας έρθει!
Εγώ να μάθω την γενιά, που ποκρατώ κι ας είναι
η πλια κακόσειρη μωρέ! Ετούτονά ‘ν’ το θέλω!
Αυτή, ως το θωρώ κι εγώ, -γυναίκα λώμπης είναι-
έχει το νου ποπανωθιώς από την κεφαλή τζη
κι ανε-ε τζη βγω κακόσειρος το ‘χει ντροπή μεγάλη.
Μα γω τση μοίρας είμαι γιός, που τα καλομοιράζει
και δεν θα ντροπιαστώ! Γροικάς; Από μεγάλη μάνα
εβγήκα και μου γύρισεν η τύχη κι ήμουν πρώτας
μικρός μα εξετέλεψα μέγας και παινεμένος!
Σαν είμαι ετσά ίσαμ’ εδά, δεν μου ταιριάζει ζάρε,
ν’ αλλάξω ζάλο. Την γενιά που ‘ποκρατώ θα μάθω!

ΤΡΙΤΟ ΣΤΑΣΙΜΟ
ΧΟΡΟΣ
Αν έχω νου και γνώση κι εξά προφητική,
φρουκού μου Κιθαιρώνα να πω μια μαντική:
Πριν ‘λάξει το φεγγάρι, το ναμι σου θα βγει
και θα ξεμπροστερέψει τ’ Ολύμπου τη κορφή
Του βασιλιά Οιδίπου λέω πως θα σε πώ
δικό, κύρη και μάνα, σαν πιάσω στο χορό
που θα σταθεί για σένα. Καλά τα κυβερνάς
στσ’ άρχους και στσι ρηγάδες που βρίχνουνται για μας
Απόλλωνά μου, κάμε έλεος στα γροικάς
κάμε να ξετελέψουν καθώς το πεθυμάς!

Γιέ μου και ποια γυναίκα σ’ εγέννησ’ άλλοτες
απά’ στου Κιθαιρώνα τσ’ αγέραστες κορφές;
Κοντό τον Πάνα ν-ηύρε τον κύρη τ’ αοριού
γή με τον άρχ’ Απόλλω στην μέση ‘νους λαγγού
έθεκε, μα κι ετούτος τ’ αόρια αγαπά
Γή σ’ έδωκε κανίσκι κιαμιά καλή ξωθιά
από τον Ελικώνα του Διόνυσου μαθές
π’ ορίζει την Κυλλήνη κι ούλες τση τσι κορφές
συνήθειο λω το χει νεράϊδα όπου βρει
ομάδι τζη να παίζει και να ‘χει αναπαή.

ΤΕΤΑΡΤΟ ΕΠΕΙΣΟΔΙΟ
ΟΙΔΙΠΟΔΑΣ
Δεν εκουνούστεψα ποτές, μουδ’ είχα συναλλίκι
με το βοσκό, που ‘θέλαμε-ν εδά και λιγην ώρα,
μα λέω πως τον-ε θωρώ κι έρχεται ν-από πέρα
Κι αν είν’ και γέροκακουλές, μοιάζει τ’ αντρούς εκείνου
κι οι παρακρατηχτάδες του σκλάβοι μου φαίνουνται μου!
Μα σύ, κατέχεις πλια καλά, θωρώντας λώ τον έχεις!
ΧΟΡΟΣ
Κατέχω τον! Του Λαϊου ήτον ο μπιστεμένος
απ’ ούλους τσ’ άλλους του βοσκούς!
ΟΙΔΙΠΟΔΑΣ
.................................................. Ε, Κορθιανέ, πε πρώτος!
Ρωτώ σε! Τούτονε ‘λεγες!
ΑΓΓΕΛΟΣ
........................................Ετούτονέ ‘πα. Ναίσκες!
Ετούτονέ απου θωρείς!
ΟΙΔΙΠΟΔΑΣ
................................. Σίμωσε γέρο πώδε!
Νεντράνισε να με θωρείς και λέγ’ ότι ρωτήξω!
Εδούλευγες του Λάϊου;
ΘΕΡΑΠΩΝ
.................................. Δούλος του γεννημένος 
στο σπίτι κι όϊ αγοραστός!
ΟΙΔΙΠΟΔΑΣ
...................................... Κι ειντά ‘τον η δουλειά σου;
Πως ήζες;
ΘΕΡΑΠΩΝ
.................Με την βοσκική το πλια πολύ καιρό μου!
ΟΙΔΙΠΟΔΑΣ
Και πού μαθώς εβόσκευγες κι είχες μιτάτο; Λέγε!
ΘΕΡΑΠΩΝ
Στον Κιθαιρώνα επά κι εκεί όπου ‘θελα βρω τόπο!
ΟΙΔΙΠΟΥΣ
Κι είδες τον άντρα τούτονε να ραίνει εκειά στ’ αόρι;
ΘΕΡΑΠΩΝ
Ποιον άντρα; Είντα γύρευγε;
ΟΙΔΙΠΟΥΣ
............................................. Ετούτονέ που στέκει!
Επάντηξές σου ζάβαλες;
ΘΕΡΑΠΩΝ
................................... Δεν μου ‘χ’ αυτός παντήξει!
Δεν το θυμούμαι!
ΑΓΓΕΛΟΣ
........................... Βασιλιά! Για θάμασμα μην τό ‘χεις!
Εξέχασε, μα ‘γω ‘μ’ επά να του τ’ ανεθιβάλω!
Καλά κατέχει ζάβαλες πως εις τον Κιθαιρώνα
εσμίγαμε τρεις άνοιξες και τριά καλοκαίρια
για το βοτάνι του βουνού κι είχεν αυτός κι ελάλιε
ένα κουράδι ν-έγκαλες κι ένα κουράδι στείρα
κι εγ’ αλλο ν-ένα μάρωπα! Σας έπιαν’ ο χειμώνας
τα βαναμε στου Λάϊου τα πέτρινα μιτάτα
ομάδι. Εγενήκανε όσα δηγούμαι, γέρο;
ΘΕΡΑΠΩΝ
Αλήθεια λες! Κι ας είναι μπλιο τα χρόνια περασμένα!
ΑΓΓΕΛΟΣ
Ε, πε μου σκιάς, θυμάσαι το πως ένα κοπελάκι
μου δωκες ν’ ανεθρέψω ‘γω, σα να τονε δικό μου;
ΘΕΡΑΠΩΝ
Ειντά ‘ν’ τα λόγια που μιλείς; Ειντά ‘ν’ τ’ αναθιβάνεις;
ΑΓΓΕΛΟΣ
Ετούτοσές είναι μωρέ το κοπελάκι εκείνο!
ΘΕΡΑΠΩΝ
Ω να χαθείς να χάνεσαι! Σφάλιξ’ το έρμο στόμα!
ΟΙΔΙΠΟΥΣ
Γερο! Μην τονε βλαστημάς. Τα λόγια τα δικά σου
Πρέπει να βρούνε γδικιωμό. Οϊ αυτηνού!
ΘΕΡΑΠΩΝ
........................................................... Αφέντη
Γιαειντα θες να με γδικιωθείς; Ποιο ‘ναι τ’ αμάρτημά μου;
ΟΙΔΙΠΟΥΣ
Δεν λες δροσά για το μωρό που τούτοσές δηγάται!
ΘΕΡΑΠΩΝ
Δηγάται, μα δροσά, -δροσά!- δεν έχει καταλάβει!
Άδικα  και παράδικα στο κόπο μπαίνει!
ΟΙΔΙΠΟΥΣ
........................................................ Ναί σου!
Αν δε μιλείς με το καλό θα πεις σκιας με το κλάημα!
ΘΕΡΑΠΩΝ
Αφέντη μή! Για το θεό! Το γεροντή μη δείρεις!
ΟΙΔΙΠΟΥΣ
Δεν είναι επά μωρέ κιανείς τα χέρια να του δέσει
στην ράχη;
ΘΕΡΑΠΩΝ
............... Γιάειντα αφεντικό; Γιάειντα τον κακομοίρη
σαν είντα θες να μάθεις σκιάς;
ΟΙΔΙΠΟΥΣ
.......................................... Εδωκες το κοπέλι
που λέει;
ΘΕΡΑΠΩΝ
............Εδωκά το. Ναί! Που να ‘χε βγει η ψυχή μου
την ίδια μέρα!
ΟΙΔΙΠΟΥΣ
.................. Μη θαρείς κι εδά μπορ’ ‘α το πάθεις
αν δεν μιλείς απαρθινά!
ΘΕΡΑΠΩΝ
.................................. Κι αν-ε μιλήσω είντα;
Ετότες ζάρε, θα χαθώ!
ΟΙΔΙΠΟΥΣ
.................................. Ετούτοσές, ως δείχνει,
θέλει την ώρα να περνά!
ΘΕΡΑΠΩΝ
.................................. Ε, όϊ-δα αφέντη,
είπα σου πως του τό ‘δωκα ετότες!
ΟΙΔΙΠΟΥΣ
................................................... Και πού τό ‘βρες;
Δικό σου ‘τονε γή αλλουνού;
ΘΕΡΑΠΩΝ
....................................... Δεν ήτονε δικό μου!
Κι εμένα άλλος το ‘δωκε!
ΟΙΔΙΠΟΥΣ
................................... Ποιος; Από είντα σπίτι;
ΘΕΡΑΠΩΝ
Για όνομης μπλιο του θεού! Μη ρωτάς αφέντη!
ΟΙΔΙΠΟΥΣ
Εχάθηκες, το ρώτημα αν το διπλώσω! Λέγε!
ΘΕΡΑΠΩΝ
Του Λάϊου του βασιλιά ήτανε το κοπέλι!
ΟΙΔΙΠΟΥΣ
Κοντό απο τσι δούλους του; Γή βέβιο; Τση γεννιάς του;
ΘΕΡΑΠΩΝ
Αλλοί κι αλλοίμονός μου το! Ειντα κακό μεγάλο
εξεφανέρωσα!
ΟΙΔΙΠΟΥΣ
................... Κι εγώ εγροίκησα, μα κι είντας; 
Ηπρεπε να φανερωθεί!
ΘΕΡΑΠΩΝ
................................Δικό ντου το λογιάζαν! 
Μα η ρήγησα που βρίχνεται στσ’ οντάδες τα κατέχει
Κι αυτή καλιά θα σου τα πει!
ΟΙΔΙΠΟΥΣ
.......................................... Αυτή στο ‘χε δωσμένο
ΘΕΡΑΠΩΝ
Ναι βασιλιά μου!
ΟΙΔΙΠΟΥΣ
........................ Κι είπενε σαν είντα να το κάμεις;
ΘΕΡΑΠΩΝ
Να το σκοτώσω!
ΟΙΔΙΠΟΥΣ
......................... Μάνα μου! Ε, δε μια κακομάνα!
ΘΕΡΑΠΩΝ
Φοβο ‘χε λέει για κακές μαντείες να μην βγούνε!
ΟΙΔΙΠΟΥΣ
Ειντα μαντείες;
ΘΕΡΑΠΩΝ
...................... Ειπανε πως ‘θελ’ ‘α σφάξει πούρι
εκειούς που το γεννήσανε!
ΟΙΔΙΠΟΥΣ
...................................... Και γιαειντα μωρε γέρο,
το ‘δώκες τ’ άλλου γεροντή;
ΘΕΡΑΠΩΝ
........................................ Ειντα ‘α σου πω αφέντη;
Λύπη μεγάλη μ’ έπιασε κι είπα πως σ’ άλλη χώρα 
θα πάει, οθεν την Κόρινθο, για κείνο τό ‘χα δώσει!
Μα τούτοσές το γλίτωσε για να ξεκουμπιστούμε!
Ειντα κι αν λέει ‘δα παέ πως είσαι όποιος κι αν είσαι;
Εσύ με την κακομοιριά γεννήθηκες ομάδι!
ΟΙΔΙΠΟΥΣ
Εγιούγια μου! Ούλα μαθώς εμπήκαν στο σειρά ντως!
Υστερο φως, απου θωρώ, φέξ’ ‘α σε χαιρετήξω!
Εγώ, απου λογιάζουμουν υγιός και κανακάρης
γονιώ’ που δεν μου βγαίνανε κι απου ‘χω σμίξ’ ο μαύρος
μ’ όσους δεν ήτον ταιριαστό κι απου ‘χω σκοτωμένο
όποιο δεν ήτονε πρεπό! Ξέφεξ’ εδά που φεύγω!

ΤΕΤΑΡΤΟ ΣΤΑΣΙΜΟ
ΧΟΡΟΣ
Ανάθεμά σε για γενιά τ’ αθρώπου! Αναθεμά σε!
Δροσά δεν είσαι! Πλια δροσά κι απ’ την δροσά λογάσαι!
Ποιος θα το καυχηθεί μαθές ο,τ’ είν’ ευτυχισμένος,
π’ ως θα το νιώσει, απ’ τα ψηλά βρίχνεται γκρεμισμένος;
Οιδίποδ’, απ’ την μοίρα σου επήρα το ξαμάρι
και δεν καλοτυχίζω μπλιο, ένα στσ’ αθρώπους, ζάρι!

Πιτήδια, πάντα ‘δόξευγες, κι έβγαινες κερδεμένος 
στην ζήση. Κι ίδια σαν το Ζα, θεός ξετελέμένος,
εστάθηκες κι εσκότωσες την θανατομαυλίστρα, 
την μακρανύχα κοπελιά, την σκυλοτραγουδίστρα!
Πύργος εστάθης μοναχός μέσα στην πολιτεία
κι έκοψες το θανατικό κι επήρες την αξία.
Κι εβγάλαμε σε βασιλιά κι ερήγεψες στον τόπο. 
Κι είχες, σαν να ‘σουνε θεός, το σέβας των αθρώπω!

Μα πε μου, ποιος εκούστηκε τόσο κακογραμμένος
στα πάθη και στα βάσανα ν-ετόσο βουτημένος;
Πέ μου, ποιος έλλαξε ζωή, μονημερίς κι ευρέθη
απ’ τα ψηλά στα χαμηλά, με δίχως μερχαμέτι;
Πε μου ποιον άλλο, πρώτα γιον εσήκωσε γομάρι
μια μάνα, κι ύστερα γαμπρό κι άντρα τον είχε πάρει;
Πε μου και πως σ’ εσήκωσεν ο πάστος του κυρού σου
και γιάειντ’ αχνα δεν έβγαλε εις τσ’ αναστεναγμούς σου!

Δεν σου ‘πρεπε, μα γύρισεν ενάντια σ’ ο χρόνος,
απου κατέχει τα κρουφά και του κλουθά-ν ο πόνος. 
Ανομο και πανάτιμο το γάμο σου δικάζει.
Μηδ’ έλεος σου κάνει αυτός, μούδε και τονε γνοιάζει. 
Παίζει σε και την μια γαμπρό, την άλλη γιο σε λέει
Αχι του Λάϊου βλαστέ, κλαίει η ψυχή μου, κλαίει!
Καλιά να μη σε γάτεχα, θωρώντας να μη σ’ είχα,
σκίζεται λώμπης, η καρδιά και μου πομένει η πρίκα
Μα κι αν πονώ κι α’ σκίζομαι, κι εδά εσ’ ‘σ’ αιτία
κι εκαταλάγιασε η ψυχή κι ήμπα στην ησυχία! 

ΕΞΟΔΟΣ
ΕΞΑΓΓΕΛΟΣ
Αρχοι κι αρχόντοι τούτουνέ του τόπου τιμημένοι,
είντα να σας-ε πρωτοπώ κι είντα να πρωτοειδήτε;
Καημό μεγα θ’ ακούσετε, ωσάν τσι συγγενίδες,
για του Λαίου τη σπιθιά, αν-ε πομένει σέβας!
Θαρώ, πως μουδ’ οι ποταμοί, ο Ιστρος και ο Φάσις
ομάδι κι αν εχυνούντον, δεν θελ’ ‘α ‘ποξεπλύνουν
την λούβα και την σκανισά ν-απου ‘χει το παλάτι!
Εκόντας ‘κάμαν τα κακά! Εκόντας κι όχι ακόντας!
κι εδά θα ξεφανερωθούν. Ω το παντέρμο όμως
βαρύ, απου ‘ναι το κακό, αν είναι θελημένο!
ΧΟΡΟΣ
Ντα δεν εκούσαμε δροσά πλια μπρος, που να μην είναι
κακό! Είντα άλλο γίνηκε;
ΕΞΑΓΓΕΛΟΣ
..................................... Γιαμιάς σ’ το φανερώνω
και κάτεχε! Επόθανε και πάει η Ιοκάστη!
ΧΟΡΟΣ
Ω την τρισμαυρομοίρα! Ε, μά! Και πως εγίνει πούρι;
ΕΞΑΓΓΕΛΟΣ
Αμοναχή σκοτώθηκε! Ναισκες! Τα ξετελά τζη
εσύ δεν τα ειδες και καλιά! Εγλίτωσες τον πόνο!
Μα ‘δα θα μάθεις από με, αν-ε μ’ αειδάρει η μνήμη,
το πως εκακοπόδωκε. Εμπήκε μαθώς, μέσα
κι ήσερνε τα μαλάκια τζη ωσαν την γραντισμένη!
Γοργό ‘χενε τσι κούρλες τση να ξεπατώσει! Κι ήμπε
στην καμαρα απου ‘θετε νύφη κι εσφάλιξέ τση
ως ήμπε την μεσόπορτα από την μέσα πάντα!
Κι εσκρίλιζε-νε κι έκραζε το μακαρίτη να ‘ρθει,
τον άντρα τζη το Λάϊο! Κι όλο του πρώτου τέκνου
είχενε την αθιβολή! Κι ήλεγε πως ετούτο
αιτία ‘ν’ απου χάθηκε εκείνος κι έφηκέ ν-την
να κάμει άνομα παιδιά ομάδι του παιδιού τζη!
Κι απανωθιώς στην κλίνη τζη, απου χε γεννημένα
διπλή γενιά τα τέκνα τζη, κι είχ’ από τον πρώτο ν-άντρα
κάμει τον άντρα που ‘καμε κοπέλια μ’ όνομίς του,
έπεσε κι έσερνε σκριλιές! Το πως εκακοπήγε
στην υστεριά δεν το ‘μαθα! Δεν είδα το χαημό τζη!
Ημπε μαθώς, ο βασιλιάς κι εβαρομουγκαλιούντον
κι εμείς τον εξανοίγαμε να πιαίνει πέρα πώδε!
Εδά εδά, ν-εγύρισε κι εβαροξάνοιξέ μας και λέει
«Βρέτε μου σπαθί! Βρέτε και την γυναίκα!
Οϊ την γυναίκα! Βρέτε μου την μανά μου! Ποια μάνα;
Ντα γω μαθώς, την έσπειρα και μου ‘καμε κοπέλια!»
Ελύσαξε στην υστεριά κι ως ήταν λυσασμένος
κιανείς θεός θα ήτον ‘κεια κι έπιασε κι έδειξέ την!
Εμείς αχνιά δεν του ‘παμε! Φωνή συρε μεγάλη!
Κι ίδια σαν να τον έμπωθε κιανείς παέι και πέφτει 
στην δίφυλη μεσόπορτα κι εξεμασκούλωσέ την
και μπήκενε στην κάμαρα! Κλουθούμε και θωρούμε
την ρήγισσα να κρέμεται πνιμένη από ‘να βρόχο!
Ως να την ιδεί βρουχάτ’ αυτός ο μαυροκακομοίρης
και πιάνει και την ξεκρεμά απ’ το σκοινί και λύ’ την.
Μ’ απής την έθεκε στην γή, ε, και να ΄χες προβάλει
ναι ιδείς κακό που γίνηκε! Από την σάρτζα απάνω
πιάνει και βγάνει γλήγορα τσι δυο χρυσές περόνες
που χε στολίδι και πρεπιά! Κι απώς τσ’ ανεσηκώνει
και θέτει μια στ’ αμάθια ντου και χύνει τα στο χώμα!
Κι εφώνιαζε πως μπλιο ντως, μπλιο δεν θα ξαναξανοίξουν
να ιδούνε όσα ‘καμε κακά, μούδε να διανυρίσουν
τα πάθη που του τύχανε. Μ’ απο ν-τα δα και πέρα 
πίσα μαυρο ν-αιώνιο σκοτίδι να τα πιάσει
να τα πλακώσει, μη θωρούν, όσους δεν των-ε πρέπουν
να μην ξεκαθαρίζουνε, όσους ποθούν να ιδούνε!
Εφώνιαζε κι εχτύπανε διπλού τριπλού τ’ αμάθια
κι εσύρωναν τα αίματα κι από τσι δυο θυρίδες
κι ετρέχανε στα γένια ντου! Μα αίματα δεν ήταν
μονο ‘τον αίμα και νερό πίσα σκοτίδι μαύρο
κι έπεφτε κόμπους, κόκκινο και μαύρο κουκοσάλιο!
Ετούτανά ‘τον τα κακά ν-απου ‘ρθαν και το βρήκαν
ομάδ’ αυτό τ’ αντρόϋνο. Διπλά κακά μεγάλα!
Ο πρωτινός τως ο καιρός, καλός και παινεμένος,
μ’ από ν-τα σήμερο, καημός, θάνατος, μαύρο άχι,
ντροπή και κακοποδωμός! Ποιο το παντέρμο απ’ ούλα
να ξεδιαλέξεις και να πεις, που να μην των-ε πρέπει;
ΧΟΡΟΣ
Κι εκαταλάγιασ’ ύστερα ο μαυροκακομοίρης;
ΕΞΑΓΓΕΛΟΣ
Κιάμε! Δριμιά ‘συρε φωνή ν’ ανοίξουνε τσι πόρτες
και να τονε μπροστέσουνε, να πουνε στσι Καδμίους
πως είναι αυτός, που σκότωσε το κύρη ντ’. Απατός του!
Και την κερά την μάνα ντου... -Κλείσετε δυο μ’ αχείλια!
Μην πείτ’ ατιμα πράματα!- και πως θα φύγει πούρι
από τον τόπο τούτονέ και στο παλάτι μέσα 
δεν θα ξαναπατήσει μπλιο! Ο τρίσκαταραμένος! 
Απού ν-εκαταράστηκε τον απατό ντ’ ο γι-ίδιος!
Εδά ‘χει χρεία αϊδαριστή, την στράτα να του δείχνει
και να τονε παρακρατεί. Μεγάλη-ν ανημπόρια,
πλια παρα που ΄χ’ ανάκαρα, να δυναστεί, τον ηύρε!
Στένου να ιδείς την καταδιά! Τσ’ αμπάρες απ’ τσι πόρτες
γροικώ κι ανεσηκώνουνται. Εβγήκε σου να κάμεις
ένα σεϊρι του καημού, που μηδ’ οχτρός δεν θέλει!

ΚΟΜΜΟΣ
ΧΟΡΟΣ
Αχι κι είντα μου μέλουντον να φτάξω
και που θα βρω απαντοχή ν’ αντέξω
πως θα το νταγιαντίσω δα ο μαύρος
εθοιο κακό να ιδώ και να γνωρίσω
Αχι και γιαειντα σ’ έβγαλε στην τρέλα;
Είντα θεός ν-έχει τσαλοπατήσει
την μοίρα σ’ έτσιδα, την μαυρομοίρα;
Αλλοίμονός σου δυστηχή! Αλλοί σου!
Μουδε να σε θωρώ, λω, δεν αντέχω
κι έχω πολλά ρωτήματα να κάμω.
Πολλά να μάθω. Να σκεφτώ πολλά ‘χω!
Ετέθοιος τρόμος με βαστά. Γροικάς μου;
ΟΙΔΙΠΟΥΣ
Αλλοίμονός και τρισαλλοίμονός μου!
Πού θα σταθώ και πως θα πορπατήξω;
Ο μαύρος, σ’ είντα τόπο θα ξωδώσω;
Αδικα των αδίκω’, μουγκαλιούμαι.
Χάνεται πούρ’, ανεμοδιασκορπάται
ότι μουγκρά κι αν σύρ’. Αλλοίμονός μου !
Αχι παντέρμη μοίρα, πού μ’ εφτάξες;
ΧΟΡΟΣ
Σε καταδιά κακή, που ‘σαμ’ οψάργας,
μουδ’ ήτο, μουδ’ εκούστηκε στον κόσμο!
ΟΙΔΙΠΟΥΣ
Ερμο σκοτίδι, που με περιζώνεις!
Ανέφαλ’ ακατίταγο! Γροικάς μου;
Φόβο μου φέρνεις, φόβο και τρομάσω.
Η κακη ν-ώρα σ’ έφερε. Θωρώ το.
Και δεν μπορώ, μωρ’, ‘α σε κουλαντρίσω!
Εγιούγια μου κι εγιούγια μου του μαύρου!
Βαθιά πολύ εμπήκανε στο νού μου
τα κέντρια απ’ τσι περόνες και τα βάλη,
τα βάλη τα κακά, π’ ανεθιβάλω!
ΧΟΡΟΣ
Θαμασμα το ‘χω, θάμασμα μεγάλο,
να βρίχνεσαι στα πάθη και στσι πόνους
και τα διπλά κακά ν’ ανεθιβάλεις.
Διπλά μαθώς, σ’ ευρήκαν και σ’ εφάγαν!
ΟΙΔΙΠΟΥΣ
Αχι, φιλε καλέ κι αγαπημένε!
Εσύ ‘σ’ απου μου ‘πόμεινες στον κόσμο.
Εσύ ‘σαι-ν ο ορτάκης ο στερνός μου!
Επόμεινες μαθώς και με ξανοίγεις
αν είμαι και στραβός! Αχι σου λέω!
Α’ δε λαθεύω, την φωνή  σ’ ακούω.
Στα μαύρα σκότη, βρίχνομαι! Αυτή ‘ναι,
η γι-εμιλιά, δική σου; Γή δεν είναι;
ΧΟΡΟΣ
Κακό και κακοντόπαθες! Μα γιαειντα;
Πώς έντεξες τα μάθια σου να βγάλεις;
Ποιος σ’ άμπωξε μαθώς απ’ τσι δαιμόνους;
ΟΙΔΙΠΟΥΣ
Ο γι-άρχ’ Απόλλως, φίλοι αγαπημένοι,
ο γι-άρχ’ Απόλλως τα ‘χει ψιλοκλώσει,
ότι κακά κι αν έχω παθομένα.
Μα τουτανέ τα μάθια τα χυμένα,
άλλος κιανείς, δεν τ’ αγγιξ’! Απατός μου
τα βγαλα ‘γω και τα ‘χυσα στο χώμα.
Γιαειντα μαθώς να φέγγω; Γιαειντα πούρι;
Είντα καλό θα ιδώ ομπρός μου, τάξε;
ΧΟΡΟΣ
Ιδια ως σ’ τα γροικώ, ετσά ‘ναι κιόλας!
ΟΙΔΙΠΟΥΣ
Γιαειντα μωρέ κι είντα κοντό να βλέπω
Είντα το θέλω, να γροικώ; Ποιο λόγο;
Είντα λοής καλό θα ξανακούσω;
Φίλοι μου, σύρετέ με, βγάλετέ με
όξω απ’ την χώρα, Πάει η ώρα πάει!
Αειντεστε μην ξαργείτε! Πάρετέ με!
Λαλείτ’ εμέ, τον αίτιο στα πάθη.
Λαλείτ’ εμέ, τον τρισκαταραμένο
απου θεός δεν είν’ να τον-ε θέλει!
ΧΟΡΟΣ
Ε, κακομοίρη! Ως ήσουνε μεγάλος 
στο λοϊσμό, έτσά ‘σαι στο χαημό σου!
Καλιά να μη σε γνώριζα! Καλιά ‘χα!
ΟΙΔΙΠΟΥΣ
Κακό χαημό να ιδεί ο που με βρήκε
κοπέλι, μπουζασμένο με τα τέλια
και μ’ έσωσε απ’ το θάνατο. Κι είντ’ άλλο,
ειντ’ άλλο, όξω κακό εχάρισέ μου!
Καλιά να μ’ είχ’ ο Χάροντας βρωμένο!
Δεν θελ’ ‘α ν- είχα πούρι ξετελέψει
χαημός για τσι δικούς ντροπή και πόνος! 
ΧΟΡΟΣ
Ιδια τσα-έ κι εγώ το λογαριάζω!
ΟΙΔΙΠΟΥΣ
Δεν θα ‘χα τον πατέρα μου σκοτώσει!
Γαμπρός δεν θα ‘μουν κείνης που μ’ εγέννα!
Εδά ως κι οι θεοί οργίζουνταί μου!
Εγώ ‘μ’ ο γιός, απου ‘θεκα στην κλίνη
των άτυχων, που μ’ είχανε γεννήσει!
Ειντα κακό κι είντα χειρότερό ν-του
δεν ηύρε τον Οιδίποδα τον ρήγα!

ΧΟΡΟΣ
Ναι, μα εδά τα ‘που καμες δεν τα ‘χες ντουχιουντίσει
Για κειο δεν έπραξες καλά ως έπραττες αλλότες!
Καλιά δεν ήτονε νεκρός, παρά στραβός να ζήσεις;

ΟΙΔΙΠΟΥΣ
Αφεις εδά τσι δασκαλιές κι όσα ‘χω καωμένα,
μη λες πως δεν τα τέλεψα σωστά! Μη με δικάζεις!
Για’ δεν γατέχω είντα λοής, με είντ’ μωρ’ αμάθια,
θελ’ ‘α γυρίσω για να ιδώ τον κύρη μου στον Αδη,
γή την κερά την μάνα μου, την αδικογραμμένη,
οντε θα φτάξω κι εγω ‘κειά. Εγώ μαθώς, για κείνους
έκαμα πράματα φριχτά, πλια κι απ’ τον έρμο βρόχο!
Γή, –πέ μου-, είντα λογιώς μωρέ, ν-ηθελ’ ‘α ‘νεντρανίσω,
να ιδώ την όψη, π’ αγαπώ, των κοπελιώ μου, –πέ μου!-,
απου τα γεννησα κι αυτά, ως τα ‘χω γεννημένα!
Οϊ! Δεν το ‘χω τσ’ αντρειάς! Με τα δικά μ’ αμάθια
δεν θα γενούν ετσά ντροπές! Μούδε την πολιτεία
γή το καστέλι τούτονέ, γή των θεών τσ’ εικόνες,
είναι πρεπό να ξαναιδώ ως τα θωρούσα πρώτας.
Εγώ, ο τρισκατάρατος, απου ‘ζησα  στην Θήβα
κι ήμουν ο πρώτος των αντρώς, κι ήμουν ευτυχισμένος
πλια παρα τσ’ άλλους, κι εφταξε η γι-‘ωρα κι έχασά τα!
Αμοναχός μου τ’ όρισα και το ‘βγαλα διασάκι,
ούλοι ν’ αποζυγώνουνε και ν’ αποσκυλακούνε
όποιο θα δείξουν οι θεοί πως έχει αμαρτημένα!
Εμένα ‘δείξαν άτιμο! Εμένα! Τση γενιάς μου
εγώ ‘μαι μπλιο η γι-εντροπή. Για ξάνοι με και πε μου:
Μ’ έθοια ντροπή που κουβαλώ, κάνει ν’ ανεντρανίζω
και να ξανοίγω τσι δικούς με τούτανέ τ’ αμάθια;
Ε, όϊ ‘δα! Και κάτεχε: Αν ήτον, ζάρε, τρόπος
να βάλω τράφο και στ’ αυθιά, να μη γροικώ καθόλου,
θελ’ ‘α το κάμω! Το κορμί να ζει ξεχωρισμένο
από τον κόσμο. Ναι μωρέ! Να μήν γροικώ σου λέω!
Να μη θωρώ! Ημπας κι ετσά ‘πομείνει ο λοϊσμός μου
όξ’ από το πόνο κι ημπας ιδεί παγούδιασμα-ν ο νούς μου.
Ε, Κιθαιρώνα! Κιθαιρώ! Γιαειντα με δέχθης τότες;
Γιαειντα, γιαμιάς ως μ’ έλαβες, δεν μ’ είχες σκοτωμένο,
να μη μου τρέξει σήμερο, να στέσω το κορμί μου
ομπρός σε τούτους, για να πω, ποιοι μ’ είχαν γεννημένο!
Ε, Κόρινθε και Πόλυβε και πατρικά, στα λόγια,
παλάθια, πως εντέξετε κι εμεγαλώσετέ με
εμένα, το χωστό κακό, την πλια καλή κατάρα
απου ξεφανερώθηκα στην υστεριά, ο μαύρος,
άτιμος γιός, απ’ άτιμους γονέους γεννημένος!
Ε, Τρίστρατο κι εσύ λαγκέ, σύσκιε και δασωμένε
και πέραμα, που πάντηχνες τσι τρεις παντέρμες στράτες,
απου ‘πιετε ν-αίμα δικό, απ’ τα δικά μου χέρια 
χυμένο, του πατέρα μου, ήμπας κοντό θυμάστε
το κρίμα που ξετέλεψα ομπρός σας; Ημπας πούρι
εκούσετε ειντα κακά έχω διασμένα πώδε
απής εκίνησα από ‘τα κι έφταξα πα στην Θήβα;
Ε, γάμοι, γάμοι μ’ άνομοι, που βλαστοσύρετέ με
κι απώς εξανανθίσετε απ’ το δικό μου σπάρμα
κι εβγάλετε πατέρες, γιους κι αδέρφια ‘πο ‘να αίμα
και νύφη, μάνα και κερά την ίδια μαυρομοίρα!
Πόσες ντροπές σηκώνετε; Τσι πλια βαρές στον κόσμο!
.........................................................................
Γροικάτε μου! Κατεχω το πως κι αν δεν βγάνετ’ άχνα
θέτε το γληγορήτερο να κάμετε το πρέπει
Για το Θεό, Λαλείτε με να φύγω, να ξωδώσω
Γή πιάσετε και σφάξτε με γη στο γυαλό μ’ αμέτε
και στην παντέρμη θάλασσα ρίξετε το κορμί μου
Γή χώσετέ με σ’ όπου γής να μην με ξαναειδείτε!
Αειντέστε βρετ’ ανάκαρα κι αγγίξετέ με λέω!
Φρουκάζεστέ μου! Ναί μωρέ! Μην μου πισωπατείτε!
Δεν βρίχνεται μαθώς θνητός τα πάθη μου ν’ αντέχει!
ΧΟΡΟΣ
Οσα γυρεύγεις ίδια ‘δα στην ώρα απάνω ν-ήρθε
ο Κρέοντας, να τα διαστεί και την βουλή να βγάλει.
Αμοναχός επόμεινε τση χώρας κυβερνήτης!
ΟΙΔΙΠΟΥΣ
Αχι και είντα θα του πώ; Σαν είντα λόγια θα ‘βρω;
Πως θα γενεί να συβαστεί, δίκια να με ξανοίξει,
Απου του στάθηκα άδικος!
ΚΡΕΩΝ
...................................... Δεν ήρθα πώδ’ Οιδίπου
να σε περιγελάσω ‘γω, μουδε να σου γυρέψω
το λόγο γιαιεντα τα καμες τόσα κακά ν-αλλότες!
.........................................................................
Κι εσείς ντραπείτε μπλιο μωρέ! Κι αν δεν βαστάτε πούρι
ντροπή στσ’ αθρώπους, την φωθιά του γι-ήλιου φοβηθείτε,
απου ούλα τ’ ανεθρέφ’ επά! Εθοια ντροπή μεγάλη,
δεν κάνει να ‘ν’ ασκέπαστη, να φαίνεται! Γροικάτε;
Δεν νταγιαντά μούδε το φως, μούδε τση γής το χώμα,
μουδ’ η βροχή να την θωρούν. Ιδια ‘δα πάρετέ τον
και μέσα τον-ε βάλετε! Στο σπίτι ντου! Τρεχάτε!
Κι ας κάτσουνε οι συγγενείς μα κειό ‘ν’ που των-ε πρέπει
Του εδικού τα βάσανα ν’ ακούνε και τα πάθη!
ΟΙΔΙΠΟΥΣ
Σαν μ’ έβγαλες απ’ τον καημό κι εκόπιασές μου πώδε
Καλόγνωμος κι ήρθες να ιδείς το πλια κακό στσ’ αθρώπους
Για το θεό φρουκάσου μου για το καλό σου τάξε
Κι όϊ για το συφέρον μου!
ΚΡΕΩν
.................................... Πέ μου: Είντα χεις χρεία
κι ετσά θερμοπαρακαλείς;
ΟΙΔΙΠΟΥΣ
...................................... Ποζύγωξέ με Κρέω!
Ποζύγωξέ μ’ από παέ! Το γληγορήτερό σου.
Να πάω κειά, που κι αν χαθώ, άθρωπος δεν θα τύχει!
ΚΡΕΩΝ
Κάτεχε, πως ετούτονά θα ν-είχα καωμένο,
μα ‘πα, πλια μπρος απ’ το θεό να μάθω, είντα πρέπει
να κάμω μ’ όνομίς σου!
ΟΙΔΙΠΟΥΣ
.................................. Μα, του Φοίβ’ η προφητεία
ήτονε ξεκαθαριστή: Τον που ‘σφαξε τον κύρη
τον ασεβή -εμένα λω- γιαμιάς ν’ αποζυγώξεις!
ΚΡΕΩΝ
Ιδια ‘τσα τα ‘πενε μαθώς, μα σε μεγάλη ανάγκη 
είμαστε ‘δα κι είπα, καλιά να πάω να ρωτήξω!
ΟΙΔΙΠΟΥΣ
Γιαειντα ‘χεις έγνοια τούτουνε τ’ άτιμ’ αντρούς, σου λέω;
ΚΡΕΩΝ
Μονο ‘τσιδα για το θεό σέβας θα νιώσεις! Σώπα!
ΟΙΔΙΠΟΥΣ
Ομπρός σου γονατίζω σκιάς, θερμοπαρακαλώ σε:
Εκείνη-νέ που βρίχνεται στο σπίτ’, όπου  θελήσεις
άμε και θάψε. Για δικό θα κάμεις το μιστό σου!
Μα μένα, κάμε μην γενεί να σωπομείνω πώδε
Στην πολιτεία τούτηνέ. Κάμε να βγω στ’ αόρι!
Στον Κιθαιρώνα μου να βγω! Ο κύρης μ’ όντεν ήζε
ομάδι με την μάνα μου τάφο μου τον ορίσαν.
Κάμε να π’ ‘α ποθάνω κειά, κατά το θέλημά ντως!
Καλά κατέχω ζάβαλες, πως δεν θελ’ ‘α ποθάνω
μούδε απ’ αρρώσθια λοιμική, αν δεν ητον να κάμω 
έθοια κακά κι ο Χάροντας για κείνο-ν έφηκέ με!
Εμένα μπλιο, η μοίρα μου ως θέλει ας ξετελέψει!
Και για τσι γιούς μου Κρέοντα, έγνοια κιαμιά μην έχεις.
Αντρες εσοσταθήκανε όπως κι ανε ποδώσουν 
μπορούν, αν θεν, να ζήσουνε. Μα στσι κακογραμμένες 
τσι κόρες μου, που μια φορά δεν έστρωσαν τραπέζι
δίχως μου κι ότι ν-έγγιζα, ν-εγγίζαν κι απατές τως
κι ότι ‘χα, είχανε κι αυτές, κάμε τως μερχαμέτι
κι έχε την έγνοια ντως Γροικάς; Με τούτανέ τα χέρια
άφεις με να τσ’ αγγίξω. Ναί! Τα πάθια μας να κλάψω!
Ελ’ άρχοντα κι αρχόντου γιε! Αφεις με να τσ’ αγγίξω
Κι ως θα τσι πιάσω, θα θαρώ πως έχω φως και φέγγω!
Ειντα πα; Μα, για το θεό, τσι δυο μου λατρεμένες
γροικώ να κλαίνε. Οϊ-δα! Ο Κρέων ελυπήθη
και μου πεψε τσι κόρες μου και τσι χιλιάκριβές μου! 
ΚΡΕΩΝ
Καλά τα λες. Εγω μαθώς το ‘χω διαταγμένο,
ως ένιωσα την πεθυμιά απου ‘χες να το κάμεις!
ΟΙΔΙΠΟΥΣ
Καλό να ιδείς! Για τούτονά απου ‘χεις καωμένο,
να σε φυλάγει ο θεός πλια παρα μένα! Κόρες!
Πού ‘στε παιδιά μου! Ελάστε επά! Ελάστε κοπελιές μου!
Ελάστε επά, στην αγκαλιά του κύρη, τ’ αδερφού σας!
Ελάστε να ξανοίξετε τα βουλισμέν’ αμάθια,
που πρίχου ν-εσπιθίζανε, όντε σας εθωρούσαν!
Κορες μου, δεν το κάτεχα, μουδ’ έφτανέ ν-το ο νους μου,
πως ‘θελ’ ‘α ξετελέψω ‘γω κύρης σας και θα ήμουν,
από την ίδια μετα ‘σας, κοιλιά ξεπορισμένος.
Κλαίω σας θυγατέρες μου, δεν σας-ε διανυρίζω,
μα κλαίω σας, για την ζωή-ν, απου σας ανημένει
κι είντα παθη θα σύρετε από τσ’ αθρώπους ζάρι!
Με ποιους μαθώς, από ‘παέ θα ‘χετε συναλλήκια,
γή πού θα πάτε σ’ εγλέτζέ και δεν θα ‘ρθείτ’ οπίσω
με κλάηματα αντίς χαρά; Αχι παιδιά, παιδιά μου!
Κι οντε θα φτάξει του γαμπρού η γι-ώρα και του γάμου,
ποιος θα βρεθεί από ‘παδά να ‘χει τ’ ανάκαρά ντου,
ν’ ανεσηκώσει την ντροπή, απου βαρατιμάζει
κι εσάς κι εμένα και τσι δυο γονιούς, που με γεννήσαν;
Είντα ντροπή δεν έχετε; Ο κύρης σας, τον κύρη
τον εδικό ντ’ εσκότωσε, κι απόκειας την κερά σας,
την μάνα ντου, απου ‘τανε στο γι-είναι τζη σπαρμένος,
την μάνα ντου καλλούργησε, κι έσπειρε κι έκαμέ σας!
Ετούτανά τα γίβεντα θ’ ακούτε καθα μέρα.
Ποιος θα βρεθεί για σας γαμπρός; Δεν θα βρεθεί μηδένας!
Απάντρευτες κι αγλύκαντες θα μαραθείτε λέω!
Αρχο, του Μενοικέα γιέ! Εσύ ‘σ’ απού ‘πομένεις
γονέος τως αμοναχός. Εγώ κι η μαυρομοίρα
η μάνα ντως, που τσι ‘χαμε βλάστοσερμένες ζάρε,
ανέμου και καπνού ‘δα μπλιο επήγαμε. Θωρείς το!
Μ’ αυτές, μη ‘φήσεις, να γενούν φτωχές και να γυρίζουν,
να κουρκουνούν απάντρευτες τσι πορτες των ανθρώπω.
Μη ‘φήσεις, να ‘χουνε κακά ωσάν κι εμένα, λέω!
Καμ’ έλεος! Λυπήσου τσι. Στην ηλικιά απου ‘ναι,
εσοπομείναν μοναχές κι αλλον οξ’ απο σένα
δεν έχουνε. Συβάσου μου! Δώ μου την μια σου χέρα!
Ναι; Αντρα πρώτε των αντρώς! Αχι παιδιά παιδιά μου!
Αν είχετε την φρόνεψη, πολλά μαθές θα-ν είχα 
να σας-ε πω! Μια μοναχή ευκή σκιας σας-ε δίνω:
Οσον καιρό θα ζήσετε, να σας-ε δείνει η μοίρα
καλύτερα απ’ τον κύρη σας την ζήση να περνάτε! 
ΚΡΕΩΝ
Δοικούνε σε τα δάκρυα! Σάλευγε μπλιο στο σπίτι!
ΟΙΔΙΠΟΥΣ
Φρουκούμ’ αν είναι και βαρύ!
ΚΡΕΩΝ
........................................ Αν ο καιρός τα φέρει,
και τα κακά δεχούμενα ‘ν’!
ΟΙΔΙΠΟΥΣ
................................. Κατέχεις είντα θέλω;
ΚΡΕΩΝ
Ανε μου πεις θα μάθω σκιας!
ΟΙΔΙΠΟΥΣ
................................ Να με ποβγάλεις πώδε!
Να με ξορίσεις από πα!
ΚΡΕΩΝ
............................. Θεού γυρεύγεις δώρο!
ΟΙΔΙΠΟΥΣ
Ντα ‘με μ’ οργίζουντ’ οι θεοί!
ΚΡΕΩΝ
...........................................Γιαυτό θα το πετύχεις!
ΟΙΔΙΠΟΥΣ
Αλήθεια λες;
ΚΡΕΩΝ
..............Το να μιλώ για ότι δεν κατέχω
μουδε τιμή ‘χει, μουδ’ αντρειά!
ΟΙΔΙΠΟΥΣ
.......................................... Αμε με σκιας στο σπίτι!
ΚΡΕΩΝ
Σάλευγε κι ας τσι κόρες σου!
ΟΙΔΙΠΟΥΣ
.......................................Μη μου τσι πάρεις Κρέω’
ΚΡΕΩΝ
Μη θες να βγεις κι απανωθιώς! Πόσες απ’ τσ’ άλλες νίκες
σ’ ακλούθηξαν στο βίο σου! Κιαμιά! Σάλευγε κι ας τσι!

ΧΟΡΟΣ
Αντρες που σας εγέννησε η Θήβα, καμαρώστε!
Ε, ‘ν’ τονε, τον Οιδίποδα, τον παινεμένο ρήγα,
που δεν ευρέθηκ’ άνιωμα δύσκολο, μην το λύσει.
Ποιος ζάβαλες, απου ούλους σας, δεν είχε ζηλεμένη
την ζήση απου ‘ζενε; Μα ‘δα, σε συμφορά μεγάλη
ημπε και παραδέρνεται. Για κειονά, τον άντρα
μην τον-ε πεις καλότυχο, μέχρι την τελευταία
μέρα τση ζήσης του μαθές, πρίχου διαβεί το τέλος
του βίου ντου και το κακό δεν σηκωθεί ομπρός του! 
