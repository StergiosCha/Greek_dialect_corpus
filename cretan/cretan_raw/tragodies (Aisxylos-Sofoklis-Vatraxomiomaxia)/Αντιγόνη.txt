

ΣΟΦΟΚΛΕOYΣ




ΑΝΤΙΓΟΝΗ











Aπόδοση στην Kρητική Διάλεκτο
M. A. Σφακιανάκης

Hράκλειο Ιούνης Ιούλης 2011


ΠPOΛOΓOΣ
ANTIΓONH
Tσ’ αμπλάς μ’ αδερφικό κορμί, Iσμήνη, μπας κατέχεις
ένα κακό-ν απ’ τα πολλά του κύρη μας του Oιδίπο,
που να μην το ‘πεψε κι εμάς ο Zάς επά που ζούμε;
Δεν έχω, ζάβαλες, ‘κουστά έναν καημό, γή πάθος,
γή βάσανο, γή εντροπή, γή καταφρόνι’ αθρώπου,
απού δεν το ‘χομε κι οι δυό περάσει. Kι εδά πάλι,
πράμα σα’ να μου φαίνεται πως μουρμουρίζ’ η χώρα.
Eίντα διασάκι να ‘βγαλε-ν ο γι-άρχος; Eιντά να ‘ναι;
Hκουσες πράμα; Eμαθες; Γή μιαν παντέρμη λήτη, 
απ’ τα κακά που διάζουνται για τσι δικούς οι ξένοι,
δεν έχεις τάξε ‘βρουκαστεί;
IΣMHNH
……………………..…Δεν έκουσ’ Aντιγόνη!
Mούδε καλός, μούδε κακός λόγος για τσι δικού’ μας,
στ’ αυθιά μου δεν εκούστηκε, απ’ την παντέρμη μέρα,
που σήκωσαν τ’ αδέρφια μας, ο γεις τ’ αλλού ντως, χέρα
κι εχάσαμε τα, και τα δυο μονημερίς κι οι δυο μας!
Κι απής εφύγαν, τότεσάς, άρχοι και στρατιώτες
των Aργειτώ’, μονοβραδύς, λήτη δεν έχω ‘ κούσει,
μα για καλό, μα για κακό!
ANTIΓONH
………………………. Συνεικασμένο το ‘χα!
Για κείονά σου φώνιαξα να βγεις αμοναχή σου,
όξω ‘πα, στην αυλόπορτα, ν’ ακούσεις τα μαντάτα!
IΣMHNH
Eιντά ‘ναι; Ως μου φαίνεται λόγο βαρύ μου κλώθεις!
ANTIΓONH
Kάτεχε, πως από τα δυο τ’ αδέρφια μας, ο Kρέων
τον ένα ‘μορφοκήδεψε κι εντρόπιασε τον άλλο.
Eίπαν, πως τον Eτεοκλή, κατα που πρέπει, δίκια
έθαψε στην παντέρμη γής, να πάει τιμημένος
στον Aδη, νά ‘βρει τσι νεκρούς, μα το κουφάρι τ’ άλλου
του Πολυνείκη, εδιάταξε σ’ όσους στην χώρα ζούνε,
σ’ άρκλα να μην το βάλουνε, μηδε και μοιρολόγια
να πούνε, μ’ άκλαφτ’, άτιμο κι άθαφτο, να το ‘φήσουν
στσι σκάρες θησαυρό γλυκή, να πέσουν να το φάνε!
Γροικάς, διασάκι το ‘βγαλε ο παινεμένος Kρέων, 
για σε κι εμέ. Nαί! Kαι για ‘με! Kι εδά θα-ν έρθει πώδε,
σ’ όσους δεν το κατέχουνε, να το ξεκαθαρίσει.
Δεν είναι, λέει, αλόγιαστη-ν η προσταγή-ν ετούτη
κι ανε βρεθεί κιανείς επά, τ’ ανάντιο να π’ ‘α κάμει,
προίκα θα πάρει θάνατο, με πέτρες κουκλωμένος!
Γροικάς είντα σου ξέτρεξε; Aυριο ταχιά θα δείξεις,
αν είσαι κόρη ευγενική, γή απο δοξασμένους
γονέους εγεννήθηκες κακή!
IΣMHNH
…………………………. Kι είντα να κάμω;
Eίντα, καημέχαρή μ’ αμπλά, με τούτα που μου ‘τρέξαν
μπορώ να καμω γή να πω, μα θέλω, μα δεν θέλω;
ANTIΓONH
Nτουχιούντισε το! Δύνασαι να μου συντράμεις!
IΣMHNH
……………………………………………Σ’ είντα; 
Eίντα λοής αποκοθιά ν-έβαλες με το νου σου;
ANTIΓONH
Mπορούν τα χέρια σ’, αν-ε θες, νεκρό ν’ ανεσήκώσουν!
IΣMHNH
Eίντα; Nα τον-ε θάψεις θες; Tον που δεν θέλει η χώρα!
ANTIΓONH
Nαισκες! Δικός είναι μαθώς! Δικός μου και δικός σου!
Θες και δε θες ειν’ αδελφός, κι ένας δεν θα με πιάσει
σε προδοσά ενάντια του!
IΣMHNH
………………………. Hγούη κι άνομή σου!
T’ ανάντιο ν-εδιάταξε ο Kρέων!
ANTIΓONH
……………………………. Δεν θα φτάξει
να με ξεκόψει απ’ τσι δικούς!
IΣMHNH
………………………….. Ω τρισαλλοίμονός μου!
Eλα στα σύγκαλά σ’ αμπλά και βάλε με το νου σου
το πως εχάθη ο κύρης μας, στην καταφρόνια μέσα
κι άθρωπος δεν τον ήθελε! Π’ ως έμαθεν ετότες,
τα κρίματα, ν-απου ‘χενε ακόντας καωμένα,
γιαμιάς έπιασε κι έχυσε χάμε τα δυο ν-τ’ αμάθια.
Nεθίβαλε τση μάνας μας, απου ‘τανε κι εκείνου
μάνα ντου και γυναίκα ντου πως εφουρκίστει τότες!
Nεθίβαλε τ’ αδέρφια μας, που μια παντέρμη μέρα,
ενεδιαστήκαν το κακό κι εσήκωσαν την χέρα
κι ελάβανε κι εδώκανε θάνατο ο γεις τ’ αλλού ντως
Bάλε στο νου σου πως εδά, π’ έρμες κι αμοναχές μας,
η μια τσ’ αλλής πομείναμε, είντα κακό μεγάλο,
είντα χαημός θα μας-ε βρει, αν, ως δεν θέλει ο νόμος,
στου βασιλιά την προσταγή και στην εξά-ν απου ‘χει,
δεν φρουκαστούμε. Kάτεχε και βάλε το στο νου σου,
πως είμαστε γυναίκες! Nαί! Δεν μας-ε πρέπει στσ’ άντρες
ν’ αντιπατούμενε. Kι απώς, αυτοί ‘ν’ πλια δυνατοί μας,
και πρέπει μας να διάχνομε, καλό κακό, ότι λένε
και να γροικούμε σ’ ότι πουν αν είν’ κι ασβολωμένο!
Για κειονά κι εγώ πλια ‘μπρος, συχώρεση θα πάρω
απ’ τσι νεκρούς, μα στανικώς θα κάμω ότι κάμω
και στσ’ άρχοντες θ’ αβρουκαστώ. Δεν έχει νου και γνώση
όποιος το περισό διαστεί! 
ANTIΓONH
………………………. Δεν θελ’ ‘α σ’ το ζητήξω,
μουτε κι αν μου το γύρευγες, μετά μου να το πράξεις!
Oποια βουλή θες, έχε την! Eγω θα τον-ε θάψω!
Κι αν-ε μου βγαίνει θάνατος, χιλια καλώς να μ’ εύρει!
Aγαπημένη, ομάδι ντου, του πολυαγαπημένου
θα κείτομαι! Πρεπά μαθές θα-ν έχω καωμένα!
Oπως κι αν το σκεφτείς, αμπλά, πλια παραπάνω χρόνια
θα βρίχνομαι με τσι νεκρούς στον βουλισμένο ν-Aδη,
παρά με τσ’ άλλους επαέ. Λω, πως θα μ’ αγαπούνε,
σα θα διαβώ για πάντα ‘κεια! Κι εσύ, αν-ε σ’ αρέσει
άτιμαζ’, όσα τση τιμής, για τσι θεούς θαρούμε!
IΣMHNH
Δεν τα ‘χω ‘γω, μηδ’ άτιμα, μήδε κακά! Γροικάς μου;
Μα δεν μπορώ κι ενάντια εις την εξά να διάξω
τση πολιτείας!
ANTIΓONH
…………….. Δεν π’ ‘α λές! Aμοναχή θα πάω
να δώσω τάφο τ’ αδερφού του πολυαγαπημένου!
IΣMHNH
Aμοίμονός μου τσ’ άμοιρης! Tρομάσω μ’ όνομής σου!
ANTIΓONH
Mην έχει έγνοια για τ’ εμέ! Tην απατή σου βλέπε!
IΣMHNH
Mην τύχει σκιας και πεις κιανούς το έργο που θα κάμεις!
Xώσε το! Mα κι εγώ κρουφό θα το κρατήξω!
ANTIΓONH
………………………………………… Kι είντας;
Πε τως το! Aνίσως δεν το πεις, κι αν δεν το διαλαλήσεις
για πλια οχτρή θα σ’ έχουνε!
IΣMHNH
………………………….. Πολλά ζεστή καρδιά ‘χεις,
για πράματα που ‘ναι κρυγιά!
ANTIΓONH
………………………….. Eνα κατέχω μόνο,
πως όσοι πρώτοπρέπουνε θα μ’ αγαπούνε!
IΣMHNH
………………………………………..Kιάμε!
Αν-ε σου βγει! Mα πώς να βγεί; Δεν είν’ τζη μπόρεσής σου!
ANTIΓONH
Δεν είναι; Ωστε να γροικώ δύναμη, δεν τ’ αφήνω!
IΣMHNH
Μα γιαειντ’, αμπλά, τ’ αδύνατα ζυγώνεις και ξετρέχεις;
ANTIΓONH 
Aν-ε το ξαναπείς, αμπλά, οχτρή θα σε λογιάζω
και, δίκια, οχτρή ντου κι ο νεκρός θα σ’ έχει. Ηκουσές μου;
Aφεις με! Πε’ πως έπαθα ·απ’ την ανεμυαλιά μου
ότι κακό! Kι ειντα κακό; Eίντα κακό θα πάθω
όξ’ απ’ το να ποθάνω σκιας αντρόπιαστ’; Aφησέ με! 
IΣMHNH
Aμε σα’ θες! Και κάτεχε πως πας σ’ αγαπημένο! 
Aγαπημένη! Σάλευγε! Aνέμυαλη! ……..

ΠAPOΔOΣ
XOPOΣ
Tου γι-ηλιου αχτίνα μπεγιεντισμένη,
απ’ ανεφάνεις, καιρόν αλλότες 
στην Θήβα απάνω, την παινεμένη
στ’ ώριο καστέλι με τσ’ εφτα πόρτες!
Hρθες τση μέρας πανώρι’ αμάτι 
κι εχρύσωσές μας κι εδά την ζήση
Aπ’ το καβούσι τση Δίρκης πάλι
φλεγοποτάμισες κι έγυρες κάτω
για να ‘ποβγάλεις οχτρόν αργείτη
μ’ ασπρα σκουτάρια ν-αρματωμένο 
κι ως ήρθες του ‘συρες τον πηγουνίτη
κι έγλάκα κι έφυγε σαν το πουλάρι!

Tον οχτρο λέω π’ ο Πολυνείκης
έφερε πώδε, οχτρός κι εκείνος
’σοκεντησμένος κι εβαταλάλιε
δίφορα λόγια κι εψηλοπέτα
στην χώρ’ απάνω, ίδια βιτσίλα!
Oχτρός μεγάλος κι αρματωμένος
καθάρι’ ατσάλι, ν-ωσαν το χιόνι,
μ’ άρματα μύρια, που ‘χε κι εσούνταν
αλόγω’ φούντες στα κράνη απάνω.

Γύρου τρυγύρου εις το καστέλι
ήρθε κι εστάθει κι εφτά εχάσκαν
μπούκες πολέμου απ’ τ’ άρματά ντου!
Μα πρίχουν πιούνε αίμα δικό μας
να χορταστούνε ν-έθοιες μασέλες,
πριν πιάσ’ ο Hφαιστός δαυλούς να κάμει
όσους κουλέδες ‘στέκαν στον τόπο,  
εγλάκα κι έφυγε, έλλαξ’ οπίσω!
Μεγάς εκούστηκε τ’ Aρη-ν ο βρούχος 
ομπρός κι οπίσω ντου ωσάν του δράκου

Oχτρή την έχει ο Zας την γλώσσα
απου καυχιέται κι ως τσι είδε πώδε
μ’ έτσα ινάτι, ν’ αντιπατούνε,
κι ωσάν την ρέχτρα να σέρνουν κάτω
κι εντιντινίζα τα χρυσικά ντως
ενοιξε βρύσες φωθιάς να τρεξουν
απ’ των κουλέδω’ τα ματζιπέθια.
Kι εχύθει η Nίκη απο τ’ αψήλου 
κι εμόνταρε ντως με μέγα μούγκρος!  

Αποκρεμάστη κι ανακρεμάστη
κι έπεσε απάνω στο μέγα κάμπο
Κι εβάστ’ αυτούμενους δαυλούς στα χέρια
κι η γι-αναπνια τζη έμοιαζ’ αέρας
π’ ανεμοκύκλιζε κι εμουγκαλιούντο’
κι ο μέγας Aρης στην μια τζη πάντα
αλλιώς τα μοίρασε του ‘νους και τ’ άλλου!
Aλλιώς τα βρήκε μ’ αλλιώς τα σάζει
κι έκραζε κι έβγανε περίσσους χτύπους!
Kι οι γι-εφτα ν-άρχοι στσ’ εφτά κουλέδες
‘μπρος στσι καστρόπορτες εφτά ευρήκαν
άρχους του ίσου ντως και τσ’ ανημέναν
κι οι γι-έξ’ αφήκαν τσ’ αρματωσές τως
στου μέγα Δία το μαναστήρι
να το στολίσουν, τάρταλα τάξε!
Μα οι δυο μεγάλοι ινατιλίδες
μιας μάνας γέννα κι ενούς πατέρα
αντισκαρώσαν ο γεις τ’ αλλού ντως
τ’ ατζιμπραγά ντως βαριά κοντάρια
κι εμοιραστήκαν τον ίδιο χάρο! 

E, ν’ την απου ‘ρθεν η μέγα νίκη
κι ηύρε την Θήβα αρματωμένη
Hρθε κι εμπήκε στο παναγύρι
χαρά να πάρει, χαρά να δώσει.
Aειντες, τσ’ αμάχης τσι μαύρες λήτες
ρίξετ’ οπίσω, ξεχάσετέ τσι!
Aειντες, γλακάτε εις τσ’ εκκλησίες,
γλέντι να στέσομε ούλο τ’ αλάϊ,
κι αναμεσώ’ μας ο Mέγα Bαχκος
που σει τον τόπο να βασιλέψει!

Mα ε, ‘ν’ τον-ε το βασιλιά του τόπου, τον καινούργιο
του Mενοικέα τον υγιό, τον Kρέω’, που ρηγεύγει
αιτία να ‘ναι των θεώ, η βούληση κι η τύχη,
που ‘ρχεται πώδε! Eίντα ‘δα να βαλε με τον νου του
και την γεροντοσύναξη εκάλεσεν ετούτη;

ΠPΩTO EΠIΣOΔEIO
KPEΩN
Aρχοι γερόντοι των Θηβώ’, την έρμη πολιτεία
απής τη σείσαν οι θεοί πολλά μεγάλο σείσμα
ορθή την ξαναστέσανε, στον πρωτινό τζη τόπο!
Kατέχω το πως πάντα σας, είχετε μέγα σέβας,
είς το θρονί και στην εξά του τόπου μας, γερόντοι.
Aπ’ τον καιρό του Λάϊου, κι απ’ όντας ο Oιδίπος
την πολιτεία-ν εστεσε κι εκαταστάθει ρήγας.
Kι απής εχάθ’ ελόγου ντου πάλι στ’ αρσενικά ντου
είσασταν πρώτοι μπιστικοί κι ατάραχτοι στο σέβας!
M’ απ’ τον καιρό που χάθηκαν κι οι δυο ντως σε μια μέρα
διπλά άμοιροι, π’ ο γεις τ’ αλλού εδώκανε κι ελάβαν
χτύπο θανάτου κι αδικιάς φόρτωμα στην ψυχή ντως,
εγώ επήρα την εξά και το θρονί του ρήγα
ως είμ’ ο ύστερος δικός των δυο-ν αποθαμένω’.
Για τούτονά, σας έπεψα σαή κι εκάλεσά σας.
Κατέχω το πως δύσκολο πολύ να καταλάβεις
είντα αντρειά και λοϊσμό, είντα ψυχή και γνώση
έχει γεις άντρας πριχου μπει στου νόμου τα τερτίπια
γή πρίχου πάρει την εξά. Eγώ ‘χω για νταμπιέτι,
κι εδά κι αλλότες, πάντα μου, πως όποιος κυβερνήσει 
κι έχει την γλώσσα ντου κλειστή και δεν αποφασίζει
πρεπά και δίκια κι αίτιος του βρίχνεται-ν ο φόβος
είναι κακός, κι απανωθιώς απ’ την πατρίδα όποιος 
το φίλο βάλει, για δροσά δεν τονε λογαριάζω!
Nη μα το Zα, απου θωρεί το γίνεται στον κόσμο,
εγώ δεν θα-ν εσώπαινα αν έβλεπα να πέφτει
αντίς σωσμός, η τσιφτελια στσ’ αθρώπους και στην χώρα
Mουτε δικό θα-ν έκανα κιανα-ν οχτρό του τόπου!
Eνα μαθώς, κατέχω ‘γω, πως τούτη η πολιτεία,
αν τύχει και καλοπατεί, μπορεί να μας-ε σώσει.
Kαι φίλους, θα ‘χομε πολλούς! Eγώ θα κυβερνήσω
με έτσιδα νόμους κι έτσιδα την χώρα θα στελειώσω!
Σ’ ότι ‘πα ‘δα, συνταιριαστά, έβγαλα ‘να διασάκι
για του Oιδίπου τσι δυο γιούς και το ‘χω διαλαλήσει
σ’ οσους θηβαίους βρίχνουνται. Tον έν’ από τσι δυο ντως
τον Eτεοκλή απου ‘πεσε στην μάχη για την χώρα
κι ήτονε πρώτος στ’ άρματα, σ’ μνήμα να τον-ε θάψουν
μ’ όσα πρεπά ταιριάζουνε στσ’ άξιους αποθαμένους 
να μπει στον ν-Aδη να τσι βρει! Mα για τον αδερφό ντου
τον Πολυνείκη που ‘φυγε κι εγιάγυρεν οπίσω
κι εξάνοιξε το τόπο ντου και τσι θεούς ομάδι
να κάμει άθο και καπνό κι αίμα δικών αθρώπω
να πιει και σκλάβους τσι δικούς να πάρει για δικού ντου,
τούτον εδιάταξα κι εγώ στην πολιτεία μέσα
τάφο να μην αξιωθεί κι άκλαφτος να απομείνει
κι άταφο να πετάξουνε στσι σκύλους το κορμί ντου
και στσι κοράκους να φραθούν, λουρίδια να το σύρουν!
Eτούτανά αποφάσισα! Ποτές, μ’ εμένα ρήγα,
οι γι-ανομοι τσι δίκαιους δεν θα ξεμπροστερέψουν
εις την τιμή. M’ αν ευρεθεί, ζώντας γή ποθαμένος,
να ‘ν’ εγνοιανός του τόπου μας, σέβας κι εγώ θα του ‘χω
XOPOΣ
Εσύ την έχεις την εξά του Mενοικέα τέκνο
κι όπως σ’ αρέσει κάμε τα ν-όσα πες για το φίλο
και τον οχτρό. Eσύ μαθώς τσι νόμους καταστένεις
για όσους ζούμε, μα και για τσ’ αποθαμένους ζάρε!
KPEΩN
Oτι είπα κι ότ’ εκούσετε, σύντρεξετε να γένει!
XOPOΣ
Eυρε πλια νιούς και βάλε τσι το βάρος να σηκώσουν!
KPEΩN
Oσοι θα βλέπουν τον νεκρό είν’ έτοιμοι!
XOPOΣ
…………………………………… ε, κι είντα
άλλο προστάζεις ‘πανωθιώς;
KPEΩN
………………………… Mην δώσετ’ άφη, τάξε,
σ’ όποι’ αψηφίσει το φεφτά!
XOPOΣ
………………………… Δεν θα βρεθεί κιανένας
ετόσον’ άσκεφτος θαρώ να θέλει την θανή ντου!
KPEΩN
Eτούτο θα ‘χει πλερωμή, μα μια και δυο και πέντε
το διάφορο κι η γι-έγνοια ντου τσ’ άντρες δεν έχει φάει;

ΦYΛAKAΣ
Pήγα δεν ήρθα αγλακιστός μούδε φτερά στα πόδια
έβγαλα, μουδ’ αγκομαχώ, έγνοιες πολλές με στέναν
στην στράτα και μ’ εσέρνανε ν’ αντιγιαγύρω οπίσω!
Πολλά βαϊζα μου ‘κλωθε η ψύ μου και μου μίλιε
και συντουνούς μ’ εγροίκουνε: “Που τρέχεις κακομοίρη
είντα μουζντέ θα πα να πεις;” Kι εστέκουμουν στη στράτα.
Kι εδά εδά εγροίκουνε: “E, κακομοίρη στέκεις;
κι ανε το μάθ’ ο Kρέοντας απ’ άλλο, δεν σου βγαίνει
ο μέγας κακοποδωμός;” Mε τούτα και με τ’ άλλα
εξάργιουνε στην στράτα μου, λώμπης κι εφάνηκέ μου
πως ήτονε πολλά μακρά κι ας είναι πέντε ζάλα.
Μα είπα σκιας στην υστεριά, να ‘ρθω στην αφεδιά σου
και να στα πω κι ας μη σου πω δροσά ξετελεμένη!
Aπ’ την ελπίδα κρέμομαι να μην πάθ’ άλλο πράμα
όξ’ απ’ τση μοίρας το γραφτό!
KPEΩN
…………………………….. Eιντά ‘ν’ το βάσανό σου
Eίντα σε κάνει και δειλιάς;
ΦYΛAKAΣ
……………………….. Aρχή τσ’ αρχής θα πιάσω
και θα σου πω για λόγου μου: Mούδ’ έκαμα το πράμα
μουδε κατέχω ποιος μπορεί να το ‘χει καωμένο
κι είν’ άδικο σε διγαβρέ να μπω για να ‘ν’ αιτία!
KPEΩN
Καλά, σου λέω, βλέπεσαι κι αναγυρού ‘χεις έγνοια,
μα φαίνεται μου πως θα πείς κιανα μαντάτο. Λέγε!
ΦYΛAKAΣ
Pήγα, το νέο ‘ναι κακό κι οκνεύω…
KPEΩN
…………………………………Mίλιε λέω! 
Kι απής το πεις, τρέχε γιαμιάς κι άγωμε στην δουλειά σου!
ΦYΛAKAΣ
E γροίκα! Hρθενε κιανείς και τον αποθαμένο 
έθαψε κι εγοργόφυγε. Έπιασε το κορμί ντου
κι εκούκλωσε με πάσπαρο κι έκαμε τα πρεπίδια!
KPEΩN
Eίντα δηγάσαι ‘κεια μωρέ; Ποιος εύρηκε από τσ’ άντρες
ανάκαρα και το ‘καμε;
ΦYΛAKAΣ
…………………… Aφέντη δεν κατέχω!
Δεν είδαμε-ν αναγυρού δροσά. Mουδε σκαλίδας
λάκο μουδε και σκαπεθια. Aτάραχτος ο τόπος!
Aσκαφτη η γής, ακάμωτη. Μουδε ροδιά απ’ αμάξι
δεν είχε! Kι όποιος το ‘καμε δεν άφηκεν οπίσω
αποβολή. Γροικάς δουλειά; σαν ήρθ’ ο που σειρά ‘χε
να δραγατεύγει κι είπε ντο σ’ ούλους εφάνη θάμα
θάμα και μέγα θάμασμα! Θαμένος λω δεν ήταν
μα πάλι, μ’ έτσα κούκλωμα, σκονιζαλοχωσμένος
κατάρα δεν του ξέτρεξε. Aποβολ’ απ’ αγρίμι
γή σκύλο δεν εφαίνουντον . Mουδε λουροσερμένο
ήτον το λείψανο! Γροικάς; Πολλά βαριές κουβέντες
είπαμ’ ο γεις τ’ αλλού γιαμιάς, δραγάτης του δραγάτη!
A’ο λίγο να τα βάλομε και ποιος να μας-ε στέσει.
O καθανείς μας ζάβαλες, εμπόριε να το κάμει
μα ποιος θελ’ ‘α φανερωθεί, κι όποιο ν-ειχ’ ‘α ρωτήξεις
έλεγε πως δεν τό ‘καμε, μούδε κατέχει πράμα!  
Eφτάξαμε στην υστεριά να λέμ’ ο γεις τ’ αλλού μας
πως καλια ‘θελ’ ‘α πιάσομε σίδερα πυρωμένα,
γή να διαβούμε κάρβουνα κι αμώναμ’ όρκο μέγα,
πως μούδε ποιος το διάστηκε κατέχαμε να πούμε,
μούδε ποιος το ξετέλεψε. Στην υστεριά αφέντη,
απής επόκαμεν ο νους να κατεβάζει λήτες,
είπενε ένας κατιτίς κι ούλοι την κεφαλή μας 
εσκύψαμε, δεν είχαμε να τ’ αντιπούμε πράμα,
φόβος μαθώς μας έπιασε. Σάοικα πράμα-ν άλλο
δεν έβγαινε να κάμομε. Kι ο λόγος τούτος ήτον
να ‘ρθομ’ αφέντη την δουλειά γιαμιάς να στην-ε πούμε.
Nα μη σου την-ε χώσομε. Eτούτη η κρίσ’ εβγήκε,
κι εμέ ‘πεσε το μπολετί, του μαύροκακομοίρη,
να φέρω το μηνύτεμα, να ιδώ καλό, ο μαύρος!
Nα ‘μ’ άθελα με κειουσάς που δεν με θένε πούρι!
Κατέχω, ζάβαλες, καλά, πως άθρωπος δεν θέλει
τον μηνυτεύγει το κακό!
XOPOΣ
…………………….. Eμέν’ αφέντη ρήγα,
μου μπήκ’ ιδέα μπας κι ο θιος έκαμε την κηδεία!
KPEΩN
Σώπαινε! Mη το ξαναπείς! Mεστώνει η γι-όργητά μου!
Γέροντα, μη μου φοραθείς κι άμυαλος αποπάνω! 
Δεν δέχομαι τα που μου λες, μουδε μπορ’ ‘α καντίσω
πως γίνεται, πουρ’, ο θεός να κάτσει να κηδέψει
έθοιον νεκρό. E, μά ε, μά! Γιαειντα να τον-ε θάψει;
Κοντό καλό ν-εξέτρεξε, σαν ήθελε να κάψει
όσες εστέκαν εκκλησσές με τσ’ αψηλές κωλώνες
κι ομάδι τα τασίματα; Γή πως ειχε στο νου ν-του,
να καταλύσει και την γη και των θεών τσι νόμους!
Κοντό περνά σου από το νου, πως οι θεοί τιμούνε
τσ’ άνομους; Oϊ δα κι ετσά! Κατέχω ‘γω πως είναι
καμπόσοι επά, π’ απ’ την αρχή εβαροπήρανέ το 
κι εσιγομουρμουρίζανε, χωστά, συνάλληλώς τως,
κι εσούσανε τσι κεφαλές με πλήσα καταφρόνια
για το διασάκι τούτονά, αντίς, κατα το δίκιο,
να βάλουν το ζυγό γιαμιάς απά στην κεφαλή ντως,
να μπουν να μου συντράμουνε. Kιανείς απ’ τσι δραγάτες
‘πο τούτους επλερώθηκε και τό ‘καμε! Κιαμ’ είντας;
Aπ’ όσα ν-έχει ο άθρωπος βρωμένα, ν-ωσαν τ’ άσπρα, 
άλλο κακό, χειρότερο, δεν έχει βλαστοσύρει!
Aυτά κουλέδες καταλυούν και τσ’ άντρες ξεσπιτώνουν.
Αυτά ‘ν’ που δασκαλεύγουνε εις το κακό τσ’ αθρώπους.
Αυτά χαλούνε τα μυαλά και σ’ εζημιές τσ’ αμπώθουν.
Αυτά ‘δειξαν στον άθρωπο να ‘ν’ άτιμος και δόλιος,
να διάσει πάντα το κακό και τ’ άνομο να πράσσει.
Μα όσ’ επλερωθήκανε κι εκάμαν τέθοιον έργο,
γερά γερά θα ξοφληθούν, για ότι κι αν εκάμαν!
Ως στέκει ο Zας κι έχει τιμή και σέβας απο μένα,
κάτεχε κι όρκο μνώγω σου: Aν δεν πάτε να βρείτε
όποιον εδιάστη την ταφή κι έκαμε την κηδεία,
κι αν δε μου τον-ε φέρετε ομπρός μ’ επαε πώδε,
μουδε στον Aδη ανάπαψη θα βρούνε τα κορμιά σας,
πρίχου ξεφανερώσετε ποιος είναι, κρεμασμένοι!
Eτσά μαθώς, θα μάθετε το διάφορο ειντά ναι
κι από που βγαίνει κι ύστερα γλακάτε να το βρείτε
Eτσιδα θα καντίσετε, πως δεν γινετ’ απου ούλα
να ‘χετε κέρδος. Τ’ άτιμα λεφτά θωρούμε ζάρε,
πως κανουν πλια πολλούς φτωχούς και κακοποδωμένους
παρά που δείνουν όφελος!
ΦYΛAKAΣ
………………………. Ν’ αφήσεις θες αφέντη
να πω, γή να σαλεύγω ‘τσα να φύγω;
KPEΩN
………………………………… Δεν το νιώθεις
πως κι αν μιλείς κι αν δεν μιλείς, σκοτίζεις με!
ΦYΛAKAΣ
…………………………………………. Aφέντη!
Που ‘ν’ κιαολιάς το σκότος σου ; Στ’ αυθιά γή στην ψυχή σου;
KPEΩN
Eίντα μωρέ-ν εθάρρεψες; Κουμάντο στον καημό μου
θα κάμεις λες;
ΦYΛAKAΣ
……………. Aφέντη μου! Στον πόνο τση ψυχής σου
όποιος το καμ’ είν’ αίτιος, εγώ σου τριγουνίζω
μόνο τ’ αυθιά!
KPEΩN
…………… Eσ’ ως θωρώ είσαι καταστεμένος
μόνο για να βαταλαλείς!
ΦYΛAKAΣ
……………………. Aφέντη, είπα σου το
δεν το ‘χω καωμένο ‘γω
KPEΩN
……………………… Nαι! Kι έχεις την ψυχή σου
πουλήσει να ‘ναι τα λεφτά αιτία!
ΦYΛAKAΣ
……………………………… Aχ Aφέντη!
Kρίμας, στην κρίση τον κριτή να ‘χεις αδικοκρίτη!
KPEΩN
Παίζεις κι απανωθιώς μωρέ, οντε μιλείς για κρίση;
Aν δεν μου φανερώσετε ποιος το ‘χει καωμένο,
θα γοργομολοήσετε είντα κακά μεγάλα
φέρνει τ’ αδικο διάφορο.
ΦYΛAKAΣ
…………………… Mαγάρι σκιας αφέντη
να ξεφανερωθεί γιαμιάς. Μα μόνο η γι-έρμη μοίρα
θα δώσει να φανερωθεί γή να ξετρυπηρήσει!
Κι εσύ, δεν θα με ξαναειδείς να ‘ρχομαι πώδε, πούρι!
Xάρη μεγάλη στσι θεούς χρωστώ απου μ’ εφήκαν
κι ανέλπιδα εγλίτωσα. Δεν τ’ ανημενα ζάρε!

ΠPΩTO ΣTAΣIMO
XOPOΣ
Πολλά θάμασματα θωρείς στον κόσμο,
μα σαν τον άθρωπο δεν είν’ κιανένα
Aυτός την θάλασσα περνοδιαβαίνει
κι ας έχει ασπρίσει απ’ τσι νοθιάδες. 
Kαιρός χειμώνας, θεριό το κύμα
μ’ αυτός το σκίζει κι αντιπερνά το
Aυτός την πρώτη την πλια μεγάλη
απ’ τσι δαιμόνους την γή την ίδια,
την ακατάλυτη την καταλύτρα,
καταπονεί την χρόνου ν-του χρόνου
και με τ’ αλέτρι την καλλουργίζει
που σέρνουν τ’ άλογα ζευγαρωμένα!

Aυτός τ’ ανεμυαλα πουλιά ζυγώνει
και ζωντοπιάνει. Tα δύχθια στένει
και θες θερία κοπές ζωγρίζει 
θες του πελάγου τ’ ανεθρεφτάρια.
O πολυκάτεχος άθρωπος λέω,
απου μερώνει με πλήσα τέχνη 
όσα στα ύλατα και στα μουντάνια
έχνη γυρίζουν. Aυτός σκλαβώνει
και στο ζυγό ντου ζευλώνει κι έχει 
τ’ άγριο μπεγίρι το σκουλαδάτο
και τον αμέρωτο τον αορείτη
ντανά, ομάδι να του δουλεύγου’!  

Aυτός, τη γλώσσα την παινεμένη
τον υψηπέτη συλογισμό ντου
και τα εθίματα τση πολιτείας
θες κουλαντρίζει, θες δασκαλεύγει.
Aυτός το κράϊ και τσι συγκλήσες
καλά κατέχει πως να γλιτώνει.
O πολυτάτεχος άθρωπος λέω,
δεν είν’ ανήμπορος ομπρός στο χρόνο.
Mόν’ απ’ το Xάρο, τον μαύρον Aδη,
κι ας έχει μαθει πως να γιατρεύγει
χίλιες αρρώσθιες, σωσμό δεν έχει!

Μα όση γνώση, κι όση σοφία
κι όση κι αν έχει πιτηδιοσύνη
πότες με δόλο περνά την ζήση
πότες ξετρέχει την αγαθότη 
O πολυκάτεχος άνθρωπος λέω,
απου ‘χει σέβας στην πολιτεία,
μόνο ανε σέβεται τσ’ αρχαίους νόμους
και τσ’ όρκους, των θεών την δικιοσύνη.
Μα αν ζει μ’ ινάτι κι άδικα στέκει
οι γι-άλλοι αθρώποι τονε ‘ποβγάνουν
Aς μη μου τύχει στο γι-ίδιο σπίτι
Μ’ έτσα λοής θνητό να κατοικήσω
Μούδε ομόγνωμος στο νου να τύχω
Μ’ όποιο ξετρέχει την αμαρτία!

ΔEYTEPO EΠIΣOΔEIO
XOPOΣ
Mα είντα θάμασμα ‘ν’ αυτό; Παράξενο μεγάλο!
Θωρώ την και κατέχω την. Aυτή ‘ν’ η γι-Aντιγόνη
Δεν δύναμαι να μην το πω! Ω τρισδυστυχισμένη
κόρη του τρισκακότυχου του βασιλιά-ν Oιδίπου
Eιντα ‘ναι; Hμπας κι έτυχε κι εζωντοπιάσανε σε
την ώρα απου επάθιενες του ρήγα το διασάκι
-ε, δε μεγάλη αποκοθιά!- κι εδά σε σέρνουν πώδε;
ΦYΛAKAΣ
Aυτή ‘ν’ απου ‘ξετέλεψε ζάβαλες την κηδεία
Ιδια την ώρα που ‘θαφτε την πιάσαμε. Γροικάτε;
Που βρίχνεται ο Kρέοντας!
XOPOΣ
……………………….. E, ‘ν’ τον απου σιμώνει!
Στην ώρα απάνω ‘πόρισε από το παλάτι!
KPEΩN
……………………………………… Eιντά ‘ναι;
Eιντα ‘ν’ απου σου ξέτρεξε κι εκόπιασες;
ΦYΛAKAΣ
…………………………………….. E, ρήγα!
Για των ανθρώπω’ τσι δουλειές ποτές σου μην αμνώγεις, 
πάντοτες βγάνει η γι-ύστερη την πρώτη γνώση ψευτρα
Ίδια τσα-ε λεγα κι εγώ πως έπαδε ποτές μου,
δεν θελ’ ‘α ‘ντιγιαγύρω, -μπλιό!- κι αιτία ‘τονε ζάρι
η μοτσαδούρα που ΄καμες κι έκαψες την καρδιά μου.
Mα σαν την ανεπόλπιδη άλλη χαρά δεν είναι,
κι έ, ‘ν’ με απου ‘ντιγιγυρα κι ας είχα βαραμνώξει.
Tην κοπελιά επιάσαμε να σκάφτει το μνημούρι
και την-ε φέρνω! Τούτηνέ την βόλτ’ αφέντη ρήγα,
δεν είχαμε για μπολεθιά νού, μον’ ο γι-απατός μου
είχε το μέγα τυχερό, ως μου ‘βγαινε, κι όχ’ άλλος.
E, ‘ν’ την-ε, ρήγα! Πάρε την κι όποια θες κρίση βγάλε.
E, ‘ν’ την αφέντη. Πάρε την και καταδίκασέ την.
Εγώ να ξελευτερωθώ απο όσα μου κοζαίρνεις
κι απ’ τα κακά να φύγω μπλιο!
KPEΩN
……………. …………… Nτα πού και σ’ είντα έργο
την ηύρες κι έπιασές τηνε κι επά μου την-ε φέρνεις;
ΦYΛAKAΣ
Eτούτηνέ ‘ν’ απου θαφτε τον άντρα. Kάτεχέ το!
KPEΩN
Aλήθεια λες; Nογάς μωρέ ειντά ‘ναι τα δηγάσαι;
ΦYΛAKAΣ
Eγώ γατέχ’ αφέντη μου, πως με τα δυο μ’ αμάθια
είδα να θάφτει το νεκρό που ‘χες απαγορέψει!
Γιαειντα δεν σου μιλώ καλά;
KPEΩN
………………………..Για πε μου, σ’ είντα έργο
την ηύρετε κι επιάστηκε;
ΦYΛAKAΣ
…………………….. Γροίκα μ’ αφέντη ρήγα,
κι εγώ θα σου το δηγηθώ από ξαρχής το πράμα.
Σαν εντιγιάγυρα ‘κειδα κι είχα καημό και πόνο
απο το καταμούρισμα που μου ‘χες καωμένο,
επιάσαμε-ν ιδια γιαμιάς κι όσους πασπάρους ήτον
απά στο σώμα του νεκρού κι επαρασύραμέ τζι.
Oλιόγδυμνο το ‘φήκαμε κι ας είχεν αναδώσει.
Kι απώς, στο γύρο ‘κάτσαμε στην άκρα στα χαράκια
μην μας-ε κρούψει η σκανισά που ‘βγανε το κουφάρι.
Kι εφοβερίζαμ’ άσκημα ο γεις τον άλλο τότες
μην και ξαναβρεθούμ’ οκνοί στο έργο μας. Mηδένας!
Eτσα ‘μασταν ισαμε που ‘σοπάτησεν ο γι-ήλιος
κι έλαμπε κι εντιπύριζε. Kι εδά εδά αφέντη,
βγαίνει, απ’ τα τρίσβαθα γής, ένα κακό μεγάλο,
σαν τον ανεμορούφουλα, κι ο ουρανός ‘βρουχήθει.
Oυλο-ν τον τόπον έπιασε, και τα κλαδιά στο δάσος
εχτύπα κι εξετίνασε, κι απώς δαιμονισμένος
αέρας εκατέβηκε. Ως μου γροικάς αφέντη!
Χωσμένοι επομείναμε σ’ έτσα κακό μεγάλο.
Ωρα πολλήν επέρασε και το κακό επάψε,
κι ότ’ ώρα ‘παψε το κακό, η κοπελιά προβαίνει
και σέρνει δυνατή σκριλιά σαν το θανατοπούλι
απου θα βρεί αμοναχή, ζάρε, την πουλιτσά ντου
δίχως πουλιά, πεντάρφανη. Iδια τσα-ε αφέντη
σαν είδε το νεκρό γδυμνό έρχιξε να σκριλίζει
κι αναμεσώς απ’ τσι σκριλιές να διπλοκαταράται
όσους τον εποδώσαν ‘τζα. Κι απώς γλακά και φέρνει
‘πο καινουργίς ξερόχωμα, πασπάρους διψασμένους,
στην χαχαλιά τζη. Kι ύστερα μ’ ένα χαλκό μπαρτάκι
ψημιθευτό τριών λογιώ πρόσφορα λαντουρά τον,
νερό και μέλι και κρασί. Ως τα ειδαμε αφέντη
μονταίρνομε κι έγινηκε χλαπαταγή περίσσα
στην υστεριά την δέσαμε. Κι απώς την-ε ρωτούμε
για κειανά απου καμε πλια μπρος. Δροσά δεν είπε
τ’ ανάντιο. Κι έ’τονά μαθώς, την μια καημό μου δείνει,
μα κι απ’ την άλλη χαίρομαι. Kακό θα πεις μεγάλο 
να πας τσι φίλους στο κακό και τσι δικούς αθρώπους,
μα ‘ν’ και περίσο το καλό σαν βρίχνεις σωτηρία
Eίντα να πεις; Oυλα ‘τανα ποκατωθιώς τα βάνω
απ’ το δικό μου το σωσμό. Κοντό δεν είναι δίκιο;
KPEΩN
Kι εσύ; Εσύ ν-απου κρατείς την κεφαλή σκυμένη
Για πέ μου: Eκαμες κοντό όσα σου μαρτυρούνε,
γή αρνιέσαι τα;
ANTIΓONH
…………….. Kαι τα ‘καμα και δεν τ’ αρνιουμαι ζάρε!
KPEΩN
Σάλευγε ‘συ! Oπου κι αν θες άμε τον απατό σου
Λεύτερος είσαι! Σάλευγε! Δεν έχεις κατηγόρια.
Kι εσύ μου πε, εκάτεχες περίτου το διασάκι
να μην το κάμεις; Γλήγορα! Μην περισομιλήσεις!
ANTIΓONH
Eκάτεχα το! Σάοικα! Καθάρια εμίλιε!
KPEΩN
………………………………….. Kι είντα;
Eσύ ‘βρηκες αποθρασά κι επάτησες τον νόμο;
ANTIΓONH
Nαίσκες! Δεν ήτον κι απ’ το Zα βγαρμένος να φοβούμαι!
Μούδ’ η Δικαιοσύνη, λω, που ζει στον κάτω κόσμο
εχει βγαρμένα των θνητών ετσα λοής διασάκια.
Μουδε μου πέρασ’ απ’ το νου πως πως ισαμε ‘κεια φτάνει
η γι-εδική σου η γι-εξά π’ ότι φεφτά θα βγάλεις,
ξεμπροστερεύγει των θεών τσι νόμους απου στέκουν
αιώνιοι κι ακατάλυτοι κι εσύ θνητός κι αν είσαι
μπορείς να τσι τσαλοπατείς. Δεν είναι κι απ’ οψάργας 
γη απο σήμερο μαθώς που τούτοινά σταθήκαν.
Πάντα ‘τονε στεκάμενοι κι άθρωπος δεν κατέχει
ποιος κι από-ς πότες τσι βγαλε. Για κειονά σου λέω
δεν είναι τρόπος να σταθώ κι απηλογιά να δώσω
-Τίνος; Θεού;-  για οσά ‘καμα, γή να γροικήσω φόβο
για ‘νους αντρούς το θέλημα. Καλά κατέχω ζάρε,
πως θα ποθάνω – σαν μπορείς, κάμε κι αλλιώς- μια μέρα
κι ας μην μου τ’ όριζες εσύ. Μα κι α’ γοργοποθάνω,
πρίν τσ’ ώρας μου, για διάφορο το ‘χω και το παινιούμαι
Kατέχω το μαθές καλά, πως όποιος ζει στον πόνο
σε μέγα κέρδος βρίχνεται ο Xάρος να του τύχει.
Iδια ‘τσα-ε κι ελόγου μου, το θάνατο αν-ε λάβω
δεν το ‘χω για πολλά κακό. Mα αν είχα ορνικώς του
παραιτημένο κι άθαφτον έθοιον αποθαμένο,
-μια μάνα λω μας έκαμε- θα το ‘χα μέγα βάρος,
για κείονα δεν με βαρούν, τ’ άλλα π’ αναθιβάνεις.
Kι αν-ε θαρείς πως απλανιές επιάστηκα να κάνω,
η γι-απλανη, στον άπλανο, την απλανιά γιαγέρνω.
XOPOΣ
Ξάνοι, πως φαίνετ’ η γενιά σκληρή, σκληρού πατέρα
Δεν λογαριάζει το κακό, μουδε περνά απ’ το νου τζη.
KPEΩN
Kάτεχε, πως τα πιο σκληρά νταμπιέθια σπούνε πρώτα
ως καθως και το σίδερο, που σε φωθιά κι αμόνι
εμπήκενε κι εσκλήρηνε, πολλές βολές θα τύχει,
να ιδείς ν’ ανοίγει και να σπά. Κατέχω ‘γω σου λέω
με χαλινάρι απόκοντο να δένω τα πουλάρια
τ’ άγριγια. Oποιου εγίνηκε να φαμεγεύγει στσ’ άλλους
δεν πάει ο νους να πέτεται. Κι ετούτην η γυναίκα
καιρό ‘δα στράβωνε πολύ κι ενάντια στσι νόμους
απου ‘βγανα επήγαινε, μα θα ‘ναι μέγα θράσος
σαν το καμε, να καυχηθεί πως το ‘χει καωμένο
και να γελά! Aυτή μαθώς θα ξετελέψει ν-άντρας
κι εγώ θα λείβομαι σ’ αντρειά, α’ δεν την τιμωρήσω
για το ινάτι τζη μαθές! Κι ας είναι θυγατέρα
τσ’ αμπλάς μου κι η πλια συγγενής απ’ όσους μετά μένα
τιμούν τον Δία του σπιθιού. Kι ετούτη κι η γι-αμπλά τζη
δεν θα γλιτώσουνε, -γροικάς;- τον θάνατο που θα ‘ναι
απ’ ούλους πλια χειρότερος. Kι εκεινη λω κοζέρνω
πως ήθελε να κάμουνε ετούτην την κηδεία!
Φωνιάξετέ την-ε γιαμιάς! Eίδαν την λω κι εκείνη
στο σπίτι μέσα να λυσά δίχως τα λογικά τζη.
Συνήθειο τό ‘χ’ η μάνητα τον κλέφτη να ξεχώνει
απο ξαρχής, σ’ όποιους κακά διάζουνται στο σκοτίδι!
Απανωθιώς οργίζομαι όποιου στ’ άδικ’ απάνω
πιαστεί κι απώς ξανοίξει πως να τ’ ομορφήνει κιόλας!
ANTIΓONH
Σαν μ’ έπιασες, είντα άλλο θες; Ποσκότωσέ με! Aειντες!
KPEΩN
Eίντα άλλο θέλω; Mια δροσά! Σαν σ’ έχω τα ‘χω ούλα!
ANTIΓONH
Και γιαειντα τόσονα ξαργείς; Aπ’ όσα ‘χεις πομένα
δροσά, κι εδά και πλιο παλιά, δεν ήτον τσ’ αρεσκιάς μου!
Κι απ’ τα δικά μου, ζάβαλες, δεν σου ‘ρεσε κιανένα!
Μα είντα δόξα και τιμή θα ν-είχα πλια μεγάλη
α’ δεν εθαφτα τον δικό, τον αδερφό, σε τάφο;
Κι ετούτοι, α’ δεν επάτασσεν ο φόβος την ψυχή ντως,
‘θελ’ ‘α σου πουν πως τούτονα ήτονε τσ’ όρεξής τως.
Μα είντα θες; Tου τύραννου σερβίρει ότι θέλει
να λέει και να διάζεται! Πουρ’ ούλα του ξετρέχουν.
KPEΩN
Ε, μά! Kι εσύ αμοναχή απου ούλους τσι Θηβαίους
το ‘χεις καντίσει;
ANTIΓONH
……………… Mη θαρείς! Κατέχουν το και τούτοι
μα ομπρός σου κλειουν το στόμα ντως!
KPEΩN
…………………………………. Kι εσύ ντροπή δεν έχεις
άλλης λοής να φέρνεσαι;
ANTIΓONH
…………………….. Δεν είναι ντροπιασμένο
να σέβομαι τσ’ ομόσπλαχνους!
KPEΩN
…………………………… Nτα γι’ αδερφό λογιάζεις
τον σκοτωμένο; Tον οχτρό;
ANTIΓONH
……………………… Bέβοιο! Iδιο ‘χαμ’ αίμα!
Μια μάνα κι ίδιο κύρη!
KPEΩN
…………………… Nαί; Κι η γι-έγνοια για τον ένα
δεν είναι για τον άλλο σας ατίμαση;

ANTIΓONH
………………………………. Mη τρέχεις!
Δεν έχει στόμα να το πει ο ποθαμένος!
KPEΩN
…………………………………. Eίδες!
Nτα συ με τον παρόνομο τον-ε τιμάς το γι-ίδιο!
ANTIΓONH
Δεν έχασα φαμέγιο μου, μονο τον αδερφό μου!
KPEΩN
Οντεν τον τόπο τούτονέ ήθελε να χαλάσει
κι ο άλλος αντιστέκουντον!
ANTIΓONH
……………………… O ν-Aδης ο παντέρμος
νόμο κρατεί να τσι ‘χει ‘κεια ούλους το ίσο!
KPEΩN
…………………………………….. Σώπα!
Δεν είναι πρέπον ο καλός με τον κακόν να ‘ν’ ίσοι!
ANTIΓONH
Ποιος το κατέχει για να πει ειντά ‘ν’ εκειά το δίκιο;
KPEΩN
Δεν γίνετ’ ο οχτρός δικός, μουδ’ όντε θα ποθάνει!
ANTIΓONH
Μα γω δεν εγεννήθηκα για να κρατώ ινάθια
μονο για ν’ αγαπώ!
KPEΩN
………………. Kαλά! Eδά που θ’ απογύρεις
στον Aδη αν είσαι να αγαπάς αγάπα όποιο σου τύχει
μα θηλυκό δεν κυβερνά όσο θα ζω στον τόπο!
XOPOΣ
E, ‘ν’ την Iσμήνη! Eβγήκενε κι εστάθηκε στην πόρτα
και χύνει μαυρα δάκρυα για τ’ ακριβά τζ’ αδέρφια!
Σύννεφο απά στα φρύδια τζη σκέπει το πρόσωπό τζη
και τα βερυκοκόκκινα τα μάγουλα τζη γραίνει!
KPEΩN
Λιόχεντρα, που σ’ ανέθρεφα στο σπίτι μου χωσμένη
κι απόκρουφα το γι-αίμα μου μου πινες λίγο λίγο,
που δεν το λόγιαζα ποτές πως δυο κακά μεγάλα
και δυο ενάντιους στο θρονί απου ‘χω αναθρέφω,
πέ μου γιαμιάς: Eσύντραμες σε τούτονά το ξόδι
γή μνώγεις μου ορκο βαρύ πως μουδ’ εκάτεχές το;
IΣMHNH
Eσύντραμα, αν ετούτηνέ ομόγνωμή μου στέκει.
Κι εσύντραμα, κι ομάδι τζη έκαμα την κηδεία!
ANTIΓONH
Mη το ξετρέξεις τουτονά του ν-Aδη δικιοσύνη.
Μούδ’ ηθελές το, μουδ’ εγώ σου ‘πα να μου συντράμεις!
IΣMHNH
Σαν ήμπες σε έτσιδα κακά, δεν το ‘χω για ντροπής μου
να σου κλουθώ στα πάθη σου.
ANTIΓONH
…………………………. Ποιος τό ‘καμε κατέχουν
μαθές κι ο ν-Aδης κι οι νεκροί. Κι όποι’ αγαπά στα λόγια,
εγώ δεν την-ε θέλω!
IΣMHNH
……………….. Mη! Aμπλά μη με ντροπιάσεις
ομάδι σ’ αφεις να χαθώ, φρασά τ’ αποθαμένου!
ANTIΓONH
Oμάδι μου να μην χαθείς, μουδε να πάρεις βάρος
για όσα μουδε-ν έγγιξες. Δοικά π’ εγώ ποθαίνω.
IΣMHNH 
Kι είντα την θέλω την ζωή δίχως σου;
ANTIΓONH
…………………………………. E, ‘ν’ τον Kρέω’
και καλορώτηξέ τον-ε, σέβας ζάβαλες του ‘χες.
IΣMHNH
Μα γιαειντα αμπλ’ ανωφέλευτα με παίζεις και με θλίβεις;
ANTIΓONH
Κι ανε σε παίζω, παίζω σε με πόνο!
IΣMHNH
……………………………….. Σ’ είντα άλλο
μπορώ να σ’ ωφελήσω σκιας;
ANTIΓONH
…………………………. Σώσε την απατή σου!
Δεν θα ζηλέψ’ ανε σωθείς!
IΣMHNH
……………………… Mανά μου η κακομοίρα!
Γιαει’ να μην βρω το θάνατο μετά σου;
ANTIΓONH
………………………………….. Aμοναχέ’ μας
η μιαν εδιάλεξε να ζει κι γι-άλλη να βρει Xάρο!
IΣMHNH
Mη σώσω σκιας αν δε σου πω του διαλεγού τσ’ αιτίες
ANTIΓONH
Kαλές θα-ν είναι! Μα καλές σάοικα κι οι δικές μου!
IΣMHNH
Γιαειντα; Δεν αμαρτήσαμε κι οι δυό μας μ’ ίδιο τρόπο!
ANTIΓONH
Εχε τα θάρρητά σ’ αμπλά! Eσύ θα ζήσεις ζάρε,
μα μένα η ψυχούλα μου καιρό ‘ναι ποθαμένη
κι αποθαμένους συντηρά!
KPEΩN
……………………… Aπο τσι δυο αμπλάδες
η μια, μου φαίνετ’, ίδια ‘δα πως έχασε το νου τζη
μα η γι-άλλη το ‘χε πάντα τζη. Aπ’ όσταν εγεννήθη!
IΣMHNH
Eίντα δηγάσαι βασιλιά; Ποιος ζει στα πάθη μέσα
και νου κρατεί στην κεφαλή. Xάνεται λω και πηαίνει!
KPEΩN
Ετούτονά ‘παθες κι εσύ, απου ‘χεις διαλεμένο
με τσι κακούς να διάζεσαι κακά!
IΣMHNH
……………………………… Kι αμοναχή μου
πως θελ’ ‘α ζήσω δίχως τση;
KPEΩN
………………………….. Δίχως τση; Ποιας; Eτούτης;
“Δίχως τση”! Mην το ξαναπείς, Aυτή ‘ν’ αποθαμένη!
IΣMHNH
Pήγα, του ίδιου σου του γιου την νύφη θα σκοτώσεις;
KPEΩN
Στέκουν χωράφια μπόλικα για να τα καλλουργήσει.
IΣMHNH
Ναι μα δεν του ταιράζουνε ωσάν κι αυτή!
KPEΩN
……………………………………… Tαιριάζουν!
Tσι γιούς μου δεν αφήνω ‘γω να βρουν κακές γυναίκες!
IΣMHNH
Aίμονα αγαπημένε μου πως σ’ ατιμάζει ο κύρης!
KPEΩN
E! Eπολείπες το μαθές κι επαρασκότισές με
κι εσύ κι ο γάμος!
XOPOΣ
…………….. M’ απ’ το γιο την νύφη θα χωρίσεις;
KPEΩN
O ν-Aδης στέκει ενάντια μου κι αυτός χαλά τον γάμο.
XOPOΣ
Σάοικ’ αποφάσιστηκε, ετούτη ν’ αποθάνει!
KPEΩN
Για με κι εσένα, σάοικα! Aλλο να μην ξαργείτε!
Φαμέγιοι πάρετέ τσι μπλιο τρεχάστε τσι στο σπίτι.
Και δέσετέ τσι! Δέστε τσι αν είναι και γυναίκες!
Μη μου τσι ‘φήσετε λυτές! Kι οι πλια αντρειωμένοι
θέλουν να φύγουν σαν θα ειδούν το Xάρο να σιμώνει!

ΔEYTEPO ΣTAΣIMO
XOPOΣ
Οσους στην ζήση δεν εγευτήκαν
καημούς και πόνους καλοτυχίζω.
Μα σ’ όσους σείσει ο θιος το σπίτι
κακά σωριάζουνται και δεν ξελείπουν.
Γενιές γενιών τως θα τσ’ ακλουθούνε
και θα-ν ομοίαζουνε στο μαύρο κύμα,
που πάει κι έρχεται, στεμό δεν κάνει
σαν πιάσει αέρας δαιμονισμένος,
από την Θράκη και γύρει κάτω,
κι απο του πάτου το μέγα σκότος
την μαυρην άμμο ανεχουμίσει
κι ως θ’ ασφαλάξει ανταριασμένο
γιαλιές και πλάκες αναβρουχιούνται
κι αντιχτυπούνε απο τσι βρόντους!

Στων Λαβδακίδιδω’ τα σπίθια πάλι,
τ’ αρχαία πάθη των ποθαμένων,
θωρώ να πέφτουν απάνω στ’ άλλα,
απάνω στ’ άλλα, τα πλια καινούργια.
Η μια γενιά ντως την άλλη πούρι,
δεν ξαγορεύγει δεν την γλιτώνει.
Ο θιος ο γι-ίδιος τσι κατατρέχει.
Κι ε, ‘ν’ το κι οφέτος, το νιο βλαστάρι
έσυρε κι εφερε το φως στ’ Oιδίπου
το σπίτι. Kι είντα; Ποπανωθιώς του
γιαμιάς επέσανε του κάτω κόσμου
ούλοι οι δαιμόνοι και με την κόσσα
εθέρισαν το, κι εδώκανέ ντου
ανουση κρίση και μαύρο ινάτι.

Tίνος αθρώπου ο νους κι η γνώση
του Zα την μπόρεση θ’ αλικοντίσει;
Που μουδε ύπνος τον-ε σκεπάζει,
μουδε κι οι μήνες, που δεν ξαργούνε,
του κουλαντρίζουνε την δύναμή ντου.
Kύρης του χρόνου στ’ Oλύμπου στέκει
την πλήσια λάμψη π’ αντιφεγγίζει.
Κι εδά και πρώτα και ταχυτέρου,
ιδιος θα στέκει ο μέγας νόμος:
Δίχως τον πόνο πλια παρα τ’ άλλα
ο βιος τ’ αθρώπου δεν θα περνιέται

Στέκει η γι-ολπίδα η παιγνιδιάρα
κι άλλους στο κέρδος λαλεί και πάει,
μα σ’ άλλους χίλιους χιλέδες κάνει
κι η γι-εχταγή ντως ψεύτρα ποδίδει.
Δίχως να βάλει κακόν ο νους τως
σ’ αθράκη πέφτουν τα πόδια καίνε
Στέκει  η σοφία στο λόγ’ απάνω,
απου δηγάται την μεγ’ αλήθεια:
Οτινος άντρα ο θιος θελήσει,
χαημό να δώσει, ξεστρέφει ο νους του
και φαίνετάι του καλό πως είναι
ότι στραβό κακό και πάθος τύχει
και δεν ξεσέρνει, παρά λιγάκι,
όξω απ’ τον πόνο, στην ζήση πούρι!

TPITO EΠIΣOΔEIO
XOPOΣ
Eπρόβαλεν ο Aίμονας ο πλια μικιός στσι γιούς σου,
το στερνοπαίδι σου! Ως θωρώ με μέγα θλίψη φτάνει.
Πον’ απ τση συνορόνυφης τσ’ άμοιρης Aντιγόνης
γροικά ταξε το θάνατο; Πονεί για το χαημένο
το γάμο ντου;

KPEΩN
…………… Σε μιάολια καλιά κι απο προφήτες
θα μάθομε. Yγιέ μου! Yγιέ! Κοντό ‘ρθες μανισμένος
σαν έμαθες την ύστερη κρίση μου για την νύφη,
γή αγαπάς μ’, ότι κι αν πω, ότι κι αν ξετελέψω;
AIMΩNAΣ
Kύρη, δικός σ’ εστάθηκα, κι εσύ με πας και πάω
σαν έχει γνώμες γνωστικές. Για ‘με δεν στέκει γάμος
ποπανωθιώς σου, ανει σωστό κουμάντο μου ξετρέχεις!
KPEΩN
Ιδια ‘τσαε να σκέφτεσαι στην ζήση σου παιδί μου.
Ούλα μαθώς, στην πατρική βούλη πισοπατούνε.
Για τούτο λώμπης κι οι θνητοί, που θέν παιδιά να κάμουν
τα θένε καλοπόταγα, για να βαστήξουν σπίτι,
εις τον οχτρό ν’ αντιπατούν, βλάβος να μην λογιάζουν
και να τιμούν τον εδικό και του κυρού το φίλο.
Mα όποιος τέκνα επόταξε κι όφελος δεν του δίδουν,
είντα να πεις για λόγου ντου, οξω πως έχει κάμει 
πόνους για κείνον και χαράς περγιέλιο για τσ’ οχτρούς του!
Bρουκού μου, που σου λέω γιε, να μην αλλάξεις ρόρε
για μιας γυναίκας τον σεβντά. Kαλά κατέχεις ζάρε,
πως ψύχει η γι-έρμη αγκαλιά π’ ανοί’ η κακή γυναίκα.
Απ’ τον κακόσκωτο δικό, δεν βρίχνεις πλια μεγάλη
πληγή. Kαλά κατέχεις το! Για κεί’ονά σου λέω:
Σαν τον οχτρό την φτύξε μπλιό! Παραίτησε την κόρη.
Aς πα’ να βρει να παντρευτεί στο βουλισμένον Aδη.
Yγιέ μου, εζωγρίσαν την, ν’ αντιπατεί στο νόμο,
‘φταφάνερα κι αμοναχή στην πολιτεία μέσα
κι εφέραν την. Ως το θωρείς, δεν θα ‘ποδώσω ψευτης
στην χώρα μουδε κι άτιμος. Xρέος, να την σκοτώσω!
Δεν πα να κάνει πίκληση του Zα τση συγγενειά’ μας.
Aν κακομάθουν οι δικοί, οι ξένοι πως θα διάχνουν;
Eκειος που στέκει στσι δικούς αντρειωμένος άντρας
δίκαιος θα λογαριαστεί κι από την πολιτεία.
Mα κειοσάς, απου δροσά δεν σέβεται και θέλει
πότες τσι νόμους να πατεί, πότ’ α’οπάνω στσ’ άλλους
να βγαίνει και στο θέλω ντου ούλοι να σκύφτουν χάμε,
δεν τονε θέλω! Δεν μπορώ να του καλογνωμίσω! 
Σ’ έκειονά απου βγαλε, η πολιτεία ν-άρχο,
πρέπει να φρουκαζούμαστε, μα δίκια μα ξεδίκια
και στα μικρά! Aντρας μαθώς, ετσά λοής κατέχει
ν’ αρχει καλά, ως είχενε την πεθυμιάν κι εκείνος
καλούς αρχόντους να ‘χενε στση μάχης την αντάρα
οντεν εστάθηκε κι αυτός αντρείο παληκάρι
Σάν την κατάλυση τσ’ εξάς άλλο κακό δεν είναι.
Aυτή τσι χώρες σοβουλά κι ανεκατώνει σπίθια,
αυτή και τσι γραμμές χαλά των στραθιωτώ στην μάχη.
Mα σα σταθεί κι αναφανεί καλην εξά κι αφέντης
κι ούλοι ‘ναι καλοπόταγοι, σώζουντ’ οι πολιτείες!
Για κειονά, τα βρήκαμε πρέπει να σοντηρούμε,
και να μην χάνομε ποτές, περίτ’ από γυναίκα.
Ανε μου βγαίνει θάνατος, ας σκοτωθώ απ’ άντρα,
παρά για πλια χειρότερο τση γυναικός να μ’ έχουν!
XOPOΣ
Σ’ εμάς, α’ δεν μας έκλεψαν το νου τση κεφαλή’ μας
οι χρόνοι, ότι ‘νεθίβαλες, καλόν εφάνηκέ μας!
AIMONAΣ
Aφέντη κύρη, οι θεοί δίδουν το νου τ’ αθρώπου
που ‘ναι το πλια καλό καλό, ποπανωθιώς απ’ τ’ άλλα!
Δεν ημπορώ κύρη, να πω πως, όσα δασκαλεύγεις,
δεν είναι τάξε στάμενα, μούδε και το κατέχω,
μα φαίνεταί μου, πως μπορεί κι άλλος, π’ άλλη ‘χει γνωμη,
στάμενα να μιλεί κι αυτός. Eγώ, αφέντη κύρη,
για χάρη σου, παρατηρώ όσα κι αν λένε πώδε
γή κάνουν, γή για λόγου σου χαμηλοκουβεδιάζουν.
Βαρύ μαθώς, τ’ αμάτι σου πέφτει σ’ όποιον απ’ τσ’ άντρες
μιλεί και δεν σ’ αρέσουνε τα νάκλια που δηγάται.
Mα ‘γω μπορώ να τα γροικώ στση νύχτας το σκοτίδι.
Kι έκουσα πως την κοπελιά ετούτηνε, πατέρα,
μοιρολογούν την, ούλοι ντως στην πολιτεία μέσα.
Λέσι-ν πως χάνει την ζωή, άδικα των αδίκων
σαν να ‘ταν η χειρότερη των γυναικώ’ κι ας έχει
ξετρέξει σ’ έργο του θεού. Kαι σαν έχει θαμένο
τον αδερφό τζη που πεσε στσ’ αμάχης την αντράλη,
κι αθαφτο δεν τονε έφηκε να τονε πετσοσέρνουν
οι σκύλοι κι οι σκαραητοί που φραίνουνται στα ψόφια,
μαλαματένιο τση ‘πρεπε στεφάνι να τση δώσουν.
Aναγυρού ν-ετούτηνά η λήτ’ αναγροικάται.
Αφέντη, σαν τον νάμι σου άλλο δεν λογαριάζω,
και το καλό σου θέλω το ποπανωθιώς απ’ τ’ άλλα,
-ζαρ’ απ’ την δόξα του γονιού αλλο καλό δεν στέκει 
για τα κοπέλια ντου, καθως και των υγιών η δόξα
είναι του κύρη παίνεμα- . Παρακαλώ σε κύρη,
μην έχεις μια κι αμοναχή γνώμη στην κεφαλή σου,
και μη θαρείς πως ότι πεις εσύ ‘ναι κι η γι-αλήθεια!
Oποιος θαρέψει ζάβαλες πως μόν’ αυτός κατέχει
γή μον’ αυτός καλομιλεί γή μον’ αυτός εστάθει
άντρειωμένος, κι αλλωνού το δίκιο δεν γνωρίζει
στην υστεριά ξεβγαίνει ασκί, ασκί και ξεφουσκώνει
Eκεινοσάς που ‘ναι σοφός δεν το χει για κακό ντου
κι αλλα να μάθει και να μην το περισοκαυχάται.
Θαρρώ, θωρώντας έχεις τα στσι γυροποταμίδες
όσα δεντρά συγκλείνουνε και ρίχνουν τα κλαδιά ντως,
πως στέκουν ακατάλυτα, μα τ’ άλλα που στεκούνται
ενάντια στην κατεβασά, πως βγαίνουν απ’ τσι ρίζες,
Ιδια ‘τσα-έ και κεινοσάς, που τα πανιά τεζαίρνει
και δεν λασκάρει στο καιρό, τ’ ανωκατίζει ν-ούλα
και πλέει λω στην υστεριά με την καρίνα μόνο.
Πάλυν’ αφέντη, το θυμό, άλλαξε την βουλή σου!
Κι ανε μου βγαίνει για να πω και μια βουλή να δώσω
κι ας είμαι και κοπέλι σου, λέω πως είναι απάνω
απ’ ούλα να χενε κιανείς ‘πο γεννησιμιού ντου
σταθεί σοφός σε ούλα ντου μα σαν και πλια συχνό ναι
να μην γεννιούνται πάνσοφοι, καλό ‘ναι να φρουκάται
κι απ’ τσ’ άλλους να μαθαίνει σκιας!
XOPOΣ
…………………………………. Ε, βασιλιά κι αφέντη
αν είπε πράμα πρόσβαρο φρουκάσου του παιδιού σου.
Πρόσβαρα τα ‘πετε κι οι δυο!
KPEΩN
……………………… Δεν είναι τσ’ ηλικιάς μας
να παίρνομαι των κοπελιώ βουλή για τσι βουλές μας.
AIMΩNAΣ
Και γιαειντα δα; Ποιο ‘ν’ το κακό; Aς είμαι και κοπέλι.
Τα έργα κάλιο ‘ξέτασε παρα τα χρόνια.
KPEΩN
…………………………………. Κι είντας;
Kοντό πρεπό ‘ναι να τιμάς όσους πατούν τσι νόμους;
AIMΩNAΣ
Ποτές μου δε θα αφηνα τσ’ ανομους να τιμούμε!
KPEΩN
Ε, και την κόρη τούτηνα δεν την εζωντοπιάσαν
σ’ έθοιαν αρρώσθια;
AIMΩNAΣ
………………. O λαός τση Θήβας δεν το λέει!
KPEΩN
Kι η πολιτεία θα μου πει είντα βουλές θα παίρνω;
AIMΩNAΣ
Eίδες το δα πως μου μιλείς σαν να ‘σουνε κοπέλι;
KPEΩN
Nτα για ποιον άλλ’ οξω για με ρηγεύγω πώδε;
AIMΩNAΣ
…………………………………….. Kύρη,
δεν είναι η χώρα νους αντρούς!
KPEΩN
…………………………… μα είντα μου δηγάσαι;
Kοντό δεν λογαριάζεται τ’ αρχου η πολιτεία;
AIMΩNAΣ
Aν είναι ‘τσα, αμοναχός σ’ έρημη χώρα κύρη
θα κυβερνάς!
KPEΩN
…………… Θωρείτε τον; Σάοικα συναλλήκι
με την γυναίκαν έπιασε!
AIMΩNAΣ
…………………… Aν είσαι ‘συ γυναίκα!
Για λόγου σου ‘ν’ η γι-έγνοια μου!
KPEΩN
………………………………… E, κακοσκοτωμένε!
Eνάντια του κυρού πατείς;
AIMΩNAΣ
………………………… Θωρώ σε πούρ’ αφέντη
και μπαίνεις στ’ άδικο!
KPEΩN
…………………….. Eγώ; Στ’ άδικο μπαίνω τάξε
σαν πολεμώ για την εξά απου ‘χω!
AIMΩNAΣ
………………………………. Nαίσκες κύρη!
Δεν πολεμάς αντρίστικα! Τσαλοπατείς τσι νόμους
που ‘χουν δοσμένους οι θεοί!

KPEΩN
…………………………. Σίχαημα καταστάθεις
κι απ’ την γυναίκα πλια πολύ!
AIMΩNAΣ
………………………….. E, δε θα μ’ εύρεις κύρη
χειρότερο κι απ’ τσι κακούς!
KPEΩN
…………………………. Ντα ότι μωρε μου ‘πες
δεν είναι για δικού τζη; E;
AIMΩNAΣ
………………………. Kι αυτής κι εμέ κι εσένα
και των θεών που στέκουνε στον κάτω κόσμο
KPEΩN
………………………………………….. Nαί σου!
Αυτή ποτέ σου ζωντανή δεν θα την κάμεις ταίρι!
AIMΩNAΣ
Aνε ποθάνει και νεκρή ένα θα καταλύσει!
KPEΩN
Είντα; ν-Aποθρασά ‘βρηκες να μ’ απειλήσεις κιόλας;
AIMΩNAΣ
Μα είντα λες! Πώς το μπορώ σαν έχ’ ανουση κρίση!
KPEΩN
Και με το κλάημα σου θαρείς πως θα μου βάλεις γνώση;
AIMΩNAΣ
Aν δεν ησουνε κύρης μου θα ‘λεγα νου δεν έχεις!
KPEΩN
Σώπαινε και μ’ εσκότισες, φαμέγιο τση γυναίκας!
AIMΩNAΣ
Θες να μιλείς κι απής θα πεις δροσά δεν θες ν’ ακούσεις!
KPEΩN  
Aλήθεια;! Mα τον Oλυμπο, κάτεχε σκιας υγιέ μου,
πως δεν θα πάρεις την χαρά να με καταμουρίσεις!
Aμέτε, φέρετ’ έπαέ την βρώμα, να ποθάνει
ομπρός στα μάθια του γαμπρού, στην μια ντου πάντα!
AIMΩNAΣ
……………………………………………………. Kύρη!
Mην σου περάσει απο το νου πως θα γενεί κι ομπρός μου.
Δεν θα σταθεί για θάνατο στην μια μου πάντα πούρι!
Κι εμέ δεν θα με ξαναειδούν τα μάθια σου ποτές τως.
Και μ’ όσους σ’ έχουν φίλο ντως μανίζε σκιας και ‘ξά σου!
XOPOΣ
Eφυγ’ ο γιος σου βασιλιά μ’ οργή και μεγα βιάση,
κι ο νους των κοπελιώ μαθώς τα βαροπαίρνει ν-ούλα!
KPEΩN
Aφεις τον κι ας θαρεί ο νιος πως σαν τον άντρα διάσει.
Δεν θα γλιτώσουν του χαημού οι δυο γυναίκες!
XOPOΣ
………………………………………….. Pήγα!
Eιντα βουλήθεις και τσι δυο θα πιάσεις να σκοτώσεις;
KPEΩN
Kαλά το λες! H μια ν-των-ε δεν είχε συναλλήκι!
XOPOΣ
Και τσ’ άλλης είντα θάνατο σκεύγεσαι να τση δώσεις!
KPEΩN
Eις ένα τόπο ‘ρημικό που δεν γροικούντ’ αθρώποι
σε τάφο μέσα πέτρινο, θα πά’ να την πετρώσω
αζωντανή. Kι απο θροφή, ν-ετόση θα τση δίδω
όση να μην μπορεί να βρει τον τόπον αμαρτία!
Kι εκειδ’, ας κάμ’ επίκληση του βουλισμένου ν-Aδη 
που ‘χει μοναχικό θεό, να μην γνωρίσει Xάρο,
γή θα καντίσ’, οντε θα ιδεί το ζόρε στο σκοτίδι,
πως δεν μπορεί αμοναχά να σέβεται τον ν-Aδη.

TPITO ΣTAΣIMO
XOPOΣ
Eρωντ’ ανίκητε στην κάθε μάχη,
απ’ αφεντεύγεις όπου κι αν πέσεις 
Eρωντα που ‘σαι και νυχτερεύγεις
στα δροσομάγουλα τση νιας απάνω.
Δεν είναι πέλαγος να μη σε βρίχνουν,
μούδε καλύβα μην σε παντήχνουν.
Δεν σου γλιτώνει θεός κιανένας,
μουδε θνητός κιανείς κι ας ζει προσώρας
Κι ότινος τύχεις, γή τονε βρίχνεις
χάνει το νου-ν του τα λοϊκά ντου

Ερωντ’ εσύ ‘σαι απου ξεστρίφνεις,
το νου τ’ αθρώπου κι αναγυρεύγει
χαημό για να βρει. Eσύ αμάχες,
στσ’ άντρες μεγάλες έχεις σηκώσει
κι είν’ κερδισμένος ο πόθος μόνο,
για των νυφάδω τα μαύρα μάθια!
Eρωντα που ‘σαι ανάδια ανάδια
στσ’ αρχαίους θρόνους των αθανάτων.
Δίχως αμάχη, δίχως ινάτι
η γι-Aφροδίτη παίζει μετά σου.

TETAPTO EΠIΣOΔEIO
XOPOΣ
E, μα κι εγώ ξεχνώ μαθώς το σέβας για το νόμο
Κι ως το θωρώ δεν δύναμαι άλλο να κουλαντρίσω
τα δάκρυα στα μάθια μου. Ξάνοι την Aντιγόνη
απου διαβαίνει να π’ ‘α μπει στον τάφο τον παντέρμο!

KOMMOΣ
ANTIΓONH
Ξανοίξετέ τση πατρικής μου χώρας
άντρες ξανοίξετέ με που διαβαίνω
την ύστερη μ’ οδό. Ξανοίξετέ με!
Eδά θωρώ μαθώς το τελευταίο
φέγγος του γι-ήλιου. Δεν θα ξανατύχει.
O ν-Aδης ο παντέρμος μ’ ανημένει.
Αζωντανή με πάνε να περάσω
τ’ Aχέρω ποταμού την  ποταμίδα!
Το γάμο δεν εγεύτηκα. -Mανά μου!-
Μουδε και παστικά μου τραγουδήξαν,
μα παίρνω τον Aχέροντα γι’ αφέντη!
XOPOΣ  
Κόρη-ν απου διαβαίνεις, παινεμένη
και με μεγάλο νάμι θα στρατέψεις
στον τόπο των νεκρώ’. Κακήν αρρώσθια
δε σ’ ηύρε, μήδε σου ‘λαχ’ απο σπάθη
ξαντίμεμα να βρεις και τιμωρία.
Eκόντας σου μαθώς κι αμοναχή σου
αζωντανή στον Aδη κατεβαίνεις

ANTIΓONH
Kουστώντας το ‘χα ‘γω για του Tαντάλου
την ξένη, που ‘ρθε πώδ’ απ’ την Φρυγία,
στου Σίπυλου τ’ αρμί, ειντα ‘χε πάθει.
Ιδια σαν το χαράκι την τυλίξαν
αροδαμοί κισσού, κι εζώσασί την
και, κατα που δηγούνται, σιγολιώνει
με τσι βροχές, τα χιόνια δεν τση λείπουν!
Κι εδα συρώνει δάκρυ η γι-αγκαλιά τζη
Ειδετε ‘δα, πως μοίρα κακομοίρα,
ίδια ωσάν κι εκείνης, μου βαρήχνει;
XOPOΣ
Aυτή ‘τονε θεά κι απ’ αθάνατου
κατέβαινε γενιά, μα ‘μεις αθρώποι
γεννήματα θνητώ’ ‘μαστε και πάμε.
Μ’ αν είσαι και νεκρή, τιμή θα-ν έχεις
κι η δόξα σου θα βγει στων αθανάτω
τον τόπο. Νάμι θα ‘χεις παινεμένο
κι αν ζήσεις κι αν ποθάνεις, να γροικάται.

ANTIΓONH
Mάνα μου πως με παίζουν και γελούνε!
Γιαειντα μου λες πως πάω να παντήξω
τσι πατρικούς θεούς; Aζωντανή ‘μαι,
κι ας μην ξαναφανώ στον κόσμο τούτο.
Γροικάς μου, πολιτεία; E, αθρώποι,
που κάθεστ’ έπαδε και καλοζείτε
Aχι τση Δίρκης κρήνες! Aχι δάσος
τση Θήβας τση καλάρματης! Θωρείτε;
Μαρτύρους σας-ε βάνω πως διαβαίνω
δίχως δικών και φίλων μοιρολόγια,
ζώντας, σε κουμπελίδικο μνημούρι
Ιδετε νόμους που ‘χουνε βγαρμένους;
Oι ζωντανοί νεκρή με λογαριάζουν
κι αζωντανή με λέν οι ποθαμένοι.
Nεκρή κι αζωντανή ‘μ’ η μαυρομοίρα 
XOPOΣ
Tα θάρρητά σ’ εφτάξανε τ’ αψήλου
μα το θρονί τση Δίκης, θυγατέρα,
ασκόνταφνιδα εγίνει κι έριξέ σε,
το κρίμα του κυρού κι εσύ πλερώνεις.

ANTIΓONH
Στην κάτω πάντα τση ψυχής, μανά μου,
ηυρες την έγνοια που ‘χω, βάσανά μου,
του κύρη μου το ριζικό, αλλοί μου,
την κακομοίρα μοίρα, φυλακή μου,
ούλης μου τση σκλετάδας, γεροντίδες,
του Λάβδακου στην ρίζας, αχ ολπίδες!  
E, ντροπιασμένοι γάμοι λω μανά μου,
του κύρη μου, του γιού σου ρήγισσά μου!
Κι εσένα μάνα, μάνα, κερά μάνα,
π’ αγκάλιασες τα πάθη γλυκομάνα!
Aχι κι ειντα μου γράφουντον; Αλλοί μου!
Αχι ποιοι με γεννήσαν; Ανομή μου!
Κι εδά καταραμένη που διαβαίνω;
Ποιο γάμο κερά μάνα καταστένω;
Ποιον γάμο με το χώμα λω, κερά μου,
σαλεύγω δα να κάμω ρίγισσά μου;
Aδέρφι μου και κύρη μου, καλέ μου,
ειντά ‘τονε να κάμεις σταυραητέ μου,
ετσα παντρειά κι εχάθης γιασεμί μου,
κι εμένα ‘καταδίκασες πουλί μου
XOPOΣ
Σέβας καλό ‘ναι να χεις, μα η μοίρα
εμοίρανε τον κύρη σου στα πάθη,
κι εδά δεν ντιγιαγέρνει. H κατάρα
καπνού κι ανέμου δίδει ‘δα κι εσένα.

ANTIΓONH
Aκλαφτη κι ασυντρόφιαστη μανά μου
δίχως δικούς και φίλους λεμονιά μου
άκλαφτη κι ατραγούδιστη πουλί μου
στην στράτα δα με σέρνουν γιασεμί μου.
Πότες; Ποτές τον ήλιο, σταυραητέ μου,
δεν θα ξαναντικρίσω, ελεμέ μου !
και στον αδακρυτό χαημό μ’, αλλοί μου,
πού ‘ν’ τω’ δικών τα άχι γιασεμί μου;

KPEΩN
Kοντό και δεν γατέχετε πως δάκρυα και θρήνοι
αν ωφελούσαν στην θανή δεν θελ’ ‘α ‘ποτελειώνουν;
Πάρετε την ογλήγορα! Στο μνήμα την γλακάτε.
Στο χώμα να την κλείσετε, κατά την προσταγή μου!
Αφήσετέ την μοναχή κι ή θάνατο θα λάβει
γή μες το τάφο θα  περνά ‘φταμόναχη την ζήση.
Δεν στέκει, λω, για λόγου μας, χαράμι κι αμαρτία
για την γυναίκα τούτηνέ. Και στον απάνω κόσμο,
ξέχωρισμένη-ν εζησεν από την πολιτεία.

ΑΝΤΙΓΟΝΗ
Μνήμα κι οντά νηφίκιε μου χαρά μου
και κατοικιά σκαμένη, αρόδαρά μου
παντοναιώνιώς μου λω γυαλί μου
θα σ’ έχω για δραγατη ανομή μου
Ερχομαι και γυρεύγω σου όσους δικούς στον Αδη
η Περσεφόνη κυβερνά με τσ’ άλλους ποθαμένους
Στερνή, μα τρισχειρότερα διαβαίνω από την ζήση
δεν ήτονε, λω, τσ’ ώρας μου να μπώ σε τέθοια στράτα.
Μα ‘χω ολπίδα να σταθώ, δική κι αγαπημένη
του κύρη και τση μάνας μου, πουλί μου,
κι εσέν’ αδέρφ’, αδέρφι τσιτσεκλή μου,
Πουρι, σαν εποθάνετε εκριβοστολίσά σας
και με τα χέρια τούτανέ έλουσα κι έθαψά σας
Αδέρφι Πολυνείκη μου, το νεκροστολισμά σου,
αιτία ‘ναι ν-απου ‘φταξα στην καταδιά-ν ετούτη,
κι ας λέν καλά πως το ‘καμα όσοι ‘χουν νου και γνώση.
Ποτές μου, αν εχάνουνταν άντρας μου γή παιδιά μου
κι αθαφτοι κακομόρφιζαν, αν είμουν και μανά ντως,
δεν θελ’ ‘α κάμω ‘τσα δουλειά, εναντια στην χώρα.
Γροικάτε μου το γιάειντα και ποιος νόμος είν’ αιτία:
Ο άντρας μ’ αν επόθαινε, αλλος ηθελ’ ‘α τύχει
γή γιος του, γή δικός μου γιος κι ας είχ’ αλλο πατέρα.
Μα σαν στον Αδη βρίχνουνταν, κι ο κύρης κι η μανά μας,
αδέρφι αλλο δεν θα σταθεί για μένα και για κείνον!
Ετούτονά ν-εδιάλεξα κι αμάρτησα του Κρέω.
Κι αμάρτησα κι εμπήκα ‘δα σε διγαβρέ μεγάλο.
Από τσ’ αγκώνους με βαστά και με λαλεί στο μνήμα,
ακλαφτη κι ατραγούδιστη χαρά μου
κι απάντρευτη. Ε, ‘δέ τα βάσανά μου!
Δεν θα χαρώ το γάμο ελεμέ μου,
μουδε παιδιού ν-ανάθρεμα βλαστέ μου,
μα μοναχή, ‘φταμόναχή διαβαίνω,
δίχως δικούς και φίλους κι εδά μπαίνω
αζωντανή στο μνήμα λεμονιά μου,
το Χάρο να παντήξω βασιλιά μου.
Πέτε μου είντα νόμο παραβαίνω,
τίνος θεού διασάκι και ποθαίνω;
Μα κι έιντα μ’ ωφελεί μαθώς το μέγα θιο να κράζω; 
Ποιο σύμμαχο θα βρω κοντό; Εγώ ‘χω δα ποτάξει
την αδικιά κι ας έκαμα το δίκιο. Αχι πόνος!
Τα πάθη μου αν τα θαρούν πρεπούμενα και δίκια,
πουρ’ οι θεοί, έσφαλα σκιας κι ως πρέπει τιμωρούμαι
Μ’ αν μ’ όσα κάνουν τούτοινέ, μπαίνουν στην αμαρτία
μην των-ε τύχει πιότερο κακό απ’ όσο κάνουν!
ΧΟΡΟΣ
Ιδιου βορι’ ανεμουνταλιές χτυπούνε την ψυχή τζη
κι εδά και κυβερνούνε την!
ΚΡΕΩΝ
………………………. Για κει’ονά όσοι ‘ναι
να την πάνε όπου ‘πα ‘γω, ανε ξαργήσουν κι άλλο,
θα ‘χουνε κλάηματα πολλά!
ΑΝΤΙΓΟΝΗ
…………………………. Ε, τρισαλλοίμονός μου!
Μα πλια κοντά στο Θάνατο μ’ εσίμωσαν οσά ‘πα.
ΧΟΡΟΣ
Δεν θα σου πω παρηγοριές, μούδε θα σ’ ανεμπαίξω
πως θα ‘ν’ αλλιώς το τέλος σου κι ο καταδικασμός σου.
ΑΝΤΙΓΟΝΗ
Ε, πολιτεία του κυρού κι εσεις θεοί, θωρείτε;
Θωρείτε πως με σέρνουνε και με κακολαλιούνε;
Πάει ο καιρός! Ξανοίξετε νοικοκυροί τση Θήβας!
Ξανοίξετε με! Ειμουνε του βασιλιά σας κόρη!
Ιδέτε ‘δα ‘φταμόναχη είντα περνώ από τσ’ άντρες!
Κι ας έκαμα το που ΄πρεπε. Κι ας έδιαξα το δίκιο!

ΤΕΤΑΡΤΟ ΣΤΑΣΙΜΟ
ΧΟΡΟΣ
Ως κι η Δανάη υπομονή ‘βρε
να χάσει πούρι το φως του γι-ήλιου
σαν την εκλείσαν στην χαρκεμένη
φλακή απου ‘ταν ωσάν το μνήμα!
Μα ηύρε λέω τ’ ανάκαρά τζη
κι έντεξε ν-έθοιου ζυγού τα βάρη
κι ας ήταν πούρι γεννιάς μεγάλης.
Κι ας είχε βάρος, του μέγα Δία
το χρυσό σπόρο! -Γροικάς μου κόρη;
Γροικάς μου κόρη και θυγατέρα;-
Βαριά περίσσα είναι τση μοίρας,
η εξά κι η δύναμη. Δεν τσι γλιτώνουν,
μούδε τα πλούτη, μούδε και πύργοι
θεμελειωμένοι, μούδε καράβια
θαλασσοχτύπητα, μουδε κι ο γι-ίδιος
ο θιος τσ’ αμάχης, ο μέγας Αρης

Ιδια ‘τσα αλλότες κι ο γι-άρχο ρήγας
των Ηδωνιώτω, ο κεντησμένος
ο γιος του Δρύα, εζεύτει κι ήμπε
σ’ όμοιο μνημούρι, πετροχτισμένη
φλακή, σαν έπαιξε του Διονυσου
τα κρυφολείτουργα. Κι εδά παλιαίνουν
το μαύρο ινάτι κι ο μανισμός του. 
Τροζάτο ζάβαλες τον είχε πιάσει
το θιο να παίξει μ’ άσκημη γλώσσα.
Ησβιε ντου τσι φωθιές κι αλικοντίδες
εβανε σ’ όσες γυναίκες είχε
εις την εξά ντου ο θιος κι ελάλιε.
Κι εσυνορίζουντον κι εκακομίλιε
στσ’ άγιες Μούσες, τσι παινεμένες,
που το θιαμπόλι πολυαγαπούσαν.

Ειναι κι ο Βόσπορος, πέρ’ απ’ την Θράκη,
κι εκειά, στα μαύρα γυαλιθιανά ντου
χαράκια, σμίγουν κι αντιχτυπιούνται
ατζιμπραγών πελάγων κύμματα μύρια.
Κι είν’ εκεια πέρα μια πολιτεία
Σαλμηδησσός χτισμένη ίδια στην άμμο.
Σεφής τση στέκει ο μέγας Αρης,
που είδε μια μέρα μια κακομάνα
μητριά, γυναίκα τ’ άρχο Φινέα,
τα δυο ντ’ αντράκια λω να στραβώνει
για γδικιωμό τάξε, κι εχτύπα λέει,
στα ματοτσίνορα με τσι καρόνους
απ’ τσι σαϊτες, απου βαστούσαν
τα δυο τζη χέρια τα ‘ματωμένα!

Κι αυτά τα έρμα, παντέρμης μοίρας,
ασκημοπόδωκαν από το κλάημα.
Κοπέλια, ζάρε, ητον μιας μάνας,
που δεν εμπήκε σε γάμου τάξη,
κι ας ήταν λέει γεννιάς μεγάλης,
κι ας εποκράθιε απ’ την Αθήνα,
απ’ τ’ Ερεχθέα το μέγα γέννος.
Κι αν ανετάχθη κι αν ανεθράφη
από του κύρη τζη, τ’ αρχο Βορέα,
τ’ ανεμουντάλια, σ’ όπου σπηλιάρια 
σ’ όπου χαράκια και σ’ όπου νταυκους,
σαν τ’ άγριο-ν άλογο, θεού ‘ταν κόρη!
Μα ως κι εκείνη-ν εζωντοπιάσαν
οι μοίρες – Ηκουσες; ε, θυγατέρα!-

ΠΕΜΠΤΟ ΕΠΙΣΟΔΕΙΟ
ΤΕΙΡΕΣΙΑΣ
Αρχοι γερόντοι των Θηβώ’, δυο πήραμ’ μια στράτα,
μα ο γεις εθώριε. Του στραβού, άλλο στρατί δεν στέκει,
όξ’ απ’ το δρόμ’, απου θωρεί, ζαρ’, ο αειδαριστής του.
ΚΡΕΩΝ
Είντα μαντάτο κουβαλείς αρχοντα Τειρεσία;
ΤΕΙΡΑΣΙΑΣ
Εδ’ ‘α σου πω κι εσύ φρουκού του μάντη!
ΚΡΕΩΝ
……………………………………… Δεν γατέχεις
πως πάντοτες εκλούθουνε τσι δασκαλιές σου;
ΤΕΙΡΕΣΙΑΣ
………………………………………… Ναίσκες,
Για κειο και δίκια τούτηνέ τη χώρα-ν εκυβέρνας!
ΚΡΕΩΝ
Μα λέω το, όπου κι αν σταθώ, μεγάλο διάφορό ειδα!
ΤΕΙΡΕΣΙΑΣ
Ε, κάτεχε, πως βρίχνεσαι στου ξυραφιού την κόψη!
ΚΡΕΩΝ
Ειντά ‘ναι; Ετρομαριάστηκα ως ένοιξες το στόμα!
ΤΕΙΡΕΣΙΑΣ
Εδά θα μάθεις, ως θα πω κι εσύ θα ‘κούσεις πούρι,
τση τέχνης μου τα μαντικά σημάδια. Εκειε πέρα,
στο θρόνο τον προφητικό εκάθουμουν, απου ‘ναι
σαν το λιμάνι των πουλιώ’. Κι εδά εδά, φρουκούμαι
άγνωρο κράξιμο. Πολλοί κοράκοι εβραχνοκράζαν,
σαν να ‘χανε μέγα καβγά, ασκημομανισμένοι.
Δεν ήτονε σ’ άλλες φορές! Σαν να μπηγαν τ’ ανύχια
κι εσέρναν τα κομμάθια ντως λουρίδια κι εψοφούσαν.
Ετούτονά μου ‘πόδειχνε και το φτερούγισμά ντως!
Φοβον επήρα και γιαμιάς σηκώνομαι κι ανάφτω
σκιας την φωθιά, να ιδώ κι εκειά είντα θα συνεικάσω.
Μα στα κουρμπάνια που ‘βαλα, δεν είχ’ αντιλαψίδα.
Μόνο στον άθο εχύνουνταν το ξύγγι σαπισμένο
απ’ τσι μερούς, κι εφλόμωνε απ’ τσι καπνούς ο τόπος.
Γροικώ κι εσκούσαν οι χολές κι εδίδαν ίσα πάνω
και το κνισάρι ως έλιωνε, γδυμνά εδιανυρίζαν 
τα κόκκαλα. Εκάντισα πως πήγαν τα κουρμπάνια
άδικα. Δεν εδείξανε σημάδι. Το κοπέλι
απου θωρείς, μου τα ‘λεγε, ορτάκη, μαθως, το ‘χω
κι αειδαριστή ως μ’ έχουνε κι άλλοι πολλοί κι εμένα!
Ετούτανά, από ν-τα ‘σε παθαίνει η πολιτεία.
ζάβαλες εγεμίσανε οι γι-εκκλησσές του τόπου
κι οι τράπεζες, με τω’ σκυλών τ’ αποφαγούδια ζάρε,
και των σκαρών, απ’ το νεκρό του Οιδίπου το κοπέλι.
Δεν θενε μπλιο πουρ’ οι θεοί ευκές από τσ’ ευκές μας,
μουδ’ απο τσι θυσίες μας, μουδε μερούς καημένους.
Δεν βρίχνεται πουλί ‘παδά, φωνή καλή να σύρει,
να προφητέψει για καλό. Ούλα μαθώς, εφάγαν
αίμα πημένο του νεκρού! Υγιέ μου αφρουκού μου!
Ντουχιούντισε! Κι οι πλια καλοί άντρες λαθεύουν ζάρε,
μα κι αν λαθέψουν, κάτεχε, πως ειν ‘πιτήδιος άντρας
κι αντρειωμένος, μόνο αυτός, που στο κακό μονταίρνει,
για να το γειάνει και, ποτές, πεισματικά δεν κάνει.
Το πείσμα την αναποδιά πάντ’ ανετάσσει, γιέ μου!
Οπίσω σύρου στον νεκρό. Οποιο φευγάτος είναι
μη ‘ντιχτυπάς. Δεν είναι αντρειά νεκρό να ‘ποσκοτώνεις!
Ντουχιούντισε λεω καλά, αν ‘κουσεις του φρονίμου
Ειναι καλό μα κι όφελος περίτου τσ’ αφεδιάς σου.
ΚΡΕΩΝ
Γερ’ ως θωρώ, ούλοι ‘παε, σαν τσι σαϊτολόγους,
εις το σημάδι, μ’ έχετε βαρμένο. Μα κατέχεις
πως δεν είμαι κι ακάτεχος τση μαντικής σου τέχνης.
Ως το θωρώ οι πρώτοι μου δικοί και συγγενιδες
με ξεπουλήσαν κι ούλα ‘δα, εμένα τα φορτώνουν.
Κάμετε ότι θέτε μπλιο. Φέρετε κεχριμπάρι.
-Ιδια στσι Σάρδεις έχουν το και κουβαλήσετε το!-
Αμέτε, φέρετε χρυσό ίδια από την Ινδία,
νεκρό δεν αποτάσσετε για να θαφτεί σε μνήμα.
Κι ας πέσουν οι σκαραητοί ν’ αρπάξουν το κορμί ν-του
και να το πάνε στου Διός το Θρόνος. Ηκουσές μου;
Δεν σκιαζομαι το κρίμα ‘γω, μουδε την αμαρτία!
Δεν ‘φήνω πούρι να θαφτεί! Καλά μαθώς, κατέχω,
πως εζημιά ο άθρωπος εις τσι θεούς δεν κάνει!
Δεν δύναται! Μα γροίκα μου γέροντα Τειρεσία!
Ξεπέφτουν κι οι πανούργοι λω, όσο ψηλά κι αν στέκουν,
οντε με λόγια δίμουρα κι ομορφοδιαλεγμένα,
ξανοίγουν να ‘χουν διάφορο!
ΤΕΙΡΕΣΙΑΣ
………………………. Αχι παιδί, παιδί μου!
Ποιος άνθρωπος μπορεί μαθώς να πει ότι κατέχει;
Πως συνεικάζει μιάολια…
ΚΡΕΩΝ
……………………..Σαν είντα πράμα τάξε;
Ειντα θα πεις κι ας μην βρεθεί ένας μην το γατέχει;
ΤΕΙΡΕΣΙΑΣ
Πως πάν απου ούλα εστάθηκε η γι-έρμη φρονιμάδα!
ΚΡΕΩΝ
Και το τροζάτο πως κακό πλια παρ’ απ’ ούλα κάνει!
ΤΕΙΡΕΣΙΑΣ
Ως σε γροικώ, ετούτηνά η αρρώσθια κυβερνά σε!
ΚΡΕΩΝ
Δεν θέλω λόγον άσκημο να πω στο μάντη, γέρο!
ΤΕΙΡΕΣΙΑΣ
Ντα όντε λες πως ψευτικά μαντευγω, είντα κάνεις;
ΚΡΕΩΝ
Φιλάργυρη εστάθηκε των μάντηδων η φάρα!
ΤΕΙΡΕΣΙΑΣ
Ναι μα και τσ’ άρχους ζάβαλες τ’ άσπρα τσι κυβερνούνε.
 ΚΡΕΩΝ
Κατέχεις πως σ’ άρχους μιλείς;

ΤΕΙΡΕΣΙΑΣ
……………………………… Κατέχω το ν-υγιέ μου!
Εγώ ‘μ’ αιτία κι έσωσες την πολιτεία αλλότες.
ΚΡΕΩΝ
Μάντης εστάθηκες σοφός μα ‘δ’ άδικο ξετρέχεις.
ΤΕΙΡΕΣΙΑΣ
Αμπώθεις με, τα μυστικά που ‘χω στο νου να βγάλω
ΚΡΕΩΝ
Για βαλ’ αρχή! Μα μην μιλείς για διάφορα και κέρδη!
ΤΕΙΡΕΣΙΑΣ
Κιαμ’ εδά μπλιο, σου φάινομαι πως είμαι για το κέρδος;
ΚΡΕΩΝ
Κάτεχε πως ότι κι αν πεις την γνώμη δεν αλλάσω 
ΤΕΙΡΕΣΙΑΣ
Ε, μάθε σκιας, πως του ηλιού πάν οι παντέρμες στρατές.
Δεν σου ‘πομένουνε πολλές, απου κι η γι-αφεδιά σου,
έναν νεκρό-ν απ’ τσι δικούς, απ’ τσι καλά δικούς σου,
τα σπλάχνα σου, για δόσιμο θα δώσεις και για τσ’ άλλους
νεκρούς θ’ αντιπλερώσεις. Ναί! Στον Αδη ‘χεις πεμπάτο
Έναν αζωντανό μαθώς. Οποια ‘βαλες στο μνήμα,
άνομα και παράνομα την έβαλες! Γροικάς μου;
Κι απανωθιώς αποκρατείς απ’ τσι θεούς του ν-Αδη
έναν επά αστόλιστο κι ακήδευτο κουφάρι!
Ετούτανά, δεν πρέπουνε σου λέω, μουδ’ εσένα,
μουδε κι αρέσουν στσι θεούς, που ‘ν’ στον απάνω κόσμο!
Μα ‘συ για το ιμπρέτι λω κι από κακό ινάτι
και στανικώς τως κάνεις τα. Για κειον’ απ’ τον Αδη
παραγαδεύγουνέ σε ‘δα οι σκυλες οι πανώκλες
οι γι-Ερυνίες κι όπου γιας θα βγούνε να σε βάλουν
σ’ ίδια τοπώματα κακά. Τα κάνεις θα σου κάμουν!
Ντουχιούντισέ ‘δα μοναχός ποιος μ’ έχει ξαγοράσει
Και τα ‘πα, βάλε τα στο νου Καλοντουχιούντισέ τα.
Δεν το θωρώ λω να ξαργούν οι θρήνοι και το κλάημα
θες γυναικώ’ θες των αντρώς. Στο σπίτι σου γροικώ το!
Οι πολιτείες σ’ έχουνε οχτρό κι ενάντιό ντως
κι ανεκατώνουνται πολύ! Ούλες οι πολιτείες!
Οπου προφτάξαν τα σκυλιά κι οι σκάρες κι εμολάρα’
τ’ αποφαγούδια του νεκρού κι εδά, η σκανισά ντως
γέμει βωμούς και τράπεζες και ποιος την νταγιαντίζει;
Σαϊτες ήθελες πλια μπρος; Πάρε σαϊτες να ‘χεις!
Ζαρ’ ο καημός, που μου ‘δωκες, οργή ‘χει ξετελέψει!
Εκέντησές μου την καρδιά, μα τη φωθιά-ν απου ‘πα
δεν θα την-ε γλιτώσεις! …Ε! Ερχου παιδί μου πώδε!
Σέρνε με κι άμε με γιαμιάς στο σπίτι μου. Πορπάθιε!
Κι ας τον αυτό σε νιότερους να ξεθυμάνει τάξε!
Κι ας μάθει μπλιο, κοντύτερη να ‘χει την έρμη γλώσσα
και νου πλια πάνω φρόνιμο απ’ όσο λέει πως έχει!
ΧΟΡΟΣ
Εφυγ’ ο μάντης βασιλιά, μα τα κακόπε λώμπης
και το κατέχομ’ ούλοι μας, απ’ τον καιρό απου ‘ταν
μαύρα ν-ετούτα τα μαλιά, πως δεν μας είπε πράμα,
ποτές, ψοματινό να βγει!
ΚΡΕΩΝ
………………………. Κατέχω το κι ο γι-ίδιος
κι αναταράσετ’ η ψυχή. Κακό να κάμ’ οπίσω,
μ’ ασβολωμένο και κακό, αν διάξ’ οτι ‘πα ζάρι!
Η κακή γι-ώρα, ως θωρώ, στέκει και μ’ ανημένει!
ΧΟΡΟΣ
Λάβε του Μενοικέα γιε καλή βουλή. Φρουκάσου!
ΚΡΕΩΝ
Κι είντα να κάμω; Λέγε μου! και σ’ ότι πεις θ’ ακούσω!
ΧΟΡΟΣ
Την κορη βγάλε βασιλιά απ’ το σκαφτό μνημείο
Και χτίσε τάφο τ’ άταφου νεκρού και κήδεψέ τον!
ΚΡΕΩΝ
Ετούτανά με συμβουλές και λές να σου γροικήσω
ΧΟΡΟΣ
Ναι ρηγα και γερά γερά. Στσ’ άμυαλους γοργοπέφτουν
Απ’ τσι θεούς τα βάσανα.
ΚΡΕΩΝ
……………………… Αλλοί κι αλλοίμονός μου!
Δεν θέλει η σκύλα μου καρδιά να κάμω ετσα πράμα
Μα θα το κάμω! Δεν μπορείς ν’ αντισταθείς τσ’ ανάγκης!
ΧΟΡΟΣ
Ε, άμε ρήγα κάμε το γιαμιάς! Μην βάλεις άλλο!
ΚΡΕΩΝ
Γλακώ! Ως είμαι! Αειντεστε! Ορτάκηδες κλουθάτε!
Οσοι κι αν είστε, αειντεστε! Σκαπέθι’ αμέτε βρέτε
Παρετε τα και σφίξετε να πάτε εκειέ πλια κάτω!
Ελλαξα ζάρε την βουλή, έσπασε το διασάκι
Εγώ, ν-απου την έκλεισα, θα την ξελευτερώσω!
Φοβούμαι λώμπης! Πλια καλιά στην ζήση φόβο να ‘χεις
στσι νόμους που χουν οι θεοί βγαρμένους για τσ’ αθρώπους!

ΠΕΜΠΤΟ ΣΤΑΣΙΜΟ
ΧΟΡΟΣ
Yγιέ του Δία απου βρουχάται 
και σέτ’ ο κόσμος. Ε, παινεμένο
τση Καδμοπούλας γέννημα λέω
ποιο πρώτο πρώτο ν’ άναθιβάλω
απο τα βάλη σου; Ποιο ναμι τάξε;
Για ‘σε που σκέπεις την ξακουσμένη
την Iταλία πάντα ως πάντα.
Για ‘σε π’ ορίζεις κι απ’ αφεντεύγεις
στην Eλευσίνα λαγκά και κάμπους 
απου ‘ν’ τση Δήμητρας τ’ αρχαίο χάκι.
E, μέγα Bάκχο και κυβερνήτη
τση Θήβας, που ‘χεις εξά στσι βάκχες
κι απου ξωμένεις στην ποταμίδα
του γι-Iσμηνού νερού, ίδια στον τόπο
που ‘ν’ το μπαϊρι που σπάρθει αλλότες
με του δρακόντου τ’ αντόδια. Φάνου!

Είπαν πως είδαν σαν την κολώνα,
καπνού κολώνα στ’ αόρι απάνω,
εις την κωρύκεια πλάκα, που στένουν
χορούς και γλέντια οι γι-ανεράϊδες, 
εκειά που τρέχει και ποταμίζει
τση Kασταλίας το μέγα νάμα!
Eσέ, τ’ αόρι το κουκλωμένο
με κισοβλάσταρα τσ’ ίδιας τση Nύσσας
κι η γι-αμπελοσαστη γυαλιά από πέρα
επεψαν πώδε μ’ αλιτανεία
κι αλλαλαγμούς χαράς να ‘ρθεις στην Θήβα 
να ‘χεις τσι στράτες τση λω στην εξά σου!

Στην Θήβα λέω, απου την έχεις 
πλι’ απάνω απ’ ούλες τσι πολιτείες,
αιτία να ‘ναι η κερα μάνα,
απου ‘χει κάψει τ’ αστροπελέκι
Eλα σου λέω κι εδά σαν πρώτα!
Εδά, απου ‘ναι το μέγα ζόρε
κι έχει πλακώσει κακήν αρρώσθια
την πολιτεία απ’ ακρου σ’ άκρου,
έρχου και κάμε έλεος ρήγα!
εύρε ρεμέδιο στην αστοχιά μας
θες απ’ του Παρνασού την σέλη-ν έρχου,
θες απ’ τση θάλασσας τον πόρο φάνου!

Eσύ, π’ ορίζεις τα κεντισμένα
αστέρια κι είσαι ‘ποπανωθιώς τως!
Εσύ, που μέσα στην μαύρην νύχτα,
γροικάς τα σούσουρα έρχου και φάνου
Eσύ, π’ ο Δίας σ’ έχει γεννήσει!
Aρχο και ρήγα έρχου και σέρνε
ομάδι σ’ ούλες τσι κεντισμένες
μαινάδες, που ‘χουν την κάθε νύχτα
χορό στέμενο στο μανισμό ντως
για σε τον Iακχο τον βασιλιά ντως!

EΞOΔOΣ
AΓΓEΛOΣ
Aντρες κι απο τσι δυο γεννιές του Kάδμο και τ’ Aμφίω’
δεν θελ’ ‘α πιάσω, ζάβαλες, ποτές μου να παινέσω
μούδε θελ’ ‘α σταθώ μαθώς για να κατηγορήσω
ποτές τ’ αθρώπου την ζωή. H γι-έρμη μοίρα πούρι
την καλλουργά πολλες φορές, μ’ άλλες την-ε γκρεμίζει!
H μοίρα ‘ναι που κυβερνά θες τσι δυστυχισμένους,
θες τσι καλότυχους –κιαμέ!- και μάντης δεν ευρέθει
να πει τ’ αθρώπ’ απαρθινά, είντα θα ξετελέψει.
Ξανοίξετε τον Kρέοντα, αλλότες του ‘χα ζήλια
-κι ίσαμ’ εδά-. Aυτός μαθώς του Κάδμο το καστέλι
την χώρα και την βασιλιά, τον τόπ’, ‘χε γλιτώσει
από τσ’ οχτρούς και την εξά του ‘δωκ’ η πολιτεία
να βασιλευγ’ αμοναχός. Και την κυβέρνα ζάρε
κι ήτον καλότυχος πολύ, κι ευτυχισμένος ήζε
με τα κοπέλια ντου ‘παε τα καλανεθρεμένα!
Μα ‘δα ούλα χαθήκανε, καπνού κι ανέμου πάνε!
Οποιο θα χάσει την χαρά τση ζήσης δεν τον έχω
όξω γι’ αζωντανό νεκρό κι ετσά τον-ε λογιάζω.
Δεν πα να κουμουλιάζεις λώ τα έχη σου στο σπίτι,
δεν πα να ζεις σα βασιλιάς, αν η χαρά σου λείψει.
Αστε τα! Ούλα ‘ναι καπνός! Ουλα ‘ναι ασκιανάδες!
Δεν έχει διάφορ’ η ζωή δίχως την ευτυχία!
XOPOΣ
Είντα μαντάτ’ ατσιποδιάς φέρνεις στσι βασιλιάδες;
AΓΓEΛOΣ
Θανής! Και ζούν οι γι-αίτιοι!
ΧΟΡΟΣ
…………………………... Ποιος είν’ ο ποθαμένος;
Ποιος ο φονιάς; Πέ μας γιαμιάς!
ΑΓΓΕΛΟΣ
……………………………. Ο γι-Αίμονας εχάθη!
Στα αίματα τον έβαλε χέρα δική!
ΧΟΡΟΣ
……………………………… Του τίνος;
Του κύρη ντου ‘τονε, κοντό, γή τ’ απατού του; Λέγε!
ΑΓΓΕΛΟΣ
Αμοναχός του εσφάγηκε! Από ινάτι τάξε
του κύρην του εγίνηκε το φονικό!
ΧΟΡΟΣ
……………………………… Ε, μάντη!
Καλά κι απαρθινά λεγες ότι πες!
ΑΓΓΕΛΟΣ
…………………………….. Παν ετούτα
στ’ άλλα να ιδούμ’ ειντ’ ‘α γενεί!
ΧΟΡΟΣ
………………………………. Ε, ‘ν’ την! Στην ώρ’ απάνω
η γι- Ευρυδίκη εφάνηκε, του Κρέων’ η γυναίκα
η μαυρομοίρα. Ηκουσε του γιού τζη τα ιβάλια
κι επόρισε, γή η μοίρα τζη το ‘χενε φυλαμένο;
ΕΥΡΥΔΙΚΗ
Τση πολιτείας άρχοντες, ήκουσα τσ’ εμιλιές σας
την ώρα-ν απου πόριζα να πάω να θυμιάσω
εις τση Παλλάδας Αθηνάς την εκκλησία. Οντεν
εξέσερνα το μάνταλο τση πόρτα μας ν’ ανοίξω,
μ’ ηύρεν ο λόγος του κακού στ’ αυθιά, κι εχτύπησέ με,
Πισωπατώ στα που γροικώ, κι απ’ το περίσσο φόβος
λιγώνομαι. Η μοίρα μου κι εστέκανε οι δούλες 
οπίσω μου. Για πέτε μου από ξαρχής το λόγο
οποιος κι αν είναι. Πέτε τον, άμαθη λω δεν είμαι
εις τα κακά. Βάλετ’ αρχή κι εγώ θα τον-ε ‘κούσω!
ΑΓΓΕΛΟΣ
Εγώ κερά θα σου τα πω, κερά μ’ αγαπημένη,
απου ‘μουν ‘κεια. Και μηδεμιά λέξη δεν θα σου χώσω!
Γιαειντα, μαθές, να πολεμώ να τα γλυκάνω; Γιαέιντα;
Ντα εις το τέλος θα φανώ ψεύτης! Το πλια καλό ‘ναι
να λες αλήθεια πάντα σου! Τ’ αντρού σου, ρίγησά μου, 
ακλούθουνε κι επήγαμε στο μπιρτεπέ του κάμπου,
ίδια ‘κειά-ε, που κείτουντον του Πολυνείκη ζάρε
μεσολιωσμένος ο νεκρός και σκυλοφαωμένος!
Κι απής εκάμαμε ντοά του βουλισμένου ν-Αδη 
και τση κεράς, απου ‘χει εξά στα τρίστρατα, να κάμουν
σκιας μερχαμέτι, πιάνομε τον κακοποδωμένο 
νεκρό κι ελούσαμε γιαμιάς, νερό καθάριο. Ναίσκες! 
Κι απώς, εθέκαμέ τονε σε νιοκομμένες φούντες
κι εκάψαμ’ ότι επόμενε. Κι απόκειας, στην παντέρμη
γής τάφο του ξεχώσαμε κι εθάψαμέ τον μέσα 
κι απανωθιώς, τα χώματα εστέσαμε κουμούλα.
Κι ύστερα, πάμ’ αγλακιστοί στον άλλο τάφο, που ‘χεν
η κόρη πάστο νυφικό, πετροπελεκημένο. 
Μ’ από μακρά, έκουσε γείς σκριλιές και μοιρολόγια
κι εβγαίναν απ’ την άστολη παστάδα, και γιαγέρνει
και λέει το του Κρέοντα. Μέχρι να καλακούσει
το γίνεται, ο σύθρηνος επρόφταξε στ’ αυθιά ντου
και τον-ε ετύλιξ’ η βουή η κακομοιριασμένη,
κι ας μην τση ξεκαθάριζες δροσά. Εσέρθη τότες
κοντά κι αδυνατή ‘συρε φωνή κι εμουγκαλίστη
κι έλεγε λόγια του χαημού στο μοιρολοϊτό-ν του!
Κι είπενε “Ημπας μου τρεξε, του μαυροκακομοίρη,
μάντης να ξετελέψω ΄δα; Ημπας στην έρμη στράτα
εμπήκα, που χειρότερη απ’ ούλες τσι στραθειές μου 
θα μου ξεβγεί; Τουτη φωνή, απου γροικώ, ‘ν’ του γιού μου!
Φαμέγιοι, ναί σας! Γλήγορα! Γλακήξετε στο μνήμα
Σπάσετ’, αν δεν του σπάσανε την μαρμαρένια πλάκα,
κι ίδια απ’ την χαραμάδα τζη ξανοίξετε να ιδείτε
το γίνεται αναμεσωθιώς κι αν η φωνήν ετούτη 
είναι του γι-Αίμονα. Καλά γροικώ, γή παίζουσί με
Πουρ’ οι θεοί”; Την  προσταγή του πικραμένου αφέντη
γιαμιάς εφρουκαστήκαμε και στο παντέρμο μνήμα
γλακούμε και ξεσέρνομε την κουνημένη πλάκα.
Στην μέσα μπάντα τση σπηλιάς, θωρούμε κρεμασμένη
την κοπελιά. Εκρέμουντον απο θελιά πλεμένη
με πέπλα και στα πόδια τση ήτον ο νιος πεσμένος
κι εκράθιενε την μέση τζη κι εθρήνα την καλή ν-του,
που χάθηκε να ‘ν’ αφορμή κι αιτία του κυρού ν-του
το ινάτι, και την αστοχιά του γάμου ν-του εθρήνα!
Ο ρήγας, ως τον είδενε εμπήκενε στον τάφο
με κλάηματα και λέει ντου: “Υγιέ δυστυχισμένε
ειντά καμες κι ειντά ‘βαλες στο νου σου για να κάμεις;
Σ’ είντα κακό θα πας να μπεις. Εβγα απ’ τον τάφο γιέ μου.
Ευγα παρακαλώ σε μπλιο!” Αγριοξάνοιξέ τον
ο γιος ετότες κι άσκημα τον έφτυξε κι απόκειας,
δίχως μιλιά, το δίκοπο σπαθί ομπρός του σέρνει,
μα εξεσέρθηκ’ ο γονιός κι αστόχησεν ο γιός του.
Ετότες εσομάνισεν ο νιός και γέρνει οπίσω
κι ως ήταν, μπήχνει το σπαθί εις την καρδιά αποκάτω.
Ελίγαινε κι επόκανε η δύναμη, μα βρίχνει
η χέρα ντου την κοπελιά και την σφιχταγκαλιάζει
Κι οντεν επόριζ η ψυχή, μια λαρουγκιάν αιμάτου 
ξερνά, ίδια ανεβάλουσα, στο ροδομάγουλό τζη
κι έβαψε τ’ άσπρο μάγουλο καρνάδο απ’ το γι-αίμα!
Νεκρός απάνω στην  νεκρή έπεσε ο νιος και γάμο
ν-άσκημο του ξετέλεψεν ο βουλισμένος Αδης
Σημάδι ο νιος για τσι θνητούς έχει ‘δα ξετελέψει
πως το χειρότερο κακό για τσ’ άντρες είναι ζαρε,
η γι-αμυαλιά!
ΧΟΡΟΣ
…………… Ειντα να πεις; Εχάθηκ’ η γυναίκα!
Μουδε καλό μουδε κακό δεν λόγο δεν είπε. Πού ‘ν’ την;
ΑΓΓΕΛΟΣ
Θάμασμα φαίνεται κι εμέ! Μα λέω πως ομπρός μας
σαν ήκουσε τσι τσιφτελιές του γιού τζη, η κακομοίρα,
δεν ήθελε να κλάψει, λω! Κι εμπήκενε στο σπίτι,
ομάδι με τσι δούλες τση να κάτσει, να θρηνήσει
Δεν είναι ως τόσον’ άνουση, κακό να πα να κάμει!
ΧΟΡΟΣ
Δεν το κατέχω, μα κακό μου φαίνεται θα φέρει
τούτ’ η ησυχία κι βουή απου κουφογροικάται!

ΑΓΓΕΛΟΣ
Καλά το λές! Αειντες γιαμιάς να μαθομε ειντά ‘χε
στην κακορίζικη καρδιά χωσμένο, σαν εμπήκε
εις το παλάτι. Τουτηνά η γι-ησυχάδα ζάρε
είναι πολλά βαριά!
ΧΟΡΟΣ
……………….. Ιδέ! Ο Βασιλιάς σιμώνει
Είντα κρατεί στα χέρια ντου; Είντ’ άλλο; Το σημάδι
τση γι-αστοχιάς του. Μ’ αστοχιά ν-άλλου κιανούς δεν είναι!

ΚΟΜΜΟΣ
ΚΡΕΩΝ
Αλλοίμονος στρατες του νου και ξεστρατίσματά μου,
κι αγιάτρευτά ‘ναι κακά που ‘βρήκαν την καρδιά μου!
Εβγάστε ιδέτε το φονιά! Ε, ‘ν’ και το σκοτωμένο!
Ιδια γεννιά ‘ναι και βαρύ κακό ‘ν’ το καωμένο!
Αχι παντέρμες μου βουλές! Αχι θελήματα μου
πρίχου να πρέπει, έχασα το γιο και την εξά μου.
Ηγούη μου κι αιγιούγια μου! Εχάθηκες παιδί μου,
κι αιτία η κακοκεφαλιά που ‘χα μοναχική μου!
ΧΟΡΟΣ
Αμάνι αφέντη βασιλιά και φαίνεταί μου ζάρι,
αργά πως εκατάλαβες του δίκιου ντου την χάρη! 
ΚΡΕΩΝ
Αλλοίμονος! Αργα ‘μαθα, κι αργά ν-εκάντησά τη!
Απής μου πήραν την χαρά! Είχα τη κι έχασά τη!
Βαρά με χτύπησ’ ο θεός, που μ’ είχε κυριέψει
και σ’ άλλες στρατες μ’ έτρεχε και μ’ είχε σομπερδέξει.
Μα ‘δα, μου τσαλοπάτησε ότι χαρά κι αν είχα!
Άχι στα πάθη των θνητώ, που ‘πεσαν και με βρήκα!

ΕΞΑΓΓΕΛΟΣ
Αφέντη, έχεις και κρατείς κακά στα δυο σου χέρια,
μα θα παντήξεις, ζάβαλες, κι άλλα σα μπεις στο σπίτι.
Κι αυτά κακά κι αντίκακα. Ποπανωθιώς απ’ τ’ άλλα!
ΚΡΕΩΝ
Ντα στέκει απάνω απ’ το κακό κι άλλο κακό;
ΕΞΑΓΓΕΛΟΣ
…………………………………………… Αφέντη,
Επόθαν’ η γυναίκα σου, η μαυρομοίρα μάνα
ετούτου του νεκρού μαθώς. Εδά πλια μπρος εχάθη!

ΚΡΕΩΝ
Στου ν-Αδη την αλύπητη γυαλιά ‘χω ‘σοβουλήσει
Αχι και γιαειντα; Ειντα κακό μου ‘φερες κι είντα θλίψη;
Ηγούη μου! Κακό παιδί, είντα μου φανερώνεις;
Είντα δηγάσαι κι είντα λες; Νεκρό ξανασκοτώνεις!
Αλλοί και τρισαλλοίμονος! Κουρμπάνι τάξ’ εγίνει
σ’ άλλης γυναίκας την θανή και μου ‘φηκε γιαγκίνι;
ΧΟΡΟΣ
Μην μπεις να ιδείς! Κι είντα να ιδείς; Δεν είναι μπλιο στο σπίτι!
ΚΡΕΩΝ
Ηγούη μου! Κι άλλου κακού γροικούνται ‘δα οι χτύποι!
Δεύτερο, λω, κακό θωρώ Κι είντα με περιμένει;
Ποια μοίρα, ποια κακομοιριά ομπρός θωρώ στεμένη;
Επά, στα χέρια μου, βαστώ άψυχο τον υγιό μου,
ο μαύρος, μα κι άλλος νεκρός συμπαίνει το καημό μου!
Αχι κερά κι αχι μανά κι άχι παιδί παιδί μου!
Κουμούλα ‘κάμαν τα κακά ν-απά στην κεφαλή μου!

ΕΞΑΓΓΕΛΟΣ
Εσυρε κοβγερό σπαθί και στον βωμόν ανάδια
εστάθη και τα μαθια τζη εσφάλιξε κι εθρήνα
του Μεγαρέα την κειθιά, π’ αδικοχάθη πρώτος.
Κι απώς, ετούτου του νεκρού τον πάστο. Και στο τέλος,
καταρα-ν εικοσανυχού, είπε για σέν’ αφέντη,
απου ‘φαες το τέκνο τζη!

ΚΡΕΩΝ
……………………… Αλλοί κι αλλοίμονός μου
Φόβος μεγάλος με βαστά! Κακό στενετ’ ομπρός μου!
Δεν θα βρεθεί μωρέ κιανείς με κοβγερό μαχαίρι
να με σκοτώσει; Ακριβό κι αλύπητό μου ταίρι!
Ωφου κι είντα κακομοιριά έπεσε κι ηύρηκέ με
κι επλωσε λω τα δίχθυα τζη κι ασκημοκούκλωσέ με!

ΕΞΑΓΓΕΛΟΣ
Στα πρώτα και στα δεύτερα κακά η ποθαμένη
σ’ είπενε φταίχτη κι αίτιο για τσι θανάτους ζάρε!

ΚΡΕΩΝ
Κι είντα λοής εχάθηκε; Μ’ είντα τροπο σκοτώθει;
ΕΞΑΓΓΕΛΟΣ
Αμοναχή τζη ως έμαθε τα ξέτελα του γιου τζη
εκαρφωξε το σκώτι τζη με δίστομο μαχαίρι!

ΚΡΕΩΝ
Αλλοίμονός μου τ’ άμοιρου! Εγώ ‘μαι απου φταίω!
Εγώ κι άλλος κιανείς μαθώς. Εγώ ‘μ’ αιτιος λέω!
Εγώ ‘μ’ απου σε σκότωσα. Εγώ στ’ απαρθινά ‘μαι
Εγώ φονιάς σου ‘γίνηκα! Εγώ! Φαμέγιοι, νά ‘μαι!
Πάρετε σύρετε με μπλιο! Γλήγορα φύγετέ με!
Δροσά δεν είμαι μπλιο! Δροσά! Αμέτε χώσετέ με!
ΧΟΡΟΣ
Καλά τα λες. Μα στα δεινά είντα καλό γυρεύγεις;
Ας πεις πως είναι σκιας καλό να ιδείς το ξετελεύγεις!

ΚΡΕΩΝ
Ερχου και φάνου θάνατε! Ο πλια κακός!Γροικάς μου 
Ερχου και φέρε και για με το τέλος τσ’ αστοχιάς μου!
Ερχου και δώσ’ η γι-ύστερη η μέρα τούτη να ‘ναι
κι αλλη να μην ξημερωθώ! Χατήρι μου το ‘κάμε!

ΧΟΡΟΣ
Ετούτανά θα ν-έρθουνε  με την σειρά ντως. Πέ μας,
με τσι νεκρούς ειντ’ ‘α γενεί; Ετούτων το κολάϊ
πρέπει να πρωτοκάμομε!
ΚΡΕΩΝ
……………………… Τα πεθυμώ πρωτόπα!
ΧΟΡΟΣ
Μην καταράσαι, μήδ’ ευκές μην κάνεις του θανάτου!
Δεν έχει ζάρε ο θνητός απαλλαγή τση μοίρας!

ΚΡΕΩΝ
Ε, σύρετέ με σκιας εδά τον άσκεφτο, τον άνου!
Π’ αθέλητα μου εσκότωσα το γιό μου κι απο πάνου,
εσένα ταίρι μου γλυκό. Αχι τα βάσανά μου!
Δεν έχω είντα θα γενώ! Πού να στραφώ. Μανά μου!
Ούλα απ’ τα χέρια μου γλιστρούν κι απά στην κεφαλή μου
έπεσε μοίρ’ αβάσταχτη κι έκαψε το κορμί μου!

ΧΟΡΟΣ
Ποπανωθιώς η φρόνηση εστάθη τσ’ ευτυχίας.
Πρέπει μας σέβας στσι θεούς να ‘χομε πλια παρ’ άλλο!
Κι όποιοι ψηλομιλούσινε και λόγια ανέμου λέσι
θα πλερωθούν στην υστεριά με πλιά μεγάλα πάθη
Ετούτωνα-ν ο ποδωμός την φρόνηση διδάχνει!
   

