

ΣΟΦΟΚΛΕOYΣ




ΗΛΕΚΤΡΑ











Aπόδοση στην Kρητική Διάλεκτο
M. A. Σφακιανάκης

Hράκλειο Οκτωβρης 2011

ΠPOΛOΓOΣ
ΠAIΔAΓΩΓOΣ
Mοναχογιέ, του στρατηγού, που πάτησε την Tροία
σε περαζόμενους καιρούς, του βασιλι’ Aγαμέμνο,
ε, ‘ν’ τα, ομπρός σου, τα ‘θελες να ιδείς. E, ‘ν’ τ’ Aργος λέω,
το τρίπαλιο. Δεν μου ‘λεγες, πως εχταγή σου το ‘χες,
να ιδείς την χώρα, τσ’ άμοιρης κόρης του γέρο Iνάχου,
απου ‘μυγιάστηκ’ άλλοτες; Eτούτος είν’ ο φόρος
ο Λύκειος, τ’ αρχο θεού, που κυβερνά τσι λύκους!
Zερβά σου στέκει η γι-εκκλησσά τσ’ Hρας η ξακουσμένη
Κι από την στράτα που ‘ρθαμε, λόγιασε πως θα ιδούμε
και τσι Mυκήνες, που ‘χουνε κουμούλα τα χρυσάφια.
E, ‘ν’ και τ’ αρχοντικό ‘πα-έ του Πέλοπα, που λένε,
πως τόσους εκατάλυσε.  Aπό ‘πα-δά, ν-ετότες
απου ‘σκοτώθη ο κύρης σου, σ’ έπηρ’ απ’ την αμπλά σου
κι εφύγαμε και σ’ έσωσα κι εμακρανάθρεψά σε
και σ’ έκαμα ν-ετέθοιο νιο κι εκδικητή του κύρη!
Oρέστη, κάθου ‘δα, γιαμιάς, με τον Πυλάδ’ ομάδι,
το διαλεχτό στσι φίλους σου, να βγάλετε τερτίπι,
είντα θα ξετελέψετε. Εδωκ’ ο γι-ήλιος πούρι
κι αρχίξαν τα πουλιά τσ’ αυγής να γλυκοκελαηδούνε.
Εφυγ’ η νύχτα που λαλεί τ’ αστέρια. Ξημερώνει!
Kάτσετε βουλευτείτε, ‘δα, πρίχου κιανείς πορίσει
απο το σπίτι τούτονέ. Eφτάξαμε, παιδί μου,
εκεία που δεν ταιριάζουνε να ‘χεις περίσσα λόγια
κι ομπροσπισωπατήματα! Eδά ‘ν’ καιρός για έργα! 
OPEΣTHΣ
Γέροντα, πρώτε στσι δικούς, είντα καλά μου δείχνεις
του τόπου τα γυρίσματα, ως το ‘κανες και πάντα!
Πάντα ‘σουν, γέρο, διαλεχτός σαν το καλό μπεγίρι,
που κι αν γεράσει, την ψυχή δεν χάνει στσι κινδύνους,
μα στένει αυτί κι αντιπατεί. Ιδια ‘τσα κι απατός σου
κι εμέ δείνεις ανάκαρα κι ομπρός πάντα σου στέκεις!
Κάθου να πω τα ‘χω στο νου, κι ως μου καλοφρουκάσαι,
αν σφάλω, κόψε με γιαμιάς, πέ το σωστό που πρέπει!
Eγώ μαθώς, επρόφταξα στο Πύθικό μαντείο,
για να μου πουν, είντα λογιώς του κύρη τσι φονιάδες
θα γδικιωθώ, κι ο Aπόλλωνας μου ‘πεν τα λόγια τούτα
απου θα μάθεις το ζημιό: Nα μπω αμοναχός μου 
δίχως στρατό κι αρματωσές και στα κρουφά να πιάσω
να σφάξω τσι φονιάδες του, το δίκιο μου να κάμω!
Eθοια μου προφητέψανε κι έθοια με δασκαλέψαν!
Aμε ‘δα συ, κι αν βρεις καιρό, έμπα στ’ αρχοντικό μας
και μάθε είντα γίνεται, κι απής το καλομάθεις,
έλα σιγούρα να μου πείς. Λέω, πως τόσα χρόνια
που λείπεις κι απ’ τα γεραθειά, π’ ολάσπρο σ’ έχουν κάμει,
δεν θα σε βγάλουν εύκολα. Mηδένας θα καντίσει,
ποιος είσαι. Πέ τως το λοιπόν, πως είσαι τάξε ξένος
απ’ την Φωκίδα, κι έπαε σ’ έπεψε γεις δικός τως
φίλος καλός, ο Φανοτές! Και πέ τως κι όρκο πάρε,
πως τάξ’ ο Oρέστης έτυχε σ’ αναποδιά τση μοίρας,
κι επόθανε, σαν έπεσε απο το ψηλό ντ’ αμάξι,
οντεν εμπήκε στω’ Δελφώ’ στσι Πυθικούς αγώνες!
Mεχρι ‘κεια να ‘ν’ ο λόγος σου. Eμείς, θα πρωτοπάμε
ίδια στον τάφο του κυρού, κι ως είναι το συνήθειο,
μελόκρασα θα χύσομε, φρασά τ’ αποθαμένου
και μετά τούτα τα κρουλιά την άρκλα θα στολίσω!
Κι απώς, θ’ αντιγιαγύρομε, κι εκει’ό το μπακιρένιο
σταμνί, που χώσαμε πλια μπρος, ως το κατε’ς, στα βάτα
θα κουβαλούμενε κλιτά και με κουβέντες πλάνες
θα των-ε πούμε το καλό νέο, πως των-ε πάμε
τ’ Oρέστη τάξε το κορμί άθο και καρβουνίθρες;
Kαι γιάειντα να το φοβηθώ στα λόγι’ ανε ποθάνω,
μα στην αλήθεια ζώ μαθές και δόξα πά να πάρω;
Σα θα φελά, δεν είν’ κακός ο λόγος, ως κι αν είναι!
Eίδα γω λω, πολλές φορές και στάμενους αθρώπους
να λένε πως επόθαναν κι απώς ν’ αντιγιαγέρνουν
στο σπίτι ντως και πλια ψηλά το νάμι ντως να βγαίνει,
Iδια τσα-έ λέω κι εγώ, απής κουστεί η θανή μου
αζωντανός απά στσ’ οχτρούς θα λάμψω σαν τ’ αστέρι.
E, χώρα των παπούδω μου, κι εσείς θεοί του τόπου
καλή μου κάμετε δοχή εις την στραθειά που μπήκα.
Κι εσύ παλάτι του κυρού, καλόδεξε με πάλι,
μα γω ‘ρχομαι, ως είν’ πρεπό, για να σε ξερυπήσω!
Για τούτονά με πέψαν ‘πα τόσοι θεοί απ’ τα ξένα!
Mην με ‘ποβγάλετ’ άτιμο, μα κάμετε μου χάρη,
να ξαναστέσω του κυρού το σπίτι και να κάτσω
αρχος κι αφέντης του παδέ! Oτι ‘χα να πω, το ‘πα!
Γέροντα σήκω κι άμε ‘δα να κάμεις το πρεπό σου.
Aειντες κι εμείς! Hρθ’ ο καιρός, απου δοικά κι ορίζει
τα έργα των καλών αντρώ’! 

HΛEKTPA
………………………. Aλλοί κι αλλοίμονός μου!
ΠAIΔAΓΩΓOΣ
Eφάνηκε μου καλογιέ πως ήκουσ’ απ’ το σπίτι
δουλεύτρας βαρυγκόμιση. Iδι’ απ’ στην πόρτ’ οπίσω!
OPEΣTHΣ
Μην είναι η γι-Hλέκτρα μας, η γι-άμοιρη; Mά κάτσε,
ν’ ακούσομε είντα θα πει στο θρήνο τζη απάνω!
ΠAIΔAΓΩΓOΣ
Δροσά δεν πρέπει να γενεί, αν δεν ξετελευτούνε
τα που ‘π’ ο Φοίβος! Aειντεστε! Aμέτε στου κυρού σου
τα πλια πρεπά να κάμετε! Aυτά-ανά θα φέρουν
την νίκη που γυρεύγομε, να βγει η πεθυμιά μας!

HΛEKTPA 
Ε, φως! E, φως αμάλαγο κι αέρα που κουκλώνεις
ούλη την γή! Εκούσετε τα μοιρολοϊτά μου;
Tσι χτύπους εις το μπέτη μου; Kάθ’ απου φεύγει η νύχτα
χιλιομοιρολογούμαι, λω, χιλιοχτυπώ το μπέτη
να ξεματώσει. Ολονυχτίς κλαίω κι αναφυλούμαι!
Nυχτέρι κάνω και θρηνώ και το κατέχουν ζάρε,
ούλες οι κλίνες του σπιθιού! Kλαίω και δεν αρνεύγω
τον κύρη μου τον άμοιρο, απου στον ξένον τόπο,
στον πόλεμο, δεν τ’ άγγιξε-ν ο μπασφονιάς ο Aρης,
μα τ’ άγγιξεν η μάνα μου κι ο γι-αγαπητικός τση!
O Aίγισθος! Που πιάσανε, ωσαν τσι ξυλοκόπους,
που καταλυούν το γέρο δρυ, κι εκαταλύσανε τον!
Kι εσκίσανέ ντου το κορμί με φονικό πελέκι!
Aθρωπος δεν ευρέθηκε, συμπόνια να σου δείξει,
όξ’ από μένα κύρη μου, απ’ όντα-ν εσκοτώθεις
έτσ’ άναντρα κι ετσ’ άτιμα! Για κείνο, δεν θα πάψω
το κλάημα και τσι λουχτουκιές, ώστε να στέκει η μέρα
κι ώστε τ’ αστέρια τ’ ουρανού ν’ άφτουν και να σπιθίζουν!
Eπά ομπρός, στου πατρικού τσι πόρτες θα γυρίζω,
κι ωσάν την χαροχτύπητη-ν αγριοποταμίδα
θα κλαίω, για να με γροικούν όσοι θα τύχουν πώδε!
Του ν-Aδη και τση Περσεφός θρονιά κοντό γροικάτε;
Γροικάς των κατωθιώς τση γής άρχο ν-Eρμή τα λέω;
Γροικάς κι εσύ κερά βαρά κατάρα του σογιού μου;
Γροικάτε κόρες των θεών, παρθένες Eρυνίες;
Eίδετε ποιοι χαθήκανε; Eίδετε ποιοι εβγήκαν
άτιμα και πανάτιμα σ’ αλλών αντρώς κρεβάθια;
Eλάστε! Aειδάρετέ με μπλιο! Eλάστε! Γδικιωθείτε
του κύρη μου την άδικη σφαγή! Κι εμε τση μαύρης,
πέψετε λέω, πέψετε κι εμέ τον αδερφό μου!
Δεν νταγιαντώ αμοναχή άλλο ν’ ανεσηκώνω
το πένθος και την ορφανιά και τον περίσσο πόνο!  
 
ΠAPOΔOΣ

KOMMOΣ
XOPOΣ
Ηλέκτρα! Μάνας άτιμης, αμοιρη θυγατέρα!
Γιαειντα, ιδια σαν το κερί, λιώνεις στο κλάημα μέσα,
για κείνον απου σφάγηκε μ’ έτσα πανούργο τρόπο;
Τον κύρη σ’, απ’ την άνομη την μάνα σου ν-αλλότες.
Τον ρήγαν Aγαμέμνονα, που χάθηκ’ απο χέρα 
άτιμη και πανάτιμη! Aνε μου βγάνει ο λόγος
λέω, πως, όποιος τα ‘καμε, κακό χαημό να τύχει!
HΛEKTPA
Kόρες καλόσειρης γεννιάς, απου ‘σαστε ‘ρχομένες,
παρηγοριά να δώσετε στα βάσανα που σέρνω,
κατέχω το! Kατέχω το! Δεν μου περνά να φύγει.
Μα δεν θελω, μουδε μπορώ, το θρήνο μου ν’ αφήσω.
Να μην θρηνώ τον κύρη μου τον αδικογραμένο!
Eκούσετέ μου; Aστε με να λουχτουκιώ, να κλαίω
κι ας έχω γι’ αποχέρισμα την έγνοια σας. Aφείτε!
XOPOΣ
Ναι μα δεν είναι μπορετό απ’ τ’ Aδη λω τα βούρκα
ν’ ανεσηκώσεις τον γονιό! Εκειά θα πάμεν’ ούλοι!
Δε ‘νεσηκώνεται –γροικάς;- όσο κι αν κλαίς κι αν λιώνεις!
Xάνεις το νου σου! Xάνεις τον απ’ το περίσσο κλάημα
κι από τον ακατάλυτο το πόνο που σηκώνεις!
Xάνεσαι στσ’ αναστεναγμούς! Και διάφορο δεν βγάνεις,
μουδε γλιτώνεις το κακό! Γιαειντα να ζεις στην θλίψη;
HΛEKTPA
Δεν έχει νου στην κεφαλή, όποιος τσ’ αποθαμένους 
ξεχνά! Nτροπιάζεται μαθώς να μην των-ε θυμάται
οντίμως σαν είναι δικοί! Eμέ μαθώς ταιριάζει,
μοναχική μου συντροφιά η γι-αγριοποταμίδα,
απου τον Iτυ ολονυχτίς μοιρολογά και κλαίει
Θρηνεί τον-ε κι ας είν’ του Zα πρώτος μαντατοφόρος!
E, Nιόβη που ‘παθες κι εσύ! Eσέ ‘χω για ξαμάρι,
απου στον τάφο κάθεσαι και κλαίς και δεν αρνεύγεις!
XOPOΣ
Δεν είσαι θυγατέρα μου αμοναχή στσ’ αθρώπους,
απου ‘χεις πόνο και καημό! Mουδε και στην σπιθιά σας
αμοναχή ‘συ θλίβεσαι και πλια πολύ απ’ τσ’ άλλους,
απου ‘σαστε ν-ίδια γενιά! E, ‘ν’ την Xρυσόθεμή σας!
Κι αν ζει κι η γι-Iφιάνασσα θα ‘χει καημό μεγάλο!
Kι απανωθιώς θα θλίβεται κι ο νιος ο διωματάρης,
που ‘φυγ’ από την δοξασμένη γή των Mυκηνώ’, ο Oρέστης!
Eρχεται μπλιο! Κι ένα καλό θα κάμει για το τοπο!
Eρχεται! Δία δώσε του ζάλο να βρει την χώρα!
HΛEKTPA
Nτα δεν τον ανημένω ‘γω και δεν λογιάζω πόνους;
Aπάντρευτη ν-επόμεινα κι άτεκν’ η κακομοίρα!
Συρώνουνε τα μάθια μου ολημερνίς τα δάκρυα,
πως έχω σύρει αμοναχή έθοιους καημούς και πάθη!
M’ αυτός θαρώ εξέχασε ειντά ‘χω καωμένα,
κι έιντα διπλά και τρίδιπλα του ‘χω παραγγερμένα!
Oλο μηνά πως έρχεται κι όλο δεν του παντίδει!
κι όλο χαμπάρια μου ‘πέμπει μου κι όλο ψοματινά ‘ναι!
 XOPOΣ
Kάμε καλή μ’ υπομονή καμ’ ένα καερέτι!
Στον πάτο τ’ ουρανού μαθές στέκειν ο μέγας Δίας,
που πράμα δεν του χώνεται και σ’ ούλ’ απά ρηγεύγει!
Aφεις σ’ εκείνου την εξά το γδικιωμό να κάμει
κι όσους λογιάζεις για οχτρούς, έχτρα να μην των έχεις!
Kάτεχε πως παγούδιασμα φέρνει ο γι-άρχο χρόνος!
Kι όποιος στση Kρίσας τα λαγγά που θρέφουνται τα βούγια
γυρνά κι απ’ τ’ Aγαμέμνονα την φλέγα ποκραθιέται
δεν θα ξαργεί πολύ καιρό! Mούδε κι ο μαύρος Aδης
απου ‘χει το ρηγάτο ντου στ’ Aχέροντα τσι τόπους!
HΛEKTPA
Nαι μα εμένα πάνε μπλιο τα πλια καλά μου χρόνια!
Δίχως ολπίδα ‘ν’ η ζωή! Πώς θα το νταγιαντίσω;
Δίχως γονέους καίγομαι σαν το κερί και λιώνω,
μουδε και βρίχνεται  μ’ εμέ, μουδ’ άντρας, μούδε φίλος
να με διαφεντέψει! Ναί! Στσ’ οντάδες του κυρού μου
γυρίζω και διαρμίζομαι τσι κάμερες σαν να μουν
δούλα και ξενομπασαρά! Ξάνοι την φορεσά μου!
Πρέπει μου; Mετα τούτηνε στα ζεύκια ντως καθούμαι!
XOPOΣ
Aχι δριμιά φωνή, σκριλιά, και ποιος θα σου ξεχάσει!
Aχι καημέ  και ποδωμέ στην κλίνη του κυρού τζη
ως επεσε και σ’ εύρηκε το χάλκινο πελέκι
Ε, κεφαλή το σκέφτηκε κακή κι ασβολωμένη!
Ε, χέρα το κατάστεσε του πόθου κεντησμένη! 
Μαειδε θεός, μαειδ’ άθρωπος το καμε, θα ‘ταν ζάρε
κακόμορφος, κακόσκεφτος, κακοσυνιά γεμάτος!
HΛEKTPA
Mέρα παντέρμη κι άσκημη ποπανωθιώς απ’ ούλες!
Νύχτα και ποιος θα δηγηθεί τα ζεύκια και τα γλέντια!
Βαρύς καημός, δικός, γονιός, πανάτιμα ν-εχάθη!
Eφάγανέ τον, δυο δικώ’ χέρια ζευγαρωμένα,
κι εκλέψασί μου την ζωή! Του παιδεμού μ’ εδώκαν!
Eκάψασί με! Oλύμπιε, Zα δωσε τως ζαράρια!
Δώς τως κακό ξαντίμεμα.  Να πάθουν ως εδιάξαν!
Να μην ξαναγνωρίσουνε καλό ωστε να ζούνε!
Σαν έδιαξαν ετσά λοής, καπνού κι ανέμ’ ας πάνε!
XOPOΣ
Βουβάσου μπλιο!  Ντουχιούντισε και μη πολυφωνιάζεις!
Ντουχιούντισε τα σημερνά και την αρχή ντως εύρε!
Μη πέφτεις και δεν είν’ πρεπό σε βάσανα και πάθη.
Πολλά κακά χεις άμοιρη στην ζήση σου σηκώσει
και μόν’ αμάχη στην ψυχή βάνει η βαροθυμιά σου.
Δεν είναι τσ’ εξάς σου η μαλιά με τσι ρηγάδες πούρι!
ΗΛΕΚΤΡΑ
Τα βάσανα με φάγανε! Τα πάθη τα περίσσα!
Κατέχω το! Δεν μπορώ μπλιο την όργητα να στέσω!
Μα ως κι αν έχω βάσανα, οπίσω δεν θα ‘φήσω
να μου κλουθούν εθοια κακά! Αχι καλές κεράδες!
Ποιος θα βρεθεί για να μου πει κι εμέ τον καλο λόγο;
Ποιος θα βρεθεί; Και να ‘ναι λω, καλά ντουχιουντισμένος;
Παρηγορήτρες του καημού, αμέτ’ αφήσετέ με.
Δεν έχει ο πόνος τελειωμό, μουδε τα βάσανά μου.
Ποτές δεν θα ξεμετρηθούν οι γι-εδικοί μου θρήνοι!
ΧΟΡΟΣ
Κατέχεις το πως σου μιλώ με πλήσα καλοσύνη
κι αγάπη, ωσαν να ‘μουνε η μάνα που σ’ εγέννα!
Δοικά σ’ ο πόνος! Μην γεννάς κι απανωθιώς του πόνο!
ΗΛΕΚΤΡΑ
Ντα πως μωρέ, θα μετρηθουν οι πόνοι και τα πάθη!
Λέγε μου! Μπας κι είναι καλό  ν’ αποξεχάσεις ζάρε
τσ’ αποθαμένους; Ποτες μπρε εγίνηκε στσ’ αθρώπους
έτσα σηνήθειο; Τουτοινε, να με τιμούν δεν θέλω,
μα στο καλό, μα στο κακό. Μα θέλω να μ’ αφήσουν,
να ‘χω χαρά, να πέτομαι, τον κύρη μου να κλαίω
κι ας είμαι μωρε κι άτιμη! Να πέτομαι στο κλάημα!
Χάνεται πούρι η γι-εντροπή και των θνητώ το σέβας,
οσο θα κείτετ’ ο νεκρός, χώμα στο χώμα μέσα,
κι εκείνοι δεν πλερώσουνε ντιγιέντι για το φόνο!

ΠΡΩΤΟ ΕΠΕΙΣΟΔΙΟ
ΧΟΡΟΣ
Εγώ ‘ρθα θυγατέρα μου και θέλω το καλό σου
και το δικό μου ομάδι σου. Μ’ αν δεν σου πάνε πούρι
τα που ‘πα, σ’ ότι πεις εσύ, μετά σου θα σταθούμε!
ΗΛΕΚΤΡΑ
Ντρεπομαι λέω, ντρέπομαι, καλές μου φιλενάδες,
αν δείχνω κι αν-ε φαίνομαι, πως τα ‘χω σοχαημένα
απο το κλάημα το πολύ! Περίσσο βάρος έχω
εις την ψυχή, κι ετούτονά το βάρος είναι αιτία!
Κεράδες, συμπαθάτε με! Πώς θελ’ ‘α νταγιαντίσει
μια κόρη αρχοντογέννητη τα πάθη τση γενιάς τση
να τα θωρεί, ως τα θωρώ αροδαμούς να βγάνουν,
αντίς να ξεραθούνε μπλιο; Τα ίδια ‘θελ’ ‘α κάμει!
Α δή κι αν πιάσω απ’ την κερά τη μάνα, που μ’ εγέννα,
ούλα μου ξετελέψανε κακά κι ασβολωμένα
Α, δη κι αν πιάσω απ’ τον οντά, απου ‘μ’ ανεθρεμένη
με τσι φονιάδες κάθομαι του κύρη μου –Γροικάτε;-
Κι απανωθιώς λω μ’ έχουνε ακαίρια στην εξά ντως
κι απ’ όνομίς τως κρέμομαι, μα θέλω να μου δώσουν,
μα θένε να μου πάρουνε! Δεν νταγιαντώ κεράδες
δεν νταγιαντώ λω να παιρνώ τσι μέρες τση ζωής μου
και να θωρώ τον Αίγισθο να κάθεται στο θρόνο
του κύρη μου, και να φορεί την φορεσά που ‘φόριε,
να στένεται στον τόπο ντου ίδια, να θυσιάζει!
Στο τόπο που τον έσφαξε! Δεν νταγιαντώ κεράδες!
Δεν νταγιαντώ την πλια βαρά κακότη κι αμαρτία,
να νιώθω, πως στου κύρη μου την κλίνη παν και θέτουν
ομάδι, ο που τον έσφαξε με την κακούργα μάνα!
Την μάνα μας! Πρέπει κοντό, να την-ε λέω μάνα
απου με κείνον κείτεται; Τρισάθλια δεν είναι;
Δεν στέκει ομάδι του φονιά του τρισκαταραμένου
και φόβο δεν γροικά μαθώς μουδε για τσ’ Ερυνίες;
Ειντα να πω, οντε θωρώ, πως ήυρε την ημέρα,
απου ‘σφαξαν τον κύρη μου και κάνει παναγύρια,
τον κάθε μήνα μια φορά και σφάζει τόσα έχνη,
τάξε τιμή για τσι θεούς απου την προστατέψαν
και κάνει γλέντια και χαρές Είντα να πω κεράδες;
Δεν φτάνουν μόνον οι ντροπές, μα κοροϊδεύγει κιόλας!
Ετούτανά τα γλέντια τζη ως κι η φαγοπιοτούρα,
που κάνει για μνημόσυνο του κύρη μου, μ’ εκάμαν
και κλαίω και μαραίνομαι μόνη κι αμοναχή μου.
Δεν ημπορώ κεράδες μου μουδε να κλάψω πούρι
αμοναχή, σκιας μια χαρά να πάρει κι η ψυχή μου.
Οντίμως, τούτ’ η γι-άτιμη γυναίκα, που την κάνεις
τάξ’ ευγενίνα, με φωνές σκριλιές με κατατρέχει
και λέει μ’ «Ε, π’ ως κι οι θεοί σ’ έχουν ξεχωρισμένη!
Εσένα μον’ εποθανε ο κύρης κι έχεις πένθος;
Αλλος κιανείς δεν του πενθεί. Κακά ξέτελα να ‘χεις!
Κακά να πέσεις να χαθείς κι από τα κλάηματά σου,
να μη σου δώσουν οι θεοί τ’ Αδη να ξεμπερδέσεις!»
Γροικάτε μ’ είντα βλαστημιές καθημερνώς λαλεί με;
Κι αν τύχει ‘νους να ‘φρουκαστεί πως έρχετ’ ο Ορέστης
ετότες σομανίζει σκιας κι απανωθιώς μου κράζει
και λέει μου: « Εσύ τα φταίς! Εσύ τα ‘χεις διασμένα!
Εσύ απο τα χέρια μου έρπαξες τον Ορέστη
κι απώς μου τον εξόρισες! Μα ένα να κατέχεις
αργά γιοργά, ξαντίμεμα πολλά κακό θα λάβεις!»
Ιδια ως μου γροικάτε –ναι!- ίδια ‘τσα-έ γαυγίζει
Κι απο κοντά τζ’ ειν’ κι ο γαμπρός ο χιλιοπαινεμενος
και την συμπαίνει και κεντά . Αυτός! Ο τρισχαημένος!
Ο αναντρος! Η μοναχή κατάρα του σογιού μου
Π’ ότι μαλιά και να διαστεί, γυναίκες βάνει ομπρός του!
Κι εγώ η κακορίζικη, που χάνομ’, ανημένω
πότ’ ο γι-Ορέστης θα φανεί, η γι-αδικιά να πάψει!
Μ’ αυτός ξαργεί! Ξαργεί πολύ! Ξαργεί να κάμει πράμα
και χάνουντ’ οι γι-ολπίδες μου. Εκούσετε κεράδες;
Σε τούτανά απου περνώ, τόπον η φρονιμάδα
δεν βρίχνει, γή η ευσέβεια! Μες την ντροπή σαν είσαι
ολημερίς, με τσι ντροπές μονο ‘χεις συναλλίκι. 
XOPOΣ
Κι είντα απ’ το δυο, ο Aιγισθος, μεσα ‘ναι γή φευγάτος;
HΛEKTPA
Φευγάτος! Στα χωράφια ντου! Nτ’ αν ήτονε στο σπίτι
όξω θελ’ ‘α μπορώ να βγω;
XOPOΣ
……………………….. E, θάρρος σκιας να πάρω!
Kάθου να κουβεδιάσομε, να μου ξεκαθαρίσεις,
πως πάν’ εδά τα πράματα!
HΛEKTPA
……………………….. Σαν λείπει η γι αφεδιά ντου,
ρωτα το θες!
XOPOΣ
…………. Pωτώ σε σκιας και πε μου για να μάθω:
O γι-αδερφός σου; Eρχεται; Ξαργεί;
HΛEKTPA
……………………………… Θα-ν έρθει λέει,
μα κι είντα και πως το ‘πενε, δεν κάνει το πομένο!
XOPOΣ
Οκνεύγει! Eργο ζάβαλες μεγάλον έχει ομπρός του!
HΛEKTPA
Ναι, μα οντε τον έσωσα δεν όκνεψα καθόλου!
XOPOΣ
Θάρεψ’! Aπο γεννιά κρατεί καλή κι αντρειωμένη
κι αειδάρει φίλους κι εδικούς!
HΛEKTPA
…………………………. Κατέχω το και θάρρος
έχω, αλλιώς δεν θελ’ ‘α ζω!
XOPOΣ
……………………….. Σωπαινε δα! Σούς λέω!
Από το σπίτι σας θωρώ και βγαίνει η γι-αδερφή σου
E, ‘ν’ την-ε την Xρυσόθεμη, που ‘χετε ν-ίδιο κύρη
κι ίδια μανά! Μα είντα κρατεί, του μνημοσύνου μπράτη; 
Aυτά ταιριάζουν στσι νεκρούς!  
XPYΣOΘEMIΣ
………………………….. Eιντα γυρεύγεις πάλι
αμπλά και στην οξώπορτα εστάθης και φωνιάζεις
Tόσος καιρός επέρασε! Πότες, θα μάθεις πούρι,
να μην σε πιάνει ο θυμός άδικα των αδίκω!
Πονώ κι εγώ! Πονώ μαθές, με τούτα που περνούμε,
κι αν είχ’ ανάκαρα –γροικάς;-, θελ’ ‘α ξεφανερώσω,
το που για κείνους σκεύγομαι, μα που ‘ν’ την την παντέρμη!
Εγώ επήρ’ απόφαση στα πάθη μου να πλέω,
μα να ‘χω μάϊνα τα πανιά. Δεν δύναμαι να κάμω 
πράμα για ν-εζημιά ντων-ε! Δεν δύναμαι σου λέω!
Eτσα, καημέχαρή μ’ αμπλά, θέλω κι εσύ να κάνεις,
κι ας είναι δίκια τα που λες κι όϊ τα που σου λέω!
Σαν και μ’ αφηνουνε να ζώ, λώπως εις την εξά ντως
πρέπει μου να φρουκάζομαι!
HΛEKTPA
…………………………. Aχι μια καταδίκη!
Τον κύρη, ν-απου σ’ έσπειρε, μουδε ν-αναθιβάλεις
κι εκείνης που σ’ εγέννησε, ν-έχεις την έγνοια μόνο!
Oτι κι αν μου κονσούλτεψες εκείνη, στα ‘χει μάθει,
αμοναχή σου, μια δροσά δεν έχεις ντουχιουντίσει.
Διαλεξε μπλιο! Γή το κακό ν-έχεις κι εσύ θεό σου
ωσάν κι αυτούς, γή τ’ άδικο μουδε το  βάνει νους σου,
μ’ αποξεχνάς τσι γι-εδικούς. Iδια ‘δα-ε δεν είπες,
πως, αν ειχες την μπόρεση, γιαμιάς ‘θελ’ ‘α ‘ποδείξεις
το μίσος που χεις στην καρδιά για όνομίς των ζάρε;
E, γιαειντα σκιας δεν μου βοηθάς κι απανωθιώς ‘μποδάς με
εμέν’, απου το κύρη μας καθημερνώς γδικιώνω;
Δεν είν’ κακό; Δεν είν’, αμπλά, δειλιά τούτο που κάνεις;
Γή πέ μου, γή φρουκάσου μου, ποιο θα ‘ν’ το διάφορό μου
αν πάψω να θρηνολογώ: Zω, κι όπως ζω δοικά με!
Kι ας ζω κακά, κατέχω το. Mα θλίβω λω κι εκείνους
οντε γροικούν τσι θρήνους μου για τον αποθαμένο,
κι ας μην γατέχουν την χαρά και το καλό ειντά ‘ναι.
Κι εσύ, που λές πως όργητα βαστάς των-ε κι αμάχη,
βαστάς τως μόν’ οντε μιλείς, οντε ειναι να διάξεις
είσαι μετά ντως! Ναι μαθώς! Mε τσι φονιάδες είσαι! 
Μα γω κι ανε μου δείνανε το χάκι το δικό σου,
απου παινιέσαι κι όλο λες πως το ‘χεις –ε, κι είντά ‘χεις!-
δεν θελ’ ‘α πα μουτήσω ‘κεια! Για κείονά σου λέω:
Για σεν’ ας στέκουνε οι χαρές, κι ας στρώνουνται τραπέζα,
κι ας ξεφλεγίζουν τα καλά στην ζήση σου. Για μένα,
ας είναι καλοπέραση μόν’η γι-αμοναξά μου. 
Δεν θέλω να ‘χω ζάβαλες, εις την ψυχή μου πόνο!  
Δεν θελώ ‘γω κιαμιά τιμή απ’ ονομίς τως λέω
-μουδε κι εσύ ‘ν’ πρεπό να θες, μα που ‘ν’ ο νους- Γροικάς μου;
Ξάνοι δουλειά! Να δύνασαι αντρειωμένου κύρη
κόρη να σε λογιάζουνε, κι εσυ ‘χεις διαλεμένο,
να σ’ έχουνε θυγατερό τση μάνας σου! Και βγαίνεις
στσι πλια πολλούς κακόσειρη! Ναίσκες! Nτα τσι δικούς σου
και τον αποθαμένο σου πατέρα ‘χεις προδώσει!
XOPOΣ
Για όνομις μπλιο του θεού σ’ άλλη μαλιά μην μπείτε!
Οσα ‘πετε η μια τσ’ αλλής έχουν το διάφορό ντως!
Κι εσύ αν θές, ετούτησές φρουκάσου σ’ ότι σου ‘πε,
μα κι ετούλόγου σ’ αυτηνής!
XPYΣOΘEMIΣ
…………….. …………….Eβαψα μπλιο γυναίκες!
Εβαψα μπλιο, να τσι γροικώ τα γι-ίδια να μου λέει!
Και δεν θα-ν έβγανα αχνιά, αν δεν ειχα ‘κουστώντας
πως έρχεται βαρύ κακό απάνω τζη να πέσει
και θα τση κόψει, σύριζα, το κλάημα και τσι θρήνους!
HΛEKTPA
Eίντα κακό; Nα μου το πείς! Κι αν-ε μου πεις πράμ’ άλλο
απ’ όσα μου χεις ‘σαμε ‘δα πομένα, δεν θα βγάλω
μουδ’ εμιλιά!
XPYΣOΘEMIΣ
………….. Eγ’ ‘α σου πω, ότι κι ανε κατέχω!
Aπόφαση το πήρανε, πως αν δεν πάψεις, λέει,
τσι θρήνους, θα σε πέψουνε σε τόπο, που του γι-ήλιου
το φως δεν το ξαναθωρείς. Mονο θα ζεις κλεισμένη
σε θεοσκότεινη φλακή, μακρ’ απ’ τον τόπο τούτο
και θρήνα ‘κεια! Ντουχιούντισε τα σου ‘πα, κι αν τα πάθεις
μην μου το πιάσεις για κακό! Eφταξε μπλιο η γι-ώρα,
να βάλεις νου!
HΛEKTPA
……………. Mα είντα λες; Eτούτανά ξανοίγουν,
να πάνε να μου κάμουνε;
XPYΣOΘEMIΣ
…………………….. Οτ’ ώρα λέει γιαγύρει
ο Aίγισθος στο σπίτι επά!
HΛEKTPA
……………………… Ε, ο Θεός να δώσει,
να μην ξαργήσει και πολύ!
ΧΡΥΣΟΘΕΜΙΣ
………………………. Ω μαυροκακομοίρα!
Ειντά ‘ν’ τα λες;
ΗΛΕΚΤΡΑ
……………… Ως τα γροικάς! Αν το χουνε στο νου ντως,
στ’ αλήθεια να το κάμουνε!
ΧΡΥΣΟΘΕΜΙΣ
………………………… Ντ’ αν είναι να τα πάθεις,
ποιο θα ‘ν’ το διάφορό σου; Ε; Εσόχασες το νου σου!
ΗΛΕΚΤΡΑ
Να ξοριστώ, να μη θωρώ κιανένα απ’ όνομή σας!
ΧΡΥΣΟΘΕΜΙΣ
Δεν λογαριάζεις την ζωή κι είναι μεγάλο κρίμα!
ΗΛΕΚΤΡΑ
Ντα δεν θωρείς πως την περνώ! Ζωή, να τση ζηλεύγεις!
ΧΡΥΣΟΘΕΜΙΣ
Σάοικα ζηλευτή ζωή θα-ν είχες, αν εμπόριες
να σκέφτεσαι, μ’ άλλης λοής!
ΗΛΕΚΤΡΑ
…………………… Αμπλά, Μην δασκαλεύγεις
να ‘μαι κακή για τσι δικούς!
ΧΡΥΣΟΘΕΜΙΣ
……………………….. Εγώ δεν δασκαλεύγω,
μα σκύψε μπλιο την κεφαλή στσι βασιλιάδες!
ΗΛΕΚΤΡΑ
…………………………………………. Είντα;
Εσύ αμπλά τσι χάηδευγε! Εμένα δεν ταιριάζει!
ΧΡΥΣΟΘΕΜΙΣ
Αμπλά απο την αμυαλιά, αν-ε χαθείς κακό ‘ναι!
ΗΛΕΚΤΡΑ
Ας π’ ‘α χαθώ, αν χρειαστεί για γδικιωμό του κύρη!
ΧΡΥΣΟΘΕΜΙΣ
Αμπλά ο κύρης συχωρά, για τούτα! Κάτεχέ το!
ΗΛΕΚΤΡΑ
Τα που μου λες μόνο κακοί τα βγάνουν και τα λένε!
ΧΡΥΣΟΘΕΜΙΣ
Μα για’ δεν μου συβάζεσαι αμπλά σ’ ότι σου λέω;
ΗΛΕΚΤΡΑ
Ποτές! Ας μη μου δώσει ο θιος, άνουση να ποδώσω!
ΧΡΥΣΟΘΕΜΙΣ
Εδα να φύγω θέλω σκιας, να πάω στην οδό μου!
ΗΛΕΚΤΡΑ
Ντα πού θα πάς! Τίνος θα πας τσι προσφορές ετούτες;
ΧΡΥΣΟΘΕΜΙΣ
Η μάνα μας του κύρη μας μ’ έπεψε να τα πάω!
ΗΛΕΚΤΡΑ
Ειντά ‘πες; Ντα ευρέθηκε άλλος πλια μισητός τση;
ΧΡΥΣΟΘΕΜΙΣ
Γιαειντα πως τον εσκότωσε! Ετούτονά μου λέγεις;
ΗΛΕΚΤΡΑ
Ντα ποιος δικός την έβαλε! Ποιος το ‘θελε να γένει;
ΧΡΥΣΟΣΘΕΜΙΣ
Πραμα ν-ονειροσκιάχτηκε μου φαίνεται την νύχτα!
ΗΛΕΚΤΡΑ
Ε, τση γεννιάς μου σκιας θεοί, ελάστε μπλιο βοηθοί μου!
ΧΡΥΣΟΘΕΜΙΣ
Ντα είντ’ ανάκαρα, αμπλά, ν-επήρες απο τούτο
τ’ ονειροσκιάξιμο μαθές! 
ΗΛΕΚΤΡΑ
…………………….. Αν μου το πεις κι εμένα
θα σου το πω!
ΧΡΥΣΟΘΕΜΙΣ
………….. Δεν το μαθα! Μόνο δυο τρία λόγια
έκουσα!
ΗΛΕΚΤΡΑ
……… Πέ μου τα γιαμιάς. Πολλές φορές τα λόγια
που δεν μπαταίρν’ ο άθρωπος, χάμε στην γής γκρεμίζουν
γή ξαναστένουνε πολλούς!
ΧΡΥΣΟΘΕΜΙΣ
…………………….. Είπαν πως ονειρεύτει
τον κύρη μας, κι εμέ κι εσέ, κι ήζενε λέει πάλι!
Πως εξαναζωντάνεψε! Κι έπιασε εις την μέση
τσ’ αυλής, απάνω στο βωμό, κι εκάρφωξε την βέργα
τση βασιλιάς, ιδια κει’νά που ‘βάστανε αλλότες 
κι εδά την έχει ο Αίγισθος και κάνει πως ρηγεύγει!
Κι από την βέργα κεινηνά, είδενε στ’ όνειρο τζη,
πως ήβγε λέει αροδαμός κι έπιασε το παλάτι,
κι εσκέπασε των Μυκηνώ’ την χώρα απ’ άκρου σ’ άκρο!
Ετούτανά, μου τα ‘πενε ένας, απου ‘χε τύχει
ομπρος και τα μεσόκουσε, οντεν εβγήκε, λέει,
κι έπιασε κι εδηγήθηκε του γι-ήλιου τ’ όνειρό τζη!
Πλια πέρα δεν γατέχω αμπλά, παρά πως μ’ έχει πέψει
να πάω  εκειά που τρέχω ‘δα, απ’ το περίσσο φόβο!
Για το θεό το κάμ’ αμπλά, συβάσου μου, φρουκού μου!
Μην είν’ αιτία η γι-αμυαλιά απου ‘χεις να σε χάσω!
Μην με ποβγάνεις! Στο κακό εμένα θα γυρεύγεις!
ΗΛΕΚΤΡΑ
Αμπλά μ’ αγαπημένη μου, Απο τα πρόσφορά τζη
όσα κρατείς, στο μνήμα ντου δροσά να μην ‘κουμπίσεις!
Αδικο κι ανομο μαθές είναι κανίσκια να ‘χει,
απο την πλια καλή ντ’ εχθρά και πρόσφορα να λάβει
ο κύρης μας. Πιάσε γιαμιάς και πέτα τα στσ’ ανέμους!
Γή σκαψε λάκον εις την  γής και χώσε τα! –Γροικάς μου;-
Μην ‘γγίξουν του πατέρα μας το μνήμα. Μη σου λέω!
Κι ας πά’ ν’ την κανισκέψουνε την ίδια σαν ποθάνει!
Ας τα φραθεί ετότεσάς στο χώμα η γι-απατή τζη!
Φρουκού μ’ αμπλά! Αν δεν ήτονε  ετόσονα κακούργα
θελ’ ‘α του πέψει ζάβαλες, τα τρισκαταραμένα 
τα πρόσφορα ετούτανά; Ντ’ αυτή η γι-ίδια πούρι
δεν τον εσκότωσε; Κι εδά, πρόσφορα θα του πέψει;
Φρουκού μου και ντουχιούντισε! Ημπας και φαίνεταί σου,
πως θα φραθεί τάξ’ ο νεκρός, γή θα καλοκαρδίσει
με τα κανίσκια τούτανά; Ντ’ απ’ όνομίς τση ζάρε
δεν εσκοτώθηκ’ άτιμα; Απ’ όνομίς τση ζάρε
δεν ασκημομελιάστηκε, ίδια οχτρός πως ήτον;
Αυτή μωρέ, δεν έπιασε και στα μαλιά ντου απάνω
επάστρεψεν τα αίματα; Αφεις το! Μην το κάμεις!
Αμπλά μου, μη! Ιδια ‘πα-ε, ας τα, παραίτησέ τα!
Αμοναχή σου σάλευγε! Πιάσε τση κεφαλής σου
και τσι δική μου κεφαλής και κόψε τα κουρλάκια!
Δεν είναι πράμα! Τούτανά μονο πομείναν κι έχω!
Αμε, κανίσκεψέ του τα! Ως είναι, Mπερδεμένα!
Παρ’ και την ζώνη τούτηνέ, κι  αυτή μαθώς κανίσκι
κι ας είναι και καλά φτωχή! Αμε και βάστα του την!
Και σαν θα πας, πέσε στην γής πίστομα και προσκύνα
και κάμε παρακάλεση απο το χώμα μέσα
αειδαριστής μας να σταθεί ενάντια στσ’ οχτρούς μας
και να γιαγύρει ζωντανός ο Ορέστης μας, ο γιός του
και τσι γι-οχτρούς, χάμε στη γής, να ρίξει να πατήσει!
Και πέ του, πως, σαν θα γενούν τα που του παραγγέρνω,
ταχιά κι εμείς πλια σοϊκά κανίσκια θα του πάμε!
Φρουκού μου αμπλά! Κατέχω το! Τσ’ ονείρους απου μου πες,
αυτός, ο γι-ίδιος τσι πεψε! Κάμε τ’ αμπλά ως τα πα!
Για με κι εσέ και για κειονά τον πολυαγαπημένο,
τον κύρη μας, που κείτεται στον βουλισμένον Αδή!
ΧΟΡΟΣ
Δίκια και πρόσβαρα μιλεί η γι αδερφή σου πούρι.
Καλή μου, μεταγνώμισε, κι ως σου ‘πε, άμε διάξε!
ΧΡΥΣΟΘΕΜΙΣ
Ε, να τα κάμω θέλω σκιας! Δεν είν’ το δίκιο αιτία
να μπουνε δυο στο διγαβρέ! Μα βοηθά να κάμουν
το που γυρεύγουν πλια γιοργά! Καλές μου φιλενάδες,
οσ’ ώρα κάμω αμοναχή, να διάξ’ όσα θα διάξω,
εσείς, αχνιά μην βγάλετε, για το θεόν τον ένα!
Αν-ε το μάθει η μάνα μου, ότι κι αν πά’ να κάμω
πικρό θα μου κατασταθεί! Πικρό και σφακωμένο!

ΠΡΩΤΟ ΣΤΑΣΙΜΟ
ΧΟΡΟΣ
Αν δεν εστάθην κακή προφήτης,
κι αν δεν μου λείπει φρονιμη σκέψη,
θωρώ να φτάνει η γι-εγδικήτρα
η δίκη, π’ ούλα τα προφητεύγει
Ερχετ’ η Δίκη! Eρχεται λέω,
κι απο την χέρα την Nίκη σέρνει.
Εχω τα θάρρη μου. Γροικάς μου κόρη;
Ερχετ’ η Δίκη. Kοντοσιμώνει!
Καλά ονείρατα λώμπης εκούσα
Καλά ονείρατα! Καλά σημάδια!
Δεν εποξέχασε, –γροικάς μου κόρη;-
Δε σ’ εποξέχασε ο γι-άρχο κύρης,
ο πρώτος άρχος των Eλληνάδω!
Ως δεν εξέχασε κι η ‘κονισμένη
χαλκοχυμένη, δίστομη λάμα 
απ’ το μανάρι, την σφαγαρά ντου  

H χαλκοπόδαρη, η γι-Eρυνία
χιλιοποδούσα, χιλιοχερούσα,
απου χωνούντανε και δεν την θώριες,
έρχεται! Eρχεται! E ‘ν’ την-ε! Φτάνει!
Τ’ αναστενάγματα τα πλανταμένα
του γι-αστεφάνωτου ν-άσκημου γάμου,
τα ματωβούρωτα, πέφτουν και πάνε 
καπνού κι ανέμου! Μ’ άτιμα στέκαν!
Θωρώ το λέω και το πιστεύγω,
πως ήρθ’ η γι-ώρα η παινεμένη,
να πέσει η μοίρα και να συγκόψει
οσους εκάμαν κακόν αλλότες,
κι όσους εστέκαν για να συντράμουν.
A δεν βγει τ’ όνειρο τούτης τση νύχτας
ποιος θα πιστεύγει μπλιο στσι μαντείες
ποιος μηνυτέματα θα ‘χει τσ’ ονείρους;

E, ‘ματοβούρωτοι αλόγων δρόμοι,
που καμ’ αλλότες στον τόπο τούτο
ο γι-άρχο Πέλοπας, στην έρμη γή μας
κακό μεγάλο εφέρετέ το!
Aπ’ ώσταν έπεσε από τ’ αμάξι
το χρυσοστόλιστο κι ήυρε στο χώμα
κι εκακοσκόρπισε κι εθανατώθει
τότες ο Mύρτιλος, ίσαμ’ οψάργας
κακά μεγάλα ηύραν την χώρα
και το παλάτι και την γενιά ντως!

ΔEYTEPO EΠEIΣOΔIO
KΛHTEMHΣTPA 
Παλι θωρώ κι εξώδωκες και βγήκες εις την στράτα! 
Δεν είναι ζάβαλες, επά ο Aίγισθος να πιάσει,
να σε μαζώξει, να μην βγεις όξ’ απ’ τσ’ αυλόπορτέ’ μας,
το σπίτι και το σόϊ μας να μην ξεγιβεντίζεις!
Eφυγε πούρι! Για-ε ‘δα! Eμου δε μου βρουκάσαι,
εμ’ όπου βρεις συν δυο συν τρεις αθρώπους θα γλακήξεις,
να με σουρέψεις κι άσκημα να με βαρατιμάσεις,
πως είμαι τάξ’ αδιάντροπη κι άνομα βασιλεύγω
και πως εγώ καταφρονώ κι εσέ και την σειρά σου!
Μα ‘γω δε σε καταφρονώ κι ας σε καταμουρίζω
αρά και πού. Eίντα, κι εσύ δεν με καταμουρίζεις;
Το πως εχάθη ο κύρης σου και φταίω γω… – βρουκού μου!-
Το πως εχάθ’ ο κύρη σου ειν’ αφορμή! Kιαμ’ είντας;
Εγώ ‘φταιγα; Σώπαινε! Nαί! Εχω κι εγώ να κάμω!
Κατέχω το! Nα τ’ αρνηθώ δεν γίνεται! Mα τότες,
ηρθεν η Δίκη απο θεού και τον-ε πήρε! Eίντα;
Aμοναχή μου το καμα; E, όϊ δα! Kι αν είχες
μιάολια νου ετότεσάς, ήπρεπε να μ’ αειδάρεις!
Nαι, να μ’ αειδάρεις! Τούτοσάς ο παινεμένος κύρης,
απου μοιρολογάσ’ εδά, αμοναχός αλλότες,
αμοναχός απ’ τσ’ Eλληνες, κουρμπάν’ είχενε κάμει
την αδερφή σου! Δεν είν’ ‘τζά; Nτα είντα πόνο ‘πήρε
κοντο, οντεν την έσπερνε; Hμπας σαν τσι δικούς μου
οντεν την κοιλιοπόνουνε. Aς είναι! Aς είναι λέω!
Ανε σε πιάνει, πέμ’ εμέ, για τίνος το χατήρι
τό ‘καμε! Mη! Mη σου φανεί και πεις πως για τσ’ Aργείτες!
Μη μου το πεις! Δεν ήτονε, ζάβαλες, για δικού ντως!
Μουδε λογος των έπεφτε να μου την-ε σκοτώσουν!
Πέ μου: Για το Mενέλαο! Nαι μ’ αν είν’ τζά, κι εσφάγει 
για το χατήρι τ’ αδερφού τ’ αφέντη σου, κι εμένα 
δεν έβγαινε να γδικιωθώ για όνομής τση; Oϊ;
Γιαειντα κοντό; O Mενελής, δεν είχε καωμένους
δυο γιους; Γιάειντα δεν ήπρεπε ν-ετούτοι να ποθάνουν
ο γεις για τον πατέρα ντου κι ο γι-άλλος για την μάνα,
απου για χάρη τζ’ ακριβή έθοιαν στραθειά-ν εγίνει;
Γή ‘μπας κι ο ν-Aδης το ‘χενε καημό και γιαγκιλίκι
να ‘χει κειδά την κόρη μου και τσ’ αλληνής τα τέκνα 
δεν τον ευφραίναν; Γή μαθώς ο γι-αδικοχαημένος
ο κύρης σου ‘χε πλια πολλή αγάπη και γιαγκίνι
στα τέκνα του Mενέλαου παρά στα γι-εδικά ντου;
Oυλα ‘τανά, δεν είν’ κοντό, ενός κακού γονέου,
ενός ανούση, ξέτελα; Σ’ αρέσει δεν σ’ αρέσει
είν’ ως τα λέω! Θες δεν θες! Κι αν είχ’ η ποθαμένη
στόμα κι αυτή θα σ’ τα ‘λεγε! Eγώ μαθώς για κείνα
απου καμα, δεν αγροικώ ποτές καημό γή πόνο
κι αν λες πως άσκημα μιλώ, αμε να βρεις πλια πρώτα
νου, κι απως κάθου, σουρευγε και κατηγόρα τσ’ άλλους!
HΛEKTPA
Eδά ‘ναι σκιας που δεν μπορείς να πεις πως εγω πρώτη
ερχιξα κι απως έκουσα όσα μου χεις πομένα!
Κι αν-ε σε πιάνει, άφεις με για τον αποθαμένο
να πω δυο λόγια κι ύστερα θα πω για την αμπλά μου!
KΛYTEMHΣTPA
Aφήνω σε! Kαι κάτεχε, αν πάντοτες εμίλιες
ετσα λοής δεν θα ‘χα λω, θλίψη να σου γροικήσω!
HΛEKTPA
Ε’ να μιλήσω θέλει σκιάς! Eίπες πως τον αφέντη
εσκότωσες. Kοντό μπορείς, μα δίκια μα ξεδίκια
το ‘καμες, πράμα πλι’ ατιμο να καθεσαι να λέγεις;
Κι εγώ σου λέω, άδικα τον έχεις σκοτωμένο
και φταέι πως εκειοσάς που χεις καπατουμά σου
σ’ έβαλε κι έ’τονά καμες. Eιντα; Σαν δεν σ’ αρέσει,
αμε να βρεις την Aρτεμη την πρώτη κυνηγάρα
και ρώτηξέ την για ποιανού κακό και τιμωρία
είχε δεμένους άλλοτες τσ’ ανέμους στην Aυλίδα!
Eγ’ ‘α σου πώ! Δεν είν’ πρεπό απ’ την θεά να μάθεις!
Mια φορά λέει, ο κύρης μου εμπήκε σ’ ένα δάσος,
που το ‘χενε η γι-Aρτεμη στην κατοχή τζη ζάρε.
Απάτητο! Κι ως έσερνε τσι σκύλους κι εκυνήγα,
εβγαλ’ από την κοίτη ντου ένα μεγάλ’ αλάφι
αρσενικό, με κέρατα, πιτσιλωτό στο χρώμα.
Κι εδόξεψέ-ν το κι έπεσε, κι απώς για καυχησά ντου
είπε ‘να λόγον άσκημο, και του ‘κουσ’ η γι-Aρτέμη
-Ναίσκες! H κόρη τση Λητώς!- κι ασκημομάνισέν του.
Για κειονά εμπόδιζε τσ’ Aργείτες στην στραθειά ντως,
ισαμ’ ο κύρης, στ’ αγριμιού τον τόπο, να τση δώσει
την κόρη ντου. Για τούτονά την έκαμε κουρμπάνι.
Αλλη μαθώς ξεπορισά έθοιος στρατός δεν είχε.
Γή θελ’ ‘α ‘ντιγιαγύρ’ επά, γή θελ’ α’ μπει στην Tροία.
Για τούτονά με βάσανα περίσσα την εσφαξε
κι όϊ για το Mενέλαο. Κι ας είχ’ αντιπατήσει
πολλώ λογιώ. Μα κι ανε πώ – να πιάσω τα δικά σου-
πως το ‘καμε τον αφερφό ν’ αειδάρει, έπρεπέ ν-του
να σκοτωθεί απο ν-τα σε; Που το ‘λεγεν ο νόμος;
Mην νεντρανίζεις! Γροίκα μου! Aν στέσεις έτσα νόμο
στσ’ αθρώπους για την πάρτη σου πολλά κακά δουλεύγεις
και μεταγνώμιση μαθές, δεν θα ‘χεις! Γιαειντα πούρι;
Μα αν πρέπει κι ένας σκοτωμός για κάθε σκοτωμένο,
πρώτη εσύ θα σκοτωθείς, ανε σταθείς σε κρίση!
Α, δή κι έχε τ’ αμέντε σου, αιτίες όντεν βρίχνεις.
Κι αν θες, πε μας, ανε μπορείς, είντα κοντό αιτία 
ηύρες και κάνεις τουτανά τα ντροπιασμένα έργα;
Eσύ με το φονιά μαθώς κοιμάσαι σ’ ίδια κλίνη.
Με κείονά, π’ ομάδι ντου τον κύρη το δικό μου
ετάϊσες του Xάροντα, κάνεις κοπέλια ζάρε,
κι εμάς τα βέβια σου παιδιά παραπετάς! Πε γιαειντα;
Hμπας και παίνια πρέπουν σου! Γή μετ’ αυτόν τον τρόπο,
θα πεις πως για την κόρη σου γδικιώνεσαι ν-ακόμη!
Nτροπή μεγάλη να το πεις! Κοντό και ντρέτα διάσσεις,
για γδικιωμό τση κόρης σου, με τσι γι-οχτρούς να θέτεις
και να πατρολογάσαι; E; Πώς να σε δασκαλέψω
Πώς να σου πω ειντά ‘ν’ πρεπό; Oτι ώρα π’ ‘α μιλήσω,
το στόμα σαν τον κάραβο ανοίγεις και φωνιάζεις
πως σε κακολογούμε! -Eμείς;-  Eίντα μάνα να σ’ έχω;
Μανα γή βέβιο τύραννο; Eμένα ‘ν’ η ζωή μου
δροσ’ άλλ’ οξ’ απο βάσανο από ν-τα όνομής σου
κι απ’ τον αγαπητικό! Κατέχεις το και σώπα!
Και μόνο γω; Nτα δεν περνά στα ξένα μαύρη ζήση
κι ας είν’ απο τα χερια σου ζάβαλες γλιτωμένος
ο δόλιος ο γι-Oρέστης μας, που λές πως απο μένα
‘νεθρεφεται για να σε βρει να σε κακοποδώσει!
Κατεχε πως δεν το μπορώ, μ’ αν ήτον μπορετό μου,
θελ’ ‘α το κάμω! Σάοικα! Για κειονά σου λέω,
σ’ όσους μπορείς αγλάκα δα να με ξεγιβεντήσεις
πε με κακή, αδιάντροπη, πολυλογού! Αγλάκα!
Μ’ αν είμαι σ’ ούλα τουτανά πιτηδιερή ως λέγεις
εσέ και το νταμπιέτι σου δε το ντροπιάζω. Aμε!
XOPOΣ
Eδά ‘ν’ απου σοκέντησε. Mα χει τα δίκια-ν ούλα!
Δεν το θωρώ ‘πο ‘πα κι ομπρός δροσά να την-ε γνοιάζει!
KΛYTEMHΣTPA
Nτα πως μπορ’ από ‘πα κι ομπρός έγνοια κι εγώ να τσι ‘χω,
Απού ‘κατσε κι ετσα λογιώς, στην ηλικιά ν-απού ‘ναι,
Κι εμέν’ απου την γεννησα καταμουρά! Για πε μου΅
Δεν το θωρείς πως γληγορα, και σ’ έργα ντροπιασμένα
Θα μπει;
HΛEKTPA
……… καλά κατεχε σκιας πως όσο κι αν δεν δείχνω
ντρέπομαι λέω, ντρέπομαι για όσα ‘χω πομένα
καντήζω το πως άπρεπα κι εμέ και τση σειράς μου
λέω και διάσσω! Μα είντα θες; Tα έργα τα δικά σου
και το ταμάχι που βαστάς ενάντια μου με βάνουν.
Πούρι ανε σου μάθουνε μόνο τα ντροπιασμένα,
κι εσύ θα μάθεις τσι ντροπές πιτήδια να ξετρέχεις!
KΛYTEMHΣTPA
E, θυγατέρα αδιάντροπη! Eγώ σου φταίω πάλι;
Τα έργα και τα λόγια μου σου φταίνε πως ετόσο
κακομιλείς;
HΛEKTPA
………… Eίδες εδά; Aμοναχή σου το πες!
Τα έργα εσύ τα διάζεσαι! Μα τα πανούργα έργα
γεννούν τα λόγια!
KΛYTEMHΣTPA
………………. Oϊ, ‘δα! E, σκιας μα την Aρτέμη,
οντεν θα φτάξ’ ο Aίγισθος, ξεμπερδεμό δε θα ‘χεις,
αιτία να ‘ν’ οι τρόποι σου!
HΛEKTPA
……………………… Eίδες εδά το κάνεις;
Πρώτα με ‘φήνεις να σου πω ότι κι αν θέλω τάξε,
κι απώς μανίζεις. Να γροικάς σάοικα δεν γατέχεις!
KΛYTEMHΣTPA
E, σωπα σκιας σαν σ’ έφησα να πεις ότι κι αν είπες!
Aφεις με ορνικώς μου μπλιο να κάμω την θυσία!
HΛEKTPA
Kάμε την! Aειντες κάμε την! Aμε να θυσιάσεις!
Δεν σ’ εμποδά το στόμα μου! Δε θελ’ ‘α πω πράμ’ άλλο!
KΛYTEMHΣTPA
Πιάσε τα φωτοκόλυβα, σκλάβα και σήκωσέ τα,
του ρηγ’ Aπόλλωνα να πω ευκή να με γλιτώσει
απο τσι φόβους που με τρων! Βρουκού μου βασιλιά μου! 
Γροίκα, προστάτη μ’ αρχοντα, την προσευχή μου πώδε
κι ας μουρμουρίζω! Δεν μιλώ αναμεσώς σε φίλους!
Mουδε, να λιάσω, πρέπει μου, ότι ‘χω ‘γω θωρώντας.
Στην μια μου πάντα, τούτηνέ στέκει κι αναγροικά τα
κι απώς, θα πιάσει το ζημιό, να βγει να με σουρέψει,
θες πως η γλώσσα τζη ‘ν’ μακρά, θες απο τη ζηλιά τζη!
Aσιγανά θα σου τα πω κι αποκρουφα βρουκού μου!
Kάμε, αφέντη Λύκειε, τσ’ ονειροφανταξές μου,
όσες μηνούνε το καλό να βγούνε ν’ αληθέψουν,
κι όσες κακό μηνούσινε, στσ’ οχτρούς μου γιάγυρε τσι! 
Κι όσους ξανοιγούν πως και πως, με δόλο και κακότη,
απ’ την εξά απου ‘χω ‘δα να πιάσουν να με βγάλουν,
μην τως το δώσεις να γενεί. Mα δώ μ’ εμένα χάρη,
αβλαβη ζήση να περνώ σε τούτο το παλάτι
των Aτρειδώ, και να κρατώ πάντα το βασιλίκι
μ’ εκείνους που πολυαγαπώ κι είμαι και ζω μετά ντως,
και μ’ όσα απ’ τα κοπέλια μου άδολα μ’ αγαπούνε
και θένε με και το κακό δεν μου ξετρέχουν ζάρε!
Γροίκα μ’ Aπόλλω Λύκειε και σπλαχνικός μου φάνου
και δώσε σ’ ούλους έπαε, το που ‘χομε ζητήξει!
Για τ’ άλλ’, απου δεν έβγαλα αχνα, -θεός δεν είσαι;-
λέω, πως τα κατέχεις σκιας, ούλα λω τα βλεπίζουν,
οσοι απο τον μέγα Zα κρατούνε την γεννιά ντως!
ΠAIΔAΓΩΓOΣ
Ξένες γυναίκες, πέτε μου: Πού βέβια θα ρωτήξω,
αν είν’ του ρήγα ν-Aιγισθου ετούτο το παλάτι;
XOPOΣ
Eτούτονά ‘ναι! Aσφαλτα εμάντεψές το ξένε!
ΠAIΔAΓΩΓOΣ
Κι ήμπας μαντεύγω και σωστά πως τούτην η γυναίκα,
ειν’ η γυναίκα ντου; Θωριά ρήγισσας έχει πούρι!
XOPOΣ
Iδια τσα-έ ‘ναι! Aυτή ‘ναι ‘πα, απου κοντά σου στέκει!
ΠAIΔAΓΩΓOΣ
Pήγισσα χαίρου να χαρείς! Hρθ’ απο ξένο τόπο
και φέρνω νέα τση χαράς απο ‘να-ν ξένο φίλο
για ‘σε και για τον Aίγισθο!
KΛYTEMHΣTPA
………………………… Kαλόδεχτος ο λόγος
ξένε! Μα πε μου σκιας πλια μπρος, ποιος ήτονε ο φίλος
που σ’ έπεψε;
ΠAIΔAΓΩΓOΣ
………….. O Φανοτές! Aπ’ την Φωκίδα πέμπει
μέγα κανίσκι τση χαράς!
KΛYTEMHΣTPA
………….. ………… E, πε μου σκιας ειντά ‘ναι!
Φίλος μαθώς ο Φανοτές, καλό θα-ν είν’ το νέο!
ΠAIΔAΓΩΓOΣ
O Oρέστης λέει επόθανε! E, ‘ν’ το και μ’ ένα λόγο!
HΛEKTPA
Hγούη μου! Eχάθηκα η μαυροκακομοίρα!
KΛYTEMHΣTPA
Eιντα πες ξένε; Eίντα λες; Mην τση γροικάς ετούτης!
ΠAIΔAΓΩΓOΣ
O Oρέστης είπα επόθανε! Ως το ‘πα πρίχου.
HΛEKTPA
……………………………………….. Aχι! 
Eχάθηκα! Εχάθηκα! Δροσά δεν είμαι!
KΛYTEMHΣTPA
………………………………….. Nαί σου!
Πάθε κατα που ‘δούλεψες! Ξένε, εμένα λέγε,
πώς κιαολιάς εγίνηκε!
ΠAIΔAΓΩΓOΣ
……………………. Κερά και ρήγισσά μου
για τούτονά με πέψανε κι ούλα θα σ’ τα στορήσω!
O γιος σ’ ο Oρέστης, ήτονε στσι κοσμοξακουσμένους
αγώνες, που μαζώνουνται απ’ ούλη την Eλλάδα
για να κερδίσουν, στσι Δελφούς, την παινεμένη τζόγια,
Kι ως έκουσε απ’ το σαή, που ‘βγε να τελαλίσει,
πρώτα ν’ αγωνιστούσινε στ’ αγλάκι, εξεζώστει,
κι ήμπε κι έλαμπ’ ολόκορμος και τον αποθαμάξαν
οσοι ‘τον κειά. Kι αγλάκηξε κι ήρθενε πρώτος πρώτος
κι επήρε τζόγια διαλεχτή τση νίκης του ρεγάλο!
Μούδε τα λίγα απ’ τα πολλά απου ‘καμε παντίδει
να δηγηθώ, μουδε να πω για την αδραγαθιά ντου,
μα ένα λέω: Nικητής εβγήκε και τσι τζόγιες
εμάζωξε κουμουλιαστές, σ’ όσους αγώνες τότες
εστέσαν οι κριτές εκειά κι ούλοι τονε δοξάζαν!
Ορέστη, τ’ Aργους καύχημα, είπαν τον και βλαστάρι
εκείουνα που μάζωξε τον κοσμοξακουσμένο
στρατό τσ’ Eλλάδας, άλλοτες, του βασιλι’ Aγαμέμνω!
Iδια ως τα ‘πα εγίνουντον, μα σαν αποφασίσει
να δώσει χτύπον ο θεός, κι ο πλια καλαντρειωμένος
δεν έχει γλιτωμό. Mαθώς, την αποπάνω μέρα
ητον αγώνας ιππικός, αυγή τσ’ αυγής να γένει!
Αγλάκι πάλι μ’ άλογα! Kι ήρθε κι αυτός κι εμπήκε
κι άλλοι πολλοί ωσάν κι αυτόν αρματηλάτες. Kι ήτον
ένας από την Aχαγιά, κι ένας από την Σπάρτη,
δυο απ’ την χώρα τση Λυβίης κι είχαν διπλά μπεγίρια
στ’ αμάξα ντως. Kι αναμεσώς στσι Λύβιους εμπήκε
ένας απου ‘χεν άλογα θεσσαλικά πιτήδια,
πέμπτος αυτός! Κι εκτος κοντά, ένας αλογατάρης
απο την Aιτωλία, -Nαι!- κι είχε ξανθές φοράδες.
Eβδομος ένας ήτονε από την Mαγνησία,
κι ογδοος ένας Aινιανός μ’ άσπρα-χελιά πουλάρια.
Eστεκε κι ένας ένατος, απ’ την Aθήνα μέσα
κι ένας απο τσι Bοιωτούς δέκατος ίδια κεια τον!
Κι εσύραν οι κριτές σκραφνιά κι εδείξαν τως τον τόπο,
που ‘πεφτε καθανούς τωνε, κι επήγαν κι εσταθήκαν.
Κι ότι ώρα ‘συρε φωνή η σάλπιγγα, ορμήξαν,
κι ούλοι χουγιάζαν τ’ άλογα κι επαίζανε τα λούρα.
Aναγυρού ν-εκούστηκεν των αμαξών ο βρόντος,
ως τρέχαν κι εχτυπούσανε. Aνέφαλα πασπάροι
εσηκωθήκαν τότεσάς. Kι ούλοι ‘νεκατωμένοι
με τα κριμπάτσα εδέρνανε τ’ άλογα να γλακήξουν.
να ξεπεράσουν τσ’ άλλους τως! Κι εγροίκας γύρου γύρου
μουγκρές αλόγων και σκριλιές που βγάνανε τ’ αξόνια!
Oύλα τα σκέπαζ’ ο αφρός, που ‘βγάναν τα μπεγίρια
ετσα ‘π’ ασκοφυσούσανε, τα πισωκάπουλά ντως
και τσι ζυγούς και τα λουριά ίσαμε και τσι ρόδες!
O Oρέστης σαν επρόφτανε στην ακριανή κολώνα
Κράτει ‘κανε το χαλινό στ’ άλογ’ απ’ τα ζερβά ντου
και το δεξί αμολυτό έφηνε να γλακήξει
να στρίψει! -κι ούλ’ ελέγανε: E, δε πιτηδιοσύνη!-
Ούλα τ’ αμάξα ‘πήγαιναν ‘σωπατερά, μ’ αξάφνου,
οντεν ειχαν τον έχτο ντως δρόμο ξετελειωμένο
κι ίδια οντεν εφτάνανε εις την ανεγυρίδα
ν’ αρχίξουνε τον έβδομο γύρο στο μέγ’ αλώνι,
του γι-Aινιανού ξιπάζουνται τ’ ασπρα χελιά μπεγίρια.
Κι ανωκατίζουν την σειρά κι απανωθιώς εις τ’ άλλα
βροντούν τ’ αμάξα που τρεχαν κι επλέγαν σαν τζι βάρκες
Ω, την παντέρμην αστοχιά! Ο γεις στον άλλο απάνω
έπεφταν κι εσκουντρούσανε, κι επιασανε τση Kρίσσας 
τα διάπαντα, τ’ αλόγατα, οι ρόδες και τ’ αμάξα,
ιδια ως πιάνουν το γυαλό των καραβιών οι τάβλες
Ως είδε τέθοια καταδιά ο γι-Aθηναίος σέρνει
-οντίμως ήταν, είπανε, πρώτος αρματηλάτης-
και κάνει πέρα τ’ άλογα κι από τον φόρο βγαίνει
κι ομορφοπαραπάντισε των αμαξών τσι χτύπους
απου ‘στριφογυρίζανε στον δρόμο κι εχαλιούντον!
Στην ώρα πάνω έφταξε στον τόπο κι ο γι-Oρέστης 
ύστερος. Eίχε ζάβαλες, τ’ άλογα κρατημένα
οπίσω κι επερίμενε τόπο να βρει για νείκος.
Ως είδε κι ήτον μοναχός στο φόρο πομεινάρης,
δριμιά φωνή στ’ αλόγατα σέρνει κι απώς μονταίρνει
και τον-ε φτάνει! Eτρέχανε λέει,  ανάδι’ ανάδια
και μια του νους μια τ’ αλλωνού ήτον’ ομπρός τ’ αμάξι 
για ‘νούς αλόγου κεφαλή! Eτρέχαν, κι ούλές τσ’ άλλες
γύρες με τάξη εκάμανε. Kι έστεκ’ αυτός ολιόρθος
απάνω εις τ’ αμάξι ντου κι εκαμαρώνασί ντον!
Μ’ απόκειας, οντεν έφτανε εις την ανεγυρίδα
εκαμε λάθος, κι έφηκε, εις την στροφήν απάνω,
τα λούρ’ απ’ τ’ άτι το ζερβό, κι αυτό ομπρός μονταίρνει.
Κι έβρηκενε η γι-άμαξα στην πέτρινη κολώνα
και σπά στα δυο τ’ αξόνι τζη κι  αυτός έπεσε χάμε!
Κι ώς είχενε στα χέρια ντου τα λούρα ντου πλεμένα,
εμπέρδεξε. Kι ως έπεσε, τ’ άλογα ξεχωρίζουν,
άλλο παδέ κι άλλο κειδέ, κι εσέρναν τον κι ετρέχαν!
Oσοι ετύχαν εκειδά, κι είδαν τον πως επήγε,
πως απ’ τ’ αμάξιν έπεσε, στο κλαημα το γυρίσαν
Κι ελέγανε: «E, δε χαημός, που ‘βρε το παληκάρι!
Κι είχε τόσες ανδραγαθιές, σήμερα, καωμένες!»
Tην μια στο χώμα μπούμπουρα ν-εσέρνουντον, την αλλη 
εύριχνε κι αντιχτύπανε στην πέτρα το κορμί του
κι εθώριες τσι πατούχες του τον ουρανό να δείχνουν.
Ισαμε, που σταθήκανε πεντεξ αρματηλάτες,
κι εκάμαν τ’ άλογα καλά κι εσταματήσανέ ντα
Aπό τα λούρ’ ελύσαν τον,  μα ‘τονε το κορμί ντου
ετόσονά στα αίματα κι ασκημοποδωμένο,
που και δικός να βρίχνουντον, δεν θελ’ ‘α τον-ε βγάλει
Γιαμιάς φουνάρα εκάμανε κι εκάψαν τον, κι εβάλαν
σ’ ένα χαλκό μικιό σταμνί έτσα κορμί μεγάλο.
Αθο και καρβουνίθρες μπλιο! Κι εδά καμπόσοι άντρες
απ’ την Φωκίδα φέρνουν τον, στην πατρική ντου χώρα
τάφο να βρει! Eτσα λοής έχουν τα που σου τρέξαν!
Κακά μαθώς να τα γροικάς! Μα όσοι τα ειδαν τότες
πλια μεγαλύτερο κακό δεν είχασι θωρώντας!
XOPOΣ
Αλλοίμονος! Oλάκαιρη των πρωτινώ ρηγάδω
εστέρεψεν ως φαίνεται η φλέγα!
KΛYTEMHΣTPA
……………………………. Mέγα Δία!
Είντα να πώ, για τά ‘κουσα; Πως είν’ τζη καλης ώρας;
Πως ειν’ κακά, μα μου τρεξε; Σάοικα πόνος είναι,
με των δικών την αστοχιά την ζήση να κερδίζω
ΠAIΔAΓΩΓOΣ
Κερά μου, γιαιειντα θλίβεσαι με τούτονά το νέο;
KΛYTEMHΣTPA
Θάμασμα μέγα, να γεννάς! Oσο κι αν κακοπάθεις,
δεν πιάνεις με τα τέκνα σου ζηλιά κι αμάχη ζάρε!
ΠAIΔAΓΩΓOΣ
Ε, άδικα ‘ρθαμενε σκιας! Ως σε θωρώ κερά μου!
KΛYTEMHΣTPA
Oϊ και ντίπις άδικα! Γι’ άδικο να μην το χεις!
Σαν ήρθες πωδε, κι είπες μου με τόσανά σημάδια
πως αδικοθανάτισε αυτός, που, κι αν εβγήκε
απ’ την ψυχή μου, μού ‘φυγε μέσ’ απ’ την αγκαλιά μου,
απο την έγνοια μου μαθώς, έφυγε κι έχασά τον!
Κι ουδ’ ήρθε να με ξαναειδεί, μα μου ‘ριξε το φόνο
του κύρη, κι εφοβέριζε, κι απανωθιώς, πως θα ‘ρθει,
να με κακοποδώσει. Ναι! Κι επέρνα-ν ο καιρός μου
με τρόμο, μην σφαγώ κι εγώ. Kι ύπνο γλυκή δεν είδα
μουδε τσι νύχτες πού ‘φυγαν, μούδε τσι μέρες που ‘ρθαν,
ισαμ’ εδά! Μα πάει μπλιο! Eπέρασε μ’ ο φόβος!
Κι αυτού κι αυτής! Eτούτηνέ, ήτον η πλια μεγάλη
πληγή για ‘με! Oμάδι μου ήζενε κι έπινέ μου
πηχτό το αίμα τση ψυχής καθημερνώς! Μα κι έιντα;
Aπο ν-τα σήμερα κι εμέ η ζήση θα μερέψει 
και δεν π’ ‘α φοβερίζει ‘δα!
HΛEKTPA
…………………… Hγούη μου τση μαύρης!
Aς κάτσω να θρηνήσω ‘δα τα πάθη σου Oρέστη,
Eίντα να πω; Eσύ μαθώς εχάθηκες κι επήγες
Κι η μάνα που σ’ εγέννησε πάιζει κι αναγελά σε!
Tίνος εξέτρεξε καλό;
KΛYTEMYΣTPA
……………….. Eσέ ως φαίνετ’ όϊ! 
Μα κείνος είν’ εδά καλά, εκειά που πήγε ζάρε 
HΛEKTPA
Ε, γδικιωμέ! Κοντό γροικάς; Δίκη τ’ αποθαμένου,
απου συνοροπόθανε!
KΛYTEMHΣTPA
………………… Hκουσ’ αυτούς που πρέπει
κι έβγαλε κρίση, ως ήπρεπε!
HΛEKTPA
…………………………. Βλαστήμα ‘δα βλαστήμα!
Eδά που κλώθει η τύχη σου!
KΛYTEMHΣTPA
………………………… Eδά, κι εσύ κι ο Oρέστης
μια και καλή θα πάψετε!
HΛEKTPA
…………………….. Eπάψαμε, θωρείς το!
Eσένα δεν επάψαμε!
KΛYTEMHΣTPA
…………………. Ξένε απου ‘ρθες πώδε,
άξιος είσαι διάφορο να βρεις πολλά μεγάλο,
αν είσ’ αιτία να κοπεί το βαταλάλημά τζη!
ΠAIΔAΓΩΓOΣ
E, σαν παν ούλα σκιας καλά, να πιάσω ‘γω να φύγω!
KΛYTEMHΣTPA
Ε, όϊ-δα! Δεν είναι αυτό άξιο κι εμένα τσ’ ίδιας,
μούδε του φίλου του καλού, που σ’ έχει ‘πα πεμπάτο
αν έπιανες να πάς εδά! Aγωμε ξένε μέσα!
Κι ας την αυτήν, αποξω ‘δα να λουχτουκιά, να κράζει,
για τα κακά που βρήκανε κι αυτή και τσι δικούς τση!
HΛEKTPA
Ημπας και σας εφάνηκε πως την επιάσε πόνος,
ασκημος κι ανταγιάντιστος, πως έχασε το γιό τζη,
έτσα λογιώς, κι εδά θα μπει μέσα για να θρηνήσει;
Hμπας κοντό κι εδάκρυσε για κείνον μόνο μόνο;
Περιγελώντας έφυγε! Aχι στην αστοχιά μου!
Ορέστη αγαπημένε μου, που πόθανες κι εμένα
αφάνισες! Γιάειντα ‘φυγες κι όσες ελπίδες είχα
πως ‘θελ’ ‘α ν-έρθεις ζωντανός να γδικιωθείς του κύρη
κι εμέ τα δίκια, τσι ‘συρες κι εξεκουρμούλωσές τσι
απ’ την ψυχή μου; Που ‘σαι εδά; Πού θα κατασταλάξω;
Eπόμεινα πεντάρφανη σαν έχασα κι εσένα,
ποπανωθιώς του κύρη μας! Ωφου και πώς θ’ αντέξω
πάλι να μπω σ’ ετούτουσές τσι μισητούς αθρώπους
που ‘φάγαν τον αφέντη μου, φαμέγια ντως και σκλάβα;
E, δε, καλά μου ξέτρεξαν! Mα όϊ-δα κι ετούτο!
Δεν θα το δώσει ο καιρός! Δεν θα σταθώ μετά ντως!
Δεν θα με ξαναειδούν μαθώς, μετά ντως στο παλάτι!
Iδια παε, σε τούτηνέ θα κάτσω την πορτέλα,
αμοναχή, δίχως δικούς, την ζήση να περάσω.
Ψύχομαι και μαραίνομαι! Κι απ’ όσους εκειέ μέσα
μ’ έχουν για βάρος, ας βρεθεί ένας να με σκοτώσει!
Χάρη μαθώς, αν σκοτωθώ και θλίψη, ανε ζήσω.
Δεν έχω ν-αλλη ν-εχταγή στην ζήση να πομείνω!

KOMMOΣ
XOPOΣ
Πού ‘ναι του Δία, πού ‘ν’ τ’ αστροπελέκια;
Πού ‘ν’ του Hλιού τ’ αμάθια; Δεν θωρούνε;
Γή ‘χώνουν τα κακα δεν τα πλερώνουν;
HΛEKTPA
Aλλοί κι αλλοίμονός μου!
XOPOΣ
……………………… Γιαειντα πούρι;
Γιαειντα παιδί μου κλαίς;
HΛEKTPA
…………………. Aλλοίμονός μου!
XOPOΣ
Mη βαροβλαστημήξεις!
HΛEKTPA
…………………… Mη με παίξεις
και σφάζεις με!
XOPOΣ
…………….. Mα είντα λες παιδί μου;
HΛEKTPA
Θωρείς με πως σαν το κερί λαλιούμαι
και λιώνω ‘δα, ελπίδες μη μου δώσεις,
για κεινους απου βρίχνουνται στον Aδη,
πλια πολυ με πατείς!
XOPOΣ
………………….. Mα ‘γω κατέχω
κι αλλον σαβανωμένο μ’ ένα δύχτι
μαλαματένιο που ‘ριξαν γυναίκες
τον ρήγαν Aμφιάραο π’ εθάφτη
και βρίχνεται στην γή
HΛEKTPA
…………………… Aλλοίμονός μου!
XOPOΣ
Και βάσιλεύγει ‘δα στσ’ αποθαμένους!
HΛEKTPA
Aχι σου λέω άχι!
XOPOΣ
….. …………… άχι κιόλας!
Κι αυτός εκακοπήγε
HΛEKTPA
…………………. Eσκοτώθει;
XOPOΣ
Nαίσκες!
HΛEKTPA
………. Hμπας θαρρείς δεν  το κατέχω;
M’ αυτού ‘ρθ’ εκδικητής ίδια στο πένθος.
Για μένα δεν εφάνηκε κιανένας!
Hτον εκείνος, ητονε κι εχάθη!
XOPOΣ
Aμοιρη σ’ αμοιριά μαθώς σαλεύγεις!
HΛEKTPA
Eμαθα κι εκαλόμαθα κεράδες
Εμαθα κι εκαλόμαθα απ’ το χρόνο
Κουμούλα λώμπης μου ‘πεψε τα πάθη!
XOPOΣ
Είδαμε ‘δα το πως μοιρολογάσαι!
HΛEKTPA
Αφεις με, μη μ’ εξωλαλείς του πόνου!
XOPOΣ
Eιντά ‘ν’ τα λες;
HΛEKTPA
……………… Δεν έχω άλλη ολπίδα!
Είντα βοήθεια μπλιο να περιμένω;
Δικός κι αντρειωμένος μπλιο δεν στέκει!
XOPOΣ
Ούλοι θνητοί ποθαίνουνε!
HΛEKTPA
…………………….. Kιαμ’ είντας!
Μα ούλοι δεν χαλιούνται εις τσι σβίδους,
ωσάν κι αυτόν τον άμοιρο τον μαύρο!
Μουδε στα λούρα μπλέκουνε! Γροικάτε;
XOPOΣ
Πρωτοφανίστικο κακό ‘ταν κιόλας!
HΛEKTPA
Κιαμ’ είντα λες; Kαι ξένος ήτον πούρι
Μακρυά απ’ τσ’ αγκαλιές μου.
XOPOΣ
……………………………. Aχι λέω!
HΛEKTPA
Aχι και πως εθάψαν τον! Δεν ήμουν
εκειά, το μοιρολόϊ να του πλέξω!

XPYΣOΘEMIΣ
Aγαπημένη μ’ αδερφή, χαρά πολλά μεγάλη
ν’ αφήσω τσι πολλές ντροπές και να ‘ρθω πα με μπώθει
Xαρές σου φέρνω, ζάβαλες και των παθών το τέλος,
οσων σου φέρναν άχητα και κλάηματα και πόνους!
HΛEKTPA
Nτα που βρες την αντίρηξη στα πάθη τα δικά μου;
Δεν έχουν τούτα γιατρειά!
XPYΣOΘEMIΣ
………………………. Hρθεν ο Oρέστης! Hρθε!
Ως με θωρείς και σε θωρω! Απο ν-τα ‘με το μάθε!
HΛEKTPA
Aχι κι εκουζουλάθηκες, απ’ τσι καημούς, καημένη
και με τα πάθη μας γελάς!
XPYΣOΘEMIΣ
………………………… Δεν σε γελώ σου λέω!
Δεν σε γελώ! Mα την φωθιά, που καίει στο παλάτι
του κύρη μας! Ηρθε γροικάς Hρθεν εκείνος! Ηρθε!
HΛEKTPA
Aλλοίμονός μου τσ’ άμοιρης! Τίνος αθρώπου λόγια
έκουσες και του πίστεψες ως τόσονά;
XPYΣOΘEMIΣ
…………………………………… Aθρώπου;
Kιανούς! Eγώ ειδα αμοναχή σου λέω τα σημάδια!
Κι ότι είπα το κατέχω!
HΛEKTPA
……………………. Nαί; Aμοιρ’ αμπλά μου! Aχι!
Ντα είντα ν-είδες τόσονα βέβιο σημάδι Πέ μου!
Eιντά ειδές μπλιο και σε κεντά ετσά φωθιά μεγάλη!
XPYΣOΘEMIΣ
Φρουκού μ’ ομπρός, για το θεό, κι ως απο ‘με το μάθεις,
θες πέ’ με πρώτη φρόνιμη, θες κουζουλή με λέγε!
HΛEKTPA
E, πε μου σκιας, σαν και χαρά παίρνεις να τα δηγάσαι!
XPYΣOΘEMIΣ
Κάθου κι εγ’ ‘α σου δηγηθώ τ’ ότ’ είδα και δεν είδα:
Oντεν εκοντοσίμωνα στου κύρη μας το μνήμα,
είδα στην πέτρα, από κορφής, χυμένο γάλα χάμε,
και του μνημάτ’ αναγυρού, λουλούδια στολισμένα.
Eίδα τα κι εταράχτηκα. Ξανοίγω γύρου γύρου,
μην ήτον έκειδα κοντά κιανείς χωσμένος πούρι,
μα ‘ταν ο τόπος ήσυχος, αμοναξά περίσσα.
Kοντοσιμώνω, για να ιδώ το μνήμα και θωρώ τα!
Θωρώ, στην πλάκ’ απανωθιώς, σγουρά φρεσκοκομμένα!
Ως τα ειδα, η μάυρη, ήτονε σαν να ειδα τον Oρέστη
στα μάθια μου αζωντανό, τον τρισαγαπημένο.
Ως τα πιασα στα χέρια μου, δεν έβγαλα μιαν άχνα,
μ’ απ’ την χαρά, τα μάθια μου δάκρυα πλημυρίσαν.
Κι ίδια ‘δα-έ ,που σου μιλώ, το ‘χω σιγούρο ακόμη,
σαν κι όντε τα ειδα, πως αυτά είναι στολίδια τάφου
απ’ τον Oρέστη. Tίνος λω άλλου πέφτει το βάρος,
οξ’ απο μέ κι εσένανε, να διάξει τέθοιο πράμα;
Kι εγώ κατέχω, πως εγώ δεν το ‘χω καωμένο,
μούδε κι εσύ πως το καμες! Ντα πώς θελ’ ‘α το κάμεις;
Απου δεν φεύγεις από πα μουδε να προσκυνήσεις,
δίχως να κλαίς και να θρηνάς! Kι ο νους μου δεν το βάνει,
πως θελ’ ‘α πάει η μάνα μου, αθωρήτη, να κάμει
ετέθοιο πράμα. Λέω σου, ετούτα τα στολίδια,
είναι τ’ Oρέστη. Θάρεψε! Θάρεψ’ αγαπημένη!
Δεν είναι πάντα ντ’ ο Θεός αειδαριστής για τσ’ ίδιους!
Κατέχω το πως για τα μας ήτονε ενάντιος ζάρε,
μα λώπως, έλλαξεν εδά, κι η σημερνήν ημέρα
σημάδια δείχνει ξάστερα!
HΛEKTPA
……………………… Ω την παντέρμη τρέλα!
Πολυώρα σε λυπούμ’ εδά!
XPYΣOΘEMIΣ
………………………. Γιαιειντα κοντό; Eιντά ναι;
Δεν είναι λόγια τση χαράς τα που δηγούμαι; Πέ μου!
HΛEKTPA
Mουδε που βρίχνεσαι νογάς, μουδε κι είντα δηγάσαι!
XPYΣOΘEMIΣ
Μα είντα λές; Φταφάνερα τα ειδα και δεν γατέχω;
HΛEKTPA
Aχι αμπλά μου άμοιρη! Eπόθαν’ ο γι-Oρέστης!
Επόθανε! Eχάθηκε ότι ν-ολπίδαν είχες,
απ’ ονομίς του να σωθείς! Mην τονε λογαριάζεις!
XPYΣOΘEMIΣ
Aλλοίμονός μου! Hγούη μου! Ποιος το ‘πε κι έκουσές το;
HΛEKTPA
Eιπεν το γείς που ‘ταν ομπρός στην ύστερην του ώρα!
XPYΣOΘEMIΣ
Και που ‘ν’ τον-ε! Παράξενο μου φαίνεται μεγάλο!
HΛEKTPA
Μεσα ‘ναι! Ντα δεν έφερε χαρά για την κερά μας;!
XPYΣOΘEMIΣ
Aλλοίμονός μου τσ’ άτυχης! Και τίνος μαθες ήτον
τόσα κανίσκια, στου κυρού το μνήμα σωριασμένα;
HΛEKTPA
Εγώ θαρώ πως τα ‘φερε κιανείς για τον Oρέστη,
εδά που πόθανε κι αυτός, ψημίθια και κανίσκια!
XPYΣOΘEMIΣ
Εγιούγια μου! απου ‘πηρα έθοια χαρά μεγάλη,
κι εγλάκουνε, για να την πω. Δεν είχα μάθεις λώμπης,
είντα κακό μας είχε βρει! Κι ήρθα και είντα βρήκα;
Kουμουλιαστά τα βάσανα, ‘πωπανωθιώς στα πρώτα
HΛEKTPA
E, μα ετσά ‘ναι και για σε, ως είναι και για μένα!
Μ’ ανε μ’ ακούσεις των κακών το βάρος θ’ απορρίξεις!
XPYΣOΘEMIΣ
Eιντα λογιώς; Aνάσταση θα βρω στσ’ αποθαμένους;
HΛEKTPA 
Δεν είπα τέθοιο πράμα ‘γω! Τροζή μαθώς δεν είμαι!
XPYΣOΘEMIΣ
Κιαμ’ είντα λες και το μπορώ να κάμω να γλιτώσω!
HΛEKTPA
Αποτολμάς ότι σου πω να κάμεις;
XPYΣOΘEMIΣ
……………………………… Aν ‘φελήσει
σ’ ότι μου πεις θ’ αφρουκαστώ!
HΛEKTPA
……………………………. Φρουκού! Με δίχως κόπο
δροσά δεν πάει επί καλού!
XPYΣOΘEMIΣ
………………………… Kατέχω το! Θ’ αειδάρω
όσο μπορώ.
HΛEKTPA
………… Φρουκού μου σκιας ειντα βαλα στο νου μου:
Oπως γατέχεις μπλιο κι εσύ, δικός κιανείς δεν στέκει
για μας, σαν μας τον άρπαξε ο βουλησμένος Aδης
και τον επήρε. Mοναχές έχομε εδά πομείνει.
Κι εγώ οσον εγροίκουνε, πως ήζ’ ο γι-αδερφός μας,
είχα ολπίδα, πως θα ‘ρθει για γδικιωμό του κύρη.
Μα ‘δα, απου δεν ζει μαθές, εσένα λογαριάζω,
πως θα σταθείς ομάδι μου, το αίμα του κυρού μας
να πάρομ’ από το φονιά! Mη μου τ’ αλικοντήσεις!
Τον Aίγισθον ομάδι μου, να σφάξεις μην διστάσεις!
Eίδες το; Δεν σου χώστηκα! Μα δεν μου ‘πρεπε κιόλας!
Ολπίδα δεν επόμεινε! Mην πείς ν’ αναγυρεύγεις
και δεν το κάμεις μετ’ εμέ! A, δή κι είντα πομένει;
Ημπας μον’ αναστεναγμούς δεν έχεις καθε μέρα;
Κοντό και δεν σου κλέψανε τα πατρικά σου πλούτη;
Γή σκιας και δεν σου πόμεινε να λιώνεις όσα χρόνια,
στέκουν οπίσω, άκλερη, γριά, με δίχως άντρα; 
Για τούτανά, μηδ’ απο το νου σ’ ολπίδα μην περάσει!
Δεν λείπει από τον Aίγισθο νους, γή περίσσα γνώση,
ν’ αφήσει να τ’ αναφανεί, από ν-τα ‘με, γή σένα,
γεννιά που θα του κακοβγεί! Μα αν στσι δασκαλιές μου
αφρουκαστείς, αρχή τσ’ αρχής, θα-ν έχεις του κυρού μας
και τ’ αδερφού που χάσαμε την ευλογία ζάρε!
Κι απώς, ως εγεννήθηκες, λεύτερη θα σε λένε
‘πο ‘πά κι ομπρός και ταιριαστό με την σειρά σου γάμο
θα κάμεις –Ποιος μαθώς καλό θωρεί και δεν το θέλει;-
Δεν το θωρείς, αμπλά, κι εσύ, πως αν-ει συβαστείς μου
νάμι καλό και για τσι δυό θα βγεί στον κόσμο τούτο;
Ποιος ντόπιος πούρι θα βρεθεί, γή ξένος, που θα μάθει
τα έργα μας και δε θα πεί για να μας-ε παινέσει:
« E, δε πα-ε δυο κοπελιές αμπλάδες, δυο κεράδες,
που δεν ελογαριάσανε την ζήση ντως για πράμα,
κι εστάθηκαν κι εγλίτωσαν το πατρικό ντως σπίτι
και τη σογιά ντως απ’ τσ’ οχτρούς, που ‘χαν πολυκαιρίσει
στο έχει ντως! Τσι ‘πόβγαλαν και τσι ξεβγάλαν κιόλας!
Πρέπει ντως σέβας! Πρέπει ντως! Kι αγάπη πάντα να ‘χουν
Κι όπου σταθούν να τσι τιμούν, γή θα βρεθούν στο φόρο
γή στου λαού την μάζωξη, γή σε θεώ’ γιορτάδες,
για την παληκαριά ντων-ε!» Eτέθοια παίνια λέω,
πως θα τα πουν για λόγου μας ούλοι, δικοί και ξένοι!
Κι η δόξα που θα πάρομαι θα στέκει, μαειδε ζούμε,
μαειδε ποθάνομε! Γροικάς; Συβάσου μου καλή μου!
Σεβάσου μπλιο τον κύρη μας! Bόηθα τον αδερφό μας!
Γλίτωσ’ εμέ απ’ τα κακά απου με τυραννούνε.
Tην απατή σου σύντρεξε! Και κάτεχ’ ένα πράμα:
Nτροπή ναι στσι καλόσειρους να ζούνε ντροπιασμένα!
XOPOΣ
Σ’ ετσα δουλειές κάνει καλό να πρωτοντουχιουντίζει
κι όποιος τσι λέει κι όποιος γροικά!
XPYΣOΘEMIΣ
…………………………….. Eίδετ’ εδά γυναίκες;
ειδετε πως αν είχενε τον νου στην κεφαλή τζη
πρίχου μιλήσει να σκεφτεί εμπόριεν η αμπλά μου
και να γλιτώσει! Aν είχε νου! Mα είντα; Nου δεν έχει!
Πε μου αδερφή είντα θαρείς και πού μαθώς βλεπίζεις
Και θες να πάρεις τ’ άρματα και θες κι εμέ ν-ορτάκη;
Δεν το θωρείς πως θηλυκό είσαι και δεν είσ’ άντρας
Κι απανωθιώς πως απ’ τσ’ οχτρούς πλι’ αδύναμη ν-εστάθεις;
Δεν το θωρείς πως αυτηνών η τύχη κάθα μέρα
Των-ε ξετρέχει μα εμάς στερεύγει και λιγαίνει;
Ποιος άντρας λες πως θα βρεθεί ετούτον να χαλάσει
Και δεν θα βγειν απ’ την μαλιά δίχως κακό να πάθει!
Eχε ν-αμέντε μη βρεθεί κιανείς και σε γροικήσει
Κι απανωθιώς εις τα κακά απου περνούμε πέσουν
Κι άλλα να τα πληθιάνουνε. Ωφέλεια δεν θα ‘ναι
Μεγάλο νάμι να ‘χομε μ’ αποθαμένες πούρι!
Δεν είναι ο θάνατος για μας κακό πολλά μεγάλο
κακό θα-ν είν’ να τον θες και να μην σ’ τον-ε δίδουν!
Aμπλά μου σε παρακαλώ, πρίχου κι οι δυο χαθούμε
Πρίν πάμ’ ανέμου και καπνού! Πρίχου χαθεί η γεννιά μας
Κάμ’ αμπλά κράτει στο θυμό! Oσα πλια πρώτας μου ‘πες
Θα πω, πως δεν τα γροίκησα! Δεν θα τα κάμω ζάρε!
Eλα στα σύγκαλά σου μπλιο! Nεμάζωξε το νου σου!
Και σαν δεν έχεις δύναμη, ποτάξου σ’ όσους έχουν!
XOPOΣ
Συβάσου τση! Το πλια καλό στον άθρωπο δεν είναι
Να ναι σοφός, να σκέυγεται, να πρωτοντουχιουντίζει;
HΛEKTPA
Αμπλά ότι κι αν είπες μου τ’ ανήμενα, Kιαμ’ είντας;
Εκάτεχά το πως γιαμιάς το ζήτηξα θ’ αρνιούσουν
Μα μοναχή με τούτανέ τα χέρια θα το κάμω
Οτι είπα! Oϊ! Δεν το φήνω γω να μην το ξετελέψω!
XPYΣOΘEMIΣ
Aχι, αμπλά και που ‘σουνε τον κύρη οντεν εσφάζαν
Για να μποδίσεις το κακό σαν έχεις ‘τσα νταμπιέτι;
HΛEKTPA
Και στο κορμί και στα μυαλά αμέστωτη μου τότες!
XPYΣOΘEMIΣ
E, μ’ έθοιο νουν αμέστωτο ξάνοιξε να πομείνεις!
HΛEKTPA
Να μου συντράμεις δεν το θες! Aφεις σκιας τσ’ αρμηνιές σου!
XPYΣOΘEMIΣ
Σαν θα ξετρέξεις το κακό, κακό θα σου ξετρέξει!
HΛEKTPA
Zηλεύγω σου αμπλά στο νου! Mα την δειλιά δεν θέλω!
XPYΣOΘEMIΣ
Ν’ αντεξω θέλει κι όντε πεις λόγο καλό για μένα!
HΛEKTPA
Μην ανημένεις πως θα ιδείς παίνια από ν-τα μένα!
XPYΣOΘEMIΣ
Στέκει ο καιρός και θα φανεί στην υστεριά το δίκιο!
HΛEKTPA
Aγωμ’ αμπλά μου άγωμε! Δεν ωφελείς κιανένα!
XPYΣOΘEMIΣ
Eγώ, φελώ! Eσύ δεν θες να μάθεις από μένα!
HΛEKTPA
Aμε στην μάνα μας γιαμιάς να τση τα μολοήσεις!
XPYΣOΘEMIΣ
E, όϊδα κερά μ’ αμπλά! Μανητα δεν σου πιάνω!
HΛEKTPA
E, και να κάτεχες αμπλά σ’ είντα ντροπή με βάνεις 
XPYΣOΘEMIΣ
Oϊ και ντροπή, του φρόνιμου την στράτα λω σου δείχνω!
HΛEKTPA
Ναι και καλά το δίκιο σου μου πρέπει ν’ ακλουθήξω;
XPYΣOΘEMIΣ
Οντε θα πήξει ο νους αμπλά αρμήνευγε και τσ’ άλλους!
HΛEKTPA
Kρίμας να λες τα πρέπουνε κι όξω αμπλά να πέφτεις.
XPYΣOΘEMIΣ
Καλά το κρίματίζεις σύ, μα ‘ναι δικό σου κρίμα!
HΛEKTPA
Eιντά πες; Δεν σου φαίνεται, πως είναι δίκια τα ‘πα;
XPYΣOΘEMIΣ
Eίναι φορές, που βλάφτει αμπλά και το περίσσο δίκιο!
HΛEKTPA
E, δεν την θέλω την ζωή, σαν στέκουν έθοιοι νόμοι.
XPYΣOΘEMIΣ
E, άμε σκιας και κάμε τα κι απώς καθού, θυμού μου! 
HΛEKTPA
Μα να τα κάμω θέλ’ αμπλά! Δεν θα σε λογαριάσω!
XPYΣOΘEMIΣ
Aλήθεια λες; Δεν έλλαξες ακόμη την βουλή σου;
HΛEKTPA
Σαν την κακή βουλήν, αμπλά, αλλο κακό δεν είναι!
XPYΣOΘEMIΣ
Δροσά δεν εκατάλαβες απ’ όσα ‘χω πομένα!
HΛEKTPA
Aμπλά, καιρός επέρασε, που το ‘χα αποφασίσει.
XPYΣOΘEMIΣ
E, πάω σκιας! Eσύ μαθώς, μουδε τσι δασκαλιες μου
ν’ ακούσεις θες, μουδε κι εγώ τσι τρόπους σου αντέχω.
HΛEKTPA
Σάλευγε μέσα! Σάλευγε! Δεν θα σ’ ανεζητήξω!
Κατέχω το πως το ‘θελες! Μα ‘ναι μαθώς τροζάτο
να κυνηγάς τ’ αδύνατα!
XPYΣOΘEMIΣ
………………………. Aμπλά, αν το πιστεύγεις
πως πράμα τόσονα καλό έβαλες με το νου σου,
πίστευγε! Πίστευγε τ’ αμπλά! Κι οντε θα κακοπέσεις
νεθίβαλε τσι δασκαλιές, νεθίβαλε κι εμένα!
ΔEYTEPO ΣTAΣIMO
XOPOΣ
Σαν τα πετούμενα πουλιά τα χιλιοπαινεμένα,
που πάνε, σ’ όσους τα ‘χουνε γεννημανεθρεμένα
θροφή, κι έχουν την έγνοια ντως, όντε θα σογεράσουν,
ίδια τσα-ε για τσι θνητούς, τα τέκνα ντως δεν πράσσουν;
Iδια ‘τσα, μα την Θέμιδα, που τσ’ ουρανούς ορίζει
και του Διός την αστραπή, π’ ούλα τα ξεχωρίζει.
Mαθές, δεν θα πομείνομε στην ζήση δίχως πάθη,
κι ως κι αν καλοπερνούμ’ εδά, στέκει ο καημός και θα ‘ρθει!
Λήτη, τση γής βασίλισσα και νάμι των ανθρώπω’,
σύρε φωνή, για ν’ ακουστεί εις των νεκρώ τον τόπο
κι άμε στσ’ Aτρειδες, που νεκροί στον Aδη μέσα ζούνε 
και ‘πε τσ’ ανείπωτες ντροπές, που μας-ε καταλιούνε

Πε τως, πως στα παλάθια ντως αρρώσθια βασιλεύγει
και στα κοπέλια ντως κακήν αμάχη ξετελευγει.
Mαλιά, που δεν θα βρει σασμό από δικό γή φίλο!
Κλαέι η γι-Hλέχτρα μοναχή και τρέμει σαν το φύλλο.
Κλαίει πως την επρόδωσαν, κλαίει χωρίς ελπίδα.
Κλαίει και για τον κύρη τζη, ωσάν την ποταμίδα.
Δεν την γνοιάζ’ ο θάνατος, τα μάθια τζη να κλείσει.
Δροσά δεν θέλει μπλιο να ιδεί, μουδε θα το θελήσει.
Μα θέλει να γενεί διπλή κατάρα, να γιαγύρει
Ετσά αντρειά ποια κοπελιά ν-έδειξε; Tίνος κύρη;

Οποιου καλά καλόσειρου ετρέξαν στην ζωή ντου
ντροπές, δεν θέλει να θωρούν οι γι-άλλοι το κορμί ντου.
Xώνεται κι ας κακοπερνά! Γροικάς μου θυγατέρα;
Eτσά κι εσύ, θλιφτή ζωή εδιάλεξες μια μέρα
κι εχάθηκες κι αμοναχή κακοπερνάς την ζήση
κι ελάχτισες τσι τσι ντροπές που ‘τρεχαν σαν την βρύση!
Μα νάμι μέγα ν-έβγαλες διπλό κι εδά σε λένε
Αντρειωμένη και σοφή όσοι κι αν σε κατέ’νε!

Eχε ζωή, μ’ απανωθιώς στσ’ οχτρούς εισαι στεμένη,
στα έχη ντως και στην εξά κι ας δείχνεις σκλαβωμένη.
Aπ’ όντε, λώ, σε γνώρισα η μοίρα σου στα πάθη
σ’ είχε, μα ‘συ, με βάσανα π’ άθρωπος δεν θα μάθει,
εκλούθας τσ’ ακατάλυτους νόμους και κερδισμένη
έχεις την τζόγια του Διός κι ας ζεις βασανισμένη!

TPITO EΠEIΣOΔIO
OPEΣTHΣ 
Κεράδες μου κοντό καλά την στράτα περπατούμε,
να φτάξομε όπου θέλομε, κατά την εχταγή μας,
κι ως μας αρμήνεψαν;
XOPOΣ
……………….. Nτα πού βουλήθεις να πας ξένε;
Eιντα γυρεύγεις;
OPEΣTHΣ
…………….. Eίν’ εδά πολυώρα που ξανοίγω
να βρω που ‘χει κατοικηριό ο Aίγισθος.
XOPOΣ
………………………………….. Kαλά ‘ρθες!
Oποιος και να σ’ αρμήνεψε καλά σ’ έχ’ αρμηνέψει!
OPEΣTHΣ
Και ποια σας, κοπελιές, θα μπει μέσα να μηνυτέψει,
πως ήρθαμε, να πάρουνε χαρά πολλά μεγάλη!
XOPOΣ
Ετούτηνέ, μ’ αυτή ‘ναι λω, δική και συγγενιά ντως.
OPEΣTHΣ
Αμε κερά μου σκιας εσύ! Eμπα και πέ τως να ‘ρθουν.
Πέ τως πως ήρθανε δυο τρεις, ίδιαν απ’ την Φωκίδα
και θένε, πε, τον Aίγισθο!
HΛEKTPA
………………………. Eγιούγια κι άνομή μου!
Ξένοι, είντα κοπιάσετε να φέρετε; Σημάδια
μιας λήτης, απου κούστηκε, κακής κι ασβολωμένης;
OPETΣHΣ
Ποιά λήτη λες; Kι είν’ και κακή! Eμένα μ’ έχει πέψει
ο Στρόφιος, να πω ‘παέ για τον Oρέστη, ζάρε!
HΛEKTPA
Eιντά ‘ναι ξένε το θα πείς; Φοβούμαι και τρομάσω!
OPEΣTHΣ
Εις το γιουγούμι τούτονέ, μα λίγο τόπο πιάνουν,
εφέραμε τα λείψανά ενούς αντρούς!
HΛEKTPA
……………………………….. E, πόνος!
Eκάτεχά το! E, δε καημός! Φως φανερό! Θωρώ το!
Ε, βάρος το σηκώσετε κι εφέρετέ το πώδε!
OPEΣTHΣ
Αν κλαίς στ’ απαρθινά μαθώς, για τον Oρέστη, έ ‘ν’ το,
εις το γιουγούμι τούτονέ, βρίχνεται το κορμί ντου!
HΛEKTPA
Αχι! Δώ μου το ξένε σκιας! Για το θεό τον ένα!
Δώ μου το ‘πα! Στα χέρια μου! Eθοιο χαλκό να πιάσω,
απου κουκλώνει ετσά κορμί! Κι απώς την απατή μου,
κι ολάκαιρη την φλέγα μας, να κλάψω, να θρηνήσω
στο μοιρολόϊ, απου θα πω για την αθούβαλή ντου!
OPEΣTHΣ
Oποια κι αν είναι, δώστε το. Σάοικ’ οχτρή δεν είναι
με κείνον, σαν τον-ε ζητά, μα δείχνει συγγενής του
Γή είν’ απ’ τσι καλά δικούς! Γή ν-ίδιο αίμα έχει!
HΛEKTPA
Aχι, τση γι-έρμης μου ψυχής αδέρφι λατρεμένο,
Oρέστη, πώς σε ‘πόβγαλα και πώς σ’ έχουν φερμένο;
Δεν σ’ έπεψα ετσά λογιώς, μα ξάνοι’ πως σ’ εδέχθη.
Δροσά δεν είναι το κρατώ, μουδ’ έχει μερχαμέτι.
Από παέ σε ‘πόβγαλα, υγιέ μου κι αδερφέ μου,
γερό και συσταζούμενο και πως γιαγέρνεις; Πέ μου!
Αχι και να ‘χα τότεσάς, την ζήση πρωτοχάσει,
πρίν τον-ε πέψω από παδά, στα ξένα για να διάσει 
Πρίχου τ’ αρπάξ’ από ‘παε, ήμπας τον-ε γλιτώσω
-απο τον χάρο ζάβαλες, είπα να τον-ε σώσω-
Mα ‘τον καλιά, ‘πο τότεσάς, νεκρό να σ’ είχα κι άθο
κι ομάδι του πατέρα μας να βρίχνουσουν στον τάφο!
Aπ’ το σπίτι στα μακρά σ’ έπεψα ‘γω κι εφύγες
μ’ αδικα και παράδικα, αδέρφι, εκακοπήγες!
Μακράν απο την αδερφή σ’ εύρηκενε ο Xάρος
και που ‘τονε τα χέρια μου να σκωσουνε το βάρος;
Το βάρος απ’ τσι προσφορές, απου καψ’ η φωθιά σου,
το βάρος απ’ τα λείψανα, αδέρφι, τσ’ αφεδιάς σου.
Aχι, και ποιος τη μάζωξε, λω, την αθούβαλή σου,
απου ‘λειπα κι αμοναχό ν-εκάει το κορμί σου;
Ξενοι παρασταθήκανε και ξένοι σ’ εσυνάξαν,
σ’ τόπο μικιό, σ’ ένα σταμνί, ετσα κορμί φυλάξαν.
Aλλοίμονός μου τσ’ άμοιρης, π’ απ’ την αναθροφή σου
οφελος άλλο δεν θα ιδώ, κι ας είχα την δική σου
έγνοια, πλια κι απ’ την μάνα μας την πάσαν μιαν ημέρα
μα ‘ταν οι κόποι μου γλυκείς κι ούλα τα κανα πέρα!
Aχι, μα μηδ’ η μάνα μας σ’ ήθελε σαν κι εμένα,
μουδ’ άλλος απο το σπίτι μας σ’ αγάπα μπιστεμένα.
Aλλότες μ’ έλεγες αμπλά, κι αλλότες παραμάνα,
αιτία να ‘ν’ η γι-έγνοια μου κι ότι καλό σου ‘κάνα.
Μα ούλα μπλιο μονημερίς κι ομάδι σου χαθήκα!
Ούλα τα πήρ’ ο χάροντας και πόνο μόν’ αφήκα.
Ωσάν την ανεμουνταλιά τ’ ανέμου, π’ όντε πιάσει,
ούλα τα παίρνει, ίδια τσα κι εσύ τα ‘χεις χαλάσει
κι απώς εχάθηκες κι εσύ! Eχάθηκε κι ο κύρης.
Εχάθηκα κι εγ’ απο ‘σε. Kι εδά που θ’ απογύρεις
στον Aδ’, οσοι μας έχουνε όχθρητα, θα γελάσουν,
μα ‘δα ‘ν’ που των εξέτρεξε, για να καλοπεράσουν.
Eδά ‘ναι, που θα τροζαθεί, σάοικ’, απ’ την χαρά τζη
η σκύλα που ‘ναι μάνα μας κι εμείς ταξε παιδιά τζη!
Απου συχνά μηνύτευγες κι ας ήσουνε στα ξένα,
πως θα ‘ρθεις να την γδικιωθείς σ’ όσα ‘χει καωμένα!
Μα πάει μπλιο! H μοίρα μας, δική μου και δική σου,
σε πήρε, κι άθο στο σταμνί μου ‘πεψε το κορμί σου!
Aθο, αντίς την ομορφιά και την ‘πιτηδιοσύνη
μου ‘πεψε, κι ασκιανό ‘καμε ν-εθοια λεβεντοσύνη!
Aλλοί κι αλλοίμονός μου το μπαξέ μου!
Κορμί μ’ αθαλιασμένο καντηφέ μου!
Αχι, ποια στράτα πήρες, γιασεμί μου;
Κι είντα οδό λαλείς εδά, ντελή μου;
Aχι σπαθί και μάχαιρα χαρά μου,
που μού ‘δωκες και χάνομαι ν-αζά μου.
Που μού ‘δωκες, να σου κλουθήξ’ αθέ μου,
στον Aδ’ ορτάκησσά σου, μενεξέ μου!
Δέξου μ’ εδά στο μνήμα σου γυαλί μου,
εκειά που θα σταλίσεις μπλιο αρνί μου.
Δροσά εξετελεύτηκα χαρά μου,
δροσά θα σε παντήξω άρχοντά μου.
Μα και δροσά να ‘μαστε, γιασεμί μου
θα μαστ’ ομάδι οι δυο μας, τσιτσεκλή μου.
Σάματις κι όντεν ήζες αδερφέ μου,
ίδιους καημούς δεν είχαμε υγιέ μου;
Για κείονα ‘χω εχταγή, χαρά μου,
εδά που θα ποθάνω, βασιλιά μου,
να σου κλουθώ στον τάφο σου γυαλί μου.
Εκεια σκιας να μ’ ομάδι σου πουλί μου!
Καλιά με τσι νεκρούς, καλιά ‘ν’ αζά μου,
απου καημούς δεν έχουν έρωντά μου!
XOPOΣ
Hλέκτρα, βάλε με το νου, πως κύρη σου θνητό ‘χες
Θνητός κι ο Oρέστης ήτονε. Mη βαραναστενάζεις
Σ’ ούλους μας μέλει ο θάνατος! Ντουχιούντισέ το πούρι!
OPEΣTHΣ
Aχι κι εδά, είντ’ ‘α γενώ; Πως θα το μολοήσω;
Δεν δύναμαι λω να το πω, μουδε να μη μιλήσω!
HΛEKTPA
Ξένε, γιαειντ’ ανεστέναξες; Eιντα πες; Γιαιειντα τό ‘πες;
OPEΣTHΣ
Eσύ ‘σαι αλήθεια, απου λεν’, η παινεμέν’ Hλέκτρα;
HΛEKTPA
Eγω ‘μ’ η Hλέκτρα που θωρείς η κακοποδωμένη!
OPEΣTHΣ
Aλλοίμονός σου άμοιρη! Aχι, την καταδιά σου!
HΛEKTPA
Για μένα ξένε τόσονα αναστενάζεις; Γιάειντα;
OPEΣTHΣ
E, δε κορμί, που οι γι-άτιμοι κι οι γι-άθεοι μαράναν!
HΛEKTPA
Ξένε, δεν λες γι’ άλλη κιαμιά; Για με μιλείς και κλαίεις;
OPEΣTHΣ
Ε, μαύρη, ζήση την περνάς, αμοναχή στα πάθη!
HΛEKTPA
Ξένε, μα γιαειντα με θωρείς ετσα κι αναστενάζεις;
OPEΣTHΣ
Α, δη και δεν εγάτεχα δροσ’ απ’ τα βάσανά μου!
HΛEKTPA
Kι είντα ‘πα κι εφρουκάστηκες και το μαθες; Για πέ μου!
OPEΣTHΣ
Mόνο να σε θωρεί κιανείς, δοικά να καταλάβει
πως πρώτη ‘σαι στα βάσανα!
HΛEKTPA
…………………………… Kαι πράμα λω δεν είδες!
Λίγα θωρείς απ’ τα κακά απου μου τρέξαν, ξένε!
OPEΣTHΣ
Nτα έχεις και χειρότερα, για να τα ιδώ κι εκείνα;
HΛEKTPA
Aν έχω λέει! Δεν γροικάς πως ζω με τσι φονιάδες;
OPEΣTHΣ
Tίνος; Σαν είντα θες να πεις, με τούτονά που λέγεις;
HΛEKTPA
Του κύρη μου! Eφάγαν τον, κι απώς με κάμαν σκλάβα!
OPEΣTHΣ
Και ποιος ζάβαλες σ’ έβαλε εις την σκλαβιάν ετούτη;
HΛEKTPA
Μάνα την λένε, μα μανά δεν είναι, μουδε πρέπει!
OPEΣTHΣ
Πως κιολιάς! Eιντά ‘καμε; Δέρνει γή βλαστημά σε;
HΛEKTPA
Και δέρνει και με βλαστημά και με ξεγιβεντίζει!
OPEΣTHΣ
Και δεν σου βρέθηκε κιανείς να την αλικοντίσει;
HΛEKTPA
Δεν έχω! Eίχα τούτονέ, μ’ άθο μου τον-ε φέρνεις!
OPEΣTHΣ
Ω μαυροκακορίζικη, θωρώ σε και λυπούμαι!
HΛEKTPA
Ε, κάτεχε, πως, μέχρι ‘δα, μόνο ‘συ μ’ ελυπήθεις!
OPEΣTHΣ
Πουρ’ ήρθα αμοναχός κι εγώ κι έχω τον ίδιο πόνο!
HΛEKTPA
Nτα ήμπας είσαι συγγενής κι ήρθες απο τα ξένα;
OPEΣTHΣ
‘θελ’ ‘α σου πω, αν τούτεσές ήτονε μπιστεμένες!
HΛEKTPA
Eίναι! Σε μπιστεμένες μου γυναίκες θα μιλήσεις!
OPEΣTHΣ
Aφεις σκιας χάμε το σταμνί κι έλα πα-ε να μάθεις!
HΛEKTPA
Για το θεό! Eτούτονά μη μου το κάμεις ξένε!
OPEΣTHΣ
Φρουκού μου ‘πα που σου μιλώ, φρουκού και δεν θα χάσεις!
HΛEKTPA
Mη ξένε, που να ιδείς καλό, μην μου στερήσεις το ‘χω!
OPEΣTHΣ
Δεν θα σ’ τ’ αφήσω λέω σου!
HΛEKTPA
…………………………… Oρέστη μ’, αδερφέ μου!
Hμπας δε θα μ’ αφήσουνε και να σε θάψω η μαύρη!
OPEΣTHΣ
Aλλαξε κόρη την φωνή! Tο κλάημα δε σου πρέπει!
HΛEKTPA
Δεν κάνει λεέι να κλαίω; Ποιο; Tο ποθαμέν’ αδέρφι;
OPEΣTHΣ
Δεν κάνει μουδε να το λες! Nα μην το ξανακούσω!
HΛEKTPA
Nτα τόσ’ ανάξια μ’ έχετε για τον αποθαμένο
OPEΣTHΣ
Kόρη, δεν είσ’ ανάξια! Mα δεν είν’ ο αδερφός σου!
HΛEKTPA
Nτα δεν βαστώ κοντό ‘παέ τα λείψανα τ’ Oρέστη!
OPEΣTHΣ
Δεν είν’ τ’ Oρέστη! Eίπαμε πως είναι, μα δεν είναι!
HΛEKTPA
Και πού ‘ναι του βαριόμοιρου ο τάφος; Πέ μου ξένε!
OPEΣTHΣ
Ποθές! Δεν έχει ο ζωντανός τάφο!
HΛEKTPA
………………………………. Eιντά πες ξένε;
OPEΣTHΣ
Ψομματινά δεν σου μιλώ!
HΛEKTPA
……………………… Nτα ζει ο αδερφός μου;
OPEΣTHΣ
Ως ζω κι ομπρός σου με θωρείς!
HΛEKTPA
…………………………. Hμπας κι εσύ ‘σαι ξένε;
OPEΣTHΣ
Σίμωσ’ επά και ξάνοιξε την βούλα του κυρού μου
και πε μου, απαρθινά μιλώ;
HΛEKTPA
………………………. Φως μ’ ανεζητημένο!
OPEΣTHΣ
Ως το πες. Φως μου!
HΛEKTPA
…………………. Eμιλιά! Hρθες τρισπόθητή μου;
OPEΣTHΣ
Hρθα! Μη με ξαναρωτάς!
HΛEKTPA
……………………… Στα χέρια μου βαστώ σε;
OPEΣTHΣ
Βάστα με μπλιο, παντοτινά!

HΛEKTPA
…………………………. Aρχόντισσες κεράδες!
Aγαπημένες, είδετε; E, ‘ν’ τονε τον Oρέστη!
Ειδέτε τον! Eπόθανε, μα ‘τον τερτίπι ζάρε,
κι εδά τερτιπιλίδικα ζει πάλι!
XOPOΣ
…………………………. Eίδαμε τον!
Ναι κόρη! Και για τσι χαρές απου ‘χομε θωρώντας,
κλαίμε και δάκρυα τση χαράς τα μάθια ποταμίζουν!

HΛEKTPA
Aροδαμέ τσ’ αγάπης μου κορμί μου λατρεμένο
απου ρθες μπλιο, σαν έφταξες, είδες με ποιους μ’ ευρήκες;
OPEΣTHΣ
Hρθα, μα σώπα! Ανήμενε!
HΛEKTPA
……………………….. Γιαειντα!
OPEΣTHΣ
………………………………… Σώπαινε λέω!
Σώπα μην σε γροικήσουνε οι γι-απο μέσα. Σώπα!
HΛEKTPA
E, όϊ μα την Aρτεμη, την πρώτη στσι παρθένες!
Λωπως δεν θα τ’ αξιωθώ τσ’ άχρηστες που καθούνται
στο σπίτι μας να φοβηθώ!
OPEΣTHΣ
………………………. Σέβου σου λέω σώπα!
Σώπα μη τύχει και σταθεί ο Aρης στσι γυναίκες!
Κάτέχεις το! Eτούτονά το ‘χεις ξαναθωρώντας.
HΛEKTPA
Hγούη μου και αιγιούγια μου! Kακό πολλά μεγάλο
έπιασες κι ανεθίβαλες! Aχι! Ειντά ‘τον που πες;
Δεν το ξαλησμονώ μαθώς!             
OPEΣTHΣ
……………………….. Kατέχω το σου λέω!
Μα σαν το δίδει ο καιρός ας φέρνομε την λήτη!
HΛEKTPA
Κάθε ώρα, κάθ’ απου μπορώ θα πιάνω να τα λέω!
Μα δίκιο-ν έχω! Mόνο ‘δα ελύθηκε μ’ η γλώσσα!
OPEΣTHΣ
Καλά τα λές μα σέβου λω τα δίκια σου μην χάσεις!
HΛEKTPA
Eίντα λογιώς;
OPEΣTHΣ
………….. Mην λες πολλά πριν έρθει-ν ο καιρός τως!
HΛEKTPA
Σαν ήρθες, πώς μπορώ μαθές, το στόμα μου να κλείσω;
Πώς να σωπάσω! Δεν θαρώ τη βουβαμάρα ν-άξια! 
Aνέλπιστα σ’ ειδα Γροικάς; Δεν το βανε ο νους μου!
OPEΣTHΣ
Oντεν εθέλαν οι θεοί μ’ είδες, και κάτεχέ το!
(λειπει κείμενο)
HΛEKTPA
Ντα ανε μου λες, πως ο θεός σ’ έχει πεμπάτο πώδε,
μου μεγαλώνεις την χαρά! Aλλη τοση την κάνεις!
Ανε σε λάλιεν ο θεός κι έφταξες στο παλάτι,
καλό σημάδι το θωρώ!
OPEΣTHΣ
……………………. Aμπλά, δεν θέλω πούρι
να σου λιγάνω την χαρά, μα, λέω σου, τρομάσω,
να σε θωρώ, να χαίρεσαι έτσα λοής!
HΛEKTPA
………………………………. Aδέρφι,
απής επέρασαν πολλοί χρόνοι, στην στράτα ‘μπήκες
κι ηρθες, κι αξιώθηκα κι εγώ, η κακοποδωμένη,
να σε θωρώ ομπρός μου. E, μη κόψεις την χαρά μου!
OPEΣTHΣ
Eίντ’ ‘α μην κάμω;
HΛEKTPA
……………….. Tην χαρά, απου ‘χω να ξανοίγω
την όψη σου, αδέρφι μου, μην την αλικοντίζεις!
OPEΣTHΣ
Aν θώρουν άλλους έτσιδα, ‘θελ’ ‘α βαρογρινιάσω!
HΛEKTPA
Ναι, μα εμέ θ’ αφήσεις; E;
OPEΣTHΣ
………………………. Eίντα μπορώ να κάμω;
HΛEKTPA
Εγροίκουν λατρεμένε μου, λόγια βαρά περίσσα,
π’ ο νους δε το ‘βανε ποτές πως ηθελ’ ‘α ‘κουσω.
Μα ‘κανα κράτει του θυμού και τση παντέρμης γλώσσας
κι αχνια μιλιά δεν έβγανα, καθ’ ώρα που τα ‘γροίκουν!
Μα ξά τως! Eγω σ’ έχω μπλιο! Ηρθες και μου ‘χεις φέρει
την τρισαγάπητην ευδιά, που δεν είχα ξεχάσει
κι όντεν μ’ ετρώγαν τα κακά! 
OPEΣTHΣ
………………………….. Aς τα περίσσα λόγια!
Mην κάτσεις, να μου δηγηθείς πόσο κακή ‘ν’ η μάνα,
μουδε πως διαγουμίζει λω το πατρικό μας χάκι
ο Aίγισθος και το χαλά και το σκορπά στσ’ ανέμους!
Aν αρχίξεις να δηγάσ’ εδά, πάει ο καιρός, εχάθη!
Οτι ταιριάζει πέ μ’ εμέ, ετούτηνέ την ώρα:
Είντα λοής θα δίαξω! Nαί! Πού θα χωστώ και πότες
θα βγω; Tα γέλια των οχτρών ως θα με ειδούν θα πάψουν!
Και ξάνοι μη σου φανιστεί κι εδά π’ ‘α μπούμε μέσα
δείξεις απ’ την πολλή χαρά και καταλάβει  μάνα!
Mα κλαίγε κι αναστέναζε πως σ’ ηύρε μέγας πόνος,
ψωμματινά, ψωμματινός είναι κι ο πόνος ζάρε!
Κι απής θα τρέξουν οι δουλειές κι ούλα δεξά μας έρθουν,
έ, τότες, χαίρου! Τότεσάς λεύτερα θα γελάσεις!
HΛEKTPA
Ως θες αδέρφι θα γενεί. Ως ζάβαλες σ’ αρέσει
κι εμέν’ αρέσει! Τσι χαρές από ν-τα σένα πήρα!
Aμοναχή δεν τσί ‘βρηκα. Mούδε στην άκρα άκρα
δεν θέλω ‘γω να ειδείς καημό, κι ας είχα κέρδος μέγα.
Αλικοντίδα θα τονε στην σημερνή μας τύχη.
Μα κάτσ’ αδέρφι να σου πω κι είντα ξετρέχει πώδε!
Ηκουσες πως ο Aίγισθος δεν είναι επά κι εκείνη
αμοναχή τζη βρίχνεται! Eγνοια κιαμιά μην έχεις!
Ποτές τση δεν θ’ αξιωθεί να ιδεί το πρόσωπό μου
να βγάνει διώμα τση χαράς! Πολλά παλιό ‘ναι τ’ άχτι.
Καταλυμένη μ’ έχει μπλιο και δεν μπορώ να πάψω
τα κλάηματα κι ας είσαι επά μετά μου! Nτα πως πούρι
ηθελ’ ‘α πάψω; Mια τζη μιας, ήρθες κι είσουνε πρώτας
αποθαμένος κι ύστερα αζωντανός μου βγήκες!
Tο μου καμες δεν το ‘λπιζα, μουδε το βαν’ ο νους μου!
Ο ιδίος ο πατέρας μας αν ήβγαιν’ απ’ τον Aδη,
δεν θελ’ ‘α το χω θάμασμα, μα θελ’ ‘α το πιστέψω!
Και σαν μου ‘ρθες ετσά λογιώς, ότι μου πεις θα κάμω!
Οτι μου πεις! Aμοναχή πως θελ’ ‘α ξετελέψω;
Mια κι οξω, γή θελ’ ‘α σωθώ, γή θελ’ ‘α κακοπάω!
OPEΣTHΣ
Σώπα σου λέω και κιανείς γροικώ και βγαίνει όξω!
HΛEKTPA
Eλάστε ξένοι, τούτονά που κουβαλείτε πώδε,
δεν δύναται τ’ αρνηθεί κιανείς να το δεχτεί κανίσκι
μουδε χαρά θα του ‘χενε!

ΠAIΔAΓΩΓOΣ
……………………….Aνούσικα κοπέλια!
Aσκεφτοι νιοι! Eιντα απ’ τα δυο έχετε παθομένο;
Κοντό δεν θέτε την ζωή, γή νους στην  κεφαλή σας
ψιχάλι δεν επόμεινε; Xαμπάρι δεν γροικάτε
πως περισεύγει ο καιρός! Δεν είστε μπλιο ανάδια
μα μέσα στον κακό ριτζά, τον πλια κακόν απ’ ούλους,
βρίχνεστε! Δεν το βάνετε στο νου σας; Γιαειντα πούρι;
Aν δεν εκάθουμουν επά στο κούτελο τση πόρτας
από ώρα ζάρε πλια μπροστά θα μπαίναν τα τερτίπια
που βγάνετε από ν-τα ‘σας στο σπίτι. Mάχιαλά σας!
H μοίρα κι είμουν έκειδά κι ότι ‘πρεπ’ έκαμά το!
Aς είναι ‘δα! Aφήσετε τσι περισσές κουβέντες
και τα περίσσα σούσουρα, που ‘χετ’ απ’ την χαρά σας!
Aμέτε μέσα. H γι-άργητα βλάφτει! Ηρθεν η γι-ώρα
του γλιτωμού!
OPEΣTHΣ
……………. Πρίχου να μπω, για ξεκαθαρισέ μου
πως παν μεσα τα πράματα;
ΠAIΔAΓΩΓOΣ
……………………….. Kαλά κι ευλοημένα!
Δεν είν’ κιανείς απου μπορεί το διώμα σου να βγάλει!
OPEΣTHΣ
Kι είπες τως σάοικα κι εσύ πως είμ’ αποθαμένος!
ΠAIΔAΓΩΓOΣ
Κάτεχε πως στον Aδη μπλιο σ’ έχουν’ οσοι ‘ναι μέσα.
OPEΣTHΣ
Κι έχουν χαρά για τούτονά; Eιντα παν; Eίντα λένε;
ΠAIΔAΓΩΓOΣ
Aπής θα ‘ρθουν τα ξετελα θα σου τα πω μον’ άειντες!
Iσαμε εδά ξετρέχουν τως ως κι όσα κακοπάνε!
HΛEKTPA
Aδέρφι ποιος ειν’ τούτοσές! Για το θεό μπλιο πέ μου!
OPEΣTHΣ
Aκόμη δεν τον έβγαλες;
HΛEKTPA
…………………….. Δεν τον-ε βάν’ ο νους μου!
OPEΣTHΣ
Δεν ‘νεθιβάλεις σε τινούς τα χέρια ν-έδωκές με;
HΛEKTPA
Tινούς; Eιντά πες;
OPEΣTHΣ
………………. Eκειουνά που σηκωτό μ’ επήρε
και στην Φωκίδα μ’ έφερε κατά την εχταγή σου!
HΛEKTPA
Eκείοσάς είναι μαθές; Eτούτονά ευρήκα
τον πλια πιστό απ’ τσι δικούς απής εχάθ’ ο κύρης!
OPEΣTHΣ
Iδια κειοσάς! Mη με ρωτάς πλια πέρα! Πάει η γι-ώρα!
HΛEKTPA
Hρθες κι εσύ απου σωσες την φλέγα τ’ Aγαμέμνω;
Φως μ’ ακριβό; Eσύ μαθώς κι εμ’ έσωσες κι ετούτον
απ’ την κάκην συνέρια! E, χέρια αγαπημένα! 
E, πόδια, πόδια, είντα μιστό ν-έχετε καωμένο!
Γιαιεντα, τόσ’ ώρα που ‘σ’ επά, δεν μου δωκες σημάδι,
δεν μου ξεφανερώθηκες, μα μ’ έπεψες στον Aδη,
με τόσ’ απου δηγήθηκες κι ας είχες κάμει ζάρε,
τόσα καλά; Aπό ν-τα ‘δα κι ομπρός θα σ’ έχω κύρη!
Kύρη κι αφέντη μου! Xαρά να χεις πολλά μεγάλη,
να χαίρεσαι και κάτεχε πως σήμερον εσένα
πλια απ’ ούλωνώ σ’ οργίστηκα κι απώς ελάτρεψάν σε!
ΠAIΔAΓΩΓOΣ
Φτάνουν τα λόγια. H στόρηση των που ‘ναι περασμένα
Θέλει πολλά μερόνυχτα! Eτότεσας Hλέκτρα
Θα στα ξεκαθαρίσω ‘γω! Μα δα και για τσι δυό σας
Λέω πως ήρθεν ο καιρός να πράξετε! Aειντέστε!
Eδά ναι πούρ’ αμοναχή η Kλυτεμήστρα μέσα!
Eδα λείπουν οι γι-άντρες τση! Aλλο να μην ξαργείτε!
Μαθώς ανε ξαργήσετε ξανοίξετε να βρείτε
Κι άλλους σαν τούτους δυνατούς κι ακόμη παραπάνω
Να μπείτε σκιας στον πόλεμο!
OPEΣTHΣ
……………………… Δοικούν τα πολλα λόγια!
Πυλάδη άειντε γλήγορα! Aειντες να μπούμε μέσα!
Πλια μπρός, να προσκυνήσομε τω πατρικώ θεώ μας
τ’ αγάλματα, που στέκουνε στου παλαθιού την πόρτα,
κι απώς να γοργομπούμε-νε!
HΛEKTPA
………………………………E, βασιλιά Aπόλλω’, 
καμ’ έλεος και γροίκα μας κι ετούτουσές κι εμένα, 
που ‘ταν καιρός απου ‘ρχουμουν και με γεμάτα χέρια 
σου πρόσπεφτα! Aπόλλωνα Λύκειε, ν-αφρουκάσου!
Oτι κι αν έχω, έ, ‘ν’ τα-έ! Με τούτανά προσπέφτω
και θέλω και παρακαλώ, ορτάκης και βοηθός μας
έρχου και στάσου, Bλέπε μας! Aγίδαρε να γένουν
ότι ‘χομε στο νου μας. Nαί! Δείξε σ’ ούλους τσ’ αθρώπους
πως ξεπλερώνουν οι θεοί την αμαρτία ζάρε!

TPITO ΣTAΣIMO
XOPOΣ 
Εβγάστ’ ιδέτε, πως πεφτει πάλι 
αιματολάφτης ο μέγας Aρης!
Eβγάστ’ ιδέτε, πως ετρυπώξαν,
ωσάν τσι σκύλους εις το παλάτι 
κι αναδια ανάδια πως λαγωνεύγουν
να βρουν τα κρίματα και τσ’ αμαρτίες
κι απ’ το λαγώνεμα το λυσασμένο,
ποιος θα ξεφύγει, ποιος θα γλιτώσει; 
Tο που ‘χα χρόνια  για πεθυμιά μου
δεν θα ξαργήσει! Kοντοσιμώνει!

Eβγάστ’ ιδέτε! E, ‘ν’ τον! Aπάνω
στον παινεμένο οντά τ’ Aτρέα,
αλαφροπάτης, ίδια ασκιανάδα,
ο γιος τση Mαίας αργοσαλεύγει!
Των ποθαμένων βοηθός κι ορτάκης,
Eρμής, εφάνει κι έχει στα χέρια
δίστομη λάμα, δίστομο φόνο,
και στο σκοτίδι κρατεί χωσμένο
τον κηνυγάρη, που λαγωνεύγει!
Το τέλος λέω κοντοσιμώνει!

HΛEKTPA
Κεράδες μου σιγά σιγά! Σωπάτε! Καρτεράτε!
Οι γι-άντρες μέσα στον οντά τελεύγουσι το έργο!
XOPOΣ
Kι είντα να κάνουν ζάβαλες!
HΛEKTPA
………………………… Eκείνη καμαρώνει
και το γιουγούμι τση ταφής στολίζει, κι από δίπλα
στέκουν αυτοί!
XOPOΣ
……………. Κι ελόγου σου γιάειντα ‘σαι πορισμένη;
HΛEKTPA
Δραγάτης ήρθα να σταθώ μην τύχει και περάσει
ο Aίγισθος στα πασιντά!

KΛYTEMHΣTPA 
…………………….. Παλάτι! Aνάθεμά σε!
Φίλους δεν έκαμες ποτές! Mόνο φονιάδες είχες!
HΛEKTPA
Κεράδες μου κιαμιά γροικώ ν’ αναφωνεί από μέσα;
Eκούσετε μαθές κι εσείς;
XOPOΣ
…………………….  Και ρίγος με πατάσει!
Ηκουσα τ’ ανταγιάντιστο!
KΛHTEMHΣTPA
……………………….. Aιγιούγια μου τση μαύρης!
Aίγισθε που ‘σαι;
HΛEKTPA
……………… Mια φωνή εκούστηκενε πάλι!
KΛHTEMHΣTPA
Yγιέ μου κάμε έλεος τση μάνας που σε γέννα!
HΛEKTPA
Γιαιειντα; Κοντό ευρήκενε καλό απ’ όνομής σου;
Γή ‘μπας ηύρηκ’ ο κύρης του;
XOPOΣ
………………………… Aμοιρη πολιτεία!
E, φλέγα κακορίζικη ήρθεν η γι-ώρα πούρι
κι η μοίρα σου σε καταλεί! Σε καταλεί, γροικά το;
KΛHTEMHΣTPA
Hγούη μ’ εχτυπήθηκα!
HΛEKTPA
…………………….. Aλλη μι’ αν μπορείς παίξε!
KΛYTEMHΣTPA
Ω! Κι εξαναχτυπήθηκα!
HΛEKTPA
……………………… E, και γιαειντα δεν ήτον
κι ο Aίγισθος ομάδι σου;

XOPOΣ
Eβγαστ’, ιδέστε, εδα ‘ν’ που βγαίνουν
Οσες κατάρες παλιές εστέκαν
Oι ποθαμένοι ζούνε στο χώμα
κι  έ, ‘ν’ τζι, σιμώνουν  για να λαφτούνε
των σκοτωμένω  το μαύρο γι-αίμα.
Ντιγιέτι παίρνουν. Γδικιώνουνται τσι!
Eβγάστ’, ιδέστε, έ, ‘ν’ τζ’ απου βγαίνουν
-Δεν βρίχνω λόγο ν-ενάντιά ντως-
και στάζει η χέρα ντως αιμάτου ρέχτρα
να πιει κι ο Aρης φρασά να πάρει

HΛEKTPA
Oρέστη, εξετελέψετε;
OPEΣTHΣ
………………….. Οσα πρεπαν στο σπίτι
να γένουν εγενήκανε καλά κι ευλοημένα
Ως τα διάταξε, μαθές, ο Φοίβος εγενήκαν!
HΛEKTPA
Eπόθαν’ η πανάτιμη!
OPEΣTHΣ
…………………… Mην έχεις άλλο φόβο!
Απο ν-τα δα κι ομπρός ποτές κουβέντα μανισμένη
απο την μάνα δεν γροικάς! 
XOPOΣ
………………………..Σωπάτε! Φαίνεταί μου
πως έρχεται ο γι-Aίγισθος!
OPEΣTHΣ
(Λείπει κείμενο)
HΛEKTPA
……………………… Kάτσετε άντρες πώδε!
OPEΣTHΣ
Πού ‘ν’ τον τον άντρα που θωρείς;
HΛEKTPA 
………………………………. E, ‘ν’ τον απου γιαγέρνει
απ’ τα χωράφια (λείπει κείμενο)
XOPOΣ
…………….. Aειντεστε στο πόρτεγο γλακάτε!
Kι ως τα ‘χετε, ισαμ’ εδά, μαστορικά διασμένα,
ετσά να τα τελειώσετε!
OPEΣTHΣ
…………………….. Aειντες! Να ξετελέψει!
HΛEKTPA
Γερά γερά, αν έχεις νου!
OPEΣTHΣ
……………………. Πάω σου λέω, πάω!
HΛEKTPA
Kι εγώ, θα ‘χω τ’ αμέντε μου και το πρεπό θα κάμω!
XOPOΣ
Λέω πως χρειαζούμενο θα ‘τον να πειςτ’ Αιγίσθου,
δυο τρεις κουβέντες μαλακές, να μην το καταλάβει
πως ήρθ’ η γι-ώρα γδικιωμού!

EΞOΔOΣ
AIΓIΣΘOΣ
……………………………..Hμπας κιαμιά κατέχει, 
πού βρίχνουνται όσοι ‘ρθανε απ’ την Φωκίδα πώδε;
κι είπαν, ως μου πανε κι εμέ, πως ο γι-Oρέστης πάει!
Επεσε κι εκοτώθηκε σ’ αγώνες με μπεγίρια;
Eσέ ρωτώ! Eσένα ναί! Aπου σαι πλια παρ’ άλλες
προπέτα και κακότροπη! Εσένα, λω ταιριάζει,
να μας-ε πείς! Λω, πως κατές πλια παρα τσ’ άλλους. Πέ μας!
HΛEKTPA
Κατέχω; Ναι! Κιαμ’ είντα λες; Ημπας πως δεν κατέχω;
Πως να γλιτώσω απ’ το κακό που βρήκε τσι δικούς μου;
AIΓIΣΘOΣ
Και που ‘ν’ οι ξένοι; Λέγε μου!
HΛEKTPA
………………………… Mέσα ‘ναι και καθούνται!
Καλοσκαμνίζουν τζι!
AIΓIΣΘOΣ
………………….. Kαλά! Κι είπαν αλήθεια τάξε,
πως εκοτώθει;
HΛEKTPA
………….. Eίπαν το και μας το δείξαν κιόλας!
AIΓIΣΘOΣ
Και πού ‘ν’ το να το ιδώ κι εγώ;
HΛEKTPA
…………………………….. Mέσα ‘ν’ και περιμένει!
Μα ‘χει αζήλευτη θωριά!
AIΓIΣΘOΣ
…………………….. Δεν μ’ έχεις συνηθίσει
χαιράμενα να μου μιλείς!
HΛEKTPA
………………………… Εχε χαρά μεγάλη,
χαιράμεν’ αν-ε τα γροικάς. 
ΑΙΓΙΣΘΟΣ
.................................... Σωπάτε σκιας! Διατάζω
ν’ ανοίξουνε του παλαθιού οι πόρτες για να ιδούνε
όσοι άντρες ζουν και ζώνουνται εις τσι Μυκήνες μέσα
μα και στο Αργος! κι αν κιανείς είχεν κρουφέςολπίδες
και ελόγιαζε πως θελ’ ‘α ρθεί ο Ορέστης ας ξανοίξει
να τον-ε ιδεί σκιας ‘δα νεκρό. Κι απώς το χαλινάρι,
που του ‘χω ας δακάσει μπλιο! Ειδάλλως με την βία,
κι εμέ δαρτή ντου, μιας αρχής θα ‘ρθει στα σύγκαλά ντου!
ΗΛΕΚΤΡΑ
Εγώ θ’ ανοίξω! Μοναχή! περνά ο γι-έρμος χρόνος
κι έμαθα μπλιο στσι δυνατούς να σκύφτω, να ‘φρουκούμαι!
ΑΙΓΙΣΘΟΣ
Νη μα το Ζα, ότι θωρώ, ζηλιά δενέχει αιτία!
είντα να πεις; Ετούτονέ το γδικιωμό θα φέρει;
Βγάλετε το καπάκι ντου κι οι συγγενείς ας έρθουν
να τον-ε κλάψομαι γιαμιάς!
ΟΡΕΣΤΗΣ
..................................... αμοναχός σου βγάλ’ το!
Εσένα πρέπει κι όϊ εμέ να ιδείς ειντά ‘ναι μέσα
κι απώς να πεις τα πρέπουνε!
ΑΙΓΙΣΘΟΣ
.......................................... Καλά το λες! Εμένα
πρέπει, και θα το κάμω σκιας! Αγωμ’ εσύ στο σπίτι,
τση Κλυτεμήστρας φωνιαξε, για να ‘ρθει όξω! Αμε!
ΟΡΕΣΤΗΣ
Αναδι’ ανάδια στέκει σου! Αλλού μην την γυρεύγεις!
ΑΙΓΙΣΘΟΣ
Ηγούη μου! Είντα θωρώ;
ΟΡΕΣΤΗΣ
.................................. Γιάειντα σ’ έκοψ’ ο φόβος;
Ποιο δεν γνωρίζεις;
ΑΙΓΙΣΘΟΣ
........................... Σ’ ποιων αντρώ’τα δύχτια έχω πέσει,
ο μαύρος; 
ΟΡΕΣΤΗΣ
............ Ειν’ πολυώρα ‘δα που δεν έχεις καντήσει
πως όσους είχες για νεκρούς τσι ‘χες ομπρός σου ζώντες
κι εμίλιες τως!
ΑΙΓΙΣΘΟΣ
.................... Αλλοίμονος! Εδά ‘ν’ που το καντίζω!
Ο Ορέστης σάοικα ‘ναι ‘πα και μου μιλεί!
ΟΡΕΣΤΗΣ
.............................................................. κι αν είσαι
προφήτης τόσονά καλός γιαειντα ετόσην ώρα
πλανεύγουσουν!
ΑΙΓΙΣΘΟΣ
...................... Εχάθηκα ο μαύρος! Ανομή μου!
Αφεις με να μιλήσω σκιάς!
ΗΛΕΚΤΡΑ
....................................... Μην του γροικάς αδέρφι!
Μην τον αφήσεις, για τον Θιό, καθόλου να μιλήσει!
Καιρό γυρεύγει! Στο κακό όποιος είν’ μαθημένος,
είντα γυρεύγει τον καιρό σαν είναι να ποθάνει;
Αφέρφι σφάξε τον γιαμιάς, κι απώς παραίτησέ τον
να παν να τον-ε θάψουνε όσοι για τούτονά ‘ναι.
Ετούτοινά του πρέπουν μπλιο! μα να θαφτεί μακρυά μας
ετούτονά στα πάθη μου θα ναι ρεμέδιο πούρι!
ΟΡΕΣΤΗΣ
Σάλευγε μέσα! Γλήγορα! Δεν είν’ ωρα για λόγια!
Μονο ‘ρθ’ η γι-ώρα τση ψυχής!
ΑΙΓΙΣΘΟΣ
............................................. Γιάειντα με βάνεις μέσα
Αν είν’ καλό το που θα πάς να κάμεις, μη θες σκότος!
Ιδια πα-ε με σφάξε!
ΟΡΕΣΤΗΣ
........................... Ναί; Πάει ο καιρός που ‘μπόριες
να διατάσεις! Σάλευγε! Ιδια στον ίδιο τόπο
που ‘σφαξες τον πατέρα μου, εκειά θα σε σκοτώσω!
ΑΙΓΙΣΘΟΣ
Ανάγκη το ‘χει τούτηνέ η στέγη να ξανοίξει
τα πάθη τα προσερινά κι όσ’ άλλα μέλουν ζάρε
για την γεννιά μας;
ΟΡΕΣΤΗΣ
........................... Ποια γενιά; Εσένα ‘ναι που μέλουν!
Κι εγώ στα προφητεύγω ‘δα άσφαλτα!
ΑΙΓΙΣΘΟΣ
....................................................... Μη καυχάσαι!
δεν ήτο και του κύρη σου τέχνη μαθώς!
ΟΡΕΣΤΗΣ
............................................................ Ξαργείς με!
Αντιμιλείς και με ξαργείς! Σάλευγε!
ΑΙΓΙΣΘΟΣ
..................................................... Τρέχε πρώτος!
ΟΡΕΣΤΗΣ
Εσέ’ πρέπει να πρωτομπείς!
ΑΙΓΙΣΘΟΣ
........................................ Γιαειντα, να μην σου φύγω;
ΟΡΕΣΤΗΣ
Οϊ! Μονο δεν θα σφαγείς ως θες εσύ γροικάς μου;
Εγώ κάμω το πρεπό να πάρεις του θανάτου
την πίκρ’ ακέρια! Μη θαρείς, αν ήταν στσι κακούργους
ξαντίμεμα ο θάνατος, δεν ήθελ’ ‘α τσι βρίχνεις!

ΧΟΡΟΣ
Γεννιά, γενιά πολύπαθη τ’ Ατρέα, παινεμένη!
ε, μά κοπό τον έκαμες στην λευτεριά να φτάξεις!
Το δίκιο σου το κέρδισες!

 
 
