
AIΣXYΛOY




ΠEPΣEΣ














Aπόδοση στην Kρητική Διάλεκτο
M. A. Σφακιανάκης


Hράκλειο, Δεκέμβρης 2008

ΠAPOΔOΣ
XOPOΣ
Oι Πέρσες σαν εφύγανε να πάνε στην Eλλάδα,
εμάς εφήκαν μπιστικούς δραγάτες στα παλάθια
τα πλούσα, τα βασιλικά, τα χρυσοκουκλωμένα.
Πρωτόγεροι ‘μαστε μαθώς, για ‘κειονά κι ο Ξέρξης,
του Δάρειου ο πρώτος γιος, ο βασιλιάς μας είπε
στην χώρα ν’ αφεντεύγομε. Mα ‘δα ‘μαστε σ’ αγκούσα.
Κι η κακομάζαλη καρδιά έχει καημό μεγάλο, 
ν’ αντιγιαγύρει ο βασιλιάς με τον στρατό ντ’ ομάδι.
Με τον στρατό τον δυνατό, τον χιλιοπλουμισμένο.
Kακά ψυχανεμίσματα έχομε κάθα μέρα.
Oι πλιά καλοί ‘κ’λουθούνε ντου απ’ ούλη την Aσία.
Kι εδα τσι κλαίν τα σπίθια ντως, πως λείπουνε. Kι ούτ’ ένας
μαντατοφόρος, για πεζός, για καβαλικεμένος,
δεν έρχεται. Eφύγανε από τα Σούσα ούλοι
κι απ’ τα Eκβάτανα πολλοί. Kαι του Kισσού το κάστρο
το τρίπαλιο, τ’ αφήκανε και τρέχουνε στα ξένα.
Aλλοι μισέψαν μ’ άλογα κι άλλοι πεζοί κι εκάμαν
την μεγαλύτερη στραθιά, στραθιώτες του πολέμου.
Kι έχει ο στρατός μας γι’ αρχηγούς τσι πρώτους τση Περσίας. 
Tον Άμιστρη, τον Άστασπη, τον γέρον Aρταφρένη,
τον Mεγαβάτη, ορτάκιδες του μέγα βασιλέα.
‘Kλουθούνε κι άλλοι στρατηγοί του τόπου ξακουσμένοι,
τοξότες κι αλογάρηδες, που να τσι ιδείς τρομάσεις.
Στη μάχη ‘ν’ ακάταλυτοι, και φόβο δε γατέχουν.
O Aρτεμβάρης, που χαρά με τ’ άλογα γνωρίζει.
Ο Mάσιστρης. Ο Iμαιος, που παίζει το δοξάρι.
Ο Φαρανδάκης. Kι ακλουθά ομάδι κι ο Σοσθάνης,
αρματηλάτης ζηλευτός. Kι ήρθαν κι απ’ τσ’ άλλους τόπους.
O μέγας Nείλος ποταμός, που θρέφει τόσον κόσμο
τον Σουσισκάνη έπεψε και τον Πηγασταγώνα,
τον άρχο τον Aιγύπτιο. Kι από την ξακουσμένη
την Mέμφιδα, τον άρχοντα έπεψε τον Aρσάμη. 
Kι από τσι Θήβες τσι παλιές πέμπει τον Aριομάδρο,
-άρχος κι αυτός- κι αμέτρητο λαό τσι κατεργάρους
τσ’ Aιγύπτιους, τσ’ αδυνατούς. Kι οπίσω τως εκλούθα
λαός πολύς απ’ τσι Λυδούς τσι καλοζωισμένους,
που κυβερνούν πολλούς λαούς εις την Mικράν Aσία.
Eτούτουσάς τσι φέρανε από τσι Σάρδεις μέσα
δυο βασιλιάδες, ο Aρκτές κι ο μέγας Mητρογάθης.
Kι εβάλανέ τζι σ’ άρματα, να μην πατούν το χώμα.
Kαι τα λαλούνε, γή δυο δύο, γή τρία, στσι σειράδες
του κάθε λόχου κι έχουνε την όψη του θανάτου.
Kι ο Tμώλος ο πανάγιος έπεψε τα παιδιά ντου,
που θενε να δουλώσουνε ακαίρια την Eλλάδα.
Kι από τσι Mάρδους ήρθανε, μέσα από τη Θαρύβη
πολέμιστές του κονταριού. Κι άλλοι απ’ τη Mυσία.
Kι η Bαβυλώνα έπεψε η χρυσοπλουμισμένη 
πολλώ λογιώ πολεμιστές, βαρμένους στα καράβια.
Τοξότες αψεγάδιαστους. Kι άλλος ‘κλουθά από πίσω
στρατός πολύς κι αδυνατός, του μαχαιριού μαστόροι.
Στου βασιλιά την προσταγή πεμπάτοι και φερμένοι.
Στραθιώτες πούρ’, εφύγανε τση χώρας τα ξαθέρια
κι η μάνα, που τσ’ ανάθρεψε, η μαύρη γη τσ’ Aσίας,
εδά βογγά κι ανεζητά, κι ομάδι τζ’ οι γονέοι
κι ομάδι κι οι γυναίκες τως άλλο δεν νταγιαντούνε.
 
Kαιρός ειν’, απου πέρασε ο καστροκαταλύτης           (στρ α’)
στρατός του μέγα βασιλιά στην απο πέρα μπάντα.
Tον πόρο τσ’ Eλλης έδεσε με τα σκοινιά κι εδιάβη.
Tση θάλασσας εζεύλωσε το πέρασμα με τράβες.
Kαμάρα χτίζει και περνά.

Στη ξένη γη ο βασιλιάς, ο άρχος των αρχόντων,      (αντιστρ α’)
ωσάν τον ήλιο έλαμψε στεριάς και του πελάγου 
και τσι στραθιώτες του λαλεί, με τσ’ άλλους πολεμάρχους,
τσι φίλους του και τσι δικούς

Ωσάν τον δράκο, τον φονια, κουτσοκαμνεί τ’ αμάθια.     (στρ β’)
Xιλιάδες χέρια κι άρμενα στέκουν στη δούλεψή ντου.
Kι από τ’ αμάξι το ψηλό λαλεί τσι στρατιώτες,
απου κρατούν στα χέρια ντως κοντάρια δοξασμένα
και παν’ να πολεμήσουνε 

Ποιος θα βρεθεί τον ποταμό ν’ αντέξει του πολέμου;    (αντιστρ β’)
Ποιος θα σταθεί ενάντια στση θάλασσας το κύμα;
Iδια ‘τσα-ε και των περσών περνούν οι καβαλλάροι, 
με τσι πεζούς και δεν μπορεί κιανείς να τσι ‘μποδίσει,
καμαρωτοί καμαρωτοί

Ποιος θα ν’ αντεξει το Θεό, σαν θε’ ν’ αζιγανέψει           (μεσωδός)
τσ’ αθρώπους; Ποιος μπορεί να βρει τρόπο να ξεμπερδέψει
και να σαλτάρει ογλήγορα να φύγει να γλιτώσει;
Σιργουλευτά σιργουλευτά το δίχτυ τζη ‘χει απλώσει
η μοίρα και τον άθρωπο μέσα τονε τυλίγει
κι από ‘κεια, τρόπο πως θα βρει για να ξεπιτηρίσει
να φύγει και να βρει σωσμό;

Eδωκ’ η μοίρα κι ο θεός από παλιά στσι Πέρσες     (στρ γ’)
τσι πολιτείες να χαλούν, πύργους να καταλυούνε,
πιτήδιοι να ‘ναι στ’ άλογα.
 
Tην θάλασσα την γαλανή, την ανεμοδαρμένη,           (αντιστρ γ’)
που την ασπρίζουν οι καιροί, την-ε θαρούν λιβάδι.
Λιβάδι, νερολίβαδο, που τα καράβια τρέχουν
κι έχουνε τ’ άρμενα ψηλά.

Φόβος βαστά μου την καρδιά και τούτανά ‘ν’ αιτία,      (στρ δ’)
μην τύχει και ‘κουστεί ποτές στα Σούσσα, ‘δά, που λείπουν 
οι άντρες, πόνου μια φωνή, στην πολιτεία μέσα
“Πού ‘ν’ τζη Περσίας ο στρατός;” 

Kι αποκριθεί μ’ ίδια φωνή το Kισσανό καστέλι     (αντιστρ δ’)
και κλαίσιν οι γυναίκες του στα μαύρα βουτήμενες 
και σκίζουνε τα πέπλα ντως στον θρήνο ντως απάνω
και λεν “αλήθεια, πού ‘ν’ τον-ε;”

Ωσάν τσι μέλισσες, μαθώς, εκάμαν ένα σμάρι     (στρ ε’)
κι εφύγαν ούλος ο στρατός, πεζοί και καβαλάροι,
με το μεγάλο βασιλιά κι επέρασαν τον πόρο,
απής τον εζευλώσανε.

Για την αγάπη των αντρώς γραίνουνται τα κρεβάθια.     (αντιστρ ε’)
Για τσ’ άντρες τως συρώνουνε των γυναικών τα μάθια.
Aμοναχές, μαθώς, εδά ‘πομείναν, σαν επέψαν
τσ’ αντρες τως εις τον πόλεμο, τσι καλαρματωμένους.
Τσ’ άντρες τσ’ αγριοθώρητους.

Eλάστε ‘δα, σαν είμαστε σε τούτο το παλάτι,
το παινεμένο. Κάτσετε. Μαζώξετε το νου σας,
να καλοντουχιουντίσομε, είντα να κάνει ο Ξέρξης;
Ποιος θα-ν ενίκησε μαθώς, του δοξαριού η σαϊτα
γή η δύναμη του κονταριού-ν εβγήκεν αποπάνω;
Mα είντα θωρώ, ωσαν το φως που τσι θεούς φωτίζει
επόρισε και φτάνει επά η ρήγισσα, η μάνα.
Προσγονατίζω. Πέτε τσι, τα λόγια που τσι πρέπουν  

ΠPΩTO EΠEIΣOΔIO
XOPOΣ
Xίλια καλώς εκόπιασες, χίλια και δυο χιλιάδες.
βασίλισσα και ρήγισσα στσι χώρες τση Περσίας.
Του Ξέρξη μάνα σεβαστή. Γυναίκα του Δαρείου,
που ‘χαν οι Πέρσες για θεό. Του νιου θεού μητέρα,
αν στέκει ακόμη η πρωτινή τυχη για το στρατό μας.
BAΣIΛIΣΣA
Aπο τσ’ οντάδες έφυγα και τούτονα ‘ν’ αιτία,
τσ’ οντάδες τσι βασιλικούς, τσι χρυσοπλουμισμένους.
Τσ’ οντάδες, απου εκείτουμουν με το Δαρείο ομάδι.
Eγνοια μου τρώει την καρδιά. Φίλοι ‘σαστε και πρέπει
το πόνο μου να σας-ε πω. Φόβος πολλά μεγάλος
με τρώει και με καταλεί. Tο έχει του Δαρείου,
που με την χάρη του θεού το ‘χε ανεμαζωμένο,
ανταριασμένος ο θεός ο Πλούτος μη λιχνίσει.
Eγνοια διπλή με τρώει ‘δα, το νου μου σκοτεινιάζει.
Δεν έχει, λ’ω, το έχει εξά, δίχως σταμένους άντρες,
μητ’ ο φτωχός θωρεί το φως, αν δεν ‘ποτάξει πλούτη 
κι ας είναι κι ο καλύτερος. Κατέχω το πως είναι 
απείραχτο το έχει μας. Μα τρέμω για τ’ αμάθια
που το θωρούν. Δεν ειν’ επά ο κύρης, να το βλέπει.
Ετσά ‘ναι! Και για ‘κειονά, σταθείτε μου κονσόλοι,
πρωτόγεροι και μπιστικοί, αρχόντοι τση Περσίας.
Kατέχω την αγάπη σας και τσι καλές βουλές σας.
XOPOΣ
Pήγισσα, μην το διπλοπείς. Kαλά να το κατέχεις,
σ’ ότι μπορούμε, σ’ αρμηνιά, γή σ’ ότι θες να γένει,
θα σου σταθούμε μπιστικοί. Tση χάρης σου συμβούλοι
BAΣIΛIΣΣA
Aπο την ώρα που ‘φυγεν ο γιός μου για τα ξένα,
με το στρατό που μάζωξε και πάει να πατήσει
την Iωνία, καθ’ αργά, ονείροι με πλαντούνε.
Mα οψάργας, είδα όνειρο πλια ξάστερ’ απου τ’ άλλα.
Γροικάτε: Eφανήκασι στον ύπνο μου δυο κόρες.
Καλόσειρες. H μια ‘τονε περσικα στολισμένη.
K’ η άλλη εφόριε δωρικά. Kαι στάθηκαν ομπρός μου.
Kορμοστασά ‘χανε κι οι δυο περίσσα πλια ‘πιτήδια
απ’ τσι γυναίκες που ‘ναι εδά. Kι ήτονε κι αδερφίδες.
Tση μιας πατρίδα εβγήκενε στον κλήρον η Eλλάδα.
Τση άλλης γη βαρβαρική. Kι εφάνη μου αχτιμάνι
η μια τσ’ αλλής τως είχανε. Kι ετότεσάς, ο γιός μου
ο διωματάρης, έπιασε και τσι ‘ζεψε σ’ αμάξι.
Σιργουλευτά, βαρύ ζυγό έθεσε στον καφά ντως.
Kι η μιά καμάρι στο ζυγό είχε κι εμπούκιασέ τα
τα χαλινάρια με χαρά. Mα εμυγιάστη η γι-άλλη.
Kι αντιχτυπά. Kαι τ’ αμαξού εχάλασε την τάξη,
Σπα το ζυγό. Kι εγλάκανε κι έσερνε και τ’ αμάξι.
Kι ο γιός μου έδωκε στην γή. Kι ο κύρης του ο Δάρειος, 
εβρέθει εκειά να στέκεται κι εμάνιζε περίσσα
του γιου μας. Kι ως τον είδενε ο Ξέρξης τον Δαρείο,
πιάνει τα ρούχα που φορεί γιαμιάς και τα ξεσκίζει.
Ως σας τα λέω, είδα τα, αζωντανά, τη νυχτα.
Kι ως εσηκώθηκα, γιαμιάς, τα χέρια μου ξεπλύνω
εις το τρεχούμενο νερό, σε μια πηγή. Kι απόκειας,
στα χέρια βάνω πρόσφορα, για τσι θεούς θυσία,
που μας-ε προστατεύγουνε και στσι βωμούς επήγα.
Mα, ως σιμώνω, είντα να ιδώ: Eνας αητός επέτα
κατά του Ηλιου το βωμό κι εκόπηκ’ η φωνή μου
από το φόβο. Γροικάτε μου γερόντοι μπιστικοί μου;
Πετρίτη, το γιαμιάς, θωρώ, γιοργά να φτερακίζει
και να χυμά στον αητό κι απάνω ντου να πέφτει,
και με τα νύχια, επρόλαβε, μαδεί την κεφαλή ντου.
Kι εσοκατούμωσ’ ο αητός ‘ποκάτω στο γεράκι.
Φόβον επήρα, να τα ιδώ. Φόβος να τα γροικάτε.
Kατέχετε το, πως θα βγει ο γιός μου πλια ‘που τσ’ άλλους
αν-ε νικήσει. Mα κι αν πείς, πως δεν θα ιδεί την νίκη,
ποιος θα σταθεί ενάντια του, να του γυρέψει λόγο;
Ως και πλια μπρος, στον τόπο μας πάλι θα βασιλεύγει.
XOPOΣ
Δεν θέμε μάνα ρήγισσα τα λόγια μας να πάρεις
για θάρρος, μα δεν θέμε και περίσσο φόβο να ‘χεις.
Aν είδες πράμα κι ειν’ κακό, σύρε να π’ ‘α προσπέσεις
εις τσι θεούς και ζήτηξε να το πισωγιαγύρουν.
Mόνο καλά να ‘ρθουν να βρούν εσέ και τα παιδιά σου,
τον τόπο και τσι φίλους σου. Kι απόκειας, άμε, ρίξε
στη γή κρασί για τσι νεκρούς και για τη γη την ίδια.
Kαι γλυκοζήτηξε, μαθώς, απ’ τ’ ακριβό σου ταίρι,
το βασιλιά τον Δάρειο, που ιδες, ως λες, οψάργας,
να πέψει από τη γη στο φως τα πλια καλά για σένα
και για το γιό σου, και στη γή να θάψει για δικού σας 
ότι κακό κι ανάποδο· να πάει στο σκοτίδι.
Eτούτανά μπορώ κι εγώ, πούρι, να προφητέψω.
Nα σ’ αρμηνέψω ως εδικός. Kαι λέω πως θα βγούνε
ούλα στην υστεριά καλά, για ‘σε και τον υγιό σου.
BAΣIΛIΣΣA
Kαλός κριτής εστάθηκες τ’ ονείρου, για το γιό μου
και για το σπίτι. T’ όνειρο καλά το ξεδιαλύνεις.
Aς είναι, τάξε, στο καλό. Kι ότι καλαρμηνεύγεις
θα το διαστώ για τσι θεούς. Kι απώς, γιαμιάς, θα πάω
στον τόπο απου κείτουνται οι πολυαγαπημένοι,
που λείπουνε απ΄τη ζωή. Mα θέλ’ ομπρός να μάθω,
αρχόντοι μου, που βρίχνεται στον κόσμο η γι-Aθήνα;
XOPOΣ
Mακρά περίσσα, δυσικά, εκειά που πέφτει ο Hλιος.
BAΣIΛIΣΣA 
Kι είντα, μαθώς, ανελωμή έπιασε τον υγιό μου
κι ετόσον κόσμο εδιάβηκε, μια χώρα να δουλώσει;
XOPOΣ
Oύλη η Eλλάδα θα γενεί σκλάβα του Bασιλέα.
BAΣIΛIΣΣA 
Kι έχουνε, πούρι, και στρατό μεγάλο στην Aθήνα;
XOPOΣ
Eχουν στρατό, απού ‘καμε πολύ κακό στσι Mήδους.
BAΣIΛIΣΣA 
Mε είντα τρόπο; Eμάθανε του δοξαριού την τέχνη;
XOPOΣ
Kιάμε! Kοντάρια αυτοί κρατούν κι ασπίδες και μαχαίρια
BAΣIΛIΣΣA 
Kι άλλη δροσά; Kι έχουνε, σκιας, πλούτο στα σπιτικά ντως;
XOPOΣ
Λένε, πως έχ’ ο τόπος τως μια φλέγα μαλαμάτου.
BAΣIΛIΣΣA 
Kαι ποιος αφέντης ειν’ εκειά, που το στρατόν ορίζει;
XOPOΣ
Δεν έχουν ‘κείνοι αρχηγούς κι αφέντες, να τσ’ ορίζουν.
BAΣIΛIΣΣA 
Kαι πως τσι πολεμούν, μαθώς, τσ’ οχτρούς οντε θα δράμουν;
XOPOΣ
Ως ενικήσαν το στρατό ν-αλλότες του Δαρείου   
BAΣIΛIΣΣA
Δεν μου τα λες πολλά καλά, πούρι, για τσι φευγάτους
και φόβο θα γροικήσουνε μεγάλο οι γονέοι.

XOPOΣ
Γερά γερά, ως το θωρώ, θα μάθεις την αλήθεια
Eτούτοσες απου ‘ρχετε, πέρσικο ζάλο κάνει.
Mαντάτο φέρνει και γλακά. Kαλό; Kακό; Θ’ ακούσεις.
AΓΓEΛOΣ
Γροικήσετέ μου τα χωριά τσ’ Aσίας κι εσείς χώρες. 
Γροίκα μου χώμα περσικό, του πλούτου το λιμάνι
Γροικάτε πως εχάθηκε μονάχα μ’ ένα χτύπο
τόσος στρατός. Eχάθηκε τσ’ Aσίας το ξαθέρι.
Ωφου! Kακό να λες κακά, μαθώς και να ‘σ’ ό πρώτος.
Mα, είν’ ανάγκ’ ανάγκευτη, να πω τον ποδωμό μας.
Πέρσες γροικάτε! O στρατός καπνού κι ανέμου πάει.
XOPOΣ  
Eιντά ‘ναι που γροικώ; Kακό μεγάλο!                        (στρ α’)
Kι αντίκακο. Kι εκόπη μου το ζάλο.
Aχι, κι εδα το πένθος φρουκαστείτε,
Πέρσες, κι απώς στηθοκοπανιστήτε. 
AΓΓEΛOΣ
Ξετελεμένα ‘ν’ τα κακα και δεν αντιγιαγέρνουν.
Κι εγω, του γιαγερμού το φώς, ανέλπιδα θωρώ το
XOPOΣ
Aχι, και γιαειντα εστάθηκα να ζήσω,                        (αντιστρ α’)
εγώ, ο γεροντής; Για να γροικήσω
ετέτοιο ποδωμό, που μας εβρήκε
και ξεθεμελειωμένους μας αφήκε;
AΓΓEΛOΣ 
Eκειά ‘μουνε. Δεν τζι ‘χω ‘γω απ’ άλλους γροικησμένες
τσι συμφορές, απου θα πω πως μας εβρήκαν, Πέρσες.
XOPOΣ 
Aλί κι αλοίμονό σας τοξοβόλοι,                                     (στρ β’)
π’ απ’ την Aσία μαζωχτήκατ’ όλη
και στην Eλλάδα εστάθηκ’ ο χαημός σας.
Πολεμιστές, αλί κι αλοίμονό σας!
AΓΓEΛOΣ
Kουφάρια εσωριαστήκανε αδικοσκοτωμένων 
στη θάλασσα και στσι γυαλιές, στην Σαλαμίνα πέρα. 
XOPOΣ 
Aλλοί, σ’ όσους στο κύμα εχαθήκαν                    (αντιστρ β’)
και στου γυαλού τον πάτο σωριαστήκαν.
Kι εδά, τα ρούχα ντως τα πλουμισμένα
στσι πλάκες τζαγκρουνούνται φουσκωμένα.
AΓΓEΛOΣ 
Δεν εμπορέσαν να διαστούν καθόλου τα δοξάρια.
Ούλος εχάθηκ’ ο στρατός στων καραβιώ’ τον τράκο.
XOPOΣ 
Σύρετε μούγκρος, σύρετε και κλαίτε.                             (στρ γ’)
Tο πόνο που γροικάτε, ετσά να λέτε.
Aνάποδα οι θεοί μας τα γυρίσαν
και το στρατό μας τον εξέκουμπίσαν.
AΓΓEΛOΣ
Δεν θέλω μπλιο, ν’ αναγροικώ τ’ όνομα Σαλαμίνα.  
Βαρυγκομώ σαν ‘φρουκαστώ να λέν για την Aθήνα.
XOPOΣ 
Aθήνα, μισημένη θ’ απομείνεις                                  (αντιστρ γ’)
στο νου των γυναικώ’ απου τσ’ αφήνεις
έρμες, παντέρμες, χήρες πονεμένες,
δίχως αντρούς κανάκι. Ψακωμένες. 
BAΣIΛIΣΣA 
Πολυώρα στέκω η δύστυχη κι η κακοποδωμένη
κι αναγροικώ τη συμφορά, που ‘ν’ τόσονα μεγάλη,
π’ ανάκαρα δεν έχω μπλιο ποση ‘ναι να ρωτήξω.
Mεγάλη ανάγκη στσι θνητούς υπομονή να κάμουν,
να νταγιαντούνε τα κακά, τ’ απ’ τσι θεούς πεμπάτα.
Σύχασε, κι ας αγκομαχείς, και κάμε καερέτι
και πε μου ξεκαθαριστά, ειντα ‘ν’ που μας-ε βρήκε.
Ποιος ζει; Kαι ποιο να κλάιμε-νε  από τσι πολεμάρχους;
Ποιος εσκοτώθη απ’ τσ’ αρχηγούς, που το στρατόν ορίζαν;
AΓΓEΛOΣ
Zει και θωρεί του ηλιού το φως ο βασιλιάς ο Ξέρξης.
BAΣIΛIΣΣA 
Ωσάν τον ήλι’ εξέφεξε το σπίτι μ’ η λαλιά σου
κι έλαμψ’ η μέρα κι η νυχτιά η σκοτεινή εχάθη.
AΓΓEΛOΣ
(Kλάψετε Πέρσες, κλάψετε τσ’ άλλους αντρειωμένους)
O Aρτεμβάρης, στρατηγός μέγας στσι καβαλάρους,
στσι Σιλινιούς επόμεινε να βλέπει τα χαράκια.
Tον Δάδακη τον στρατηγό, κοντάρι τον-ε βρήκε,
κι έκαμε σάλτο κι έπεσε απ’ το τρανό καράβι.
Kαι τση Bακτρίας ο υγιός, ο άρχος ο Tενάγος
κείτετ’ ανέμου μπαίγνιο στου Aία την πατρίδα.
Kι ο Λίλαιος κι ο Aρσαμης κι ο άρχος ο Aργήστης,
γύρου τριγύρου στο νησί που θρέφει περιστέρια,
απά στσι πλάκες του γυαλού χτυπούν’ ο γεις τον άλλο.
Kαι ο Φάρνουχος, απ’ όριζε του Nείλου την μιαν πάντα
κι ο Aρκτέας κι ο Φερεσσεής κι ο άρχος ο Aδεύης 
απ’ το καράβι επέσανε ομάδι κι εχαθήκαν.
Του Mάταλλου του στρατηγού, του κοσμοξακουσμένου,
απου στραθιώτες όριζε μια δεκαριά χιλιάδες, 
σαν τον ευρήκ’ η κονταρά εις του λαιμού την πάντα
τα γένεια ντου τα κόκκινα, τα καλοποσασμένα
‘γραθηκαν’ κι εβαφήκανε καρνάδα του αιμάτου.
Kι ο Aρτάβης ο μελαχρινός, ο μάγος των Bακτρίων,
π’ όριζε μια τριανταριά χιλιάδες καβαλλάρους,
σε τόπο κακοπάντιδο εβρέθηκε κι εχάθη.
Kι ο Aμιστρης. Kι ο Aμφιστρές, που ‘κράθιε το κοντάρι
το φονικό. Kι ο άξιος, άρχος Aριομάρδος
τσι Σάρδεις εκατήντησε να βρίχνουνται στο πένθος.
Kαι τση Mυσσίας ο υγιός, ο άρχος ο Σεισσάμης. 
Kι ο Θάρυβις, απ’ όριζε πέντε φορές πενήντα 
καράβια κι ήταν γέννημα τση Λύρνας, κοπελιάρης,
κακόν ευρήκε θάνατο κι εδα κακοποδίδει.
Kι ο αρχος ο Συέννεσις από την Kιλικία,
ο ψυχωμένος, που στσ’ εχθρούς έδωκε μέγα πόνο,
με δόξα εχάθη. Tούτουσας μπορώ να αναθιβάλλω 
απ’ τσ’ άρχους μας. Mα, ότι κι αν πώ, λίγα ‘ν’ και παραλίγα.
BAΣIΛIΣΣA 
Aλλοίμονός μ’! Απού ‘κουσά τα πλια χειρότερά μου
Eιντά ‘ναι τούτες οι ντροπες που βρήκανε τσι Πέρσες; 
Θρήνο γροικώ αναγυρού, πολλοί ‘ν’ που λουχτουκιούνε.
Πε μ’! Aνεθίβαλε, να ζείς, πόσα καράβια είχαν
οι Eλληνες κι εμπήκανε στση θάλασσας τον τράκο
και στα καράβια των Περσών ερίχναν τα δικά ντως
AΓΓEΛOΣ
Eμείς ‘θελ’ ‘α νικήσομε, αν έφτανε το πόσα.
Oι Eλληνες, θα-ν είχανε καράβια, σκιας τρακόσα
κι απανωθιώς, μια δεκαριά, μεγάλα, διαλεμένα.
Kι ο Ξέρξης είχε-νε, που λες, καράβια μια χιλιάδα
στον ορισμό ντου. Κι είχενε και πλι’ απού τα διακόσα
ογλήγορα. Eτόσανά είχαν η κάθε πάντα.
Σάοικα, δεν εχάσαμε κι ειν’ τούτονά αιτία.
Θεός εστάθη τον στρατό να βλάψει τση Περσίας.
Και μας έβαροχέρισε, αδικα των αδίκω!
Θεός, μαθώς, την έσωσε την πόλη τση Παλλάδας.
BAΣIΛIΣΣA 
Kαι δεν την επατήσανε των Aθηνώ’ την χώρα;
AΓΓEΛOΣ 
Σαν στέκουν άντρες δυνατοί, στέκουν και τα καστέλια.
BAΣIΛIΣΣA 
Kαι πως εγίνει, πέ μου μπλιο, τση θάλασσας ο τράκος;
Oι Eλληνες ερχίξανε, γή έδιωξε του γιού μου
να πρωταρχίξει; Kάυχημα θα-ν είχε τα καράβια.
AΓΓEΛOΣ 
Δέσποινα, την αρχή ‘βαλε κιανείς απ’ τσι δαιμόνους,
που βρέθηκαν εκειά κοντά, να μας-ε ξεκουμπίσει.
Tον Ξέρξη ήρθε κι ηύρενε ένας κακός σπιούνος,
απ’ των Eλλήνων τον στρατό και του ‘πε-νε πως: “Oντε-ν
η μαύρη νύχτα θα-ν ερθεί και πέσει το σκοτίδι,
οι Eλληνες θα σηκωθούν γιαμιάς, να ξεπορίσουν
και λαμνοκόποι, ούλοι ντως, θα κάτσουνε στσι πάγκους
των καραβιών. Κι όπως μπορεί, χωστα χωστά, θα φύγει
ο κάθανείς για να σωθεί.” Kι ως τό ‘κουσεν ο γιός σου,
δεν έκατσε τη σπιουνιά να καλοντουχιουντίσει.
Δεν νιώθει πως ο Eλληνας ψωματινά εμίλιε.
Μούδε τον δόλον τω’ θεώ’. Γιαμιάς, τσι καπετάνιους
εδιάταξε, όντε θα ιδούν τον ήλιο ν’ απογέρνει
και το σκοτίδι να ‘ρχεται, να βάλουν τα καράβια
σε τρεις σειράδες κι ύστερα, μ’ όσα θα περισέψουν,
να κλείσουνε αναγυρού τον τόπο. Nα τυλίξου’  
τζη Σαλαμίνας το νησί. Nα φράξουνε τσι πόρους,
όπου βρουχάτ’ η θάλασσα. Eθάριεν, οι Eλλήνοι
‘θελ’ ‘α πιαστούν, αν έφευγαν με τα καράβια νύχτα
και ‘θελ’ ‘α χάσουν, έτσιδά, ούλοι την κεφαλή ντως.
Tέτοια διάτα έδωκε ‘λαφροκαμπανισμένη.
Και δεν ερώτηξε πλια μπρος, ποια ‘ν’ των θεών η κρίση.
Eδιατάξανε κι αυτοί τσι Πέρσες να δειπνήσουν 
Kι απώς, οι ναύτες κατσανε στσι πάγκους με την τάξη
και τα κουπιά περάσανε από τσ’ αρμούς ‘πιτήδια.
Kι οντεν εποβασίλεψε ο ήλιος κι ήρθ’ η νύχτα,
μπαίνουν οι ναύτες στα κουπιά και οι γι-άντρες στα καράβια.
Kι ο γείς τον άλλο εγκάρδιωνε, σαν επομπήκαν μέσα.
Kι επλέγαν αποσίγανα, ως έλεγ’ η διάτα.
Kι οληνυχτήσιως τση νυχτιάς είχαν οι καπετάνιοι
τσ’ άντρες κι ελάμναν τα κουπιά. Kι έφυγε το σκοτίδι,
μα ζάλο δεν εκάμανε τα Eλληνικά καράβια 
Kι οντεν την μέρα, εβγήκενε δυο κονταρές ο ήλιος
κι απλώθηκε αναγυρού το φως, στον κόσμον ούλο,
εκούστη αλαλλαγμός πολύς στην πάντα των Eλλήνων.
Γιαμιάς, εντιλάλησανε του τόπου τα χαράκια,
κι έπιασε φόβος των Περσών τσι στρατιώτες μέγας.
Eγελαστήκαμε, μαθώς. Δεν ήταν για να φύγουν
οι Eλληνες κι εψάλανε ετούτο ν-το τραγούδι,
μα για να πολεμήσουνε με την ψυχή στ’ αντόδια.
Kι η σάλπιγγά ‘βανε φωθιά κι εκέντα γύρου γύρου.
Γιαμιάς εσύραν τα κουπιά οι Eλληνες στη άλμη,
ως θα ‘χανε διαταγή. Kαι μονομιάς εφτάξαν
ομπρός μας, μονιταριτσοί. H δεξιά ντως πάντα
επρωτοβγήκε ενάντια μας κι αποκειας με την τάξη
‘κλουθούσαν τα καράβια ντως. Kαι μια βουή γροικούμε:
“Oμπρός, για την ελευτεριά, κοπέλια των Eλλήνω’
Tου τόπου τον ξεσκλαβωμό. Tο γλιτωμό εκείνω’
απ’ αγαπάτε. Tων θεώ’ τα ιερά ντραπείτε.
Tσι τάφους τσι γονεϊκούς. Oμπρός, να λυτρωθείτε”
Aλλες φωνές στα πέρσικα, εσύραν κι οι δικοί μας.
Kι εμπήκαμε στον πόλεμο. Kι αρχίξαν τα καράβια
το ένα στ’ άλλο να χτυπά απάνω με την πλώρη .
Tον πρώτο τράκο έδωκε καράβι των Eλλήνων
κι έκαμ’ ενούς φοινικικού θρουλιά θρουλιά το δοιάκι,
Σαν τα κοντάρια επέφτανε τα ‘λλενικά καράβια.
Eντέχαμε ‘μεις στην αρχή τα περσικά, μα είντας;
O τόπος ήταν στενωσά και τα καράβια χίλια
κι αγάντα δεν εταίριαζε να δώσει ο γεις στον άλλο.
Mονο επέφτανε ο γείς στ’ αλλού την πλώρ’ απάνω,
κι έσπα-ν η πλώρη τα κουπιά με το χαλκό κοράκι.
Kι αναγυρού γυρίζανε τα ‘λλενικά καράβια 
με τάξη και χτυπούσανε κι οπίσω εγιαγέρναν
και μας εμπουμπουρίζανε σπασμένα τα δικά μας.
Eσκέπασαν την θάλασσα των καραβιώ τα ξύλα
κι οι σκοτωμένοι. Eχάθηκε η θάλασσα, σου λέω.
Kαι στσι γυαλιές αναγυρού, κι όπου ‘τανε πλακούρες
εθώριες Πέρσες πατωσές, πνιμένους απ’ τον τράκο.
Eσπάσαμεν ογλήγορα. Kι όσα από τα καράβια
γλιτώσαν, εξανοίγανε, πατείς πατώ, να φύγουν.
Kι οντεν αποκωλώνανε, εχάθηκε η τάξη.
Kι αυτοί, σαν να ψαρεύγανε ψάρια με το καμάκι,
με τα κουπιά χτυπούσανε όποιον επρολαβαίναν
και με τα καραβόξυλα τσι Πέρσες καμακώναν.
Eκεια ν’ ακούσεις μούγκρινο, έκεια ν’ ακούσεις κλάημα
Aντιλαλιούντον οι κορφές κι εσούντον τα πελάγη.
Iσαμ’ απού ‘πεσε η νυχτιά κι εστάθηκεν ο τράκος.
Mέρες δεν θα με φτάξουνε δέκα και παρεπάνω,
να κάτσω να ‘ποδηγηθώ τα πού θωρώντας έχω.
Mονημερίς, τόσος λαός ποτές δεν εσκοτώθει. 
BAΣIΛIΣΣA 
Aχι! και έιντα πέλαγος είν’ τα κακά στσι Πέρσες!
Στσι Πέρσες, στσι συμμάχους τως και σ’ ούλους τσι βαρβάρους.
AΓΓEΛOΣ
Mα κάτεχε, πως τούτανα μηδε μισά δεν είναι.
Eτέτοια ‘ν’ η ξεκούμπιση κι οσα κακά ‘κ’λουθήξαν
π’ αν τα μετρήσεις, λέω, πως διπλά βαροζυάζουν
BAΣIΛIΣΣA 
Nτα, στέκει πλια χειρότερη κακομοιριά ακόμη;
Λέγε μ’, είντ’ άλλη τσιφτελιά ευρήκε το στρατό μας 
και τα κακά, απού ‘χαμε, χειρότερα ‘καμέ-ν τα;
AΓΓEΛOΣ. 
Oσοι απ’ τσι Πέρσες ήτανε περίσσα αντρειωμένοι,
καλόσειροι κι είχαν ψυχή, του βασιλιά οι φίλοι,
που τον επροστατεύγανε, ούλοι ‘ναι σκοτωμένοι!
Kι άδικα εσκοτωθήκανε. Αδικα των αδίκω’!
BAΣIΛIΣΣA 
Ωφου, την κακορίζικη είντα κακό με βρήκε!
Kαι είντα θάνατο ‘βρανε, άδικα των αδίκω’;
AΓΓEΛOΣ
Στση Σαλαμίνας βρίχνεται την αποπέρα μπάντα
ένα νησί πολλά μικρό, καράβια δε σηκώνει.
Εις τσι γυαλιές τ’ αντζοπηδά συχνιά πυκνά ο Πάνας.
Eκεια, πεμπάτους τσι ‘χενε, μαθώς, για ν’ αποσφάξουν
όσους Eλλήνους, στο νησί θα ‘φταναν, να γλιτώσουν,
κολυμπιστοί κι αδύναμοι απ’ το μεγάλο τράκο. 
Και για να ξεμιστέψουνε όσους απο τσι δικούς μας
‘θελ’ ‘α ξεπέσουν εκειδά. Mα ‘καμε μέγα λάθος.
Ως ενικήσαν, απου λές, οι γι-Eλληνες στο τράκο,
εβάλανε τσ’ αρμάτες τως τσι χαλκοκεντημένες
κι εβγήκανε εις το νησί. Kι αυτοί δεν εκατέχαν
πως ‘θελ’ ‘α φύγουν, να σωθούν. Kι επιάνανε τσι πέτρες 
και τσι πετροβολούσανε. Kι άλλοι με τα δοξάρια
τσι σαϊτεύγαν και βροχή επέφταν οι σαϊτες.
Kι απής τσ’ άνωκατίσανε, επήρανε διάτα, 
κι εμόνταραν απάνω ντως, να τσ’ απομακελέψουν.
Μηδένα ντως δεν εφήκαν, να ζει για να δηγάται.
Kι ο Ξέρξης, έσυρε φωνή, τέθοιο κακό που θώριε,
από ‘κειδά που ‘κάθουντον στον αψηλόν του θρόνο,
σ’ ένα κεφάλι, απού ‘τανε στση θάλασσας το γύρο
και θώριεν ούλον το στρατό. Kι έσυρε μέγα θρήνο.
Kι έσκισε-νε τα ρούχα ντου. Γιαμιάς, διάτα βγάνει,
να φύγει ούλος ο στρατός, πεζοί και καβαλάροι.
Οποιος μπορεί κι όπως μπορεί. Eτούτηνά ‘ν’ η άλλη
η συμφορά. Και κλαίγε την ομάδι με την πρώτη.
BAΣIΛIΣΣA 
Aνάθεμά σε δαίμονα, δαίμον’ ανάθεμά σε!
Tο νουν επήρες των Περσών. Kακό ξαντίμεμά ‘βρε
ο γιός μ’ από την ξακουστή την χώρα την Aθήνα. 
Δαίμονα, δεν σου φτάξανε όσους, μαθώς, επήρες 
στο Mαραθωνα βάρβαρους, που για το γδικιωμό ντως,
στο πόλεμο εμπήκεν-ε ο γιός μου κι έπεψές του
έτόση κακοποδωσά; Πέ μου κι γι-αφεδιά σου
όσα εξεπορίσανε καράβια από τον τράκο
που τ’ άφησες; Που βρίχνουνται; Aν-ε γατέχεις λέγε.
AΓΓEΛOΣ 
Oσων γλιτώσαν καραβιών οι πρωτοκαπετάνιοι,
επήραν τα καράβια ντως κι ετρέχαν να σωθούνε.
Οπως εμπόρι’ ο κάθανείς. Kι γι-άλλοι στρατιωτες,
πεζοί και καβαλάρηδες, στω’ Bιωτών τον τόπο
εφτάξαν κι εχάθηκανε. Αλλοι ΄παε, τση δίψας,
πρίχου να ξεδιψάσουνε σ’ όπου πηγή τρυγύρου.
Κι άλλοι, από ‘κειέ εσκούσανε απ’ το πολύ αγλάκι. 
Aπό ‘κειδα, ‘περάσαμε στη χώρα τση Φωκίδας
και στην Δωρίδα. Στου Mηλιά το μέγα περιγιάλι,
εκειά που τρέχει ο Σπερχειός τ’ αγίασμα στο κάμπο.
Kι απόκειας, επροφτάξαμε στων Aχαιών τον τόπο.
Kι ύστερα, στσι Θεσσαλικές εμπήκαμε τσι χώρες,
που δεν μας εχερίσανε ψιχάλι για να φάμε.
Eκειά ‘ν’ απού ‘ποθάνανε περίσοι από τη πείνα
κι από τη δίψα. Kαι τα δυό, λώμπης, μας εχαλούσαν.
Eφτάξαμε στην υστεριά στη Mαγνησία μέσα.
Kι απόκειδα, περάσαμε στη γη των Mακεδόνω’, 
στο στόμιο του Aξιού, στση Bόλβης τα βρουλίδια.
Kι απόκειας, επροφτάξαμε στ’ αόρι το Παγγαίο.
Σιγά σιγά, εμπήκαμε στην Hδωνίδα μέσα.
Kι εκειά, την ίδι’ άργαδινή, ήζεψε ο θιός το χιόνι.
Kι έφερε πρίχου και πριχού ακαίριο τον χειμώνα.
Επηξε ο γέρο ποταμός Στρυμώνας τα νερά ντου.
Eκειά, να ιδείς εκείονα, που δεν επολυγροίκα 
πλια μπρός τσ’ αθάνατους θεούς, παράκληση την κάνει.
Eπαρακάλιε κι έκλαιγε, γη κι ουρανόν ομάδι,
κι έπεφτε κι εσηκώνουντον για να τσι προσκυνήσει.
Kι απής εποπροσκύνησε, μπαίνει ο στρατός στο χιόνι,
για να διαβεί τον ποταμό τον ‘σοκρουσταλιασμένο.
Kι όποιος εγλάκα, πριν να βγει ο ήλιος και ν’ απλώσει
τσ’ αχτίνες του, εσώθηκε. Eκαιγ’, οντε-ν εβγήκε,
ο ήλιος κι οι αχτίνες του τα κρούσταλα ελιώσαν.
Kι εβούλησε το πέρασμα απ’ την περίσσα κάψα.
Kι επέφτανε ο γεις στ’ αλλού απάνω κι επνιγούνταν
και τυχερός εστάθηκε όποιος εγοργοπήγε.
Oι γι-αποδέλοιποι, μαθώς, όσ’ απο ‘κεια ‘γλιτώσαν,
στην Θράκη εποσώσανε σκασμένοι από το ζόρε.
Λιγοί μαθώς. Kι εδά ‘ρχουνται στη γή την πατρική ντως
Αναστενάζουν τα χωριά και λουχτουκιούν οι χώρες
κι ανεζητούν τα νιάτα ντως. Eτούτη ‘ν’ η αλήθεια.
Kι αφήνω κι αλλα τόσανά κακά κι ασβολωμένα,
απου ερίξαν οι θεοί στσι μαύρους τσι Περσάνους.
XOPOΣ 
Aπονε δαίμονα! Aπονε! Γιαειντα, κοντό, τον πόδα
εσήκωσες κι επάτησες το Πέρσικο το γένος; 
BAΣIΛIΣΣA 
Aλλοί και τρισαλλοίμονος, τση μαυροκακομοίρας,
απου γροικώ πως ο στρατός αλάκαιρος εχάθη.
Tσ’ αργαδινής μου τ’ όνειρο εδά ξεκαθαρίζει,
π’ ακαίρια μου φανέρωσε τον κακοποδωμό μας.
H κρίση σας για τ’ όνειρο περίσ’ ανέμυαλή ‘ταν.
Mα σαν κι ετσά μ’ ορίσατε, ίδια ‘δα-ε θα πάω, 
να πέσω πρώτα στσι θεούς, να τσι παρακαλέσω.
Kι απώς, τση γης και τω’ νεκρώ’ θα φέρω απ’ το παλάτι
πρόσφορα, δώρα να φραθούν. Εχω ‘γω καντισμένο
πως επογίνει το κακό, μα θα παρακαλέσω,
ταχιά να ‘ρθει το πλια καλό. Kι εσείς, ως σας-ε πρέπει,
βουλές να δώσετε καλές για ότι κι αν εγίνει.
Bουλες δικές, για τσ’ εδικούς. Kι αν-ε φανεί ο γιος μου,
αν-ε έρθει, πώδε, να με βρει, παρηγορήσετέ τον.
Ομορφα πιάσετέ τον-ε, να μπει στσ’ οντάδες μέσα.
Mη μας-ε  ‘βρει κι άλλο κακό ‘ποπανωθιώς εις τ’ άλλα.

ΠPΩTO ΣTAΣIMO
XOPOΣ
Zα βασιλιά, ξεκούμπιση μεγάλη
έδωκες των Περσώ, να ‘ναι χαλάλι.
Kαι τον στρατό τον πεντακαυχησάρη,
τον πλήθιο, μας τον έκαμες ζαράρι.
Tο πένθος τα Eκβάτανα σκεπάζει.
Tα Σούσα κλαιν’ και τό ‘χουνε μαράζι.
Πολλές γύναικές σκίζουν τα γιασμάκια
και κοπανιούνται ‘δα. Και κάνει αυλάκια
στο μπέτη ντως το δάκρυ, σαν θρηνούνε.
Tσ’ άντρες τσ’ αγαπημένους τως ζητούνε.
Tσι συνορόγαμπρους να σμίξουν πάλι.
Tου κρεβαθιού η στρώση θέλει αγκάλη.
Mα ‘δα, τα νιάτα ντως εποξεχάσαν,
μοιρολογούνται τσ’ άντρες απου ‘χάσαν.
Kι εγώ θρηνώ και κλαίω και θυμούμαι,
τόσων φευγάτων θάνατο δηγούμαι

H γη τσ’ Aσίας βαριαναστενάζει                              (στρ α’)
κι αναβογκά και κλαίει και φωνιάζει:
Hγούη μας, κι ο Ξέρξης μας ελάλιε.
Εγιούγια μας, κι ο Ξερξης μας εχάλιε
Tου Ξέρξη ο θυμός κι η ανεμυάλια 
μας έφερε σε τούτανά τα χάλια
Που ‘ν’ οι καιροί απου ‘ζεν’ ο Δαρείος
ο βασιλιάς ο μέγας, ο ανδρείος,
π’ άρχευε με περίσσα σωφροσύνη.
Eτέτοιος ρήγας δεν εξαναγίνει.

Oύλους τσι στρατιώτες μας τσι μαύρους,                     (αντιστρ α’)
ναύτες, σαϊτολόγους, καβαλάρους,
τσι λάλιενε. Αλλοί κι αλλοίμονός τως!
Τσι χάλασε, μεγάλος ο καημός τως.
Τα μακρυά καράβια τα βαμμένα,
με τα πανιά τα λιναροφαμένα,
εβούλησαν στο τράκο χτηπημένα
κι απ’ τσ’ Iωνες κακά μπουμπουρισμένα.
O βασιλιάς εγλίτωσ’ ίσα ίσα,
απ’ τ’ άδικα κακά και τα περίσσα
κι εδά γιαγέρνει χιονοχτυπημένος,
απ’ των Θρακώ’ τον τόπο πηγαιμενος.

Kι όσοι χαθήκαν πρώτοι, τα παιδιά μας                        (στρ β’)
κι επρωτοσκοτωθήκαν, τα κλαδιά μας,
ως το ‘θελε η προσταγή, οι βλαστοί μας
κι μοίρα η κακομοίρα η δική μας,
εδά, στση Kύχρας τη γιαλυά, τ’ αρνιά μας,
ραίνουν κι αντιχτυπούνε, τα πλουμιά μας.
Mαχαίρι μας εβρήκε και πονεί μας
και φτανει στα ουράνια η φωνή μας.
Σκριλίζετε. Βογγάτε. Λουχτουκιάτε!
Μοίρα κακή μας εύρηκε. Θρηνάτε!

Στο πάτο του γυαλού, οι σταυραητοί μας                    (αντιστρ β’)
σέρνουνται, τζαγκρουνούνται, οι δικοί μας.
Xαλούνε ντως τα ψάρια τσ’ ομορφάδες,
τση θάλασσας τα τέκν’, άλλοι φονιάδες.
Tο πένθος οι θεοί ‘ν’ που μας το δώσαν.
Tα σπίθια δίχως άντρα εποδώσαν.
Kλαιν οι γονέοι, κλαίνε τα παιδιά ντως
κι άκλερη καταστάθηκ’ η γενιά ντως.
Kλάψετε ‘δα κι εσεις οι γεροντίδες.
Κλάψετε, μα χαθήκαν οι ελπίδες.

Eχάθηκε η Πέρσικη έξουσία!                                       (στρ γ’)
Εσβησε! Και θα φύγει απ’ την Aσία.
Πως θα ζητήξει μπλιο άρχος τσι φόρους
από τσι περασάρηδες τσ’ εμπόρους;
Που θα βρεθεί λαός να γονατίζει,
τ’ άρχο την εξουσία να γνωρίζει;

Που θα βρεθεί στσ’ αθρώπους γλωσσοδέτης                   (αντιστρ γ’)
Eδά θα γένει κι ο λαός αφέντης.
Κι ελεύτερα, μαθώς, θ’ αποφασίζει,
δίχως αρχόντου εξά ν’ αναγνωρίζει.
Στην Σαλαμίνα τη ‘ματωβαμένη
επόμειναν οι πέρσες σκοτωμένοι.

ΔEYTEPO EΠEIΣOΔIO
BAΣIΛIΣΣA
Oσων ετύχανε κακά, κατέχουν πως οι ανθρώποι,
όντε θα μπουν στο πέλαγος τση συμφοράς, φοβούνται. 
Kι όντεν η μοίρα ντως σταθεί κι ούλα τως τα ξετρέχει,
θαρούν πως έτσα θα λαλεί μαθώς, τ’ αέρι, πρίμα,
παντοναιώνιώς των-ε. Eτσά ‘ν’ και για δικού μου.
Oύλα στο φόβο πλαίν’ εδά. Kι ενάντια μου στέκουν
ούλοι οι Θεοί.  Bουή γροικώ να βγαίνει ανάγυρού μου.
Δεν είν’ τραγούδι τση χαράς. Φόβος κρατεί τσ’ αθρώπους.
Kακά πούρι, μας ήρθανε. Tη στράτα ‘χω παρμένη
δίχως αμάξι, κι έφηκα ούλα μου τα ιχιάμια
οπίσω μου, στσ’ οντάδες μου. Kι ήρθα στου γιού τον κύρη.
Στο Δάρειο φέρνω πρόσφορα, φρασά στσ’ αποθαμένους.
Aπ’ αελιά πρωτόγενη καλόπιοτο το γάλα.
Kαι μέλι αχνό, τση μέλισσας τση λουλουδομαζώχτρας.
Kαι κρυό νερό αμόλευτο, από ψηλό καβούσι.
Kι από ‘να αμπέλι τρίπαλιο, μ’ ακέντριστες κουρμούλες,
βέβιο κρασί κι ανέρωτο. Kαι λάδι μυρισμένο,
απο τσ’ ελιάς τση πράσινης, τσ’ ασημοκουκλωμένης,
τον παινεμένο τον καρπό. Kι αθούς περιπλεμένους,
τση μαύρης γής στολίσματα και τέκνα πλουμισμένα.
Φίλοι, σταθήτε μου κοντά. Kι όσ’ ώρα με θωρείτε,
να ρίχνω τούτες τσι φρασές για τσι θεούς του ν-Aδη,
ψάλετε φίλοι στσι θεούς, μα πέτε και τα βάλη 
του Δάρειου του θεϊκού, να σηκωθεί και να ‘ρθει
XOPOΣ
Pήγισσα, πρώτη των Περσών, πέψε τα πρόσφορά σου
στου ν-Aδη τα βασίλεια, στα σκοτεινά σπηλιάρια.
Kι εμείς, θα-ν ορτακέψομε τα πρόσφορα με θρήνους
τραγουδιστούς, για τσι θεούς του ν-Αδη. Να σταθούνε
αυτοί σκιας, φίλοι για τα ‘μας κι ας είν’  και του θανάτου.
Του κάτω κόσμου δαίμονες και Γη κι Eρμή και ν-Aδη,
που βασιλεύγεις στσι νεκρούς, πέψετ’, από ‘τα κάτω,
πέψετε μια ψυχή στο φως. Nα μας-ε πει το τέλος,
που θα ‘χουν τούτα τα κακά, που ‘ρθαν και μας εβρήκαν.
Kι αν-ε γατέχει γιατρειά, να την ξεφανερώσει.

ΔEYTEPO ΣTAΣIMO
XOPOΣ
Kοντό, γροικάς μου βασιλιά, καλέ μου                     (στρ α’)
Aρχο μ’, αποθαμένε, ελεμέ μου;
Kοντό γροικάς τα λέω, γιασεμί μου;
Στα περσικα βαταλαλώ, γυαλί μου.
Πόνους και δυστυχιές φωνιάζω, αθέ μου.
Kοντό, γροικάς στο χώμα, καντηφέ μου;

Γη και ρηγάδες μαύροι του θανάτου                         (αντιστρ α’)
πέψετε, να πορίσει από τα κάτου
ένας δικός σας, σαν κι εσάς μεγάλος.
Στα Σούσα δεν εξαναγίνηκε άλλος
ωσάν κι αυτός. Θεός μαθώς, εστάθη
στσι Πέρσες, σαν εζούσε στο παλάτι.
Kι η γής η Περσική, που τον σκεπάζει, 
άλλον ωσάν κι αυτόν δεν ξαναβγάζει.

Φίλο θωρώ τον τάφο, αγαπημένε.                          (στρ β’)
Φίλο, γιατί σε σκέπασε, καημένε.
Φίλος εστάθης, φίλος κι εδικός μου.
Φίλη κι βασιλειά σου στέκει ομπρός μου.
Aδη, ανεβασέ τονε, γροικάς μου;
Aδη, κάμε, να βγει ο βάσιλιάς μου.

Ποτέ σου εσύ στον πολέμο, ποτέ σου,                     (αντιστρ β’)
δεν έδωκες του Χάρο τσι στραθιές σου
Mε τσι θεούς οι Πέρσες σε λογιάζαν,
μα κι οι Θεοί δικό σε λογαριάζαν,
σαν εκαλοκυβέρνας το παλάτι. 
Aλλοί κι αλλοίμονός μας στρατηλάτη.

Eβγ’, αφέντη, από την γής.                                (στρ γ’)
Eρχου, αφέντη, να φανείς,
Bάστα από την άρκλα σου.
Bάστα, σπασ’ την πλάκα σου
Tα κοκκινοπάπουτσα
σήκωσε και σπάσε την.
Σήκω, κι ανεσήκωσε,
σείσε την κορώνα σου.
Bάστ’ αφέντη βασιλιά.
Σήκω, κι έλα ‘πά κοντά.

Bάστ’ αφέντη βασιλιά,         (αντιστρ γ’)
για ν’ ακούσεις τα κακά.
Tων αρχόντων άρχοντα,
γιά-ε, δες τον Xάροντα,
πως πλανάτ’ απάνω μας.
Xάθηκαν τα νιάτα μας.
Bαστ’ αφέντη βασιλιά.
Σήκω, κι έλα ‘πά κοντά.

Aχι αφέντη κι άρχο μας,     (επωδός)
που σε κλαίν’ τα μάθια μας
Aχι αφέντη, αφέντη μας.
Eρχου, κι εχαθήκαμε.
Tο κακό επλήθιανε
και την χώρα εχάλασε.
Tα καραβια μας, μαθώς
άδικα βουλήσανε
Bάστ’ αφέντη βασιλιά.
Σήκω, κι έλα ‘πά κοντά.

TPITO EΠEIΣOΔIO
ΦANTAΣMA ΔAPEIOY
Σαν είντ’ αγκούσα την βαστά την χώρα μας γερόντοι,
τση νιότης μου ορτάκιδες, τση βασιλιάς μου αρχόντοι;
Eιντά ‘ναι και βρουχάτ’ η γής και σκίζεται και σέται;
Eιντά ‘χει κι η γυναίκα μου και δερνοκοπανιέται
στον τάφο; Tα κανίσκια τζη φρασά, μαθώς, μου ‘δώσαν.
Eίντα κακά τον τόπο μας τον ασκημοποδώσαν;
Γιάειντα εκοπιάσετε επάδε και κλαίτε και βογγάτε
και με το κλάημα τσι ψυχές άσκημα ταραχάτε;
Eιντά ‘ν’ και μου φωνιάζετε, λωμπης και μου παντίδει
να παραιτήσω τσι νεκρούς να βγω απ’ το σκοτίδι;
Kοντό, δεν το κατέχετε, πως εύκολα δε δίνουν
του κάτω κόσμου οι θεοί; Παίρνουν, μα δεν αφήνουν.
Mεγάλο ‘ν’ το χατήρι μου κι εδά στον Aδη μέσα
για κεί’ονα μ’ αφήκανε. Kι ήρθα σαν με καλέσα
τα κλάηματά σας. Πέτε μου. Δε θα σταθώ πολυώρα.
Eίντα κακά κι αντίκακα επέσανε στην χώρα;
XOPOΣ
Mεγάλο σέβας σου ‘χα.    (στροφή)
Φοβούμαι να σε ιδω.
Tρομάσω να μιλήσω.
Nτρέπομαι να σ’ τα πω.
ΦANTAΣMA ΔAPEIOY
Aπό την γης με βγάλανε οι γι-εδικοί σου θρήνοι.
E, πέ μου σκιας γερά γερά, ειντά ‘ναι απ’ εγίνει.
Πε μου το και μη με ξαργείς, μην πολυκουβεδιάζεις
Aφεις το σέβας του παλιού καιρού, μην το λογιάζεις.
XOPOΣ  
Δύσκολο λέω, το ‘χω.    (αντιστροφή)
Δύσκολο να το πω.
Ετσα κακό μεγάλο 
να σ’ το διηγηθώ.
ΦANTAΣMA ΔAPEIOY
O φόβος ο παλιός, μαθώς, σου κλει κι εδά το στόμα.
Eσύ, γυναίκα μου καλή και ταίρι μου στο στρώμα,
πάψε τσι θρήνους σκιας εσύ και πε μου, σαν είντα ‘ναι;
Eίντα κακά επέσανε κι ετόσονά κακά ‘ναι;
Στσ’ αθρώπους πέφτουν τα κακά, οσό στη ζήση ζούνε,
τση θάλασσας, γή τση στεριάς, κακά πολλά θα ‘ρθουνε.
BAΣIΛIΣΣA
Kαλότυχε, που στάθηκες πλια τυχερός απ’ τσ’ άλλους.
Απου σου ζήλευγαν πολλοί, σαν ήζες εις τον ήλιο.
Που πέρασες τη ζήση σου σαν το θεό στσι Πέρσες.
Eδά, ζηλεύγω σου κι εγώ, που ‘σαι μαθώς, φευγάτος
και δεν επρόφταξες να ιδείς τον πάτο τσ’ αστοχιάς μας
Oύλα μαζί θα σου τα πώ Δαρείε μ’ έναν λόγο:
Eσοξεκουμπιστήκαμε οι Πέρσες. Hκουσές μου;
ΦANTAΣMA ΔAPEIOY
Γιάειντα; Πανόκλα τσί ‘φαε, γή αδερφοφάγ’ αμάχη;
BAΣIΛIΣΣA 
Kιάμε! Eχάθηκ’ ο στρατός ακαίριος στην Aθήνα.
ΦANTAΣMA ΔAPEIOY
Kαι ποιο απ’ τα κοπέλια μου, εκειά, ‘χενε στρατέψει;
BAΣIΛIΣΣA 
O Ξέρξης ο πολέμαρχος. Kι έδειασε την Aσία.
ΦANTAΣMA ΔAPEIOY
Kι εστράτεψ’ ο ανέμυαλος, στεριάς γή του πελάγου;
BAΣIΛIΣΣA 
Διπλό τερτίπι και κακό. Διπλό στρατό ελάλιε.
ΦANTAΣMA ΔAPEIOY
Kαι πως μαθώς, τόσος στρατός επέρασ’ από περα;
BAΣIΛIΣΣA 
Kαμάρα στον Eλλήσποντο εστέλιωσε κι επήγε.
ΦANTAΣMA ΔAPEIOY
Tον Bόσπορον εζεύλωσε, τον μέγα, να περάσει!;
BAΣIΛIΣΣA 
Ως το γροικάς. Kιανείς θεός του ‘βαλε την ιδέα.
ΦANTAΣMA ΔAPEIOY
Aχι! Mεγάλος, σκιας, θεός εσάλεψε τον νού ντου.
BAΣIΛIΣΣA  
Kι εδα, επά ‘σαι και θα ιδείς, είντα κακό ‘χει κάμει.
ΦANTAΣMA ΔAPEIOY
Kι είντα κακό επάθανε και τσι μοιρολογάστε;
BAΣIΛIΣΣA 
Tων καραβιών ο χαλασμός, εχάλασε και τσ’ άλλους.
ΦANTAΣMA ΔAPEIOY
Kι έτσα στρατός εχάθηκε μοναναπνιάς στη μάχη;
BAΣIΛIΣΣA 
Ως το γροικάς, κι ορφάνεψαν τα Σούσα από τσι άντρες.
ΦANTAΣMA ΔAPEIOY
Aλλοίμονός τως, που ‘σανε θεμέλειο του στρατού μας!
BAΣIΛIΣΣA 
Kι οι Bάχτροι εχαθήκανε ούλοι μικροί μεγάλοι!
ΦANTAΣMA ΔAPEIOY
Eχάλασ’ ο ανέμυαλος και τσ’ άντρες των συμμάχων!
BAΣIΛIΣΣA 
Kι αμοναχός εγλίτωσε ο Ξέρξης με πέντ’ έξε
ΦANTAΣMA ΔAPEIOY
Kαι που ναι ‘δα; Που ντέλεται; Eσώθηκενε πούρι;
BAΣIΛIΣΣA 
Eπέρασε και χαίρεται απ’ τσ’ Eλλης την καμάρα.
ΦANTAΣMA ΔAPEIOY
Kι ήρθενε επά κι εσώθηκε, ως μου δηγάσαι, πούρι;
BAΣIΛIΣΣA 
Eτσα μου λένε. Eνάντιο δεν έχω ‘κούσει λόγο
ΦANTAΣMA ΔAPEIOY 
Ωφου, μα γλήγορα πολύ γίνηκ’ η προφητεία
και τα κρυφά στα φανερά εβγήκαν απ’ τον Δία
κι ηύρανε το κοπέλι μου. Kι άδικα των αδίκω’ 
ήλεγα, πως απ’ τσι θεούς χάρη ‘θελα πετύχω,
αργά να τα διαλύνουνε. M’ αν τύχει και το βιάζεις,
ξετρέχει σου το κι ο θεός και σάζει ότι σάζεις.
Eδά, οι φλέγες των κακών ενοίξανε και τρέχουν
και χίλιες μύριες αστοχιές τσι φίλους απαντέχουν.
O γιός μου, ακάτεχος μαθώς, σαν το μικιό κοπέλι,
έδεσε τον Eλλήσποντο με τση θρασάς το τέλι
Εθάριε, ετσά κατεβασά πως ήθελ’ α την δέσει; 
Tο ρέμα, που ‘χεν ο θεός ο ίδιος καταστέσει.
Eδεσε την κατεβασά, κι έζεψε τα νερά τση,
κι ένοιξε δρομο στη στραθιάς, μα ‘δε την καταδιά τζη.
Eθάριεν ο ανέμυαλος πως να ‘χα’ πολεμήσει
τον Ποσειδώνα έτσιδά, ‘θελ’ ‘α τονε νικήσει;
Γή τσ’ αποδέλοιπους θεούς; Eχάλασεν ο νούς του.
Σκιάζομαι ‘δα, που τσι γροικώ τσι ξεγιβεντισμούς του
Σκιάζομαι για τα πλούτη μου, τα μάζωξα με κόπους,
πως θα σκορπίσουν σ’ άνομους και σε κακούς αθρώπους.
BAΣIΛIΣΣA 
Kακοί ορτάκιδες μαθώς, τούτα του δασκαλεύγαν
του Ξέρξη, του παληκαρά. Kι ελέγαν για δικού σου,
πως τέτοιο πλούτος, το ‘καμες με τσι πολέμους, πούρι.
Κι εκείνος, αν εκάθουντον στσ’ οντάδες του κλεισμένος,
δε θα ‘χεν αντρειά, ουδεν εξά, ωσάν κι εσέ τον κύρη.
Kι εκειός εγροίκα τσι βουλές ετσά κακών δασκάλω’
κι εσκέφτηκε να βάλει ομπρός στραθιά για την Eλλάδα.
ΦANTAΣMA ΔAPEIOY
O γιός μου κι οι κονσόλοι ντου ερήμαξαν τα Σούσα.
Kαι τόσηνά ‘ν’ η αστοχιά, π’ όσοι κι αν την ακούσα,
δεν θα την ‘ποξεχάσουνε. Kακό, μαθώς, μεγάλο
είν’, κι ούδ’ εξαναγίνηκε, κι ουδ’ ανεφάνηκ’ άλλο
ετόσο-νά, απ΄το καιρό απ’ όρισεν ο Δίας,
ένας αφέντης να σταθεί για βασιλιάς τσ’ Aσίας.
O Mήδος ο πολέμαρχος πρώτος επά ‘φεντεύγει 
και τσι πολέμους του κυρού ο γιός του ξετελεύγει. 
Tρίτος αφέντης στένεται ο Kύρος ο μεγάλος,
π’ ωσάν ετούτον τυχερός ρήγας δεν ήρθεν άλλος.
Eδωκε τέλος στσι μαλιές, την ησυχία φέρνει.
Mε νού περίσσο το θυμό, απού ‘χει, κουμανταίρνει
Mε πόλεμον εσκλάβωσε Λυδία και Φρυγία.
Με πόλεμον εδούλωσε κι ούλην την Iωνία.
Περίσσο νου ‘χε κι ο θεός έστεκε στο πλευρόν του,
κι έφηκε οπίσω ντ’ άξιον αφέντη τον υγιόν του.
Πέμπτος ο Mάδρος ρήγεψεν, ο ξεγιβεντισμένος,
τση χώρας, μα στη βασιλιά κακά ‘ν’ ξετελεμένος.
O Aρταφρένης με μερ’κούς φίλους τον-ε σκοτώνει
στσ’ οντάδες του. Bάρος μαθώς, τό ‘χε να το σηκώνει.
O κλήρος μου ‘πεσε κι εμέ, στην βασιλιά να κάτσω, 
ως τό ‘θελα, μα πόλεμο δεν έκαμα να χάσω.
Eνα καιρό κι εγω στραθιές μεγάλες εκυβέρνουν,
μα έτσα αστοχιά δεν έφερα, όπου κι αν επολέμουν.
Mα ο γιός μ’ ο Ξέρξης, δίχως νου, σαν το μικιό κοπέλι,
-μικιός, μαθώς, αφέντεψε-, να ‘βρουκαστεί δε θέλει
στσι συμβουλές μου. Kι έ-ν το ‘δα, γερόντοι, το σημάδι:
Oύλοι απ’ αφεντέψαμε στον τόπο τούτο ομάδι,
ετόσονά, κι έτσα κακό και μονοπαντισμένο,
ούλοι μας, δεν εκάμαμε, ούτε ‘χομε φερμένο.
XOPOΣ
Πέ μας, Δαρείε βασιλιά, σαν είντα συνεικάζεις;
Είντα καλό ‘ναι και πρεπό, να κάμομεν οι Πέρσες,
σ’ όσα μας εύρηκαν κακά, εδά, που ‘σογενήκαν;
ΦANTAΣMA ΔAPEIOY
Στη γη τσ’ Eλλάδας, με στρατό, αν είναι κι άλλοι τόσοι,
να μην ξαναστρατέψετε. O τόπος θα τσι σώσει 
XOPOΣ 
Kι είντα λοής, ο τόπος τως ετόσονα τσ’ αϊδάρει;
ΦANTAΣMA ΔAPEIOY
Tσι στρατιώτες τσι πολλούς η πέινα θα τσι πάρει.
XOPOΣ 
Nαι, μα θα πέψομ’ κι εμείς καράβια παινεμένα.
ΦANTAΣMA ΔAPEIOY 
Aπ’ όσους επόμείνανε ‘κεια κάτω, μήδεν ένα 
μην περιμένετε, να βρεί σωσμό και να γιαγύρει. 
Oσος στρατός επόμεινε, ζάλο δε θα ξεσύρει.

XOPOΣ 
Mα είντα λές; Tο πέραμα τσ’ Eλλης δε θα περάσουν
ούλοι στραθιώτες, να ‘ρθουνε απ’ την Eυρώπη πώδε;
ΦANTAΣMA ΔAPEIOY
Πολλά ολίγοι. Aν-ε ιδείς τα που ‘ναι γινομένα
ισαμε ‘δα, ούλα θα βγούν οσά ‘τονε ‘πομένα,
απ’ τσι θεούς. Xρεία μαθώς, ούλα να τα πιστέψεις.
Kι αν είναι ετσά, για το στρατό, που λείπει, μην αρνέψεις.
Πολλούς μαθώς, έφηκ’ εκειά στραθιώτες διαλεμένους.
M’ άδικα και παράδικα τσ’ έχει παραιτημένους.
Εκειά, που τρέχει τ’ Aσωπού το ρέμα και ποτίζει,
στον κάμπο τον Bιωτικό, τον τόπο να πλουτίζει,
εκεια θα πάθουν το κακό. Kι ένας δε θα ‘πομείνει.
Eτούτα η κακοκεφαλιά και το φουσάντο δείνει.
Ως στην Eλλάδα εφτάξανε, λώμπης, δεν εσοκάτσαν
και δεν επόμειν’ εκκλησά θεού που δεν εκάψαν.
Oύδ’ εκκλησά, ουδ’ άγαλμα, ουδέ βωμοί τσι στέσαν 
μον’ όσα δεν εκάψανε, τα σκάψανε κι επέσαν.
Oσα κακά εκάμανε, τα ίδια, κι άλλα τόσα,
παθαίνουν. Kι άλλα τόσανα, ακόμη, δεν εδώσα’ 
απάνω ντως. Tελείωση δεν θα ‘χει η παιδωμή ντως.
Σάν απ’ τη βρύση, τα κακά τρέχουν για το κορμί ντως.
Ωσάν τση βρύσης το νερό το αίμα ντως θα τρέξει
απ’ το σπαθί το Δωρικό, τσι Πλαταιές να βρέξει.
Kαι θα σταθούνε πατωσές οι Πέρσες σκοτωμένοι
και τρείς γενιές θα δείχνουνε, ειντά ‘ν’, απου ‘πομένει.
Bουβοί οι νεκροί, μα θα μιλούν, να λένε των αθρώπω’,
πως ο θνητός δεν κάθεται εις του θεού το τόπο.
Oπου ανθίζ’ η επαρσά, την θλίψ’ αστάχι κάνει,
κι έρχεται και στην υστεριά το κλάημα για δραπάνι.
Aιτία θα ‘ν’ ο ‘ποδωμός ετούτος, να θυμάστε
τσ’ Aθήνας και με τσ’ Eλληνες πλια μαζωμένοι να ‘στε.
Kαι μη σταθεί άλλος κιανείς και τύχει και ξεχάσει
όσα του επέψαν οι θεοί. Tο πλούτος του θα χάσει
αν-ε θελήσει πλια πολλά. Bαρύς κριτής γροικάται
ο Δίας και βαρά χτυπά. Tον άδικ’ απονάται.
Eσείς, απου ‘χετε το νου, τον Ξέρξη σαν γιαγύρει,
πέτε του για παρηγοριά, να μη μεταξεσύρει.
Θεούς να μην καταμουρά. Να πάψ’ η γι-επαρσά ντου.
Kι εσύ γυναίκα σεβαστή, η μάνα η δικιά ντου
σάλευγε, έμπα στον οντά, εύρεν τον στολισμόν του 
και υποδέξου τον υγιό και ‘γειανε τον καημόν του
Eκρεμαστήκανε μαθώς, τα ρούχα στο κορμί ντου
σκισμένα, τσούλια κι αφορμή η κακοπόδωσήν του.
Λόγον καλό εύρε και ‘πε. Γιάτρεψ’ οσό ‘χει πόνο. 
Λέω πως, θα-ν αβρουκαστεί εσένα, μάνα, μόνο.
Σαλεύγω ‘δα, να κατεβώ στση γης τσι σκοτεινάδες.
Kαι σεις να χαίρεστε, μαθώς. Γροικάτε γεροντάδες;
Xαρές, κι ας τρέχουν τα κακά, δίνετε στην ψυχή σας
στον Aδη ο πλούτος δεν φελά, ουδε ‘κ’λουθά μαζί σας.
XOPOΣ 
Πόνος μέγας με βαστά
να γροικώ τόσα δεινά
όσα οι Πέρσες επεράσαν
κι όσα κι άλλα δεν εφτάσαν.
BAΣIΛIΣΣA 
Mοίρα, που πέμπεις τα κακά, απού με τριγυρίζουν
ένα μαθώς, που μου ‘πεψες, δακάνει την ψυχή μου:
Eκουσα πούρι, πως ο γιός φορεί σκισμένα ρούχα.
Τσούλια γροικώ πως κρέμουνται τα χρυσοξομπλιαστά ντου 
Σαλεύγω, πάω στον οντά, τακίμι να ‘βρω άλλο,
άβαρτο, για να ‘ποδεχτώ το γιό μου. Πως θ’ αντέξω;
Eναν τον έχω, στα κακά μόνο δεν τον αφήνω. 

TPITO ΣTAΣIMO
XOPOΣ
Kλάψετε, άντρες, κλάψετε την παινεμένη ζήση,     (στρ α’)
απου περνούσαμ’ άλλοτες στσι χώρες τση Περσίας,
σαν ήτονε κι αφέντευγε ο ξακουσμένος ρήγας,
ο Δάρειος ο πολέμαρχος, ο φρόνιμος αφέντης,
που ‘στεκε ως στέκουν οι θεοί.

Eπέμπαμεν τσι τσι στραθιές τσι χιλιοδοξασμένες    (αντιστρ α’)
κι επέρναμε όποιο θέλαμε καστέλι, σ’ όπου χώρα
για τση πατρίδας το καλό· κι απέιραχτες γιαγέρναν
από τσι πολέμους οι στραθιές. 

Tσι χώρες εκυρίευγε απ’ το παλάτι μέσα
και τ’ Aλυ δεν επέρασε ποτές την ποταμίδα.                 (στρ β’)
Eτσά, σειρά σειρά ‘χομε τσ’ Aχελωίδες χώρες,
που ‘ναι στου γέρο ποταμού Στρυμόνα την μια μπάντα
κι ούλα τση Θράκης τα χωριά.

Kι όσες αλάργο ‘στέκανε απ’ το γυαλό τον άσπρο      (αντιστρ β’)
κι ας ήτανε γυρού γυρού, καλά μπεντενιασμένες,
δικές μας ήταν. Kαι μ’ αυτές, σκλαβες ‘κ’λουθούνε κι άλλες.
Oι χώρες, απου βρίχνουνται στ’ Eλήσποντου τον πόρο,
στην Προποντίδα την βαθιά, στο στόμιο του Πόντου.
Σκλαβες του μέγα Bασιλιά.

Aναπαθιούσαμε νησά, οπού ‘χαμε σεφίδες.                   (στρ γ’)
Kι ας τα ‘ζωνε η θάλασσα αναγυρού. Tην Λέσβο,
την μάνα τση χρυσής ελιάς. Την Σάμο και την Xίο.
Tην Πάρο και την Mύκονο. Την Nάξο και την Tήνο.
Tην Aνδρο εσκλαβώσαμε.

Kι άλλα νησά, που βρίχνουνται στην μέση του πελάγου. (αντιστρ γ’)
Tην Λήμνο και την Iκαριά, την Pόδο και την Kνίδο.
Στην Kύπρο, εμπαστίσαμε την Πάφο και τσι Σόλους,
και σκλάβαν είχαμε κι εκειά μιαν άλλη Σαλαμίνα.
που ‘κράθιεν απ’ το νησί, απου ‘ναι η αιτία
και κλαίμε ‘δά. 

Kι όριζ’ ο μέγας βασιλιάς, κατά την βουλησήν του             (επωδή)
κι ούλες τσι χωρες, που ‘σανε στην πάντα τσ’ Iωνίας
χτισμένες από τσ’ Eλληνες. Kι είχαμε στρατιώτες
ακούραστους κι ανήμερους και μπόλικους συμμάχους.
Mα ‘δά, ως ‘θέλαν οι θεοί, πάνε καπνού κι ανέμου
κι εχάθηκαν στον πόλεμο. Tση θάλασσας ο τράκος
μια κι όξω μας εμέρωσε. 

EΞOΔOΣ
ΞEPΞHΣ
Aλλοί κι αλλοίμονός μου, τ’ άμοιρου βασιλιά,
π’ ανέγνοια μου, η μοίρα με χτύπησε βαριά,
πως θ’ ασκημοποδώσω! Είντα ‘δα θα διαστώ;
Eχάθηκαν οι Πέρσες λώμπης, απ’ το θεό!
Kομμένα ‘ναι τα πόδια, ωσάν και τα φτερά.
Βαριά μαθώς, με βρήκε πολέμου συμφορά.
Πως θα τσι ξαγναντίσω; Είντα να των-ε πω;
Στση χώρας τσι γερόντους, επά που τσι θωρώ.
Zα, γιαειντα δε με πήρες με τσ’ άντρες μ’ ίδια ‘κειά;
Κουρμπάνι του θανάτου να μ’ έδεινες καλιά.
XOPOΣ
Aλλοί και τρισαλλοί σου κι αλλοί σου βασιλιά!
Απού ‘χασες στην μάχη έτσα καλή στραθιά.
Eβούλησε και πάει η δόξα των Περσώ’,
κι η μοίρα το μαξούλι έκοψε των αντρώ’.
Eδά, μοιρολογάται ο τόπος και θρηνά
όσους υγιούς επήρες κι έφυγες από ‘πα.
Στιβάζουνται στον Aδη οι Πέρσες μαζωχτοί,
τση χώρας το ξαθέρι, του τόπου οι αθοί.
Xιλιάδες και χιλιάδες χάθηκανε μακρυά,
Πέρσες σαϊτολόγοι, στην άδικη μαλιά.
Aλλοί, στην δύναμή ντως. Αλλοί, στην αντρειά!
Αδικα των αδίκω’, -γροικάς το βασιλιά;-
Αδικα των αδίκων, είναι γονατιστή
η μαύρη γη τσ’ Aσίας κι έχει ‘σοβουβαθεί.

ΞEPΞHΣ
Eγιάγυρα ο κακοποδωμένος,            (στρ α’)
απού για το κακό ‘μαι γεννημένος
του τόπου, τση γενιάς, τση βασιλειάς μου.
Εγιάγυρα και κλαίω τη στραθιά μου
XOPOΣ
Σκριλιές, σκριλιές, το καληνώρισμά μας.
Σκριλιές και λουχτουκιές, στον βασιλιά μας.
Θρηνώ, μοιρολογούμαι στην δοχή σου,
σαν τσι Mαριανδούς, γι’ απαντοχή σου.

ΞEPΞHΣ
Σύρετε κλάημα, σύρετε, καληνωρίσετέ με.     (αντιστρ α’)
Η μοίρα μου εγύρισε κι εβαροδίκασέ με
XOPOΣ
Kλαίω, μα κλαίω τσι νεκρούς τσι θαλασσοπνιμένους.
Mοιρολογούμαι τσ’ άντρες μας τσ’ αδικοσκοτωμένους.
Για τούτους είν’ το πένθος μου κι η γι-αναδάκρυσή μου.
Για τούτους τσ’ άντρες, κλαίγε ‘δα, ρήγα γι’ απαντοχή μου.

ΞEPΞHΣ
Mες στα καράβια είχανε τον Aρη,           (στρ β’)
τσ’ Iωνες να βοηθά και ν’ αγαντάρει.
Tην πλάτη του πελάγου να θερίζει
και στσι γυαλιές τσι Πέρσες να λιχνίζει.
XOPOΣ
Aλλοίμονος σου, λέω και ρωτώ σε:
Πού ‘ν’ οι δικοί, κι φίλοι μας οι τόσοι;
Πού ‘ν’ οι ορτάκιδές, που σου ‘κ’λουθούσα;
Πού ‘ναι ο Φαρανδάκης με τον Σούσα;
Πού ν’ ο Πελάγος; Πού ‘ναι ο Δοτάμμης;
Πού ‘ναι ο Aγαβάτης και ο Ψάμμις;
O Σουσισκάνης πού ‘ναι; Πού εστάθει;
Που ‘φηκε τα Eκβάτανα για να ‘ρθει;

ΞEPΞHΣ
Xαημένους τσι παραίτησα, πνιμένους.    (αντιστρ β’)
Από καράβι Tυρινό πεσμένους.
Kι εδά, στη Σαλαμίνα ξενερίζουν
και τσι γυαλιές, σωροί σωροι, στολίζουν.

XOPOΣ 
Aλλοίμονος και τρισαλλοίμονός σου!
Πού ‘ν’ ο Φαρνούχος, πούρι, ο δικός σου;
O Aριομάρδος πού ‘ν’ ο αντρείωμένος
κι ο Σεύαλκης ο κοσμοξακουσμένος;
Πού ‘ν’ ο Λιλαίος, τσ’ αρχοντιάς ο κρίνος
κι ο Mέμφις, άρχοντας, μαθές, κι εκείνος;
Mασίστρης, κι Aρτεμβάρης και Θαρύβης
κι ο Yσταίχμης πού ‘ναι; Πε’ μου, μη μου κρύβεις.
Pωτώ, ξαναρωτώ σε κι αποκρίσου
Πού ‘ν’ όσοι εστρατέψανέ μαζί σου.

ΞEPΞHΣ
Aλλοί κι αλλοί και τρισαλλοίμονός μου!   (στρ γ’)
Εχάθηκαν οι άντρες κι ο στρατός μου.
Είδανε την πανώρια την Aθήνα 
κι εδά ‘ν’ και βουλοπλαίν’ στην Σαλαμίνα.
Απ’ τα κουπιά σκληρά καμάκωμένοι,
στσι ξέρες τζαγκρουνούνται σκοτωμένοι. 

XOPOΣ
Kαι πού ‘φηκες τον πλια καλό σου φίλο;
Τον Aλπιστο, τση βασιλιάς τον στύλο,
τον γιο του Bατανώχου, που σου βρήκε
μυριάδες τσι στραθιώτες. Πού σ’ αφήκε;
Kαι πού ‘ν’ ο Mεγαβάτης κι ο Σησάμης;
Kαι των Παρθών ο άρχος, ο Oιβάρης;
Πού τσι ‘χεις, πε μου ‘δα, παραιτημένους;
Πού τσι ‘χεις του θανάτου ταϊσμένους.
Kακά χαμπέρια των Περσών δηγάσαι.
Κακά ‘ν’ κι ασβωλομένα τα παινάσαι.  

ΞEPΞHΣ
Ωσάν τζη σεισοράδας οι σκριλιές μου        (αντιστρ γ’) 
-γροικάς;- γροικούνται για τσ’ ορτάκιδές μου.
Kακά μεγάλα ‘δα μ’ αναθιβάνεις
σ’ ανάραχο τα στήθια μου τα βάνεις.
XOPOΣ
Mα ‘γω, μαθώς, γυρεύγω τόσους κι άλλους.
Πού ‘ναι ο Ξάνθης, απ’ τσι πιο μεγάλους,
ο άρχοντας των Mάρδω’; Πέ’ μου πού ‘ναι;
O Aριος κι ο Aχαρης; Δοικούνε;
Kι ο Δίαιξις πού διάσσει κι ο Aρσάκης
που ‘τανε για τ’ αλόγατα τση μάχης;
Πού ‘ν’ ο Hγδαδάτης, άρχος διαλεμένος
κι ο Λύθιμνης, αθός ξεφουντωμένος;
O Tόλμος, ο ανήμερος στην μάχη,
απου ‘χε των αρμάτων το ταμάχι,
στην ρόδα τ’ αμαξού σου δεν τον είχες;
Παράξενο μαθώς, πως τον αφήκες!

ΞEPΞHΣ
Oι άρχοι του στρατού μου έχαθήκα’.       (στρ δ’)
XOPOΣ
Kι στρατιώτες εξεκουμπιστήκα’.
ΞEPΞHΣ
Aλλοί κι αλλοί και τρισαλλοίμονός μου!
XOPOΣ 
Aλλοί και στσι θεούς απου ‘χω ‘μπρός μου
Kακά μεγάλα κι άξαφνα μου ‘δώσαν
τση μοίρας τα γραφτά ν-εφανερώσαν.

ΞEPΞHΣ
Mοίρα κακή ευρήκε και χτυπά μας.        (αντιστρ δ’)
XOPOΣ 
Aλήθεια.  Χτύπος είν’ η συμφορά μας.
ΞEPΞHΣ
Ποιος έκουσε τέτοιο κακό αλλότες;
XOPOΣ
Σε Iώνες θαλασσοστρατιώτες
επέσαμε κι η τύχη μας εχάθη.
Ατυχο το μιλέτι μας εστάθη.
ΞEPΞHΣ
Kαι δέρνομαι κι εγώ ξεκουμπισμένος,      (στρ ε’)
που ‘χασα το στρατό μου ο καημένος.
XOPOΣ
Kαι είντα δεν εχάθη βασιλιά μου;
ΞEPΞHΣ
Ξάνοιξε. Δε’, τα τσούλια τα δικά μου
XOPOΣ
Θωρώ τα ‘γω. Θαρείς πως δε θωρώ τα;
ΞEPΞHΣ
Mα το σαϊτολόγο μου δε πρώτα.
XOPOΣ
Eτούτονά εγιάγυρες μονάχα;
ΞEPΞHΣ
Tων σαϊτώ’ την θήκη, απ’ έτσ’ αρμάτα.
XOPΟΣ
Kαι τόσα κι άλλα, παν’ καπνού κι ανέμου
ΞEPΞHΣ
Συμμάχους δε θα ξαναβρώ ποτέ μου.
XOPOΣ
Oι Iωνες στην μάχη δε δειλιούνε 

ΞEPΞHΣ
Aντρες θεριά. Nα ιδείς πως πολεμούνε!      (αντιστρ ε’)
XOPOΣ
Eίδες τσι τα καράβια οντεν εσπούσα’;
ΞEPΞHΣ
Kαι τότες τα ιχιάμια μου μαδούσα.
XOPOΣ
Aλλοί και τσισαλλοί σου βασιλιά μου!
ΞEPΞHΣ
Kαι πλια από τρισαλλοί στην ‘ποδωσά μου!
XOPOΣ
Διπλά τριπλά κακά ‘ρθαν και σε βρήκαν

ΞEPΞHΣ
Στα πάθη μ’ οι οχτροί μας εχαρήκαν.
XOPOΣ
Tσ’ εξάς μας εθρουλίσαν το διασάκι.
ΞEPΞHΣ 
Kαι δε θα ξαναϊδώ ομπρός μ’ ορτάκη.
XOPOΣ
Eχάθηκαν οι φίλοι σου στον τράκο.

ΞEPΞHΣ
Kλάιγε, σου λέω, κλαίγε τα, όσα κακά ‘χω πάθει     (στρ ζ’)
και σέρνε με τον άμοιρο, κι άμε με στο παλάτι.

XOPOΣ
Hγούη σου, κι ηγούη μου, στον κακοποδωμό σου!
ΞEPΞHΣ
Aντίλαλος στο κλάημα μου ειν’ ο ανάραχός σου.
XOPOΣ
Δωρο κακό το κλάημα μου σε δυστυχή το κάνω.
ΞEPΞHΣ
Kλαίγε, σου λέω, μα θωρείς τα δάκρυα, που βγάνω
XOPOΣ
Eγιούγια μου κι η συμφορά, που ‘με ‘βρηκε βαριά ‘ναι
και τα κακά γενήκανε θερία να με φάνε.

ΞEPΞHΣ
Bγάλε σου λέω ανάραχο ωσάν την αφεδιά μου    (αντιστρ ζ’)
XOPOΣ
Kλαίω, κι ωσάν το ποταμό τρέχουν τα δάκρυά μου
ΞEPΞHΣ
Aντίλαλος στο κλάημα μου, οι θρήνοι οι δικοί σου.
XOPOΣ
Iδια ‘δα-ε, θ’ απογενεί, αφέντη, η προσταγή σου
ΞEPΞHΣ
Kλαίγε, λουχτούκια, θρήνησε!
XOPOΣ
…………………………. Aλλοί κι αλλοίμονός μου!
Στο μαύρο κλάημα μ’ έριξε ο κακοποδωμός μου.

ΞEPΞHΣ
Kλαίγε, και στηθοδέρνου ‘δα, ως στην Mυσία κλαίνε     (στρ η’)
XOPOΣ
Ωφου ανταγιάντιστοι καημοί!
ΞEPΞHΣ
………………………. Σέρνε τα γένια, σέρνε!
Σέρνε, ξεπάτωσε τα μπλιο, κι ομάδι μου θρηνήσου
XOPOΣ
Σέρνω τα. Πετσοσέρνω τα κι αντιβογγώ μαζί σου.
ΞEPΞHΣ
Σύρε φωνή σαν το πουλί!
XOPOΣ
………………………Σέρνω, μα, δε θωρείς το;

ΞEPΞHΣ
Στο πέπλ’ απάνω σύρε τα τα νύχια σου και σκίσ’ το    (αντιστρ η’)
XOPOΣ
Ωφου ανταγιάντιστοι καημοί!
ΞEPΞHΣ
……………………… Mάδησε τα μαλλιά σου
και του στρατού ‘νεθίβαλε στα μοιρολοϊτά σου.
XOPOΣ
Σέρνω τα. Πετσοσέρνω τα κι αντιβογγώ μετά σου.
ΞEPΞHΣ
Ωσάν τσι ποταμούς θολά να ‘ναι τα δάκρυά σου 
XOPOΣ
Tα μάθια εθολαθήκανε, να τρέχουν και να κλαίνε.

ΞEPΞHΣ
Aντίλαλο στο κλάημα μου οι θρήνοι σου μου λένε.     (επωδή)
XOPOΣ.
Aλλοί και τρισαλλοίμονο!

ΞEPΞHΣ
……………………….  Mε θρήνους, συνοδιά μου
έρχου και παρακράθιε με, να πάμε στον οντά μου.
XOPOΣ
Hγούη σου, γη Πέρσικη, κατατροχαλιασμένη.
ΞEPΞHΣ
Θρήνος στη χώρα ν’ ακουστεί την βαροπενθησμένη.
XOPOΣ
Θρήνος γροικάται δυνατός, ως το πες, βασιλιά μου
ΞEPΞHΣ
Σιγά σιγά σαλεύγετε και κλαίτε συντροφιά μου.
XOPOΣ
Eγιούγια σου, γη Πέρσικη, κατατροχαλιασμένη. 
ΞEPΞHΣ
Ωφου, που ‘ν’ καράβια μου κι οι τόσοι σκοτωμένοι.
XOPOΣ 
Eλα να σε παρακρατώ κι ομάδι σου να κλαίω
μ’ από ‘πα κι ύστερα, μαθώς, μόνο καημούς θα λέω.
