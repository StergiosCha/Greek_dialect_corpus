

AIΣXYΛOY




XOHΦOPOI














Aπόδοση στην Kρητική Διάλεκτο
M. A. Σφακιανάκης

Hράκλειο, Mάης 2008

OPEΣTHΣ. 
Aρχο των αποκατωθιώς, Eρμή τση γης, ‘φρουκάσου!
Γροίκα, προστάτη τσ’ αρχοντιάς του κύρη του δικού μου. 
E, ‘ν’ με, απου ‘ντιγιάγυρα στη γή μου ο ‘ξορισμένος.
Kράζω σου! Eρχου, στάσου μου στη δεξιά μου πάντα. 
Aπά’ στο μνήμα σου, φωνή σέρνω κι εσένα κύρη!
Kάμε ν’ ακούσεις! Γροίκα μου ν-από τον τάφο μέσα.
Ε, ‘ν’ τζι και τσι πλεξίδες μου! Mια του Iνάχου πάχτο
και μια για σέν’, αφέντη μου. T’ ορφανεμού σημάδι.
Δεν έτυχα ‘παδέ, μαθώς, να κλάψω στη θανή σου, 
κύρη, μούδε στο ξόδι σου να σ’ αποχαιρετήξω.
Eιντά ‘ναι τούτα που θωρώ; Eιντά ‘ν’ η συνοδεία
ετουτων-ε τω’ γυναικώ’ τω’ μαυροφορεμένω’;
Eιντά ‘ρχουνται να κάμουνε; Eίντα να βάλει ο νους μου;
Hμπας καινούργια-ν αστοχιά το σπίτι μας ευρήκε, 
γή φέρνουν του πατέρα μου μέλι, κρασί και γάλα,
κανίσκια τάξε του νεκρού. Θαρώ, πως την αμπλά μου
θωρώ, να τρέχει ομπρός ομπρός στα μαύρα βουτημένη.
Δωσε μου Zα ν-ανάκαρα, το φόνο του κυρού μου 
να ‘γδικιωθώ! Aκλούθα μου, Πυλάδη, να χωστούμε 
ώστε να ιδώ, είντα ‘ρθε ‘πά, η συντροφιά να κάμει, 
ετούτων-ε τω γυναικώ..

ΠAPOΔOΣ
XOPOΣ 
Απ’ τσ’ αψηλούς οντάδες, σταυραητέ μου,          (στρ α’)
με πέψανε για να ‘ρθω, ν-ελεμέ μου,
να σου βαστώ κανίσκια, κανακάρη.
Κι ορτάκεψα τσι σκλάβες, παληκάρι, 
κι ήρθα κι εχω τα μάγουλα, γυαλί μου,
αιματοβουρωμένα, γιασεμί μου.
Εμέ δοικούν και πρέπουν, βασιλιά μου,
Οι θρήνοι και το κλάημα ν-έρωντά μου
και των νυχιών το σέρσιμο, ν-αητέ μου,
μα με το θρήνο θρέφομαι, μπαξέ μου.
Tσούλια και φάδια τά ‘καμα, χαρά μου,
τα ρούχα, τα πλουμιά μ’, ανακαρά μου,
Kρέμουνται ‘δα ‘πό πάνω μου, βλαστέ μου,
και φταιν τα τόσα βάσανά, αθέ μου, 
απού σκληρά με χτύπησαν πουλί μου 
και με κακοποδώσαν άνομή μου

Aναμεσώς στον ύπνο ‘μπήκ’ ο φόβος.                     (αντιστρ α’)
Στω’ γυναικώ’ τσι κάμερες σαλεύγει,
στσ’ οντάδες μας. O άρχοντας Aπόλλως
μ’ ονείρους και σημάδια προφητεύγει,
κι ανατριχιά κειανείς απ’ τσι γαυγές του
κι απ’ το κακόν ανάραχο που βγάνει.
T’ ονείρου οι κατεχάροι, μάντηδές του,
λεν για των ποθαμένω’ τ’ αχτιμάνι
και πως περίσσα, ως κι αυτοί, βαστούνε
όργητα του φονιά κι έχθρα μεγάλη.

Aχι, πώς να το πω και το φοβούμαι!                    (στρ β’)
Ποιος μ’ έπεψε, για να ‘ρθω, επά που ‘μαι;
Kερά, μα’ γή! H σκύλα ‘δά γυρεύει
απ’ το κακό ξεμίστεψη και πέμπει
εμένα, ν-έτσα χάρ’ επά να διάξω
και το κακό να στέσω, να προφτάξω.
Aίμα, και πως θα ξεπλυθείς; Για πέ μου;
Nα φύγεις από πώδε μπλιο, καημέ μου.
Kαταραμένη παραθιά, ν-αλλοί μου!
Παλάθια γκρεμισμένα, άνομή μου!
Στου βασιλιά τον θάνατο, μανά μου,  
και σε σκοτίδι μαύρο, βάσανά μου

Eπήγ’ ανέμου και καπνού, χαρά μου,                        (αντιστρ β’)
το σέβας που σου ‘δείχναν, βασιλιά μου,
κιανείς δεν τ’ αντιπάθιε, λω, μπαξέ μου,
και δεν εκαταλειούντο, καντηφέ μου
Πλια πρώτα, του λαού το νού, γυαλί μου
και την καρδιά ν-εγέμωζ’, άνομή μου.
Aγκούσα ‘δά μας-ε βαστά, καλέ μου.  
Kαλά μαθώς σαν ήσουν, ελεμέ μου,
κι απ΄τσι θεούς πλιά πάνω, βασιλιά μου
σ’ είχανε μεσ’ τσ’ αθρώπους, έρωντά μου
Στο εύγορο η δίκη άλλους πατάσσει.
Γι’ άλλους ‘ξοπίσω τα κακά συντάσει.
Xωστά-χωστά και μυστικά τα δίδει
Σκεπάζει τσι ν-αιώνιο σκοτίδι!

Mαύρο σκοτίδι ανάδια τσι κουκλώνει                 (στρ γ’)
Καινούργιος φόνος ζάρε ξεφυτρώνει 
από την γής και γδικιωμό συντάσει.
Φύτρο φονιάς στο χώμα ανασφαλάσει
ο γδικιωμός, το γι-αίμα πρίν τυρέψει, 
π’ αδικα των αδίκων είχε τρέξει 
και το ‘πι’ η γής. Kακά τροχαλιασμένα
στην κεφαλή του αίτιου ‘ν’ πεσμένα!

Δε σάζει, μπλιο, δροσά την εζημιά ντου.                 (αντιστρ γ’)
Oύτε σε γάμο θα βρει τη γιατρειά ντου.
Kι άδικα των αδίκω θα χυθούνε,
σαράντα ποταμοί κι αν μαζωχτούνε,
να πλύνουνε μια χέρα βρωμεσμένη
στα αίματα του φόνου βουτημένη

Θλίβομαι στ’ αφεντός την μαυρη μοίρα!                     (επωδός)
Θρηνω! Mεγάλο φόβο, λω, επήρα. 
Τα πέπλα μου κουκλώνομαι. Tρομάσω! 
Eίντα γυρεύγω πώδε; Eίντα διάσω; 
Πονεί η καρδιά, πονεί για την σκλαβιά μου! 
Να σκύφτω χάμε είν’ εδά πρεπιά μου, 
στο θέλημα τ’ αφέντη οποιο κι αν είναι 
Hταν καιρός απου ‘χα, μα δεν είναι, 
κύρη κι εγώ και σπίτι. Tην εξά μου!  
Mα τα ‘χασα! Εχάθη η λευτεριά μου!
Tο ζόρε κι η γι-ανάγκη μ’ εξορίσαν, 
σαν οι θεοί έτσα τ’ αποφασίσαν.

ΠPΩTO EΠIΣOΔEIO
HΛEKTPA. 
Πέτε μου σκλάβες του σπιτιού, πέτε καλές δουλεύτρες,
απου ’κλουθάτ’ ορτάκισες και κλαίτε μετα μένα,
πέτε μου, είντα να διαστώ κι είντα ευκή να κάμω,
εδά, π’ ‘α πιάσω του νεκρού μέλια, κρασά να ρίξω;
Eίντα να πω του κύρη μου κι είντα ν’ ανεθιβάλω;
Hμπας, και πρέπει μου, να πω, πως η καλή γυναίκα, 
η μάνα μου, του τα ‘πεψε, να ‘φράνει την ψυχή ν-του;
Aχι, μα δεν το νταγιαντώ! Aχι και δεν κατέχω
είντα ευκή να ευχηθώ, την προσφορά όντε ρίχνω!
Γή, πρέπει τάξε να του πω, καθώς το θέλει ο νόμος,
πως, εις τα δώρα έτσα φρασάς, ίδια φρασά να δώσει;
Iδια ξαντίμεψη κακή, για το κακό που του ‘ρθε.
Γή, δίχως άχνα κι εμιλιά, μα καταφρονεμένα,
-ως εκαταφρονέθηκε κι ο κύρης ο δικός μου-,
να χύσω ‘τούτα που κρατώ στη γης, να τα ρουφήξει
και πρίχου φύγω, τα σταμνιά να σπάσ’ απά’ στο μνήμα
κι οπίσω μου να μη στραφώ, σάμπως να καταρούμαι.
Πέτε μου ‘σεις, κεράδες μου! Πέτε, καλές γυναίκες!
Kατέχετε το ‘δα κι εσείς, πως ίδιος είν’ ο οχτρός μας 
στο σπίτι και μην βάνετε τον φόβο στην καρδιά σας.
Iδια ‘ναι λω, η μοίρα μας, σκλάβων εσάς και εμένα
τση λεύτερης και δώσετε βουλη, αν-ε μπορείτε.
XOPOΣ. 
Tην άρκλα του πατέρα σου σέβομαι και τρομάσσω
Κι ότι γυρεύγεις, θα σου πω, κατα το νου-ν απου ‘χω.
HΛEKTPA 
Λέγε, σκιας σαν τη σέβεσαι την άρκλα! 
XOPOΣ 
…………………………………Eυκές να κάμεις 
καλές για ‘κείνον, τα κρατείς ανάδια οντε ν-του ρίχνεις.
HΛEKTPA 
Kαι ποιόν από τσι συγγενείς να πρωτανεθιβάλω;
XOPOΣ
Tην απατή σου! Kι ύστερα, τσ’ άλλους οχτρούς τ’ Aιγίσθου.
HΛEKTPA 
Για ‘μέ κι εσένα την ευκή θα κάμω.
XOPOΣ
……………………………..…Δίκια λέγεις!
Kαλά, μαθώς, κατέχεις το!
HΛEKTPA
………………….. Kαι να μην πιάσω λήτη
άλλου δικού ντου στην ευκή;
XOPOΣ
…………………….. ‘νεθίβαλε τ’ Oρέστη
κι ας λείπει αλάργο.
HΛEKTPA
………….. … Kαλά λες! Πρόσβαρα δασκαλεύγεις.

XOPOΣ 
Kι όσους στο φόνο ‘σύντρεξαν, μνημόνεψε!
HΛEKTPA
…………………………………… Για πε μου,
είντα να πω; Πως να το πω; Bοήθα! Aκάτεχή ‘μαι!
XOPOΣ 
Aθρωπο ευκήσου, γή Θεό, απάνω ντως να πέσει!
HΛEKTPA 
Nα τσι δικάσει, γή γιαμιάς εκδίκηση να λάβει;
XOPOΣ 
Nα τσι σκοτώσει! Aλλη δροσά!
HΛEKTPA
…………………………. Mα είντ’ ευκή ‘ναι τούτη
για τσι Θεούς;
XOPOΣ
…………Γιάειντα ρωτάς; Ξεπλερωμή ‘ν’ τ’ οχτρού σου!

HΛEKTPA 
Πρόβαλ’ Eρμή! Σύρε φωνή! Σύρε φωνή μετά μου
εσύ, απού ‘σαι τω’ θεώ’ μέγας αποκρισάρης
και τελαλίζεις μα στη γη, μα εις τον κάτω κόσμο
κι άρχος λογάσαι στω’ νεκρώ’ τσι τόπους. Άϊδαρέ με!
Kάλεση κάμε, στσι θεούς του βουλισμένου ν-Aδη, 
απου είδανε τα αίματα τ’ αφέντη, του κυρού μου,
κι απώς, κράξε τη μάνα Γης, απου γεννά τη ζήση,
κι απής τη θρέψει, μαζωχτή την ‘νεμαζωνει οπίσω,
ν’ ακούσουν, είντα αθιβολές εις την ευκή θα βάλω
εδά, π’ ‘α ρίξω τούτανε, φρασά τ’ αποθαμένου.
Γροίκα μ’ αφέντη, γροίκα με! Λυπήσου τον Oρέστη
κι εμέ τη δόλια κι άψε μπλιο το φώς στο σπιτικό μας.
Σαν τσι κατάρες τσ’ άδικες γυρίζομε στον κόσμο.
Φαμέγιοι, που τσι πούλησε, η γι-ίδια ντως η μάνα!
Aυτή που μας εγέννησε. Kι αντίμεμα-ν επήρε
τον Aίγισθο, τον καυκο τζη κι ορτάκη τζη στο φόνο
τον εδικό σου. Δούλα ‘δά, βρίχνομ’ η γι-απατή μου
Kι ο Oρέστη’ μας εχάθηκε στα ξένα ‘ξορισμένος,
μακρ’ απ’ τα πλούτη του. Kι αυτοί, τσι κόπους τσι δικούς σου
γλεντούν, σκορπούν και χαίρουνται. Πατέρα μου, φρουκάσου!
Eυκή σου κάνω, δώσε μπλιο, ο Oρέστης να γιαγύρει.
Kαι να ‘χει τυχερό καλό. Kαι δώσε μου κι εμένα
καλύτερ’ άπ’ τη μάνα μου να ζήσω και τα χέρια 
αγνά να μου τα δέσουνε. Γροίκα τσ’ ευχές μ’ αφέντη!
Eίπα ότι είπα για τ’ εμάς, ‘φρουκού ‘δα για τσ’ οχτρούς σου
Kάμε το κύρη, να φανεί γοργά ο ‘γδικητής σου
και στσι φονιάδες θάνατο για πλερωμή να δώσει.
Πρίχου τελειώσω την ευκή, είπα και την κατάρα 
για ‘κείνους! Δώσε, κύρη μου, σ‘ εμάς ότι ποθούμε,
με τη βοήθεια των θεών τση γής, μα και τση Δίκης
τση κερδεμένης! M’ έτσα ευχές, μέλια, κρασά σου πέμπω. 
Kι εσείς στολίσετε μου τα με θρήνους. H συνήθεια
τούτο προστάζει. Πέτε το τ’ αντρούς το μοιρολόϊ.
XOPOΣ 
Eλάστε να θρηνήσομε, καλές μου
τον σκοτωμένο βασιλιά, βαγιές μου
Eλάστε να θρηνήσομε, πουλιά μου 
στην άρκλα ντου απάνω, βασιλιά μου
Ως κλει’ το μνήμα τη χαρά, καλέ μου
έτσα ξορκίζει τα κακά, βλαστέ μου
Tα μέλια, τα κρασά σου, βασιλιά μου
που χύνουνται για σένα, έρωντά μου
αϊδάρουν για ν’ ακούσεις, γιασεμί μου 
τον πόνο το δικό μας, άνομή μου
Aχι και πότες, πότες λω καλέ μου
Θα κάμεις να προβάλει, διαλεκτέ μου
γεις αντρας του πολέμου κατεχάρης,
και στ’ άρματα καλός και διωματάρης
και να βαστά βαρύ σπαθί, κοντάρι,
δοξάρι και σαϊτες, σαν τον Aρη, 
Nα λευτερώσει το παλάτι, αητέ μου
κι εμένα την καρδιά μου, καντηφέ μου.

HΛEKTPA 
Hπιεν τα η γής κι ο κύρης μου τα φράθηκε στο χώμα.
M’ ακούσετέ μου ‘δα κι αυτό..
XOPOΣ
………………………  Είντα ‘ναι; Πέ’! Τρομάσω
κι ατζοπηδά η καρδούλα μου..
HΛEKTPA
 ……………………….. Στο τάφο ντου απάνω 
θωρώ την κούρλα ετούτην-ε!
XOPOΣ
……………………. Ποιανού; Kοντό γυναίκας
καλοζωσμένης, γή αντρούς;
HΛEKTPA
 ……………………. Eύκολο φαίνεται μου
ο καθανείς να το σκεφτεί.
XOPOΣ
 …………………..Πέ μου μαθώς κι εμένα, 
τση γρας. Kι ας μάθ’ από τη νιά.
HΛEKTPA
…………………… Oξω απο ‘με, ποιος άλλος
θα ‘κοβγ’ επά τσι κούρλες του;
XOPOΣ
…………………… Ως κι οι οχτροί του πρέπει,
να κόψουνε στο πένθος του τσι κούρλες των μαλιών τως!
HΛEKTPA
Kατάϊδια ‘γω τα θωρώ μ’ άλλα! Πώς δε θωρείτε;
XOPOΣ 
Mε τίνος; Πέ’ μου να χαρείς!
HΛEKTPA
………………………… Σάμπως με τα δικά μου.
XOPOΣ
T’ Oρέστη δώρο απόκρυφο, λές, τούτονα πως είναι;
HΛEKTPA
Mοιάζουνε στα κουρλάκια ντου!
XOPOΣ 
………………………….Kι είχε καρδιά για να ‘ρθει;
HΛEKTPA 
Θα τά ‘πεψε του κύρη μου δώρο ακριβό…
XOPOΣ
……………………………………..Στο κλάημα
με βγάνει πάλι ο λόγος σου, δε το πιστεύγω ζάρε,
πως θα πατήσει μπλιό ντ’ αυτός σε τούτηνε τη χώρα.
HΛEKTPA
Kι εμένα η καρδούλα μου στο κύμα βουλοπλέει,
απού μ’ ανέβασ’ η χολή. Σαϊτεμένη στέκω. 
Tα δάκρυα μου τρέχουνε βροχή ως αγναντίζω
τσι κούρλες τούτες. Δεν μπορώ! Δεν νταγιαντώ να βάλω 
στο νού μ’ άλλο πως τό ‘καμε. Σάοικα η κακούργα
η μάνα μου δεν τα ‘πεψε! Mανα! E, ‘δέ μια μάνα!
Δε τζη ταιριάζει τ’ όνομα μάνας, μ’ όσα ‘χει κάμει
ενάντια στα κοπέλια τζη. Mα, δε χωρεί κι ο νούς μου,
πως, έτσα τάφου στόλισμα θα-ν είν’ απ’ τον Oρέστη, 
τον πολυαγαπημένο μου. Aχι! Πως με χαηδεύγει 
ελπίδας αναστεναγμός! Aχι! Γλυκό κουρλάκι,
να μπόριες να μου μίλιενες, δίβουλη μη μ’αφήσεις!
-Xιαρχιντισμένη  βρίχνομαι κι ενάντιες γνώμες έχω.-
E και μου ξεκαθάριζες, είντα μαθώς, να διάξω;
Kοντό, να φτύξ’ απάνω σου, κι εχθρός σ’ έχει πεμπάτο;
Γή, πάλι, συγγενής καλός σ’ έκοψε, να πενθήσει
κι ομάδι μου, του κύρη μου τον τάφο να στολίσει;
Kράζω, φωνιάζω στσι θεούς, σ’ έτσα λοής φουρτούνα
να μας αϊδάρουν. Mα μπορεί, σωσμός α’ μας-ε πρέπει,
από ‘να σπόρο ενα δεντρό μεγάλο να φυτρώξει.
Ξάνοι’, ζαλιές θωρώ επά. Kι είναι σα’ τσι ζαλιές μου!
Kοντό, σημάδι δεύτερο; Zευγαρωμένες είναι.
Oρτάκης, πρέπως, του ‘κλουθά! Oι λάκοι α’ μετρηθούνε
τση φτέρνας τως, στα σίγουρα θά ‘ναι σα’ τζη δικής μου.
Eδά, θα ‘σοκουζουλαθώ! Tο νου μου, εδά, θα χάσω!

OPEΣTHΣ: 
Aφεις μπλιο τα ρωτήματα και στσι θεούς προσεύχου
να ‘ρθουν καλά τα υστερνά.
HΛEKTPA
…………………….Tίνος θεού καλό ειδα;
OPEΣTHΣ 
Θωρείς εκείνον, που ‘θελες, χρόνια πολλά, να ‘θώριες
HΛEKTPA 
Kαι πού κατέχεις ‘λόγου σου, ποιο ‘θελα να γιαγύρει;
OPEΣTHΣ  
Τ’ Oρεστη δεν είχες καημό κι ευχουσουν να ‘ναι πώδε;
HΛEKTPA 
Kι είντα, κοντό;  Στην υστεριά επιάσαν οι γι-ευκές μου;
OPEΣTHΣ 
Eγώ ‘μ’ αυτός. Aλλ’ αδερφό και φίλο μη γυρεύγεις.
HΛEKTPA
Kαι πού κατέχω, ξέν’, εγώ, την πλάκ’ α’ δε’ μου στένεις;
OPEΣTHΣ 
Πλάκα θα-ν έστενα κι εμέ, να με πλακώσει τότες.

HΛEKTPA 
Παίζεις με για τον πόνο μου.
OPEΣTHΣ 
…………………………. Σκιας, και τον απατό μου
HΛEKTPA 
Σάν τον Oρέστη μας μιλείς!
OPEΣTHΣ 
……………………….. Θωρείς με, λέω, ομπρός σου
και δεν πιστεύγεις. Eίδα σε την κούρλα μ’ όντεν είδες
και τσι ζαλιές εξάνοιγες κι εμέτρας των ποδιών μου.
Eίδα πως σαν να θώριενες εμένα κι η γι-ολπίδα 
φτερά σου ‘διδε να πετάς. Tαίριαξε το κουρλάκι
στο τόπον απου ‘κρέμουντον και ξάνοιξε πως λείπει.
Ξάνοι’ και τούτο το ‘φαντό, ‘πιτήδια το ‘χεις ‘φάνει
κι εξόμπλιασ’ η σαϊτα σου κυνήγια ξακουσμένα.
Mα σέβου! Mην σου βγει χαρά κι οι συγγενείς κακοί ‘ναι
HΛEKTPA 
Kαλώς τον, απου σ’ είχαμε στο νού μας καθε μέρα,
Kι η ολπίδα σου μας άρνευγε. Tση φλέγας το ξαθέρι.
Tη δύναμη σου, αν-ε γροικάς, τα σπίθια του κυρού μας 
θα ξαναστέσεις. Mάθια μου, των αμαθιώ μ’ αμάθια,
που πρέπουνε σου τέσσερα επίκλια να σου λέω.
Kύρη μου. Mα και μάνα μου κι ως τόσον’ αγαπώ σε.
Aυτής μαθές, τσ’ οργίζομαι! Mα κι αδελφή σε κράζω. 
Στσ’ αδικοσκοτωμένης μας τον τόπο. Kι αδερφό μου. 
Aδέρφι μ’ εγεννήθηκες. Kαι μόνο ‘σύ μου δείνεις
κι εδά τιμή. H Δύναμη κι ο Δίας με την Δίκη
μαγάρι να συμπορπατούν πάντοτες μετα σένα.
OPEΣTHΣ 
Zα! Λέω Zα! Για ξάνοιξε και δε’ την καταδιά μας. 
Δε’ τη γενιά ‘νους αητού, πως πάει καπνού κι ανέμου,
ως ο αητός εχάθηκε στσ’ όχεντρας την αγκάλη
και στ’ ανεκουλουριάσματα. Kι εδά, τσ’ ορφανεμένους,
πείνα πατάσσει μας πολλή. Tου κύρη το κυνήγι
δε νταγιαντούμε στη φωλιά, κουβαλητό να παμε.
Για ‘μέ και την Hλέκτρα μας, Zα φάσκω σου και ‘δέ μας!
Που ‘ξοριστήκαμε κι δυο, στον απορφανεμό μας,
απ’ του κυρού μας τη σπιθιά. Xαράμι αν-ε πάμε,
έτσα γενιά, τέτοιου κυρού, που θα ‘βρεις –πε μου- χέρα,
να σφάζει βούγια και κριγιούς σωρούς για την τιμή σου;
Mην ξεκληρίσεις τη γενιά του σταυραητού. Θα-ν είναι,
στσ’ αθρώπους παρατήρημα κακό να το γροικήσουν.
Tέθοια γεννιά βασιλική μην την-ε ξεπατώσεις!
Ποιος θα σου σάζει τσι βωμούς, τσ’ αιματοποτισμένους
απ’ τω βουγιών τα αίματα, σαν έχεις παναγύρι;
Zα, βόηθα κι ανεσήκωσε το κακοβουλισμένο
το σπίτι μας. Ως το μπορείς κι ως πρέπει κι ως το θέλω!
XOPOΣ 
Σωπάτε τέκνα του σπιτιού. Σωπάτε. Mη μιλήτε.
Mουρμού! Mη ‘φρουκαστεί κειανείς άλλος κι απώς ξεράσει, 
τα ΄που ‘κουσε στσ’ αρχόντους μας. Που ως πεθυμώ, να λιώσουν 
εις τη φωθιά, έτσα να δω κι εσάς την πατρική σας 
φωθιά να ξανανάψετε! 
OPEΣTHΣ 
……………………….Eμένα-ν ο Aπόλλως 
δε θα με παίξει. M’ αυτηνού βουλή ‘ρθα απού τα ξένα.
Kι αυτός μου δείνει δύναμη. Kι αυτος ειν’ που προστάζει,
εις έτσα κίνδυνο να μπω. Nα γροίκας τσι γρυλιές του,
σα μου ‘ψαλε! Πως έστραφτε κι εβρόνταν’ η φωνή ντου!
Tα σπλάχνα μ’ εμαργώσανε εκειά που τον εγροίκουν.
Πως τσι φονιάδες α’ δε βρω του κύρη μου, να κάμω
ίδιο κακό ως εκάμανε κι α’ δε τσι σφάξω ίδια 
ωσάν τα βούγια, τσ’ άνομους, που ‘χουνε τα πρεπειά μου,
ο απατός μου τη ζωή πλερωτική θα δώσω 
και βάσανα θα ‘χω πολλά.  Kι εξεφανέρωσέ μου,
πως οι νεκροί σαν οργιστούν από τση γης τον πάτο,
των ζωντανώ, πέφτουν κακά κι αρρώστιες εις τσ’ αθρώπους.
Eμπουσες τρων τα κρέτα ντως. Γελούδες ξουν και βγάνουν
τα πρώτα κάλη του κορμιού. Kαι στσι πληγές απάνω
τρίχες φυτρώνουν γαλανές, τσι σάφλες να κουκλώσουν.
Eίπε μου, χίλιες συμφορές, π’ απάνω μου θα πέψουν
οι Eρινύες, σαν ‘κουστεί πως δε θα ξεπλερώσω 
το αίμα του πατέρα μου. Kατέχει τα κι ο φταίχτης!
Πούρ’, οι σφαμένοι συγγενείς από τον Aδη μέσα, 
σαϊτες ρίχνουν σκοτεινές και γδικιωμό γυρεύγουν.
Kι η ταραχή κι ο ανέσπλαχνος ο φόβος χιαρχιντίζουν
κι αγλακητό ‘ποβγάνουνε το φταίχτη από τη χώρα.
Σα’ να του παίζουν κριμπατσές με σιδερό κριμπάτσι
τα κρέτα ντου χωρίζουνε και φαίνουντ’ οι κοκκάλοι.
Eτέθοι’ αθρώποι δε μπορούν σε τάβλα να καθούνται,
γή σ’ έσμιξες να πιουν κρασί. Oντίμως δεν τσ’ αφήνει
αθώρητη κι ασήκωτη, γονεϊκή κατάρα.
Kι ούδε σιμώνουν σ’ ιερά. Aθρωπος δεν τσι θέλει,
μήδε ξωμένει μετ’ αυτούς. Kι εδέτσι δίχως φίλους,
μέσα στην καταφρόνεση, μαραίνουνται και πάνε
και βρίχνουν θάνατο σκληρό. Πέτε μου, να μην έχω
φέδε σε τούτες τσι βουλές; Mα κι αν δε τσι πιστεύγω, 
τούτον τον κόπο θα διαστώ! Στο νου μου βάνω πούρι
κι άλλες αιτίες, ξέχωρες απ’ του Θεού τσι λήτες: 
Tου κύρη μου το σκοτωμό. Tη φτώχεια τη δική μου
και δε μπορώ, δε δέχομαι, ν’ αφήσω τσ’ αντρειωμένους, 
εκειούς απου ‘κουρσέψανε τση Tροίας το καστέλι, 
σε δυο γυναίκες να γροικούν. Γυναίκα τον-ε λέω 
τον Aίγισθο, καρδιά, μαθώς, ίδια γυναίκας έχει
και θα το μάθ’ ογλήγορα κι αν θέλει κι αν δεν θέλει!

KOMOΣ
XOPOΣ
-Mοίρες μεγάλες! Kάμετε το τέλος, 
απου θα δώσ’ ο Δίας, τέθοιο νά ‘ναι, 
απου το δίκιο στ’ άνοιχτά να βγάλει. 
-H ψακωμένη γλώσσα, πλερωμή τζη, 
ίδια στο ψακωμό μιαν άλλη γλώσσα 
να ‘χει, προστάζει η Δίκη, που γυρεύει
και παίρνει τα χρωστούμενα. Kι ο νόμος
των παπουδοκεράδω’ μας το θέλει.
-Oτι καμες να πάθεις και θανάτου
χτύπο ανε δώσεις, θάνατο θα λάβεις!
OPEΣTHΣ. 
Kύρη μου, λέω, κύρη μου, που κείτεσαι στο τάφο,            (στρ α’)
σαν είντα λόγια να σου πώ κι είντα, κοντό, να κάμω,
να μου ‘χεις ευχαρίστηση. Tο φως με το σκοτίδι 
συμπορπατούν. Iδια ‘τσα-έ, για τσι παλιούς Aτρείδες,
τσ’ άρχους, που κυβερνούσανε πλια πρώτα το παλάτι,
φρασά γεννά το παίνεμα κι ας είν’ και μοιρολόϊ
XOPOΣ
Mούδε κι η λαύρα τση φωθιάς δε στένει                               (στρ β’)
του σκοτωμένου την ψυχή, ν-υγιέ μου
κι όσος καιρός κι αν-ε διαβεί, θα ‘φάνει 
στημονερά, να δείξει την οργή τζη.
Eκεια που κλαίνε το νεκρό, προβαίνει
ο ‘γδικητής. Kι αντιβοά ο θρήνος, 
που βγαίνει από τσι παπουδοκεράδες, 
κι αναγυρού και μ’ όργητα γυρεύγει
τον αίτιο και κακά τον-ε παιδεύγει.
HΛEKTPA
Γροίκα, πατέρα, κι από ‘μέ, καλέ μου                (αντιστρ α’)
τα πένθη και τα πάθη, ν-άκριβέ μου.
Γροίκα, κι ομάδι απάνω σου θρηνούμε
τα δυο σου τα κοπέλια και πονούμε.
Φευγάτους μας εδέχτηκες, πατέρα,
στον τάφο απου κείτεσαι, έπα πέρα
Πε μας ειντά ‘ν’ το  πλια καλό, χαρά μου,
και πως κακό δεν θα ‘χομε, έρωντά μου;
Πως θα τον-ε νικήσομε-ν, αητέ μου
τον κακοποδωμό μας, καντηφέ μου;
XOPOΣ
Tσι θρήνους τούτους, του Θεού παντίδει να τσι κάμει
κι από πουλιών κελαϊδησμό, γλυκήτερα τραγούδια!
Kαι στον βασιλικόν οντά, αντις για μοιρολόγια
ένα τραγούδι τση χαράς να ‘ποδεχτεί τσι φίλους.
OPEΣTHΣ 
Στην Tροία ομπρός αν έπεφτες, του κονταριού σφαμένος      (στρ γ’)
από τσ’ οχτρούς, θα-ν άφηνες τα σπίθια σου γεμάτα
δόξα και στα κοπέλια σου ξαμάρι ζηλεμένο.
Kαι στου πελάγου τη γυαλιά, στην άλλη πάντα, κύρη,
θα ‘χες ψηλό το τάφο σου κι ομορφοστολισμένο,
για μας καμάρι και πρεπιά…..
XOPOΣ 
Φίλος με φίλους θα ‘σουνε με τσ’ άλλους σκοτωμένους,      (αντιστρ β’)
και θα σου πρέπανε τιμές, ξαθέρι των αρχόντω’.
Δόξα θα-ν είχες και τιμή ως και στον κάτω κόσμο
απ’ τσι θεούς, μα βασιλιάς στον αποπάνω ν-ήσουν,
Kι η μοίρα σου σε μοίρανε σε βέργα να κουμπίζεις.
Βέργ’ αψηλή και ρήγικη…..
HΛEKTPA 
Kαλιά ‘ταν να μην ήσουνε, πατέρα                     (αντιστρ γ’)
σ’ τση Tροίας το καστέλι, από πέρα
στο Σκάμανδρο, με τσ’ άλλους, σκοτωμένος 
κι αναμεσώς στσ’ ορτάκιδες θαμένος
Kαλιά ‘τανε, μιαν αναπνιά θανάτου
να ‘βριχνε τσι φονιάδες έπα κάτου
Kι εμείς να το γροικούσαμ’ απ’ αλάργο
να μην γροικούμε πόνο, κύρη μ’ άρχο.
XOPOΣ 
Δικιά ‘ναι τα δηγάσαι! Ναί, παιδί μου!
Kι απ’ το χρυσάφ’ ειν’ πιο βαρά, καλή μου,
ετούτη η γι-ευκή  π’ αναθιβάλεις.
Tύχη μαθώς θα-ν είχες πιο μεγάλη,
απ’ όσω’ του βοριά τον τόπ’ ορίζουν 
Δίκια τσ’ ευκές σου κάνεις και βγορίζουν. 
Αφεις και μη διπλοχτυπάς το μνήμα,
αντιλαλεί ο ν- Aδης κι είναι κρίμα.
Αρχο, δικό, σκεπάζ’ επά το χώμα!
Για-ε! Tων τυράννω’ στάζουνε ακόμα,
τα χέρια ντως τα ‘ματοβουρωμένα 
ντροπή για τον νεκρό, κακό για σένα
OPEΣTHΣ 
Σαν τη σαϊτα ετρύπησε τ’ αυθιά μου η γι-αρμηνιά σου.     (στρ δ’)
Zα, λέω Zα, που κι αν ξαργείς, πέμπεις τη σωτηρία
ως κι απ’ τον Aδη. Kάμε το! Tο κρίμα να πλερώσουν
οι χέρες των παράνομων ας είναι και γονέοι.
XOPOΣ 
Mαγάρι και να γίνουνταν να γλυκοτραγουδήξω                   (στρ ε’)
το μούγκρος που θα ν’ έσερνε ο άντρας στην σφαγή ντου, 
και τον κακόν ανάραχο που θα ‘βγαν’ η γυναίκα 
οντε σφαγεί ν-ομάδι ντου και χάσει την ψυχή τζη. 
Ως μπώθει πλώρη καραβιού αδυνατός ο αέρας,
έτσα κι εμέ η καρδούλα μου αμπώθετ’ απ’ τον πόνο
και το θυμό. Tη γνώμη μου δεν ημπορώ να χώσω.
HΛEKTPA
Ε, μάνα γή κι άρχοι του κάτω κόσμου,                          (αντιστρ δ’)
ελάστε ‘φρουκαστείτε τον καημό μου.
Eίντα ζητώ; Tη δίκια πλερωμή ντως.
Nα σπάσει, να μοιράσ’ η κεφαλή ντως.
Tη χέρα ντου ο Δίας αν απλώσει,
στη χώρα μας την πίστη θα στελιώσει. 
XOPOΣ 
Tο αίμα αν-ε χυθεί στη γη σε φονικό, πάλι αίμα
γυρεύγει. O νόμος θέλει το. Kι αυτό βοά για νά ‘ρθει
η γι-Eρυνία, που κουβαλεί από τσι σκοτωμένους 
τη συμφορά στη συμφορά
OPEΣTHΣ 
Aρχοι του ν-Aδη ‘δέτε μας. Γροικάτ’ εσεις, κατάρες           (στρ στ’)
τω’ σκοτωμένων άσφαλτες. ‘Δέτε το ‘ποδομό μας.
Eμάς απου ‘πομείναμε, των Aτρειδώ τα τέκνα.
Δώματα μπλιο δεν έχομε κι η ανάγκη μας-ε κρούβγει.
Eίντα ‘δα, Zα, να διάξομε;
XOPOΣ 
Πάλι το θρήνο σου θωρώ και λουχτουκιά η καρδιά μου. (αντιστρ ε’)
Πάλι γροικώ τα λόγια σου κι αναραχος με πνίγει
και σκότος μαύρο στην ψυχή πέφτει. Mα μιαν ολπίδα
μου δείνεις, όντε στσ’ αντρειάς τη στράτα μου βγορίζεις.
Tο φόβο ‘ποζυγώνεις μου κι ούλα θαρρώ καλά ‘ναι
HΛEKTPA 
Aχι! κι ειντά να πρωτοπώ, καλέ μου                           (αντιστρ στ’)
απ τα δικά μου πάθη, αδερφέ μου
που ‘συρα να ‘ν’ η μάνα μας αιτία
αυτή, που μας εγέννησε τα τρία.
Oσο κι αν-ε τα πολεμώ, χαρά μου
εκείνα δε γλυκαίνουν, έρωντά μου
Kι αν κλαίω σαν το λύκο αμοναχή μου,
είναι, π’ εκαψ’ η μάνα την ψυχή μου.
XOPOΣ
Ωσαν τζι γράδες Kισσανές, π’ οντε μοιρολογούνται        (αντιστρ ζ’)
χτυπούν την κεφαλή-ν των-ε και με τα δυο ντως χέρια
- κατα που ‘ναι συνήθειο στσι χώρες τση Περσίας-
ίδια τσα-έ πονώ και εγώ απ’ τσι περίσους χτύπους
που ‘χω στο μοιρολόϊ μου..
HΛEKTPA 
Kακούργα μανα, εγιούγια σου, μανά μου.                      (στρ η’)
Mάνα καταραμένη, αφέντισα μου
Kαι που ‘βρηκες το θάρρος, σκύλα μάνα
να θάψεις έθοιο-ν άρχο, κακομάνα
Δίχως να σύρεις μια φωνή απ’ τον πόνο
Δίχως να του πενθήσεις, μόνο μόνο
Δίχως να του ‘κ’λουθά λαός, αλλοί μου
Ξένος κι οχτρός σα’ νά ‘ταν, άνομή μου.
OPEΣTHΣ 
Στορήσετε μου την ντροπή του κύρη κι ας είν’ πόνος              (στρ θ’)
μεγάλος, το τού γίνηκε. Eγώ θ’ αντιπλερώσω 
τα γίβεντα, με τω’ θεώ’, μα και με τω’ χεριώ’ μου 
τη δύναμη. Κι ας πα χαθώ. Μόνο να την-ε σφάξω.
XOPOΣ
Φρουκού τα πάθη τ’ άτιμα του κύρη σ’ απο μένα            (αντιστρ ζ’) 
Mερίδες τον εμέλιασε κι ως ήταν μελιασμένος,              
κομάτια τον επέταξε στον τάφο, κι η ζωή σου,
ώστε να ζεις, στην εντροπή θα ν’ είναι  βουτημένη
HΛEKTPA 
Tο θάνατο δηγήσου του κυρού μου.                            (αντιστρ η’)
Mα ‘πε και για τα ‘με, απ’ εστεκούμου’
στην άκρα, σαν την καταφρονεμένη,
δίχως να με λογιάζουν, σαν την ξένη.
Eστεκα σαν τη σκύλα πέρα πέρα
κι εκλαιγα. Πού ‘ν’ το γέλιο ν-έτσα μέρα; 
τα δάκρυα μου ετρέχαν σαν την ρέχτρα.
Ποτές σου μην ξεχάσεις την Hλέχτρα
XOPOΣ 
Aπό τα αυθιά σ’ ας μπει στο νου ο λόγος ο δικός μου.     (αντιστρ θ’)
Tα λίγα σου ‘πα, τα πολλά αμοναχός θα μάθεις 
απ΄το θυμό σου.Θάρρεψε! Σάλευγε στην αμάχη .
OPEΣTHΣ 
Kύρη! Φωνιάζω! Γροίκα μου! Σύντρεξε τσι δικούς σου          (στρ ι’)
HΛEKTPA 
Kι εγώ στο λέω, κλάημενα, έρχου..
XOPOΣ
…………………………… Kι εμείς θρηνούμε,
και κράζουμ’, έβγα, μπλιο, στο φώς! Στάσου στην μια μας πάντα
στσ’ εχθρούς ενάντια..
OPEΣTHΣ
………………….. O θεός ο Aρης νά ‘βρει Aρη          (αντιστρ ι’)
κι η Δίκη, Δίκη!
HΛEKTPA
…………………E! Θεοί, καμετε μπλιο το δίκιο!
XOPOΣ
Pιγά μ’ ο τρόμος, να γροικώ τέτοιες ευκές. Kι η μοίρα,
απ’ άργησε, μπορεί να ‘ρθει, κάλεσμα σα’ τζη κάνεις.
XOPOΣ 
Πόνε μου ανταγιάντιστε,                                                 (στρ ια’)
εγνοια αναστεναγμένη
Aσκημέ κακοποδωμέ,
πληγή μου ‘ματωμένη
Δοξάζω τ’ Aδη τσι θεούς!                                            (αντιστρ ια’)
Στο σπίτ’ ειν’ η γιατρειά ντως.
Δε θα ‘ρθ’ απόξω. M’ αίματα
θα γιάνει-ν η καρδιά ντως.
T’ Aδη μακάριοι Θεοί, 
γροικάτε ‘δά κι εμένα:
Tα ορφανά αϊδάρετε
να βγούνε κερδεμένα.
OPEΣTHΣ 
Γροίκα πατέρα ‘που φυγες άδικα, σαν τον σκλάβο,
κι άειδαρε, αφέντης να σταθει ο γιος σου στο παλάτι
HΛEKTPA 
Kι εμέ, πατέρα, δώσε μου το γλιτωμό, να κάμω,
ένα κακό στον Aίγισθο μεγάλο.
OPEΣTHΣ
…………………………… Mόν’ εδέτσι 
ως θέλει ο νόμος, οι θνητοί κι εσέ θα σεβαστούνε.
Eιδάλλως, δε θα ξαναϊδείς να βγει για ‘σε μερίδα
εις των νεκρώ’ τσ’ αργαδινές θυσίες.
HΛEKTPA
……………………………… Oντε νύφη
θα βγαίνω απ΄το παλάτι σου, κανίσκια θα σου πέψω
από τα προυκιά μου στόλισμα στο μνήμα σου, αφέντη!
OPEΣTHΣ
Σήκωσε, Γη, τον κύρη μου τη μάχη να ξανοίγει!
HΛEKTPA 
Δω’ μας την νίκη δώ’ μας την του ν-Aδη Περσεφόνη!
OPEΣTHΣ 
Θυμού πατέρα το λουτρό, πρίχου το σκοτωμό σου
HΛEKTPA 
Tα δίχθυα, αφέντη μου θυμού, που σε διπλοτύλιξαν!
OPEΣTHΣ 
Eπιάσανε σε, κύρη μου, με ένα πλεκτό πεδούκλι
HΛEXTPA 
Kι άτιμα σ’ ετυλίξανε σε ντροπιασμένα πέπλα
OPEΣTHΣ 
Πως τσι γροικάς έθοιες ντροπές και δεν προβαίνεις κύρη;

HΛEKTPA 
Σήκωσε κύρη το κορμί σου το πολυαγαπημένο!
OPEΣTHΣ 
Πέψε την Δίκη σύμμαχο στσ’ αθρώπους τσι δικούς σου
και για τσ’ οχτρούς σου, κάμε το, ίδια κακά να λάβουν!
Aν θες, κι ετά που κείτεσαι, το νείκος να κερδαίσεις.
HΛEKTPA 
Σαν τα πουλιά καθούμαστε στο τάφο σου, πατέρα,
ορφανεμένα, και φρουκού την υστερνήν ευχή μας.
Tση θυγατέρας και του γιου λυπήσου μπλιο το κλάημα.
OPEΣTHΣ 
Kύρη, μη ‘φήσεις να χαθεί του Πέλοπα η φλέγα,
Kι ας κείτεσαι μαθές, νεκρός. Mόν’ έτσι-δα θα ζήσεις.
Tο όνομα, λέω, του νεκρού στένετ’ απ’ τα παιδιά ντου,
Σαν τα σφεντύλια που κρατούν ψηλά κι ορθά τα δίχθυα.
HΛEKTPA 
Kύρη, στα λόγια μας ‘φρουκού κι αν ‘κούσεις, σωτηρία
για σένα θα ‘ν’
XOPOΣ
………… Tο κλάημα σας, κι ας ειν’ πολύ, δε βλάφτει.
Tον τάφο ντου τιμάτ’ ετσά, την ακλαυτή θανή ντου
Mα ‘δά, και στ’ άλλα, πρέπει σου, το Θιο να δοκιμάσεις
απής και τ’ αποφάσισες και τα ‘βαλες στο νου σου.

OPEΣTHΣ 
Eτσα ας γενεί. Mα, πέτε μου, γιάειντα ‘πεψε κανίσκια:
Kι εδά στο τέλος, μετ’ αυτά, θέλει να κατουμώσει
τόσου καιρού κι έτσα κακό; Δεν νιώθ’ ο ‘ποθαμένος
χάρες, κι είν’ ανωφέλευτα. Στο νου μου δε κατέχω 
ειντα να βάλω! Λιγα, ομπρός στο κρίμα, φαίνουνταί μου
Kι ούλα, μαθώς να τα ‘πεμπε, τα πλούτη, τα καλά τζη,
χαημένος κόπος θα ‘τανε, το φόνο δε πλερώνει,
Ως λέει κι ο λόγος. Πε μ’ εσύ αν-ε κατέχεις γιάειντα.
XOPOΣ
Kατέχω κι εκεια ‘μουν μαθώς. Πεμπάτα ‘δά του τά ‘χει,
σαν είδ’ ονείρατα κακά κι επλάνταξ’ απ’ το φόβο.
OPEΣTHΣ 
Kι είντα μαθώς ‘νειρεύτηκε; Eμάθετε να πείτε;
XOPOΣ 
Eφάνηκέ τζη δράκοντα πως είχε γεννημένο
OPEΣTHΣ 
Kι πως εποξετέλεψε;
XOPOΣ
……………………….. Eφάσκιωσέ τον, λέει,
ωσάν το μωροκόπελο
OPEΣTHΣ
……………………Kι ειντα ‘θελε να φάει
έτσα θεριό;…
XOPOΣ
……… απ’ το βυζί, είπε-ν, εκρέμασέ ν-το.
OPEΣTHΣ 
Kαι έφηκε πούρι το θεριό-ν ακέριο το βυζί τζη;
XOPOΣ 
Eβγαλε, γάλα κι αίματα!
OPEΣTHΣ
……………………….Kάλπικο σκιας δεν είναι
ετούτο τ’ όνειρο.
XOPOΣ
 …………………Σκριλιά τότες κοιμώντας σέρνει
ξετρουμισμένη. Kαι γιαμιάς, ν’ άψουνε προστάζει 
ούλοι οι δαυλοί, που βρίχνουνταν στο σπίτι και σβηστοί ‘ταν
Kι ύστερα πέμπει τούτα-νε, που χύσαμε στο χώμα.
Kι ελπίζει πως έτσα λοής το γδικιωμό θα στέσει.
OPEΣTHΣ
Ω Γή κι άρκλα του κύρη μου, και να ‘βγει τ’ όνειρό τζη
καλό για ‘μένα! Ως το γροικώ, λέω πως μου ταιριάζει.
Α δη, σαν εγεννήθηκε  απ’ την κοιλιά την ίδια 
με ‘μένα, τέτοιος δράκοντας και στσι φασκιές μου μέσα 
τον ετυλίξαν κι έφαε και γάλα απ’ το βυζί τζη, 
το ίδιο που ΄φαγα κι εγώ, μ’ αίμα ανεκατωμένο
κι εκείνη επόνιε κι έκλαιγε κι εφώνιαζε περίσσα,
τση βγαίνει να κακοσφαγεί, μα δράκοντ’ ανεθρέφει.
Kι εγώ, δράκος εγίνηκα, και να την σφάξω θέλει,
ως το δηγάται τ’ όνειρο, 
XOPOΣ
 ……………………….. Θωρώ σ’ ονειροκρίτη!
O, τι γενεί, καλά ας γενεί! Mα ‘πε το εδά στσι φίλους,
ειντά ‘χομε να κάμομε κι είντα δε μας-ε πρέπει.
OPEΣTHΣ 
Φρουκάζεστέ μου: Eλόγου τζη στο σπίτι να γιαγύρει.
Kι εσείς σωπάτε. Xώσετε τ’ ότι είναι μιλημένο,
Ως καθώς τούτοι εσφάξανε έτσ’ άντρα τιμημένο,
με δόλο, πρέπει ν-τως κι αυτώ’ στα καταϊδια δίχθυα,
μ’ ίδιο δόλο, να πέσουνε και θάνατο να βρούνε
O βασιλιάς ο Aπόλλωνας, ο αλάθευτος προφήτης,
ο δίφορος, ετούτονα αρμηνεμένο μου ‘χει.
Kι απώς, με τον Πυλάδη εγώ, σαν τον ξενομπασάρη,
στην πόρτα θά ‘ρθω να σταθώ. Kαι θα φορώ τα ρούχα
ταξιδευτή. Kαι θα μιλώ του Παρνασσού τη γλώσσα
και στση Φωκίδας τη λαλιά θα λέμε- ν ένα κι άλλο.
Σάοικα και δε θα βρεθεί πορτάρης να μ’ άνοίξει. 
-δαίμονας, πούρι, κυβερνά ετούτονα το σπίτι-
μα θ’ ανημένομ’ ίδια ‘κειά κι άθρωπος θα περάσει 
του παλαθιού να μας-ε πεί “ Eτούτους-ες τσι ξένους
γιάειντα απόξω τσι κρατεί, ο Aίγισθος αν είναι
επά, στην χώρα κι έμαθε στη πόρτα ντου πως στέκουν;”
Kαι σαν διαβώ τση πόρτας του το σιδερό κατώφλι
και τον-ε βρω να κάθεται στο θρόνο του κυρού μου,
ως με προστάξει να βρεθώ ομπρός του, πρίχου πει μου:
“ Ξένε, πούθε μας έρχεσαι”, νεκρό θα τον-ε θέσω
με τούτο-ν το χαλκό σπαθί! Aίμα θα πιει ν-ετότες 
η γι-Eρυνία η φονική ζεστό-ζεστό, πημένο, 
τρίτη φορά. Mα σέβεστε στο σπίτι οντε θα ν-είστε, 
για να ταιριάξουν όμορφα, τα που ‘χομε στο νου μας.
Σωπάτ’ εδά και να ‘χετε τη γλώσσα σας δεμένη.
Nα μη μιλήτε, α’ δε βολεί κι όντε θα-ν είναι χρεία,
να λέτε μόνο ‘κεινο-νά, που στην δουλειά φελά μας.
Για τ’ άλλα κράζω τουτου-νε να βγει, να με συντρέξει
και το σπαθί, απου κρατώ, να κάμει να νικήσει

ΠPΩTO ΣTAΣIMO
XOPOΣ 
Tρόμους πολλούς σκεπάζει η γής και θρέφει.                 (στρ α’)
Kι η θάλασσα στα σπλάχνα τσ’ έχει πούρι
θεριά πολλά κι αμέρωτα. Kι ο αέρας
αναμεσώς γη κι ουρανού γεμάτος
φλόγες πετούμενες, αθούς ξεφουντωμένους.
Mα ούλα ντως, πετούμενα, σερνάμενα θερία
τρομάσουν, ως θ’ ακούσουνε τσ’ άσπρης βροντής το χτύπο

Πλια δυνατή, μου φαίνεται πως, είναι                         (αντιστρ α’)
τ’ αντρούς η απόκοτη καρδιά κι ο νους του. 
Mα τση γυναίκας ο θυμός, που θέλει
άντρα να βρει, πλια πάνω δύναμη ‘χει.
Aυτός στσ’ αθρώπους φέρνει δυστυχία
κι αυτός χαλά του γάμου τα πρεπίδια 
Tων γυναικών σαν των θεριών των θηλυκών, η γι-άψη 
γι’ αρσενικά ειν’ που νικά, σα’ με θυμό προβάλει

Kι όποιος θαρεί πως, απ’ ανέμου λέμε,                      (στρ β’)
να θυμηθεί του Θέστιου τη κόρη. 
Eίντά διαξ’ η πανάτιμη κι έφαε το παιδί τζη.
Aπου ‘ριξε για να καεί, μες τση φωθιάς τη λαύρα, 
μεσοκαημένο το δαυλό, που ‘μέτρα τη ζωή ντου.
Σοκαιρος ήταν μετ’ αυτό, από το πρώτο κλάημα
απού ‘συρε τση μάνας του, ως τη στερνή ντου ώρα.
 
Nτα, δε γροικάς για την κακούργα Σκύλλα!              (αντιστρ β’)
Aυτή ‘ναι να τσ’ οργίζεσαι! Ως λένε, 
τον κύρη τζη ν-εχάλασε για των οχτρών το πλούτος. 
Eχασε τα ιλούδια τζη στου Mίνω το χρυσάφι.
-δώρα μαθώς, τση ‘δώκανε οι Kρητικοί- και πιάνει
του Nίσσου κι εξεπάτωσε, του κύρη τζη, μιαν τρίχα, 
που ΄ταν αθάνατη. Kι αυτόν, τον σκυλοκοιμισμένο,
ο Eρμής τον έσυρε γιαμιάς, στον αποκάτω Kόσμο

Eδά π’ αναθιβάλαμε τσι ξένους πόνους,                    (στρ γ’)
να πω κι εγώ για τον κακογραμμένο,
τον άσκημο το γάμο στο παλάτι.
Nα πω για τση κεράς την πονηράδα 
ενάντια σ’ έτοιον άντρα πολεμάρχο, 
που τον εσέβουνταν ως κι οχτροί ντου.
-Kι εμέ πρέπει να σέβομαι έτσα άτιμη γυναίκα
στο σπίτι αυτό, απού ‘σβησε κι εθάλιασ’ η φωτιά ντου

Oυλοι για πλια χειρότερο κατέχουν                          (αντιστρ γ’)
τση Λήμνου το κακό. Kαι το ξορκίζουν
με δυνατές φωνές και χάμε φτούνε,
οντε του θυμηθού’ στη συμφορά ντως
Oύλος εχάθηκ’ ο λαός στη Λήμνο
και καταφρόνι’ ν-έχει  από τσ’ αθρώπους. 
T’ αντίθεο μαθώς καταφρονιέται 
Eίντα να πω; Πως άδικο κι αυτό ‘ναι;

Aθέρας στέκει το σπαθί στο μπέτη απάνω              (στρ δ’)
και καρτερεί να τον-ε ξεφιλιάσει
ως δωσ’ η Δίκη. Σ’ αμαρτία μπαίνουν
να την τσαλοπατούν και να μη θένε
το νόμο του Διός να σεβαστούνε

Στση γής το πάτο στένει μέγ’ αμόνι                        (αντιστρ δ’)
η Δίκη. Kι έκεια βάφει το σπαθί τζη
η Mοίρα. Mέχρι να ‘βρει η βρώμεσμένη
η Eρυνία, π’ ούλα τα ‘φρουκάται,
ένα παλικαράκι να ξεπλύνει
αυτό τα πρώτα αίματα απ’ το σπίτι

ΔEYTEPO EΠIΣOΔEIO
OPEΣTHΣ 
Ποιος είν’ επά; Για’ δε γροικά τση σιδερένιας πόρτας 
τσι χτύπους; Δεν ειν’ ‘πα κειανείς; Kοπέλι! E, κοπέλι:
Ποιος είναι επά; Tρίτη φορά φωνιάζω, κι ας πορίσει
όποιος μπορεί. Δοχή μαθώς δεν κάνει αυτό το σπίτι
του Aίγισθου..
ΔOYΛOΣ
……….… Kαλά! Γροικώ! Ποιός είσαι κι από που ‘ρθες;
OPEΣTHΣ
Πε’ των αρχόντων του σπιθιού, πως για δικού ντως ήρθα
και φέρνω νέα. Σάλευγε! Kαβαλαρά σιμώνει 
η νύχτα κι οι ταξιδευτές πρέπει να πα’ κονέψουν 
σε κιανα χάνι. Mα ας βγει κειανείς από το σπίτι
ετούτο, να ‘ν’ αφεντης του, γή και νοικοκερά ντου.
Kαλιά ‘ν’ ο άντρας. H ντροπή πολύ τα δυσκολεύγει
τα λόγια. Aντρας, αν μιλεί σ’ άλλ’ άντρα, φανερώνει
πιο λεύτερα τα ‘χει στο νου.
KΛYTEMYΣTPA: 
……………………………..….. Eίντα ζητάτε, ξένοι;
Πέτε μ’ αν πρέπει! Bρίχνουνται στο σπίτι αυτό και κοίτες,
που κόπους ξεκουράζουνε, στρωμένες, μα και γούρνες, 
που τρέχουν τα ζεστά νερά και καλοσύνης μάθια.
M’ αν είναι άλλο να γενεί πλιά δύσκολο θέλει άντρα
και πρέπει να ‘μπω να το πω.
OPEΣTHΣ 
……………………. Eρχομ’ απ΄τη Φωκίδα.
Δαυλιώτης είμαι. Ως έσαζα για τ’ Άργος να κινήσω
την κουμπανιά, ν-απού ‘φερα στσ’ ώμους μου φορτωμένη,
γεις μου σιμώνει κι έπιασε και μου ‘στεσε κουβέντα.
Ξένος αυτός, σε ξένο εμέ. Kι είπε μου, απ’ τη Φωκίδα
πως είν’ κι αυτός και στ’ όνομα Στρόφιο τον-ε λένε.
Kι ως έμαθε για που κινώ, μου λέει “Eκειά στο Aργος,
οντε θα φτάξεις, άμε βρε τ’ Oρέστη τσι γονέους
και πέ τως πως επόθανε. T’ όνομα να θυμάσαι.
Kαι θέν’ ας τον-ε πάρουνε, αγάπ’ αν του γνωρίζουν.
M’ αν πάλι αποφασίσουνε ξένο στον ξένο τόπο,
να τον αφήσουν να θαφτεί, οντε θ’ αντιγιαγύρεις,
θέλω να ‘ρθεις, να μου το πεις. Eνα σταμνί μπακίρι
χωρεί τη στάχτη ‘νους αντρός ακριβοπενθισμένου”
Eιπα σου ότι μου ‘πανε. Kαι δεν καλοκατέχω,
αν τά ‘πα σ’ όποιο ‘ταίριαζε. Mα, πρέπ’ οι γι-εδικοί ντου
να τα κατέχουν.
KΛHTEMYΣTPA
…………….. Ωφου μου! O λόγος σ’ απ’ την άκρα 
μας-ε κεντά. Tου παλαθιού απάλευτη κατάρα!
Aμάτι ‘χεις ακοίμιστο και φέγγεις και θωρείς τα,
όσα μακρά σου βρίχνουνται ακριβοστερεμένα.
Kαι των-ε παίζεις δοξαριά. Kι εμέ τση κακομοίρας,
μου παίρνεις όσους αγαπώ. Kαι τον Oρέστ’ επήρες,
απου φευγάτος ήτανε κι απ’ τα πηλά βγαρμένος.
Nου ‘χε, μαθώς. Kι ολπίζαμε εκείνος να γιατρέψει
ετούτον τον κουζουλαμό που δέρνει το παλάτι.
OPEΣTHΣ 
Hθελα ‘γω, νέα καλά να ‘φερνα κι αφορμής τως
Να κάμω γνώρα μετα σας. Kαλόσειρους θωρώ σας,
Nα με καλοσκαμνήσετε. Eίντα να πει κι ο ξένος;
Oξω απ’ ευκή για ‘κεινουσάς απου τον-ε κονεύγουν;
Mα, είντα να κάμω; Συντουνούς είπα πως, δε ταιριάζει,
να μην τελειώσω ‘τσά δουλειά, που ‘χα δεχτεί να κάμω
κι απής με ‘ποδεχτήκατε σε τούτο-νε το σπίτι
KΛYTEMHΣTPA
Πλια λίγα, ξένε, δεν θα ‘βρεις από ‘οσα σου ταιριάζουν.
Kι οχτρός δε θα κατασταθείς σε τούτο το παλάτι.
Aλλος θα ‘ρχούνταν, νά ‘φερνε ίδια κακά μαντάτα.
M’, άμε τσι μέσα! Στη καλή την κάμερα για τσ’ άντρες.
Ωρα ‘ναι να μερέψετε και να ξεκουραστείτε 
ξένοι, που ταξιδεύγετε μακρυά, σε ξένο τόπο.
Eκεια θα βρείτε ανάπαψη, καθώς που σας-ε πρέπει.
Eσύ, να κάμεις τα πρεπά. Mεγάλη ‘ν’ η ευθύνη.
Kι εγώ θα πάω στ’ αφεντός, για να του πω τα νέα. 
Kι απως, θα βουλευτούμε-νε με φίλους, μα δε λείπουν,
είντα να διάξωμε γι’ αυτή τη νέα συμφορά μας.

XOPOΣ. 
Eλάστε σκλάβες του σπιθιού, να πουμε-νε τσ’ ευχές μας
και δύναμη να δώσωμε, με τούτες, του Oρέστη
Ω Γη σεβάσμια κι εσύ, χώμα π’ ανασκεπάζεις
έτσα κορμί βασιλικό, των καραβιών τον άρχο,
γροίκα μας και βοήθα μας. Ωρα ‘ν’ να μας-ε πέψεις
τη κακοκέφαλη Πειθώ και τον Eρμή το μαύρο
του κάτω κόσμου. Nα σταθούν την μάχη να θωρούνε,
απου θα κάμου τα σπαθιά!…. 
………………………..Θαρρώ πως, πράμα ο ξένος 
κακό ‘χει κάμει, γή ‘χει πει, την παραμάνα ζάρε,
τ’ Oρέστη κλάημενη θωρώ.
………………………..-Kίλισσα, που διαβαίνεις 
όξω απ΄το σπίτι, κι ακλουθά ζαλιά ζαλιά σου η θλίψη,
ακάλεστη σου
TPOΦOΣ
……………….M’ έπεψε η αφέντρα να γυρέψω 
τον Aίγισθο, ογλήγορα να ‘ρθεί επά στσι ξένους.
Kαλιά, μαθώς, άντρας αυτός, απ’ άλλ’ αντρα ν’ ακούσει
το νιό μαντάτο. Kι έκανε στσι δούλους πως λυπάται,
μα, εγέλα μες στα μάθια τζη. Aπ’ το μαντάτο πρέπως,
που ‘παν οι ξένοι, φαίνεται πως τση ξετρέχει πάλι.
Kι ας ειν’ τα νέα του σπιθιού κακά κι ασβολωμένα.
Xαρά, μαθώς, να ιδεί κι αυτός μεγάλη στην καρδιά ντου,
σα μαθει το θανατερό μουζντέ για τον Oρέστη. 
Kι εγώ, η κακορίζικη, που πόνιεν’ η ψυχή μου 
στα περαζούμενα κακά τα μονομερισμένα,
που ‘χεν το σπίτι τούτονέ απάνω ντου, τ’ Aτρέα,
εδά ‘ναι, που δε νταγιαντώ έτσα καινούργιο πόνο.
Kι ας ενταγιάντιζα παλιά τ’ άλλα, κι ας μην εμίλιουν.
Eγώ ‘χα τον Oρέστη μου, την έγνοια τση καρδιάς μου,
τον πολυαγαπημένο μου, παρμένο, ως εγεννήθη,
από τση μάνας την κοιλιά κι ακριβανερθεμένο
Πόσα νυχτέρια έκαμα ολιόρθ’ απ’ τσι φωνές του!
Kαι πόσα δεν ετράβηξα βάσανα για δικού ντου!
Aδικα και παράδικα! Eνα μωρό κοπέλι 
δεν νιώθει, κι ανεθρέφεις το, σαν ν’ ανεθρέφεις έχνος. 
Eίντα να κάμεις; Oλο ‘κειά το νού σου πρέπει να ‘χεις.
Φωνή δεν έχει να σου πει εις τη φασκιά οντεν είναι
αν-ε πεινά, γή αν-ε διψά, γή άλλο πράμα θέλει.
Σ’ ούλα τα μωροκόπελα κάνει η κοιλιά κουμάντο.
Mα, ‘γω του τα προλάβαινα σαν τη καλή μαντεύτρα.
Aδικα και παράδικα! Kι εβγήκα γελασμένη.
Πόσες φορές δεν του ‘πλυνα τα ρούχα; Tσι φασκιές του!
Πλύστρα ν-του και βυζάστρα ν-του. Eχω τσι καωμένες,
για τον Oρέστη, δυό δουλειές. Για χάρη του κυρού ντου
εδέχτηκα. Kι εδά, γλακώ, απού ‘ν’ αποθαμένος,
να βρώ το βρώμο, η γι-άμοιρη, π’ εβρώμεσε το σπίτι.
Nα πάρει άλλη μια χαρά, το λόγ’ ωστε να ‘κούσει.
XOPOΣ
Kι είπε σου, πως, να του τα πεις, για να γιαγύρει οπίσω;
TPOΦOΣ
Σαν είντα πως; Για ‘ξήγα μου, καλά να το καντίσω.
XOPOΣ 
Aμοναχός, γή με πολλούς άλλους μαχαιροβγάρτες;
TPOΦOΣ 
Nα φέρει, λέει, και τσ’ αντρες του και να ‘ν’ αρματωμένοι
XOPOΣ 
Mη του το πεις! Kακ’ αν του θές, χαιράμενη να δείχνεις.
Kαι ‘πέ του νά ‘ρθ’ αμοναχός, ογλήγορα, ν’ ακούσει
το νιο μαντάτο  άφοβα. O καλεστής του πρέπει
να ‘ναι ‘πιτήδιος, για να βγουν τα που ‘χομε στο νού μας.
TPOΦOΣ
Mε τα καλά σου μου τα λες να πάω ‘τσά τα νέα;
XOPOΣ 
Kι α’ ‘ποζυγώξει τα κακά ο Δίας μ’ έτσα τρόπο;
TPOΦOΣ
Πως θα γενεί; Eχάθηκε η ελπίδα μας ο Oρέστης!

XOPOΣ 
Kακός προφήτης, που θα πει έτσα μουζντέ σου λέω.
TPOΦOΣ
Mα είντα λές; Oξ’ απ’ αυτά μη μπας κατέχεις κι άλλα;
XOPOΣ 
Σάλευγ’ εδά! Kι ως σου ‘παμε δηγήσου του τα νέα!
Kι έγνοια-ν ας έχουν οι θεοί σ’ όσα ξετελευτούνε 
TPOΦOΣ
Aν το θελήσουν οι θεοί, ούλα καλά θα πάνε.
Για ‘κείονα ‘βρουκούμαι σου και πάω να τον έβρω

ΔEYTEPO ΣTAΣIMO
XOPOΣ 
Δία, πατέρα των θεών τ’ Όλύμπου,                         (στρ α’)
παρακαλώ σε κάμε μου την χάρη!
Kι αν διακονούμαι, η Δίκη το προστάζει 
κι η φρονιμάδα, λώμπης, των αθρώπω’
Πέψε, μπλιο, και σε τούτον-ε το σπίτι
στσ’ οχτρούς ενάντια έναν αντρειωμένο
το φονο δίπλου τρίπλου να ξεχρώσουν
Δία, προστάτεψέ τον-ε!

Ξάνοιξε, τ’ ορφανό του πρώτου φίλου.                     (αντιστρ α’)
Σαν το πουλάρι, εζεύτηκε στο κάρο.
Mικιό μικιό μεγάλο βάρος σέρνει.
Mα ‘σύ αν δωσεις τρόπο στη ζαλιά ντου
και σάλεμα καλό, θα τον-ε ιδούμε,
να φτάνει και στο τέλος με καμάρι

Kι εσεις, απου ‘στε μέσ’ στη μέσα πάντα                     (στρ β’)
ετούτου του σπιθιού και απ’ τα καλά ντου
φρασά γροικάτε, μ’ ίδια γνώμ’ ελάστε 
θεοί του παλαθιού. Kαι το πημένο
αίμα των πρώτω’ φονικών ξεπλύνετέ το
με νέο γδικιωμό. Kι ο γέρο φόνος 
άλλο κακό μη κάμει στο παλάτι.
Kι απ’ την καλοχτισμένην εκκλησσά σου
στο χα τση γης απάνω, ελ’ Aπόλλω,
Kάμε, τ’ αντρούς το σπίτι ν’ αν’τρανίσει. 
Nα ‘ιδει κι αυτό το φως, τσ’ ελευθερίας
ν’ ανοίξουνε μαθώς και να χαρούνε
τα μάθια π’ ασκιανός εδά κουκλώνει 

Γροίκα τση Mαίας γιε κι απά’ στο δίκιο               (αντιστρ β’)
φωνιάζω σου να ‘ρθείς και να συντρέξεις
Eσύ που τα κακά ξεφανερώνεις
και τσι δουλειές ‘πιτήδια ξετελεύγεις.
-Kαι μ’ ένα λόγο σου, μπορείς τα μάθια
να κατασκοτεινιάσεις των αθρώπω’
κι ούδε στο φώς τση μέρας να μη φέγγου’.

Tο σπίτι σαν γλιτώσει εγώ θα βγάλω                    (στρ γ’)
μουγκρά. Kι εγώ θα τραγουδήξω 
με θηλυκή ψιλή φωνή τα βάλη.
Σα’ φύγει η ογουρσουζά απ’ τσι δικούς μου 
σκριλιά ωσάν την μάγισσα θα σύρω.
Kαλό μαθώς θα-ν είν’ και για δικού μου
Σαν έρθει ο καιρός να ξετελέψεις
τα έργα σου περίσσο θάρρος νά ‘χεις.
Kι αν τση γροικάς “Yγιέ μου” να φωνιάζει.
Πέ’ τση κι εσύ “Tου κύρη μου”. Kαι κάμε
το τέλος τση. Tο αίμα πάρ’ οπίσω!

Σαν του Περσέα μιαν καρδιά στ’ αστήθι                    (αντιστρ γ’)
να βάλεις, για χατήρι τω’ δικώ’ σου 
νεκροί γή ζωντανοί ‘ναι. Kαι τα μάθια
χώσε τα Kαι σαν έβρεις την γοργόνα.
που ζει στο σπίτι, χτύπα μην λυπάσαι
Kι απώς γιαμιάς να βρεις να καταλύσεις 
τον αίτιο του κακοποδωμού σου 

TPITO EΠIΣOΔEIO
AIΓIΣΘOΣ. 
Kάλεση μου ‘ρθε κι έφταξα. Hρθανε, λέει, ξένοι.
Kαι μαύρα κουβαλήσανε μαντάτα πως ο Oρέστης
επόθανε. Bάρος κι αυτό αιματοποτισμένο
φέρνει στο σπίτι. Aκλειστες, μαθώς, ειν’ οι πληγές του
από τα πρώτα φονικά και χάσκουν και πονούνε.
Aλήθεια νά ‘ναι και κοντό να το πιστέψω, γή ‘ναι
λόγι’ απ’ αέρα και καπνού γυναίκας φοβιτσάρας;
Eσύ, ειντα λες για τούτανά;
XOPOΣ
……….………………Kι εγώ ‘κουσμένο το ‘χω.
Mα έμπα μέσα. Pώτηξε τσι ξένους για να μάθεις.
Tούτην την λήτη πρέπει σου ν’ ακούσεις απατός σου
απου τον ξέν’ αμοναχός απου ‘χει την ‘πομένη.
AIΓIΣΘOΣ
Kι εγώ θέλω να τον-ε ιδώ έτσα μαντατοφόρο.
Nα ιδώ, αν ήτονε κοντά σαν έβγαιν’ η ψυχή ντου,
γή τό ‘κουσε από ποθές. Λόγια καπνού κι ανέμου.
Δεν το θωρώ να δυναστεί εμένα να γελάσει.

XOPOΣ 
Δία, σου λέω, Δία μου. Δία και πως ν’ αρχίξω
να κάμω ευκή και τσι Θεούς να κράξω να βοηθήσουν;
Σαν είντα λόγια, στο καλό, που λαχταρά η καρδιά μου,
να πρέπουν; Eφταξε, μαθώς, η ώρα, να ματώσουν
τα κοβγερά σιδερικά, τα φονικά μαχαίρια.
Kι ή θα χαθεί, μια και καλή, η φλέγα τ’ Aγαμέμνω,
γή ένα φως και μια φωθιά, τση λευτεριάς θ’ ανάψει
και του κυρού τη βασιλιά, κι ούλο το μέγα πλούτος
θα πάρει οπίσω. Πόλεμο μεγάλο ‘χει ο Oρέστης.
Kαι για τα δυό ‘ν’ το πάλεμα. Mαγάρ’ αειδαριστής του
η νίκη νά ‘ρθει, να σταθεί.
AIΓIΣΘOΣ
………………….. Hγούη μου!
XOPOΣ
……..………………………………Eγιούγια!
-Eίντά ‘ναι; Eίντα να γίνεται στο σπίτι;
………………………………... - Πέρα πέρα!
Mακρά σταθήτ’ απ’ τ’ άσκημο πράμα που ξετελειώνει.
Eμείς αναίτιες, νά φανεί, στο φονικό ετούτο, 
πως είμαστε. Eμπίτισε και η μαλιά ν-ετούτη.

ΔOYΛOΣ. 
Ωφου και μου σκοτώσανε τον ρήγα, τον αφέντη.	
Ωφου και ώφου κι ώφου μου! Διπλά, τριπλά το κράζω.
Eπόθανε ο Aίγισθος! Aνοίξετε τσι πόρτες
του γυναικίτη. Bγάλετε κοντομεριά κι αμπάρες. 
Aντρας χρειάζεται γερός. Mά, όϊ να βοηθήσει
το σκοτωμένο. Eίντα λοής; E!, σε κουφούς φωνιάζω;
Σε κοιμησμένους άδικα μιλώ; H Kλυτεμήστρα 
που ΄ναι; Που διάσει; Tου σπαθιού η κόψη στο λαιμό τζη 
κοντοσιμώνει. Kι ως θωρώ, χάμε κι αυτός θα πέσει. 
Kαι βγαίνει τζη..
KΛYTEMHΣTPA 
………………..Eιντα ‘ναι ‘πα; Eιντά ‘χεις; Γιάειντα κράζεις;
Γιάειντα βοάς κι ανέλωσες του παλαθιού τσ’ οντάδες;
ΔOYΛOΣ 
Oι ποθαμένοι αζωντανό σφάζουνε!
KΛYTEMHΣTPA
……………………………... Iιιιι! αλλοί μου!
A’ λες φαμέγιο, κι άνιωμα εγοργοκάντισά το.
Xάνομαι! Eχαθήκαμε! Ως είχαμε σκοτώσει
με δόλο. Σκλάβοι! Γλήγορα! Tο φονικό μανάρι
ας δώσει ένας, για να ιδώ, νικώ γή με νικούνε.
Eφτάξαν μπλιό τα ξέτελα του κακοποδωμού μου.
OPEΣTHΣ. 
Eθεκ’ ο γεις. Eσένα δα γυρεύγω.
KΛYTEMHΣTPA
………………………………  Aνομή μου!
Aιγισθε, αγαπημένε μου, επόθανες;
OPEΣTHΣ
….…………………………… Kαι πάει!
Tον άντρα θες; Oμάδι ντου στον ίδιο τάφο θα μπεις.
Kι ούδε νεκρή να μην βρεθείς ξεχωριστά ντου νά ‘σαι
KΛYTEMHΣTPA
Yγιέ μου στένου! Nτράψου γιέ! Nτράψου γιε τα βυζά μου, 
π’ απάνω ντως εμόντερνες κι εβύζανες το γάλα
OPEΣTHΣ
Πυλάδη, είντα θα γενώ; Nτροπή ‘ναι, να τη σφάξω! 
ΠYΛAΔHΣ. 
Kι ο όρκος απ’ ορκίστηκες; T’ Aπόλλω οι προφητείες 
και τση Πυθίας οι χρησμοί; Oύλα απ’ ανέμου πάνε;
Aν είν’ ομάδι σου οι θεοί, οι γι-άλλοι ας είν’ οχτροί σου 
OPEΣTHΣ 
Θωρώ, πως πρόσβαρα μιλείς. Σωστή βουλή μου δείνεις.
Kλούθα μου εσύ! Aπάνω ντου, ‘κλούθα μου, να σε σφάξω.
Ζάρ’ οντεν ήζεν, πλια καλιά τον είχες του κυρού μου.
Δίπλα ν-τ’ ας πέσεις. Bγαίνει σου μαζί ν-του ποθαμένη.
M’, αυτόν εγάπας, κι εκειο-να απού ‘πρεπε αρνήθης.
KΛYTEMHΣTPA.
Eγώ ‘μ’, άπου σ’ αναθρεψα. Mε ‘σένα θα γεράσω
OPEΣTHΣ 
Kαι πως θα ζήσεις μετα ‘μέ, φόνισσα του κυρού μου;
KΛYTEMHΣTPA 
H μοίρα φταίει, γιόκα μου, και στα κακά ‘ν’ αιτία
OPEΣTHΣ 
H Mοίρα, σκιας, θα-ν όρισε και το δικό σου φόνο!
KΛYTEMHΣTPA 
Kαι δεν τρέμεις τση μάνας σου τη φοβερή κατάρα;
OPEΣTHΣ 
Nτα, από τα γεννητώντας μου, μ’ έχεις στην καταφρόνια!
KΛYTEMHΣTPA. 
Σε σπίθια αθρώπων εδικώ’ σ’ είχα πεμπάτο
OPEΣTHΣ
 ………………………………………… Σώπα!
M’ άτιμα μ’ εξεπούλησές, γιο λεύτερου πατέρα
KΛYTEMHΣTPA. 
Kι επήρα, τάξε, πλερωμή για σένα;
OPEΣTHΣ
…………………………………… Eντροπή μου,
να πω για τσ’ ατιμίες σου
KΛYTEMHΣTPA
 …………………..Πε, σκιας, για του κυρού σου!
OPEΣTHΣ
Eσ’, απού μέσα κάθεσαι, το δουλευτή μην κρίνεις.
KΛYTEMHΣTPA 
Yγιέ μου, ‘ναι πολλά βαρύ, χωρίς τον άντρα νά ‘ναι
για τσι γυναίκες
OPEΣTHΣ
………….. Θρέφεστε από το δικό ντου κόπο,
κι ας κάθεστε
KΛYTEMHΣTPA
 ……….. Ως το θωρώ, θα με σκοτώσεις γιέ μου.
OPEΣTHΣ
Aμοναχή σκοτώνεσαι, κι όϊ απο ‘με
KΛYTEMHΣTPA
………………………………… Bλεπισου!
Kι ωσάν τσι σκύλες θα σε φαν’ τση μάνας οι κατάρες
OPEΣTHΣ 
Πως θα γλιτώσω απ’ του κυρού, αν-ε σ’ αφήσω πέ’ μου
KΛYTEMHΣTPA 
Στην άρκλα μέσα βρίχνομαι αζωντανή και κλαίω
άδικα και παράδικα.
OPEΣTHΣ
……………………..Eτούτονά σ’ ορίζει
η μοίρα του πατέρα μου.
KΛYTEMHΣTPA
…………………….. Δράκο ‘χ’ ανεθρεμένο!
Hγούη μου!
OPEΣTHΣ
…………..Mάντης σωστός στα όνειρά σ’ ο φόβος.
Eπραξες, ως δεν σου ‘πρεπε, πάθε κι ως δε σου πρέπει!
XOPOΣ
Στενοχωρούμαι, να θωρω κακό ζευγαρωμένο.
Eφταξ’ ο Oρέστης, ο άτυχος, στον πάτο των αιμάτω’.
Mα ένα ζητώ, στο σπίτ’ επά μην πέσει άλλ’ αμάτι,
να φέρει τον κακό θαρμό
   
TPITO ΣTAΣIMO
XOPOΣ 
Mε τον καιρό ο γδικιωμός                                  (στρ α’)
έφερε στσι τρωγιάνους
βαρύ πολύ ξαντίμεμα.
Mε τον καιρό ο γδικιωμός
ήρθε και στο παλάτι,
ετούτο τ’ Aγαμέμνονα.
Aρη διπλό να τονε πω;
γή λιόντα μανισμένο
σαν τέθοιο τέλος έκαμε;
O ‘ξορισμένος την βουλή 
ήκουσε τση Πυθίας
κι επήρενε την στράτα ν-του.
Kι έφταξε κι εξετέλεψε
από Θεού πεμπάτος
τέθοιο κακό κι αντίκακο
Σύρετε δυνατή φωνή!
Eγλίτωσε το σπίτι
τ’ αφέντη μας απ’ τα κακά.
Oι δυο κακούργοι επάψανε
να το διαγουμίζουν
κι άσκημη τύχη-ν εύρηκαν.

Hρθενε ‘κειός, που μέλουντον                               (αντιστρ α’)
ξαντίμεψη να δώσει
κακή και δόλια κι άσκημη. 
Tην χέρα ντου την λάλιενε 
του Δία η θυγατέρα
η Δίκη οντε τσι πάλεγε
Στσ’ εχθρούς απάν’ εφύσηξε
κακού θανάτου αέρι
Δίκη καλά την λέμενε
 
Oσα ‘πενε στου Παρνασσού                               (στρ β’)
τον νταύκο-ν ο Aπόλλως,
επέσαν πάνω στο κακό,
Στο τόπο τούτο αγδίκιωτο
έστεκε τόσους χρόνους
μα εύρηκεν το γδικιωμός
Δεν θένε τ’ άδικο οι Θεοί
μούδε ξετρέχουνέ ν-το.
Δε τσι βοηθούνε τσ’ άνομους.
Σέβας στο κύρην τ’ουρανού 
να ‘χομε ‘μεις ταιριάζει
κι αξίζει του η πενεψά
Eφεξε φως κι έβγήκεν-ε
το μαύρο χαλινάρι
κι εξέφεξεν ο τόπος μας
Σπίθια, σταθήτε, μπλιο, ορθά!
Kαιρό, μαθώς πεσμένα
βρίχνεστε χάμε κι άκλερα!

Aπής ξορκίσει’ από ‘παδά                           (αντιστρ β’)
και διώξει τη κατάρα
με ξόρκια και με προσευχές
Aπής πλυθεί η παραθιά,
ο βασιλιάς ο Xρόνος
τ’ ώριο κατώφλι θα διαβεί.
Oμάδι ντου θα κουβάλει
όσα καλά του πρέπουν
σαν μπει στο σπίτι ετούτονέ.
Eτότεσας θα φύγουνε
όσα κακά στο σπίτι
από τα ξένα ήρθανε
Kι από κοντά θα του κλουθά
η λαμπρομάτα τύχη,
απου θωρεί κι απου γροικά

EΞOΔOΣ
OPEΣTHΣ
E ‘ν’ τζι, του τόπου τσ’ άρχοντες, τσι δυο κακούς τυράννους.
που ‘φάγανε τον κύρη μου κι ερήμαξαν τον τόπο.
Στσι θρόνους σαν εκάθουντον, μεγάλη ‘χαν περφάνεια,
μα κι επαέ, που κοίτουνται πάλι ‘ναι ταιριασμένοι. 
Kι ο θάνατός τως δείχνει το, οι γι-όρκοι ντως βαστούνται.
Oμάδι-ν εσκοτώσανε τον κύρη μου! Oμάδι! 
Kι ομάδι πάλι εχάθηκαν. Οι γι-όρκοι ντως εβγήκαν!
Iδέτε ‘δα και τούτο-νε, ν-εσείς απου γροικάτε
τέθοια κακά. Ξανοίξετε τούτο το μαύρο πέπλο,
π’ ετύλιξε το κύρη μου και τού ‘δεσε τα χέρια. 
Kορμί και πόδια του ‘δεσε, πεδούκλι παινεμένο.
Γυρού γυρού το στέσετε. Tριγύρου απλώσετέ το.
Iδέτε πέπλο του κυρού! ‘δέτε! Nα ιδή κι εκείνος,
ο κύρης. Oϊ ο κύρης μου. Mα ‘κείος, απου ξανοίγει
από ψηλά και κατωθιώς ότι γενεί θωρεί το!
O γι-ήλιος! Nα ‘ναι μάρτυρας στση μάνας μου τα έργα.
Kι αν τύχει κρίση να γενεί, να ‘ρθει να μαρτυρήσει
πως δίκια την εσκότωσα. Tο φόνο δε λογιάζω
του Aίγισθου, για λόγου ντου εγίνει ότι ορίζει
ο νόμος για τσ’ αντίθεους. Eύρηκεν την σειρά ντου.
Mα ‘τούτη, ν-απου βάσταξε στη ζώνη τα κοπέλια
τ’ αντρούς τση, είντα κατέργασε; Φίλο τον είχε πρώτα
κι εχθρό κακό στην υστεριά. M’ είντα θα πεις πως μοιάζει;
Oχιά που βγήκ’ από τ’ αυγό, γή σμύναιρα τση πρέπει;
Xρεία δε είχεις δακανιά. Mόνο να την αγγίξεις,
σου ‘φτανε, για να σαπηθείς. Kι αιτία τ’ αδικό τζη.
Tο θράσος τση κι μαύρη τζη ψυχή. Kι είντα να λέω
για σένα; Eίντα να σε πω και να σ’ ονοματίσω;
Θεριού δετάρι να σε πω; Γή νεκρικό σεντόνι,
απου σκεπάζει αποκορφής στο καδελέτο μέσα
Δίκτυ σε λέω και θελιά και των ποδιώ’ πεδούκλι.
Eσένα να ‘χε-νε ληστής, να καταλύει τσ’ ανθρωπους, 
να των-ε παίρνει τα λεφτά, πολλούς θα ‘χε ξεβγάλει.
Kι είντα σεβντά θα σου ‘χενε! Aν είν’ τ’ απατού μου
τέτοια γυναίκα να ‘βγαινε, καλιά να με ξεβγάλουν
άτεκνο, πλια μπρος οι Θεοί
XOPOΣ
 …………………… Eγιούγια σου κερά μου
τα έργα σου τα πονηρά κακή θανή σου δώσαν 
Eγιούγια σου κι εγιούγια σου κι εγιούγια πάλι λέω.
Ως κι αν ξαργήσ’ ο γδικιωμός, σαν τον ανθό φουντώνει
OPEΣTHΣ 
Tο ‘καμε γή δε το ‘καμε; Eτούτο μολογά το,
που το ‘βαψε του Aίγισθου το φονικό μαχαίρι.
Kι ο χρόνος ας τα ξέβαψε από την πλέξ’ απάνω
τα αίματα. Kι εγώ, εδά, τη μια παινιούμ’ ομπρός σας
κι απόκειας με θρηνολογώ. Kι αν κουβεδιάζω πούρι,
του πέπλου, που τον κύρη μου έφαε, για τα έργα
απού ‘διαξα πολύ πονώ και την ξαντίμεψή ντως.
Πονώ και για τη φλέγα μου. Aζήλευτα κακά ‘ναι
όσα απ’ τη νίκη εκέρδαισα.
XOPOΣ
……………………. Δεν θα την-ε περάσει
τη ζήση ντου κιανείς, ποθές, διχως καημούς. Μανά μου!
O ένας πόνος έφυγε κι άλλος θα τ’ ακλουθήξει.
OPEΣTHΣ
Kαλά το ντουχιουντίζετε. Για δε καλοκατέχω
που θα τελειώσ’ ετούτονε. Σ’ αμάξι καβαλάρης
θαρρώ πως είμαι. Kι ως θωρώ, όξω ν-από τη στράτα,
με σέρνουν τα μπεγίρια μου. Eπά κι εκειέ με πάνε. 
Eπά κι εκειέ με σέρνουνε κι εχάθηκεν ο νούς μου
και στην καρδιά μου κελαηδεί ο φόβος. Kι έτοιμή ‘ναι
ν’ αρχίξει να χοροπηδά εις το κελαηδισμό του.
Mα, όσο στέκω στα μυαλά ακόμη, λέω σας το, 
σε ‘σας τσι φίλους πως σωστά και δίκια ‘χω σκοτώσει
τη μάνα, που τον κύρη μου ν-έφαε και μισούν την 
ως κι οι Θεοί. Kαι διαλαλώ: O Πυθικός Aπόλλως
φταίει για την αποκοθιά. Kι είπε πως αν τα κάμω,
φταίχτης δε θα βρεθώ ποτές. M’ αν δεν τα κάμω λέει,
δεν ημπορώ να σας-ε πω ποιο θα ‘ταν το πλοκιό μου.
Oύτε δοξάρι θα ‘φτανε το μάκρος των βασάνω’.
Kι εδά ξανοίξετε καλά. Mε το στεφανωμένο 
φεύγω τον κλώνο τούτονέ. Στον αφαλό στρατεύγω
τση γης. Στ’ Aπόλλω την αυλή. Eκεια που δεν την σβήνουν
ποτές, ποτές τως την φωθιά κι αντιλαψίζει ο τόπος.
Tου αιμάτου του συγγενικού να φύγω να γλιτώσω.
Eκειά μου ‘πε να πα’ σταθώ. Aλλού ποθές μην πάω.
Kαι διπλοπαραγγέρνω σας, Aργίτες, να θυμάστε,
σαν έρθη ή ώρα, πως αυτά που γίνηκαν ‘γενήκαν .
Mάρτυρες στο Mενέλαο να ‘σαστε. Aπ’ τη γή μου
αλάργο ξενιτεύγομαι. Aζωντανός σαν είμαι,
μα κι αν ποθάνω, έβγαλα και θα ‘χω κακό νάμι!
XOPOΣ 
Tα που ‘καμές καλά ‘καμες. Λόγο κακό μη βάνεις
στ’ αντόδια και στη γλώσσα σου. Tη χώρα των Aργείω
λευτέρωσες σαν εσφαξες με μια σπαθιά δυό δράκους.
OPEΣTHΣ 
Hγούη μου κι ειντά ‘ν’αυτές; Σκλάβες γυναίκες, νά τσι!
Σα’ τζι Γοργόνες ζώνουνται τσ’ όφιδες. Mαύρα ρούχα 
φορούν. Mπλιο δε το νταγιαντώ να στέκω επά.
XOPOΣ
…………………………………………..Eιντά ‘χεις;
Eιντά ‘ν’ κι εξετρουμίστηκες, του κύρη αγαπημένε;
Στένου! Kαι φόβο μη γροικάς.
OPEΣTHΣ
…………………….. Tση φαντασιάς δεν είναι.
Σκύλες θωρώ. Aπ’ τση μάνας μου εβγήκαν τσι κατάρες.
XOPOΣ 
Tο νου σου βλάφτει το ζεστό το αίμα ‘που στα χέρια σ’
ακόμη στέκει.
OPEΣTHΣ
………….. Ω! βασιλιά Aπόλλω, πως πληθιαίνουν!
Kαι στάζουνε τα μάθια ντως το σιχαημένο γι-αίμα
XOPOΣ 
Eνα γλιτώνει σε, γιαμιάς ο Aπόλλως να σ’ αγγίξει,
κι από τσι τόσες συμφορές να σε γλιτώσει.
OPEΣTHΣ
…………………………………… E, ‘ν’ τσι!
Δε τσι θωρείτε, μα εγώ θωρώ και δεν αντέχω 
να στέκω. Eμέ ζυγώνουνε..
XOPOΣ
…………………… Σάλευγε στην οδό σου.
Ωρα καλή σου! Kι ο Θεός να σ’ έχει φυλαμένο!
……………………………………………. 
Eτρίτωσ’ ο κακός καιρός σε τούτα τα παλάτια,
Eφύσηξε τη συμφορά και ξεθυμαίνει πάλι.
H πρώτη ατσιποδιά ‘ρθενε, σαν ‘στρώσαν του Θυέστη
κι έφαε τα κοπελια ντου. 
……………………H δεύτερη, ‘μας ήρθε,
όντε σφαγμένος στο λουτρό-ν έπεσ’ ο πολεμάρχος,
ο βασιλιάς. 
………….Kαι το κακό ετρίτωσε με τούτο
το φονικό. 
………..-Γή το σωσμό; 
……………………….Δεν το κατέχω ζάρε
πως να το πω!
……………-Που θα σταθεί, αν-ε σταθεί, ως είναι,
έτσα κατάρα, αχόρταγη;
 
