<doc id="42400" url="https://el.wikipedia.org/wiki?curid=42400" title="Δίγλωσσος">
Δίγλωσσος

Δίγλωσσος είναι κάποιος ομιλητής που ομιλεί δυο ή περισσότερες γλώσσες. Στα αγγλικά αναφέρεται ως bilingual.
Κατά τον Bloomfield (1933:56) δίγλωσσος είναι ο χρήστης δυο γλωσσών σε επίπεδο φυσικού ομιλητή. Ο Haugen (1953:7) υποστήριζε οτι δίγλώσσος είναι αυτός που είναι ικανός να σχηματίσει -εν γνώσει του- εκφωνήματα με συγκεκριμένο νόημα σε μια άλλη γλώσσα πέραν της μητρικής του.
Σύμφωνα με την Skutnabb-Kangas (1984,1988) μπορούμε να αξιολογήσουμε έαν κάποιος είναι δίγλωσσος μέσω τεσσάρων κριτηρίων:

</doc>
<doc id="42404" url="https://el.wikipedia.org/wiki?curid=42404" title="Κομφούκιος">
Κομφούκιος

Ο Κομφούκιος ("孔夫子", 28 Σεπτεμβρίου 551 π.Χ. - 479 π.Χ.), Κονγκ Φούτζι ή Κ'ουνγκ-φου-τζου, κυρ. "Διδάσκαλος Κονγκ", ήταν Κινέζος διανοητής και κοινωνικός φιλόσοφος, οι διδασκαλίες και η φιλοσοφία του οποίου επηρέασαν βαθιά τη ζωή και τη σκέψη της Ανατολικής Ασίας. Υπήρξε ιδρυτής της Σχολής Ρου (Ru) της κινεζικής σκέψης. Οι διδασκαλίες του, όπως διατηρήθηκαν στα "Ανάλεκτα", έθεσαν τα θεμέλια πολλών μεταγενέστερων κινέζικων απόψεων για την εκπαίδευση και την συμπεριφορά του ιδανικού άνδρα, πώς ένα τέτοιο άτομο θα πρέπει να ζει τη ζωή του και να αλληλεπιδρά με τους άλλους, και τα σχήματα της κοινωνίας και της διακυβέρνησης στα οποία θα πρέπει να συμμετέχει. Ο Fung Yu-lan, μια από τις μεγάλες αυθεντίες του 20ού αιώνα για την ιστορία της κινεζικής σκέψης, συγκρίνει την επιρροή του Κομφούκιου στην κινεζική ιστορία με εκείνη του Σωκράτη στη Δύση. Θεωρείται ηγετική μορφή του Κομφουκιανισμού.
Ο βίος του Κομφούκιου.
Οι πηγές για τη ζωή του Κομφούκιου είναι μεταγενέστερες και σε πολλές περιπτώσεις δε διαχωρίζουν τη φαντασία από την πραγματικότητα. Συνεπώς τα περισσότερα από όσα γνωρίζουμε για τη ζωή του θεωρούνται περιβεβλημένα από την αχλύ του μύθου. Σύμφωνα με τον ιστορικό Ζε Μα Τσιεν, ο Κομφούκιος γεννήθηκε το 552 π.Χ. (220 έτος του Δούκα Σιάγκ), στη μικρή πόλη Λου της χερσονήσου Σαντόνγκ στη βορειοανατολική Κίνα. Εκείνη την εποχή, η Κίνα ήταν χωρισμένη σε μικρά κρατίδια, υπολείμματα του ενιαίου βασιλείου Ζου, που κατέρρευσε μετά τις βαρβαρικές εισβολές το 771 π.Χ., τα οποία σπαράσσονταν από εμφύλιες διαμάχες. Με τον καιρό, η επιβίωση γινόταν όλο και δυσκολότερη, ειδικά για την τάξη των Σι (shi) ("ακόλουθοι ευγενών" ή "ιππότες"), από όπου προερχόταν και ο ίδιος ο Κομφούκιος. Οι ηγεμόνες των διάφορων κρατιδίων άρχισαν να στηρίζονται στους διορισμένους διοικητές παρά στους τιμαριούχους ευγενείς ώστε να διοικούν τα εδάφη τους, αυτή η κατάσταση αποστέρησε τους Σι των προνομίων τους οδηγώντας τους στην παρακμή. Παρά ταύτα η γνώση των αριστοκρατικών παραδόσεών, τους βοήθησε να παραμείνουν πολύτιμοι για τους ανταγωνιζόμενους βασιλείς, οι οποίοι επιθυμούσαν να μάθουν τον τρόπο να επανακτήσουν την ενότητα που είχε επιβάλει ο Ζου ενώ επεδίωκαν να τον μιμηθούν με την αντιγραφή τυπικών και τελετουργικών της έκπτωτης δυναστείας.
Σε μικρή ηλικία, περίπου 3 ετών, ο Κομφούκιος έχασε τον πατέρα του και ορφανός αντιμετώπισε το φάσμα της ένδειας. Δεν είναι γνωστό πού έλαβε την εκπαίδευσή του, αλλά η παράδοση μεταφέρει ότι σπούδασε τελετουργική με τον ταοϊστή δάσκαλο Λάο Νταν, μουσική με τον Τσανγκ Χονγκ, και βάρβιτο με το μουσικοδιδάσκαλο Ξιάνγκ. Στα δεκαεννέα του χρόνια ήταν ήδη παντρεμένος αποκτώντας από αυτό το γάμο ένα γιο και δύο κόρες. Αμέσως μετά το γάμο του εργάστηκε για την οικογένεια Κι, της οποίας η δικαιοδοσία περιλάμβανε την περιοχή Τσόου, πρώτα ως επιμελητής των αποθηκών, και έπειτα ως επιθεωρητής των κήπων και των βοσκών. Στα 22 του ξεκίνησε να διδάσκει παιδιά αριστοκρατικών οικογενειών ως οικοδιδάσκαλος. Σταδιακά φέρεται να δημιουργείται γύρω του μια ομάδα ακολούθων τους οποίους διδάσκει ενώ ταυτόχρονα αφιερώνεται στην πολιτική επιστήμη. Ο αριθμός των μαθητών του ποικίλει με τις πιο υπερβολικές μαρτυρίες να αναφέρονται σε τρεις χιλιάδες. Το πιθανότερο άθροισμα ακολούθων εγγίζει τους εβδομήντα ή εβδομήντα δύο, αν και οι δύο αριθμοί αποτελούν πιθανή ηλικία θανάτου του Κομφουκίου και μπορεί να δίνονται συμβολικά. Στα 517 π.Χ. επισκέφθηκε την πρωτεύουσα του βασιλείου μαζί με δύο μαθητές του. Εκεί μελέτησε τους θησαυρούς της βασιλικής βιβλιοθήκης, καθώς και μουσική, που είχε καλλιεργηθεί σε υψηλό επίπεδο στην Αυλή. Σύμφωνα με τον ιστορικό Ζε Μα Τσιεν, τότε συνάντησε και συνομίλησε με τον Λάο Τσε, πατέρα του Ταοϊσμού.
Στην ηλικία των πενήντα, όταν στο θρόνο βρισκόταν ο Ντινγκ της Λου, αναγνωρίστηκαν οι ικανότητες του και διορίστηκε Υπουργός δημόσιων έργων και ακόλουθα Υπουργός Δικαιοσύνης. Κατά τα φαινόμενα ο Κομφούκιος προσέβαλε κάποια μέλη της αριστοκρατίας της Λου και αναγκάστηκε να εγκαταλείψει τη θέση του και να οδηγηθεί στην εξορία.
Το "Βιβλίο X" των "Αναλέκτων" περιέχει προσωπικές παρατηρήσεις για το πώς συμπεριφερόταν ο Κομφούκιος ως στοχαστής, δάσκαλος και αξιωματούχος. Παραδοσιακά, θεωρείται ότι παρέχει ένα πορτραίτο του Κομφούκιου και συνήθως διαβάζεται ως βιογραφικό σκιαγράφημα. Οι περισσότεροι σχολιαστές θεωρούν πως αποτελούσε ένα εγχειρίδιο τελετικών επιταγών προς τους ευγενείς που αργότερα ενσωματώθηκε στα Ανάλεκτα, με αποτέλεσμα να αμφισβητείται αν το πρόσωπο που αναφέρεται είναι πράγματι ο Κομφούκιος. Τα παρακάτω χωρία είναι ενδεικτικά: 
Χωρία των "Αναλέκτων" όπως αυτά έκαναν τον Κομφούκιο πρότυπο ευγένειας και προσωπικής ευπρέπειας για πολλές γενιές κινέζων αξιωματούχων.

</doc>
<doc id="42405" url="https://el.wikipedia.org/wiki?curid=42405" title="ΤΕΔ">
ΤΕΔ



</doc>
<doc id="42406" url="https://el.wikipedia.org/wiki?curid=42406" title="Ρόυ Έλντριτζ">
Ρόυ Έλντριτζ

Ο Ρόυ Έλντριτζ ("Roy Eldridge", 30 Ιανουαρίου 1911 — 26 Φεβρουαρίου 1989) ήταν Αμερικανός μουσικός, σημαντικός και πρωτοπόρος τρομπετίστας της τζαζ και ειδικότερα του σουίνγκ, επηρεάζοντας την επόμενη γενιά του μπίμποπ.
Ο Έλντριτζ ξεκίνησε να παίζει τρομπέτα και ντραμς σε καρναβάλια και μπάντες του τσίρκου. Από το 1931 που μετακόμισε στη Νέα Υόρκη συμμετείχε σε διάφορες ορχήστρες, όπως αυτές του Zack Whyte και του Speed Web. Επηρεασμένος από το δυναμικό ήχο του Jabbo Smith συνεργάστηκε επίσης με τον Elmer Snowden, από τον οποίο πήρε και το παρατσούκλι "little Jazz", τους McCinney’s Cotton Pickers και το 1935 με τον Teddy Hill. Ηχογράφησε κάποια σόλο του με τον Teddy Hill, έπαιξε με την Billie Holiday και τη μεγάλη μπάντα του Φλέτσερ Χέντερσον και οι συνεργασίες αυτές τον έφεραν στο προσκήνιο ως έναν από τους ανερχόμενους τρομπετίστες της σκηνής της τζαζ. Το 1937 εμφανίστηκε με το οκτέτο του (στο οποίο άλτο σαξόφωνο έπαιζε ο αδερφός του Joe) στο "Three Deuces" κλαμπ του Σικάγο και έκανε μία σειρά σημαντικών ηχογραφήσεων. Το 1939, με ένα πιο διευρυμένο γκρουπ εμφανίστηκε στο "Arcadia Ballroom" της Νέας Υόρκης. Μαζί με τον Λούις Άρμστρονγκ και τον Benny Berigan ανήκε στους καλύτερους τρομπετίστες της εποχής.
Την περίοδο 1941-42 εντάχθηκε στην μεγάλη ορχήστρα του Gene Krupa και μεταξύ 1944 και 1945 έπαιξε στην μεγάλη μπάντα του Artie Shaw. Οι δυσκολίες βέβαια για ένα μαύρο σε μία λευκή μπάντα του προξένησαν πολλά προβλήματα και απογοητεύσεις λόγω του ρατσισμού. Παρόλα αυτά η μουσική του της περιόδου ήταν πάντα σε υψηλά επίπεδα. Πολλές ταινίες μικρού μήκους της δεκαετίας του '40, κυρίως με την μπάντα του Gene Krupa είναι ντοκουμέντα της έντονης μουσικής του παρουσίας. 
Για ένα μικρό διάστημα στην δεκαετία του ’40, ο Έλντριτζ δημιούργησε την δική του μεγάλη μπάντα και περιόδευσε με το Jazz at the Philharmonic. Οι αναζητήσεις του bebop και η εμφάνιση του Ντίζι Γκιλέσπι αποθάρρυναν τον Έλντριτζ, ο οποίος ξαφνικά αισθάνθηκε ότι το παίξιμο του ήταν παλιομοδίτικο. Η υποδοχή και ο ενθουσιασμός που συνάντησε περιοδεύοντας στην Γαλλία μεταξύ του 1950 και 1951 επανέφεραν την αυτοπεποίθηση του και συνέχισε να παίζει και να περιοδεύει ως μέλος του "Jazz at the Philharmonic", ηχογραφώντας και αρκετά άλμπουμ για τον Norman Granz κατά την διάρκεια της δεκαετίας του ’50.
Στην δεκαετία του ’60 ο Έλντριτζ δεν ήταν το ίδιο ενεργητικός και η συμμετοχή του στην ορχήστρα του Count Basie με την Ella Fitzgerald δεν προσέδωσε κάποια ώθηση στην καριέρα του. Στην δεκαετία του ’70 συνέχισε την συνεργασία του με τον Norman Granz και την εταιρεία "Pablo", και παρόλο που η φλόγα των προηγούμενων δεκαετιών είχε ατονήσει, η αυθεντικότητα και η μοναδικότητα του ως μουσικού τον κρατούσαν στο μουσικό προσκήνιο. Το 1980 ένα σοβαρό εγκεφαλικό επεισόδιο τον ανάγκασε να αποσυρθεί. Πέθανε στο Valley Stream της Νέας Υόρκης στις 26 Φεβρουαρίου 1989.

</doc>
<doc id="42407" url="https://el.wikipedia.org/wiki?curid=42407" title="Στάθμη θαλάσσης">
Στάθμη θαλάσσης

Ως στάθμη θαλάσσης χαρακτηρίζεται το εκάστοτε ύψος του επιπέδου της επιφάνειας της θαλάσσης από το βυθό.
Το ύψος αυτό δεν παραμένει σταθερό, αλλά υφίσταται μεταβολές. Οι μεταβολές αυτές οφείλονται κυρίως σε φαινόμενα παλίρροιας που οφείλονται στην παλιρροϊκή αλληλεπίδραση της Γης κυρίως με τη Σελήνη, αλλά και με τον Ήλιο, σε αλλαγές βαρομετρικής πίεσης και θερμοκρασίας, στην επίδραση των ανέμων, στην εξάτμιση καθώς και σε εκβολή γλυκέων υδάτων (εκβολή ποταμού).
Έτσι η στάθμη της θαλάσσης σε ορισμένο χρόνο μπορεί να χαρακτηρισθεί ως "ανώτατη", " κατώτατη" ή "μέση στάθμη θαλάσσης".
Όλες οι βυθομετρικές ενδείξεις στους ναυτικούς χάρτες αναφέρονται στη "μέση στάθμη της θάλασσας", αλλά και όλες οι υψομετρικές ενδείξεις όλων των χαρτών λαμβάνουν ως βάση αναφοράς αυτή τη στάθμη.
Μέση στάθμη θαλάσσης.
Η Μέση Στάθμη της Θάλασσας (ΜΣΘ) είναι ιδεατή επιφάνεια που προκύπτει από τις στάθμες της θάλασσας, απομονώνοντας τις επιδράσεις της παλίρροιας, των κυματισμών και των θαλασσίων ρευμάτων. Η ΜΣΘ είναι μία ισοδυναμική επιφάνεια ως προς το δυναμικό της βαρύτητας. Θεωρητικά αυτό σημαίνει πως σε κάθε σημείο της ΜΣΘ το διάνυσμα της βαρύτητας (g) είναι κάθετο στην επιφάνεια. Πρακτικά σημαίνει πως δεν μπορεί να πραγματοποιηθεί ροή λόγω διαφοράς δυναμικού.
Η ΜΣΘ χρησιμοποιείται ως "επίπεδο αναφοράς" (υψομετρική αφετηρία) στους χάρτες καθώς διαχωρίζει, ουσιαστικά, την επιφάνεια της στεριάς από αυτήν της θάλασσας.

</doc>
<doc id="42409" url="https://el.wikipedia.org/wiki?curid=42409" title="Μέση στάθμη θαλάσσης">
Μέση στάθμη θαλάσσης



</doc>
<doc id="42410" url="https://el.wikipedia.org/wiki?curid=42410" title="Καρπενήσι">
Καρπενήσι

Το Καρπενήσι είναι πρωτεύουσα του Νομού Ευρυτανίας και του Δήμου Καρπενησίου. Βρίσκεται στο κέντρο του Νομού, στη νοτιοδυτική πλευρά του Τυμφρηστού σε υψόμετρο 975 μέτρα. Απέχει 78 χλμ από τη Λαμία και 80,5 χλμ από το Αγρίνιο μέσω Προυσού.
Ονομασία.
Η λέξη Καρπενήσι προέρχεται από την αρωμουνική λέξη kárpinu (οστρύα, γάβρος) και την περιεκτική κατάληξη -iş, και αυτή από τη λατινική carpinus που σημαίνει γάβρος, οστρύα· είναι δηλαδή φυτωνύμιο. Συνεπώς, η ετυμολογικώς ορθή γραφή είναι Καρπενίσι. Το -η- εμφανίζεται από παρετυμολογία με την ελληνική λέξη νησί.
Για πρώτη φορά το τοπωνύμιο μνημονεύεται σε τουρκικό απογραφικό κατάστιχο του 1454/5.
Ιστορία.
Στην περιοχή υπήρχαν από τα αρχαία χρόνια διάφοροι οικισμοί στα περίχωρα της σημερινής πόλης. Σε έναν από αυτούς, στους βόρειους πρόποδες του «Παλιόκαστρου» (λόφος του Αγίου Δημητρίου), βρέθηκε ο περίφημος «Θησαυρός του Καρπενησίου», μία συλλογή από 35 αριστουργήματα της ελληνιστικής χρυσοχοΐας . 
Εμφανίζεται ως οικισμός από τα βυζαντινά χρόνια. Την εποχή της Τουρκοκρατίας κατέχει δεσπόζουσα θέση στην περιοχή από πλευράς γεωργοκτηνοτροφικής ανάπτυξης. Κάτοικοι της περιοχής, πήραν μέρος στην εξέγερση του 1600 και του 1611, από τον Μητροπολίτη Τρικάλων και Λαρίσης Διονύσιο τον Φιλόσοφο. Το 1645, ο Διδάσκαλος του Γένους Ευγένιος Γιαννούλης, ίδρυσε Σχολή όπου δίδαξε και ο ίδιος κατά διαστήματα. Την περίοδο 1684 - 1699, στην περιοχή του Καρπενησίου, ο αρματολός Λιβίνης επαναστάτησε κατά των Τούρκων. Κατάφερε μία σημαντική νίκη κοντά στο χωριό Γόλιανη, το 1684 (ο λόφος στον οποίο έγινε η μάχη πήρε το όνομά του), ενώ έναν χρόνο μετά σκοτώθηκε σε μάχη στο χωριό Αράχωβα. Αργότερα στην περιοχή εγκαταστάθηκαν Σκλαβούνοι που λιποτάκτησαν, από την Πελοπόννησο. Οι Ενετοί, για την καλύτερη οργάνωση των επαναστατημένων αρματολών εγκατέστησαν στην πόλη κεντρικό στρατόπεδο με διοικητές τους Μποσίνα και Λουμποζόβιτς. Στην πόλη εγκαταστάθηκε και ο Λιμπεράκης Γερακάρης, όταν αποφάσισε να εκστρατεύσει κατά της Στερεάς Ελλάδας. Για να γίνει αρεστός στους κατοίκους της περιοχής, άρχισε να χτίζει διάφορες εκκλησίες. Ανάμεσα σε αυτές, και της Αγίας Τριάδας στο Καρπενήσι. Όταν αποφάσισε να επιτεθεί εκ νέου στην Πελοπόννησο, οι Ενετοί επιτέθηκαν στο Καρπενήσι και το λεηλάτησαν. Μετά τη Συνθήκη του Κάρλοβιτς, το Καρπενήσι πέρασε ξανά στα χέρια των Οθωμανών. 
Το Καρπενήσι έλαβε μέρος στην επανάσταση του 1821. Την Επανάσταση κήρυξαν στο Καρπενήσι οι τοπικοί οπλαρχηγοί Γιολδασαίοι και Βράσκας αλλά υπέρτερες τούρκικες δυνάμεις από τη Λαμία εξουδετέρωσαν τους πολιορκητές. Σύντομα όμως οι επαναστάτες ανασυντάχθηκαν και έδιωξαν τους Τούρκους από την πόλη. Κοντά στο Καρπενήσι, στη θέση Κεφαλόβρυσο, σκοτώθηκε σε μάχη με τους Τούρκους, ο Σουλιώτης αγωνιστής Μάρκος Μπότσαρης, στις 9 Αυγούστου 1823. 
Το Καρπενήσι και άλλα εκατό χωριά της Νότιας Ευρυτανίας, πυρπολήθηκαν από τρία γερμανικά τάγματα στις 10 Αυγούστου 1944 και μέχρι της 17 Αυγούστου του ίδιου χρόνου. 
Αξιοθέατα.
Το Καρπενήσι, όπως και όλος ο νομός, βρίσκεται σε ορεινή περιοχή σημαντικού φυσικού κάλλους, πλούσια σε βλάστηση. Η παραδοσιακή αρχιτεκτονική έχει διατηρηθεί σε αρκετό βαθμό, τόσο στα γύρω χωριά όσο και μέσα στην πόλη, με πλήθος καλοδιατηρημένων κτιρίων. Στην πόλη λειτουργεί το «Μουσείο Βουνού» και το «ΚΙΠΕ - Κέντρο Ιστορίας Πολιτισμού Ευρυτανίας» ενώ στα γύρω χωριά υπάρχει πλήθος από λαογραφικά μουσεία. 
Σε απόσταση 11 χλμ. βρίσκεται και το χιονοδρομικό κέντρο του Βελουχιού.

</doc>
<doc id="42411" url="https://el.wikipedia.org/wiki?curid=42411" title="Ρήτρα ρυμουλκών">
Ρήτρα ρυμουλκών

Η ρήτρα ρυμουλκών ("tow clause") αποτελεί ειδική ρυμουλκική ρήτρα ασφάλισης πλοίων.
Σε περιπτώσεις χρόνιας ασφάλισης πλοίου με τη ρήτρα αυτή ένα πλοίο καλύπτεται ασφαλιστικά σε όλη τη διάρκεια του χρόνου ασφάλισης, είτε αυτό κινείται (ναυσιπλοεί), είτε βρίσκεται σε λιμένα, ή σε αγκυροβόλιο ή σε δεξαμενισμό, για πάσης φύσεως εργασίες ρυμούλκησης φθάνει αυτή να κρίνεται απαραίτητη σύμφωνα με τους όρους ασφάλισης, διαφορετικά παύει η ευθύνη του ασφαλιστή.

</doc>
<doc id="42413" url="https://el.wikipedia.org/wiki?curid=42413" title="Άνα ντε λα Ρεγκέρα">
Άνα ντε λα Ρεγκέρα

Η Άνα ντε λα Ρεγκέρα ("Ana de la Reguera", Βερακρούς, Μεξικό, 8 Απριλίου 1977) είναι Μεξικανή ηθοποιός της τηλεόρασης και του κινηματογράφου.
Σταδιοδρομία.
Η Άνα (αληθινό όνομα Anabell Gardoqui de la Reguera) ξεκίνησε της σπουδές της στο Πολιτιστικό Ινστιτούτο της Βερακρούς και εργάστηκε σαν παρουσιάστρια της εκπομπής "Pasarela" στο τηλεοπτικό δίκτυο Televisa (το μεγαλύτερο τηλεοπτικό δίκτυο στο Μεξικό). Μετά την αποχώρηση της σπούδασε κοντά στους Rosa María Bianchi, Patricia Reyes Spíndola και Rafael Miranau. Παρακολούθησε επίσης μαθήματα από τον Raúl Quintanilla στο "Κέντρο Υποκριτικής" του τηλεοπτικού δικτύου Azteca (πρώην κρατικό και νυν το δεύτερο μεγαλύτερο τηλεοπτικό δίκτυο στο Μεξικό).
Η επαγγελματική της καριέρα άρχισε με το ρόλο της στην τηλενουβέλλα "Azúl" (1996) και ακολούθησαν τα "Pueblo chico, infierno grande" (1997) (όπου απέσπασε και βραβείο ερμηνείας) και "Desencuentro" (1997). Και οι τρεις σειρές ήταν σκηνοθετημένες από τον Ernesto Alonso. Στη συνέχεια συνεργάστηκε με την εταιρεία παραγωγής Argos, καρπός αυτής της συνεργασίας ήταν οι σειρές "Tentaciones" (1998), "Destino" και "Todo por amor" (για το οποίο κέρδισε το βραβείο "Palmas de oro"). Το "Cara ο Cruz" στο οποίο συμμετείχε το 2002 ήταν η πρώτη συμπαραγωγή των εταιρειών Argos και Telemundo αποκλειστικά γυρισμένο για το ισπανόφωνο κοινό των Η.Π.Α, αν και αργότερα μεταδόθηκε και στο Μεξικό. Η Άνα έπαιξε ακόμα στην τηλενουβέλλα του Azteca "Por tí" (2002) και στη μίνι σειρά "Como Pedro por su casa" (2003), μια συμπαραγωγή του Κολομβιανού δικτύου Caracol και του Telemundo.
Έχει εμφανιστεί σε αναρίθμητα διαφημιστικά και τηλεοπτικά shows στο Μεξικό, μεταξύ των οποίων τα "Mujer, casos de la vida real", "Al derecho y al Dérbez", "Íntimamente Shanik", "Chiquitos pero picosos", "La venta increíble", "Llévatelo" και "Cómplices en familia". Στο θέατρο έχει συμμετάσχει στην παράσταση "El cartero" σε σκηνοθεσία Raúl Quintanilla, εμφάνιση για την οποία κέρδισε δύο βραβεία από την "Ένωση Κριτικών Θεάτρου".
Η καριέρα της στο σινεμά ξεκίνησε με την ταινία "Por la Libre", σε σκηνοθεσία Juan Carlos de Llaca, ενώ αργότερα εμφανίστηκε στις ταινίες "Un Secreto de Esperanza", "Ladies' Night" και "Gitanas". Το 2006 συμμετείχε στην ταινία του Jared Hess ("Napoleon Dynamite") "Nacho Libre" όπου ερμήνευσε τον ρόλο της όμορφης αδερφής Encarnación δίπλα στον Τζακ Μπλακ. Λόγω της ομοιότητας τους, συχνά την μπερδεύουν με τις ηθοποιούς Πενέλοπε Κρουθ και Παθ Βέγα.

</doc>
<doc id="42415" url="https://el.wikipedia.org/wiki?curid=42415" title="Ανίτκαμπιρ">
Ανίτκαμπιρ

Το Ανίτκαμπιρ ή Ανούτκαμπιρ (τουρκικά Anıtkabir, "κυριολεκτική σημασία: "αναμνηστικός τάφος"") είναι το μαυσωλείο του Μουσταφά Κεμάλ, του ηγέτη της τουρκικής επανάστασης και ιδρυτή της Τουρκικής Δημοκρατίας. Βρίσκεται στην Άγκυρα, στο τέταρτο Ανίττεπε. Σχεδιάστηκε από τους αρχιτέκτονες Εμίν Ονάτ και Ορχάν Αρντά, που κέρδισαν τον διαγωνισμό της τουρκικής κυβέρνησης το 1941 για ένα «μνημειακό μαυσωλείο» για τον Ατατούρκ, με συνολικά 48 διεθνείς προτάσεις. 
Εκεί, βρίσκεται και η τελευταία κατοικία του Ισμέτ Ινονού ("İsmet İnönü"), του δεύτερου Προέδρου της Τουρκίας, ο οποίος ενταφιάστηκε εκεί μετά το θάνατό του, το 1973. Ο τάφος του βρίσκεται απέναντι από του Ατατούρκ, στην άλλη πλευρά του χώρου. 
Το μαυσωλείο απεικονίζεται σε πολλά τουρκικά χαρτονομίσματα κατά τις δεκαετίες 1966-1987 και 1997-2009. 
Επισκέπτες.
Στις 10 Νοεμβρίου 2007, στην 69η επέτειο θανάτου του Ατατούρκ, επισκέφτηκαν το μαυσωλείο 546.620 άτομα, από τα οποία τα 2.420 ήταν από άλλη χώρα, δημιουργώντας ρεκόρ επισκέψεων. Στους πρώτους 11 μήνες του 2007, επισκέφτηκαν το μνημείο περισσότεροι από 11.000.000 επισκέπτες, υπερβαίνοντας το συνολικό αριθμό επισκεπτών των προηγούμενων χρόνων λειτουργίας του. Το 2006, το επισκέφτηκαν 8.150.000 άτομα ενώ το 2005, μόλις 3.800.000.
Στις 10 Νοεμβρίου 2013, το επισκέφτηκαν 1.089.615, δημιουργώντας νέο ρεκόρ. Στις 29 Οκτωβρίου 2013, που είναι η ημερομηνία ιδρύσεως της Τουρκικής Δημοκρατίας, 438.451 άτομα επισκέφτηκαν το μαυσωλείο, που αποτελεί σημαντικό αριθμό καθημερινών επισκέψεων. Στις 10 Νοεμβρίου 2012, ο πληθυσμός των επισκεπτών ήταν 413.568 άτομα. 
Αρχιτεκτονικές ιδιότητες.
Η περίοδος της τουρκικής αρχιτεκτονικής στο διάστημα 1940-1950, έχει καθοριστεί από τους ιστορικούς, ως η Δεύτερη Εθνική Αρχιτεκτονική Επανάσταση. Τα χαρακτηριστικά της είναι τα μνημειώδη, συμμετρικά, αρχαϊκά κτήρια, με μεγάλη έμφαση στις λεπτομέρειες και τεχνική της κατασκευής. Το μαυσωλείο, εμφανίζει αυτά τα χαρακτηριστικά και θεωρείται από πολλούς το ιδανικότερο έργο της εποχής. Ακόμη, το Ανίτκαμπιρ, έχει εμφανή χαρακτηριστικά της Σελτζουκικής και Οθωμανικής αρχιτεκτονικής και διακόσμησης. Για παράδειγμα, το πρόστεγο των πύργων και η Αίθουσα των Τιμών είναι Σελτζουκικής διακόσμησης. 
Κατασκευή.
Ο χώρος που επιλέχθηκε για την ανόρθωση του Ανίτκαμπιρ, ήταν γνωστός ως Ρασάττεπε ("Λόφος Παρακολούθησης"), που κατά τη διάρκεια του διαγωνισμού ήταν κεντρικό σημείο της Άγκυρας, από το οποίο μπορούσες να δεις όλα τα μέρη της πόλης. Οι αρχαιολογικές ανασκαφές, στην περιοχή, ανέδειξαν μνημεία που ανήκουν στο Φρυγικό πολιτισμό, τα οποία μεταφέρθηκαν και τοποθετήθηκαν με προσοχή στο Μουσείο Ανατολικών Πολιτισμών, που βρίσκεται στην Άγκυρα. Η κατασκευή του, που κράτησε 9 χρόνια και χωρίστηκε σε 4 μέρη, ξεκίνησε στις 9 Οκτωβρίου 1944. 
Το πρώτο μέρος της κατασκευής, που περιελάμβανε την ανασκαφή και την ανακατασκευή του τοίχους του "Δρόμου των Λεόντων", ξεκίνησε στις 9 Οκτωβρίου 1944 και ολοκληρώθηκε το 1945. Το δεύτερο μέρος, περιελάμβανε το μαυσωλείο και τα βοηθητικά του κτήρια, ξεκίνησε στις 29 Σεπτεμβρίου 1946 και ολοκληρώθηκε στις 8 Αυγούστου 1950. Σε αυτό το μέρος, τα προβλήματα που σχετίζονταν με την τοιχοποιία του μαυσωλείου απαιτούσαν τη κατασκευή καλύτερων θεμελίων. Στα τέλη του 1947, ολοκληρώθηκε το έργο των θεμελίων, που ενισχύθηκε με ατσάλι ώστε τα 11 μέτρα θεμέλια, να είναι άθικτα από οποιαδήποτε ανωμαλία του εδάφους. Οι κεντρικοί πύργοι, το μεγαλύτερο μέρος του κύριου οδικού δικτύου, η εμφύτευση του χώρου και τα σημαντικότερα μέρη του αρδευτικού συστήματος, ολοκληρώθηκαν την εποχή αυτή. Το τρίτο μέρος, περιελάμβανε το σχεδιασμό και την κατασκευή των δρόμων που κατέληγαν στο μαυσωλείο, το υψηλότερο επίπεδο του πέτρινου πεζόδρομου, την τοποθέτηση της μεγάλης ταφικής πλάκας, της ηλεκτροδότησης, της υδραυλικής ενσωμάτωσης και της θέρμανσης. Το τέταρτο και τελευταίο μέρος, ήταν η κατασκευή της Αίθουσας των Τιμών, του θησαυροφυλακίου κάτω από την επένδυση της και την περιμετρική διακόσμηση της, η οποία ολοκληρώθηκε την 1η Σεπτεμβρίου 1953.
Αναθεώρηση αρχικών σχεδίων.
Το σχέδιο του Ανίτκαμπιρ, αρχικά, είχε θολωτή οροφή πάνω από το μαυσωλείο που στηριζόταν από περιμετρικούς κίονες. Στις 4 Δεκεμβρίου 1951, η Κυβέρνηση ζήτησε από τους αρχιτέκτονες να μικρύνουν την κατασκευή, χαμηλώνοντας την 28 μέτρων οροφή της Αίθουσας των Τιμών. Αφού το ζήτημα συζητήθηκε, οι αρχιτέκτονες αποφάσισαν ότι ήταν δυνατόν, αντιθέτως, να καλύψουν την οροφή με ενισχυμένο τσιμέντο. Αυτή η αλλαγή, άλλαξε το βάρος της οροφής και ελαχιστοποίησε συγκεκριμένα κατασκευαστικά ρίσκα. 
Εξωτερικές αλλαγές.
Όλα τα πετρώματα και τα μάρμαρα, που χρησιμοποιήθηκαν, προέρχονταν από διαφορετικά μέρη της Τουρκίας. Οι τραβερτίνες χρησιμοποιήθηκαν για εξωτερική επένδυση ενώ τα μάρμαρα για την εσωτερική επένδυση της Αίθουσας των Τιμών. Άσπρη τραβερτίνα χρησιμοποιήθηκε, επίσης, για τα γλυπτά (φιγούρες λιονταριών) και για τους κίονες, που προήλθε από την Καισάρεια"." Οι ταβερτίνες στο εσωτερικό των πύργων, προήλθαν από το Πολατλί και από το Μαλουκιόι"." Οι κόκκινες και οι μαύρες τραβερτίνες που χρησιμοποιήθηκαν για το πλακόστρωτο και το πάτωμα των πύργων, προήλθαν από την Καισάρεια. Οι κίτρινες τραβερτίνες προήλθαν από το Τσανκιρί και χρησιμοποιήθηκαν για το κτήριο "Ανακουφίσεις της νίκης", για τους εξωτερικούς τοίχους της αίθουσας των τιμών και για τους περιμετρικούς κίονες του χώρου. Το κόκκινο, μαύρο και άσπρο μάρμαρο που χρησιμοποιήθηκε για το πάτωμα της, προήλθε από την επαρχία Χατάι , από τα Άδανα, και από τα Δαρδανέλια"." Για τους εξωτερικούς τοίχους, το τιγρέ μάρμαρο από το Αφιόν και το πράσινο μάρμαρο από το Μπιλετσίκ. Η σαρκοφάγος, μια μονολιθική ταφική πλάκα που ζυγίζει 40 τόνους, προήλθε από τα Άδανα και το άσπρο μάρμαρο που καλύπτει τα πλάγια της σαρκοφάγου από το Αφιόν. 
Διαρρύθμιση.
Υπάρχουν 4 κύριοι χώροι στο Ανίτκαμπιρ: Ο δρόμος των λιονταριών, Η πλατεία των τελετών, Αίθουσα της τιμής (στον οποίο βρίσκεται ο τάφος του Ατατούρκ), Πάρκο της Ειρήνης (που βρίσκεται το μνημείο).
Ο δρόμος των λιονταριών.
Η προσέγγιση του μνημείου γίνεται μέσω ενός πεζοδρόμου, 262 μέτρων, που διακοσμείται και από τις δύο πλευρές του με 12 ζευγάρια λιονταριών λαξευμένα στο πρότυπο της αρχιτεκτονικής των Χετταίων, που εμπνεύστηκαν από τα αρχαιολογικά ευρήματα του χώρου. Στα 24 λιοντάρια, αντιπροσωπεύονται οι Ογούζοι Τούρκοι και έχουν τοποθετηθεί ώστε να εμπνέουν, ταυτοχρόνως, τη δύναμη και την ειρήνη. Ακόμη, υπάρχει ένα κενό, 5 εκατοστών, ανάμεσα στις πέτρες του πεζόδρομου, ώστε να προσφέρει χρόνο στους επισκέπτες να θαυμάσουν το τόπο και να αποδώσουν τον απαραίτητο σεβασμό. 
Η πλατεία των τελετών.
Βρίσκεται στο τέλος του δρόμου των λιονταριών. Έχει 129 μέτρα μήκος και 84 μέτρα πλάτος και έχει σχεδιαστεί ώστε να φιλοξενεί 15.000 άτομα. Το πάτωμα είναι διακοσμημένο με 373 χαλιά και κιλίμ "(τουρκικά χαλιά)" με σχέδια, και είναι φτιαγμένη από διαφορετικών χρωμάτων τραβερτίνες. 
Αίθουσα της τιμής.
Αποτελεί το σύμβολο του Ανίτκαμπιρ, καθώς εκεί στεγάζεται η τελευταία κατοικία του Ατατούρκ. Το κτίσμα είναι 41.65 μ. × 57.35 μ.  σε πλάτος και 17 μ. σε ύψος, με 14,4 μ. κίονες. Ο τάφος του Ατατούρκ είναι τοποθετημένος κάτω από την 40 τόνων συμβολική σαρκοφάγο στο πάτωμα της, και η σορός του Ατατούρκ είναι θαμμένη κάτω από αυτή σε ένα ειδικό δωμάτιο στο υπόγειο. Το ειδικό δωμάτιο είναι οκταγωνικό κτίσμα σε Σελτζουκικό και Οθωμανικό αρχιτεκτονικό στυλ, και η οροφή είναι σε σχήμα πυραμίδας, που διακοσμείται από χρυσό μωσαϊκό. 
Πάρκο της Ειρήηνς.
Το πάρκο έχει ονομαστεί από την γνωστή φράση του Ατατούρκ "Ειρήνη στο σπίτι, ειρήνη στον κόσμο". Περιέχει περίπου 50.000 διακοσμητικά δέντρα, λουλούδια και θάμνους, σε 104 διαφορετικά είδη, που αποτελούν δωρεές 25 χωρών. 

</doc>
<doc id="42417" url="https://el.wikipedia.org/wiki?curid=42417" title="Κρεμμύδι Κεφαλονιάς">
Κρεμμύδι Κεφαλονιάς

"Για συνώνυμους οικισμούς στην Ελλάδα δείτε το λήμμα: Κρεμμύδι (αποσαφήνιση)"
Το χωριό Κρεμμύδι (ή Κρεμμύδιον όπως γράφονταν παλιότερα) είναι χωριό της Κεφαλλονιάς, το οποίο βρίσκεται σε υψόμετρο 264 μέτρων και ο πληθυσμός του ανέρχεται στους 40 κατοίκους (απογραφή 2011). Ως οικισμός αναφέρεται επίσημα το 1866 στο ΦΕΚ 9Α - 28/01/1866 να προσαρτάται στον τότε δήμο Σκάλας.

</doc>
<doc id="42419" url="https://el.wikipedia.org/wiki?curid=42419" title="Βασιλεύς Γεώργιος Α΄ (αντιτορπιλικό)">
Βασιλεύς Γεώργιος Α΄ (αντιτορπιλικό)

Το Β.Π.Α/Τ Βασιλεύς Γεώργιος Α' (D-14) ήταν τύπου Greyhound, Βρετανικής κατασκευής, ναυπηγήθηκε στα ναυπηγεία 'Yarrow &amp; Company (Scotstoun, Scotland)' το διάστημα 1936 – 1938 και ήταν αδελφό πλοίο του Αντιτορπιλικού Βασίλισσα Όλγα D-15. Η καθέλκυση αυτού έγινε στις 3 Μαρτίου 1938 και εντάχθηκε στο Βασιλικό Ναυτικό επί κυβερνήσεως Ι. Μεταξά. Από την ένταξή του στην Δύναμη του Στόλου χρησιμοποιήθηκε σαν αρχηγίδα του στολίσκου των Αντιτορπιλικών. Έλαβε μέρος στις επιχειρήσεις του Β’ Παγκοσμίου Πολέμου της περιόδου 1940 -1941 και συγκεκριμένα στην πρώτη (14-15 Ιανουαρίου 1940) και τρίτη (4-5 Ιανουαρίου 1941) επιδρομή στο Στενό του Οτράντο, καθώς και σε συνοδείες νηοπομπών.
Στις 14 Απριλίου του 1941 και ενώ βρίσκονταν στο Σοφικό του Σαρωνικού σε διασπορά δέχθηκε σφοδρή αεροπορική επίθεση από τους Γερμανούς και έπαθε σοβαρές ζημιές. Ο Κυβερνήτης του πλοίου Αντ/ρχος Πύρρος Λάππας επιδεικνύοντας ιδιαίτερη τόλμη και αποφασιστικότητα κατάφερε τελικά με πολλές δυσκολίες, παρά τη κλίση που είχε πάρει το πλοίο και τον κίνδυνο που διέτρεχε να δεχτεί δεύτερη επίθεση, να το σώσει φέρνοντάς το αργά - αργά στον Ναύσταθμο Σαλαμίνας όπου και εισήλθε σε πλωτή δεξαμενή για ευρεία επισκευή. Λόγω όμως της Γερμανικής προέλασης και της αδυναμίας έγκαιρης επισκευής, προκειμένου αυτό να μη γίνει λεία πολέμου ο κυβερνήτης διέταξε τη ταχεία βύθιση της δεξαμενής μαζί με το πλοίο, που όμως δεν έγινε σε βαθμό ικανοποιητικό, λόγω αβαθών.
Έτσι οι Γερμανοί καταλαμβάνοντας στη συνέχεια τον ναύσταθμο το ανέλκυσαν, το επισκεύασαν και το έθεσαν σε ενεργό υπηρεσία με το όνομα "Ερμής". Ήταν αρχηγίδα της συνοδείας της νηοπομπής εναντίον της οποίας επετέθη το υποβρύχιο Τρίτων που είχε ως αποτέλεσμα τη βύθιση του τελευταίου. 
Στις 30 Απριλίου 1943 μετά από συμμαχική αεροπορική επιδρομή υπέστη σοβαρές βλάβες και προσάραξε κοντά στο ακρωτήρι Μπον της Τυνησίας.
Μετά την απελευθέρωση της περιοχής από τους συμμάχους, η επισκευή του πλοίου κρίθηκε ασύμφορη και το πλοίο εγκαταλείφθηκε.

</doc>
<doc id="42420" url="https://el.wikipedia.org/wiki?curid=42420" title="Βασιλεύς Κωνσταντίνος ΙΙ (συνοδό στόλου)">
Βασιλεύς Κωνσταντίνος ΙΙ (συνοδό στόλου)

Ο Βασιλεύς Κωνσταντίνος ΙΙ αποτελούσε πλοίο του Ελληνικού Πολεμικού Ναυτικού και συγκεκριμένα συνοδό στόλου)/ Α-328. Παρελήφθη ως μέρος γερμανικών επανορθώσεων, το 1922. Εκποιήθηκε το 1968.
Πρώην ‘MARIE REPPEL’. Πρώην ‘ΗΦΑΙΣΤΟΣ’. Μετονομάστηκε σε ‘ΧΙΟΣ IV’. 

</doc>
<doc id="42421" url="https://el.wikipedia.org/wiki?curid=42421" title="Εθνική Στατιστική Υπηρεσία">
Εθνική Στατιστική Υπηρεσία



</doc>
<doc id="42422" url="https://el.wikipedia.org/wiki?curid=42422" title="Θωρηκτό">
Θωρηκτό

Το Θωρηκτό (Θ/Κ) (αγγλικά: "ironclad", για τα πρώτα και "battleship, BB", για τα μεταγενέστερα) είναι (σχετικά) μεγάλο θωρακισμένο πολεμικό πλοίο, που ο κύριος οπλισμός του αποτελείται από βαρέα πυροβόλα, μεγάλου διαμετρήματος
Ιστορία.
Κατά τη διάρκεια του τέλους του 19ου αιώνα και (μέχρι) τις πρώτες δεκαετίες του 20ού αιώνα, το θωρηκτό ήταν ο ισχυρότερος τύπος πολεμικού πλοίου, και μια μοίρα θωρηκτών ήταν ζωτική για κάθε κράτος που επιθυμούσε να ελέγχει τις θάλασσες. Ο όρος θωρηκτό έγινε τυπικός στα τέλη της δεκαετίας του 1880, για να περιγράψει έναν τύπο γενικά θωρακισμένου πολεμικού ("ironclad"). Κομβικό σημείο στην εξέλιξη των θωρηκτών θεωρήθηκε η καθέλκυση του Βρετανικού θωρηκτού "HMS Dreadnought", σε βαθμό που τα θωρηκτά που ήταν παλαιότερης σχεδίασης ή μικρότερα από αυτό να ονομάζονται "pre-dreadnoughts", ενώ όσα ήταν νεώτερης σχεδίασης ή τουλάχιστον ίδιου μεγέθους με αυτό να αναφέρονται γενικά ως "dreadnoughts". 
Η ακμή των θωρηκτών και η αμφισβήτησή τους.
Τα θωρηκτά, στην εποχή τους, ήταν σύμβολα της ναυτικής κυριαρχίας και ισχύος, παίζοντας μεγάλο ρόλο στη διπλωματία και την πολεμική στρατηγική. Μια παγκόσμια κούρσα κατασκευής ή και προμήθειας θωρηκτών άρχισε (κυρίως) στην Ευρώπη, μετά από τη δημοσίευση το 1890 του "The Influence of Sea Power upon History, 1660–1783." από τον "Alfred Thayer Mahan". Αυτή η κούρσα ναυτικών εξοπλισμών (αρχικά) κορυφώθηκε με την αποφασιστική Ναυμαχία της Τσουσίμα (1905), το αποτέλεσμα της οποίας επηρέασε σημαντικά τη σχεδίαση του "HMS Dreadnought". Η καθέλκυση του "HMS Dreadnought" το 1906 πυροδότησε μια νέα κούρσα ναυτικών εξοπλισμών, που ευρύτατα θεωρήθηκε μια από τις έμμεσες αιτίες του Α' Παγκοσμίου Πολέμου. Οι Ναυτικές Συνθήκες των δεκαετιών 1920(πρώτη στις 21/11/1921 στήν Ουάσινγκτον με συμμετοχή ΗΠΑ, Μεγάλης Βρετανίας, Ιαπωνίας, Γαλλίας και Ιταλίας )και 1930 περιόρισαν τον αριθμό των θωρηκτών, αλλά η ανάπτυξη τεχνικών καινοτομιών στη σχεδίασή τους συνεχίστηκε. Τόσο οι δυνάμεις των Συμμάχων, όσο και οι αντίστοιχες του Άξονα ανέπτυξαν μεγάλο αριθμό θωρηκτών κατά τη διάρκεια του Β' Παγκοσμίου Πολέμου. 
Η πραγματική πολεμική αξία των θωρηκτών αμφισβητήθηκε, ακόμη και κατά την περίοδο της κυριαρχίας τους. Μολονότι δαπανήθηκαν τεράστια ποσά στην ανάπτυξη των θωρηκτών, τα τελευταία ήταν αυξανόμενα ευάλωτα σε πολύ μικρότερα και φθηνότερα όπλα, όπως οι τορπίλες, οι θαλάσσιες νάρκες, πλήγματα από αεροσκάφη και τελικά τα κατευθυνόμενα βλήματα. Το αυξανόμενο εύρος απόστασης των ναυτικών αναμετρήσεων οδήγησε στην αντικατάσταση του θωρηκτού από το αεροπλανοφόρο ως κυρίαρχο τύπο πολεμικού σκάφους κατά τη διάρκεια του Β' Παγκοσμίου Πολέμου. Στην τελευταία κλάση θωρηκτών ανήκε το "HMS Vanguard", που καθελκύστηκε το 1944. Μερικά θωρηκτά διατηρήθηκαν και κατά διαστήματα ανακλήθηκαν σε χρήση (μόνο) από τις ΗΠΑ, κατά τη διάρκεια του Ψυχρού Πολέμου και μέχρι το 2000, αλλά και πάλι μόνο σε ρόλο υποστήριξης (συνήθως) αποβάσεων με ναυτικά πυρά.
Το εκτόπισμα και το τέλος.
Το εκτόπισμα των θωρηκτών αρχικά ήταν 5000 τόνοι και έφθασε μέχρι και τους 72.800 τόνους (Γιαμάτο). Σήμερα το θωρηκτό έχει εκλείψει, καθώς το μεγάλο τους μέγεθος τα κάνει εύκολους στόχους σε σύγχρονα όπλα, απ` τα οποία η θωράκιση δεν προσφέρει πλέον προστασία. Γενικά, ο σύγχρονος θαλάσσιος πόλεμος ευνοεί μικρά και ευέλικτα πλοία.

</doc>
<doc id="42423" url="https://el.wikipedia.org/wiki?curid=42423" title="Ουσία">
Ουσία

Η ουσία ως όρος προκύπτει από τη μετοχή του ρήματος «είναι» και δηλώνει τη φύση που χαρακτηρίζει το ον (αυτό που υπάρχει) σαν να ήταν αυτή πραγματική όσο το ίδιο το ον. Η ουσία του κάθε πράγματος είναι ο συγκερασμός των ιδιοτήτων που το χαρακτηρίζουν, που το κάνουν να είναι αυτό που είναι. Ως όρος χρησιμοποιείται από την αρχαία ελληνική γλώσσα ως και σήμερα. Στις υπόλοιπες γλώσσες μεταφράζεται πιο χαλαρά και ενίοτε ανεπιτυχώς, π.χ. στην αγγλική ως «substance» ή στη λατινική ως «substantia» η οποία αρμόζει μόνο στο αριστοτελικό πλαίσιο θεώρησης.
Η ουσία πραγματεύεται την ύπαρξη στο νοητικό πεδίο, αφαιρετικά από αυτό που καθορίζουν ως ον οι αισθήσεις και η εμπειρία. Κι ενώ είναι εύκολο να δει κανείς πως η «κοκκινότητα» είναι η ουσία του κόκκινου χρώματος, η προσπάθεια διατύπωσης της ουσίας ενός απλού αντικειμένου όπως ένα βιβλίο ή μια καρέκλα δεν είναι τόσο εύκολη. Ένα βιβλίο θα μπορούσε να είναι το χάρτινο κατασκεύασμα που έχει σχήμα ορθογώνιο παραλληλεπίπεδο, αποτελείται από πολλές παράλληλες σελίδες, με τις δύο ακριανές πιο σκληρές ως εξώφυλλα, που συρράπτονται όλες μαζί στη μία του πλευρά ώστε να επιτρέπεται το ξεφύλλισμα και το διάβασμα του κειμένου που περιέχεται στις σελίδες του. Ένα άλλο βιβλίο θα μπορούσε να έχει πλαστικές σελίδες, αυτές να έχουν κολληθεί αντί να συρραφτούν και αντί τυπωμένα γράμματα να περιέχει ανάγλυφες κουκίδες που κάνουν δυνατή την ανάγνωση με την αφή. Η ουσία όμως του βιβλίου χαρακτηρίζεται από τις ιδιότητες που έχουν όλα τα βιβλία. Έτσι η ουσία του βιβλίου ενδεχομένως να είναι «το αντικείμενο που αποτυπώνει πληροφορία ή γνώση σε σελίδες που στοιβάζονται η μία παράλληλα στην άλλη, με αρχή και τέλος (πρώτη και τελευταία σελίδα), δεμένες με τρόπο που δίνει τη δυνατότητα να το ξεφυλλίζει ένας άνθρωπος με το χέρι και να μπορεί να ανασύρει από αυτό με σειρά από σελίδα σε σελίδα τις πληροφορίες που περιέχει, χρησιμοποιώντας τις αισθήσεις του».
Η Ουσία στην αρχαία Ελληνική Φιλοσοφία.
Ο Νεοπλατωνισμός δέχθηκε ότι, το «τι» η ουσία ή η φύση δεν γνωρίζεται, δεν συλλαμβάνεται, δεν καταλαμβάνεται από τον νου. Αλλά αποτελεί βασική αρχή της Ελληνικής Φιλοσοφίας, της Ελληνικής σκέψεως, ότι την ουσία των όντων την γνωρίζουμε και μπορούμε να τη γνωρίσουμε με το νου, ο οποίος συλλαμβάνοντας τις ιδέες, οδηγείται στην ουσία των όντων.
Δηλαδή, για να γνωρίσω ένα αντικείμενο στην ουσία του, στο «τι εστί», κατά την Ελληνική Φιλοσοφία, εάν μεν έχω πλατωνικές προδιαθέσεις, θα αναζητήσω την ιδέα του τραπεζιού, το ίδιο το αντικείμενο, το "ιδεατό" από τον "κόσμο των ιδεών". Το ίδιο το αντικείμενο, όσο βέβαια και αν υπερβαίνει το πραγματικό αντικείμενο, εντούτοις με το νου μου, ο οποίος νους υπερβαίνει τα όντα, τα όντα τα αντικειμενικά τα αποκαλυπτικά όντα, με το νου μου μπορώ να το πιάσω το ιδεατό αντικείμενο. Όσο βέβαια ο νους μου είναι καθαρός, καθαρμένος από τα υλικά τόσο μπορεί να φθάσει και να συλλάβει τα νοερά, τα ιδεατά.
Εάν έχω Αριστοτελικές προδιαθέσεις, θα αναζητήσω τότε την ουσία του αντικειμένου στην υλική του υπόσταση. Πίσω από αυτό το υλικό, το συγκεκριμένο αντικείμενο, υπάρχουν ορισμένοι νόμοι φυσικοί που το κάνουν να είναι αυτό που είναι. Η σύλληψη αυτών των νόμων παύει δια του νου. Αλλά με την επεξεργασία των φυσικών και αντικειμενικών όντων και όχι ιδεατών η σύλληψη της ουσίας είναι δυνατή με έναν άλλο τρόπο.
Η Ουσία στην Ορθόδοξη Θεολογία.
Όσον αφορά την Ουσία του Θεού:
"Ουσία... είναι... αυτό το ΕΙΝΑΙ τού Θεού". (Βασίλειος Καισσαρείας).
Ο Άγιος Αθανάσιος έγραψε, ότι η ουσία, όταν αναφέρεται στο Θεό, σημαίνει: "Αυτός είναι ο Ων". (Γιαχβέ).
Κατά το Γρηγόριο το θεολόγο: "Ο Ων και ο Θεός είναι τής Ουσίας ονόματα".
Η λέξη "Ουσία", λέγεται στη θεολογία και: "Φύση" τού Θεού. Όταν λοιπόν μιλάμε για το όνομα: "Γιαχβέ", για το "Είναι", ή για τον "Όντα", ή για την "Ουσία", ή για τη "Φύση" τού Θεού, μιλάμε για το ίδιο πράγμα.
Για τους Έλληνες Πατέρες - γιατί όταν πάμε στους Δυτικούς, έχουμε άλλη κατάσταση - το «τι του Θεού», η ουσία του Θεού δεν μπορεί να συλληφθεί, να καταληφθεί δια του νου. «Άπειρον το Θείον και ακατάληπτον και έν μόνο αυτού καταληπτού η απειρία και η ακαταληψία αυτού» (Ιωάννη του Δαμασκηνού). Δεν μπορούμε να καταλάβουμε δια του νου. Διότι η κατάληψη προϋποθέτει ακριβώς την ενέργεια του νου.
Μια δεύτερη αρχή που εισάγουν οι Καππαδόκες Πατέρες και την τονίζει πρώτος ο Μ. Βασίλειος, είναι ότι δεν υπάρχει ουσία, δεν υπάρχει το τι χωρίς το όπως ή το πώς, την υπόσταση. Ουσία ανυπόστατος δεν υπάρχει, δεν είναι νοητή όπως λέγει ο Μ. Βασίλειος. Γυμνή ουσία δεν υπάρχει. Αυτό είναι πολύ σημαντικό διότι στην οντολογία το «όπως εστί» παίρνει πρωταρχική θέση μαζί με το «τι εστί» μαζί με την ουσία.
Η Ελληνική Φιλοσοφία έδινε πάντα προτεραιότητα στο «τι εστί» στην ουσία. Οι Καππαδόκες Πατέρες χρησιμοποιούν αυτήν την –θα έλεγε κανείς αριστοτελική- γιατί πράγματι εκεί ο Αριστοτέλης είναι πιο χρήσιμος στους Πατέρες από τον Πλάτωνα. Χρησιμοποιώντας την Αριστοτελική, την διάκριση μεταξύ πρώτης ουσίας και δευτέρας ουσίας. Με την πρώτη ουσία δηλώνει ο Αριστοτέλης το ειδικό, το συγκεκριμένο και δευτέρα ουσία δηλώνει το γενικό. Π.χ. πρώτη ουσία είναι οι Γιώργος, ο Κώστας, ο Γιάννης, οι συγκεκριμένοι άνθρωποι. Η δευτέρα ουσία είναι το γενικό, η ανθρωπότητα, η ανθρώπινη φύση, η ανθρώπινη ουσία, η οποία υπάρχει και στον Κώστα και στο Γιώργο και στο Γιάννη. Η θεία ουσία δεν προηγείται των υποστάσεων, των προσώπων, γιατί δεν μπορεί να υπάρξει γυμνή ουσία.
Είναι αδύνατον να γίνει λόγος και στην ανθρώπινη ουσία π.χ. στους ανθρώπους, για μια ανθρωπότητα γενική, χωρίς να γίνει λόγος συγχρόνως για τους επιμέρους συγκεκριμένους ανθρώπους. Και στον Θεό τον ίδιο, δεν μπορεί να γίνει λόγος για την ουσία του Θεού, χωρίς να γίνει λόγος συγχρόνως λόγος για τον τρόπο υπάρξεως, για το «όπως» ή για τα πρόσωπα ή για τις υποστάσεις. Έτσι η θεία ουσία δεν προηγείται λογικά των υποστάσεων. Διότι απλούστατα δεν μπορεί να υπάρξει γυμνή, ανυπόστατος.
Και εδώ έχουμε την ΑΛΛΑΓΗ της έννοιας: "υπόσταση", που εισήγαγαν για πρώτη φορά οι Έλληνες Καππαδόκες Πατέρες στον όρο. Από ταυτόσημο της ουσίας, τον διαχώρισαν, και τον μετέτρεψαν σε κάτι ταυτόσημο με αυτό που σήμερα ονομάζουμε: "πρόσωπο".
Έκτοτε, στη Θεολογία, έχουμε ταύτιση ουσίας και φύσεως από τη μία, και αντιθέτως, υποστάσεως και προσώπου από την άλλη.
Ορισμοί της Ουσίας κατά τους Εκκλησιαστικούς Πατέρες.
Μέχρι και τον τρίτο αιώνα μ.Χ., η λέξη: "Ουσία", ταυτιζόταν με την έννοια της λέξεως "υπόσταση". Από τους Καππαδόκες Πατέρες και μετά, η ταύτιση αυτή έπαψε να υπάρχει, λόγω αλλαγής της Θεολογικής έννοιας της λέξεως "υπόσταση".
Ουσία είναι κάτι «των κάθε αυτών υφεστηκότων» (Γρηγόριος ο Θεολόγος). Κάτι δηλ. για το οποίο μπορεί να γίνει λόγος ατομικά με αναφορά μόνο σ’ αυτό το αυθυπόστατο.

</doc>
<doc id="42424" url="https://el.wikipedia.org/wiki?curid=42424" title="Βασιλεύς Κωνσταντίνος Ι (θωρηκτό)">
Βασιλεύς Κωνσταντίνος Ι (θωρηκτό)

Βασιλεύς Κωνσταντίνος Ι (Θωρηκτό)
Παραγγέλθηκε από την Ελληνική Κυβέρνηση στα Ναυπηγεία SAINT NAZAIRE το 1913. Ομοίου τύπου πλοίο : ‘ΛΩΡΑΙΝΗΣ’. Δεν παραδόθηκε ποτέ στην Ελλάδα λόγων έναρξης του Α’ Παγκοσμίου Πολέμου. Το 1925 εγκαταλείφθηκε από την Ελλάδα αφου πληρωθηκαν – μετά από δίκη – οι ήδη γενόμενες εργασίες πριν από την έναρξη του Α’ Παγκοσμίου Πολέμου.

</doc>
<doc id="42426" url="https://el.wikipedia.org/wiki?curid=42426" title="Αδελφό πλοίο">
Αδελφό πλοίο

Αδελφό πλοίο είναι όρος ναυπηγικός και ναυτιλιακός.
Ως αδελφά πλοία χαρακτηρίζονται εκείνα που έχουν κατασκευασθεί με τα ίδια ναυπηγικά σχέδια, χωρίς ιδιαίτερες αποκλίσεις και που συνήθως προέρχονται από τον ίδιο κατασκευαστή (Ναυπηγείο). Τα αδελφά πλοία είτε εμπορικά, είτε πολεμικά αποτελούν μεταξύ τους ιδία κλάση πλοίου που λαμβάνει το όνομα του πρώτου ναυπηγηθέντος της σειράς, καλούμενου και «πρωτοπόρου». Για παράδειγμα, τα ιαπωνικά θωρηκτά «Γιαμάτο» και «Μουσάσι» ήταν μεταξύ τους αδελφά πλοία, που ανήκαν στην κλάση θωρηκτών Γιαμάτο, ονομασία που έλαβε εκ του πρωτοπόρου. 
Δευτερευόντως, αδελφά πλοία «κατ' εκμετάλλευση» φέρονται και εκείνα που ανήκουν στον ίδιο πλοιοκτήτη ή που βρίσκονται υπό την εκμετάλλευση του ίδιου εφοπλιστή και κατά προέκταση τελούν υπό κοινή διαχείριση, ανεξαρτήτως μεγέθους και χαρακτηριστικών αυτών. Στην προκείμενη περίπτωση, ο όρος είναι σημαντικός στη θαλάσσια ασφάλιση, όπου αποτελεί ιδιαίτερη ρήτρα καλούμενη «ρήτρα αδελφού πλοίου». Για παράδειγμα, αν δύο ρυμουλκά, ή δύο επιβατηγά πλοία, ίδιας εταιρείας τύχει και συγκρουστούν μεταξύ τους και η θαλάσσια ασφάλιση αυτών καλύπτει ρήτρα αδελφού πλοίου, τότε η αποζημίωση κανονίζεται ως να επρόκειτο για πλοία που ανήκουν σε διαφορετικό πλοιοκτήτη ή διαχειριστή (εφοπλιστή).
Για εμπορική χρήση, τα αδελφά πλοία συγκρίνονται και εντοπίζονται, σε γενικές γραμμές, με τους εξής τρόπους:
Ο Διεθνής Οργανισμός Ναυσιπλοΐας έχει τα εξής κριτήρια για τα αδελφά πλοία από το 2006:

</doc>
<doc id="42427" url="https://el.wikipedia.org/wiki?curid=42427" title="Θωρακοδρόμων">
Θωρακοδρόμων

Ο Θωρακοδρόμων (Θ/Δ) ή ατμομυοδρόμων που είχε περισσότερο πυροβολικό και θωράκιση ήταν τύπος πολεμικού πλοίου . Σήμερα έχει εκλείψει.
Οι Θωρακοδρόμωνες του Ελληνικού Πολεμικού Ναυτικού είναι:

</doc>
<doc id="42428" url="https://el.wikipedia.org/wiki?curid=42428" title="Βασίλισσα Όλγα (θωρακοδρόμων)">
Βασίλισσα Όλγα (θωρακοδρόμων)

Ο θωρακοδρόμων Βασίλισσα Όλγα κατασκευάστηκε στην Τεργέστη από τα ναυπηγεία Stabilimento Tecnico Triestino. Εντάχθηκε στη δύναμη του Στόλου το 1870. Ήταν το μεγαλύτερο μέχρι τότε Ελληνικό πολεμικό πλοίο και συγχρόνως ένα πολύ όμορφο πλοίο. Το ξύλο που χρησιμοποιήθηκε για την κατασκευή του ήταν κακής ποιότητας και έτσι είχε προβλήματα στεγανότητας.
Κατά τη δεκαετία του 1880 τα πυροβόλα Armstrong που είχε αρχικά αντικαταστάθηκαν με νέα οπισθογεμή πυροβόλα και ταχυβόλα.
Έλαβε μέρος στον πόλεμο του 1897 με την μοίρα του Ιονίου. Μετά τον πόλεμο αντικαταστάθηκε η μηχανή του και μετατράπηκε σε εκπαιδευτικό πλοίο. Διαγράφηκε από τη δύναμη του Στόλου κατά το 1905 και διαλύθηκε το 1925.

</doc>
<doc id="42429" url="https://el.wikipedia.org/wiki?curid=42429" title="Οχηματαγωγό">
Οχηματαγωγό

Οχηματαγωγό (Ο/Γ) (car carrier, car ferry) ονομάζεται ένας ειδικός τύπος πλοίου για μεταφορές οχημάτων.
Υπάρχουν δύο τύποι οχηματαγωγών πλοίων:
Συνδυασμός επιβατηγού πλοίου και οχηματαγωγού είναι το επιβατηγό - οχηματαγωγό (Ε/Γ-Ο/Γ)
Τέλος οχηματαγωγά καλούνται και ειδικά πλοία του Πολεμικού Ναυτικού για τη μεταφορά στρατιωτικών οχημάτων. Αυτά συγκροτούν αποβατικές ναυτικές μοίρες ή αποβατικούς στόλους. Ισχυρότερης κατασκευής των καταστρωμάτων και μεγαλυτέρων διαστάσεων εκείνων των οχηματαγωγών είναι τα λεγόμενα Αρματαγωγά (Α/Γ).

</doc>
<doc id="42430" url="https://el.wikipedia.org/wiki?curid=42430" title="Αντιτορπιλικό Βασίλισσα Όλγα (D-15)">
Αντιτορπιλικό Βασίλισσα Όλγα (D-15)

Το αντιτορπιλικό "Βασίλισσα Όλγα" (D-15) ήταν ένα από τα ενδοξότερα πλοία του Βασιλικού Πολεμικού Ναυτικού και ακόμη το πιο επιτυχημένο ελληνικό πολεμικό πλοίο κατά τον Β' Παγκόσμιο Πόλεμο, μέχρι και την απώλειά του το 1943. Κατασκευάσθηκε στα αγγλικά ναυπηγεία Yarrow &amp; Co Ltd της Γλασκώβης μεταξύ 1936-38, αλλά εξοπλίστηκε με γερμανικά πυροβόλα. Το όνομά του προέρχεται από τη Βασίλισσα Όλγα της Ελλάδας. Μαζί με το ιδίου τύπου πλοίο "Βασιλεύς Γεώργιος" ήταν τα πλέον σύγχρονα και αξιόμαχα πολεμικά πλοία της Ελλάδας κατά την έναρξη του Β΄ Παγκοσμίου Πολέμου.
Από την κήρυξη του Ελληνοϊταλικού πολέμου τον Οκτώβριο του 1940 μέχρι και την Γερμανική εισβολή τον Απρίλιο του 1941 το "Βασίλισσα Όλγα", με κυβερνήτη τον Πλοίαρχο Αλφρέδο Λεοντόπουλο, έλαβε μέρος σε συνοδείες νηοπομπών, καθώς και στην πρώτη και τρίτη (14-15 Νοεμβρίου 1940, 4-5 Ιανουαρίου 1941) επιδρομή στο Στενό του Οτράντο. Μετά την κατάληψη της Ελλάδας διέφυγε στη Μέση Ανατολή, όπου ανέλαβε καθήκοντα συνοδείας βρετανικών νηοπομπών. Με νέο κυβερνήτη τον Πλοίαρχο Ιωάννη Βλαχόπουλο, μεταξύ Νοεμβρίου και Δεκεμβρίου του 1941 μεταστάθμευσε στην Καλκούτα, όπου πραγματοποίησε μετασκευή, ενισχύοντας τον οπλισμό του. Επανήλθε στη Μεσόγειο τον Φεβρουάριο του 1942, πήρε μέρος στις επιχειρήσεις του Τομπρούκ, ενταγμένο σε βρετανική μοίρα, όπου είχε ιδιαίτερα αξιόλογη δράση. Τον Αύγουστο του ίδιου έτους ανέλαβε κυβερνήτης του ο Πλωτάρχης Γεώργιος Μπλέσσας.
Στις 15 Δεκεμβρίου 1942 νότια της Μάλτας, σε συνεργασία με βρετανικό αντιτορπιλικό, ανάγκασε το ιταλικό υποβρύχιο "Uarsciek" να παραδοθεί. Την νύχτα της 18ης/19ης Ιανουαρίου 1943 με δύο ομοβροντίες έπληξε καίρια το εξοπλισμένο αλιευτικό του Ιταλικού Στόλου "Stromboli", που βυθίστηκε φλεγόμενο. Μεταξύ Ιανουαρίου και Φεβρουαρίου μετέβη, μαζί με άλλα δύο πλοία, στο Άντεν όπου παρέλαβε μια μεγάλη νηοπομπή με προορισμό τη Νέα Γουινέα. Επέστρεψε στην Μεσόγειο και συμμετείχε σε νέες νηοπομπές. Σε συνεργασία με το βρετανικό αντιτορπιλικό HMS "Jervis" επιτέθηκε σε ιταλική νηοπομπή, βυθίζοντας το τορπιλοβόλο "Castore". Τον Ιούνιο και Αύγουστο του 1943 έλαβε μέρος στις επιχειρήσεις κατάληψης της Παντελλερία και της απόβασης στη Σικελία.
Μετά την συνθηκολόγηση της Ιταλίας επέστρεψε στο Αιγαίο, όπου στις 18 Σεπτεμβρίου 1943 και σε περιπολία με δύο βρετανικά αντιτορπιλικά, επιτέθηκε σε γερμανική νηοπομπή, κοντά στην Αστυπάλαια, με αποτέλεσμα την βύθιση των φορτηγών πλοίων "Paula" και "Ρluto". Στην τελευταία του περιπολία κατέπλευσε το πρωί της 26 Σεπτεμβρίου στο μεγαλύτερο φυσικό λιμάνι (μετά την Σούδα)της Ελλάδας στο Λακκί της Λέρου. Λίγη ώρα μετά δέχτηκε γερμανική αεροπορική επιδρομή και βυθίστηκε, με θύματα τον κυβερνήτη και 69 μέλη του πληρώματος.Γενικότερα βοήθησε στην εισβολή της Σικελίας,της Ηπειρωτικής Ιταλίας και των Δωδεκανήσων.
Σχεδίαση και κατασκευή.
Το τέλος της Μικρασιατικής Εκστρατείας βρήκε το Ελληνικό Βασιλικό Ναυτικό κυρίαρχο στο Αιγαίο, αλλά με πλοία παρωχημένης τεχνολογίας και μεγάλης ηλικίας. Οι προσπάθειες εξοπλισμού του Στόλου την περίοδο του Μεσοπολέμου καθυστερούσαν λόγω των συνεχών ανακατατάξεων στην πολιτική σκηνή της χώρας, την διάσταση απόψεων σχετικά με την ακολουθητέα ναυτική πολιτική και τις περιορισμένες οικονομικές δυνατότητες του ελληνικού κράτους. Σε αντίθεση με την πλειοψηφία της ηγεσίας του Ναυτικού, που θεωρούσε τα βαρέα πλοία σημαντικό παράγοντα ναυτικής ισχύος, ο Ελευθέριος Βενιζέλος έδωσε προτεραιότητα στην ναυπήγηση ελαφρών πλοίων. To 1929 ξεκίνησε το πρόγραμμα και το 1931 κυρώθηκε ο σχετικός νόμος που προέβλεπε ότι μέσα στην επόμενη δεκαετία το Ναυτικό θα έπρεπε να ενισχυθεί με την απόκτηση ενός εύδρομου, οκτώ υποβρυχίων και δώδεκα αντιτορπιλικών. 
 Στο πλαίσιο αυτό το Ανώτατο Ναυτικό Συμβούλιο (ΑΝΣ) αποφάσισε την απ΄ ευθείας ανάθεση της παραγγελίας για την απόκτηση των νέων αντιτορπιλικών σε ένα βρετανικό ναυπηγείο που είχε αναλάβει την ναυπήγηση ενός νέου, σύγχρονου τύπου αντιτορπιλικού το οποίο είχε σχεδιαστεί για το Βρετανικό Ναυαρχείο. Έπειτα από σκληρές και μακρές διαπραγματεύσεις, τον Ιανουάριο του 1937 ανατέθηκε η παραγγελία στα ναυπηγεία Yarrow της Γλασκώβης για δύο αντιτορπιλικά, το "Βασιλεύς Γεώργιος" (D-14) και το "Βασίλισσα Όλγα" (D-15).
Η τρόπιδα του "Βασίλισσα Όλγα" τοποθετήθηκε στις αρχές Φεβρουαρίου 1937, ενώ η καθέλκυσή του έγινε στις 2 Ιουνίου 1938. Το καλοκαίρι του ίδιου έτους, με το Βασιλικό Διάταγμα της 25ης Αυγούστου 1938 έλαβε επίσημα την ονομασία και τον χαρακτηρισμό D-15. Τον Οκτώβριο τοποθετήθηκε κυβερνήτης ο Αντιπλοίαρχος Μ. Ζαροκώστας και μαζί με το Ύπαρχο, τον Πρώτο Μηχανικό και μερικούς υπαξιωματικούς, μηχανικούς και ηλεκτρολόγους ξεκίνησαν το Νοέμβριο για την Γλασκώβη. Το υπόλοιπο πλήρωμα έφτασε στην Γλασκώβη στο τέλος του Ιανουαρίου 1939.
Στις 4 Φεβρουαρίου 1939 έγιναν οι πρώτες δοκιμές του "Βασίλισσα Όλγα", κατά τις οποίες έπλευσε με την μέγιστη ακίνδυνη ταχύτητα των 34 κόμβων, μέγεθος αξιοσημείωτο για τα δεδομένα της εποχής. Η επίσημη ένταξή του στο Βασιλικό Ναυτικό έγινε στις 5 Φεβρουαρίου 1939 και η ύψωση της ελληνικής σημαίας έγινε στις 11 Φεβρουαρίου. Μετά το τέλος της εκπαίδευσης και των δοκιμών το πλοίο κατέπλευσε μέσω Γιβραλτάρ, Αλγερίας και Αργοστολίου στο Ναύσταθμο Σαλαμίνας την 1η Μαρτίου, όπου το υποδέχθηκε η πολιτική ηγεσία και ο βασιλεύς Γεώργιος Β΄.
Οπλισμός.
Για λόγους οικονομίας αποφασίστηκε ο οπλισμός του "Βασίλισσα Όλγα" να αγοραστεί από την Ναζιστική Γερμανία, που δεχόταν να μην πληρωθεί με συνάλλαγμα αλλά με ελληνικά καπνά. Την λύση αυτή δέχτηκαν και οι Βρετανοί. Έτσι, το "Βασίλισσα Όλγα" εξοπλίστηκε με 4 πυροβόλα Rheinmetall των 127 mm τα οποία είχαν σχεδιαστεί να βάλουν μόνο κατά στόχων επιφανείας, γεγονός που ήταν μειονέκτημα, καθώς δεν είχε εκτιμηθεί σωστά ο ρόλος της αεροπορικής δύναμης στο επερχόμενο πόλεμο. Για την αντιαεροπορική προστασία του πλοίου τοποθετήθηκαν 4 ταχυβόλα Rheinmetall των 37 mm με βεληνεκές 2.800 μέτρα. Εξαιτίας ίσως της κακής τοποθέτησής τους, κατά την βολή δημιουργούνταν κραδασμοί στο δάπεδο με αποτέλεσμα την δυσκολία σκόπευσης. Επίσης υπήρχαν 2 τετραπλοί τορπιλοσωλήνες 533 mm βρετανικής κατασκευής, 2 εκτοξευτές βομβών βάθους (βομβοβόλα) και 2 αφετήρες (σιδηροτροχιές) για την ρίψη βομβών.
Σε σχέση με τα όμοιά του αντιτορπιλικά που υπηρετούσαν στο Βρετανικό Βασιλικό Ναυτικό, από το "Βασίλισσα Όλγα" έλειπαν οι συσκευές ASDIC και RDF. Η ASDIC τοποθετούνταν στα ύφαλα του πλοίου και εκπέμποντας και λαμβάνοντας ηχητικά κύματα μπορούσε να μετρήσει την απόσταση από τα εχθρικά υποβρύχια. Η RDF, η οποία ήταν η πρώτη μορφή ραντάρ, τοποθετούνταν στον ιστό του πλοίου και εκπέμποντας και λαμβάνοντας ραδιοκύματα μπορούσε να μετρηθεί η απόσταση και η διόπτευση του εντοπισθέντος εχθρικού πλοίου. Σε συνδυασμό με την ανεπαρκή αντιαεροπορική άμυνα, η έλλειψη αυτών των συσκευών θα αποτελέσουν τα σοβαρότερα μειονεκτήματα του ελληνικού αντιτορπιλικού κατά την περίοδο 1940-41.
Χαρακτηριστικά.
Το "Βασίλισσα Όλγα" είχε σχεδιαστεί και κατασκευαστεί με τη μακροχρόνια βρετανική ναυτική παράδοση, που όριζε τον χώρο ενδιαίτησης των αξιωματικών να βρίσκεται στο πρυμναίο τμήμα του πλοίου, ενώ των υπαξιωματικών και διόπων στο πρωραίο. Στο μεσαίο τμήμα (μεσόστεγο), το οποίο χώριζε ουσιαστικά το πλοίο σε δύο μέρη, περιλάμβανε τα διαμερίσματα των λεβήτων και των μηχανών. Αυτή η σχεδίαση αποδείχθηκε ακατάλληλη στις επιχειρήσεις του Β΄ Π.Π., καθώς η απόσταση ανάμεσα στα σημεία ενδιαίτησης και τις θέσεις μάχης ήταν μεγάλη για την πλειοψηφία των ανδρών του πλοίου. Ιδιαίτερα δε οι αξιωματικοί της γέφυρας και ο κυβερνήτης δυσκολεύονταν να μετακινηθούν από την γέφυρα στο πρωραίο τμήμα.
Ήταν πλοίο γερής κατασκευής με αναμφισβήτητες ναυτικές αρετές. Αξιοσημείωτη δυνατότητα για την εποχή ήταν ότι μπορούσε να επιτυγχάνει υψηλή μέγιστη ταχύτητα και να την διατηρεί για μεγάλο χρονικό διάστημα χωρίς υπερφόρτωση των λεβήτων και των στροβίλων του. Επιπρόσθετα ήταν ιδιαίτερα οικονομικό στην κίνηση και την συντήρηση.
Δράση κατά τον πόλεμο 1940-41.
Ο Ακήρυχτος πόλεμος.
Στις 24 Απριλίου 1939 κυβερνήτης του "Βασίλισσα Όλγα" ανέλαβε ο Αντιπλοίαρχος Π. Κώνστας. Νέος κυβερνήτης του πλοίου ανέλαβε στις 30 Μαΐου ο Αντιπλοίαρχος Ε. Κορτέσης, με τον οποίο εκτέλεσε τα τελευταία καλοκαιρινά γυμνάσια πριν από την έναρξη του Β΄ Παγκοσμίου Πολέμου. Κατά την διάρκεια των γυμνασίων ανέλαβε, στις 24 Αυγούστου, κυβερνήτης ο Πλοίαρχος Αλφρέδος Λεοντόπουλος, ο οποίος διατήρησε τη θέση αυτή για 21 μήνες και 3 εβδομάδες, διάστημα θητείας που είναι το μεγαλύτερο ανάμεσα στους 7 αξιωματικούς που κυβέρνησαν το αντιτορπιλικό.
Με την έναρξη του νέου έτους το "Βασίλισσα Όλγα" έλαβε μέρος σε ασκήσεις 40 ημερών στον Σαρωνικό. Στις 20 Φεβρουαρίου έλαβε μέρος σε ασκήσεις, διάρκειας επτά εβδομάδων, στο κεντρικό και βόρειο Αιγαίο, οπού με ιδιαίτερα κακό καιρό αναδείχθηκαν οι αδυναμίες αλλά και τα πλεονεκτήματα του πλοίου. Με το πέρας των ασκήσεων υπεβλήθη στον ετήσιο δεξαμενισμό για καθαρισμό και συντήρηση καθ΄ όλη τη διάρκεια του Μαΐου.
Με την κήρυξη πολέμου της Ιταλίας κατά της Βρετανίας τον Ιούνιο του 1940, άρχισε ο ναυτικός αγώνας μεταξύ αυτών των χωρών στην Μεσόγειο. Ταυτόχρονα ξεκίνησε και ο λεγόμενος "ακήρυχτος πόλεμος" μεταξύ Ελλάδας και Ιταλίας, ο οποίος διήρκεσε μέχρι την 28η Οκτωβρίου 1940. Για το "Βασίλισσα Όλγα" το πρώτο επεισόδιο αυτού του πολέμου έγινε το πρωί της 30ής Ιουλίου. Αγκυροβολημένο μαζί με το "Βασιλεύς Γεώργιος" στη Ναύπακτο, δέχτηκε βομβαρδισμό από ιταλικό αεροπλάνο, το οποίο έριξε 4 βόμβες χωρίς όμως επιτυχία.
Μετά την βύθιση του εύδρομου "Έλλη" από επίθεση ιταλικού υποβρυχίου, το "Βασίλισσα Όλγα" μαζί με το "Βασιλεύς Γεώργιος" ανέλαβαν την συνοδεία νηοπομπής, η οποία έχει ως αποστολή να μεταφέρει τους προσκυνητές της Τήνου. Καθώς τα δύο πλοία έπλεαν προς την Τήνο, το πρωί της 16ης Αυγούστου, δέχτηκαν επίθεση κοντά στα Γιούρα από δύο αεροσκάφη (πιθανόν ιταλικά). Τα δύο αντιτορπιλικά αμέσως αύξησαν ταχύτητα στους 30 κόμβους και με ελιγμούς απέφυγαν τις βόμβες των αεροσκαφών. Χωρίς άλλα απρόοπτα τα δύο πλοία έφτασαν στη Τήνο, απ' όπου συνόδευσαν τα μεταφορικά πλοία στα οποία είχαν επιβιβαστεί οι προσκυνητές και το πλήρωμα του "Έλλη".
Ελληνοϊταλικός πόλεμος.
Η έναρξη του Ελληνοϊταλικού πολέμου πόλεμου βρήκε το Βασιλικό Ναυτικό με μόνο δύο σύγχρονα αντιτορπιλικά (τα "Βασίλισσα Όλγα" και "Βασιλεύς Γεώργιος"), κάποιες παλιές μονάδες επιφανείας και έξι παρωχημένα υποβρύχια. Απέναντι στο ισχυρό Ιταλικό ναυτικό, οι Έλληνες υπαξιωματικοί και ναύτες του Στόλου, για να υποσκελίσουν την διαφορά, αντέταξαν την επαγρύπνηση και των επαγγελματισμό τους.
Η πρώτη πολεμική αποστολή του "Βασίλισσα Όλγα" πραγματοποιήθηκε την νύχτα 29/30 Οκτωβρίου, όταν συνόδευσε δύο ναρκοθέτιδες, που είχαν αναλάβει ως αποστολή την πόντιση ναρκών και τη δημιουργία αμυντικών ναρκοπεδίων στο στενό Αίγινας-Μεθάνων. Επόμενη αποστολή ήταν η συμμετοχή στην προστασία μιας μεγάλης, για τα ελληνικά δεδομένα, νηοπομπής, η οποία απέπλευσε από τον Πειραιά στις 4 Νοεμβρίου με προορισμό την Θεσσαλονίκη, την Καβάλα και την Αλεξανδρούπολη. Τα 14 εμπορικά πλοία που επιστρατεύτηκαν για την μεταφορά του 1ου και 20ού Συνταγμάτων Πεζικού, σχημάτισαν την μοναδική νηοπομπή στον πόλεμου για την προστασία της οποίας χρησιμοποιήθηκαν όλα τα αντιτορπιλικά, δηλαδή τα δύο κλάσης "Βασίλισσα Όλγα" και τα 4 κλάσης "Ύδρα". Κατά την διέλευση της νηοπομπής από τον Εύριπο έκαναν την εμφάνισή τους δύο ιταλικά βομβαρδιστικά που έριξαν 10 περίπου βόμβες, χωρίς όμως επιτυχία. Η ελληνική ηγεσία ανησύχησε από το γεγονός αυτό και λαμβάνοντας υπόψιν ότι πλέον οι Ιταλοί γνώριζαν την κίνηση των ελληνικών πλοίων, διέταξε την νηοπομπή να συντομεύσει την διάρκεια του πλου και να καταπλεύσει στον Βόλο, εκτός από 4 πλοία που θα συνέχιζαν την πορεία προς την Θεσσαλονίκη. Τελικά ο κατάπλους στον Βόλο και στην Θεσσαλονίκη, καθώς και η αποβίβαση των στρατευμάτων, έγιναν χωρίς άλλα δυσάρεστα.
Στις 12 Νοεμβρίου, το "Βασίλισσα Όλγα" μαζί με το αντιτορπιλικό "Ψαρά" ανέλαβαν την συνοδεία μιας νηοπομπής τεσσάρων μεταγωγικών, που μετέφεραν έναν Όρχο Πυροβολικού από τον Πειραιά στην Θεσσαλονίκη. Έξω από την περιοχή του νότιου Ευβοϊκού τα δύο αντιτορπιλικά έλαβαν σήμα από τον Α.Σ. (Αρχηγό Στόλου) με εντολή να επαναπλεύσουν το ταχύτερο δυνατό στον Ναύσταθμο, ώστε να λάβουν μέρος στην επιθετική περιπολία στο στενό του Οτράντο. Η ουσιαστικά άσκοπη αυτή επιχείρηση, που επιβλήθηκε από τον Αρχιστράτηγο Παπάγο και από την πολιτική ηγεσία της χώρας, σχεδιάστηκε από το Ανώτατο Ναυτικό Συμβούλιο με σκοπό την "καταστροφή των διαπλέοντων το στενό του Οτράντο εχθρικών πολεμικών και εμπορικών πλοίων". Με την συμμετοχή του "Βασίλισσα Όλγα" εκτελέστηκε την νύχτα της 14/15 Νοεμβρίου η περιπολία χωρίς κανένα αποτέλεσμα, εκθέτοντας τα πολεμικά πλοία σε άσκοπο κίνδυνο.
Στις 29 Νοεμβρίου το "Βασίλισσα Όλγα" συμμετείχε και πάλι σε μια νηοπομπή, η οποία ξεκίνησε από τον Πειραιά με προορισμό την Χίο και την Λέσβο για να παραλάβει έφεδρους, επιταγμένα οχήματα και ημιόνους. Δέκα μίλια δυτικά της νησίδας Καλόγηρος η νηοπομπή δέχτηκε τορπιλική επίθεση από εχθρικό υποβρύχιο που βρισκόταν σε κατάδυση. Οι δύο τορπίλες που έβαλε δεν βρήκαν στόχο, ενώ το ίδιο ανεπιτυχής ήταν και η εκδηλωθείσα αντεπίθεση εναντίον του υποβρυχίου από τα ελληνικά πλοία με ρίψη βομβών βυθού. Μετά από λίγες μέρες ένα επίσημο ιταλικό ανακοινωθέν έκανε γνωστό ότι το υποβρύχιο αυτό ήταν το "Delfino", το οποίο είχε βυθίσει το καταδρομικό "Έλλη" στις 15 Αυγούστου 1940. Χωρίς άλλα απρόοπτα η νηοπομπή έφτασε στη Χίο και την Λέσβο και επέστρεψε, το απόγευμα της 1ης Δεκεμβρίου, στον Πειραιά. Το πρωί της 5ης Δεκεμβρίου και ενώ το "Βασίλισσα Όλγα" συνόδευε μια άλλη νηοπομπή συγκρούστηκε, λόγω κακής ορατότητας, με το φορτηγό "Φ. Νομικού". Το αντιτορπιλικό αναγκάστηκε να επιστρέψει στον Πειραιά, όπου επισκευάστηκε μέσα σε 4 μέρες.
Οι επιδρομές στο Στενό του Οντράντο.
Ετοιμοπόλεμο το "Βασίλισσα Όλγα" απέπλευσε στις 25 Δεκεμβρίου από τον Ναύσταθμο Σαλαμίνας, με αποστολή την συνοδεία νηοπομπής προς Θεσσαλονίκη. Ενώ το μεσημέρι της 27ης Δεκεμβρίου βρισκόταν στο λιμάνι της Θεσσαλονίκης έλαβε επείγον σήμα του Γ.Ε. Ν. για άμεση επιστροφή στο Ναύσταθμο, ώστε να συμμετάσχει με άλλα αντιτορπιλικά σε μια ακόμα επιθετική περιπολία στο Στενό του Οτράντο. Όμως η περιπολία αυτή, που σχεδιάστηκε να γίνει την νύχτα 29ης/30ής Δεκεμβρίου, ματαιώθηκε λόγω σφοδρής κακοκαιρίας που ξέσπασε στην νότια Αδριατική. Κατά την ίδια περίοδο ο Βρετανός ναύαρχος της Μεσογείου ζήτησε την παραχώρηση τεσσάρων ελληνικών αντιτορπιλικών για την συνοδεία αγγλικής νηοπομπής που έπλεε προς τον Πειραιά. Πράγματι, το "Βασίλισσα Όλγα" μαζί με τρία άλλα αντιτορπιλικά συναντήθηκαν 20 μίλια βόρεια του Ηρακλείου με την αγγλική νηοπομπή με κωδικό ΑΝ (Αegean North) 11, η οποία αποτελείτο από 4 ελληνικά και 3 αγγλικά φορτηγά πλοία. Το μεσημέρι της 30ής Δεκεμβρίου η νηοπομπή κατέπλευσε ομαλά στον Πειραιά. Την επόμενη μέρα το "Βασίλισσα Όλγα" απέπλευσε συνοδεύοντας νέα νηοπομπή με προορισμό την Χίο και την Λέσβο. Κοντά στο Κάβο- Ντόρο, στην νησίδα Μαντήλι, οι οπτήρες και οι αξιωματικοί του "Βασίλισσα Όλγα" εντόπισαν τα ίχνη δύο τορπιλών, των οποίων οι τροχιές πιθανόν διασταυρώνονταν την πορεία του πλοίου. Αμέσως ο κυβερνήτης του αντιτορπιλικού έδωσε εντολή "πηδάλιο όλο δεξιά" με αποτέλεσμα οι τορπίλες να περάσουν 20-50 μέτρα από το "Βασίλισσα Όλγα". Στη συνέχεια το αντιτορπιλικό έριξε 5 βόμβες βυθού, χωρίς όμως κάποιο αποτέλεσμα.
Με την έναρξη του νέου έτους το "Βασίλισσα Όλγα" έλαβε μέρος στην τρίτη επιδρομή στο Στενό του Οτράντο. Την νύκτα της 5ης προς 6η Ιανουαρίου 1941, μετά από τον διάπλου του Ιονίου πελάγους εν μέσο ισχυρής καταιγίδας, το "Βασίλισσα Όλγα", στο οποίο επέβαινε ο Α.Σ. Υποναύαρχος Ε. Καββαδίας, έφτασε, μαζί τα τα αντιτορπιλικά "Βασιλεύς Γεώργιος", "Σπέτσαι","Ψαρά" και "Κουντουριώτης", κοντά στον όρμο Ducati. Καθώς κατά την θυελλώδη εκείνη νύχτα η κίνηση ήταν ανύπαρκτη, τα αντιτορπιλικά έβαλαν το καθένα τρεις ομοβροντίες προς τον όρμο, με την ελπίδα ότι εκεί θα υπήρχαν ιταλικά πλοία. Τελικά, η επιδρομή αποδείχτηκε άκαρπη και τα ελληνικά πλοία κατέπλευσαν στον Ναύσταθμο τις βραδυνές ώρες της 6ης Ιανουαρίου. Παρά την ανύψωση του ηθικού των ελληνικών ενόπλων δυνάμεων και τον μεγάλο ενθουσιασμό στον ελληνικό λαό που δημιούργησε αυτή η επιδρομή, η ελληνική κυβέρνηση αποφάσισε να μην επαναληφθεί, επειδή τέτοιους είδους επιχειρήσεις δημιουργούσαν μεγάλο κίνδυνο για τα αντιτορπιλικά.
Αμέσως μετά την επιστροφή από το Οτράντο το "Βασίλισσα Όλγα" διετάχθη και απέπλευσε το μεσημέρι της 7ης Ιανουαρίου, μαζί με 4 ελληνικά αντιτορπιλικά, προς συνοδεία της βρετανικής νηοπομπής ΑS (Aegean South) 10 με προορισμό το Πορτ Σάιντ. Τα μεσάνυχτα 8/9 Ιανουαρίου και ενώ η νηοπομπή περνούσε το στενό Κάσου- Κρήτης, έγιναν αισθητές από μερικά πλοία τρεις υποβρύχιες εκρήξεις. Η έρευνα που που έγινε στην γύρω περιοχή δεν εντόπισε εχθρικά πλοία ή υποβρύχια και η νηοπομπή συνέχισε την πορεία της προς το Πορτ Σάιντ, όπου και κατέπλευσε χωρίς άλλα προβλήματα το πρωί της 11ης Ιανουαρίου. Η υποδοχή της οποίας τυγχάνουν στην Αίγυπτο τα ελληνικά πλοία από Έλληνες ομογενείς, αλλά και από Βρετανούς και Αιγύπτιους, ήταν ενθουσιώδης, με εκδηλώσεις θαυμασμού για τον επικό αγώνα των Ελλήνων. Η επιστροφή των ελληνικών πολεμικών πλοίων από την Αίγυπτο στην Ελλάδα έγινε με την συμμετοχή στην συνοδεία της βρετανικής νηοπομπής AN 12, η οποία αποτελείτο από 22 εμπορικά πλοία. Την 18η Ιανουαρίου η νηοπομπή κατέπλευσε στον Πειραιά, με το "Βασίλισσα Όλγα" να μπαίνει τελευταίο στο λιμάνι.
Στις 27 Ιανουαρίου το "Βασίλισσα Όλγα", συμμετέχοντας στα γνώριμα καθήκοντα συνοδείας νηοπομπής, ξεκίνησε από τον Πειραιά με προορισμό την Θεσσαλονίκη. Το απόγευμα της ίδιας μέρας και ενώ η νηοπομπή περνούσε το στενό Μακρονήσου-Κέας, άνεμοι εντάσεως 8-9 μποφόρ διασκόρπισαν τα πλοία. Μόνο το "Βασίλισσα Όλγα" και το βρετανικό φορτηγό "Afganistan" συνέχισαν την πορεία προς βορρά. Την επόμενη μέρα τα δύο πλοία αναγκάστηκαν να καταφύγουν, λόγω χιονοθύελλας και ισχυρού κυματισμού, σε ορμίσκο του νότιου Ευβοϊκού. Μόλις ο καιρός βελτιώθηκε τα δύο πλοία απέπλευσαν, την 31η Ιανουαρίου, για των τελικό τους προορισμό. Την 1η Φεβρουαρίου το "Βασίλισσα Όλγα" διέκρινε τα ίχνη δύο τορπιλών, οι οποίες όμως ήταν άστοχες. Ο Λεοντόπουλος αποφάσισε να μη κυνηγήσει το εχθρικό υποβρύχιο, αλλά να συνεχίσει το αντιτορπιλικό την πορεία του διενεργώντας ανθυποβρυχιακούς ελιγμούς γύρω από το "Afganistan". Έτσι το πολύτιμο φορτίο εφοδίων του βρετανικού φορτηγού έφτασε με ασφάλεια στον προορισμό του.
Η μεταφορά του ελληνικού χρυσού.
Το πρώτο δεκαήμερο του Φεβρουαρίου το "Βασίλισσα Όλγα" παρέμεινε στον Ναύσταθμο όπου έγινε καθαρισμός λεβήτων και μια σειρά από άλλες επισκευές. Στις 12 Φεβρουαρίου το αντιτορπιλικό ανέλαβε την αποστολή συνοδείας μιας νηοπομπής τεσσάρων εμπορικών πλοίων προς την Χίο και την Λέσβο, από όπου παρέλαβε εφέδρους και εφόδια και επέστρεψε στις 14 του ίδιου μήνα στον Πειραιά. Εν όψει της Γερμανικής επίθεσης στην Ελλάδα, η κυβέρνηση αποφάσισε να μεταφερθούν στην Κρήτη τα αποθέματα χρυσού και συναλλάγματος της Τράπεζας της Ελλάδος, αποστολή που ανέλαβαν το "Βασίλισσα Όλγα" με το "Βασιλεύς Γεώργιος". Η μεταφορά ξεκίνησε την 3η Μαρτίου και τα δύο πλοία έφτασαν στην Σούδα την 4η Μαρτίου, ξεφόρτωσαν τα κιβώτια με το πολύτιμο περιεχόμενο και επέστρεψαν την ίδια μέρα στον Πειραιά.
Ο Μάρτιος του 1941 ήταν μήνας με έντονη δραστηριότητα για τα ελληνικά αντιτορπιλικά, καθώς η συμφωνία της ελληνικής με την βρετανική κυβέρνηση για την παροχή βοήθειας στην Ελλάδα, με την μεταφορά από την Αίγυπτο προς τον Πειραιά βρετανικών στρατευμάτων, είχε τεθεί σε εφαρμογή. Στις 16 Μαρτίου το "Βασίλισσα Όλγα" συνόδευσε μέχρι το Μούδρο το επιβατηγό "Αλμπέρτα", το οποίο μετέφερε έναν ελληνικό λόχο πεζικού για την ενίσχυση της άμυνας του νησιού. Μετά την αποβίβαση του λόχου τα δύο πλοία κατέπλευσαν την 17 Μαρτίου στην Αλεξανδρούπολη. Την 22α Μαρτίου το "Βασίλισσα Όλγα" απέπλευσε από τον Πειραιά συνοδεύοντας το επιβατηγό "Φριντων", που μετέφερε 600 τραυματίες στην Κρήτη για αποθεραπεία. Μετά από διαδρομή χωρίς ιδιαίτερα προβλήματα τα δύο πλοία επέστρεψαν την επόμενη μέρα στο Πειραιά.
Στις 28 Μαρτίου ο Αρχηγός Στόλου Υποναύαρχος Καββαδίας επιβιβάστηκε στο "Βασίλισσα Όλγα", που μαζί με άλλα 6 αντιτορπιλικά, απέπλευσαν από τον Ναύσταθμο και έσπευσαν να συναντήσουν τον Βρετανικό Στόλο Μεσογείου που συγκρούονταν με τον Ιταλικό, στην γνωστή Ναυμαχία του Ματαπά. Τα πλοία έπρεπε να βρίσκονται στις 19:00 της ίδιας μέρα στην Κεφαλονιά, αναμένοντας εκεί νέες εντολές από τον Βρετανό Ναύαρχο Άντριου Κάννινγκαμ (Andrew B. Cunningham). Με καθυστέρηση έξι ωρών, λόγω προβλημάτων στη διώρυγα της Κορίνθου, τα ελληνικά αντιτορπιλικά έφτασαν στο προκαθορισμένο σημείο. Έπειτα από παρανόηση σήματος (όχι με ευθύνη της ελληνικής πλευράς) ο Κάννινγχαμ έδωσε εντολή στον Καββαδία να σπεύσει νοτιοδυτικά του Ματαπά, όμως στο μεταξύ η ναυμαχία είχε τελειώσει και μια θαυμάσια ευκαιρία για ελληνική συμμετοχή είχε περάσει ανεκμετάλλευτη.
Η γερμανική εισβολή.
Η έναρξη της Γερμανικής εισβολής στην Ελλάδα βρήκε το "Βασίλισσα Όλγα" σε αποστολή συνοδείας από την Κρήτη προς τον Πειραιά. Το πρωινό της 6ης Απριλίου ολοκλήρωσε την αποστολή του, κατέπλευσε στο αγκυροβόλιο της Ελευσίνας και άρχισε ο ανεφοδιασμός του, ώστε να αναλάβει νέα αποστολή. Όμως, καινούργια αποστολή θα αργήσει να ανατεθεί, με αποτέλεσμα να υποχρεωθεί σε άσκοπη παραμονή στον Σαρωνικό, όπου υπέστη σαρωτικές ανεπιτυχής επιθέσεις από την γερμανική αεροπορία. Εν τω μεταξύ στις 10 Απριλίου συνεδρίασε το Ανώτατο Ναυτικό Συμβούλιο για να συζητηθεί την τύχη του Στόλου, καθώς αναμενόταν η κατάρρευση του μετώπου. Η απόφαση ήταν να συνεχιστεί ο αγώνας στο πλευρό των Συμμάχων μακριά από την Ελλάδα. Την ίδια μέρα τα "Βασίλισσα Όλγα" και "Βασιλεύς Γεώργιος" διατάχθηκαν να περιμένουν εντολή προκειμένου να μεταφέρουν τον βασιλιά και τον πρωθυπουργό μακριά από την χώρα. Τα γερμανικά αεροσκάφη βομβάρδιζαν σχεδόν καθημερινά την ευρύτερη περιοχή της Σαλαμίνας, του Πειραιά και του κόλπου της Ελευσίνας. Την νύχτα της 11-12 Απριλίου περισσότερα από 50 αεροσκάφη της Λουφτβάφε βοµβάρδισαν το αγκυροβόλιο του Στόλου στην Ελευσίνα και ναρκοθέτησαν τις προσβάσεις. Ο κίνδυνος αποκλεισμού του Ελληνικού Πολεμικού Στόλου υποχρέωσε τον Αρχηγό Στόλου να διατάξει, ύστερα από συνεννόηση με το Γ.Ε.Ν., την έξοδο των αντιτορπιλικών από τον κόλπο της Ελευσίνας και την χρησιμοποίηση άλλων ορμητηρίων στον Σαρωνικό. Το απόγευμα της 12ης Απριλίου ο Α.Σ., Υποναύαρχος Καββαδίας, μετέβη στο α/τ "Λέων" και οδήγεισε τις τρεις Μοίρες Αντιτορπιλικών του Στόλου έξω από τον Ναύσταθμο Σαλαμίνας. Τελευταίο απέπλευσε το "Βασίλισσα Όλγα" .
Σύμφωνα με την διαταγή που είχε εκδώσει ο Α.Σ., τα αντιτορπιλικά έπρεπε κατά τις νυχτερινές ώρες να αγκυροβολούν και να αποκρύπτονται σε ζεύγη σε έναν από τους όρμους Σοφικού, Επιδαύρου ή Μεθάνων και να επιστρέφουν το πρωί στην Σκάλα Μεγάρων. Έτσι την νύχτα της 13ης Απριλίου και ενώ το "Βασίλισσα Όλγα" μαζί με το "Βασιλεύς Γεώργιος" βρίσκονταν στον όρμο του Σοφικού, ένα γερμανικό αεροπλάνο έριξε μια βόμβα μόλις ένα μέτρο κοντά στο "Βασιλεύς Γεώργιος", δημιουργώντας στο πλοίο μεγάλο ρήγμα. Τότε το "Βασίλισσα Όλγα" πλησίασε το χτυπημένο αντιτορπιλικό με σκοπό να το ρυμουλκήσει, όμως το "Βασιλεύς Γεώργιος" κατάφερε να εκκινήσει τις μηχανές του και έτσι η ρυμούλκηση διακόπηκε. Αμέσως μετά το "Βασίλισσα Όλγα", συνόδευσε, μαζί με άλλα πλοία, το "Βασιλεύς Γεώργιος" μέχρι τον Ναύσταθμο και έπειτα επέτρεψε στο Σοφικό, όπου μάζεψε 87 άνδρες που είχαν κατεβεί σε σωστικές λέμβους από το άτυχο αντιτορπιλικό.
Στις 14 Απριλίου οι Βρετανοί ζήτησαν το θωρηκτό "Αβέρωφ" να μπει σε νηοπομπή με κατεύθυνση την Αλεξάνδρεια της Αιγύπτου. Ο Α.Σ., που είχε υψωμένο το σήμα του στο "Αβέρωφ", επιβιβάστηκε στο "Βασίλισσα Όλγα", το οποίο στις 15 Απριλίου γίνεται Ναυαρχίδα του Στόλου. Την νύχτα της 14ης προς 15 Απριλίου το "Βασίλισσα Όλγα" δέχτηκε αεροπορική επίθεση. Ενώ σπεύδει προς τον κόλπο των Μεγάρων καλείται να περισυλλέξει τους ναυαγούς του βρετανικού φορτηγού "Clancaming", το οποίο είχε προσκρούσει σε νάρκη. Τις πρωινές ώρες, και ενώ ασχολείται με την περισυλλογή των ναυαγών, εμφανίστηκαν 16 γερμανικά αεροσκάφη που επιτέθηκαν σε μια νηοπομπή που ετοιμαζόταν να αναχωρήσει από την περιοχή της Αίγινας. Αμέσως το "Βασίλισσα Όλγα" άρχισε να ελιγμούς και εκτόξευσε αντιαεροπορικές βολές. Με την αποχώρηση των αεροσκαφών επέστρεψε στο Ναύσταθμο και ετοιμάστηκε για τον απόπλου προς την Σούδα.
Την Μεγάλη Πέμπτη 17 Απριλίου δόθηκε από τον Α.Σ. διαταγή απόπλου του "Βασίλισσα Όλγα", όμως το μεσημέρι η διαταγή ακυρώθηκε . Λίγο μετά η διαταγή επαναφέρθηκε σε ισχύ για να ακυρωθεί και πάλι το βράδυ , δημιουργώντας μεγάλο εκνευρισμό στο πλήρωμα, διότι υπήρχε συνεχής κίνδυνος από βομβαρδισμό της γερμανικής αεροπορίας. Αυτή η αναβλητικότητα και η μεγάλη σύγχυση που επικρατούσε εκείνες τις ώρες είχε σαν αποτέλεσμα το πλήρωμα του "Αετός", που βρισκόταν κοντά στο "Βασίλισσα Όλγα", να στασιάσει και να στρέψει τα πυροβόλα του προς το "Βασίλισσα Όλγα". Τότε ο Α.Σ. διέταξε το "Βασίλισσα Όλγα" να στρέψει και αυτό τα πυροβόλα του προς το "Αετός", μετέβη στο πλοίο του οποίου το πλήρωμα είχε στασιάσει και με την συνδρομή του Ι. Τούμπα (κυβερνήτη του "Αετός") επέβαλε την τάξη.
Την απόγευμα της 20ης Απριλίου περίπου 100 γερμανικά αεροσκάφη Ju 88 και Do 17 προσέγγισαν την περιοχή των Αθηνών για να βομβαρδίσουν στόχους στον Πειραιά και την Ελευσίνα. Ένα σμήνος 16 αεροσκαφών επιτέθηκε στον κόλπο των Μεγάρων όπου βρισκόταν αγκυροβολημένο μαζί με άλλα αντιτορπιλικά το "Βασίλισσα Όλγα". Αμέσως το "Βασίλισσα Όλγα" απέπλευσε και άρχισε ελιγμούς με ταχύτητα 18 κόμβων. Ένα Ju 88 εφόρμησε κατά του "Βασίλισσα Όλγα" και με τα πολυβόλα του σάρωσε την γέφυρα και το κατάστρωμα του πλοίου. Μία βολίδα πέτυχε στον κρόταφο τον Σημαιοφόρο Ι. Δουρή, ο οποίος έπεσε νεκρός. Ήταν ο πρώτος νεκρός του "Βασίλισσα Όλγα". Το Ju-88 συνεχίζοντας την επίθεσή του έριξε 3 βόμβες που εξερράγησαν 30 μέτρα από το αντιτορπιλικό χωρίς να προκαλέσουν θύματα η ζημιές. Το ίδιο τυχερό όμως δεν είναι το α/τ "Ψαρά" που βλήθηκε από τρεις βόμβες και μετά από ρυμούλκηση βυθίστηκε με πολλούς νεκρούς και τραυματίες.
Μετά την βύθιση του "Ψαρά" το Υπουργείο Ναυτικών αποφάσισε πως έφτασε η ώρα να αποπλεύσουν τα αντιτορπιλικά προς νότο και στις 21 Απριλίου έδωσε την σχετική εντολή. Όμως το "Βασίλισσα Όλγα" παρέμεινε στον Σαρωνικό ως τα μεσάνυχτα της 22ας/23ης Απριλίου, όταν και επιβιβάστηκαν σε αυτό τέσσερις υπουργοί, ο διοικητής και ο υποδιοικητής της Τράπεζας της Ελλάδος με προορισμό την Σούδα. Τα ξημερώματα της 23ης Απριλίου κατέπλευσε στον προορισμό του και αποβίβασε τα μέλη της κυβέρνησης με τις οικογένειές τους. Νωρίς το απόγευμα εμφανίστηκαν πάνω από τον όρμο της Σούδας δύο ιταλικά αεροπλάνα. Αμέσως το "Βασίλισσα Όλγα"απέπλευσε και άρχισε ελιγμούς μέσα στον όρμο. Τα αεροπλάνα έριξαν τις βόμβες τους, χωρίς όμως επιτυχία. Το βράδυ της ίδιας μέρας το "Βασίλισσα Όλγα" ξεκίνησε για την Αλεξάνδρεια. Την στιγμή της εξόδου η πλώρη του προσέκρουσε στο εξωτερικό φράγμα προστασίας του όρμου και το σκάφος ακινητοποιήθηκε. Τότε το υποβρύχιο "Παπανικολής" πλησίασε το "Βασίλισσα Όλγα" και στέλνοντας αυτοδύτες απελευθέρωσε το πλοίο. Μόλις απελευθερώθηκε, δέχτηκε επίθεση από ιταλικά αεροπλάνα, τα οποία έριξαν 15 βόμβες χωρίς όμως επιτυχία. Το βράδυ της 24ης Απριλίου το "Βασίλισσα Όλγα" άφησε πίσω του την Κρήτη και περνώντας το στενό Κάσου-Κρήτης έβαλε πλώρη προς την Αλεξάνδρεια.
Δράση στην Μεσόγειο.
Ο εκσυγχρονισμός και η δράση του "Βασίλισσα Όλγα" μέχρι τον Αύγουστο του 1942.
Το πρωί της 25ης Απριλίου το "Βασίλισσα Όλγα" κατέπλευσε στο φιλόξενο λιμάνι της Αλεξάνδρειας, με το πλήρωμά του να είναι κατάκοπο από την κούραση και την αϋπνία και με τα νεύρα τεντωμένα από την ένταση των τελευταίων ημερών. Λόγω εντατικής χρησιμοποίησης του το πλοίο παρέμεινε τις επόμενες μέρες στο λιμάνι οπού έκανε τις απαραίτητες επισκευές. Αντιλαμβανόμενος την κατάσταση του ηθικού των πληρωμάτων των πλοίων του Στόλου ο Α.Σ., που στο μεταξύ είχε αποχωρίσει από το αντιτορπιλικό και εγκαταστάθηκε στο "Αβέρωφ", σε συνεργασία με τον υπουργό ναυτικών Ναύαρχο Σακελλαρίου έλαβε μέτρα τα οποία ρύθμισαν ικανοποιητικά τις συνθήκες διαβίωσης των ναυτών ώστε αυτοί να αντεπεξέλθουν στα καθήκοντά τους μακριά από την πατρίδα.
Η πρώτη αποστολή που ανέλαβε το "Βασίλισσα Όλγα" ήταν στις 2 Ιουνίου όταν συνόδευσε ένα αγγλικό φορτηγό στο Πορτ Σάιντ και επιστρέφοντας συνόδευσε ένα άλλο φορτηγό. Στις 14 Ιουνίου ο Πλοίαρχος Λεοντόπουλος παρέδωσε το πλοίο στον επίσης Πλοίαρχο Ιωάννη Βλαχόπουλο. Αμέσως μετά το "Βασίλισσα Όλγα" δέχτηκε επείγουσες επισκευές συντήρησης και στις 18 Ιουλίου επέστρεψε σε υπηρεσία. Στις 3 Σεπτεμβρίου έσπευσε για να βοηθήσει το υποβρύχιο "Παπανικολής"- το οποίο όποιο πλέοντας για το Πορτ Σάιντ έπαθαν βλάβη οι μηχανές του- και το ρυμούλκησε επί 48 ώρες μέχρι την Αλεξάνδρεια.
Η εξέλιξη του πολέμου είχε κάνει φανερές τις αδυναμίες των ελληνικών πλοίων και ήταν γενική η πεποίθηση πως δεν θα μπορούσαν να προσφέρουν επαρκώς εάν πρώτα δεν γινόταν εκσυγχρονισμός τους. Μετά λοιπόν από συνεννόηση με το Βρετανικό Ναυαρχείο αποφασίστηκε τα αντιτορπιλικά να σταλούν στην Καλκούτα και μετά την επισκευή τους να επιστρέψουν στην Μεσόγειο. Έτσι, στις 8 Οκτωβρίου το "Βασίλισσα Όλγα" ξεκίνησε το ταξίδι του για την Ινδία, οπού έφτασε στις 31 του ίδιου μηνός. Εκεί παρέμεινε για δυόμισι μήνες και θα υποστεί εκτεταμένο εκσυχρονισμό. Καταρχήν στην θέση του πρυμναίου τετραπλού τορπιλοσωλήνα τοποθετήθηκε ένα αντιαεροπορικό πυροβόλο Vickers των 3 ιντσών, μαζί με 4 ενθέμια (ντουλάπια) πυρομαχικών. Τοποθετήθηκαν σε διάφορα σημεία του καταστρώματος 10 πυροβόλα Hotchkiss των 0,303 ιντσών για αντιαεροπορική κάλυψη του πλοίου. Επίσης τοποθετήθηκαν τρία προστατευτικά ελάσματα για το πυροβόλο Vickers και για τα δύο πυροβόλα των 127 mm. Αφαιρέθηκε από την πρύμνη το πυροβόλο των 127 mm και στη θέση τοποθετήθηκαν δύο βομβοβόλα και αυξήθηκε ο αριθμός των βομβών βάθους σε 80. Αφαιρέθηκε ο ιστός της πρύμνης, ώστε να μην εμποδίζεται η βολή του πυροβόλο Vickers, και μειώθηκε το ύψος της καπνοδόχου. Επίσης τοποθετήθηκαν η συσκευή ASDIC, καλώδιο αντιμαγνητισμού για να μην επικολλούνται στο πλοίο μαγνητικές νάρκες και μηχανικός πυροσωλήνας ώστε να χρησιμοποιηθούν αμερικανικά βλήματα για αντιαεροπορικές βολές. Τέλος τα τέσσερα Α/Α Rheinmetall των 37 mm που είχε αποφασιστεί να αντικατασταθούν από Oerlikon των 20 mm τελικά παρέμειναν, όμως κατασκευάστηκαν κατάλληλες υποδοχές ώστε να τοποθετηθούν αργότερα στην Αλεξάνδρεια.
Το "Βασίλισσα Όλγα" επέστρεψε στις 22 Φεβρουάριου 1942 στην Αλεξάνδρεια και εντάχθηκε στη δύναμη του 14ου Στολίσκου Αντιτορπιλικών (14th Destroyer Flotilla) του Βρετανικού Βασιλικού Ναυτικού, με διοικητή τον Πλοίαρχο Πόλαντ (Capt. A.L Poland) και δύναμη (μαζί με το "Βασίλισσα Όλγα") εννιά αντιτορπιλικών. Ο Στολίσκος αυτός ονομάζονταν και "στολίσκος του θανάτου", διότι είχε περιοχή ευθύνης του το Τομπρούκ, όπου δραστηριοποιούνταν εχθρικά υποβρύχια και αεροπλάνα, και την περιοχή της Μάλτας, η οποία δέχονταν συνεχείς αεροπορικές επίθεσης λόγο της αναμενόμενης εισβολής. Στην Αλεξάνδρεια τοποθετήθηκε η συσκευή RDF για τον εντοπισμό στόχων επιφανείας και αντικαταστάθηκαν τα Α/Α Rheinmetall με τα Oerlikon. Το "Βασίλισσα Όλγα" ήταν το πρώτο ελληνικό πλοίο που εντάχθηκε οργανικά σε βρετανικό στολίσκο και άλλαξε τον διακριτικό του αριθμό από D15 σε H86.
Στις 26 Φεβρουαρίου νέος κυβερνήτης του πλοίου ανέλαβε ο Πλωτάρχης Δ. Αλεξάνδρου. Με τον Αλεξάνδρου το πλοίο θα έχει μερικά ατυχή γεγονότα. Το πρώτο ήταν ένα ατύχημα που συνέβη καθώς το "Βασίλισσα Όλγα" προσπαθούσε να δέσει σε σημαντήρα στο λιμάνι της Αλεξάνδρειας. Τότε συγκρούσθηκε με ένα βρετανικό ναρκαλιευτικό, χωρίς ευτυχώς να σημειωθούν ιδιαίτερες ζημιές. Το δεύτερο περιστατικό έγινε όταν συνοδεύοντας νηοπομπή προσέκρουσε σε ύφαλο με αποτέλεσμα να καταστραφεί μία από τις έλικες. Επέστρεψε στην Αλεξάνδρεια και μπήκε σε δεξαμενή. Επειδή εκείνες τις μέρες οι γερμανικές δυνάμεις έφτασαν κοντά στο Κάιρο αποφασίστηκε η εκκένωση του ναυστάθμου και η ανατίναξη του πλοίου. Μόλις έγινε γνωστή η απόφαση αυτή το πλήρωμά του "Βασίλισσα Όλγα", με την συμπαράσταση μερικών Άγγλων τεχνικών, άρχισε εντατικές επισκευές, με αποτέλεσμα το πρωί της ημέρας που είχε προγραμματιστεί να ανατιναχτεί το μόνο πρόβλημα ήταν η βλάβη στην έλικα και έτσι αποφασίστηκε να ρυμουλκηθεί στο Πορτ Σάιντ και μετά στο Σουέζ. Το τελευταίο ατύχημα θα σημάνει το τέλος της θητείας του Αλεξάνδρου στο πλοίο. Πλέον από τις 28 Αυγούστου νέος κυβερνήτης του ανέλαβε ο Πλωτάρχης Γεώργιος Μπλέσσας.
Η βύθιση του ιταλικού υποβρυχίου "Uarsciek".
Κατά το διάστημα Νοεμβρίου- Δεκεμβρίου το "Βασίλισσα Όλγα" έλαβε μέρος σε συνοδεία βρετανικών νηοπομπών, με προορισμό το Άντεν, την Αλεξάνδρεια, το Τομπρούκ, το Πορτ Σάιντ και την Μάλτα. Πολλές φορές το "Βασίλισσα Όλγα" έδρασε μαζί με το βρετανικό αντιτορπιλικό HMS "Petard" (G 56). Σε μια αποστολή τα δύο πλοία ξεκίνησαν την 7η Δεκεμβρίου από το Πορτ Σάιντ με προορισμό την Μάλτα. Ενδιάμεσα κατέπλευσαν στην Βεγγάζη από όπου το μεσημέρι της 14ης Δεκεμβρίου απέπλευσαν για τον τελικό τους προορισμό. Περίπου στις 03:00 της 15ης Δεκεμβρίου και ενώ βρίσκονταν 45 μίλια μακριά από την Μάλτα, το "Petard" εντόπισε το ιταλικό υποβρύχιο "Uarsciek". Το υποβρύχιο εξαπέλυσε κατά του "Βασίλισσα Όλγα" δύο τορπίλες, οι οποίες πέρασαν σε μικρή απόσταση από την πλώρη του πλοίου. Το "Petard" έριξε εναντίον του υποβρυχίου μια βόμβα βυθού και ειδοποίησε το "Βασίλισσα Όλγα" να διαγράφει κύκλους σε απόσταση δύο μιλίων γύρω του. Ο κυβερνήτης του υποβρυχίου πιστεύοντας ότι η έκρηξη της βόμβα του "Petard" προέρχονταν από τις τορπίλες που εκτόξευσε ανέβηκε σε περισκοπικό βάθος. Μόλις όμως διαπίστωσε ότι η επίθεσή του απέτυχε αναγκάστηκε να καταδυθεί βαθύτερα. Τότε το "Petard" έριξε δέκα βόμβες και κάλεσε το "Βασίλισσα Όλγα" να πλησιάσει και να επιτεθεί κατά του υποβρύχιου. Ρυθμίζοντας να εκραγούν σε βάθος μεταξύ 150 με 300 πόδια, το "Βασίλισσα Όλγα" έριξε 6 βόμβες που δημιούργησαν πολλές βλάβες σε ζωτικά μηχανήματα και στο πρυμναίο τμήμα του "Uarsciek" αναγκάζοντάς το να αναδυθεί. Αμέσως το "Petard" έβαλε με τα ταχυβόλα του το χτυπημένο υποβρύχιο και πλησίασε κοντά του. Η ταχύτητα όμως του "Petard" ήταν τέτοια που συγκρούστηκε με το "Uarsciek". Τελικά το υποβρύχιο εγκαταλείφθηκε από το πλήρωμά του και το "Βασίλισσα Όλγα" μάζεψε από αυτό 28 ναυαγούς. Στο μεταξύ ο κυβερνήτης του "Petard" αποφάσισε να ρυμουλκήσει το υποβρύχιο ως την Μάλτα, προσπάθεια όμως που δεν ευοδώθηκε καθώς έσπαζαν τα συρματόσχοινα. Στις 11:33 της 15ης Δεκεμβρίου το "Uarsciek" βυθίστηκε.
Βύθιση του ιταλικού εξοπλισμένου αλιευτικού "Stromboli".
Την νύχτα της 18ης/19ης Ιανουαρίου τα αντιτορπιλικά "Βασίλισσα Όλγα", "Pakenham" και "Nubian" εκτέλεσαν επιθετική περιπολία κοντά στις ακτές της Τυνησίας, μεταξύ του ακρωτηρίου Ras Caputia και της νησίδας Kyriat. Τα "Pakenham" εντόπισε στις 02:30 της 19ης Ιανουαρίου το ιταλικό εξοπλισμένο αλιευτικό "Stromboli" σε απόσταση 3 μιλίων. Τότε τα τρία αντιτορπιλικά έσπευσαν να το συναντήσουν και όταν έφτασαν κοντά άρχισαν πυρ. Πρώτο έβαλε το "Pakenham", μετά το "Nubian" και έπειτα το "Βασίλισσα Όλγα". Μόνο όμως οι δύο απανωτές ομοβροντίες 6 βλημάτων των 127 mm του "Βασίλισσα Όλγα" έπληξαν καίρια "Stromboli". Ήταν τα πρώτα πυρά ελληνικού πολεμικού πλοίου εναντίον ιταλικού από την έναρξη του πολέμου. Στην συνέχεια τα τρία αντιτορπιλικά σφυροκόπησαν με βλήματα το ιταλικό πλοίο, το οποίο μετά από λίγο βυθίστηκε φλεγόμενο.
Στις 29 Ιανουαρίου το "Βασίλισσα Όλγα" μαζί με το "Pakenham" και "Petard" απέπλευσαν για το Άντεν, οπού κατέπλευσαν στις 3 Φεβρουαρίου. Από εκεί το "Βασίλισσα Όλγα" μαζί με πέντε άλλα βρετανικά αντιτορπιλικά συνόδευσαν μια νηοπομπή που την συγκροτούσαν τα υπερωκεάνια "Queen Mary", "Ile de France", "Aquitania" και "New Amsterdam" τα οποία είχαν παραλάβει την 9η Αυστραλιανή Μεραρχία με προορισμό την Νέα Γουινέα. Ο απόπλους της εντυπωσιακής αυτής νηοπομπής έγινε το απόγευμα της 3ης Φεβρουαρίου και τα αντιτορπιλικά την ακολούθησαν μέχρι περίπου 180 νότια από το νησί Σοκότρα. Από εκεί το "Βασίλισσα Όλγα" επέστρεψε μέσω Σουέζ στην Μεσόγειο, όπου συμμετείχε σε νέες νηοπομπές. Στις 22 Φεβρουαρίου το πλοίο επισκέφθηκε η Σοφία Βέμπο, η "τραγουδίστρια της Νίκης", και με τα τραγούδια της ψυχαγώγησε αλλά και συγκίνησε το πλήρωμα.
Η καταστροφή ιταλικής νηοπομπής.
Το επόμενο διάστημα το "Βασίλισσα Όλγα" συμμετείχε σε ασκήσεις αλλά και σε συνοδεία νηοπομπών μεταξύ Αλεξάνδρειας, Μάλτας και Τρίπολης. Το μεσημέρι της 1ης Ιουνίου το "Βασίλισσα Όλγα" μαζί με το βρετανικό αντιτορπιλικό HMS "Jervis" (F.00) απέπλευσαν από την Μάλτα για διενέργεια επιθετικής περιπολίας στην περιοχή της κατά μήκος των ακτών της Καλαβρίας, διότι σε εκείνη την περιοχή αναφέρθηκε από αναγνωριστικό αεροσκάφος ότι εντοπίστηκε ιταλική νηοπομπή. Στις 01:30 της 2ας Ιουνίου κοντά στο ακρωτήριο Spartivento, το "Βασίλισσα Όλγα" εντόπισε ιταλική νηοπομπή δύο φορτηγών και ενός πολεμικού και στράφηκαν προς αυτήν. Λίγα λεπτά μετά το "Βασίλισσα Όλγα" εκτόξευσε φωτιστικά βλήματα ενώ το "Jervis" με τον προβολέα του φώτισε το τελευταίο πλοίο του ιταλικού σχηματισμού, το φορτηγό "Vrainizza". Αμέσως τα δύο αντιτορπιλικά άνοιξαν συντονισμένο πυρ και βύθισαν το ιταλικό φορτηγό. Επόμενος στόχος ήταν το φορτηγό "Postumia" που συγκέντρωσε τα πύρα των αντιτορπιλικών. Στο μεταξύ το ιταλικό τορπιλοβόλο "Castore", το οποίο συνόδευε τα δύο φορτηγά, έσπευσε να τα υπερασπιστεί. Τότε το "Jervis" αντιλήφθηκε την κίνηση του "Castore" και με εύστοχα πυρά του προκάλεσε σοβαρές ζημιές. Ταυτόχρονα το "Βασίλισσα Όλγα" έσπευσε και αυτό κοντά στο "Jervis" για να συντονιστούν οι βολές τους κατά του ιταλικού πολεμικού. Η ταχύτητα όμως του "Βασίλισσα Όλγα" ήταν τέτοια που το έφερε κοντά στο βρετανικό πλοίο αναγκάζοντας τον Πλοίαρχο Μπλέσσα να μειώσει ταχύτητα και να ακολουθήσει τα ίχνη του. Εκείνη την στιγμή εμφανίστηκε το "Castore", το οποίο πλησίασε ολοταχώς το "Βασίλισσα Όλγα" και το έβαλε με σποραδικά πυρά που όμως δεν βρίσκουν στόχο. Αμέσως το ελληνικό αντιτορπιλικό εκτέλεσε έναν ελιγμό και απέφυγε την πιθανή σύγκρουση και ταυτόχρονα το έβαλε με όλα του τα πυροβόλα, σαρώνοντας το κατάστρωμα του ιταλικού πλοίου, το οποίο μετά από λίγο ακινητοποιήθηκε. Τότε το "Jervis" φώτισε με τον προβολέα του το "Castore" και μαζί με το "Βασίλισσα Όλγα" το πυροβόλησαν στέλνοντάς το φλεγόμενο στον βυθό. Στο μεταξύ, την ώρα που το "Castore" έκανε την επίθεσή του, που περισσότερο χαρακτηρίζεται ως αυτοθυσία, έδωσε την ευκαιρία στο "Postumia" να διαφύγει, χωρίς μάλιστα να έχει υποστεί σοβαρές ζημιές .
Η κατάληψη της νήσου Παντελλερία.
Την άνοιξη του 1943 οι Σύμμαχοι είχαν εκδιώξει τα γερμανικά στρατεύματα από την βόρεια Αφρική και ξεκίνησαν τις προετοιμασίες για να εισβάλουν στην Ιταλία. Προηγουμένως όμως είχε κριθεί σκόπιμο να καταληφθεί η νήσος Παντελλερία, 150 μίλια βορειοδυτικά της Μάλτας. Στις 7 Ιουνίου 1943 το "Βασίλισσα Όλγα" και το "Pedard" διατάχθηκαν να εκτελέσουν αναγνωριστική περιπολία στην περιοχή του νησιού. Όταν τα δύο πλοία έφτασαν κοντά στην νήσο έγιναν αντιληπτά από τις ιταλικές δυνάμεις που έβαλαν εναντίον τους χωρίς όμως να ευστοχήσουν. Τρεις μέρες μετά άρχισε η επιχείρηση κατάληψης της Παντελλέριας με το "Βασίλισσα Όλγα" μαζί με τα αντιτορπιλικά "Jervis" και "Nubian" και τα καταδρομικά "Orion" και "Penelope" είχαν αναλάβει την περιπολία στην βορειοανατολική πλευρά του νησιού. Στις 10:34 εμφανίστηκαν 24 γερμανικά αεροσκάφη Bf 110 τα οποία επιτέθηκαν στα πλοία. Το "Βασίλισσα Όλγα" βρίσκονταν στο άκρο του σχηματισμού και οι Γερμανοί πιλότοι το εντόπισαν πρώτο και το βομβάρδισαν με σφοδρότητα, χωρίς όμως να προκαλέσουν κάποια ζημιά στο πλοίο. Μετά το τέλος της αεροπορικής επίθεσης το "Βασίλισσα Όλγα", μαζί με τα υπόλοιπα βρετανικά πλοία, εκτέλεσαν εύστοχες βολές κατά των επάκτιων ιταλικών πυροβολείων. Σε λίγη ώρα κάθε αντίσταση είχε σταματήσει και ο Ιταλός διοικητής του νησιού παραδόθηκε.
Η απόβαση στη Σικελία και η παράδοση του Ιταλικού Στόλου.
Μετά την κατάληψη της Παντελλέριας το "Βασίλισσα Όλγα" κατέπλευσε στην Μάλτα όπου παρέμεινε για ένα δεκαήμερο προκειμένου να εκτελέσει κάποιες επισκευές. Την νύχτα της 23ης προς 24η Ιουνίου απέπλευσε από την Μάλτα με προορισμό την Μπιζέρτ ώστε να ενωθεί με την Force H. Αποστολή της Force Η ήταν να αποτρέψει την παρέμβαση του Ιταλικού Στόλου στις αποβατικές επιχειρήσεις των Συμμάχων στην Σικελία που είχε οριστεί για την 10η Ιουλίου. Το μεσημέρι της 1ης Ιουλίου το "Βασίλισσα Όλγα" απέπλευσε από την Μπιζέρτ μαζί με μία ισχυρή ομάδα πλοίων, τμήμα της Force H, με κατεύθυνση προς την Ελλάδα, ώστε να εκτελέσει ασκήσεις αλλά και για να παραπλανήσει τον αντίπαλο ως προς το σημείο απόβασης. Στις 10 Ιουλίου ξεκίνησε η απόβαση των Συμμάχων με την Force Η να περιπολεί ανατολικά της Σικελίας περιμένοντας τον Ιταλικό Στόλο, ο οποίος όμως δεν έκανε την εμφάνισή του. Στις 17 Ιουλίου το "Βασίλισσα Όλγα" ανέλαβε μαζί με άλλα πλοία τον βομβαρδισμό του λιμένα της Κατάνης, αποστολή που την έφερε εις πέρας. Λίγες μέρες μετά, στις 4 Αυγούστου, στο "Pedard" και το "Βασίλισσα Όλγα" επιβιβάστηκαν Βρετανοί κομάντος, οι οποίοι αποβιβάστηκαν στις σικελικές ακτές και έπειτα το ελληνικό αντιτορπιλικό κατέπλευσε στην Αλεξάνδρεια όπου παρέμεινε ως την 26 Αυγούστου ώστε να εκτελέσει διάφορες εργασίες συντήρησης.
Η παράδοση των ιταλικών δυνάμεων στους Συμμάχους που υπεγράφη την 8η Σεπτεμβρίου υποχρέωσε τα ιταλικά πολεμικά να μετακινηθούν στην Μάλτα. Έτσι την 9η Σεπτεμβρίου ο Ιταλικός Στόλος απέπλευσε από την Λα Σπέτσια (La Spezia) και την επόμενη μέρα συναντήθηκε με δύναμη βρετανικών πλοίων, μεταξύ των οποίων και το ελληνικό "Βασίλισσα Όλγα" και ένα γαλλικό. Η συμμετοχή του ελληνικού πλοίου ήταν εντελώς συμβολική. Το πρωί της 11ης Σεπτεμβρίου η αρμάδα των πλοίων κατέπλευσε στη Μάλτα. Έπειτα από πέντε μέρες, στις 16/9/1943, ένα μέρος του Ιταλικού Στόλου με την συνοδεία του "Βασίλισσα Όλγα" και αγγλικών αντιτορπιλικών και θωρηκτών έφτασαν στην Αλεξάνδρεια, όπου έγιναν δεκτά από τον Βρετανό Αρχηγό Στόλου Ανατολικής Μεσογείου (Commander-in-Chief, Levant) Ναύαρχο Τζον Κάνινγκχαμ (John Cunningham) και τον Έλληνα Αρχηγό Στόλου Υποναύαρχο Κωνσταντίνο Αλεξανδρή.
Επιστροφή στο Αιγαίο και βύθιση.
Η βύθιση των γερμανικών φορτηγών πλοίων "Paula" και "Ρluto".
Μετά την συνθηκολόγηση της Ιταλίας οι προσπάθειες των Βρετανών στην ανατολική Μεσόγειο στράφηκαν προς τα ιταλοκρατούμενα Δωδεκάνησα, τα οποία θα έπρεπε να προφυλαχθούν από την προκείμενη γερμανική κατάληψη. Στις επιχειρήσεις που ξεκίνησαν τον Σεπτέμβριο του 1943 έλαβε μέρος και το "Βασίλισσα Όλγα". Η πρώτη αποστολή του ελληνικού αντιτορπιλικού ήταν μια επιθετική περιπολία στην περιοχή της Αστυπάλαιας. Στις 17 Σεπτεμβρίου απέπλευσε από την Αλεξάνδρεια και μαζί με τα αντιτορπιλικά "Eclipse" και "Faulknor" κατευθύνθηκαν προς την Κάρπαθο. Όταν τα πλοία έπλευσαν στα ελληνικά χωρικά ύδατα η συγκίνηση του πληρώματός του "Βασίλισσα Όλγα" ήταν μεγάλη, καθώς για πρώτη φορά μετά από δυόμιση χρόνια ξενιτιάς ταξίδευαν πάλι στα γνώριμα νερά του Αιγαίου. Το απόγευμα της 17ης Σεπτεμβρίου η ομάδα των αντιτορπιλικών έλαβε μήνυμα για την ύπαρξη γερμανικής νηοπομπής με κατεύθυνση προς τα Δωδεκάνησα. Λίγα λεπτά από τα μεσάνυχτα της 17ης προς 18η Σεπτεμβρίου το "Faulknor" εντόπισε κοντά στην Αστυπάλαια την νηοπομπή, η οποία αποτελείτο από τα φορτηγά "Paula" (πρώην PLM 12, 3.754 ΚΟΧ) και το συνοδό τους ανθυποβρυχιακό UJ-2104 . Τα δύο βρετανικά αντιτορπιλικά στόχευσαν το "Paula" ενώ το "Βασίλισσα Όλγα" συγκέντρωσε τα πυρά του προς το "Ρluto". Οι συνεχείς βολές του "Βασίλισσα Όλγα" από απόσταση 1500 γιαρδών προκάλεσαν, μέσα σε λίγα λεπτά, πολλές εκρήξεις στο γερμανικό φορτηγό, το οποίο εγκαταλείφθηκε από το πλήρωμά του. Την ίδια τύχη είχε και το "Paula". Στο μεταξύ, το UJ-2104, έχοντας υποστεί σοβαρές ζημιές από τα πυρά που εκτόξευσε εναντίον του το "Faulknor", κατάφερε να ξεφύγει για να βυθιστεί αργότερα από το πλήρωμα του κοντά στην θέση "Μαλτεζάνα" της Αστυπάλαιας. Τελικά, ο κυβερνήτης του "Faulknor" θέλοντας να είναι σίγουρος για την βύθιση του "Paula" έβαλε εναντίον του τορπίλη η οποία βρήκε το φορτηγό στη μέση, βυθίζοντάς το σε ελάχιστο χρόνο. Ύστερα από λίγα λεπτά βυθίστηκε και το "Ρluto". Έπειτα από αυτή την επιτυχή περιπολία τα τρία αντιτορπιλικά κατέπλευσαν το βράδυ της ίδια μέρας στην Χάιφα.
Στο λιμάνι της Χάιφα επιβιβάστηκαν στο "Βασίλισσα Όλγα" περίπου 80 Βρετανοί στρατιώτες, ενώ μεταφέρθηκαν στο κατάστρωμα του πλοίου διάφορα πολεμοφόδια. Το πρωί της 21η Σεπτεμβρίου αναχώρησε, μαζί με δύο βρετανικά αντιτορπιλικά, με προορισμό την Λέρο, όπου κατέπλευσε την επόμενη μέρα. Μετά την αποβίβαση του φορτίου το πλήρωμα του "Βασίλισσα Όλγα" μπορούσε να αντικρίσει τη πατρώα γη εκ του σύνεγγυς, ενώ οι Λέριοι μόλις αντιλήφθηκαν την παρουσία ελληνικού πλοίου έσπευσαν ενθουσιασμένοι να το προσεγγίσουν. Όμως αυτές οι εκδηλώσεις προκάλεσαν την ιταλική δυσαρέσκεια η οποία ενισχύθηκε από ένα ατυχές γεγονός. Ένας Έλληνας ναύτης περιέβρεξε με την μάνικα που έπλενε το κατάστρωμα την σημαία μιας ιταλικής υδροφόρας που είχε προσεγγίσει το "Βασίλισσα Όλγα". Λαμβάνοντας αυτό ως προσβολή μερικοί Ιταλοί απείλησαν με κανονιοβολισμό το ελληνικού πλοίο με τα πυροβόλα που είχαν παρατάξει στους γύρω λόφους. Η παρέμβαση όμως του Πλοίαρχου Μπλέσσα θα εκτονώσει την κατάσταση. Το ίδιο βράδυ το "Βασίλισσα Όλγα" απέπλευσε και μαζί με τα άλλα δύο αντιτορπιλικά έφτασε στις 23 Σεπτεμβρίου στην Αλεξάνδρεια.
Η τελευταία αποστολή.
Μετά από μικρή ανάπαυλα, το πρωί της 25ης Σεπτεμβρίου το "Βασίλισσα Όλγα" απέπλευσε από την Αλεξάνδρεια, μαζί με το βρετανικό αντιτορπιλικό HMS "Intrepid" (D10) για να διεξάγουν περιπολία στην περιοχή δυτικά της Καρπάθου με σκοπό να εμποδίσουν την διέλευση εχθρικών πλοίων από την ηπειρωτική Ελλάδα και την Κρήτη προς τα Δωδεκάνησα. Καθώς τα δύο πλοία περιπολούσαν στην καθορισμένη περιοχή, τα ξημερώματα της 26ης Σεπτεμβρίου έλαβαν σήμα με το οποίο διατάσσονταν να καταπλεύσουν στη Λέρο. Στις 07.00 το πρωί της ίδιας μέρας έφτασαν στον όρμο Λακκί της Λέρου, με το "Βασίλισσα Όλγα" να αγκυροβολεί κοντά στο μέσο του όρμου και το "Intrepid" περίπου 200 μέτρα ανατολικότερα. Η ολονύχτια περιπολία είχε κουράσει το πλήρωμα του "Βασίλισσα Όλγα" κι έτσι οι περισσότεροι κατέβηκαν στα υποφράγματα για να αναπαυθούν. Στη γέφυρα έμεινε ο Αξιωματικός Φυλακής με τους βοηθούς του, στα πυροβόλα και τα πολυβόλα έμειναν οι μισοί άνδρες των ομοχειριών και οι μηχανές διατηρήθηκαν σε δίωρη ετοιμότητα για απόπλου. Υπό την προστασία των ιταλικών αντιαεροπορικών πυροβολαρχιών, τα πληρώματα των δύο αντιτορπιλικών πίστεψαν ότι στο ορμητήριο της Λέρου θα περνούσαν μια γαλήνια αιγαιοπελαγίτικη μέρα.
Περίπου στις 10:00 εμφανίστηκαν στον ουρανό της Λέρου 20-24 γερμανικά αεροσκάφη Ju 88 της 2ης Σμηναρχίας της 51ης Πτέρυγας Βομβαρδισμού (II/KG51) και της 2ης Σμηναρχίας της 6ης Πτέρυγας Βομβαρδισμού (II/KG6). Τα Ju 88 επιτέθηκαν κατά των δύο αντιτορπιλικών σε τρία κύματα των 6-8 αεροσκαφών. Τα Ju 88 του πρώτου κύματος, ακολουθώντας τον άξονα εισόδου του όρμου, ξεκίνησαν την βύθισή τους από ύψος περίπου 1500 μέτρων και έριξαν τις βόμβες τους κατά του "Βασίλισσα Όλγα" και του "Intrepid" από τα 300-400 μέτρα, ενώ ταυτόχρονα έριχναν με τα πολυβόλα τους κατά των καταστρωμάτων ώστε να εμποδίσουν τα πληρώματα να καταλάβουν θέσεις μάχης. Το "Βασίλισσα Όλγα" έμεινε αλώβητο παρά τις κοντινές εκρήξεις που το συγκλόνισαν, όμως το "Intrepid" δέχτηκε μία βόμβα που του δημιούργησε ρήγμα 2x1 μέτρων και διέλυσε τον Νο 3 λέβητα .
Έπειτα από ένα λεπτό από το τέλος του πρώτου κύματος εμφανίστηκε το δεύτερο κύμα των Ju 88, το οποίο βομβάρδισε τις ιταλικές εγκαταστάσεις στο νησί, δίνοντας τον χρόνο στα πληρώματα των αντιτορπιλικών να επανδρώσουν τα αντιαεροπορικά πυροβόλα τους. Όμως η εμφάνιση του τρίτου κύματος ήταν μοιραία για το "Βασίλισσα Όλγα". Οι πρώτες ριπές των Ju 88 βρήκαν τον Πλωτάρχη Μπλέσσα στο στήθος και στον λαιμό, ρίχνοντάς τον νεκρό στο κατάστρωμα του πλοίου. Δίπλα του έπεσαν νεκροί αρκετοί άντρες. Λίγο μετά το αντιτορπιλικό δέχτηκε δύο τουλάχιστον βόμβες που έπεσαν πίσω από την πρυμναία τσιμινιέρα και ανατίναξαν το βληματοθέσιο του αντιαεροπορικού πυροβόλου Vickers και ίσως το βληματοθέσιο του τρίτου πυροβόλου των 127 mm. Επακολούθησε μια φοβερή έκρηξη και το πρυμναίο τμήμα σχεδόν αποκομμένο, έγειρε δεξιά και άρχισε να βυθίζεται παρασύροντας το υπόλοιπο σκάφος προς τον βυθό. Οι απεγνωσμένες προσπάθειες του πληρώματος να διασωθεί το πληγωμένο σκάφος δεν έφεραν αποτέλεσμα και έτσι δόθηκε στις 10:08 διαταγή από τον Ανθυποπλοίαρχο Δανιήλ να εγκαταλειφθεί. Έπειτα από λίγο το σκάφος αναποδογύρισε και τελικά βυθίστηκε στις 10:11. Την στιγμή που το τελευταίο μέρος του πλοίου, η πλώρη του, χάνονταν κάτω από την επιφάνεια της θάλασσας, όσοι από το πλήρωμα κατάφεραν να σωθούν, αναφώνησαν γεμάτοι συγκίνηση «Ζήτω η Όλγα».
Την ημέρα της βύθισής του στο "Βασίλισσα Όλγα" επέβαιναν ως πλήρωμα 211 Έλληνες αξιωματικοί και ναυτοδίοποι και 11 Άγγλοι ναύτες, συνολικά δηλαδή 222 άνδρες. Από αυτούς έχασαν την ζωή του ο κυβερνήτης, πέντε αξιωματικοί, 10 υπαξιωματικοί, 54 ναυτοδίοποι και τρεις Άγγλοι ναύτες. Από τους συνολικά 141 Έλληνες διασωθέντες υπήρχαν 23 τραυματίες. Επίσης ως επισκέπτες επέβαιναν στο αντιτορπιλικό 15 Λέριοι πολίτες και 7 Έλληνες ναύτες από το πλήρωμα του φορτηγού πλοίου "Taganrog". Από αυτούς έχασαν την ζωή τους 3 Λέριοι και 4 ναύτες.
Επίλογος.
Μετά την βύθιση του υποβρυχίου "Κατσώνης" στις 14 Σεπτεμβρίου, η απώλεια του "Βασίλισσα Όλγα" αποτέλεσε μια δεύτερη οδυνηρή θυσία και ένα βαρύτατο πλήγμα για το Βασιλικό Πολεμικό Ναυτικό. Το Βρετανικό Ναυαρχείο απέστειλε στο Ελληνικό Υπουργείο των Ναυτικών το εξής τηλεγράφημα : "Η σκληρά απώλεια, ην το ελληνικόν Β. Ναυτικόν υπέστη εκ της βυθίσεως της ΟΛΓΑΣ και του ΚΑΤΣΩΝΗ, μας ελύπησε βαθύτατα. Αμφότερα ταύτα τα πλοία έχουν εις το ενεργητικόν των διακεκριμένας υπηρεσίας υπέρ του συμμαχικού αγώνος και αι επιτυχίαι των ανακλούν υψίστην τιμήν εις τους κυβερνήτας και τα πληρώματά των, καθώς και εις το Ελληνικό Β. Ναυτικόν". Ο Βρετανός Στόλαρχος αναγγέλλοντας στον Έλληνα Α.Σ. την βύθιση του "Βασίλισσα Όλγα" έγραψε: "Η απώλεια του λαμπρού τούτου πλοίου, το οποίον είχε καταστή περίφημον καθ΄ όλην την Μεσόγειον, θα γίνει βαθύτατα αισθητή εις όλους, όσοι συνυπηρέτησαν μαζί του". Απαντώντας ο Έλληνας Α.Σ. έγραψε: "Τα σκάφη θα αναπληρωθούν, των ανδρών όμως η απώλεια είναι δυσαναπλήρωτος. Ας κλίνωμεν ευλαβώς το γόνυ πρό των σκιών τόσον αγαπητών συναδέλφων και τόσον γενναίων ανδρών, οι οποίοι εύρον τον θάνατον μαχόμενοι τον ιερόν αγώνα υπέρ της ελευθερίας και διατηρήσωμεν εσαεί τη μνήμην των ως φωτεινόν παράδειγμα αυτοθυσίας και αφοσιώσεως προς το καθήκον".
Η γεμάτη επιτυχίες πολεμική δράση του στην περιοχή της Μεσογείου έκανε το "Βασίλισσα Όλγα" λαμπρό σύμβολο του ναυτικού αγώνα των Ελλήνων στον Β΄ Παγκόσμιο Πόλεμο. "Δίκαια λοιπόν", όπως αναφέρει ο Αντιναύαρχος ε.α ΠΝ Κωνσταντίνος Μεταλληνός, "η ΟΛΓΑ του Μπλέσσα έχει πάρει την θέση που της αξίζει στην ναυτική Ιστορία μας, δίπλα στην ΝΑΥΚΡΑΤΟΥΣΑ του Θεμιστοκλή, στον ΑΡΗ του Τσαμάδου, στον ΑΒΕΡΩΦ του Κουντουριώτη, στον ΑΔΡΙΑ του Τούμπα, στον ΚΑΤΣΩΝΗ του Λάσκου...Όσο για τους ανθρώπους που έζησαν και πολέμησαν για την ΟΛΓΑ, δύσκολα μπορεί κανείς μπορεί να βρει λόγια για να εξυμνήσει την προσφορά τους. Στα σκληρά χρόνια του πολέμου στάθηκαν αλύγιστοι μπροστά στους κινδύνους και τις ταλαιπωρίες. Μετέφεραν την καρδιά και την ψυχή της Ελλάδας στο εξωτερικό και συνέχισαν αταλάντευτοι των αγώνα για την τελική νίκη και την απελευθέρωση της πατρίδας τους".
Στο ναύσταθμο της Σαλαμίνα έχει τοποθετηθεί ένα μνημείο για να τιμήσει τους νεκρούς του "Βασίλισσα Όλγα". Ακόμα ένα μνημείο υπάρχει στο Λακκί της Λέρου όπου κάθε χρόνο, την 26η Σεπτεμβρίου, η επίσημη πολιτεία και το Ελληνικό Πολεμικό Ναυτικό τιμούν την επέτειο της βύθισης και τη μνήμη των νεκρών. Για τους απολεσθέντες αξιωματικούς το Πολεμικό Ναυτικό έδωσε το όνομα του Μπλέσσα σε μία κανονιοφόρο και μια πυραυλάκατο, του Γρηγορόπουλου σε ένα οχηματαγωγό και μία πυραυλάκατο, των Μπάτση και Σιμιτζόπουλου σε μία πυραυλάκατο και του Σακίπη σε μία πυραυλάκατο και το Κέντρο Εκπαίδευσης Τεχνικών Υπαξιωματικών Ναυτικού.
Βιβλιογραφία.
Αρχεία.
Kriegstagebuch Admiral Ägäis (NARA)

</doc>
<doc id="42431" url="https://el.wikipedia.org/wiki?curid=42431" title="Βασίλισσα Σοφία Ι (εύδρομο)">
Βασίλισσα Σοφία Ι (εύδρομο)

Βασίλισσα Σοφία Ι (Εύδρομον)
Ατμόπλοιο, από τις γερμανικές επανορθώσεις του Α’ Παγκοσμίου Πολέμου. Ναυπηγήθηκε το 1906. Στη Μικρασιατική εκστρατεία, το 1920-1922, μετά τον εξοπλισμό του, χρησιμοποιήθηκε σαν βοηθητικό εύδρομο.

</doc>
<doc id="42432" url="https://el.wikipedia.org/wiki?curid=42432" title="Βασίλισσα Σοφία ΙΙ (αντιτορπιλικό)">
Βασίλισσα Σοφία ΙΙ (αντιτορπιλικό)

Το Βασίλισσα Σοφία ΙΙ ήταν αντιτορπιλικό.
Μαζί με το «ΒΑΣΙΛΕΥΣ ΚΩΝΣΤΑΝΤΙΝΟΣ», το 1940 είχε σχεδιαστεί ότι θα κατασκευαστεί στα Ναυπηγεία Σκαραμαγκά. Δεν υλοποιήθηκε η κατασκευή του λόγω της έναρξης του Β’ Παγκοσμίου Πολέμου και η κατάληψη τη χώρας από τους Γερμανούς. Αναφέρεται ότι και των δύο πλοίων η ονομασία δεν ήταν επίσημη . Τα πυροβόλα ΡΑΪΝΜΕΤΑΛ 5’’ που προορίζονταν για αυτά τα πλοία τοποθετήθηκαν 4 στα πυροβολεία της Κέρκυρας και 4 στα πυροβολεία της Πρέβεζας.

</doc>
<doc id="42433" url="https://el.wikipedia.org/wiki?curid=42433" title="Παγοθραυστικό">
Παγοθραυστικό

Το παγοθραυστικό (αγγλ. "ice breaker") είναι ειδικής κατασκευής και ιδιαίτερου τύπου πλοίο.
Η ναυπηγική ιδιαιτερότητά του είναι συνήθως στην ενισχυμένη οξεία πλώρη του, δια της οποίας και χρησιμοποιείται τόσο στη διάνοιξη και διατήρηση θαλασσίων οδών, «πλώιμων πόρων», σε θαλάσσιες περιοχές που καταλαμβάνονται από στρώμα πάγου, όσο και για την απελευθέρωση πλοίων που έχουν παγιδευτεί από πάγους.
Τα παγοθραυστικά ανάλογα με το αντικείμενο και τον σκοπό χρήσης τους διακρίνονται σε ερευνητικά (επιστημονικά), εμπορικά (απεγκλωβισμού σκαφών και τροφοδοσίας αποκλεισμένων περιοχών), καθώς και σε πολεμικά. Η ναυπήγηση αυτών των σκαφών ξεκίνησε όταν η έλικα παραμέρισε οριστικά τους τροχούς και μάλιστα όταν ο περίφημος Ρώσος ναύαρχος Στεπάν Μακάρωφ επιλήφθηκε της ναυπήγησης παρόμοιων πλοίων με βάση τα ναυπηγικά σχέδια του παγοθραυστικού «Ερμάκ» (1902-1903) με θαυμάσια αποτελέσματα.
Η έλικα των παγοθραυστικών είναι προφυλαγμένη εντός σιδερένιου δακτυλίου, ενώ η τρόπιδα είναι κεκλιμένη με μικρό πρωραίο και μέγιστο πρυμναίο βύθισμα. Η πλώρη των παγοθραυστικών είναι πολύ ενισχυμένη και παλαιότερα οδοντωτή, ώστε υπό την ισχυρή πρόωση του πλοίου αυτό να ανέρχεται στο παγόστρωμα, αφού προηγουμένως το έχουν «πριονίσει» οι οδόντες της πρωραίας τρόπιδας, δημιουργώντας έτσι γραμμή «μικράς αντίστασης», στην οποία το παγόστρωμα θραύεται στη συνέχεια από το βάρος του πλοίου.
Στολίσκους παγοθραυστικών πλοίων διαθέτουν οι χώρες εκείνες, στις θάλασσες των οποίων εμφανίζονται πάγοι, όπως ο Καναδάς, η Ρωσία, οι ΗΠΑ, η Φινλανδία κλπ.. Για τις παραπάνω χώρες οι στόλοι των παγοθραυστικών αποτελούν ιδιαίτερο οικονομικό κεφάλαιο, αφού η παρουσία τους συνιστά απαραίτητη προϋπόθεση της διατήρησης της ναυτιλίας στον Βορρά.

</doc>
<doc id="42434" url="https://el.wikipedia.org/wiki?curid=42434" title="Ρόζγουελ Ραντ">
Ρόζγουελ Ραντ

Ο Ρόζγουελ Ραντ ("Roswell Hopkins Rudd Jr", 17 Νοεμβρίου 1935 - 21 Δεκεμβρίου 2017) ήταν Αμερικανός μουσικός και συνθέτης της τζαζ.
Το τρομπόνι, ενώ ήταν από τα βασικά όργανα μια ορχήστρας ντίξιλαντ, υποβαθμίστηκε την περίοδο του μπίμποπ (καθώς δεν έχει την ευελιξία του σαξόφωνου ή της τρομπέτας)και ξαναβρήκε την αίγλη του με την έκρηξη της φρι τζαζ. Ένας μάστερ του τρομπονιού που πέρασε από όλα τα παραπάνω είδη και έβαλε την σφραγίδα του με το ιδιαίτερο του παίξιμο είναι ο Ρόζγουελ Ραντ. Ο Ραντ διερεύνησε τις φυσικές δυνατότητες και ροπές του τρομπονιού σε μέγιστο βαθμό και τα τελευταία 30 χρόνια μας πρόσφερε μουσική που χαρακτηρίζεται από φυσική δύναμη, ιδιομορφία και καθολικότητα χωρίς να μπορεί να καταταχθεί εύκολα στους κόλπους κάποιου κινήματος .
Βιογραφία.
Το πρώτο του όργανο ήταν το French horn που άρχιζε να το σπουδάζει από την ηλικία των 11 ετών. Ο πατέρας του ήταν ερασιτέχνης ντράμερ και εισήγαγε τον γιο του στον κόσμο της τζαζ. Ο Ρόζγουελ είχε την τύχη να διδαχθεί την τέχνη του τρομπονιού αργότερα από τον μεγάλο μάστερ του οργάνου, Μπιλ Χάρις, που ως μέλος της μπάντας του Γούντι Χέρμαν ήταν ένας σταρ της εποχής. Οι πρώτες δουλειές του Budd ήταν σε Dixie μπάντες, ενώ σπούδαζε ταυτόχρονα στο Πανεπιστήμιο του Yale. Μεταξύ 1960-1962 δούλεψε δίπλα στον Χέρμπι Νίκολς, πράγμα που στιγμάτισε την μετέπειτα ζωή του. Ο Χέρμπι έγινε ο Μέντορας του νεαρού Ρόζγουελ και η μουσική που παρήγαγε έκτοτε ο τρομπονίστας κουβαλούσε μέσα της την ψυχή του δασκάλου του.
Μεταξύ 1961 και 1963 ο Ραντ συμμετείχε στην μπάντα που έπαιζε σοπράνο ο Στιβ Λέισι ("Steve Lacy") και ντραμς ο Ντένις Τσαρλς ("Dennis Charles"). Η μπάντα έγινε γνωστή με το όνομα "School Days Quartet". Το χαρακτηριστικό της μπάντας ήταν ότι έπαιζαν αποκλειστικά κομμάτια του Τελόνιους Μονκ ("Thelonious Monk"). Το 1962 επίσης συμμετείχε στην free μπάντα του Μπιλ Ντίξον ("Bill Dixon") μαζί με τον Άρτσι Σεπ ("Archie Shepp") και τον Νέντις Τσαρλς ("Dennis Charles"). Το 1964 ίδρυσε και ήταν leader μαζί με τον Δανό John Tchicai το "New York Art Quartet" και συμμετείχε με αυτό στο φεστιβάλ της “Οκτωβριανής επανάστασης της τζαζ“, ένα φεστιβάλ free που οργάνωσε ο Μπιλ Ντίξον. Στην υπόλοιπη δεκαετία του ‘60 ο Ρόζγουελ Ραντ έπαιξε δίπλα στον Άρτσι Σεπ, και ήταν μέλος της "Charlie Haden’s Liberation Music Orchestra" καθώς και στο γκρουπ του Γκάτο Μπαρμπιέρι ("Gato Barbieri"). To 1968 έφτιαξε το "Primordial Quartet" μαζί με τον Λι Κένιτζ ("Lee Konitz"), τον Ρόνι Κενιάτα ("Ronny Kenyatta"), και τον Καρλ Μπέργκερ ("Karl Berger") και έμειναν μαζί μέχρι το 1970. 
Στην δεκαετία του ’70 αλλά και του ’80 έπαιξε κατά κανόνα υπό την καθοδήγηση του Στιβ Λέισι με αποτέλεσμα το όνομα του να μην αποκτήσει την φήμη που του άξιζε. Δούλεψε ως καθηγητής και λόγω οικονομικής δυσπραγίας αναγκάσθηκε να δουλέψει και εκτός μουσικής για αρκετά διαστήματα. Πέρασε και μια περίοδο όπου δούλεψε σε μία ξενοδοχειακή τουριστική μπάντα για να μπορέσει να επιβιώσει.
Η εταιρεία C.I.M.P. και οι ηχογραφήσεις του εκεί στην δεκαετία του ’90 τον επανέφεραν στον προσκήνιο και η reunion - μπάντα που δημιουργήθηκε με τον Στιβ Λέισι- του άνοιξε τον δρόμο για πετυχημένες περιοδείες στην Ευρώπη. Οι ηχογραφήσεις του με τις χαμένες συνθέσεις του Χέρμπι Νίκολς είναι αριστουργήματα.
Εξωτερικοί σύνδεσμοι.
Επίσημο site του Ρόζγουελ Ραντ

</doc>
<doc id="42435" url="https://el.wikipedia.org/wiki?curid=42435" title="Βατικιώτης (τορπιλάκατος)">
Βατικιώτης (τορπιλάκατος)

Βατικιώτης (τορπιλάκατος) / 93 
Μετονομάστηκε σε ‘Τ1 (α)’.
Κατασκευάστηκαν το 1929 στα ναυπηγεία ‘UK – Jonh J. Thornycroft and Ltd. Woolston, Southampton’. Καθελκύστηκε το 1929. Μετά την εισβολή των Γερμανών στην χώρα βυθίστηκε τον Απρίλιο του 1941.

</doc>
<doc id="42436" url="https://el.wikipedia.org/wiki?curid=42436" title="Αγία Παρασκευή Αθηνών">
Αγία Παρασκευή Αθηνών



</doc>
<doc id="42438" url="https://el.wikipedia.org/wiki?curid=42438" title="Αμάλφι (Θωρηκτό)">
Αμάλφι (Θωρηκτό)



</doc>
<doc id="42439" url="https://el.wikipedia.org/wiki?curid=42439" title="Βαυαρία (κανονιοφόρος)">
Βαυαρία (κανονιοφόρος)

Η κανονιοφόρος ΒΑΥΑΡΙΑ (Ιστιοφόρο) υπήρξε ένα από τα ελληνικά ιστορικά πλοία κατά την Επανάσταση του 1821, καθώς και ένα από τα πρώτα πολεμικά πλοία του νεοσύστατου Ελληνικού Βασιλείου. Συγκεκριμένα το πλοίο αυτό μαζί με το ατμοκίνητο ΚΑΡΤΕΡΙΑ, το βρίκιον ΣΩΤΗΡ, την επίσης κανονιοφόρο ΦΙΛΕΛΛΗΝΙΣ, (αδελφό πλοίο), καθώς και με ένα μύστικο, αποτέλεσαν τη ναυτική μοίρα με την οποία ο λόρδος Κόχραν, ο οποίος είχε αναλάβει αντιναύαρχος του ελληνικού στόλου, αποσπώντας τα από τον υπόλοιπο στόλο που ναυλοχούσε στον Κορινθιακό κόλπο, εισέπλευσε στη λιμνοθάλασσα του Μεσολογγίου τον Απρίλιο του 1829. Η μοίρα αυτή στις 15 Απριλίου του 1829 χάρισε μια λαμπρή νίκη στους Έλληνες στη Σκάλα των Σαλώνων (σημερινή Ιτέα της Άμφισσας), που όπως σημειώνει ο Βαλθόδης "ήλθε να δώσει νέα πνοή στους Έλληνες".
Μετά την άφιξη του Βασιλέως Όθωνα, το 1832, η "ΒΑΥΑΡΙΑ" εντάχθηκε στον πίνακα των πολεμικών πλοίων του Βασιλικού στόλου, του νεοσύστατου Βασιλείου με τον αριθμό 12, έχοντας εκτόπισμα 34 τόνων και φέροντας ένα πυροβόλο των 65 λιβρών. Το 1835 ναυλοχούσε τακτικά με το αδελφό πλοίο στη περιοχή του Αμβρακικού κόλπου καθώς και στη τουρκική τότε Πρέβεζα. Κατά εκθεση του εκεί Έλληνα προξένου (1835), η παρουσία του πλοίου φόβιζε τους Τούρκους θεωρώντας το ικανό να καταστρέψει τρια τουρκικά βρίκια, μια γολέτα και μια κανονιοφόρο που ναυλοχούσαν επίσης εκεί! Ο φόβος εκείνος είχε προκληθεί από το γεγονός ότι το ΒΑΥΑΡΙΑ ναυλοχούσε πάντα "επ΄ αγκύρα", με συνέπεια κάθε φορά που γύριζε η πλώρη προς τον πνέοντα άνεμο οι Τούρκοι θεωρούσαν ότι το πυροβόλο του σημαδεύει κάποιο από τα τούρκικα πλοία.
Όταν πλέον το "ΒΑΥΑΡΙΑ" άρχισε να γερνάει χρησιμοποιήθηκε ως ακταιωρός για καταδίωξη κυρίως της πειρατείας, μέχρι τις 22 Δεκεμβρίου του 1841 όπου και έπαυσε ν΄ αναφέρεται στη κατάσταση των πλοίων του βασιλικού στόλου, με τις υπογραφές του τότε "επί των Ναυτικών" διευθυντή Γ. Σαχίνη και του Γενικού Γραμματέα Κωνσταντή Κανάρη, ακολουθώντας η διάλυσή του στον Ναύσταθμο Πόρου.

</doc>
<doc id="42441" url="https://el.wikipedia.org/wiki?curid=42441" title="Υδρογραφικό">
Υδρογραφικό

Υδρογραφικό χαρακτηρίζεται το πλοίο εκείνο που κύριο αντικείμενο έχει την Υδρογραφική έρευνα, εφοδιασμένο με κατάλληλα επιστημονικά όργανα και προσωπικό. Τα πλοία αυτά ανήκουν κυρίως στις Υδρογραφικές υπηρεσίες των ναυτικών χωρών, καθώς επίσης και σε κρατικά ή ιδιωτικά ινστιτούτα «κέντρα» θαλάσσιας έρευνας. Όταν η δραστηριότητα αυτών των πλοίων επεκτείνεται σε ανοικτές θάλασσες χαρακτηρίζονται «ωκεανογραφικά» τα οποία είναι εξοπλισμένα με περισσότερα όργανα, βαθυσκάφη, καθώς και με ελικοδρόμιο. 
Στην Ελλάδα, ωκεανογραφικά - ερευνητικά πλοία, σκάφη και βαθυσκάφη, διαθέτει η Υδρογραφική Υπηρεσία του Πολεμικού Ναυτικού, το Ελληνικό Κέντρο Θαλασσίων Ερευνών (ΕΛ.ΚΕ.Θ.Ε.), το Ινστιτούτο Αλιευτικής Έρευνας (ΙΝ.ΑΛ.Ε) και το Τμήμα Ωκεανογραφίας και Θαλασσίων Βιοεπιστημών της Σχολής Περιβάλλοντος του Πανεπιστημίου Αιγαίου.
Και οι δύο αυτοί τύποι πλοίων ανήκουν γενικά στη κατηγορία των βοηθητικών πλοίων και ειδικότερα των επιστημονικών ερευνών. Ένα από τα ιστορικά υδρογραφικά πλοία που επιχείρησαν τον περίπλου της Γης ήταν το ρωσικό Βίτιαζ (ιστιοφόρο).Τα υδρογραφικά - ωκεανογραφικά πλοία μπορούν να αναλαμβάνουν υδρογραφικές, ωκεανογραφικές, περιβαλλοντικές, αλιευτικές - ιχθυολογικές, ναυτικές υποβρύχιες έρευνες ή και έρευνες στις αρκτικές περιοχές. Στα αποτελέσματα των ερευνών που αναλαμβάνουν περιλαμβάνεται η συλλογή ωκεανογραφικών δεδομένων (φυσικές παράμετροι όπως κύματα, ρεύματα, χημικές παράμετροι όπως δείγματα νερού για ανάλυση της συγκέντρωσης οξυγόνου, αλάτων, ανάλυση pH κτλ), η κατασκευή ναυτικών χαρτών, η κατασκευή βαθυμετρικών χαρτών, η αποτύπωση υποθαλασσίων ρηγμάτων, ηφαιστείων και κατολισθήσεων, η καταγραφή σεισμικής δραστηριότητας στον θαλάσσιο πυθμένα, ο εντοπισμός υποθαλάσσιων ορυκτών πόρων, η χαρτογράφηση θαλάσσιων προσταευόμενων περιοχών και ειδών που διαβιούν σε αυτές (όπως θαλάσσια θηλαστικά), ο εντοπισμός υποβρυχίων και υποβρυχίων ναρκών, χαρτογράφηση θαλάσσιου πυθμένα για πόντιση υποθαλάσσιων αγωγών ή υποθαλάσσιων καλωδίων.
Παλαιότερα υδρογραφικά του Ελληνικού Πολεμικού Ναυτικου είναι:
Ο σημερινός Ωκεανογραφικός στόλος της Ελλάδας περιλαμβάνει:

</doc>
<doc id="42442" url="https://el.wikipedia.org/wiki?curid=42442" title="Βέγας A-478 (υδρογραφικό)">
Βέγας A-478 (υδρογραφικό)

Το υδρογραφικό Βέγας Α-478 (πρώην ναρκαλιευτικό "BYMS-78", "HMS J-878" και "HMS BYMS-2078") ήταν αμερικανικής κατασκευής πολεμικό πλοίο βρετανικού τύπου "BYMS" που παραχωρήθηκε στο Ελληνικό Πολεμικό Ναυτικό από το Βρετανικό Βασιλικό Ναυτικό και την Επιτροπή Ρευστοποίησης Εξωτερικού των Η.Π.Α., στις αρχές του 1948.
Ιστορία.
Ναρκαλιευτικό.
Ναυπηγήθηκε στις 20 Οκτωβρίου 1942 στις Ηνωμένες Πολιτείες Αμερικής στα ναυπηγεία "Wheeler Shipbuilding Corp., Whitestone" της Νέας Υόρκης, ως «"BYMS-78"» ναρκαλιευτικό βρετανικού τύπου "BYMS". Καθελκύστηκε στις 22 Μαΐου 1943 και μεταφέρθηκε, ως «"HMS J-878"», στην υπηρεσία του πολεμικού ναυτικού της Μεγάλης Βρετανίας στις 14 Ιουλίου 1943. Στη συνέχεια μετονομάστηκε εκ νέου σε «"HMS BYMS-2078"».
Τον Ιανουάριο του 1948, ο έλεγχός του μεταφέρθηκε στην Επιτροπή Ρευστοποίησης Εξωτερικού του Υπουργείο Εξωτερικών των Ηνωμένων Πολιτειών Αμερικής και πωλήθηκε στο Ελληνικό Υπουργείο Οικονομικών, αν και από τις 12 Φεβρουαρίου 1948 παρέμεινε στην επιμέλεια των Η.Π.Α., αλλά ουσιαστικά μόνο «στα χαρτιά».
Υδρογραφικό.
Στη συνέχεια μετετράπηκε σε υδρογραφικό και μετονομάστηκε σε «"Βέγας"» "Α-478", από τον Βέγα τον φωτεινότερο αστέρα του αστερισμού Λύρα. Παραχωρήθηκε από το Ελληνικό Υπουργείο Οικονομικών στην Υδρογραφική Υπηρεσία του Ελληνικού Πολεμικού Ναυτικού όπου ανέλαβε αμέσως υπηρεσία. Αναφέρεται ότι συμμετείχε στην ανέλκυση αεροσκάφους από τον βυθό του Τορωναίου κόλπου το 1954. Υδρογράφησε μεταξύ άλλων τις σεισμόπληκτες περιοχές της Κεφαλληνίας το 1953, του Βόλου κατά την περίοδο 1954–1955 και της Θήρας το 1956. Μετά τη συμπλήρωση της υπηρεσίας του ως υδρογραφικό, παροπλίστηκε στις 6 Νοεμβρίου 1972.
Πλοία με το όνομα «"Βέγας"».
Το υδρογραφικό «"Βέγας"» "Α-478" είναι μέχρι το μοναδικό πλοίο στον ελληνικό στόλο που έφερε το όνομα αυτό.

</doc>
<doc id="42444" url="https://el.wikipedia.org/wiki?curid=42444" title="Αττικό σύστημα αρίθμησης">
Αττικό σύστημα αρίθμησης

Αρχαίο ελληνικό σύστημα αρίθμησης. Ο όρος ακροφωνικό σημαίνει ότι τα σύμβολα των αριθμών, εκτός από αυτό του αριθμού ένα, προέρχονται από το πρώτο γράμμα του ονόματος του αριθμού.

</doc>
<doc id="42446" url="https://el.wikipedia.org/wiki?curid=42446" title="Βελεστίνον (Παράκτιο βοηθητικό)">
Βελεστίνον (Παράκτιο βοηθητικό)

Βελεστίνον (Παράκτιο βοηθητικό) / Φ/Τ 11
Από το 1943 στο Ελληνικό Πολεμικό Ναυτικό. Ομοίου τύπου πλοία ‘Αγχίαλος’, Βελεστίνον, ‘Δίστομον’, ‘Ελασσών’, ‘Καλάβρυτα’ και ‘Λέχοβον’.
. Παραχωρήθηκε από τις Η.Π.Α.. Εκποιήθηκε το 1964.

</doc>
<doc id="42447" url="https://el.wikipedia.org/wiki?curid=42447" title="Βέλος Ι (αντιτορπιλικό)">
Βέλος Ι (αντιτορπιλικό)

Το Τ/Β Βέλος Ι 23, 08 ήταν αντιτορπιλικό κλάσης "Νίκη". Υπηρέτησε στο Ελληνικό Πολεμικό Ναυτικό (1907 - 1926).
Το πλοίο ήταν παραγγελία της Ελληνικής Κυβέρνησης στα ναυπηγεία ‘Germany – Vulcan – Verks AG. Stettin, Bredow’ το 1905. Ιδίου τύπου πλοία Δόξα Ι, ‘ΑΣΠΙΣ’, ‘ΝΙΚΗ’, και ‘Βέλος’. Η καθέλκυση του έγινε στις 8 Μαΐου 1907. Έλαβε μέρος στους πολέμους του 1912 – 1913. Το 1917 κατασχέθηκε από τους Γάλλους και παρέμεινε στην κατοχή τους μέχρις όταν η Ελλάδα συμμάχησε με τις δυτικές δυνάμεις (ΑΝΤΑΝΤ). Μετά την ανακωχή του Μούδρου (Νοέμβριος 1918) έπλευσε στα Δαρδανέλια με τα υπόλοιπα ελληνικά και συμμαχικά πλοία. Ήταν το πρώτο Ελληνικό πλοίο που κατέπλευσε στην Κωνσταντινούπολη. Από τον Φεβρουάριο μέχρι και τον Ιούνιο του 1919, έλαβε μέρος σε συμμαχικές επιχειρήσεις στον Εύξεινο Πόντο και συνόδευσε πλοία μεταφέροντα Έλληνες πρόσφυγες από τη Ρωσία. Μέχρι το 1922 έλαβε μέρος στις επιχειρήσεις του αποκλεισμού των παραλίων της Μ. Ασίας κατά τη διάρκεια της Μικρασιατικής εκστρατείας. Το 1926 παροπλίσθηκε διότι η επισκευή του κρίθηκε ασύμφορη για το Ελληνικό Δημόσιο.

</doc>
<doc id="42448" url="https://el.wikipedia.org/wiki?curid=42448" title="Βέλος ΙΙ (αντιτορπιλικό)">
Βέλος ΙΙ (αντιτορπιλικό)

Το Βέλος ΙΙ (Αντιτορπιλικό) / D-16
Αντιτορπιλικό τύπου ‘FLETCHER’, ήταν πλοίο του πολεμικού Ναυτικού το οποίο το 1973 κατά την διάρκεια εκπαιδευτικών ασκήσεων του ΝΑΤΟ αποστάτησε και ζήτησε άσυλο στην Ιταλία και συγκεκριμένα στο Φιουμιτσίνο της Ιταλίας, ως αποτέλεσμα του αποτυχημένου Κινήματος του Ναυτικού. Κυβερνήτης του πλοίου ήταν ο Νικόλαος Παππάς (1929 - 2013) ο οποίος μαζί με έξι αξιωματικούς και εικοσιπέντε υπαξιωματικούς ζήτησαν πολιτικό άσυλο και παρέμειναν εκεί ως πολιτικοί εξόριστοι. Η κίνηση αυτή επέφερε πλήγμα στην Χούντα των Συνταγματαρχών. Όταν εισέβαλαν οι Τούρκοι στην Κύπρο το αντιτορπιλικό Βέλος έσπευσε να βοηθήσει στην άμυνα του νησιού. Σήμερα λειτουργεί ως Μουσείο Αντιδικτατορικού Αγώνα.

</doc>
<doc id="42449" url="https://el.wikipedia.org/wiki?curid=42449" title="Δωρική διάλεκτος">
Δωρική διάλεκτος

Η Δωρική διάλεκτος είναι διάλεκτος της αρχαίας ελληνικής. Η διάλεκτος ομιλούνταν κατά τους κλασικούς χρόνους σε μεγάλο μέρος της Πελοποννήσου, στην Κρήτη, στη Ρόδο, στην Μεγάλη Ελλάδα, και σε περιοχές της Μικράς Ασίας.
Μορφές.
Η Δωρική διάλεκτος ήταν η πιο εκτεταμένη από τις αρχαιοελληνικές διαλέκτους, καθώς ομιλούνταν στην Ήπειρο, τη δυτική Στερεά Ελλάδα, την Πελοπόννησο, την Κρήτη και σε ορισμένα νησιά του νοτίου Αιγαίου. Λόγω της εκτεταμένης διασποράς της υπήρχαν πολλές τοπικές παραλλαγές της και για τον λόγο αυτό η ταξινόμησή τους ποικίλει. Συχνά χρησιμοποιείται ο όρος Δυτική Ελληνική, ο οποίος περιλαμβάνει δύο συγγενικές υποομάδες, την καθεαυτό Δωρική και τις Βορειοδυτικές διαλέκτους. Στην πρώτη υποομάδα ανήκαν οι διάλεκτοι της Λακωνίας, της Αργολίδας, της Μεσσηνίας, της Κορινθίας και της Κρήτης, ενώ οι Βορειοδυτικές δωρικές διάλεκτοι ομιλούνταν στη Φωκίδα, τη Λοκρίδα, τη Δωρίδα, την Ακαρνανία, την Αιτωλία, την Αχαΐα, την Ηλεία και την Ήπειρο. Αρκετοί επιστήμονες θεωρούν πως δωρική ήταν και η αρχαία μακεδονική γλώσσα.
Η διάκριση αυτή όμως θεωρείται από πολλούς γλωσσολόγους ως εσφαλμένη, καθώς οι διαφορές των Βορειοδυτικών διαλέκτων από τις "κλασικές" Δωρικές εντοπίζονται μόνο στην δοτική πληθυντικού των τριτόκλιτων ονομάτων σε "-οις" αντί για την κατάληξη "-σι" και στην χρήση του αρχαιότερου τύπου της πρόθεσης ἐν με αιτιατική αντί του εξελιγμένου τύπου εἰς (&lt;ἐνς &lt;ἐν). Φαίνεται πως η μετακίνηση Δωριέων από τη δυτική Στερεά Ελλάδα στην Πελοπόννησο είχε ως αποτέλεσμα τη μικρή διαφοροποίηση των δωρικών διαλέκτων των δύο αυτών περιοχών, ως αποτέλεσμα της διαφορετικής τους εξέλιξης. Σε κάθε περίπτωση υπάρχει σήμερα η τάση να μην γίνεται διαχωρισμός των Βορειοδυτικών διαλέκτων και να θεωρούνται "γνήσιες" Δωρικές.
Ανάλογα με το αν περιέχουν λιγότερους ή περισσότερους αρχαϊσμούς, οι Δωρικές διάλεκτοι διακρίνονται σε τρεις ομάδες: την "ήπια" ("Doris mitior, ανειμένη Δωρίς") η οποία ομιλούνταν στη δυτική Στερεά και την Ήπειρο, τη "μέση" ("Doris media") που ομιλούνταν στην Αργολίδα και στα νησιά του Αιγαίου, και την "αυστηρή" ("Doris severior, αυστηρά Δωρίς") η οποία ομιλούνταν στη νότια Πελοπόννησο και στην Κρήτη.
Χαρακτηριστικά.
Κύριο χαρακτηριστικό της Δωρικής είναι οι αρχαϊσμοί, η διατήρηση δηλαδή τύπων, οι οποίοι στην Αττική διάλεκτο είχαν ήδη μετεξελιχθεί. Οι πληροφορίες που αντλούμε για τη μυκηναϊκή ελληνική από τις πινακίδες της Γραμμικής Β μάς δείχνουν ότι ορισμένες γλωσσικές μεταβολές, οι οποίες δε συνέβησαν στη Δωρική, είχαν ήδη επέλθει στη μυκηναϊκή, κάτι που σημαίνει ότι η Δωρική συνυπήρχε χρονικά παράλληλα με τη μυκηναϊκή (14ο-13ο αι. π.Χ.). Η Δωρική διάλεκτος θεωρείται η πιο συντηρητική διάλεκτος της αρχαίας Ελληνικής.Η δωρική διάλεκτος πιστεύεται ότι είχε αρχίσει να δέχεται την επίδραση της αττικής διαλέκτου τουλάχιστον το 380 π.Χ., όταν στους δελφούς συναντάμε τον αττικό τύπο ἱερός, αντί του δωρικού τύπου ἱαρός, ενώ λίγο αργότερα (343 π.Χ., Δελφοί) χρησιμοποιείται ο τύπος εἴκοσι , αντί του δωρικού Fίκατι. Η δωρική διάλεκτος , αν και δεν υπήρξε ο κορμός της αττικής κοινής, συμμετείχε στον σχηματισμό της , συνεισφέροντας λεξιλογικά στοιχεία.
Γραμματεία.
Σε Δωρική διάλεκτο έγραφαν οι χορικοί ποιητές Πίνδαρος, Βακχυλίδης ,Στησίχορος, Ανακρέων , Ίβυκος και Αλκμάν . Σε αυτήν επίσης γράφονταν τα χορικά των αρχαίων τραγωδιών. Σε Δωρική διάλεκτο έγραψε και ο Τυρταίος τα εμβατήριά του. Απλοποιημένη μορφή της Δωρικής με λιγότερους αρχαϊσμούς ήταν και η διάλεκτος των Συρακουσίων κωμωδιογράφων Επίχαρμου και Σώφρονος. Οι αλεξανδρινοί ποιητές Καλλίμαχος και Θεόκριτος έγραφαν επίσης σε (τεχνητή) Δωρική. Η χορική ποίηση πρωτάνθισε στη Σπάρτη, και δη στην δωρική διάλεκτο.
Εξέλιξη.
Η Τσακωνική διάλεκτος, η οποία έχει επιβιώσει ως τις μέρες μας, θεωρείται ότι ανάγεται στη δωρίζουσα ζώνη της Κοινής. Ομιλείται στα νότια χωριά της επαρχίας Κυνουρίας του νομού Αρκαδίας. Τα χωριά αυτά είναι: Τυρός, Αγιος Ανδρέας, Λεωνίδιο, Πραστός, Μέλανα, Βασκίνα. Η ονομασία της περιοχής είναι Τσακωνιά. Η τσακωνική διάλεκτος, λόγω των χαρακτηριστικών της που μοιάζουν με της δωρικής, αλλά και λόγω της κοντινής γεωγραφικής θέσης που έχει η Τσακωνιά με τις περιοχές που ομιλείτο η Δωρική, θεωρείται άμεσος απόγονος της Δωρικής διαλέκτου.
Χρονολόγηση.
Κατά την στο παρελθόν κρατούσα θεωρία πιστευόταν ότι η Δωρική διάλεκτος εισήχθη στην ηπειρωτική Ελλάδα με την Κάθοδο των Δωριέων περί το 1150 π.Χ.. Η άποψη όμως αυτή τείνει να εγκαταλειφθεί λόγω δύο παραγόντων. Ο πρώτος είναι η έλλειψη αρχαιολογικών ευρημάτων που να μαρτυρούν χωριστές εισόδους των ελληνικών φύλων (Ιώνων, Αιολέων, Δωριέων) στον σημερινό ελλαδικό χώρο. Ο δεύτερος είναι η ομοιότητα της Δωρικής διαλέκτου με τη μυκηναϊκή ελληνική, που επιτρέπει την υπόθεση ότι οι δύο γλώσσες συνυπήρχαν ήδη την εποχή εκείνη (14ο-13ο αι. π.Χ.) στον ελλαδικό χώρο. Έτσι, η επικρατέστερη σήμερα άποψη δέχεται είσοδο όλων των ελληνικών φύλων στον ελλαδικό χώρο ταυτόχρονα περί το 2000 π.Χ., αποκαλείται δε είσοδος "in toto" αντί της παραδοσιακής εισόδου "in parte". Αυτό σημαίνει ότι οι Δωριείς ήταν ήδη στον ελλαδικό χώρο την εποχή της "καθόδου" τους, αλλά σε απομακρυσμένες περιοχές. Μετά την καταστροφή των μυκηναϊκών ανακτόρων προωθήθηκαν νοτιότερα προς τη Στερεά Ελλάδα και την Πελοπόννησο. Ακόμη, κατά την άποψη αυτή, πιθανότερο είναι ότι η μετεξέλιξη της πρωτοελληνικής γλώσσας σε διαφορετικές διαλέκτους έλαβε χώρα εντός του ελλαδικού χώρου μετά την έλευση των ελληνικών φύλων και όχι, όπως μέχρι πρότινος πιστευόταν, εκτός και πριν.
Διαφορές της Δωρικής με την Αττική διάλεκτο.
Φωνήεντα.
α) Στις καταλήξεις αξ -ακος : Νάρθᾱξ, Μύρμᾱξ, σκώλᾱξ= Νάρθηξ, Μύρμηξ, Σκώληξ.
β) Στα τριτόκλιτα σε τας -τάτος: Οἰκειότᾱς, νεότᾱς, κακότᾱς = αττικοί τύποι 
οἰκειότης,νεότης, κακότης.
γ) Στα ουσιαστικά σε -ανα: Γαλάνᾱ, σελάνᾱ, σκανά = Γαλήνη, σελήνη, σκηνή. 
δ) Σε όλη την κλίση των συνηρημένων ρημάτων σε αω-ω και των παραγόντων τους: Τιμᾱσω, ἐτίμᾱσα, τίμᾱμα, ἐμνᾱσθην, μνᾶμα= Τιμήσω, ἐτίμησα, τίμημα, ἐμνήσθην, μνῆμα 
ε) Στην χρονική αύξηση των ρημάτων που ξεκινούν με -α : ἄκουσα = αττ. ἤκουσα. 
στ) Στις καταλήξεις της α' κλίσεως: ὁ πολίτᾱς, ὁ μαχᾱτάς, τᾶς θαλάσσᾱς , τᾶς Μώσᾱς, ἁ μεγάλᾱ δίκᾱ, ἁ πολλά τιμά = ὁ πολίτης, ὁ μαχητής, τῆς θαλάσσης, τῆς Μούσης, ἡ μεγάλη δίκη, ἡ πολλή τιμή. 
2. Συναίρεση του ae&gt;η ("ē") αντί του αττικού ᾱ.
3. Τροπή των "eo", "ea" &gt; ιο, ια.
4. Ορισμένες Δωρικές διάλεκτοι (οι «αυστηρές Δωρικές«) έχουν η, ω ("ē, ō") για τις »ψευδοδιφθόγγους» της Αττικής ει, ου. Από δευτερεσυναίρεση και αντέκταση με πρώτο σύμφωνο βραχύ "ĕ" ή "ŏ" προκύπτειύον μακρό "ē, ō" (η, ω) αντί των αττικών ει, ου. Γνωστά παραδείγματα είναι η γενική ενικού σε -ω αντί του αττικού -ου, αιτιατική πληθυντικού σε -ως αντί αττικού -ους και απαρέμφατο σε -ην αντί αττικού -ειν. ( από αρχικό τύπο -εεν). Ένα άλλο παράδειγμα αποτελεί ο σχηματισμός μέσω συναίρεσης του αρχικού τύπου *trees σε τρῆς, αντί του ιωνικού τρεῖς. (ΠΙΕ *treyes &gt; ΠΕ&gt; *trehes&gt; trees&gt; τρῆς / τρεῖς).
5. Βραχύ ᾰ αντί αττικού ε σε ορισμένες λέξεις: ἱαρός (αντί ἱερός), Ἄρταμις (αντί Ἄρτεμις), γα (αντί γε).
6. Η διατήρηση του πρωτοελληνικού και πρωτοϊνδοευρωπαϊκού Δίγαμμα F, το οποίο σιγήθηκε νωρίς στην αττική διάλεκτο, ωστόσο στην δωρική διετηρήθη μέχρι και τον 4ο αιώνα. Μερικά παραδείγματα αποτελούν τα : Fίκατι (είκοσι) , Fέργον, νέFος.
7. Συνάιρεση -αω = ᾶ αντί ῶ : δραχμάων &lt; δραχμᾶν , τάων &lt; τᾶν για τους αττικούς τύπους : δραχμῶν, (αὐ)τῶν.
Μορφολογία.
Ειδικές λέξεις
λέω (λείω) = θέλω, δράω = κάνω, πάομαι = κτάομαι = αποκτώ.
Δείγματα κειμένων Δωρικής διαλέκτου.
Θιοί.
ὅς κ᾽ ἐλευθέρῳ ἤ δώλῳ μέλλῃ ἀν-
πιμωλῆν, πρὸ δίκας μὴ ἄγεν. αἰ δ-
έ κ᾽ ἄγῃ, καταδικακσάτω τῶ ἐλευθέρ-
ω δέκα στατῆρανς, τω δώλω πέντ-
ε, ὅτι ἄγει καὶ δικακσάτω λαγάσαι
ἐν ταῖς τρισὶ ἀμέραις. αἰ [δέ] κα
μὴ [λαγ]άσει, καταδικαδδέτω τῶ μὲν
ἐλευθέρω στατῆρα, τῶ δώλω [δα]ρκν-
ὰν τᾶ̣[ς̣] ἀμέρας Fεκάστας, πρὶν κα λα-
γάσει· τῶ δὲ κρόνω τὸν δι[κ]αστ-
ὰν ὀμνύντα κρίνειν. ― αἰ δ᾽ ἀννίοιτο
μὴ ἄγεν, τὸν δικαστὰν ὀμνύντ-
α κρ[ί]νεν αἰ μὴ ἀποπωνίοι μαῖτυς.
αἰ δέ κα μωλῇ ὁ μὲν ἐλεύθε[ρ̣]ον
ὁ δ[ὲ δ]ῶλον, κάρτονανς ἤμην
[ὅττο]ι κ᾽ ἐλεύθερον ἀποπωνίων
τι. αἰ δέ κ᾽ ἀνπὶ δώλῳ μωλίωντι
πωνίοντες Fὸν Fεκάτερος ἤμ-
ην, αἰ μέν κα μαῖτυς ἀποπωνῇ, κ-
ατὰ τὸν μαίτυρα δικάδδεν, αἰ
δέ κ᾽ ἢ ἀνποτέροις ἀποπωνίωντι
ἢ μηδατέρῳ, τὸν δικαστὰν ὀ-
μνύντα κρίνεν. Ἠ δέ κα νικαθῇ ὁ
ἔκων, [τ]ὸμ μὲν ἐλεύθερον λαγ-
άσαι τᾶν πέ[ν]τ᾽ ἀμερᾶν, τὸν δὲ δῶ-
λ[ον] ἐς κῆρανς ἀποδόμην· αἰ δέ
κα μὴ λογάσει ἢ μὴ ἀποδῷ, δικακ-
σάτω νικῆν τῶ μὲν ἐλευθέρω
πεντήκοντα στατῆρανς καὶ σ-
τατῆρα τᾶς ἀμέρας Fεκάστ-
ας, πρίν κα λαγάσει, τῶ δὲ δώλω
δέκα στατῆρανς καὶ δαρκνὰν
τὰς ἀμέρας Fεκάστας, πρίν κ᾽ ἀ-
ποδῶι ἐς κῆρανς. ἠ δέ κα καταδι-
κάκσει ὁ δικαστάς, ἐνιαυτῷ π-
ράδδεθθαι τὰ τρίτρα ἢ μεῖον,
πλίον δὲ μή· τῶ δὲ κρόνω τὸν δι-
καστὰν ὀμνύντα κρίνεν. αἰ δέ
κα ναεύῃ ὁ δῶλος ὧ κα νικαθῆ-
ι, καλίων ἀντὶ μαιτύρων δυῶν δ-
ρομέων ἐλευθέρων ἀποδεικσάτ-
ω ἐπὶ τῷ ναῷ ὁπῆ κα ναεύηι ἢ α-
ὐτὸς ἢ ἄλος πρὸ τούτω· αἰ δέ
κα μὴ καλῆι ἢ μὴ δείκσει, κατισ-
[τάτ]ω τὰ ἐ[γ̣ρα]μένα, αἰ δέ κα μηδ᾽
αὐτὸν ἀποδῶι ἐν τῶι ἐνιαυτῶι,
τὰνς ἁπλόονς τ[ι]μὰνς ἐπικατ-
αστασεῖ. ― αἰ δέ κ᾽ ἀποθάνηι μ-
ωλιομένας τᾶδ δί[κα̣]ς, τὰν ἁπλ-
όον τιμὰν κατ(α)στασεῖ. ― αἰ δ-
έ κα κοσ̣[μ]ίων ἄγηι ἢ κοσμίοντο-
ς ἄλλος, ἢ κ᾽ ἀποστᾶι, μωλῆν, καἴ κ-
α νικαθῆι, κατιστάμην ἀπ᾽ [ἇ]ς
[ἀμέρα]ς ἄγαγε τὰ ἐγραμένα. ―
[τὸ̣]ν δὲ νενικαμένο[ν] κα[ὶ τὸν κα-]
τακείμενον ἄγοντι ἄπατον
ἤμην.
Ηυιοῦ ΤλασίαFo Μενεκράτεος τόδε σᾶμα, Ὀιανθέος γενεάν• τόδε δ' αὐτῷ δᾶμος ἐποίει• ἦς γὰρ πρόξενFoς δάμου φίλος • ἀλλ' ἐνὶ πόντῳ ὢλετο, δαμόσιον δὲ κακὸν ῥό[θιον πόρε κῦμα] Πραξιμένες δ' αὐτῷ γ[αία]ς ἀπὸ πατρίδος ἐνθῶν σὺν δάμῳ τόδε σᾶμα κασιγνήτοιο πονήθη

</doc>
<doc id="42451" url="https://el.wikipedia.org/wiki?curid=42451" title="Αποβατική υποστήριξη">
Αποβατική υποστήριξη

Ο όρος Αποβατική υποστήριξη είναι περισσότερο στρατιωτικός (ναυτικός) και χρησιμοποιείται για τον προσδιορισμό μικρών σχετικά σκαφών που υποστηρίζουν τις στρατιωτικές αποβατικές δυνάμεις κατά τον χρόνο της επιχειρούμενης απόβασης. 
Τέτοια πλοία "αποβατικής υποστήριξης" μπορεί να είναι μικρά (μικρού βυθίσματος) αλλά και μεγάλα πολεμικά σκάφη που με το πυροβολικό τους καλύπτουν την αποβατική επιχείρηση. Επίσης με τον ίδιον όρο μπορεί να χαρακτηρισθούν επιπρόσθετα και ναρκαλιευτικά που επιχειρούν προηγουμένως καθαρισμό και διάνοιξη διαύλου σε ναρκοθετημένη προσγειάλια θαλάσσια περιοχή, προκειμένου ν΄ ακολουθήσει επιχείρηση απόβασης. 
Τα πλοία αποβατικής υποστήριξης του Ελληνικού Πολεμικού Ναυτικού είναι:

</doc>
<doc id="42452" url="https://el.wikipedia.org/wiki?curid=42452" title="Βλαχάβας Ι (αποβατικής υποστήριξης)">
Βλαχάβας Ι (αποβατικής υποστήριξης)

Το πλοίο αποβατικής υποστήριξης Πλωτάρχης Βλαχάβας Ρ-95, L-95 (πρώην "USS LSSL 35’").Ναυπηγήθηκε στα ναυπηγεία Commercial Iron Works, Portland OR"΄. Εισήλθε σε υπηρεσία την 1 Οκτωβρίου 1944 ως "USS LCS(L)(3)-35". Στις 28 Φεβρουαρίου 1949 επαναταξινομήθηκε και μετονομάστηκε σε "Ship Support Large USS LSSL-35". Στις 12 Μαρτίου 1953 παραχωρήθηκε στην Γαλλία και μετονομάστηκε σε Etendard"'. Επεστράφη στις Η.Π.Α. το 1957. Η παραλαβή του έγινε στις 12 Αυγούστου 1957 στο SUBIC BAY των Φιλιππίνων και έφθασε στην Ελλάδα στις 5 Δεκεμβρίου του ιδίου έτους. Ονομάστηκε προς τιμήν του Πλωτάρχη Λάμπρου Βλαχάβα, Ύπαρχου του αντιτορπιλικού Ύδρα, που σκοτώθηκε στις 22 Απριλίου 1941 στον Σαρωνικό με την βύθιση του πλοίου του. Όμοιου τύπου πλοίο Μαριδάκης. Χρησιμοποιήθηκε κυρίως για περιπολίες. Παροπλίστηκε στις 10 Ιουλίου 1976.
Πηγές.
LCS(L)(3)-35 / LSSL-35

</doc>
<doc id="42453" url="https://el.wikipedia.org/wiki?curid=42453" title="Βλαχάβας ΙΙ (πυραυλάκατος)">
Βλαχάβας ΙΙ (πυραυλάκατος)

Η ΤΠΚ Βλαχάβας Ρ-74, τύπου La Combattante IIa, ναυπηγήθηκε στα ναυπηγεία Construction Mechaniques de Normandie στο Χερβούργο της Γαλλίας και εντάχθηκε στη δύναμη του γερμανικού ναυτικού στις 14 Ιουνίου 1973 ως "MARDER - P6144". Παραχωρήθηκε στην Ελλάδα στα πλαίσια της γερμανικής στρατιωτικής βοήθειας. Η ύψωση της Ελληνικής Σημαίας έγινε στο Ναύσταθμο Σαλαμίνας στις 28 Απριλίου 1995.
Αδελφά πλοία του πολεμικού ναυτικού είναι τα Βότσης (P 72), Πεζόπουλος (P 73), Μαριδάκης (P 75), Τουρνάς (P 76) και Σακίπης (P 77).
Η ΤΠΚ Βλαχάβας Ρ-74 έλαβε την ονομασία αυτή προς τιμήν του Πλωτάρχη Λάμπρου Βλαχάβα, Υπάρχου του Α/Τ ΥΔΡΑ, που σκοτώθηκε κατά την καταβύθιση του πλοίου στον Σαρωνικό στις 22 Απριλίου 1941.

</doc>
<doc id="42457" url="https://el.wikipedia.org/wiki?curid=42457" title="Βόνιτσα (κότερο)">
Βόνιτσα (κότερο)

Το πλοίο Βόνιτσα ήταν κέρκουρος (κότερο) του Ελληνικού Πολεμικού Ναυτικού κατά τον 19ο αιώνα.
Ιστορικό.
Η προηγούμενη ονομασία του ήταν Λέων. Με αυτήν, από το 1833 έως το 1862 βρισκόταν στην προσωπική υπηρεσία του βασιλιά Όθωνα.
Μετά την έξωσή του μετονομάστηκε σε "Βόνιτσα" και το 1865 σε Ιέραξ. Με αυτήν την ονομασία χρησιμοποιήθηκε ως μικρή βασιλική θαλαμηγός, στο πλάι της επίσημης "Αμφιτρίτης". Αναφέρεται ότι διαλύθηκε το 1875.
Το όνομα «Βόνιτσα», σε αντίθεση με τα «Λέων» και «Ιέραξ», δε χρησιμοποιήθηκε ξανά για άλλο πλοίο του Πολεμικού Ναυτικού της Ελλάδας.

</doc>
<doc id="42458" url="https://el.wikipedia.org/wiki?curid=42458" title="Βότσης (πυραυλάκατος)">
Βότσης (πυραυλάκατος)

Βότσης (Πυραυλάκατος)/ (Περιπολικό)
Η ΤΠΚ Βότσης Ρ-72, τύπου La Combattante IIa, ναυπηγήθηκε στα ναυπηγεία Construction Mechaniques de Normandie στο Χερβούργο της Γαλλίας και εντάχθηκε στη δύναμη του γερμανικού ναυτικού στις 17 Ιουλίου 1974 ως "STORCH – P6152". Παραχωρήθηκε στην Ελλάδα στα πλαίσια της γερμανικής στρατιωτικής βοήθειας. Η ύψωση της Ελληνικής Σημαίας έγινε στο Ναύσταθμο Σαλαμίνας στις 18 Φεβρουαρίου 1994.
Ομοίου τύπου αδελφά πλοία του πολεμικού ναυτικού είναι τα Πεζόπουλος (P 73), Βλαχάβας (P 74), Μαριδάκης (P 75), Τουρνάς (P 76) και Σακίπης (P 77).
Η ΤΠΚ Βότσης Ρ-72 έλαβε την ονομασία αυτή προς τιμήν του Υποπλοιάρχου Νικολάου Βότση, κυβερνήτη του ΤΟΡΠΙΛΟΒΟΛΟΥ 11, ο οποίος την 17 Οκτωβρίου του 1912 βύθισε στη Θεσσαλονίκη το τουρκικό θωρηκτο "Φετίχ Μπουλέν".

</doc>
<doc id="42461" url="https://el.wikipedia.org/wiki?curid=42461" title="Βραχνί (αποβατικό)">
Βραχνί (αποβατικό)

Το Α/Β Βραχνί ήταν σκάφος Αποβατικό αρμάτων του Πολεμικού Ναυτικού, με τα διακριτικά Α/Β 607. Το πλοίο παραλήφθηκε στις 27 Νοεμβρίου 1943 από το Ναυτικό των ΗΠΑ. Το σκάφος παραχωρήθηκε στο Ελληνικό Πολεμικό Ναυτικό από το Αμερικανικό Ναυτικό το 1945, όπου αναφέρονταν ως ‘LCT 607’.Η τελετή έπαρσης της Ελληνικής Σημαίας πραγματοποιήθηκε στις 21 Σεπτεμβρίου 1945 στη Μεσσήνη της Ιταλίας. Εκτός από το Α/Β Βραχνί, μεταξύ των ετών 1945 και 1946, παραχωρήθηκαν στο Π.Ν. άλλα ένδεκα σκάφη όμοιου τύπου τα: Αμοργός, Θήρα, Μήλος, Κύθηρα, Σέριφος, Κάνδανος, Μαλακάσι, Κομένο, Ανάφη, Παλαιοχώρι και Σοφάδες, τα οποία εκποιήθηκαν το 1963, με την εξαίρεση των Α/Β Μήλος και Κύθηρα. Αυτά τα πλοία χρησιμοποιήθηκαν επί μακράν για στρατιωτικές και κρατικές μεταφορές κυρίως τα πρώτα μεταπολεμικά χρόνια.

</doc>
<doc id="42462" url="https://el.wikipedia.org/wiki?curid=42462" title="Μουσταφά Α΄">
Μουσταφά Α΄

Ο Μουσταφά Α΄ ("Mustafa I", 1591 - 20 Ιανουαρίου 1639) ήταν σουλτάνος της Οθωμανικής Αυτοκρατορίας κατά τα έτη 1617-1618 και 1622-1623.
Βιογραφία.
Ήταν γιος του Μωάμεθ Γ΄ και της Χαλιμέ Σουλτάν και αδελφός του Σουλτάνου Αχμέτ Α΄ (1603-1617). Εκθρονίστηκε από τους γενίτσαρους 3 μόλις μήνες από την άνοδό του στο θρόνο υπέρ του ανιψιού του Οσμάν Β΄ (1618-1622), επειδή εθεωρείτο διανοητικά καθυστερημένος και νευρωτικός και παρέμεινε έκτοτε στο περιθώριο, ως ένα όργανο στις επιθυμίες των διαφόρων ομάδων του παλατιού του Τοπ Καπί. 
Μετά τη δολοφονία του Οσμάν Β΄ το 1622 επανήλθε στο θρόνο, αλλά τον επόμενο χρόνο εκθρονίστηκε ξανά για λογαριασμό του επίσης ανιψιού του Μουράτ Δ΄, αδελφού του Οσμάν Β΄, οπότε και φυλακίστηκε στο παλάτι μέχρι το θάνατό του στις 20 Ιανουαρίου 1639. Δεν απέκτησε παιδιά.

</doc>
<doc id="42463" url="https://el.wikipedia.org/wiki?curid=42463" title="Ιανός (δορυφόρος)">
Ιανός (δορυφόρος)

Ο Ιανός (αγγλικά: Janus) είναι φυσικός δορυφόρος του πλανήτη Κρόνου, ο κοντινότερος στον πλανήτη από τους 10 μεγαλύτερους δορυφόρους του Κρόνου. Πήρε το όνομα του Ρωμαίου θεού Ιανού. Το συμβολικό του όνομα είναι Κρόνος Χ (ο ρωμαϊκός αριθμός 10). Ανακαλύφθηκε από τον Γάλλο αστρονόμο Ωντουέν Ντολφύς στις 15 Δεκεμβρίου 1966. Στις 29 Οκτωβρίου 1966 ο Jean Texereau είχε φωτογραφήσει τον Ιανό χωρίς να τον αντιληφθεί.
Η τροχιακή σχέση Ιανού και Επιμηθέως.
Ο Ιανός και ο μικρότερος δορυφόρος Επιμηθεύς είναι συντροχιακοί, περιφέρονται δηλαδή γύρω από τον Κρόνο σχεδόν πάνω στην ίδια τροχιά. Αυτό προκάλεσε σύγχυση στους αστρονόμους, που υπέθεταν ότι μόνο ένα σώμα θα μπορούσε να καταλαμβάνει μία τροχιά. Μόλις τον Οκτώβριο 1978 οι Stephen M. Larson and John W. Fountain αντιλήφθηκαν ότι οι παρατηρήσεις αφορούσαν δύο ξεχωριστά ουράνια σώματα. Η τρέχουσα μέση ακτίνα της τροχιάς του Ιανού (μεγάλος ημιάξονας της τροχιάς του ή μέση απόσταση του κέντρου του Ιανού από το κέντρο του Κρόνου) είναι μόνο 50 χλμ. μικρότερη από αυτή του Επιμηθέως. Αυτό σημαίνει ότι η ταχύτητά του είναι λίγο μεγαλύτερη και επομένως οι δύο δορυφόροι θα έπρεπε να πλησιάζουν κάποτε και να συγκρούονται (αφού η απόσταση 50 χλμ. είναι μικρότερη του αθροίσματος των ακτίνων τους). Αλλά καθώς το εσωτερικό σώμα «προλαβαίνει» το άλλο στην τροχιά του, η αμοιβαία βαρυτική τους έλξη το επιταχύνει περισσότερο, αυξάνει τη στροφορμή του και το ωθεί σε υψηλότερη τροχιά, οπότε επιβραδύνεται. Ο εξωτερικός δορυφόρος χάνει ίσο ποσό στροφορμής και άρα μεταπίπτει σε χαμηλότερη τροχιά, οπότε επιταχύνει. Με αυτό τον τρόπο οι δορυφόροι ανταλλάσσουν τις τροχιές τους μία φορά κάθε 4 γήινα χρόνια. Μοιράζονται δηλαδή ουσιαστικά την ίδια μέση τροχιά χωρίς ποτέ να συγκρούονται, ούτε και πλησιάζουν ποτέ μεταξύ τους λιγότερο από περίπου 10.000 χλμ. Η πιο πρόσφατη προσέγγισή τους έγινε στις 21 Ιανουαρίου 2006. Σε κάθε ανταλλαγή, η τροχιακή ακτίνα του Ιανού αυξάνεται ή μειώνεται κατά περίπου 20 χλμ., ενώ του Επιμηθέως μειώνεται ή αυξάνεται αντιστοίχως κατά 80 χλμ. (επειδή έχει 4 φορές μικρότερη μάζα από ό,τι ο Ιανός).
Φυσικά χαρακτηριστικά.
Το σχήμα του Ιανού είναι εμφανώς ακανόνιστο. Ο Ιανός έχει πολλούς κρατήρες, και αρκετοί είναι σχετικώς μεγάλοι (με διάμετρο μεγαλύτερη των 30 χλμ.), αλλά λίγα γραμμικά χαρακτηριστικά. Η επιφάνεια φαίνεται ότι είναι παλαιότερη εκείνης του Προμηθέως, αλλά νεότερη εκείνης της Πανδώρας. Από το υψηλό άλβεδο και την πολύ χαμηλή πυκνότητα, φαίνεται πιθανό ότι ο Ιανός αποτελείται από πάγο, όπως και οι περισσότεροι δορυφόροι του Κρόνου, αλλά και ότι είναι πορώδες σώμα. Εξάλλου η πολύ μικρή ένταση του βαρυτικού του πεδίου (716 φορές μικρότερη της γήινης στην επιφάνεια κατά μέσο όρο) δεν συμπιέζει σχεδόν καθόλου το υλικό του. Υπάρχει όμως μεγάλη αβεβαιότητα ως προς την πορώδη υφή.

</doc>
<doc id="42467" url="https://el.wikipedia.org/wiki?curid=42467" title="Άλβεδο">
Άλβεδο



</doc>
<doc id="42472" url="https://el.wikipedia.org/wiki?curid=42472" title="Μπιλ Χάρις">
Μπιλ Χάρις

Ο Μπιλ Χάρις ("Bill Harris", 28 Οκτωβρίου 1916 - 21 Αυγούστου 1973) ήταν Αμερικανός μουσικός, ένας από τους ελάχιστους μοντέρνους τζαζ τρομπονίστες που δεν επηρεάστηκαν από τον ήχο του J.J.Johnson και είχε το δικό του μοναδικό στυλ.
Έγινε επαγγελματίας μουσικός το 1938 και περιόδευσε με τις μεγάλες μπάντες του Gene Krupa, του Ray McKinley και του Bob Chester. Στη συνέχεια έπαιξε στην μεγάλη μπάντα του Benny Goodman και του Charlie Barnet αλλά πραγματική φήμη κέρδισε με την συμμετοχή του στη ορχήστρα του Woody Herman μεταξύ 1944 και 1946 και την περίοδο 1956-1959. Το 1947 μαζί με τον σαξοφωνίστα Charlie Ventura έφτιαξαν το δικό τους σχήμα και το 1953 συνεργάστηκε με τον Chubby Jackson ενώ περιόδευσε και με το Jazz at the Philarmonic (1950 και 1954).Στο δεύτερο μισό της δεκαετίας του '50 συνεργάστηκε με τον Flip Phillips και η μπάντα τους αποτελούσε τον πυρήνα της μπάντας του Benny Goodman. Στη δεκαετία του '60 ο Μπιλ Χάρις αποσύρθηκε από το προσκήνιο και ηχογράφησε μόνο περιστασιακά με τα δικά του σχήματα και σε συνεργασία με τον Red Norvo. Ο Μπιλ Χάρις ηχογράφησε ως leader μεταξύ 1945 και 1957 για την Mercury, την EmArcy, την Dial, την Capitol, την Verve, την Fantasy και την Mode με καλεσμένους μουσικούς κυρίως μέλη της ορχήστρας του Woody Herman.

</doc>
<doc id="42473" url="https://el.wikipedia.org/wiki?curid=42473" title="15 Ευνομία">
15 Ευνομία

Η Ευνομία (λατινικά και διεθνώς: Eunomia) είναι ο αστεροειδής (μικρός πλανήτης) με αύξοντα αριθμό ανακαλύψεως 15. Ανακαλύφθηκε στις 29 Ιουλίου 1851 από τον Ανιμπάλε ντε Γκάσπαρις, που παρατηρούσε από τη Νάπολη της Ιταλίας, και πήρε το όνομα μιας από τις Ώρες, όπως αυτές αναφέρονται από τον Ησίοδο. Η Ευνομία περιφέρεται περί τον Ήλιο σε μέση απόσταση (μεγάλο ημιάξονα της τροχιάς της) 2,643 αστρονομικών μονάδων ή 395,4 εκατομμυρίων χιλιομέτρων. Η απόσταση αυτή κυμαίνεται αρκετά (από 321 ως 469 εκατομ. χλμ.), αφού η εκκεντρότητα της τροχιάς της είναι σημαντική (e = 0,187). Μία περιφορά περί τον Ήλιο συμπληρώνεται σε 1570 ημέρες και 16,5 ώρες. Η κλίση της τροχιάς της Ευνομίας ως προς την εκλειπτική είναι i = 11,74 μοίρες. Η Ευνομία αποτελεί το μεγαλύτερο μέλος της ομώνυμης οικογένειας αστεροειδών («Οικογένεια της Ευνομίας»), στην οποία ανήκει το 5% όλων των αστεροειδών της Κύριας Ζώνης.
Οι διαστάσεις της Ευνομίας είναι 330×245×205 χλμ., που δίνουν μία μέση «διάμετρο» 255 χλμ. και την καθιστούν έναν από τους 12 μεγαλύτερους αστεροειδείς της Κύριας Ζώνης και τον μεγαλύτερο αστεροειδή τύπου S (stony, λιθώδης). Η μάζα της ανέρχεται σε περίπου 32 τετράκις εκατομμύρια τόνους με πυκνότητα που εκτιμάται μεταξύ 3 και 4,5 gr/κυβ.cm. Η βαρύτητα (επιτάχυνση της βαρύτητας) στην επιφάνειά της υπολογίζεται ότι είναι περίπου 120 φορές μικρότερη από αυτή στην επιφάνεια της Γης. Η Ευνομία περιστρέφεται γύρω από τον εαυτό της σε 6 ώρες και 5 λεπτά. Η λευκαύγειά της (0,209) είναι αρκετά μεγάλη για αστεροειδή. Φαίνεται ότι αποτελείται από περιοχές με διαφορετική σύνθεση. Αν και τύπου S, δεν απουσιάζουν μέταλλα όπως ο σίδηρος και το νικέλιο.
Στην επιστημονική φαντασία.
Ένα από τα κρυφά επίπεδα στο βιντεοπαιχνίδι "" του 1995 είναι μια αποστολή σε ένα κρυφό σταθμό εξόρυξης στον αστεροειδή Ευνομία.
Η Ευνομία αναφέρεται ως ένας απο τους μεγαλύτερους αστεροειδείς στο μυθιστόρημα επιστημονικής φαντασίας του Άρθουρ Κλαρκ, "Ραντεβού με τον Ράμα".
Στο μυθιστόρημα επιστημονικής φαντασίας «"Space Apprentice»" (αγγλικός τίτλος) των Ρώσων συγγραφέων Αρκάντι και Μπόρις Στρουγκάτσκι, η 15 Ευνομία καταστρέφεται σχεδόν ολοκληρωτικά από φυσικούς και αστροφυσικούς, οι οποίοι δοκιμάζουν πειραματικά μοντέλα κοσμολογίας και της γενικής θεωρίας της σχετικότητας. Ένα επεισόδιο δείχνει τη μελέτη των βαρυτικών κυμάτων εις βάρος ενός κομματιού στο μέγεθος του Έβερεστ του αστεροειδούς 15 Ευνομία.
Η 15 Ευνομία είναι η πηγή έμπνευσης για το μακρόστενο οβάλ σχήμα των διαστημόπλοιων των εξωγήινων στη ταινία "Η Άφιξη".

</doc>
<doc id="42474" url="https://el.wikipedia.org/wiki?curid=42474" title="Homo Universalis">
Homo Universalis

Homo Universalis είναι ο χαρακτηρισμός του ιδανικού ανθρώπου της Αναγεννήσεως (15ος-16ος αιώνας). Η ονομασία είναι λατινική και σημαίνει «καθολικός, συνολικός άνθρωπος».
"Homo Universalis" είναι ο χαρακτηρισμός ενός ανθρώπου που συμπύκνωνε όλα τα ιδανικά της εποχής της Αναγέννησης: ερευνητικό και κριτικό πνεύμα, φιλοπεριέργεια, και κυρίως μία τάση για ενασχόληση με κάθε αντικείμενο της τέχνης και της επιστήμης. Ο όρος αναφέρεται στο εύρος ή την επιθυμητή "καθολικότητα" της πολυμάθειας που μπορούσε να αποκτήσει κανείς.
Ο πιο χαρακτηριστικός και ίσως ο μόνος πραγματικός "Homo Universalis" είναι ο διάσημος Λεονάρντο ντα Βίντσι, που όπως μαρτυρούν οι πηγές, ασχολούνταν —εκτός από τη ζωγραφική, τη γλυπτική και γενικώς την τέχνη— με τη μηχανική, την ανατομία, την αρχιτεκτονική, ήταν φυσιοδίφης, αρχαιοδίφης και ιστοριοδίφης, συγγραφέας, χημικός και κατείχε πολλές άλλες ιδιότητες. Άλλες τέτοιες χαρακτηριστικές πολυσχιδείς προσωπικότητες ήταν ο Αβικέννας, ο Ισαάκ Νεύτων, ο Γαλιλαίος Γαλιλέι, η Χίλντεγκαρντ του Μπίνγκεν,ο Γκυστάβ Λε Μπον κ.ά. Αναχρονιστικά ο όρος μπορεί να αποδοθεί και σε πολυμαθείς της αρχαιότητας όπως ο Αριστοτέλης και ο Ερατοσθένης.
Βιβλιογραφία.
Κατελής Βίγκλας, "Βυζαντινοί και Αναγεννησιακοί φιλόσοφοι. Όψεις του έργου και της ζωής τους. Μελετήματα", Εκδοτικός Οίκος Κ. &amp; Μ. Αντ. Σταμούλη, Θεσσαλονίκη 2019, σελ. 248, ISBN: 978-618-5306-48-9.

</doc>
<doc id="42475" url="https://el.wikipedia.org/wiki?curid=42475" title="16 Ψυχή">
16 Ψυχή

Η Ψυχή (λατινικά και διεθνώς: Psyche) είναι ο αστεροειδής (μικρός πλανήτης) με αύξοντα αριθμό ανακαλύψεως 16. Ανακαλύφθηκε στις 17 Μαρτίου 1852 από τον Ιταλό αστρονόμο Ανιμπάλε ντε Γκάσπαρις, που παρατηρούσε από τη Νάπολη της Ιταλίας και πήρε το όνομα της νύμφης Ψυχής από την αρχαία ελληνική μυθολογία. Η Ψυχή περιφέρεται περί τον Ήλιο σε μέση απόσταση (μεγάλο ημιάξονα της τροχιάς της) 2,921 αστρονομικών μονάδων ή 436,9 εκατομμυρίων χιλιομέτρων. Η εκκεντρότητα της τροχιάς της είναι e = 0,140. Μία περιφορά περί τον Ήλιο συμπληρώνεται σε 1823 ημέρες και 2,8 ώρες (δηλ. περίπου 5 γήινα χρόνια). Η κλίση της τροχιάς της Ψυχής ως προς την εκλειπτική είναι i = 3,1 μοίρες.
Οι διαστάσεις της Ψυχής είναι 280×230×190 χλμ., που δίνουν μία μέση «διάμετρο» 240 χλμ. και την καθιστούν έναν από τους 15 μεγαλύτερους αστεροειδείς της Κύριας Ζώνης και ίσως τον μεγαλύτερο αστεροειδή τύπου M (metallic, μεταλλικός). Η μάζα της ανέρχεται σε 17 τετράκις εκατομμύρια τόνους με πυκνότητα που υπολογίζεται στα 2,7 gr/κυβ.cm, καθώς έχουν ανιχνευθεί οι παρέλξεις που προκαλεί η βαρύτητά της πάνω σε άλλους αστεροειδείς. Η βαρύτητα (επιτάχυνση της βαρύτητας) στην επιφάνειά της υπολογίζεται ότι είναι περίπου 160 φορές μικρότερη από αυτή στην επιφάνεια της Γης. Η Ψυχή περιστρέφεται γύρω από τον εαυτό της σε 4 ώρες και 12 λεπτά. Η λευκαύγειά της (0,120) είναι κανονική για αστεροειδή. Φαίνεται ότι αποτελείται από περιοχές με διαφορετική σύνθεση. Παρατηρήσεις της Ψυχής με ραντάρ υποδεικνύουν σύσταση σχεδόν αποκλειστικά από σίδηρο και νικέλιο. Εμφανίζεται ως γνήσιο παράδειγμα πυρήνα από κάποιο μεγαλύτερο σώμα που διαλύθηκε. Η μικρή για μέταλλα πυκνότητα της Ψυχής αποδίδεται σε πολύ πορώδη υφή και χαλαρή συσσωμάτωση του υλικού της.

</doc>
<doc id="42476" url="https://el.wikipedia.org/wiki?curid=42476" title="Apache OpenOffice">
Apache OpenOffice

Το Apache OpenOffice, γνωστό και σαν OpenOffice.org είναι ένα ολοκληρωμένο πακέτο εφαρμογών γραφείου ανοιχτού κώδικα. Περιλαμβάνει επεξεργαστή κειμένου (Writer), λογιστικό φύλλο (Calc), δημιουργό παρουσιάσεων (Ιmpress), πρόγραμμα σχεδίασης (Draw), διαχείριση βάσεων δεδομένων (Base) και μαθηματικών τύπων (Math). Λειτουργεί σε όλες τις πλατφόρμες (Microsoft Windows, Solaris, Linux, Μac OS). Σχεδιάστηκε με σκοπό να αποτελέσει μια συμβατή και ελεύθερη εναλλακτική του Microsoft Office. Υποστηρίζει το ISO/IEC πρότυπο OpenDocument (ODF) για την ανταλλαγή εγγράφων.
Το 2010 το μεγαλύτερο μέρος της κοινότητας που στήριζε το OpenOffice αποφάσισε να αποστασιοποιηθεί και να διακλαδώσει το πρόγραμμα ως LibreOffice.
Ιστορία.
Η σουίτα είναι περισσότερο γνωστή ως "OpenOffice", αλλά η ονομασία αυτή αποτελεί εμπορικό σήμα μιας εταιρείας στην Ολλανδία και χρησιμοποιείται επίσης και από την "Orange UK", έτσι αποφασίστηκε να χρησιμοποιείται επίσημα η ονομασία "OpenOffice.org".
Οι ρίζες του OpenOffice βρίσκονται στο StarOffice, που ξεκίνησε να αναπτύσσει η γερμανική εταιρεία StarDivision. Το 1999 η Sun Microsystems αγόρασε τον κώδικα της εφαρμογής, αρχικά για εσωτερική της χρήση καθώς κρίθηκε ότι η εξολοκλήρου αγορά μιας εταιρίας με σκοπό την ανάπτυξη και υποστήριξη μιας σουίτας γραφείου για χρήση της Sun θα κόστιζε λιγότερο από την πληρωμή αδειών στη Microsoft προκειμένου να χρησιμοποιηθεί το λογισμικό της δεύτερης. Από τον Αύγουστο του 1999 η Sun άρχισε να διαθέτει την έκδοση 5.2 της εφαρμογής δωρεάν.
Ο πηγαίος κώδικας της σουίτας άρχισε να διανέμεται ως ελεύθερο λογισμικό τον Ιούλιο του 2000, με σκοπό να σπάσει το μονοπώλιο του Microsoft Office από μια φθηνότερη, ίδιας ποιότητας και ελεύθερης προς τροποποίηση εναλλακτικής.
Στις 2 Σεπτεμβρίου του 2005 η Sun ανακοίνωσε ότι αποσύρει την άδεια SISSL. Αυτό είχε ως αποτέλεσμα να ανακοινωθεί από το συμβούλιο της κοινότητας του OpenOffice.org ότι δεν θα συνεχίσει τη διπλή αδειοδότηση και οι επόμενες εκδόσεις θα χρησιμοποιούν μόνο την LGPL.
Στις 27 Ιανουαρίου του 2010 η Oracle Corporation αγόρασε την Sun Microsystems και συνέχισε να υποστηρίζει την εφαρμογή, με το όνομα Oracle Open Office. Αργότερα το ίδιο έτος το μεγαλύτερο μέρος της κοινότητας που στήριζε το OpenOffice, υπό τη σκιά των εξελίξεων στο OpenSolaris, του οποίου την ανάπτυξη σταμάτησε η Oracle μετά την εξαγορά του μαζί με τη Sun, αποφάσισε να αποστασιοποιηθεί και να διακλαδώσει το πρόγραμμα ως LibreOffice, ιδρύοντας το Document Foundation για να υποστηρίξει το νέο εγχείρημα. Η Oracle κλήθηκε να παραχωρήσει το όνομα OpenOffice.org στην κοινότητα, όμως αρνήθηκε και αξίωσε την παραίτηση όσων συμμετείχαν στο Document Project από το Κοινοτικό Συμβούλιο του Open Office, κάτι που σήμανε και την οριστική ρήξη των σχέσεων μεταξύ της εταιρίας και της κοινότητας. Περίπου έξι μήνες αργότερα η Oracle ανακοίνωσε ότι σταματά την διάθεση πόρων για την εμπορική ανάπτυξη του OpenOffice.org και δώρισε τον κώδικα και το σήμα κατατεθέν στο Ίδρυμα Apache. Η σουίτα έγινε δεκτή από το Ίδρυμα και σήμερα αναπτύσσεται ως ένα από τα εγχειρήματά του με όνομα Apache OpenOffice, παραμένοντας ελεύθερο λογισμικό.
Η σουίτα.
Ο πηγαίος κώδικας της εφαρμογής διατίθεται με την Άδεια Apache, μετά την έκδοση 3.4, ενώ παλιότερες εκδόσεις με την GNU Lesser General Public License (LGPL).
Υπάρχει διαθέσιμη σε 110 γλώσσες συμπεριλαμβανομένης και της Ελληνικής, η οποία διαθέτει ελληνικό ορθογράφο και συλλαβισμό.
OpenOffice.org Basic.
Η "OpenOffice.org Basic" είναι μια γλώσσα προγραμματισμού παρόμοια με τη Microsoft Visual Basic for Applications (VBA), αλλά με βάση τη StarOffice Basic. Εκτός από τις μακροεντολές, η έκδοση του OpenOffice.org της Novell υποστηρίζει τη Microsoft VBA από την έκδοση 2.0 ένα χαρακτηριστικό που ενσωματώθηκε μερικώς στην κύρια έκδοση με την έκδοση 3.0.
Φορητό ΟpenOffice.org.
Το φορητό OpenOffice.org διατίθεται στην ιστοσελίδα . Μπορεί να μεταφερθεί σε ένα εξωτερικό αποθηκευτικό μέσο (π.χ. USB stick) για χρήση κατευθείαν από το μέσο χωρίς την εγκατάσταση του σε υπολογιστή.

</doc>
<doc id="42479" url="https://el.wikipedia.org/wiki?curid=42479" title="Πολιορκία της Ιερουσαλήμ (587 π.Χ.)">
Πολιορκία της Ιερουσαλήμ (587 π.Χ.)

Ο Ναβουχοδονόσορ B’, ο επονομαζόμενος και Μέγας, πολιόρκησε δυο φορές την Ιερουσαλήμ, το 597 και το 587 π.Χ. και τη δεύτερη φορά την κατέστρεψε, καίγοντας τον ναό του Σολομώντα και εξορίζοντας στη Βαβυλωνία μεγάλο μέρος του πληθυσμού.
Γεγονότα.
Τα γεγονότα και οι συνθήκες που είχαν διαμορφωθεί κατά τα τελευταία χρόνια προ της καταστροφής της Ιερουσαλήμ από τους Βαβυλώνιους, έχουν ως εξής:
Πρόκειται για μια εποχή που οριοθετεί το τέλος της Ασσυριακής Αυτοκρατορίας, και την αρχή της Βαβυλωνιακής κυριαρχίας στην περιοχή. Δηλαδή για την περίοδο που ονομάζουμε Νέο-Βαβυλωνιακή περίοδο. Με το τέλος της Ασσυριακής αυτοκρατορίας, πάνω από το πτώμα της, ερίζουν οι Αιγύπτιοι και οι Βαβυλώνιοι, για το ποια αυτοκρατορία θα διαδεχθεί ως ηγέτιδα δύναμη της περιοχής αυτής στην Μέση Ανατολή.
Κατά τον καιρό της Ασσυριακής κυριαρχίας στην περιοχή, οι Ισραηλίτες ήταν διαιρεμένοι σε δύο βασίλεια, λόγω εσωτερικών ταραχών και συγκρούσεων: Στο Βόρειο Βασίλειο των 10 φυλών, που ονομαζόταν «Ισραήλ» και είχε πρωτεύουσα τη Σαμάρεια, και στο Νότιο Βασίλειο του Ιούδα, των δύο φυλών, που είχε πρωτεύουσα την Ιερουσαλήμ. Ήδη προ της καταστροφής της Ιερουσαλήμ, το Βόρειο Βασίλειο του Ισραήλ είχε καταλυθεί και στην περιοχή είχαν εγκατασταθεί ξένοι λαοί, οι λεγόμενοι Σαμαρείτες. Ισραηλιτικό ήταν πλέον μόνο το Νότιο Βασίλειο του Ιούδα, αλλά και αυτό υπό την εξουσία της Ασσυριακής δύναμης.
Όπως γνωρίζουμε από τα ιστορικά ντοκουμέντα, η Ασσυρία καταλύθηκε κατά την εκστρατεία των Μήδων, από τον Οκτώβριο του 610 π.Χ. ως τον Μάρτιο του 609 π.Χ. (Βαβυλωνιακό χρονικό Β.Μ. 21901 και επιγραφή της Χαρράν Nabon Η 1,Β). Το χρονικό αναφέρει πως στο δέκατο έκτο έτος του Ναβοπολασσάρ, στο μήνα Μαρχεσβάν, «οι Ουμάν-Μάντα (οι Μήδοι), που είχαν έρθει για να βοηθήσουν το βασιλιά της Ακκάδ, συνένωσαν τα στρατεύματά τους και βάδισαν κατά της Χαρράν... Ο βασιλιάς της Ακκάδ έφθασε στη Χαρράν και [...] κυρίεψε την πόλη. Αφαίρεσε τα πολλά λάφυρα της πόλης και του ναού.» Η στήλη του Ναβονίδη Η 1, Β παρέχει την ίδια πληροφορία: «Όταν στο δέκατο όγδοο έτος του Ναβοπολασσάρ, βασιλιά της Βαβυλώνας, ο βασιλιάς των θεών Σιν θύμωσε με την πόλη και με το ναό του και ανέβηκε στον ουρανό, η πόλη και ο λαός μέσα σ’ αυτήν αφανίστηκαν.»
Η Αγία Γραφή μας πληροφορεί ότι την ίδια εκείνη χρονιά (609 π.Χ.) σκοτώνεται στον πόλεμο ο βασιλιάς του Ιούδα Ιωσίας στη Μεγιδδώ από τον Φαραώ Νεχαώ, όταν βγαίνει να πολεμήσει μαζί του, κατά την εκστρατεία του τελευταίου στην περιοχή. Τότε, γίνεται βασιλιάς ο 23-χρονος Ιωάχαζ ο γιος του, ο οποίος όμως βασίλεψε μόνο για 3 μήνες, γιατί ο Φαραώ Νεχαώ τον φυλάκισε. Στη θέση του ο Φαραώ ορίζει βασιλιά, τον 25-χρονο Ιωακείμ, ο οποίος βασίλεψε για 11 έτη.
Την ίδια κιόλας χρονιά όμως, (609 π.Χ.), η Αίγυπτος αποσύρεται από την περιοχή, καθώς η Βαβυλώνα μπαίνει στο παιχνίδι, να διεκδικήσει τις κτήσεις της νεκρής πλέον Ασσυρίας, στο 18ο έτος της βασιλείας του Ναβοπολασσάρ βασιλιά της Βαβυλώνος. Ξεκινά έτσι η Νέο-Βαβυλωνιακή περίοδος, που κυριάρχησε στην περιοχή για 70 έτη.
Όμως, ο Ναβοπολάσσαρ, δεν έμελλε να χαρεί για πολλά χρόνια ακόμα την εξουσία του. Από το Νεοβαβυλωνιακό χρονικό Β.Μ. 21946 μπορούμε να μάθουμε πως ο Ναβοπολασσάρ βασίλεψε στη Βαβυλώνα επί είκοσι ένα χρόνια, όπως αναφέρεται και στον Κανόνα του Πτολεμαίου. Αυτό το τμήμα του κειμένου λέει: «Επί είκοσι ένα χρόνια, ο Ναβοπολασσάρ κυβέρνησε τη Βαβυλώνα Την όγδοη μέρα του μήνα Αβ πέθανε. Το μήνα Ελούλ ο Ναβουχοδονόσορ (ΙΙ) επέστρεψε στη Βαβυλώνα και την πρώτη μέρα του μήνα ανέβηκε στο βασιλικό θρόνο στη Βαβυλώνα.» Ο Ναβουχοδονόσορας συνέχισε το έργο του πατέρα του.
Μία πρώτη μικρή μετοικεσία της «ελίτ» της Ιερουσαλήμ.
Το 605 π.Χ. (κατά το 3ο έτος του Ιωακείμ βασιλιά του Ιούδα ή 4ο έτος αν συνυπολογίσουμε και το έτος ενθρόνισής του), ο Φαραώ Νεχαώ νικιέται από τον Ναβουχοδονόσορα, βασιλιά της Βαβυλώνας, κατά το έτος ενθρόνισης του τελευταίου, και δεν ξαναβγαίνει από την Αίγυπτο, αναγνωρίζοντας ότι η Βαβυλώνα είναι πλέον ο κυρίαρχος της περιοχής.
Την ίδια κιόλας χρονιά εκείνη, το 605 π.Χ., (έτος ενθρόνισης, ή ο Ναβουχοδονόσορας κάνει μια πρώτη επίθεση στο βασίλειο του Ιούδα, και κάνει τον βασιλιά Ιωακείμ της Ιερουσαλήμ υποτελή του. Λεηλατεί μέρος των θησαυρών της Ιερουσαλήμ, και ως νέο-ενθρονισμένος βασιλιάς, κάνει μια πρώτη μετοικεσία της «ελίτ» της Ιερουσαλήμ στη Βαβυλώνα, για να τους έχει ως συμβούλους του. Είναι μια μικρή πρώτη μετοικεσία Ιουδαίων, στην οποία μάλιστα συμμετέχει και ο γνωστός (νεαρός τότε), προφήτης Δανιήλ.
Λεηλασία και δεύτερη μετοικεσία κατοίκων της Ιερουσαλήμ.
3 χρόνια αργότερα, το 602 π.Χ. κατά το 6ο έτος βασιλείας του Ιωακείμ, αυτός επαναστάτησε εναντίον του Ναβουχοδονόσορα. Στο διάστημα των επομένων ετών, οι Βαβυλώνιοι τους άφησαν ήσυχους. Και ο Ιωακείμ πέθανε κατά το 11ο έτος της βασιλείας του, και τον διαδέχθηκε ο Ιωαχείν ο γιος του σε ηλικία 18 ετών, το 597 π.Χ., ο οποίος όμως βασίλεψε μόνο 3 μήνες και 10 ημέρες.
Την ίδια εκείνη χρονιά που βασίλεψε ο Ιωαχείν, επιτέθηκε για δεύτερη φορά στην Ιερουσαλήμ ο Ναβουχοδονόσορας, κατά το 8ο έτος της βασιλείας του, για να ανακτήσει τον έλεγχο της πόλης. Συνέλαβε τον Ιωαχείν, λεηλάτησε όλους τους υπόλοιπους θησαυρούς της Ιερουσαλήμ που είχε αφήσει την προηγούμενη φορά, και έκανε μια δεύτερη μετοικεσία κατοίκων της Ιερουσαλήμ στη Βαβυλώνα. Πήρε μαζί του όλους τους άρχοντες και τους δυνατούς πολεμιστές, (συνολικά 10.000 αιχμαλώτους), και όλους τους τεχνίτες ξυλουργούς και σιδηρουργούς, αφήνοντας στην Ιερουσαλήμ μόνο τα ασθενέστερα και φτωχότερα στρώματα του λαού. Αυτό συνέβη κατά το «τέλος του ενιαυτού» (της χρονιάς), δηλαδή τέλος Αδάρ ή αρχή Νισσάν: Άνοιξη 597 π.Χ. Ο Ιωαχείν μεταφέρθηκε στη Βαβυλώνα μαζί με την οικογένειά του. Στη θέση του Ιωαχείν, ο Ναβουχοδονόσορ έβαλε το ίδιο εκείνο έτος (597 π.Χ.) τον αδελφό του Ματθανία, και του άλλαξε το όνομα σε Σεδεκία. Τότε ο Σεδεκίας ήταν 21 ετών, και συνολικά βασίλεψε από τότε, για 11 έτη. Αυτός ήταν ο τελευταίος βασιλιάς της Ιερουσαλήμ πριν την ολοσχερή καταστροφή της.
Καταστροφή της Ιερουσαλήμ.
Όμως με τη σειρά του και ο Σεδεκίας επαναστάτησε εναντίον του Ναβουχοδονόσορα βασιλιά της Βαβυλώνος. Το αποτέλεσμα ήταν ότι κατά το 9ο έτος της Βασιλείας του Σεδεκία, το 10ο μήνα και τη 10η ημέρα, (Ιανουάριος του 589 π.Χ.), η Ιερουσαλήμ πολιορκήθηκε από τους Βαβυλώνιους, για μια περίοδο 2,5 ετών, ως την πτώση της. Τότε, κατά τον προφήτη Ζαχαρία, ξεκίνησε μια περίοδος 70 ετών οργής του Θεού εναντίον της Ιερουσαλήμ, ως την επιστροφή των Ιουδαίων από τη Βαβυλώνα πίσω στην Ιερουσαλήμ.
Το 587 π.Χ., κατά το 11ο έτος βασιλείας του Σεδεκία, τον 4ο μήνα, 9η ημέρα, που ήταν το 18ο έτος του Ναβοχοδονόσορα. (19ο αν υπολογίσουμε και το έτος ενθρόνισης), η πόλη δεν άντεξε άλλο την πολιορκία, και έπεσε. «Και την ένατη ημέρα τού τέταρτου μήνα, η πείνα υπερίσχυσε στην πόλη, και δεν υπήρχε ψωμί για τον λαό τού τόπου. Και η πόλη εκπορθήθηκε, και όλοι οι άνδρες τού πολέμου έφυγαν τη νύχτα, διαμέσου τού δρόμου τής πύλης, που ήταν ανάμεσα στα δύο τείχη, η οποία ήταν κοντά στον βασιλικό κήπο• (και οι Χαλδαίοι ήσαν κοντά στην πόλη, ολόγυρα)• και ο βασιλιάς πήγε προς τον δρόμο τής πεδιάδας. Και ο στρατός των Χαλδαίων καταδίωξε πίσω από τον βασιλιά, και τον έφτασαν στις πεδιάδες τής Ιεριχώ• και ολόκληρος ο στρατός του διασκορπίστηκε από κοντά του. Και συνέλαβαν τον βασιλιά, και τον έφεραν στον βασιλιά τής Βαβυλώνας, στη Ριβλά• και πρόφεραν καταδίκη εναντίον του. Και έσφαξαν τους γιους τού Σεδεκία μπροστά στα μάτια του, και έβγαλαν τα μάτια τού Σεδεκία, και αφού τον έδεσαν με δύο χάλκινες αλυσίδες, τον έφεραν στη Βαβυλώνα.».
Η τρίτη και μεγαλύτερη μετοικεσία.
Η Παλαιά Διαθήκη, συνεχίζει την αφήγηση των γεγονότων της καταστροφής της Ιερουσαλήμ ως εξής:
«Και στον πέμπτο μήνα, την έβδομη ημέρα τού μήνα, του 19ου χρόνου τής βασιλείας τού Ναβουχοδονόσορα, του βασιλιά τής Βαβυλώνας, ήρθε στην Ιερουσαλήμ ο Νεβουζαραδάν, ο αρχισωματοφύλακας, ο δούλος τού βασιλιά τής Βαβυλώνας• και κατέκαψε τον οίκο τού Κυρίου, και το παλάτι τού βασιλιά, και όλα τα σπίτια τής Ιερουσαλήμ, και κάθε μεγάλο σπίτι το κατέκαψε με φωτιά. Και ολόκληρος ο στρατός των Χαλδαίων, που ήταν μαζί με τον αρχισωματοφύλακα, καταγκρέμισε τα τείχη τής Ιερουσαλήμ, ολόγυρα.
Και το υπόλοιπο του λαού, που είχε απομείνει στην πόλη, κι εκείνους που έφυγαν, οι οποίοι είχαν καταφύγει στον βασιλιά τής Βαβυλώνας, και εκείνο το τμήμα που εναπέμεινε από το πλήθος, ο Νεβουζαραδάν, ο αρχισωματοφύλακας, το μετοίκισε. Από τους φτωχούς τής γης, όμως, ο αρχισωματοφύλακας άφησε, για αμπελουργούς και γεωργούς». Αυτή ήταν η Τρίτη Μετοικεσία στη Βαβυλώνα, του λαού τη Ιερουσαλήμ.
Η αφήγηση συνεχίζει ως εξής:
«Και τους χάλκινους στύλους, που ήσαν στον οίκο τού Κυρίου, και τις βάσεις, και τη χάλκινη θάλασσα, που ήταν στον οίκο τού Κυρίου, οι Χαλδαίοι την κατέκοψαν, και μετακόμισαν τον χαλκό τους στη Βαβυλώνα. Και πήραν τα καζάνια, και τα φτυάρια, και τα λυχνοψάλιδα, και τα θυμιατήρια, και όλα τα χάλκινα σκεύη, με τα οποία γινόταν η υπηρεσία. Ακόμα, ο αρχισωματοφύλακας πήρε και τα πυροδοχεία, και τις φιάλες, ό,τι ήταν χρυσό, και ό,τι ήταν ασημένιο• τους δύο στύλους, τη μία θάλασσα, και τις βάσεις που ο Σολομώντας είχε κάνει για τον οίκο τού Κυρίου• ο χαλκός όλων αυτών των σκευών ήταν αζύγιστος. Τό ύψος τού ενός στύλου ήταν 18 πήχες, και το κιονόκρανο που ήταν επάνω του, το χάλκινο• και το ύψος τού κιονόκρανου ήταν τρεις πήχες• και το διχτυωτό, και τα ρόδια επάνω στο κιονόκρανο, ολόγυρα, όλα ήσαν χάλκινα• τα ίδια είχε και ο δεύτερος στύλος, μαζί με το διχτυωτό.
Και ο αρχισωματοφύλακας πήρε τον Σεραϊα, τον πρώτο ιερέα, και τον Σοφονία, τον δεύτερο ιερέα, και τους τρεις θυρωρούς• και από την πόλη πήρε έναν ευνούχο, που ήταν επιστάτης στους άνδρες των πολεμιστών, και πέντε άνδρες από τους παριστάμενους μπροστά στον βασιλιά, που είχαν βρεθεί στην πόλη, και τον γραμματέα, τον άρχοντα των στρατευμάτων, που έκανε τη στρατολογία τού λαού τής γης, και 60 άνδρες από τον λαό τής γης, που είχαν βρεθεί στην πόλη. Και αφού ο Νεβουζαραδάν, ο αρχισωματοφύλακας, τους πήρε, τους έφερε στον βασιλιά τής Βαβυλώνας, στη Ριβλά. Και ο βασιλιάς τής Βαβυλώνας τούς πάταξε, και τους θανάτωσε, στη Ριβλά, στη γη Αιμάθ. Έτσι μετοικίστηκε ο Ιούδας από τη γη του».
Μετά από την κατστροφή, ο Ναβουχοδονόσορας κατέστησε έναν νέο κυβερνήτη στην πόλη, όχι όμως βασιλιά, όπως μας διασώζει το ιστορικό υπόμνηματης Αγίας Γραφής:
«Και για τον λαό που είχε εναπομείνει στη γη Ιούδα, τους οποίους ο βασιλιάς τής Βαβυλώνας, ο Ναβουχοδονόσορας, είχε αφήσει, κατέστησε επάνω τους τον Γεδαλία, τον γιο τού Αχικάμ, γιου τού Σαφάν. …Και ο Γεδαλίας ορκίστηκε σ' αυτούς, και στους άνδρες τους, και τους είπε: Μη φοβάστε να είστε δούλοι των Χαλδαίων• κατοικήστε στη γη, και δουλεύετε τον βασιλιά τής Βαβυλώνας• και θα είναι σε σας καλό».
Προφανώς αυτή η στάση του Γεδαλία θεωρήθηκε «προδοσία», και αρπαγή της εξουσίας, γιατί η αφήγηση μας διηγείται ότι αμέσως μετά από αυτό, ο Γεδαλίας δολοφονήθηκε από συγγενείς του εκθρονισμένου βασιλιά Σεδεκία:
«Και στον έβδομο μήνα, ο Ισμαήλ, ο γιος τού Νεθανία, γιου τού Ελισαμά, από το βασιλικό σπέρμα, ήρθε, έχοντας μαζί του δέκα άνδρες, και πάταξαν τον Γεδαλία, ώστε πέθανε, και τους Ιουδαίους και τους Χαλδαίους, εκείνους που ήσαν μαζί του στη Μισπά. Και σηκώθηκε ολόκληρος ο λαός, από μικρόν μέχρι μεγάλον, και οι άρχοντες των στρατευμάτων, και ήρθαν στην Αίγυπτο• επειδή, φοβήθηκαν από το πρόσωπο των Χαλδαίων».
Έτσι, ο λαός της Ιερουσαλήμ έφυγε, και η πόλη έμεινε σχεδόν έρημη.
Η τέταρτη και τελευταία μετοικεσία.
Το 582 π.Χ. (5 χρόνια αργότερα), το 23ο έτος του Ναβουχοδονόσορα, ο Ναβουζαραδάν ο αρχισωματοφύλακας του Ναβουχοδονόσορα, επανήλθε στην Ιερουσαλήμ, και έκανε και τέταρτη μετοικεσία των κατοίκων της, άλλους 745 ανθρώπους που είχαν απομείνει εκεί, ώστε η Ιερουσαλήμ ερημώθηκε τελείως.
Είκοσι χρόνια αργότερα, το 562 π.Χ., ο Ναβουχοδονόσορας πέθανε, και στη θέση του βασίλεψε ο Νεριγλισσάρ (Ευείλ Μεροδάχ), κατά το 37ο έτος της μετοικεσίας του Ιωαχείν. (Οκτώβριος 562 π.Χ.). Ενώ το επόμενο έτος, το 581 π.Χ., ο Ιωαχείν, πρώην βασιλιάς της Ιερουσαλήμ αποφυλακίσθηκε.
Επιστροφή των κατοίκων στην Ιερουσαλήμ.
Η καταστροφή της Βαβυλώνας από τους Μηδοπέρσες, το 539 π.Χ., από τον Κύρο, κατά το 17ο έτος του Ναβονίδη, (5/6 Οκτωβρίου), έθεσε τέρμα στην Νέο-Βαβυλωνιακή περίοδο, και άνοιξε το δρόμο για την επιστροφή των Ιουδαίων στην Ιερουσαλήμ, και την ανοικοδόμηση του Ναού τους.
Με διάταγμα του Κύρου, του βασιλιά της Μηδοπερσίας, κατά το πρώτο του έτος, (538 – 537 π.Χ.), Οι Ιουδαίοι άρχισαν την επιστροφή τους για την ανοικοδόμηση της Ιερουσαλήμ και του Ναού τους.
Σημασία της καταστροφής της Ιερουσαλήμ για τους Εβραίους.
Η καταστροφή της Ιερουσαλήμ, ήταν ό,τι χειρότερο μπορούσε να συμβεί στον Ισραηλιτικό λαό, καθώς τα πάντα στη ζωή τους καθορίζονταν από τους Ιερείς και τη λειτουργία του Ναού τους, σύμφωνα με τον Μωσαϊκό νόμο, που καταγράφεται στην Πεντάτευχο (Παλαιά Διαθήκη). Το όνειρό τους ήταν να ξαναχτιστεί η Ιερουσαλήμ.
Παράλληλα με την καταστροφή αυτή άρχισε η εβραϊκή διασπορά, που από τότε είναι έντονη σε όλο τον κόσμο. Μάλιστα πολλοί Εβραίοι μετά την πτώση της Ιερουσαλήμ εγκαταστάθηκαν στην Αίγυπτο (ιδιαίτερα στη νήσο Ελεφαντίνη) όπου αργότερα έγινε και η μετάφραση των Εβδομήκοντα.
Γενικότερη ιστορική σημασία της χρονολογίας.
Το 587 π.Χ. ως ημερομηνία καταστροφής της Ιερουσαλήμ από τους Βαβυλώνιους, είναι μια σημαντική ιστορική χρονολογία, η οποία "δένει" μεταξύ τους διαφορετικές ιστορικές γραμμές χρονολογήσεων, και οδηγεί τους αρχαιολόγους σε εντοπισμό διαφόρων γεγονότων της ιστορίας που συνέβησαν την ίδια περίοδο. Επειδή είναι ιστορικά τεκμηριωμένη, αποτελεί σημείο αναφοράς για πολλές άλλες χρονολογήσεις της Νεοβαβυλωνιακής περιόδου.
Θρησκευτική σημασία.
Επειδή η πτώση της Ιερουσαλήμ είναι ένα σημαντικό γεγονός που αναφέρεται στην Αγία Γραφή εκτενώς, είναι σημαντικός ο ιστορικός του εντοπισμός για τους Χριστιανούς. Γι' αυτό και οι σοβαρότερες έρευνες για την ιστορία αυτής της περιόδου, εκπονήθηκαν από ανθρώπους που προέρχονταν από τέτοιες θρησκείες.
Η χρονολογική τεκμηρίωση της περιόδου αυτής, εκτός από την κατανόηση των κειμένων της Αγίας Γραφής στην οποία οδηγεί, είναι για τους Χριστιανούς και μία από τις αποδείξεις της ιστορικής αξιοπιστίας της Αγίας Γραφής, δεδομένου ότι η ίδια η Αγία Γραφή, μέσα από το βιβλίο του Ζαχαρία, είναι η μία από τις ανεξάρτητες γραμμές χρονολόγησης, που τεκμηριώνουν την περίοδο αυτή.

</doc>
<doc id="42480" url="https://el.wikipedia.org/wiki?curid=42480" title="Εύα Φάμπα">
Εύα Φάμπα

Η Εύα (Ευανθία) Φάμπα (4 Ιουνίου 1964) είναι Ελληνίδα κιθαρίστρια. 
Βιογραφία.
Γεννήθηκε στην Αθήνα στις 4 Ιουνίου του 1964. Πατέρας της ήταν ο συνθέτης Δημήτρης Φάμπας. Σπούδασε στο Εθνικό Ωδείο, κιθάρα με καθηγητή τον Δ. Φάμπα και ανώτερα θεωρητικά με τον συνθέτη Δημήτρη Δραγατάκη. Εμφανίζεται ως σολίστ κιθάρας από ηλικίας 12 ετών και έχει δώσει εκατοντάδες ρεσιτάλ στην Ελλάδα και σε περισσότερες από 25 χώρες. Έχει εμφανιστεί στο ραδιόφωνο και την τηλεόραση. Έχει συνεργαστεί με τη Συμφωνική Ορχήστρα της Ρωσίας, τη Μοσχοβίτικη Ορχήστρα ARCO, τη Συμφωνική UAEH του Μεξικού, το σύνολο εγχόρδων της ΚΟΑ, τη Συμφωνική Καλαμαριάς, τη Συμφωνική Ορχήστρα του Δήμου Αθηναίων κ.ά. Έχει συνεργαστεί με την Ένωση Ελλήνων Μουσουργών, το Ελληνικό Συγκρότημα Σύγχρονης Μουσικής του Θ. Αντωνίου. Έχει τιμηθεί με α΄ βραβείο και χρυσό μετάλλιο οτον 16ο Διεθνή Διαγωνισμό Κιθάρας της Ακαδημίας Κιθάρας του Μιλάνου, με μετάλλια των Δήμων Αθηναίων και Μιλάνου, από το Ινστιτούτο Κουλτούρας του Περού κ.ά. Παράλληλα είναι συγγραφέας και επιμελείται μουσικών εκδόσεων, δίνει διαλέξεις και σεμινάρια σε όλο τον κόσμο. Τον Οκτώβριο του 1999, με πρωτοβουλία της ιδρύθηκε ο "Σύλλογος Φίλων της Κιθάρας Δημήτρης Φάμπας" στον οποίο είναι πρόεδρος. Είναι επίσης μέλος του Εθνικού Συμβουλίου Μουσικής.
Δισκογραφία.
Με έργα για κιθάρα του Δημήτρη Φάμπα
Με εργα των: J.RODRIGO,N.COSTE,L.BROUWER,J.MALATS,J.ALBENIZ,Ν.PAGANINI,A.BARRIOS, J.GUIMARAES,Δ.ΦΑΜΠΑ,K.TZΩΡΤΖΙΝΑΚΗ.
Με έργα των: FR.TARREGA, F.SOR, H.VILLA-LOBOS.
Έργα για κιθάρα του ΔΗΜΗΤΡΗ ΦΑΜΠΑ
Πηγή.
Βιογραφική Εκυκλοπαίδεια του Νεωτέρου Ελληνισμού 1830-2010 - Αρχεία Ελληνικής Βιογραφίας, Εκδόσεις Μέτρον, τόμος Γ΄

</doc>
<doc id="42483" url="https://el.wikipedia.org/wiki?curid=42483" title="Τρέισι Άνταμς">
Τρέισι Άνταμς

Η Τρέισι Άνταμς ("Tracey Adams", πραγματικό όνομα: "Debra Blaisdell", 6 Ιουνίου 1958) είναι Αμερικανίδα πορνοστάρ.
Σταδιοδρομία.
Γεννήθηκε στις 6 Ιουνίου του 1958 στην πολιτεία του Μαίρυλαντ στις Η.Π.Α. Η Τρέισι δούλεψε στο χώρο του πορνό για 16 χρόνια, από το 1983 έως το 1999, συμμετέχοντας σε πάνω απο 260 ταινίες και συμπρωταγωνιστώντας με όλα τα γνωστά ονόματα του είδους. Έχει καστανά μαλλιά, πράσινα μάτια και ύψος 1,73 μ. Ένω στην αρχή της καριέρας της είχε ένα μέτριου μεγέθους στήθος με το πέρασμα του χρόνου εμφανίζοταν με όλο και μεγαλύτερο στήθος, εντούτοις η ίδια έχει επανειλλημένως αρνηθεί ότι έκανε προσθετική στήθους και απέδωσε την αύξηση σε ιατρικό πρόβλημα.
Ο ηθοποιός και σκηνοθέτης ταινιών πορνό John Stagliano είχε δηλώσει ότι εμπνεύστηκε τη διάσημη σειρά ταινιών "Buttman" παρακολουθώντας τα οπίσθια της Τρέισι σε κάποια σκηνή. Η Τρέισι έπαιζε συνήθως το ώριμο θηλυκό που αποπλανούσε νεώτερους άντρες ή/και (κάποιες φορές) κορίτσια.
Προσωπική ζωή.
Η Τρέισι αποσύρθηκε από το χώρο του πορνό το 2000 σε ηλικία 41 ετών. Αν και οι περισσότερες σκηνές που γύρισε ήταν με άντρες παρτενέρ είναι μια από τις λιγοστές γυναίκες πορνοστάρ που διατηρεί μια ανοιχτή λεσβιακή σχέση. Η τρέχουσα σχέση με τη σύντροφο της χρονολογείται από οκταετίας. Πριν από αυτή τη σχέση εμφανίζονταν σε "strip shows" στον Καναδά μαζί με την επίσης πορνοστάρ και επί πολλά χρόνια σύντροφό της Άμπερ Λιν. Η σχέση τους είχε διαλυθεί εξαιτίας των προβλημάτων της Άμπερ με τον αλκοολισμό και τα ναρκωτικά. Φημολογείται τέλος ότι στα μέσα της δεκαετίας του 1990 διατηρούσε σχέση με την γνωστή πορνοστάρ Όνα Ζι.
Αφότου εγκατέλειψε τη βιομηχανία προνογραφικών ταινιών η Τρέσι συνέχισε τις σπουδές της στο Λος Άντζελες. Ολοκλήρωσε το τμήμα "Κινηματογράφου &amp; Τηλεόρασης" του πανεπιστημίου UCLA και παρακολούθησε μαθήματα κωμικού αυτοσχεδιασμού. Ζει πλέον μια άνετη ζωή χωρίς σκέψεις για επιστροφή στην πορνογραφία.

</doc>
<doc id="42485" url="https://el.wikipedia.org/wiki?curid=42485" title="HMS Dreadnought (1906)">
HMS Dreadnought (1906)

Το έκτο HMS «Dreadnought» (Ντρέντνωτ, που στα αγγλικά σημαίνει «Ατρόμητος») του Βρετανικού Βασιλικού Ναυτικού ήταν το πρώτο θωρηκτό παγκοσμίως που διέθετε κύριο πυροβολικό ενιαίου και μεγάλου διαμετρήματος, αντί να διαθέτει δευτερεύον πυροβολικό αποτελούμενο από πυροβόλα μικρότερων διαμετρημάτων. Ενώ μέχρι τότε ο συνήθης βαρύς οπλισμός των θωρηκτών ήταν 4 πυροβόλα των 305 χιλ. και 8 ή περισσότερα διαμετρήματος 234 έως 152 χιλ., το "Ντρέντνωτ" έφερε 10 πυροβόλα (κανόνια) των 305 χιλ. διατεταγμένα σε 5 δίδυμους πύργους (1 προς πλώρη, 2 εκατέρωθεν περί το μέσον και 2 προς πρύμνη) με επικουρία τηλεβόλων των 102 χιλ. Η δε θωράκισή του ήταν η ισχυρότερη των συγχρόνων του. Συνεπώς ήταν το μοναδικό θωρηκτό στην εποχή του που με την καινοτομία του διέθετε διπλάσια δύναμη πυρός, αφού μπορούσε να βάλει με 8 πυροβόλα «κατά πλευρά» όταν όλα τα άλλα αντίστοιχά του μπορούσαν μόνο με 4. Ήταν επίσης το πρώτο μεγάλο πολεμικό πλοίο που κινούνταν από ατμοστροβίλους, κάνοντάς το το ταχύτερο πολεμικό πλοίο του μεγέθους του εκείνη την εποχή.
Ναυπήγηση.
Ναυπηγήθηκε το 1906 και είχε εκτόπισμα 19.800 τόνους, έφερε 4 έλικες και η ταχύτητά του έφθανε τους 21 κόμβους. Τόσο εξελιγμένο ήταν το "Ντρέντνωτ" που ο όρος «ντρέντνωτ» έγινε συνώνυμος των πιο σύγχρονων θωρηκτών, ενώ τα σύγχρονά του πλοία, που κατέστησε με την καινοτομία του ως πεπαλαιωμένα, έμειναν γνωστά ως «προ-ντρεντνωτ». Η είσοδός του σε υπηρεσία προξένησε την έναρξη μίας μεγάλης κούρσας εξοπλισμών, με τους πολεμικούς στόλους ανά τον κόσμο να σπεύδουν να προμηθευτούν αντίστοιχα πλοία, ειδικά δε το Γερμανικό Ναυτικό, μέσα στο κλίμα που οδήγησε τελικά στον Α΄ Παγκόσμιο Πόλεμο.
Η κλάση «Ντρέντνωτ».
Τα υπάρχοντα σχέδια θωρηκτών της εποχής τυπικά περιελάμβαναν την τοποθέτηση τεσσάρων μεγάλων πυροβόλων σε διπλούς πυργίσκους στην πλώρη και στην πρύμνη, με έναν αριθμό μικρότερων πυροβόλων παρατεταγμένων στις πλευρές του πλοίου, κατά το πρότυπο των παλαιότερων ιστιοφόρων πολεμικών πλοίων. Όχι μόνον αυτό έθετε σε αχρηστία σχεδόν το ήμισυ των πυροβόλων (της άλλης πλευράς) του πλοίου καθ' οποιαδήποτε στιγμή (ενώ αντίθετα οι πυργίσκοι ήταν ελεύθεροι να βάλλουν προς οποιαδήποτε από τις δύο πλευρές), αλλά και επέτρεπε την εισροή υδάτων στο πλοίο μέσω των πολλών κανονιοθυρίδων, που αποτελούσε ξεκάθαρο κίνδυνο για τη ναυσιπλοΐα σε κακή κατάσταση θάλασσας. Επιπροσθέτως, κάθε διαμέτρημα πυροβόλου εμφάνιζε διαφορετικές βαλλιστικές ιδιότητες, κάτι που περιέπλεκε τη σκόπευση, ειδικά όταν γινόταν προσπάθεια ν' ανιχνευτούν οι πίδακες ύδατος από την πρόσπτωση των οβίδων. Τα πυροβόλα μικρότερου διαμετρήματος, θα έπρεπε είτε να κρατήσουν το πυρ αναμένοντας τα βαρύτερα πυροβόλα, τα οποία είχαν έναν μεγαλύτερο χρόνο αναχορηγίας (κατά κάποιον τρόπο), αναιρώντας έτσι το πλεονέκτημα του υψηλότερης ταχυβολίας των μικρότερων διαμετρημάτων, είτε να δημιουργήσουν σύγχυση στην παρατήρηση μεταξύ των πιδάκων από τις οβίδες των μεγαλύτερων και των μικρότερων πυροβόλων.
Η επινόηση του ατμοστροβίλου από τον Τσαρλς Άλτζερνον Πάρσονς το 1884 οδήγησε σε σημαντική αύξηση της ταχύτητας των πλοίων, μετά τη δραματική και μη εγκεκριμένη επίδειξη της "Τουρμπίνια" ("Turbinia") με την ταχύτητά της των 34 κόμβων (63 km/h) στη Ναυτική Επιθεώρηση του Σπίτχεντ το 1897. Κατόπιν περαιτέρω δοκιμών και την ναυπήγηση δύο αντιτορπιλλικών κινουμένων με ατμοστροβίλους, των HMS "Viper" και HMS "Cobra", το Ναυαρχείο επιβεβαίωσε το 1905 ότι τα μελλοντικά σκάφη του Βασιλικού Ναυτικού θα κινούνταν με ατμοστρόβιλους.
Η ιδέα των αποκλειστικά μεγάλων πυροβόλων.
Η ιδέα των πολεμικών πλοίων με αποκλειστικά μεγάλα πυροβόλα ("all-big-gun" warships), ικανών να ανοίξουν πυρ από μεγάλη απόσταση, φαίνεται πως γεννήθηκε όταν η απειλή από τις τορπίλες γινόταν ολοένα και ισχυρότερη. Ο Ιταλός ναυπηγός Βιττόριο Κουνιμπέρτι άρθρωσε πρώτος την ιδέα ενός θωρηκτού με αποκλειστικά μεγάλα πυροβόλα το 1903 (αν και ο Τζων Φίσερ υποστήριζε ότι ο ίδιος συνέλαβε αυτή την ιδέα το 1900). Όταν το Ιταλικό Ναυτικό δεν ακολούθησε τις προτάσεις του, ο Κουνιμπέρτι έγραψε ένα άρθρο στο "Jane's Fighting Ships" διαδίδοντας την ιδέα του. Πρότεινε ένα «ιδεώδες» μελλοντικό Βρετανικό θωρηκτό 17.000 τόνων, με κύριο πυροβολικό δώδεκα πυροβόλων των 12 ιντσών (305 mm), θωρηκτή ζώνη 12 ιντσών και ταχύτητα 24 κόμβων (44 km/h).
Παρατηρήσεις.
Αξιοσημείωτο είναι πως την ίδια εκείνη εποχή και το Αμερικανικό Ναυτικό ναυπήγησε ταυτόχρονα δύο θωρηκτά το "Μίσιγκαν" και το "Νότιος Καρολίνα" με κύριο οπλισμό 8 πυροβόλων επίσης των 305 χιλ. διατεταγμένων μάλιστα σε 4 όμως πύργους κατά το διάμηκες (2 προς πλώρη και 2 προς πρύμνη) η οποία και αυτή η διάταξη έγινε αργότερα κλασσική (κλάση Θωρηκτού). Παρά ταύτα το αγγλικό σκάφος ήταν εκείνο που έδωσε διεθνή κλάση το ομώνυμο όνομα ως «Θωρηκτό Ντρέντνωτ».

</doc>
<doc id="42486" url="https://el.wikipedia.org/wiki?curid=42486" title="HMS Ντρέντνωτ (1906)">
HMS Ντρέντνωτ (1906)



</doc>
<doc id="42487" url="https://el.wikipedia.org/wiki?curid=42487" title="Ρόι Έλντριτζ">
Ρόι Έλντριτζ



</doc>
<doc id="42488" url="https://el.wikipedia.org/wiki?curid=42488" title="Ανθυπολοχαγός">
Ανθυπολοχαγός

Ο Ανθυπολοχαγός (Ανθλγός, ή Ανθυπίλαρχος, Ανθλχος, για τα Τεθωρακισμένα και παλαιότερα το ιππικό) είναι στρατιωτικός βαθμός Αξιωματικού (OF-1), που αντιστοιχεί στον χαμηλότερο βαθμό κατώτερου Αξιωματικού στον Ελληνικό Στρατό Ξηράς. Οι αντίστοιχοι βαθμοί στο Πολεμικό Ναυτικό είναι ο Σημαιοφόρος, στην Πολεμική Αεροπορία ο Ανθυποσμηναγός και στην Ελληνική Αστυνομία ο Υπαστυνόμος Β΄.
Οι απόφοιτοι των Στρατιωτικών Σχολών Σ.Σ.Ε και Σ.Μ.Υ. ανώτατη και ανώτερη αντιστοίχως στη μεν πρώτη μετά 4 χρόνια φοίτησης στη σχολή στη δε δεύτερη 17 χρόνια αργότερα αφού αποφοιτήσουν από αυτή ονομάζονται ανθυπολοχαγοί οι προαναφερθείσες κατηγορίες αφορούν τους μόνιμους Έλληνες Αξιωματικούς . Επίσης, (έφεδροι) ανθυπολοχαγοί ονομάζονται και οι απόφοιτοι των ΣΕΑ (Σχολών Εφέδρων Αξιωματικών), διάρκειας 4 μηνών, που εκπαιδεύονται στην στρατιωτική τακτική και στην ηγεσία κατά τη διάρκεια της θητείας τους. Όταν υπηρετούν ονομάζονται Δόκιμοι Έφεδροι Αξιωματικοί (ΔΕΑ) και παίρνουν το βαθμό του Έφεδρου Ανθυπολοχαγού 1,5 μήνα πριν την απόλυσή τους.
Στους αγγλόφωνους στρατούς ο αντίστοιχος βαθμός καλείται 2nd Lieutenant (Second Lieutenant).
Διακριτικό.
Το διακριτικό του Ανθυπολοχαγού είναι ένα ασημένιο αστέρι σε κάθε επωμίδα της Στολής υπ' αριθμ. 1, 2, 3, 3α, 4, 5, 6, 7, 8, 8β, 8γ, ή ένα αστέρι στο αριστερό πέτο της στολής υπ' αριθμ. 9 και οπλόσημο στο δεξί.

</doc>
<doc id="42491" url="https://el.wikipedia.org/wiki?curid=42491" title="Τροχιά">
Τροχιά

Τροχιά ενός κινητού λέγεται το σύνολο των σημείων - θέσεων από τα οποία διέρχεται κατά τον χρόνο της κίνησής του, ή απλούστερα, το σύνολο των διαδοχικών θέσεών του στο χώρο σε συνάρτηση του χρόνου. Ορίζεται δε ως γεωμετρικός τόπος ανάλογα με το σχήμα του οποίου χαρακτηρίζεται και η κίνηση του κινητού, ευθύγραμμη, καμπυλόγραμμη, κυκλική, ελλειπτική, παραβολική ή υπερβολική.
Η τροχιά ενός σώματος στην κλασική μηχανική συνήθως είναι καλά καθορισμένη και μπορεί να περιγραφεί και προς τις δυο διευθύνσεις του χρόνου με βάση καίρια χαρακτηριστικά του σώματος, όπως η ενέργειά του, το δυναμικό μέσα στο οποίο κινείται και οι δυνάμεις που του ασκούνται.

</doc>
<doc id="42492" url="https://el.wikipedia.org/wiki?curid=42492" title="Ψηφιδωτά">
Ψηφιδωτά



</doc>
<doc id="42497" url="https://el.wikipedia.org/wiki?curid=42497" title="Ζωοδόχος Πηγή του Μπαλουκλί">
Ζωοδόχος Πηγή του Μπαλουκλί

Η Ζωοδόχος Πηγή του Μπαλουκλί ή Παναγία η Μπαλουκλιώτισσα, είναι Ιερό Χριστιανικό Αγίασμα που βρίσκεται στη Κωνσταντινούπολη, έξω από τη δυτική πύλη της Σηλυβρίας, όπου υπήρχαν τα λεγόμενα "παλάτια των πηγών", στα οποία οι Βυζαντινοί Αυτοκράτορες παραθέριζαν την Άνοιξη.&lt;br&gt; Πήρε την ονομασία του από την τουρκική λέξη balık (= ψάρι) και περιλαμβάνει το Μοναστήρι, την Εκκλησία και το Αγίασμα.
Αποκάλυψη του Αγιάσματος.
Για την αποκάλυψη του Αγιάσματος υπάρχουν δυο εκδοχές:
1) Η πρώτη, που εξιστορεί ο Νικηφόρος Κάλλιστος αναφέρει ότι: Ο μετέπειτα Αυτοκράτορας Λέων ο Θράξ ή Λέων ο Μέγας (457-474 μ.Χ.), όταν ερχόταν ως απλός στρατιώτης στην Κωνσταντινούπολη, συνάντησε στη Χρυσή Πύλη έναν τυφλό που του ζήτησε νερό. Ψάχνοντας για νερό, μια φωνή του υπέδειξε την Πηγή. Πίνοντας ο τυφλός και ερχόμενο το λασπώδες νερό στα μάτια του θεραπεύτηκε. Όταν αργότερα έγινε Αυτοκράτορας, του είπε η προφητική φωνή, πως θα έπρεπε να χτίσει δίπλα στην Πηγή μια Εκκλησία. Πράγματι ο Λέων έκτισε μια μεγαλοπρεπή Εκκλησία προς τιμήν της Θεοτόκου στο χώρο εκείνο, τον οποίο και ονόμασε "Πηγή". Ο Κάλλιστος περιγράφει τη μεγάλη αυτή Εκκλησία με πολλές λεπτομέρειες, αν και η περιγραφή ταιριάζει περισσότερο στο οικοδόμημα του Ιουστινιανού. Ιστορικά πάντως είναι εξακριβωμένο, ότι το 536 στη Σύνοδο της Κωνσταντινουπόλεως, υπό τον Πατριάρχη Μηνά, λαμβάνει μέρος και ο Ζήνων, ηγούμενος "του Οίκου της Αγίας Ενδόξου Παρθένου και Θεοτόκου Μαρίας εν τη Πηγή". 
2) Η δεύτερη, που εξιστορεί ο ιστορικός Προκόπιος, τοποθετείται στις αρχές του 6ου αιώνα και αναφέρεται στον Ιουστινιανό. Ο Ιουστινιανός κυνηγούσε σ' ένα θαυμάσιο τοπίο με πολύ πράσινο, νερά καί δένδρα. Εκεί, σαν σε όραμα, είδε ένα μικρό Παρεκκλήσι, πλήθος λαού και έναν Ιερέα μπροστά σε μια Πηγή. "Είναι η Πηγή των θαυμάτων", του είπαν. Και έχτισε εκεί Μοναστήρι με υλικά που περίσσεψαν από την Αγιά Σοφιά.&lt;br&gt; 
Η δεύτερη αυτή εκδοχή ανάγεται στην ανακαίνιση του Ναού το 559.
Περιπέτεια του Ναού.
Το 559 ο Αυτοκράτορας Ιουστινιανός, θεραπευμένος από λιθίαση κάνοντας χρήση του νερού της Πηγής, ανακαίνισε τον Ναό αυτό με υλικά που είχαν περισσέψει από την Αγιά Σοφιά. Ο ανακαινισμένος ομως Ναός, κατέπεσε μετά από σεισμό όπου και ανοικοδόμησε εκ νέου η Ειρήνη η Αθηναία. Αλλά και μετά από νεότερη πτώση του, ανοικοδομήθηκε για τρίτη φορά από τον Αυτοκράτορα Βασίλειο τον Μακεδόνα. Αργότερα πυρπολήθηκε από τον αρχηγό των Βουλγάρων, Συμεών, όπου και ανεγέρθηκε για 4η φορά από τον Ρωμανό τον Λεκαπηνό. Κατά τον 6ο αιώνα αποτελούσε ανδρώα Μονή στην οποία προσέρχονταν ο Αυτοκράτορας κάθε Πέμπτη της Αναλήψεως.
Στον περίβολο του Ναού αυτού, έστησε τις σκηνές του το 1424 ο Σουλτάνος Μουράτ Β'. Κατά την Άλωση της Κωνσταντινούπολης, ο Ναός καταστράφηκε και το Αγίασμα καλύφθηκε. Αργότερα όμως επετράπη στους Χριστιανούς να αποκαλύψουν το Αγίασμα και να επανιδρύσουν μικρό Προσκύνημα. Το 1732, οι Αρμένιοι προσπάθησαν να υφαρπάξουν το προσκύνημα, όμως, οι Έλληνες Χριστιανοί διέσωσαν το δικαίωμα της κατοχής τους. Το 1825 καταστράφηκε από τους γενίτσαρους και το 1827 ανευρέθηκε η Ιερά Εικόνα της Θεοτόκου εικονιζόμενη υπέρ της Ζωοδόχου Πηγής. Μετά απ΄ αυτό, το 1830 ο Σουλτάνος επέτρεψε την νέα ανοικοδόμηση (5η φορά) του Ναού όπως σήμερα διασώζεται, επί Οικουμενικού Πατριάρχη Κωνσταντίου Α΄ όπου καί εγκαινιάσθηκε μετά από πέντε χρόνια.
Σήμερα στην αυλή της Ζωοδόχου Πηγής βρίσκονται οι τάφοι των Οικουμενικών Πατριαρχών. Το δε Αγίασμα, βρίσκεται στον υπόγειο Ναό και αποτελείται από μαρμαρόκτιστη Πηγή, το νερό της οποίας θεωρείται αγιασμένο. Απ' εδώ διαδόθηκε ο τύπος της Παναγίας Ζωοδόχου Πηγής σε όλο τον Ορθόδοξο κόσμο. Είναι αξιοσημείωτο ότι ψηφιδωτή παράσταση της Εικόνας σώζεται στον εσωνάρθηκα της Μονής της Χώρας. 
Σε ανάμνηση των εγκαινίων του Ναού από τον Αυτοκράτορα Λέοντα, η Εκκλησία καθιέρωσε την κατ΄ έτος Εορτή της Ζωοδόχου Πηγής, την Παρασκευή της Διακαινησίμου Εβδομάδας.
Χριστιανική Παράδοση.
Το όνομα Μπαλουκλί, προέρχεται από την Τουρκική λέξη "balık" ("ψάρι") (προφέρεται περίπου μπαλούκ) και σημαίνει "των ψαριών" ή "με τα ψάρια" , πιθανότατα λόγω ύπαρξης ψαριών στα νερά της περιοχής. Για τη Μονή του Μπαλουκλί, υπάρχει θρύλος για την Άλωση της Πόλης, ο οποίος περιγράφεται ποιητικά από τον Γεώργιο Βιζυηνό:
Ποίημα Γ. Βιζυηνού.
Το Μπαλουκλί (Τα ψάρια της Ζωοδόχου Πηγής), ποίημα του Γεώργιου Βιζυηνού

</doc>
<doc id="42499" url="https://el.wikipedia.org/wiki?curid=42499" title="Λαχνίσματα">
Λαχνίσματα

Με τον όρο λαχνίσματα (από το ουσιαστικό "λαχνός"), λαγχανίσματα (από το ρήμα "λαγχάνω") ή κληρωσιές ονομάζονται παιδικά κυρίως τραγούδια με μονότονο παραδοσιακό ρυθμό, που λέγονται πριν από την έναρξη ομαδικών παιχνιδιών όπως το κρυφτό, προκειμένου να καθορισθεί με κλήρο είτε ο πρώτος, είτε ο τελευταίος από τον οποίο θ΄ αρχίσει η παιδιά. Συνήθως τον κλήρο αποτελεί η τελευταία συλλαβή των τραγουδιών αυτών. Στα τραγούδια μπορεί να υπάρχουν και ερωτοαποκρίσεις, οπότε από τις συλλαβές αυτών καθίσταται πιο δύσκολο να βρεθεί εκ των προτέρων σε ποιόν θα τύχει η τελευταία συλλαβή. 
Μετά το πρωταρχικό ερώτημα "Να τα βγάλουμε;", κάποιο παιδί - συνήθως αυτό που έκανε την ερώτηση - κάνει τη "μάνα" και αφού όλα τα υπόλοιπα παιδιά (από δύο και πάνω) αποδέχονται τη πρόσκληση, κάνουν κύκλο και η μάνα αρχίζει το τραγούδι (λαγχάνισμα). Χαρακτηριστικό αυτών των τραγουδιών είναι ότι πολλές φορές ξεκινάνε με την αρχική λέξη "μπουφ".
Πολλά από τα λαχνίσματα είναι πραγματικά "καβαλιστικά" ή "μαγικά". Θα περιμέναμε φυσιολογικά, ότι ο παίκτης στον οποίο τυχαίνει η τελευταία συλλαβή θα έπαιρνε και το ρόλο για τον οποίο γινόταν λόγος. Όμως αυτό θα ήταν πολύ απλό, αντίθετα, αυτός ο παίκτης βγαίνει, και το λάχνισμα ξαναρχίζει μέχρι να μείνει ένας μόνο παίκτης. Δεν υπάρχει αμφιβολία ότι το ίδιο το λάχνισμα είναι κι αυτό ένα παιχνίδι. Τα παιδιά που συμμετέχουν διασκεδάζουν με το λάχνισμα, επειδή κάθε φορά ανανεώνεται η συγκίνηση που νιώθουν πριν μάθουν σε ποιον θα πέσει η τελευταία συλλαβή.
Τα λαχνίσματα είναι πολύ διαδεδομένα όχι μόνο στις πόλεις αλλά και στην ελληνική ύπαιθρο, και τα σημαντικότερα αυτών λέγονται πανελλαδικά. Πολλά από αυτά είναι ακατανόητα πλην όμως ακούγονται θαυμάσια από τα παιδιά που τα διαδίδουν στα μικρότερα.
Σημαντικά λαχνίσματα.
Σημαντικότερα λαχνίσματα (με πιο γνωστό από όλα το "Α μπε μπα μπλομ") είναι:
Α μπε μπα μπλομ.
Σε ορισμένες παραλλαγές, ακολουθούν οι εξής στροφές (μία, δύο ή και όλες μαζί):
ή
να βρείς και τον Ερμή που παίζει μουσική μ'ένα κόκκινο βιολί.
ή
να βρεις τον Καραγκιόζη που παίζει μουσική
Άνα μετάβλα.
Άνα μετάβλα
πέγκε πέγκε
τάζε τούζα
μόνο ξούζα
βήτα εκτά
ότζο μότζο ξώτζο.
Το παπούτσι που βρωμάει.
Όλα τα λαχνίσματα απαγγέλονται συλλαβιστά, ώστε σε κάθε συλλαβή να αντιστοιχίζεται καθαρά ένα προς ένα τα παιδιά που λαμβάνουν μέρος στην επιλογή-κλήρωση.
Σημειώνεται οι εξής ιδιαιτερότητες:
Αν και τα λαχνίσματα είναι μέρος της προφορικής παράδοσης στον κόσμο των παιδιών, οι λέξεις "λαχνίσματα", "λαγχανίσματα" και "κληρωσιές" αυτές καθαυτές δεν είναι μέρος της προφορικής αυτής παράδοσης και είναι σχεδόν άγνωστες στα παιδιά. Τα περισσότερα λεξικά/εγκυκλοπαίδειες αναφέρουν το ρήμα "λαγχάνω", αλλά δεν περιέχουν τα "λαγχανίσματα" ούτε τα "λαχνίσματα", ούτε τις "κληρωσιές"..
Πιθανολογείται λοιπόν ότι οι όροι αυτοί είναι λόγιοι και πιθανότατα νεοπαγείς (νεολογισμοί), δημιουργημένοι από φιλόλογους κατά το δεύτερο μισό του εικοστού αιώνα.
Παρόμοια ποιηματάκια, συνήθως με έννοια, αλλά και ακατανόητα όπως και στα ελληνικά υπάρχουν και σε πολλές ευρωπαϊκές γλώσσες, μια ένδειξη της παγκόσμιας γλώσσας των παιχνιδιών των παιδιών.

</doc>
<doc id="42501" url="https://el.wikipedia.org/wiki?curid=42501" title="Αποστολική Διακονία της Εκκλησίας της Ελλάδος">
Αποστολική Διακονία της Εκκλησίας της Ελλάδος

Η Αποστολική Διακονία αποτελεί τον επίσημο Εκκλησιαστικό Οργανισμό πού τελεί υπό την Ιερά Σύνοδο της Εκκλησίας της Ελλάδος. 
Ιδρύθηκε το έτος 1936 . Οργανωτικές αναπροσαρμογές έγιναν με τους Α.Ν. 2159/1940,976/1946, 126/1969 και τον Κανονισμό 3/1969. Σύμφωνα με τον Καταστατικό Χάρτη της Εκκκλησίας της Ελλάδος, "η Αποστολική Διακονία της Εκκλησίας της Ελλάδος, τελούσα υπό την εποπτείαν και τον έλεγχον της Δ.Ι.Σ. μεριμνά διά τον προγραμματισμόν, της διοργάνωσιν και την εκτέλεσιν του καθ' όλου ιεραποστολικού και μορφωτικού έργου της Εκκλησίας". Ειδικότερα, σκοποί της Α.Δ. είναι:
1. Η μέριμνα για τον καταρτισμό και την επιμόρφωση Ιεροκηρύκων, Εξομολόγων και συνεργατών του εκκλησιαστικού έργου.
2. Η συστηματική μελέτη και οργάνωση γενικά του κατηχητικού έργου της Εκκλησίας, ο άρτιος καταρτισμός στελεχών και η συμπαράσταση στη σπουδάζουσα νεολαία.
3. Η ενίσχυση με κάθε πρόσφορο μέσο του ορθόδοξου φρονήματος του ελληνικού λαού, η ενημέρωση των επισκεπτόμενων ξένων την Ελλάδα, καθώς και η συμπαράσταση στους κατά τόπους ορθόδοξους φορείς για την ανάπτυξη της ορθόδοξης ιεραποστολής.
4. Η φροντίδα για την μόρφωση κοινωνικών εργατών της Εκκλησίας και για την ενίσχυση του κοινωνικού της έργου.
5. Η μέριμνα για τις πάσης φύσεως εκδόσεις της Εκκλησίας.
6. Η προετοιμασία εκκλησιαστικών εκπομπών και δημοσιευμάτων για τα μέσα μαζικής ενημερώσεως, ως και η παραγωγή μορφωτικού οπτικοακουστικού υλικού.
Διοίκηση.
Πρόεδρος του Διοικητικού Συμβουλίου της Αποστολικής Διακονίας τυγχάνει ο εκάστοτε Αρχιεπίσκοπος Αθηνών και πάσης Ελλάδος ενώ ως μέλη διορίζονται συνήθως κληρικοί της ελλαδικής Εκκλησίας και ακαδημαϊκοί. Τα σημερινά (Οκτ. 2006) μέλη του Συμβουλίου είναι
Τακτικά:
Ο Μητροπολίτης Λαγκαδά Σπυρίδων, ο Μητροπολίτης Καρυστίας και Σκύρου Σεραφείμ, ο Επίσκοπος Φαναρίου Αγαθάγγελος, οι καθηγητές Πανεπιστημίου Ευάγγελος Θεοδώρου και Βλάσιος Φειδάς και η Γενική Διευθύντρια Εκκλησιαστικής Διοικήσεως Στέλλα Παπαγεωργίου.
Αναπληρωματικά: 
Ο Μητροπολίτης Δράμας Παύλος, ο Μητροπολίτης Σισανίου και Σιατίστης Παύλος, οι καθηγητές Πανεπιστημίου Εμμανουήλ Κωνσταντινίδης και Γεώργιος Πατρώνος. 
Γενικός Διευθυντής της Αποστολικής Διακονίας είναι ο Επίσκοπος Φαναρίου Αγαθάγγελος.
Γενικοί Διευθυντές της έχουν διατελέσει στο παρελθόν αναγνωρισμένες προσωπικότητες στον χώρο της Θεολογίας όπως ο Αρχιεπίσκοπος Τιράνων Αναστάσιος και ο μακαριστός Μητροπολίτης Κορίνθου Παντελεήμων.
Διάρθρωση.
Η δράση της Αποστολικής Διακονίας περιλαμβάνει τέσσερεις τομείς δραστηριοτήτων

</doc>
<doc id="42503" url="https://el.wikipedia.org/wiki?curid=42503" title="Αποστολική Διακονία">
Αποστολική Διακονία



</doc>
<doc id="42504" url="https://el.wikipedia.org/wiki?curid=42504" title="Παναγία Τουρλιανή Μυκόνου">
Παναγία Τουρλιανή Μυκόνου

Κατά την παράδοση το Μοναστήρι της Παναγίας Τουρλιανής κτίστηκε από φυγάδες Μοναχούς της Αρχόντισσας Πάρου πού ζήτησαν άσυλο στο νησί της Μυκόνου. Οι Μοναχοί κατέφυγαν στο άνω μέρος του νησιού, στον μικρό ναό της Παναγίας, όπου υπηρετούσε η Μοναχή Τούρλη.
Κατά την παράδοση η θαυματουργή εικόνα της Παναγίας βρέθηκε να πλέει στην παραλία του νησιού, κοντά στον ορμίσκο του Τούρλου στη δυτική πλευρά του νησιού, λίγα χιλιόμετρα βόρεια της χώρας της Μυκόνου και θεωρείται έργο του Ευαγγελιστή Λουκά. Ανήκει στη Ιερά Μητρόπολη Σύρου. 

</doc>
<doc id="42507" url="https://el.wikipedia.org/wiki?curid=42507" title="Ιερός Ναός Αγίας Βαρβάρας Αττικής">
Ιερός Ναός Αγίας Βαρβάρας Αττικής

Ο Ιερός Ναός Αγίας Βαρβάρας στον ομώνυμο δήμο της Αττικής υπάγεται στην κατοχή, κυριότητα και διοίκηση της Αποστολικής Διακονίας της Εκκλησίας της Ελλάδος από τις 20 Απριλίου του 1949, βάσει του υπ' αριθ. 957 Α.Ν., αν και ο δήμος της Αγίας Βαρβάρας ανήκει πλέον στην εποπτεία της Ιεράς Μητροπόλεως Νικαίας.
Αρχιτεκτονική.
Ο ναός, όπως είναι σήμερα, κτίσθηκε το 1904 και είναι ρυθμού τρίκλιτης βασιλικής χωρίς τρούλο. Το μεσαίο κλίτος, το οποίο είναι χαμηλότεορο από τα άλλα δύο, τιμάται στο όνομα της Αγίας Βαρβάρας. Το δεξιό κλίτος είναι καθιερωμένο στο όνομα του αγίου μάρτυρος Φανουρίου, ενώ το αριστερό στο όνομα της Αγίας Μαύρας. Και τα δύο αυτά παρεκκλήσια εγκαινίασε ο Αρχιεπίσκοπος Αθηνών Θεόκλητος Α΄ .
Το Άγιο Βήμα του Ναού ονομάζεται και "«Εύρεσις»", επειδή είναι και ο τόπος όπου βρέθηκε η εικόνα της Αγίας Βαρβάρας. Δεν υπάρχουν ιστορικές πληροφορίες για την χρονολογία ανεγέρσεως του πρώτου ναού. Λέγεται, ότι είναι λείψανο παλαιάς Μονής που διαλύθηκε και καταστράφηκε. Το μόνο αυθεντικό ιστορικό στοιχείο που υπάρχει για την ύπαρξη ναού είναι το έτος 1774 που αναγράφεται καθαρά στην τοιχογραφία της Αγίας Βαρβάρας μέσα στο Ιερό Βήμα.
Επειδή δεν συμβαίνει πάντοτε με το κτίσιμο ενός ναού να γίνει ταυτόχρονα και η αγιογράφησή του εικάζεται ότι η ύπαρξη ναού στον χώρο αυτό χρονολογείται πριν το έτος 1774. Η άγραφη παράδοση που διασώζεται μέχρι σήμερα καταθέτει ότι η ύπαρξη ναού στον χώρο αυτό είναι πλέον των 1000 ετών, όσο δηλαδή είναι και η περίφημη γειτονική Μονή Δαφνίου.
Σημερινή κατάσταση.
Το μικρό εκκλησάκι που υπήρχε στον χώρο που σήμερα έχει ανεγερθεί ο ναός από την μακρόχρονη εγκατάλειψη ήταν σχεδόν χαμένο. Ήταν καλυμμένο από χώμα και πέτρες μέχρι 80 πόντους και το χρησιμοποιούσαν σαν στάνη προβάτων. Το συμπέρασμα αυτό εξάγεται από το μέγεθος της φθοράς των αγιογραφιών. Σ' αυτό οφείλεται και η διαφορά του βάθους του μεσαίου κλίτους του σημερινού ναού. 
Την 1 Ιουνίου 2003 αντιπροσωπεία της Αποστολικής Διακονίας έφερε από τη Βενετία τμήμα των λειψάνων της Αγίας Βαρβάρας, τα οποία εκτίθενται στο προσκύνημα.
Η εύρεση της εικόνας.
Σύμφωνα με την παράδοση η εύρεση της εικόνας έγινε ως εξής πριν 100 περίπου χρόνια από κάποιο βοσκό που χρησιμοποιούσε το μικρό ναό σαν στάβλο προβάτων. Μια νύχτα είδε στον ύπνο του μια νέα που του είπε: "«Ο τόπος αυτός πού σταβλίζεις τα πρόβατά σου είναι δικός μου και να σταματήσεις να τον βεβηλώνεις»". Ο βοσκός δεν έδωσε καμιά σημασία και αδιαφόρησε παντελώς. Αφού πέρασαν λίγες μέρες, άρχισε να χάνει από ένα πρόβατο κάθε μέρα. Η νέα παρουσιάζεται και πάλι στο βοσκό, στον ύπνο του, και του λέει: "«Αύριο, δυο άτομα πού θα έλθουν στον τόπο αυτό, και τα συναντήσεις, να τα καλέσεις για να σκάψουν στο δεξιό μέρος προς την είσοδο»". Πράγματι την επόμενη μέρα δυο γυναίκες από τον Πειραιά, η Μαριγώ Κούλα και η Αγγελική Κ. Τσαμπάτζη, ξεκίνησαν να πάνε στον τόπο εκείνο για να μαζέψουν χόρτα. Σ' αυτές τις γυναίκες ήταν φυλαγμένη η μεγάλη ευλογία να βρουν την σημερινή περίφημη, παλαιότατη και θαυματουργή εικόνα της Αγίας Βαρβάρας, διαστάσεων 37x26 εκατ., πού μέχρι σήμερα φυλάσσεται στο Προσκύνημα και αποτελεί ιερό κειμήλιο.
Μεγάλος αριθμός πιστών επισκέπτεται καθημερινά το ναό για να προσευχηθεί, ενώ μεγάλος είναι και ο αριθμός των αφιερωμάτων και των αναθημάτων, που προσφέρονται από αυτούς.
Σήμερα στο Ιερό Προσκύνημα, με την άδεια των Τεχνικών Υπηρεσιών της Εκκλησίας της Ελλάδος, την επίβλεψη της Αρχαιολογικής Υπηρεσίας και την συνεργασίας της Εκκλησίας με τους αρχαιολόγους, έχουν αρχίσει οι εργασίες στερέωσης και ανακαίνισης του ιερού Ναού, το καθάρισμα και η συντήρηση των ξυλόγλυπτων προσκυνηταρίων και τοιχογραφιών, πολλές από τις οποίες έχουν ιστορηθεί από τον αγιογράφο Φώτη Κόντογλου, ως και η διαμόρφωση του περιβάλλοντος χώρου.
Ο περιβάλλων χώρος.
Στην κυριότητα της Αποστολικής Διακονίας βρίσκεται και τμήμα του περιβάλλοντος χώρου του προσκυνήματος. Στο χώρο αυτό ανεγέρθηκε και τέθηκε σε λειτουργία από την 21 Νοεμβρίου 1957 τετραώροφο κτίριο στο οποίο στεγάστηκε Σχολή Διακονισσών. Σήμερα στο ανακαινισμένο πλέον κτίριο στεγάζεται το θεολογικό οικοτροφείο της Αποστολικής Διακονίας στο οποίο φιλοξενούνται φοιτητές. Το 1978 ανταποκρινόμενη σε σχετικό αίτημα του Υπουργείου Παιδείας παραχώρησε τμήμα της έκτασης αυτής προκειμένου να ανεγερθούν σχολικά κτίρια.

</doc>
<doc id="42508" url="https://el.wikipedia.org/wiki?curid=42508" title="Όνομα">
Όνομα

Τα ονόματα ανέκαθεν είχαν σπουδαία σημασία για την ανθρώπινη επικοινωνία και κατανόηση, δεδομένου ότι έπαιζαν το ρόλο των στοιχείων εκείνων με τα οποία γινόταν γνωστή η δήλωση προσώπων, ζώων και αντικειμένων. 
Το όνομα γρήγορα εξελίχθηκε σε μέσο με το οποίο δηλώνεται κάποιο πρόσωπο ή πράγμα. Αν αυτό έχει σημασία για το φυτικό και ζωικό κόσμο, πόσο μάλλον για τον άνθρωπο, στον οποίο είναι εντονότερος ο προσωπικός χαρακτήρας, τα δε ιδιαίτερα χαρακτηριστικά του εμφανίζονται σε διαφορετικούς ανθρώπους με τρόπο διάφορο και ανεπανάληπτο. Το όνομα και η ονοματοδοσία δεν εξελίχθηκαν άσχετα προς τον ιστορικό βίο και τις περιπέτειες των λαών. Μέσω των ονομάτων μπορεί να παρακολουθήσουμε την ιστορική πορεία ενός ολόκληρου έθνους. 
Συχνά τα ονόματα ασκούν επάνω μας γοητεία και δύναμη, ενώ άλλα αποστροφή. Αυτό συμβαίνει επειδή τα φέροντα τα ονόματα αυτά πρόσωπα συνδέονται με καλές αναμνήσεις του παρελθόντος στην πρώτη περίπτωση και με αρνητικές εμπειρίες και καταστάσεις στη δεύτερη. Συχνά τα ονόματα είναι διακριτικά του θρησκεύματος του φέροντος προσώπου και συνδέονται με τις φιλοσοφικές ή κοινωνικές πεποιθήσεις των ανθρώπων.
Το όνομα στους Αρχαίους Έλληνες.
Οι Έλληνες διακρίθηκαν περισσότερο από κάθε άλλο λαό για τον πλούτο των προσωπικών ονομάτων. Η χαρά και η υπερηφάνεια των Ελλήνων ήταν το προσωπικό τους όνομα, ποτέ το επάγγελμα ή ο τίτλος. Η έλλειψη ονομάτων και ονοματοδοσίας από κάποιο λαό θεωρούνταν ανέκαθεν έλλειψη πολιτισμού. Αντίθετα μ' αυτό που συνέβαινε στους πρωτόγονους λαούς, στους πολιτισμένους οι άνθρωποι φέρουν προσωπικά ονόματα, τα οποία και λαμβάνουν με πράξη ονοματοδοσίας . Στους Αρχαίους Έλληνες το όνομα δινόταν στο βρέφος ή κατά τη γέννησή του ή κατά την όγδοη ημέρα από τη γέννηση. 
Το όνομα στην Παλαιά Διαθήκη.
Στην Παλαιά Διαθήκη βλέπουμε πως ο άνθρωπος, ως το τελειότερο των δημιουργημάτων, από την πρώτη στιγμή φέρει ιδιαίτερο όνομα, δηλωτικό της ατομικότητας και μοναδικότητάς του, και μ' αυτό διακρίνεται από τα άλλα πρόσωπα που βρίσκονται μαζί του. Ο Δημιουργός καλεί τον πρωτόπλαστο ΑΔΑΜ με το όνομά του, ενώ εκείνος δίνει ονόματα στα ζώα και στη γυναίκα του.
Οι Ιουδαίοι έδιναν το όνομα στο βρέφος αμέσως με τη γέννησή του, ενώ αργότερα κατά την όγδοη ημέρα από τη γέννηση. Μάλιστα η κατά την όγδοη ημέρα ονοματοδοσία συνδέθηκε με την περιτομή. Η πράξη αυτή ήταν σε χρήση την αρχαιότητα στους Αιγύπτιους και Αιθίοπες . Απ' αυτούς την παρέλαβαν οι Εβραίοι. Η περιτομή είναι θρησκευτική πράξη που διατάχθηκε από τον ίδιο το Θεό, για ν' αποτελεί εμφανές σημείο καθενός που ανήκει στο Θεό, καθώς και της διαθήκης που συνήψε ο Θεός με τον Αβραάμ. Η σύνδεση της ιουδαϊκής περιτομής με την ονοματοδοσία φανερώνει ίσως τη μεγάλη σπουδαιότητα που και οι Ιουδαίοι προσέδιδαν στο όνομα και τη σημασία του για τη ζωή του ανθρώπου. 
Το όνομα στη χριστιανική διδασκαλία.
Τη σημασία του ανθρωπίνου ονόματος παρέλαβε και ο Χριστιανισμός, ο οποίος την ανέδειξε και την προήγαγε, καθώς την απεγκλώβισε από τα ασφυκτικά χωροχρονικά δεσμά του παρόντος κόσμου τοποθετώντας την στην εσχατολογική διάσταση.
Πότε δίνεται το όνομα;.
Το όνομα, κατά την τάξη της Ορθόδοξης Εκκλησίας, δίνεται την όγδοη ημέρα από την γέννηση του βρέφους, επειδή στην βιβλική αποκάλυψη ο αριθμός «επτά» είναι το σύμβολο του κόσμου που δημιούργησε ο Θεός « καόν λίαν», του κόσμου που είχε φθαρεί από την αμαρτία και παραδόθηκε στο θάνατο. Η εβδόμη είναι η ημέρα κατά την οποία ο Δημιουργός αναπαύθηκε και την ευλόγησε, είναι η ημέρα που εκφράζει τη χαρά και ευφροσύνη του ανθρώπου για τη δημιουργία ως κοινωνίας με το Θεό. Όμως η ημέρα αυτή είναι μια διακοπή εργασίας, όχι το πραγματικό τέλος της. Είναι η ημέρα της προσδοκίας, της ελπίδας του κόσμου και του ανθρώπου για λύτρωση, για την ημέρα που είναι πέρα από το «επτά», πέρα από τη διαρκή επανάληψη του χρόνου. Το αδιέξοδο αυτό ήλθε να καταβάλει η καινούργια ημέρα, που εγκαινίασε ο Χριστός με την Ανάστασή Του. Από «τη μια Σαββάτων» άρχισε ένας καινούργιος χρόνος, ο οποίος αν και εξωτερικά παραμένει μέσα στον παλαιό χρόνο αυτού του κόσμου και μετριέται σε σχέση με τον αριθμό «επτά», ο πιστός νιώθει πως είναι καινούργιος. Το «οκτώ» γίνεται πλέον σύμβολο του νέου αυτού χρόνου.
Γιατί δίνεται το όνομα κατά την όγδοη ημέρα;.
Η Εκκλησία τοποθετώντας την ονοματοδοσία κατά την όγδοη ημέρα θέλει να καταστήσει το αρτιγέννητο παιδί μέτοχο και κοινωνό αυτής της νέας πραγματικότητας και να καταδείξει σ' αυτό τη δυναμική πορεία της καταξιωμένης ανθρώπινης ζωής, κατάληξη της οποίας είναι η Βασιλεία των Ουρανών. Βλέπουμε εδώ ότι η Εκκλησία θεωρεί το βρέφος που μόλις γεννήθηκε ως ολοκληρωμένο ήδη άνθρωπο, το αντιμετωπίζει με την ίδια πρόνοια που αντιμετωπίζει τον κάθε άνθρωπο. Το όνομα του ανθρώπου του δίνει ταυτότητα ως πρόσωπο και διαβεβαιώνει τη μοναδικότητά του. Γι' αυτό και φροντίζει πλέον να του δώσει όνομα. Δεν θεωρεί το βρέφος απλά άνθρωπο, γενικά και αόριστα, ούτε σαν φορέα μιάς αφηρημένης κι απρόσωπης φύσης.Είναι πράγματι συγκλονιστικό το γεγονός ότι πολύ πριν αναγνωρισθούν στα παιδιά τα ανθρώπινα δικαιώματα, πριν ακόμη ιδρυθούν οι παγκόσμιες οργανώσεις για την προστασία των παιδιών, η Εκκλησία εφαρμόζοντας εδώ κι αιώνες τη φιλάνθρωπη , όσο κι αγνοημένη, πρακτική της προς όλους τους ανθρώπους με την ευχή της ονοματοδοσίας ομολογεί τη μοναδικότητα του συγκεκριμένου παιδιού κι αναγνωρίζει το θεϊκό δώρο της προσωπικότητάς του. 
Η ευχή της ονοματοδοσίας
Η Ευχή ονομάζεται έτσι επειδή με την ευλογία που παρέχει στο παιδί η Εκκλησία, οκτώ ημέρες μετά τη γέννησή του, το προσφωνεί για πρώτη φορά με το δικό του προσωπικό όνομα. Αυτό συμβαίνει όχι επειδή είναι η πρώτη φορά που η Εκκλησία το ευλογεί και του εύχεται- ήδη κάτι τέτοιο συνέβη την πρώτη ημέρα-, αλλά επειδή οι ευχές της πρώτης ημέρας απευθύνονται κυρίως στη μητέρα και δευτερευόντως στο παιδί. Αυτό το όνομα θα φέρει σ' όλη του τη ζωή και μ' αυτό το όνομα θα εισέλθει τελικά στην αναμενόμενη Βασιλεία του Θεού, προτύπωση της οποίας είναι η ημέρα αυτή της λήψεώς του.
Εκείνο που κάνει η ευχή είναι να καταδείξει το σκοπό του ανθρώπου, που είναι η ένωσή του με το Θεό. Γι' αυτό και δεν παραλείπει να εκφράσει το αίτημα της συνάψεώς του στην Εκκλησία και της τελειώσεώς του με τα άγια Μυστήρια του Χριστού. Μόνο, ως μέλος της Εκκλησίας, που θα γίνει με το Βάπτισμα, το παιδί θα ξεπεράσει τη διάσπαση της αμαρτίας. Έτσι γίνεται φανερό ότι η ευχή της ονοματοδοσίας στοχεύει στα Μυστήρια του Βαπτίσματος και του Χρίσματος και τη συμμετοχή του ανθρώπου στη Θεία Ευχαριστία. 
Η Ακολουθία της ονοματοδοσίας
Η ευχή εντάσσεται μέσα στο ευρύτερο πλαίσιο της Ακολουθίας της ονοματοδοσίας , που τελείται στο ναό ή στο σπίτι. Το παιδί υποδέχεται ο ιερέας όχι μέσα στο Ναό, αλλά στον πρόναο. Εκεί τελεί και την Ακολουθία. Η καταβολή της διάταξης αυτής είναι δυνατό να αναζητηθεί στην πράξη της Αρχαίας Εκκλησίας, κατά την οποία οι προβαπτισματικές τελετές γίνονταν όχι στον κυρίως Ναό αλλά στο προαύλιο του βαπτιστηρίου . Μετά την ανάγνωση της ευχής της ονοματοδοσίας που εξετάσαμε ο ιερέας ευλογεί το στόμα, το μέτωπο και την καρδιά του παιδιού. Αυτό γίνεται όχι απλά και μόνο γιά να ευλογηθούν τα συγκεκριμένα μέρη του σώματος, αλλά κυρίως οι αντίστοιχες λειτουργίες τους: η λογική (στόμα), η νοητική(μέτωπο) και η ζωοποιητική ( καρδία ). Έτσι το παιδί, ως σύνολο ψυχοσωματικής οντότητας, παραδίδεται στην κυριολεξία στο Χριστό. Αυτός είναι ο λόγος που στη συνέχεια ψάλλεται και το απολυτίκιο της εορτής της Υπαπαντής « Χαίρε Κεχαριτωμένη , Θεοτόκε Παρθένε».
Σήμερα, πολλές φορές, από διάφορους λόγους, όπως η άγνοια, η μη έγκαιρη απόφαση των γονέων για το όνομα που πρόκειται να δοθεί στο παιδί, και άλλες πρακτικά αίτια, η ονοματοδοσία συνδέθηκε με την Ακολουθία του Βαπτίσματος.

</doc>
<doc id="42512" url="https://el.wikipedia.org/wiki?curid=42512" title="Λαχανίσματα">
Λαχανίσματα



</doc>
<doc id="42514" url="https://el.wikipedia.org/wiki?curid=42514" title="Σαφρανβολου">
Σαφρανβολου



</doc>
<doc id="42517" url="https://el.wikipedia.org/wiki?curid=42517" title="Ουσία (αποσαφήνιση)">
Ουσία (αποσαφήνιση)

Η λέξη ή όρος Ουσία εμπεριέχεται στον τίτλο των λημμάτων:

</doc>
<doc id="42519" url="https://el.wikipedia.org/wiki?curid=42519" title="Όταν φυσάει ο άνεμος (κόμικ)">
Όταν φυσάει ο άνεμος (κόμικ)

Το Όταν Φυσάει ο Άνεμος (πρωτότυπος τίτλος: When the Wind Blows) είναι εικονογραφημένη νουβέλα του Βρετανού καλλιτέχνη Ρέιμοντ Μπριγκς του 1982, με θέμα μια πυρηνική επίθεση της Σοβιετικής Ένωσης στη Βρετανία, από την οπτική γωνία ενός ζευγαριού ηλικιωμένων, του Τζιμ και της Χίλντα Μπλογκς. Το βιβλίο έγινε αργότερα ταινία κινουμένων σχεδίων.
Πλοκή.
Ο Τζιμ και η Χίλντα μένουν σ' ένα αγρόκτημα έξω από το Σάσσεξ απολαμβάνοντας τη σύνταξή τους, μέχρι που ξεσπά διεθνής κρίση και απειλείται πόλεμος. Ο Τζιμ, με τη βοήθεια της Χίλντα, αρχίζει να χτίζει ένα αντιατομικό καταφύγιο σύμφωνα με τις οδηγίες της κυβέρνησης. Όταν πέφτει η βόμβα, οι δυο τους αποκόπτονται από τον κόσμο. Αρνούμενοι να παραδεχτούν το τι συνέβη, προσπαθούν να συνεχίσουν τη ζωή τους όπως προηγουμένως (κάτι που δίνει και ορισμένα κωμικά στοιχεία στο βιβλίο), αγνοώντας τόσο τα σημάδια της τεράστιας καταστροφής όσο και τα συμπτώματα της ραδιενέργειας. Το βιβλίο κλείνει με τρόπο εξαιρετικά τραγικό.
Ο Μπριγκς χρησιμοποίησε τους ίδιους χαρακτήρες με το προηγούμενο βιβλίο του "Gentleman Jim", οι οποίοι και μοιάζουν με τους γονείς του, όπως τους απεικόνισε αργότερα στη νουβέλα "Ethel and Ernest". Χρησιμοποιεί επίσης στοιχεία από το κυβερνητικό φυλλάδιο για την περίπτωση πυρηνικής επίθεσης "Προστατέψτε κι Επιβιώστε (Protect and Survive)" του οποίου η ανεπάρκεια για την περίπτωση μιας τέτοιας καταστροφής κάνει το μαρτύριο του ζευγαριού ακόμα πιο μεγάλο.
Ο τίτλος είναι αφενός αναφορά σε μια φράση του φυλλαδίου αυτού -"η ραδιενεργός σκόνη, που πέφτει όπου τη φυσήξει ο άνεμος, θα αποτελέσει τον πιο διαδεδομένο κίνδυνο απ' όλους"- αφετέρου σ' ένα παραδοσιακό νανούρισμα:
"Rock-a-bye, baby,"
"In the tree top."
"When the wind blows,"
"The cradle will rock,"
"When the bough breaks,"
"The cradle will fall,"
"And down will come baby,"
"Cradle and all."
Άλλα μέσα.
Το βιβλίο έγινε ταινία κινουμένων σχεδίων από το σκηνοθέτη Τζίμι Μουρακάμι το 1986. Οι φωνές του ζευγαριού ανήκουν στον Τζον Μιλς και την Πέγκι Άσκροφτ. Το soundtrack της ταινίας περιέχει τραγούδια αντιπολεμικού περιεχομένου και κατά των πυρηνικών από γνωστούς καλλιτέχνες και συγκροτήματα, όπως ο Ρότζερ Γουώτερς, οι Genesis και ο Ντέιβιντ Μπάουι. Το φιλμ σόκαρε όταν πρωτοπροβλήθηκε και, αν και το θέμα και ο τόνος του είναι εξαιρετικά σοβαρά, λόγω της αφελούς φύσης των ηρώων του περιέχει και μερικές στιγμές λεπτού αλλά μαύρου χιούμορ.
Το βιβλίο διασκευάστηκε επίσης για το ραδιόφωνο του BBC 4 το 1983, και θεατρική παράσταση, ενώ έφτασε να σχολιαστεί και μέσα στο Βρετανικό Κοινοβούλιο. Κυκλοφόρησε στα ελληνικά το 1987.

</doc>
<doc id="42520" url="https://el.wikipedia.org/wiki?curid=42520" title="Χαβριάτα Κεφαλονιάς">
Χαβριάτα Κεφαλονιάς

Τα Χαβριάτα είναι χωριό στην χερσόνησο της Παλικής στην Κεφαλονιά. Βρίσκονται σε υψόμετρο 61 μέτρων και ο πληθυσμός τους ανέρχεται στους 220 κατοίκους (απογραφή 2011). Η πλειονότητα του πληθυσμού ασχολείται με τη γεωργία, με κύρια προϊόντα ελιές, σταφίδα, κρασί και λαχανικά.
Τα Χαβριάτα ήταν ο τόπος γέννησης του φιλοσόφου Βικεντίου Δαμοδού (Vincenzo Damodo), ο τάφος του οποίου βρίσκεται στην εκκλησία.
Ιστορία.
Λόγω της στρατηγικής τους θέσης, τα Χαβριάτα υπήρξαν στόχος εχθρικών εισβολών στη μακρά τους ιστορία. Στο αμφιλεγόμενο βιβλίο Odysseus Unbound, η Παλική αναγνωρίζεται ως η αρχαία τοποθεσία της Ιθάκης, πατρίδας του Οδυσσέα.
Κατά τη διάρκεια των δυο Παγκοσμίων Πολέμων, εκατοντάδες κάτοικοι του χωριού συμμετείχαν σε τοπικά αντιστασιακά κινήματα. 
Κατά το σεισμό του 1953, το χωριό καταστράφηκε σε μεγάλο βαθμό. 
Σε απόσταση 1 χιλιομέτρου βρίσκεται η Μονή Κηπουρέων, στην οποία έχει απομείνει ένας μοναχός, ο πατήρ Ευσέβιος. Το μοναστήρι ιδρύθηκε το 17ο αιώνα από τον Παξιώτη μοναχό Χρύσανθο Πετρόπουλο και είναι αφιερωμένο στον Ευαγγελισμό της Θεοτόκου. Το 1915, γαλλικό καταδρομικό βομβάρδισε το μοναστήρι, γιατί νόμισε ότι η καμινάδα του ήταν εχθρικό σκάφος.

</doc>
<doc id="42522" url="https://el.wikipedia.org/wiki?curid=42522" title="Ναός Αγίου Νικολάου Κερατσινίου">
Ναός Αγίου Νικολάου Κερατσινίου

Ο ναός του Αγίου Νικολάου Κερατσινίου είναι ένας ιστορικός ναός, ο οποίος θεμελιώθηκε γύρω στα 1820 από τον Γεώργιο Καραϊσκάκη προς τιμήν του Αγίου Νικολάου και χτίστηκε για τις ανάγκες των "Ταμπουριών" - στρατοπέδου. Ο πρώτος ναΐσκος ήταν μόλις 4m², κατασκευασμένος από τσιμεντόλιθους και εσωτερικά κυρίως από ξύλο. Παρόλο που στην περιοχή επικρατούσε εμπόλεμη κατάσταση, η αρχιτεκτονική του Ναού και η διακόσμησή του ήταν σε επιβλητικά για την εποχή επίπεδα.
Αρχιτεχτονική.
Εξωτερικά φάνταζε ως ένα απλό νησιώτικο παρεκκλήσι που όμως δεν έλειπαν τα Πειραιώτικα στοιχεία, όπως την τότε συνήθεια το καμπαναριό να μη χτίζεται επί του Ναού. Εσωτερικά ήταν ένα έργο τέχνης και το μαρτυρεί η τοιχογραφία με αναπαράσταση ουράνιων σωμάτων μέσα σε ένα γαλάζιο φόντο, και κοσμημένο με Βυζαντινές Αγιογραφίες απόλυτα ζωντανές και κατανυκτικές. Το τέμπλο ένα κράμα ξύλου και γύψου, σκαλιστό με αγιογραφημένες τις παραστάσεις του Χριστού και της Θεοτόκου, ενώ στα πλάγια του, του Αγίου Νικολάου. Το εσωτερικό του Ναού κοσμούσαν επίσης και μεγάλες κανδήλες επιβλητικές πιθανόν από τάματα του, υπό επανάσταση τότε, Ελληνικού Έθνους. Δυστυχώς μετά τον θάνατο του Καραισκάκη και την κατάκτηση της πόλης από τον Κιουταχή πασά ο ναός κάηκε και ασβεστώθηκε από τους Τουρκους. Το 1837 με την απελευθέρωση της πόλης οι κάτοικοι ζήτησαν από τον Δήμο Αθηναίων να τους παραχωρήσει άδεια για να κτίσουν το Ναό του Αγίου Γεωργίου προς τιμή του Γ. Καραϊσκάκη. Λίγα χρόνια αργότερα δαπάνη του τότε μητροπολίτη Νικαίας κυρού Γεωργίου Παυλίδη έγιναν νέες προσθήκες και διακοσμηθεί εκ νέου.

</doc>
<doc id="42523" url="https://el.wikipedia.org/wiki?curid=42523" title="Δημοτικό Σχολείο">
Δημοτικό Σχολείο



</doc>
<doc id="42526" url="https://el.wikipedia.org/wiki?curid=42526" title="Πεσαβάρ">
Πεσαβάρ

Η Πεσαβάρ είναι πόλη του Πακιστάν, πρωτεύουσα του ομώνυμου διαμερίσματος στα ΒΔ. σύνορα με το Αφγανιστάν, περί τα 16 χλμ. από το Πέρασμα Κιμπέρ, την περίφημη Πύλη προς την Κεντρική Ασία.
Βρίσκεται κατά μήκος του παραπόταμου Μπαρά του ποταμού Καμπούλ. Λόγω της έντονης ξηρασίας της περιοχής, καλλιεργείται μόνο σιτάρι και το περισσότερο της έκτασης χρησιμεύει για βοσκή. Στη πόλη αυτή παρουσιάζεται η μεγαλύτερη αγορά της περιοχής για τάπητες, δέρματα και κοσμήματα.
Η σπουδαιότητα της πόλης οφείλεται κυρίως στη στρατηγική της θέση για την οποία και επί μακρόν υπήρξε σημαντικός στρατιωτικός σταθμός των Άγγλων. Κατά το Β΄ Παγκόσμιο Πόλεμο ήταν κέντρο ανεφοδιασμού και εκπαίδευσης των πολεμιστών "Γκούρκας". Σ΄ αυτήν υπήρχε επίσης και κέντρο εκπαίδευσης αλεξιπτωτιστών.
Το 1950 αριθμούσε 153.000 κατοίκους και το 1988 555.000. Το 2010 ο πληθυσμός της υπολογίζονταν σε 1.440.000 κατοίκους.

</doc>
<doc id="42529" url="https://el.wikipedia.org/wiki?curid=42529" title="Κωλυσιπλοΐα">
Κωλυσιπλοΐα



</doc>
<doc id="42530" url="https://el.wikipedia.org/wiki?curid=42530" title="Killing in the Name">
Killing in the Name

Το "Killing in the Name" είναι το πρώτο σινγκλ των Rage Against the Machine από το ομώνυμο άλμπουμ, και είναι ένα από τα πιο χαρακτηριστικά του συγκροτήματος. Στις 31 Αυγούστου το 1999, επανακυκλοφόρησε με δυο επιπλέον ανέκδοτα τραγούδια τα "Darkness Of Greed" και "Clear The Lane". Αξίζει να αναφερθεί ότι το όνομα δεν είναι "Killing in the Name "of"", ένα συνηθισμένο λάθος.
Οι στίχοι υπονοούν ότι κάποια μέλη του νομοθετικού σώματος στις Η.Π.Α. είναι επίσης μέλη της Κου Κλουξ Κλαν. Αυτό φαίνεται κυρίως από την επαναλαμβανόμενη φράση-επωδό: "Some of those that work forces are the same that burn crosses"("Κάποιοι από αυτούς που καθορίζουν τους νόμους είναι οι ίδιοι που καίνε σταυρούς"), που αναφέρεται στην τελετουργική καύση σταυρών στις συγκεντρώσεις της ρατσιστικής αυτής οργάνωσης.
Το εξώφυλλο του σινγκλ είναι η αμφιλεγόμενη φωτογραφία του Θικ Κουάνγκ Ντουκ, να αυτοπυρπολείται διαμαρτυρόμενος για την αντιμετώπιση των Βουδιστών από την κυβέρνηση του Νοτίου Βιετνάμ.

</doc>
<doc id="42531" url="https://el.wikipedia.org/wiki?curid=42531" title="Rage Against the Machine (άλμπουμ)">
Rage Against the Machine (άλμπουμ)



</doc>
<doc id="42538" url="https://el.wikipedia.org/wiki?curid=42538" title="Site">
Site



</doc>
<doc id="42539" url="https://el.wikipedia.org/wiki?curid=42539" title="Διαδικτυακός τόπος">
Διαδικτυακός τόπος



</doc>
<doc id="42540" url="https://el.wikipedia.org/wiki?curid=42540" title="Αλέξανδρος Πεσμαζόγλου">
Αλέξανδρος Πεσμαζόγλου

Ο Αλέξανδρος Πεσμαζόγλου (1859 - 1939) ήταν Έλληνας οικονομολόγος και τραπεζίτης, αδελφός του Ιωάννη Πεσμαζόγλου.
Γεννήθηκε στην Αλεξάνδρεια της Αιγύπτου το 1859 και σπούδασε οικονομικές επιστήμες με τον αδελφό του Ιωάννη. Υπήρξε Διευθυντής της Τράπεζας Αθηνών μετά τον θάνατο του αδελφού του.
Πέθανε ένα χρόνο πριν ξεσπάσει ο Ελληνοϊταλικός πόλεμος το 1939.

</doc>
<doc id="42542" url="https://el.wikipedia.org/wiki?curid=42542" title="Ενσύρματο δίκτυο">
Ενσύρματο δίκτυο

Η ενσύρματη επικοινωνία, η οποία περιλαμβάνει όλων των ειδών τις εναέριες, τις επίγειες ή τις υπόγειες συνδέσεις αυτού του είδους. Παραδείγματα τέτοιων δικτύων αποτελούν όλα τα χάλκινα καλωδιακά δίκτυα, όπως επίσης και τα οπτικά δίκτυα.

</doc>
<doc id="42543" url="https://el.wikipedia.org/wiki?curid=42543" title="Ελικώνας">
Ελικώνας

Ο Ελικώνας είναι βουνό της Βοιωτίας με υψόμετρο 1.748 μέτρα. Απλώνεται κατά μήκος των δυτικών ακτών της Βοιωτίας. Περικλείεται στα βόρεια από την Κίρφη (απόληξη του Παρνασσού), στα νότια από τον Κιθαιρώνα, ενώ στα ανατολικά καταλήγει στην πεδιάδα της Κωπαΐδας. 
Ψηλότερες κορυφές.
Ο Ελικώνας έχει συνολικά 16 κορυφές με υψόμετρο άνω των 1000 μέτρων. Οι πιο ψηλές από αυτές είναι οι:
Οικολογία.
Η βλάστηση του Ελικώνα είναι αρκετά πλούσια, κυρίως στην βόρεια πλευρά του όπου καλύπτεται από έλατα (κυρίως τα τμήματα γύρω από τις δύο ψηλότερες κορυφές του). Στις πιο νότιες περιοχές του σε ενδιάμεσο υψόμετρο, συναντώνται δάση βελανιδιάς. Η πλευρά του όμως προς τον Κορινθιακό κόλπο έχει πολύ φτωχή βλάστηση.
Μυθολογία.
Ο Ελικώνας είναι γνωστός από την Ελληνική μυθολογία διότι υπήρχαν σε αυτόν δύο πηγές αφιερωμένες στις Μούσες: η Αγανίππη και η Ιπποκρήνη, και οι δύο έχουν τη λέξη "άλογο" ("ίππος") στο τοπωνύμιο τους. Κατά τον ύστερο έβδομο αιώνα π.Χ., ο ποιητής Ησίοδος εξύμνησε τη νεότητά του όταν βοσκούσε τα πρόβατά του στις πλαγιές του Ελικώνος ("Θεογονία", 23), όπου ο Έρως και οι Μούσες ήδη είχαν ιερά και ένα χορευτικό πεδίο κοντά στην κορυφή, όπου "τα παλλόμενα πόδια τους ξυπνούν την ερωτική επιθυμία" (Ησίοδος, 8). Εκεί οι Μούσες τον ενέπνευσαν και άρχισε να τραγουδά την απαρχή των θεών. Έτσι ο Ελικών έγινε το έμβλημα της ποιητικής εμπνεύσεως. Ο Ησίοδος αναφέρει άλλες πηγές που ήταν άντρα των Μουσών: "Λούζουν τα μικρά τους σώματα στο νερό του Περμεσσού ή της Ιπποκρήνης ή του στοιχειωμένου Ολμειού". Στον Ελικώνα ευρίσκετο επίσης η πηγή όπου ο Νάρκισσος εμπνεύστηκε από την ίδια του την ομορφιά.
Στον Ομηρικό Ύμνο στον Ποσειδώνα, μία σύντομη επίκληση, ο θεός χαιρετίζεται ως "κύριος του Ελικώνος".

</doc>
<doc id="42544" url="https://el.wikipedia.org/wiki?curid=42544" title="Γιάνι Μπάσο">
Γιάνι Μπάσο

Ο Γιάνι Μπάσο ("Gianni Basso", 24 Μαΐου 1931 - 17 Αυγούστου 2009) ήταν Ιταλός σαξοφωνίστας, γεννημένος το 1931 στο Asti. Ξεκίνησε τη σταδιοδρομία του ως κλαρινετίστας και έπαιξε επαγγελματικά στην Γερμανία και το Βέλγιο στα τέλη της δεκαετίας του ’40, ως μέλος της Raoul Falsan Big Band. Στην επόμενη δεκαετία κατάφερε να είναι ένας από τους εμπορικότερους μουσικούς του Μιλάνου. Το 1954 ξεκίνησε η συνεργασία του με τον τρομπετίστα και συνθέτη Oscar Valdambrini, η οποία εξελίχθηκε σε μία στενή επαγγελματική σχέση. Η μουσική εξίσωση που προέκυψε ξεπερνούσε τα ρομαντικά όρια δύο Ευρωπαίων που απλά αναπαρήγαγαν Αμερικανική τζαζ όπως συνηθιζόταν μέχρι τότε. Στην δεκαετία του ’50 το "combo" τους ήταν το πιο δημοφιλές στην Ιταλία και όλοι οι σημαντικοί Αμερικανοί guests έπαιζαν μαζί τους (Billie Holiday, Lionel Hampton, Gerry Mulligan, Slide Hampton, Chet Baker). Το παίξιμο του Μπάσο έμοιαζε αρχικά με αυτό του Stan Getz αλλά στην συνέχεια το εμπλούτισε με νέα στοιχεία με αποτέλεσμα να προκύψει το δικό του ύφος. Στην δεκαετία του ’70 ίδρυσε τους "Saxes Machines" και αργότερα την "Gianni Basso Big Band".

</doc>
<doc id="42546" url="https://el.wikipedia.org/wiki?curid=42546" title="Ιάκωβος ο Νισιβηνός">
Ιάκωβος ο Νισιβηνός

Ο Ιάκωβος ο Νισιβινός, αποκαλούμενος και «Μέγας» (κοιμήθηκε το 338), ήταν συριακής καταγωγής χριστιανός επίσκοπος και συγγραφέας που έζησε το 4ο αιώνα.
Βιογραφία.
Έζησε για πολλά έτη ως ερημίτης. Κατά το έτος 309 εκλέχθηκε επίσκοπος, ο πρώτος, της γενέτειράς του Νισίβεως της Μεσοποταμίας. Πέθανε το 338. Υπήρξε δάσκαλος του Σύριου εκκλησιαστικού συγγραφέα Εφραίμ του Σύρου. Επίσης ενθάρρυνε στο συγγραφικό-θεολογικό έργο τον θεμελιωτή της συριακής χριστιανικής γραμματείας Αφραάτη. Δεν μας έχει σωθεί κανένα κείμενό του, αν και λόγωτης φήμης του του έχουν αποδοθεί αρκετά, όπως η αρμενική μετάφραση των "Επιδείξεων" του Αφραάτη.
Έχει ανακηρυχθεί άγιος και η μνήμη του εορτάζεται από την Ορθόδοξη Εκκλησία στις 31 Οκτωβρίου, από δε την Καθολική Εκκλησία στις 15 Ιουλίου.

</doc>
<doc id="42547" url="https://el.wikipedia.org/wiki?curid=42547" title="Αγανίππη">
Αγανίππη



</doc>
<doc id="42548" url="https://el.wikipedia.org/wiki?curid=42548" title="Ιπποκρήνη">
Ιπποκρήνη

Στην ελληνική μυθολογία, η Ιπποκρήνη ήταν μία πηγή στο όρος Ελικών της Βοιωτίας. Η πηγή ήταν αφιερωμένη στις Μούσες και δημιουργημένη από τον καλπασμό του φτερωτού αλόγου Πηγάσου. Το όνομά της κατά κυριολεξία σημαίνει «Πηγή του Αλόγου» και το νερό της υποτίθεται ότι έφερνε ποιητική έμπνευση σε όποιον το έπινε.
"Ιπποκρήνη" επίσης ονομαζόταν μια πηγή στην Τροιζήνα, στην οποία εξαγνίστηκε ο Ορέστης μετά τη δολοφονία της μητέρας του, Κλυταιμνήστρας. ("Παυσανία Β 31, 11-12")

</doc>
<doc id="42551" url="https://el.wikipedia.org/wiki?curid=42551" title="Σοϊτσίρο Χόντα">
Σοϊτσίρο Χόντα

Ο Σοϊτσίρο Χόντα (), 17 Νοεμβρίου 1906 – 5 Αυγούστου 1991) ήταν Ιάπωνας σχεδιαστής μοτοσυκλετών, μηχανικός και επιχειρηματίας, ιδρυτής της Honda Motor Co. Ltd.. Γεννήθηκε το 1906 στo Τσιζουόκα (Shizuoka) της Ιαπωνίας.
Η απαρχή.
Ο πατέρας του είχε μηχανουργείο επισκευής ποδηλάτων. Από πολύ μικρός ο Χόντα βοηθούσε τον πατέρα του στις μηχανουργικές εργασίες και έδειξε το ταλέντο του στις κατασκευές. Στα 16 του, μόλις τελείωσε το σχολείο, ταξίδεψε στο Τόκυο για να εκπαιδευτεί ως μηχανικός αυτοκινήτων. Επέστρεψε στον τόπο του έξι χρόνια αργότερα και άνοιξε τη δική του μικρή επιχείρηση. Από νεαρή ηλικία ο Χόντα εκδήλωσε την αγάπη του για τους αγώνες, με τους οποίους ήρθε σε επαφή κατά την παραμονή του στο Τόκυο. Ένα σοβαρό ατύχημα που είχε όμως το 1937 τον ώθησε να στρέψει την προσοχή του αποκλειστικά στην εξέλιξη και προώθηση μηχανολογικών προϊόντων.
Μετά το τέλος του πολέμου ο Χόντα μάζεψε όσες αχρηστευμένες μοτοσικλέτες μπόρεσε να βρει και από τα εξαρτήματά τους κατασκεύασε τρεις "καινούργιες", τις οποίες πώλησε . Ασχολήθηκε με την κατασκευή μοτοσικλετών και στις αρχές της δεκαετίας του 1950 ο Honda άρχισε να σχεδιάζει και να κατασκευάζει μικρούς κινητήρες, τους οποίες πωλούσε σε άλλους κατασκευαστές. To 1949 συνεργάστηκε για πρώτη φορά με τον Τακέο Φουζισάβα (Takeo Fujisawa), έναν άνθρωπο ιδιαίτερα ικανό στο να διαχειρίζεται την περιουσία της εταιρίας. Από εκείνη τη στιγμή Χόντα και Φουζισάβα απέκτησαν διακριτούς ρόλους. Ο πρώτος θα ασχολούνταν αποκλειστικά με το σχεδιαστικό, μηχανολογικό και κατασκευαστικό κομμάτι (κάτι στο οποίο είχε, αναμφισβήτητα, μεγάλο χάρισμα), ενώ ο δεύτερος θα αναλάμβανε την οικονομική διαχείριση και διεύθυνση της εταιρίας, πεδίο στο οποίο ο Χόντα δεν διακρίθηκε ποτέ. Μάλιστα, η συνεργασία τους αυτή μετατράπηκε και σε μια μακρόχρονη φιλία, που τη χαρακτήριζε ο βαθύτατος αλληλοσεβασμός.
Αρχή στην κατασκευή μοτοσικλετών.
Το 1952 η Honda Motor Co. άρχισε να κατασκευάζει τις δικές της μοτοσικλέτες. Την ίδια χρονιά κυκλοφόρησε το "Cub", μια μικρή, οικονομική μοτοσικλέτα που "απογείωσε" τις πωλήσεις της εταιρίας. Το Cub,μάλιστα,χαρακτηρίστηκε από πολλούς ως το ιαπωνικό "Model T". Σε κάθε του βήμα και σε κάθε προσπάθειά του ο Χόντα έδειξε ότι δεν του άρεσε να ακολουθεί την δοκιμασμένη οδό.
Πάντοτε ζητούσε το νέο,το πρωτοποριακό. Ήθελε να ακούει τις ιδέες των συνεργατών και υπαλλήλων του και προσπαθούσε να τους δώσει κίνητρα, ώστε να εκφράζονται ελεύθερα και να ανταλλάσσουν απόψεις πάνω στα ζητήματα της δουλειάς τους. Χαρακτηριστικό είναι, μάλιστα, ότι στο χώρο εργασίας δεν ήταν "κλεισμένος" στο δικό του γραφείο, αλλά κυκλοφορούσε ανάμεσα στους εργαζομένους ώστε να τους βλέπει, να τους συμβουλεύει, αλλά και να τον νιώθουν σαν έναν από αυτούς.
Ο Χόντα και οι αγώνες.
Ο Χόντα συνέχισε να ταξιδεύει και να παρακολουθεί αγώνες "κατασκοπεύοντας" τις μοτοσικλέτες του ανταγωνισμού. Στη συνέχεια συνέλεξε τα στοιχεία και τα παρέδωσε στους μηχανικούς, ζητώντας τους να ξεπεράσουν τα καθιερωμένα σε όλους τους τομείς. Αυτή η τακτική οδήγησε την εταιρεία του στην κορυφή στους διεθνείς αγώνες, κάτι που έφερε και μεγάλη αύξηση των πωλήσεων. Το 1959, η Χόντα ήταν πρώτη σε πωλήσεις στην Ιαπωνία με 285.000 μονάδες. Δυο χρόνια αργότερα πουλούσε 100.000 μονάδες το μήνα. Το (1959) ξεκινά τις δραστηριότητές της και στις Η.Π.Α., όπου το 1963 κατακτά την κορυφή των πωλήσεων.
Είσοδος στο χώρο των αυτοκινήτων.
Στις αρχές της δεκαετίας του '60 η Χόντα ανακοίνωσε την πρόθεσή της να "μπει" και στην παραγωγή αυτοκινήτων και πολύ γρήγορα (1964) εμπλέκεται και στη Φόρμουλα 1 και σε άλλους σημαντικούς αγώνες. Οι επιτυχίες και εδώ είναι πάρα πολλές. Ήδη, το 1965, η Χόντα ανέβηκε στο ψηλότερο σκαλί του βάθρου του και κατέκτησε πολλές νίκες στη Φόρμουλα 2. Το 1968 εγκαταλείπει την κορυφαία διοργάνωση του μηχανοκίνητου αθλητισμού για να επιστρέψει την περίοδο 1983-1992, ως κατασκευαστής κινητήρων. 8 πρωταθλήματα Φόρμουλα 1 και 69 νίκες σε 151 αγώνες είναι ο απολογισμός, με τη Honda να κερδίζει φήμη και πολύτιμη τεχνογνωσία, που χρησιμοποιήθηκε άμεσα σε μοντέλα ευρείας παραγωγής. Παράλληλα η εταιρία επωφελείται και από τη συνεργασία της με κορυφαίους οδηγούς όπως οι Αλέν Προστ (Alain Prost), Νάιτζελ Μάνσελ (Nigel Mansell), Νέλσον Πικέ (Nelson Piquet) και ο Άιρτον Σένα (Ayrton Senna).
Η εμπλοκή στην Φόρμουλα 1, όμως, δεν έχει τελειώσει για την πρωτοπόρο ιαπωνική εταιρία, που το 2006, στην πρώτη χρονιά πλήρους εμπλοκής στο αγώνισμα από το 1968, κερδίζει την πρώτη της -ιστορική- νίκη στο Γκραν Πρι της Ουγγαρίας, με τον Τζέισον Μπάτον (Jason Button), αφήνοντας τον άλλο Ιάπωνα κατασκευαστή, την Τογιότα να προσπαθεί, με υψηλότερο προϋπολογισμό για μία ανάλογη επιτυχία.
Το δημιούργημα "Χόντα" μισό αιώνα μετά.
Σήμερα η εταιρία, που πριν από 50 περίπου χρόνια ξεκίνησε την κατασκευή "δικών της" οχημάτων, είναι ο Νο 1 κατασκευαστής μοτοσικλετών (και 1η στο αντίστοιχο πρωτάθλημα "MotoGP") και 9ος μεγαλύτερος κατασκευαστής αυτοκινήτων, παγκοσμίως, έχοντας προσφέρει στο χώρο κορυφαίες τεχνολογικές λύσεις και ιδέες (κινητήρες Vtec, ενεργητική τετραδιεύθυνση, υβριδικά αυτοκίνητα ενεργειακές κυψέλες -FCX- και πολλά άλλα) ενώ προσφάτως έκανε την είσοδό της και σε έναν εντελώς νέο γι' αυτήν χώρο, αυτόν της αεροναυπηγικής. Το σημαντικότερο, όμως, είναι ότι η Χόντα διατηρεί στο ακέραιο τη φιλοσοφία του ιδρυτή της, που βασίζεται στην προσφορά αξιόπιστων και -προπάντων- τεχνολογικά προηγμένων προϊόντων.
Αποφθέγματα του Χόντα.
Ο Σοϊτσίρο Χόντα απεβίωσε στις 5 Αυγούστου του 1991, σε ηλικία 85 ετών.

</doc>
<doc id="42553" url="https://el.wikipedia.org/wiki?curid=42553" title="Μάκα">
Μάκα

Η μάκα (λατινική ονομασία Lepidium meyenii, άλλα ονόματα στα ισπανικά και στα κέτσουα "maca-maca", "maino", "ayak chichira", και "ayak willku") είναι ένα ποώδες διετές ή ετήσιο φυτό (σε μερικές πηγές αναφέρεται ότι είναι πολυετές) το οποίο φύεται σε μεγάλα υψόμετρα στις Άνδεις του Περού. Καλλιεργείται για τη σαρκώδη υποκοτύλη του, η οποία χρησιμοποιείται ως φαρμακευτικό φυτό.
Περιγραφή.
Η ανάπτυξη, το μέγεθος, και οι διαστάσεις της μάκα είναι παρόμοιες με εκείνες του ρεπανιού και του γογγυλιού με τα οποία είναι συγγενής. Το φυτό φτάνει το ύψος των 20 περίπου εκατοστών. Ο βλαστός είναι βραχύς και βρίσκεται κοντά στην επιφάνεια του εδάφους. Τα δαντελωτά φύλλα σχηματίζουν ροζέτα, επίσης κοντά στο έδαφος, και ανανεώνονται διαρκώς ξεκινώντας από το κέντρο, καθώς τα εξωτερικά φύλλα μαραίνονται. Τα κιτρινωπά, αυτογονιμοποιούμενα άνθη του βγαίνουν από ένα κεντρικό βότρυ και εξελίσσονται σε καρπούς μήκους 4-5 χιλιοστών, καθένας εκ των οποίων περιέχει δύο μικρούς κοκκινωπούς-γκρίζους ωοειδείς σπόρους μεγέθους 2-2,5 χιλ. Οι σπόροι, που είναι ο μόνος τρόπος αναπαραγωγής του φυτού, βλασταίνουν, υπό κανονικές συνθήκες, μέσα σε πέντε ημέρες.
Η μάκα είναι το μόνο είδος της οικογένειας με σαρκώδη υποκοτύλη. Η υποκοτύλη είναι συγχωνευμένη με την πασσαλώδη ρίζα της και παίρνει το σχήμα ραδικιού ή ανεστραμμένου αχλαδιού μήκους 10-15 εκατ. και πλάτους 3-5 εκατ.
Ταξινόμηση.
Η επιστημονική ονομασία της μάκα είναι "Lepidium meyenii", η οποία δόθηκε από τον Γερμανό βοτανολόγο του 19ου αιώνα Βίλχελμ Γκέρχαρντ Βάλπερς (Wilhelm Gerhard Walpers) (συντομογραφία Walp.).
Ανήκει στην οικογένεια των Σταυρανθών (Cruciferae συν. Brassicaceae).
Γεωγραφική κατανομή.
Η μάκα καλλιεργείται παραδοσιακά σε υψόμετρα 3.750-4.350 μ. Καταφέρνει να ευδοκιμεί σε ιδιαίτερα δύσκολες κλιματικές συνθήκες (δυνατός ήλιος και υψηλές θερμοκρασίες την ημέρα, χαμηλές θερμοκρασίες τη νύχτα, ισχυροί άνεμοι). 
Αν και έχουν γίνει προσπάθειες καλλιέργειάς του εκτός των Άνδεων, δεν έχει ακόμη καταστεί σαφές αν διατηρεί την ίδια αναλογία συστατικών ή τις ίδιες ιδιότητες. Υποκοτύλες δεν σχηματίζονται σε θερμοκήπια ή σε θερμά κλίματα.
Ιστορικά στοιχεία.
Εδώ και περίπου 2000 χρόνια η μάκα αποτελεί σημαντική παραδοσιακή τροφή και φαρμακευτικό φυτό στην περιοχή όπου καλλιεργείται. Θεωρείται ιδιαίτερα θρεπτική τροφή, ενισχύει τον οργανισμό, δίνει αντοχή και θεωρείται ότι έχει αφροδισιακές ιδιότητες.
Οι Ίνκα χρησιμοποιούσαν τη μάκα τόσο σε θρησκευτικές τελετές. Πριν από τη μάχη δινόταν στους στρατιώτες για να τους δώσει ενέργεια και δύναμη. Σε κανονικές συνθήκες αποτελούσε προνόμιο των ευγενών.
Κατά τη διάρκεια της αποικιακής περιόδου η μάκα χρησιμοποιήθηκε και ως νόμισμα.
Θρεπτική αξία.
Η θρεπτική αξία της αποξηραμένης ρίζας της μάκα είναι υψηλή, παρόμοια με τους σπόρους δημητριακών, όπως το σιτάρι και το ρύζι. Περιέχει 60% υδατάνθρακες, 10% πρωτεΐνες, 8,5% φυτικές ίνες, και 2,2% λίπη. Η μάκα είναι πλούσια σε μεταλλικά ιχνοστοιχεία και ειδικότερα σελήνιο, ασβέστιο, μαγνήσιο, και σίδηρο και περιέχει λιπαρά οξέα, μεταξύ άλλων λινολεϊκό οξύ, παλμιτικό οξύ, και ελαϊκά οξέα, καθώς επίσης και πολυσακχαρίτες. 
Τρόποι προετοιμασίας.
Μπορούν να καταναλωθούν τόσο τα φύλλα, όσο και η ρίζα της μάκα.
Στο Περού υπάρχουν διάφορο τρόποι προετοιμασίας. Το ψήσιμο της υποκοτύλης της μάκα είναι η πιο συνηθισμένη πρακτική (matia). Η μάκα επίσης βράζεται και οι ρίζες της αποξηραίνονται και αναμιγνύονται με αλεύρι, με το οποίο φτιάχνονται μπισκότα ή γλυκά. Από τη ζύμωση της μάκα προκύπτει μια ελαφριά μπύρα (chicha de maca).
Τα φύλλα της μάκα μπορούν να χρησιμοποιηθούν σε σαλάτες, ωμά ή μαγειρεμένα.
Θεραπευτικές ιδιότητες.
Μικρής κλίμακας κλινικές δοκιμές σε άντρες έχουν δείξει ότι το εκχύλισμα από μάκα μπορεί να αυξήσει τη λίμπιντο και να βελτιώσει την ποιότητα του σπέρματος. Χρειάζονται ωστόσο εκτενέστερες μελέτες για να επιβεβαιωθούν αυτά τα προκαταρκτικά αποτελέσματα. Ειδικότερα, απαιτούνται έρευνες σε άτομα με σεξουαλική δυσλειτουργία και στειρότητα. Καμία από τις έρευνες που έχουν γίνει ως τώρα δεν φανερώνουν οποιαδήποτε επίδραση της μάκα στα επίπεδα των σεξουαλικών ορμονών. Δεν έχει αναφερθεί τοξικότητα.
Παραδοσιακά, η μάκα χρησιμοποιείται για την ενίσχυση της γονιμότητας σε ανθρώπους και ζώα, για την αύξηση της λίμπιντο, για αυξημένη ενέργεια και αντοχή και για άλλους ιατρικούς σκοπούς.
Τα ευεργετικά αποτελέσματα της μάκα σε σχέση με τη σεξουαλική λειτουργία ενδεχομένως οφείλονται στην υψηλή συγκέντρωση πρωτεϊνών και ζωτικών θρεπτικών συστατικών. Οι ερευνητές έχουν εντοπίσει δύο ακόμη συστατικά, τα μακαμίδια ("macamides"), ένα είδος δευτερεύοντος μεταβολίτη ("secondary metabolite"), και τα μακαένια (macaenes), οι οποίες πιστεύεται ότι παίζουν σημαντικό ρόλο.
Για τις παραπάνω ιδιότητές της, η μάκα έχει αρχίσει να διαδίδεται τόσο στις ΗΠΑ όσο και στην Ευρώπη.

</doc>
<doc id="42554" url="https://el.wikipedia.org/wiki?curid=42554" title="Βίλελμ Ντέρπφελντ">
Βίλελμ Ντέρπφελντ

Ο Βίλελμ Ντέρπφελντ ή Γουλιέλμος Νταίρπφελντ ή Δαίρπφελντ (γερμανικά: "Wilhelm Dörpfeld", 26 Δεκεμβρίου 1853 - 25 Απριλίου 1940) ήταν Γερμανός αρχιτέκτονας, περισσότερο γνωστός για τη συνεισφορά του στην κλασσική αρχαιολογία.
Βιογραφία.
Ο Ντέρπφελντ γεννήθηκε στο Μπάρμεν του Βούπερταλ, ήταν γιός διακεκριμένου παιδαγωγού της Πρωσίας και φίλος του Κάιζερ. Το 1877 έγινε βοηθός των αρχαιολόγων Ρίχαρντ Μπόρμαν, Φρίντριχ Άντλερ και  Ερνστ Κούρτιους στις ανασκαφές στην αρχαία Ολυμπία. Το 1882 ακολούθησε τον Ερρίκο Σλήμαν που έκανε ανασκαφές στην Τροία, τις οποίες και συνέχισε το 1893. Δούλεψε μαζί με τον Σλήμαν και στην Τίρυνθα (1884–1885). Πήρε μέρος στις ανασκαφές της Ακρόπολης (1885–1890), της Περγάμου (1900–1913 με τον Alexander Conze) και στις ανασκαφές του 1931 στην Αρχαία Αγορά της Αθήνας.
Το 1886 ο Ντέρπφελντ ίδρυσε τη Γερμανική Σχολή των Αθηνών, που προς τιμή του ονομάστηκε «Dörpfeld Gymnasium». Από το 1887 έως το 1912 ήταν διευθυντής του Γερμανικού Αρχαιολογικού Ινστιτούτου στην Αθήνα. Οργάνωσε διαλέξεις και εβδομαδιαίες ξεναγήσεις για το ευρύ κοινό στην Αθήνα και από την άνοιξη του 1888, σειρά τακτικών περιηγητικών διαδρομών στην Πελοπόννησο με αρχαιολογικό περιεχόμενο.
Από τα τέλη του 1880 και για πολλά χρόνια μετά ο Ντέρπφελντ έκανε ανασκαφές σε διάφορα σημεία της Λευκάδας και υποστήριξε με πάθος τη θεωρία ότι η Ομηρική Ιθάκη είναι το σημερινό νησί της Λευκάδας. Στα συγγράμματά του αναφέρει ότι: "το Δουλίχιον είναι η σημερινή Κεφαλονιά, η Σάμη είναι η σημερινή Ιθάκη, η Ζάκυνθος η σημερινή Ζάκυνθος και η σημερινή Λευκάδα είναι η Ομηρική Ιθάκη". Απεβίωσε στις 25 Απριλίου του 1940 στη Λευκάδα όπου και ετάφη στην περιοχή Γένι στο άκρο του κόλπου του Βλυχού και απέναντι από το Νυδρί, σύμφωνα με την τελευταία του επιθυμία.
Ο Ντέρπφελντ θεωρείται πρωτοπόρος της στρωματογραφικής ανασκαφής και της ακριβούς γραπτής τεκμηρίωσης των αρχαιολογικών επιχειρήσεων.
Εργογραφία.
Τα κυριότερα έργα που έγραψε ο Ντέρπφελντ είναι:

</doc>
<doc id="42557" url="https://el.wikipedia.org/wiki?curid=42557" title="Γεωγραφικό διαμέρισμα">
Γεωγραφικό διαμέρισμα



</doc>
<doc id="42560" url="https://el.wikipedia.org/wiki?curid=42560" title="Ιάκωβος ο Δίκαιος">
Ιάκωβος ο Δίκαιος



</doc>
<doc id="42563" url="https://el.wikipedia.org/wiki?curid=42563" title="Καρυά Λευκάδας">
Καρυά Λευκάδας

Η Καρυά είναι ορεινό χωριό της Λευκάδας στην Ελλάδα. Έχει πληθυσμό 989 κατοίκους σύμφωνα με την απογραφή του 2001. Βρίσκεται στο βορεινό και κεντρικό τμήμα του νησιού. Το χωριό είναι σκαρφαλωμένο στο όρος Ελάτη, σε υψόμετρο 500 και άνω μέτρων ενώ στα ριζά του χωριού βρίσκεται μικρό οροπέδιο. Η Καρυά είναι ξακουστή για τα παραδοσιακά υφαντά και κεντήματα που φτιάχνονται εδώ και αιώνες με χρήση μιας ειδικής τεχνικής (Καρσάνικη βελονιά). Κάθε καλοκαίρι λαμβάνει χώρα το παραδοσιακό δρώμενο του "Χωριάτικου Γάμου" που προσελκύει πλήθος επισκεπτών. Ανήκε διοικητικά στον καποδιατριακό Δήμο Καρυάς του οποίου αποτελεί και έδρα.
Εξωτερικοί σύνδεσμοι.
- karya.gr

</doc>
<doc id="42565" url="https://el.wikipedia.org/wiki?curid=42565" title="Λαζαράτα Λευκάδας">
Λαζαράτα Λευκάδας

Τα Λαζαράτα είναι ημιορεινό χωριό της Λευκάδας στην Περιφερειακή Ενότητα Λευκάδας.
Γεωγραφικά - Ιστορικά στοιχεία.
Τα Λαζαράτα βρίσκονται προς τη βόρεια πλευρά του νησιού, πάνω σε ένα μικρό οροπέδιο και σε υψόμετρο 315 μέτρα. Το χωριό περιβάλλεται από λόφους καλυμμένους από δέντρα, θάμνους, αμπελώνες και μικρά γεωργικές εκτάσεις, τα σπίτια του είναι πέτρινα με ξύλινα παράθυρα και καφέ πέτρινα πλακάκια ενώ οι πλακόστρωτες πλατείες του έχουν ψηλά δέντρα. Υπάρχουν αρκετές ταβέρνες και καταστήματα κατά μήκος του κεντρικού του δρόμου. Αναφέρονται επίσημα, μετά την Ένωση των Επτανήσων (1864), το 1866 στο ΦΕΚ 9Α - 28/01/1866 να ορίζονται έδρα δήμου Σφακιωτών. Το 1991, μετά από εθελοντική συνένωση με τα χωριά Ασπρογερακάτα και Σπανοχώρι, σχημάτισε τον Δήμο Σφακιωτών του οποίου αποτέλεσε έδρα.

</doc>
<doc id="42568" url="https://el.wikipedia.org/wiki?curid=42568" title="Δίγλωσσoς">
Δίγλωσσoς



</doc>
<doc id="42569" url="https://el.wikipedia.org/wiki?curid=42569" title="Φιλιόκβε">
Φιλιόκβε



</doc>
<doc id="42572" url="https://el.wikipedia.org/wiki?curid=42572" title="Τρισκαιδεκαφοβία">
Τρισκαιδεκαφοβία

Η τρισκαιδεκαφοβία είναι ο φόβος για τον αριθμό δεκατρία, που θεωρείται πρόληψη. Ο φόβος για την Παρασκευή και 13 αποκαλείται παρασκευοδεκατριαφοβία.
Προέλευση.
Το δεκατρία μπορεί να θεωρείται "κακός" αριθμός απλά επειδή είναι μια μονάδα πάνω από το δώδεκα, που είναι δημοφιλής αριθμός σε πολλούς πολιτισμούς (λόγω του ότι είναι εξαιρετικά σύνθετος αριθμός). Όταν μια ομάδα δεκατριών αντικειμένων διαιρεθεί στα δυο, στα τρία, στα τέσσερα ή στα έξι, πάντα ένα αντικείμενο περισσεύει.
Ο αριθμός 13 έχει επίσης για κάποιους και βιβλικές προεκτάσεις. Στο Μυστικό Δείπνο, μετά τον οποίο ο Ιούδας πρόδωσε τον Ιησού, οι συνδαιτυμόνες ήταν 13.
Σχέση έχει επίσης το γεγονός ότι ένα σεληνοηλιακό ημερολόγιο πρέπει να έχει 13 μήνες σε κάποια χρόνια, ενώ το ηλιακό Γρηγοριανό ημερολόγιο και το σεληνιακό Ισλαμικό ημερολόγιο έχουν πάντοτε 12 μήνες σε ένα χρόνο.
Η τρισκαιδεκαφοβία μπορεί να επηρέαζε και τους Βίκινγκς-πιστεύεται ότι ο Λόκι στη σκανδιναβική μυθολογία ήταν ο 13ος θεός, κατά τον ίδιο τρόπο που στο Χριστιανισμό ο Σατανάς θεωρείται ο 13ος άγγελος.
Ο κώδικας του Χαμουραμπί, που γράφτηκε στη Μεσοποταμία περίπου το 1686 π.Χ., παραλείπει τον αριθμό 13. Κάτι τέτοιο υπονοεί ότι η πρόληψη υπήρχε πολύ πριν τη Χριστιανική εποχή.
Παρόμοιες φοβίες.
Η τετραφοβία, ο φόβος του αριθμού 4, δεν είναι σπάνια στην Κίνα, την Ιαπωνία και την Κορέα, όπου τα κτίρια (γραφεία, πολυκατοικίες, ξενοδοχεία, νοσοκομεία κλπ) συχνά δεν έχουν 4ο όροφο, και μερικές φορές κανείς όροφος δεν έχει τον αριθμό 4 (π.χ. 14, 41 κλπ), κάτι που συμβαίνει και στα συγκροτήματα κατοικιών. Οι Κινέζικες λέξεις "τέσσερα" και "πεθαίνω" προφέρονται ακριβώς όμοια εκτός από τον τόνο. Η Γιαπωνέζικη και Κορεάτικη προφορά αυτών των δυο λέξεων προήλθε από τα Κινέζικα, κι έτσι οι τρεις αυτοί πολιτισμοί μοιράζονται σήμερα τον ίδιο φόβο για τον αριθμό τέσσερα. Περιέργως, ο αριθμός 13 θεωρείται τυχερός στα μέρη αυτά, καθώς η προφορά του "τρία" (san) μοιάζει με την προφορά του "ζω" ή "επιβιώνω" στα Κινέζικα και Κορεάτικα. Έτσι, σε κάποια συγκροτήματα κατοικιών μπορεί κάποιος να βρει το Μπλοκ 13Α εκεί που κανονικά θα υπήρχε το Μπλοκ 14. Στην Κίνα τα κινητά τηλέφωνα που έχουν αριθμό που περιέχει το 4 πουλιούνται σε πολύ χαμηλότερη τιμή από τα υπόλοιπα.
Στην Ιταλία "κακός" θεωρείται ο αριθμός 17. Όταν γραφεί με το ρωμαϊκό σύστημα αρίθμησης σαν XVII, μπορεί να αναγραμματιστεί σε VIXI, που στα Λατινικά σημαίνει "έζησα", δηλ. η ζωή μου τελείωσε. Στην Ιταλία δεν είναι σπάνιο να βρει κανείς κτίρια που δεν έχουν 17ο όροφο, ή ξενοδοχεία που δεν έχουν δωμάτιο 17. Ο εθνικός αερομεταφορέας της Ιταλίας, η Alitalia, δεν έχει σειρά 17 στα καθίσματα των αεροπλάνων της, και το ίδιο συμβαίνει και με τη γερμανική εταιρία Germanwings, που πετά σε πολλές Ιταλικές πόλεις. Η Ρενώ πούλησε το μοντέλο της "R17" σαν "R177" στην Ιταλία.

</doc>
<doc id="42573" url="https://el.wikipedia.org/wiki?curid=42573" title="Πολίτης της Θράκης">
Πολίτης της Θράκης



</doc>
<doc id="42574" url="https://el.wikipedia.org/wiki?curid=42574" title="Έορδα">
Έορδα

Η λέξη Εορδαία προέρχεται απ' την Πελασγική Εόρδα που ήταν ανώτατη θεά στην οποία ήταν αφιερωμένο το τοπωνύμιο κοντά στη Νάουσα, Ορδαια. Άλλος τύπος της λέξης "Εόρδα" είναι το όνομα Άρδα. Η Εόρδα αντιστοιχεί προς το σανσκριτικό jorda, το Γερμανικό Erda, το Λατινικό Terra, και σημαίνει ότι και η "Γαία" η Μητέρα Γη δηλαδή, απ' την οποία αργότερα σχηματίστηκε στην Ιωνική γλώσσα το όνομα Γα - Μάτερ, Δα - Μάτερ, Δήμητηρ, Δήμητρα. Η λέξη "Εόρδα" μετατράπηκε αργότερα στο υποκοριστικό 'Ερα και στην Ιωνική διάλεκτο έγινε Ήρα ή 'Ερα και από δω τοπωνύμια, όπως Εράτυρα ή Ερέτρια. Και ο καθηγητής Αγαπητός Τσομπανάκης παρατηρεί πως η λέξη Fορδαία είναι πρωτοελληνική. Το F και ως φθόγγος και ως γράμμα έχει πλέον εκπέσει.
Κατά τον Προμπονά:
ΕορδΙα=FορδΙα σήμαινε την πλούσια σε ρόδα γη. Δηλαδή ο τόπος ονομάστηκε έτσι από τα θαυμάσια ρόδα που ευδοκιμούσαν στην περιοχή. Προς επιβεβαίωση της ερμηνείας αυτής, αναφέρει και το χωρίο του Ηροδότου (VI 11138).
"Όι δε (Φρύγες) αποικόμενοι εις άλλην γην της Μακεδονίας, οίκησαν πέλας των κήπων των λεγόμενων είναι Μέδεω του Γορδιέω, εν τοίσι φύεται αυτόματα ρόδα, εν έκαστον έχον εξήκοντα φύλλα οσμή τε υπερφέροντα των άλλων. Και ο Σιληνός τοίσιν κήποισι ήλω ως λέγεται υπό Μακεδόνων, Υπέρ δε των κήπων όρος κείται Βέρμιον σύνομα.("14)
Πηγές.
«Η Συντήρηση Της Πολιτιστικής Μας Κληρονομιάς Είναι Και Πολιτιστική Παραγωγή», 5ου Γυμνασίου Πτολεμαΐδας

</doc>
<doc id="42575" url="https://el.wikipedia.org/wiki?curid=42575" title="Η Γνώμη της Θράκης">
Η Γνώμη της Θράκης

Η Γνώμη είναι καθημερινή εφημερίδα της Θράκης, που εκδίδεται στην Αλεξανδρούπολη. Η ιδιοκτησία της ανήκει στην εταιρεία Γαλάτεια Λασκαράκη και Σια Ο.Ε. Εκδότης και διευθυντής της είναι ο Γιάννης Λασκαράκης. Άρχισε να εκδίδεται ως εβδομαδιαία εφημερίδα το 1981 και μετατράπηκε σε καθημερινή εφημερίδα το 1984. Βραβεύτηκε με το βραβείο Ειρήνης και Φιλίας Αμπντί Ιπεκτσί και με το βραβείο της Κοινωνίας των Πολιτών των δημοσιογράφων της ΕΡΤ.

</doc>
<doc id="42576" url="https://el.wikipedia.org/wiki?curid=42576" title="Ελεύθερη Θράκη">
Ελεύθερη Θράκη

Η Ελεύθερη Θράκη είναι ημερήσια εφημερίδα που εκδίδεται στην Αλεξανδρούπολη. Η ιδιοκτησία της ανήκει στον Δημοσιογραφικό Οργανισμό Κονδύλη Α.Ε. Εκδότης είναι ο Γιώργος Κονδύλης, ενώ διευθύντρια η Μαρίνα Κονδύλη. Σύμβουλος έκδοσης της εφημερίδας είναι ο Σταύρος Κονδύλης. Ιδρύθηκε το 1945 από τον Γεώργιο Κονδύλη και συνεχίζει μέχρι και σήμερα να βρίσκεται υψηλά στην προτίμηση των αναγνωστών της Θράκης.

</doc>
<doc id="42577" url="https://el.wikipedia.org/wiki?curid=42577" title="Θρακική Γη">
Θρακική Γη



</doc>
<doc id="42579" url="https://el.wikipedia.org/wiki?curid=42579" title="Ελεύθερο Βήμα Κομοτηνής">
Ελεύθερο Βήμα Κομοτηνής



</doc>
<doc id="42580" url="https://el.wikipedia.org/wiki?curid=42580" title="Αντουάν ντε Σεντ Εξυπερύ">
Αντουάν ντε Σεντ Εξυπερύ



</doc>
<doc id="42581" url="https://el.wikipedia.org/wiki?curid=42581" title="Μποφόρ Σκύρου">
Μποφόρ Σκύρου



</doc>
<doc id="42583" url="https://el.wikipedia.org/wiki?curid=42583" title="Εμπρός Ξάνθης">
Εμπρός Ξάνθης



</doc>
<doc id="42584" url="https://el.wikipedia.org/wiki?curid=42584" title="Ντιγκόγκ">
Ντιγκόγκ



</doc>
<doc id="42585" url="https://el.wikipedia.org/wiki?curid=42585" title="Η Γνώμη της Χίου">
Η Γνώμη της Χίου



</doc>
<doc id="42586" url="https://el.wikipedia.org/wiki?curid=42586" title="Αλικόρη">
Αλικόρη



</doc>
<doc id="42587" url="https://el.wikipedia.org/wiki?curid=42587" title="Η Αλήθεια">
Η Αλήθεια



</doc>
<doc id="42589" url="https://el.wikipedia.org/wiki?curid=42589" title="Πολίτης Χίου">
Πολίτης Χίου



</doc>
<doc id="42590" url="https://el.wikipedia.org/wiki?curid=42590" title="Αγνή Μπάλτσα">
Αγνή Μπάλτσα

Η Αγνή Μπάλτσα (19 Νοεμβρίου 1944, Λευκάδα), ευρύτερα γνωστή και ως Agnes Baltsa, είναι Ελληνίδα μέτζο-σοπράνο και ηθοποιός.
Βιογραφία.
Ξεκίνησε να παίζει πιάνο σε ηλικία έξι ετών και το 1958 μετακόμισε στην Αθήνα για να επικεντρωθεί στο τραγούδι. Αποφοίτησε από το Εθνικό Ωδείο το 1965 και ταξίδεψε στο Μόναχο προκειμένου να συνεχίσει τις σπουδές της με υποτροφία "Μαρία Κάλλας". 
Η Μπάλτσα έκανε την πρώτη της εμφάνιση το 1968 στην Όπερα της Φρανκφούρτης με το έργο "Οι Γάμοι του Φίγκαρο" (του Βόλφγκανγκ Αμαντέους Μότσαρτ) και ακολούθησε το έργο "Ο ιππότης με το ρόδο" (Der Rosenkavalier) του Ρίχαρντ Στράους στην Όπερα της Βιέννης το 1970. Με την καθοδήγηση του Χέρμπερτ φον Κάραγιαν, ο οποίος είχε πει για αυτήν ότι ήταν «η σπουδαιότερη δραματική μεσόφωνος της εποχής μας», γρήγορα τράβηξε την προσοχή του κόσμου πάνω της και άρχισε να κάνει τακτικές εμφανίσεις στο αναγνωρισμένου κύρους Φεστιβάλ του Σάλτσμπουργκ (Salzburger Festspiele).
Η πιο γνωστή της ερμηνεία είναι στην "Κάρμεν" του Ζωρζ Μπιζέ, την οποία έχει επαναλάβει πολλές φορές, τις περισσότερες με τη συνοδεία του Χοσέ Καρρέρας. Έχει ερμηνεύσει έργα των Μότσαρτ ("Οι γάμοι του Φίγκαρο", "Έτσι κάνουν όλες"), Ροσίνι ("Ο Κουρέας της Σεβίλλης", "Η Ιταλίδα στο Αλγέρι"), Μασκάνι ("Καβαλερία Ρουστικάνα"), Βέρντι ("Αΐντα", "Η δύναμη του πεπρωμένου", "Τροβατόρε", "Δον Κάρλος") και Μπελίνι (Καπουλέτοι και Μοντέκκοι"), Ρ. Στράους ("Ηλέκτρα").
Έχει επίσης παίξει στη Γερμανική ταινία "Duett" το 1992, υποδυόμενη μια τραγουδίστρια της όπερας.

</doc>
<doc id="42591" url="https://el.wikipedia.org/wiki?curid=42591" title="Η Αμανή">
Η Αμανή



</doc>
<doc id="42592" url="https://el.wikipedia.org/wiki?curid=42592" title="Γυρίστε το Γαλαξία με Ώτο Στοπ">
Γυρίστε το Γαλαξία με Ώτο Στοπ

To "Γυρίστε το Γαλαξία με Ώτο Στοπ" (αγγλικά: "The Hitchhiker's Guide to the Galaxy") είναι μια κωμωδία επιστημονικής φαντασίας που έγραψε ο συγγραφέας Ντάγκλας Άνταμς. Δημιουργήθηκε το 1978 ως ραδιοφωνική κωμωδία για το BBC, και ακολούθως έγινε σειρά πέντε βιβλίων, τηλεοπτική σειρά (1981), παιχνίδι για υπολογιστές (1984) και ταινία (2005).
Σε ένα από τα βιβλία ("Η Ζωή, το Σύμπαν και τα Πάντα"), περιγράφεται μια μικρή, υπαρξιακή αλλά και αστεία ιστορία που αναφέρεται συχνά από τους αναγνώστες των βιβλίων ως ένα από τα πιο καλά σημεία της σειράς. Στην ιστορία, η "Ύψιστη Απάντηση στη Ζωή, στο Σύμπαν και στα Πάντα", αναζητείται χρησιμοποιώντας τον υπερυπολογιστή "Deep Thought". Ύστερα από έναν πολύ μεγάλο χρόνο υπολογισμού - 7,5 εκατομμύρια χρόνια - ο Deep Thought δίνει την απάντηση "αριθμός 42". Όμως, όταν ρωτήθηκε για να παράσχει την Απόλυτη Ερώτηση στην οποία αναφερόταν η προηγούμενη απάντηση, ο υπολογιστής δεν ήταν επαρκώς ισχυρός για να απαντήσει. Η απάντηση που δόθηκε από τον Deep Thought παρότρυνε τους πρωταγωνιστές να αναχωρήσουν προς αναζήτηση της Ερώτησης στην οποία αυτή ήταν η Απάντηση.

</doc>
<doc id="42593" url="https://el.wikipedia.org/wiki?curid=42593" title="Τα ΝΕΑ της Λευκάδας">
Τα ΝΕΑ της Λευκάδας



</doc>
<doc id="42594" url="https://el.wikipedia.org/wiki?curid=42594" title="Σώμα αριθμών">
Σώμα αριθμών



</doc>
<doc id="42595" url="https://el.wikipedia.org/wiki?curid=42595" title="Χαβριάτα">
Χαβριάτα



</doc>
<doc id="42601" url="https://el.wikipedia.org/wiki?curid=42601" title="Ιάκωβος ο Πέρσης">
Ιάκωβος ο Πέρσης

Ο Ιάκωβος ο Πέρσης έζησε περί τα τέλη του 4ου αιώνα άρχές του 5ου αιώνα στη πόλη Βηθλαβά, υπήρξε δε στενός φίλος του Πέρση Βασιλέα Ισδιγέρδη προς χάριν του οποίου και απαρνήθηκε τον Χριστιανισμό. 
Μετά το θάνατο του βασιλιά και ύστερα από τις παραινέσεις της μητέρας και της συζύγου του, ο Ιάκωβος ασπάστηκε πάλι τον Χριστιανισμό. Πέθανε κατά τα έτη 420-421 ύστερα από το μαρτύριό του από τον Πέρση βασιλιά Βαράμη Ε' (420-438), υιό του βασιλιά Ισδεγέρδη Α΄. Στο μαρτύριο του αγίου αναφέρονται πολλοί βυζαντινοί συγγραφείς, όπως οι Θεοδώρητος Κύρου, Χριστόφορος Μυτιληναίος, Ιωάννης Ευγενικός και άλλοι. Νέωτεροι ερευνητές τοποθετούν χρονικά το μαρτύριο του Ιακώβου στο δεύτερο έτος της βασιλείας του Βαράμη δηλαδή στα 421 μ.Χ. Το μαρτύριο έλαβε χώρα στην πόλη Βαλαπάτη ή Βηλαπάτη (Βet Lapat σύμφωνα με τις Συριακές πηγές), πόλη της Περσίας. Μετά το θάνατό του ο Βαράμης διαπίστωσε την αύξηση της επιρροής των χριστιανών, διέταξε την καύση και τον διασκορπισμό των λειψάνων του. Ορισμένοι πίστοί μετέφεραν κάποια λείψανα σε μονή της Ιβηρίας, πλησίον του Πύργου του Δαβίδ, που είχε ιδρύσει ο Πέτρος Ιβηρικός (411-491). Ο τελευταίος πήγε τα λείψανα του Αγίου στην Αίγυπτο, όπου κατέφυγε μετά τον διωγμό του το 451, επειδή ακολούθησε τον μονοφυσίτη επίσκοπο Τιμόθεο Αίλουρο. Η κάρα του Ιακώβου μεταφέρθηκε στη Νικομήδεια, μετά στο Κόρμερι της Γαλλίας, μέχρι το 1440 για να καταλήξει στο Βατικανό.
Η μνήμη του τιμάται στις 27 Νοεμβρίου. Χριστιανικά μοναστήρια προς τιμήν του αγίου υπάρχουν στα Ιεροσόλυμα, τη Μολδαβία, τον Λίβανο, τη Συρία και στο χωριό Χοιροκοιτία στην Κύπρο.

</doc>
<doc id="42602" url="https://el.wikipedia.org/wiki?curid=42602" title="Ιουστινιανός">
Ιουστινιανός



</doc>
<doc id="42603" url="https://el.wikipedia.org/wiki?curid=42603" title="Ιάκωβος της Κομποστέλλας">
Ιάκωβος της Κομποστέλλας



</doc>
<doc id="42604" url="https://el.wikipedia.org/wiki?curid=42604" title="Το φως που σβήνει">
Το φως που σβήνει

Το φως που σβήνει είναι ελληνική δραματική ταινία του 2000, σε σκηνοθεσία Βασίλη Ντούρου. Το σενάριο το έγραψε η Δέσποινα Τοπάζη, ο Γιάννης Τσίρος και ο σκηνοθέτης και πρωταγωνιστεί ο Αλέκος Αλεξανδράκης.
Πλοκή.
Η ταινία διαδραματίζεται στη Χάλκη, όπου ένας δωδεκάχρονος ζει με τη χωρισμένη μητέρα του. Ο μικρός χάνει την όρασή του, από μία σπάνια αρρώστια, αλλά αναπτύσσει μια ιδιαίτερη ακουστική ευαισθησία ικανή να ξεδιπλώσει το ταλέντο του στη μουσική. Στο πρόσωπο του γέρου φαροφύλακα του νησιού βρίσκει κατανόηση και δημιουργείται μια βαθιά φιλική σχέση μεταξύ τους. Ο φαροφύλακας, αυτοδίδακτος μουσικός ο ίδιος, αντιλαμβάνεται το ταλέντο του μικρού και τον καθοδηγεί ως «πνευματικός δάσκαλος». Η μητέρα του αγοριού που είναι αντιμέτωπη με τη δύσκολη καθημερινότητα ενοχλείται από αυτήν την σχέση. Ωστόσο, ο ερχομός στο νησί μιας νέας δασκάλας θα αλλάξει το σκηνικό. Δείχνει μεγάλο ενδιαφέρον για τις ικανότητες του μικρού ήρωα και με δική της πρωτοβουλία ο μικρός λαμβάνει μέρος σε ένα μουσικό διαγωνισμό που διοργανώνεται στην Αθήνα. 

</doc>
<doc id="42612" url="https://el.wikipedia.org/wiki?curid=42612" title="Ντιγκόνγκ">
Ντιγκόνγκ

Το ντιγκόνγκ ή ντουγκόνγκ (επιστημονική ονομασία Dugong dugon, παλαιότερη ονομασία αλικόρη) είναι θαλασσινό μεγαλόσωμο θηλαστικό ζώο, που ανήκει στην τάξη των σειρήνων, ή σειρηνοειδών, ως μόνος αντιπρόσωπος της οικογένειας των ντιγκονγκιδών (ή αλικοριδών). Το ντιγκόνγκ είναι το μικρότερο της τάξης των σειρήνων, στην οποία ανήκουν και οι τριχεχίδες με τον μανάτο. Τα δύο αυτά ζώα αποκαλούνται συχνά "θαλάσσιες αγελάδες". Το όνομα ντιγκόνγκ προέρχεται από τη λέξη duyung, που σε διάλεκτο της Μαλαισίας σημαίνει "κυρά της θάλασσας" ή "γοργόνα".
Παρουσιαστικό.
Το ντιγκόνγκ έχει σώμα κυλινδρικό, που στο πίσω μέρος καταλήγει σε διχαλωτή και οριζοντίως πεπλατυσμένη ουρά. Το δέρμα του είναι παχύ, με διάσπαρτες τρίχες. Τα ενήλικα έχουν μήκος από 2,5 έως 4 μέτρα, και ζυγίζουν 200-300 κιλά. Τα θηλυκά είναι λίγο μεγαλύτερα από τα αρσενικά (φυλετικός διμορφισμός). Συνήθως έχει γκριζοκάστανο χρώμα στο πάνω μέρος του σώματος, και λίγο πιο ανοιχτόχρωμο στο κάτω. Έχει μόνο δυο μπροστινά άκρα, που έχουν διαφοροποιηθεί σε πτερύγια 35-45 εκ. Το κάτω χείλος του ντιγκόγκ προεξέχει, πράγμα που το βοηθά να πιάνει τα φυτά που θέλει να φάει. Δεν έχει κυνόδοντες. Το αρσενικό διαθέτει δυο χαυλιόδοντες μήκους 20 εκ. τους οποίους χρησιμοποιεί κατά την περίοδο ζευγαρώματος στις διαμάχες με τα άλλα αρσενικά, και γενικότερα ως αμυντικό όπλο. Τα ρουθούνια του ντιγκόνγκ ανοιγοκλείνουν κατά βούληση, τα πολύ μικρά μάτια του προστατεύονται από ένα τρίτο βλέφαρο που κινείται από δεξιά προς τ' αριστερά και αντίστροφα, και τα μικρά αυτιά του δεν έχουν πτερύγια.
Γεωγραφική Εξάπλωση.
Το ντιγκόνγκ απαντάται σε ρηχά νερά στον Ινδικό και Ειρηνικό ωκεανό, στην Ερυθρά Θάλασσα, κατά μήκος των ακτών της νοτιανατολικής Αφρικής, της Νότιας Ασίας, της Μαδαγασκάρης και της Αυστραλίας, εκτός από τις νότιες ακτές της. Παλαιότερα ζούσε και στη Μεσόγειο θάλασσα.
Τρόπος ζωής.
Τα ντιγκόνγκ ζουν ανά δύο ή σε ομάδες των έξι ατόμων. Όταν φοβηθούν, βγάζουν ήχο σαν σφύριγμα. Την ημέρα ξεκουράζονται σε βαθιά νερά και τη νύχτα κολυμπούν προς τα ρηχά για να τραφούν. Αναπαράγονται όλο το χρόνο, η περίοδος κύησης διαρκεί 1 περίπου έτος, και όταν το μικρό γεννηθεί κολυμπά στην επιφάνεια για ν' αναπνεύσει αέρα. Μερικά ντιγκόνγκ συμπεριφέρονται ως αποδημητικά, καθώς μετακινούνται σε πιο ζεστά νερά το χειμώνα.
Διατροφή.
Το ντιγκόνγκ τρέφεται με θαλάσσια φυτά, κυρίως αγγειόσπερμα που φυτρώνουν σε μικρό βάθος. Περιστασιακά τρώει φύκια και καβούρια.
Εχθροί και κίνδυνοι.
Τα ντιγκόνγκ τα κυνηγούν για το κρέας τους οι καρχαρίες, και οι άνθρωποι για το κρέας, το δέρμα, το λάδι και τα δόντια τους. Τα θαλάσσια φυτά από τα οποία εξαρτώνται για τη διατροφή τους κινδυνεύουν λόγω της ρύπανσης. Επίσης καθώς τα ντιγκόνγκ τρώνε σε ρηχά νερά, συχνά τραυματίζονται ή σκοτώνονται σε συγκρούσεις με θαλάσσια σκάφη.
Αυτοί οι παράγοντες σε συνδυασμό με το ότι τα ντιγκόνγκ ζουν πολλά χρόνια και αναπαράγονται με αργό ρυθμό, τα κάνουν να κινδυνεύουν από εξαφάνιση. 
Οι πληθυσμοί ντιγκόνγκ που ζούσαν πριν το 1970 στη Μοζαμβίκη και τις ακτές της Κένυας, αλλά και σε άλλα μέρη, έχουν μειωθεί σημαντικά. Επίσης τα ντιγκόνγκ που ζουν στον Περσικό Κόλπο έχουν ζημιωθεί από τις πολεμικές συρράξεις μεταξύ Ιράκ και ΗΠΑ, κατά τις οποίες ο Περσικός ρυπάνθηκε από πετρελαιοκηλίδες. Πάντως ο πληθυσμός και η κατάσταση των ντιγκόνγκ στον Περσικό δεν μας είναι πολύ γνωστά.

</doc>
<doc id="42613" url="https://el.wikipedia.org/wiki?curid=42613" title="Ντουγκόνγκ">
Ντουγκόνγκ



</doc>
<doc id="42617" url="https://el.wikipedia.org/wiki?curid=42617" title="Πινακίδα της Γιούρας">
Πινακίδα της Γιούρας

Το Κεραμικό όστρακο των Γιούρων είναι ένα κομμάτι αγγείου που χρονολογείται γύρω στο 5.000-4.500 π.Χ. και ανακαλύφθηκε κατά την διάρκεια ανασκαφών στο σπήλαιο του Κύκλωπα στη νησίδα Γιούρα, 20 μίλια από τις ακτές της Αλοννήσου, στο νησιωτικό σύμπλεγμα των Βορείων Σποράδων. Το ανασκαφικό εύρημα ήρθε στο φως το 1992 από τον Αδαμάντιο Σάμψων, καθηγητή της Αρχαιολογίας των Κλασσικών και των Προϊστορικών Χρόνων του Πανεπιστημίου Αιγαίου, κατά την διάρκεια ερευνητικών εργασιών με βασικό στόχο την μελέτη της προϊστορικής εγκατάστασης στην περιοχή, με έμφαση στη Μεσολιθική Περίοδο (8600 - 6500 π.Χ.), και στην Νεολιθική Περίοδο Ib (6500 - 3500 π.Χ.) .
Στα όστρακα που ανακαλύφθηκαν, υπάρχουν εγχάρακτες γραμμές που φέρεται να σχηματίζουν γράμματα. Ο Αδαμάντιος Σάμψων σημειώνει ότι το αγγείο φέρει εγχάρακτα αδιευκρίνιστα σύμβολα. Σύμφωνα με τον ίδιο, είναι πιθανό ότι τα σύμβολα έχουν άμεση σχέση με την "πρωτο-γραφή", που έχει εντοπιστεί σε κεραμική, πέτρα ή ξύλο σε θέσεις της Μακεδονίας, όπως στην Πινακίδα του Δισπηλιού. Η σχέση τους επίσης είναι άμεση με τη γνωστή "βαλκανική γραφή" που έχει βρεθεί στη Σερβία, Βουλγαρία και Ρουμανία και έχει κέντρο τη Vinca της Σερβίας. Παρόμοια σύμβολα έχουν βρεθεί και σε άλλες νεολιθικές θέσεις στην Ελλάδα, όπως στη Φτελιά Μυκόνου, Γυαλί Νισύρου, Θαρρούνια της Εύβοιας. Αρκετά όμοια είναι τα εγχάρακτα σύμβολα που υπάρχουν και σε κεραμικά της Πρώιμης Χαλκοκρατίας των Κυκλάδων.

</doc>
<doc id="42618" url="https://el.wikipedia.org/wiki?curid=42618" title="Φυλετικός διμορφισμός">
Φυλετικός διμορφισμός

Φυλετικός διμορφισμός είναι η ανάπτυξη ευδιάκριτων μορφολογικών (φαινοτυπικών) διαφορών μεταξύ θηλυκών και αρσενικών ατόμων σε ένα είδος ή πληθυσμό. Πιο απλά, φυλετικό διμορφισμό έχουμε όταν τα αρσενικά και τα θηλυκά ενός είδους παρουσιάζουν διαφορετικά χαρακτηριστικά (π.χ. στο μέγεθος, στο χρώμα κτλ.)

</doc>
<doc id="42619" url="https://el.wikipedia.org/wiki?curid=42619" title="Πατριάρχης Ιάκωβος">
Πατριάρχης Ιάκωβος

Ο Πατριάρχης Ιάκωβος καταγόταν από τη Χίο και διετέλεσε αρχικά Μητροπολίτης Λαρίσης.
Ανήλθε στο Πατριαρχικό θρόνο της Κωνσταντινούπολης το 1679 και παρέμεινε μέχρι τον Ιούλιο του 1682, οπότε παραιτήθηκε κατόπιν ενεργειών του πρώην Πατριάρχη Διονυσίου Δ΄. Αργότερα, το 1685, ανακλήθηκε στο θρόνο κατόπιν κοινής απόφασης της Συνόδου των Αρχιερέων, όπου και παρέμεινε για ένα έτος μέχρι που ξαναπαραιτήθηκε το 1686. Την επόμενη χρονιά, το 1687, επανακλήθηκε ομοίως για δεύτερη φορά μέχρι της τρίτης και οριστικής παραίτησής του, μετά ένα χρόνο πατριαρχείας, το 1688.
Κατέφυγε στη Μολδαβία, όπου και πέθανε το 1700.

</doc>
<doc id="42620" url="https://el.wikipedia.org/wiki?curid=42620" title="Ελληνορωμαϊκή Πολεοδομία">
Ελληνορωμαϊκή Πολεοδομία

Γενικά.
Ελλάδα.
Οι πρώτοι οικισμοί της αρχαιότητας δημιουργήθηκαν πάνω σε οικισμούς των σκοτεινών χρόνων, οι οποίοι με τη σειρά τους πιθανόν να αποτελούσαν τη συνέχεια κάποιας μικρής εγκατάστασης της προϊστορικής εποχής.
Αρχικά δημιουργήθηκαν με τη μορφή κωμόπολης ή χωριού και το βασικό τους χαρακτηριστικό ήταν ότι οργανώνονταν γύρω από μια ακρόπολη η οποία χρησίμευε στην αποτελεσματική άμυνα των κατοίκων σε καιρό πολέμου. Με τον καιρό, αναπτύχθηκαν σε πόλεις προσθετικά, ανάλογα με τις ανάγκες που παρουσιάζονταν στην πορεία. 
Οι αρχαϊκοί σχηματισμοί, εκτός από το αμυντικό πλεονέκτημα που τους έδινε η διάταξή τους, είχαν και πολλά μειονεκτήματα με σημαντικότερο αυτό της κακής δημόσιας υγιεινής. Άλλα μειονεκτήματα είναι οι στενοί δρόμοι και η μεγάλη πυκνότητα.
Ο κανονικός σχηματισμός βάσει σχεδίου και με τους δρόμους κάθετους για πρώτη φορά εφαρμόστηκε στη Μίλητο, την οποία είχαν καταστρέψει οι Πέρσες το 479 ή 466 π.Χ. Το σύστημα το είχε εισηγηθεί ο Ιππόδαμος και από το όνομά του το ορθοκανονικό αυτό σύστημα ονομάστηκε Ιπποδάμειο.
Γενική αρχή του Ιπποδάμειου συστήματος δεν ήταν απλώς η εφαρμογή ενός ορθογώνιου συστήματος δρόμων, αλλά η γενικότερη οργάνωση της πόλεως ώστε να εξυπηρετούνται οι λειτουργίες της με τρόπο ορθολογικό. Συνήθως εκτός από την ακρόπολη, υφίστανται τρία κέντρα, το θρησκευτικό το πολιτικό και διοικητικό και τέλος το εμπορικό.
Το Ιπποδάμειο σύστημα γενικεύθηκε αργότερα στην ελληνιστική εποχή. Είχε αρκετά σημαντικά πλεονεκτήματα : ταχύτητα στην οργάνωση, απλότητα στη χάραξη, εύκολη χρήση και προσέφερε ασφάλεια. Σχεδόν σε όλες τις πόλεις που ίδρυσε ο Μέγας Αλέξανδρος και οι διάδοχοί του το εφάρμοσαν.
Στην αρχαία Πέργαμο εφαρμόστηκε ένα άλλο πολεοδομικό σύστημα. Λόγω των έντονων υψομετρικών διαφορών έχουμε μια ιδιότυπη πολεοδόμηση. Η πόλη αναπτύσσεται στο κάτω μέρος του λόφου και, ψηλότερα, σε διαδοχικούς αναβαθμούς (πεζούλες) παρατίθενται τα διοικητικά πολιτικά και θρησκευτικά κτίρια απαρτίζοντας την ακρόπολη.
Ρώμη.
Όπως στην αρχιτεκτονική, έτσι και στην πολεοδομία, οι δύο παράγοντες που διαμόρφωσαν τις ρωμαϊκές μεθόδους είναι ο ετρουσκικός και ο ελληνικός πολιτισμός. Οι ετρουσκικές πόλεις, όπως και οι προϊστορικές ελληνικές, χαρακτηρίζονταν από μια ακρόπολη στην κορυφή λόφου ή υψώματος, πράγμα που κληρονόμησαν και οι Ρωμαίοι. Κατά τον Varro, οι θρησκευτικοί τύποι που τηρούσαν κατά τη θεμελίωση των πόλεων ήταν ετρουσκικοί. Ετρουσκική ήταν επίσης και η ιδέα του κανονικού σχηματισμού και του ορθογωνίου σχήματος των πόλεων. Το ορθογώνιο σχήμα διαπιστώνεται από πολύ παλιά στην Ιταλία, ήδη από τους νεολιθικούς οικισμούς. Αργότερα, το γενικό ορθογώνιο σχήμα συνδυάζεται με το Ιπποδάμειο των ελληνιστικών πόλεων.
Το τυπικό γνώρισμα των ρωμαϊκών πόλεων είναι οι δύο λεωφόροι, που τις διασχίζουν καταλήγοντας σε πύλες και διασταυρώνονται στο κέντρο τους (ο cardo από βορρά προς νότο και ο decumannus από ανατολή προς δύση). Στη διασταύρωση των κεντρικών λεωφόρων βρισκόταν το Forum, το ρωμαϊκό κοινωνικό και θρησκευτικό κέντρο.

</doc>
<doc id="42621" url="https://el.wikipedia.org/wiki?curid=42621" title="Λαγχανίσματα">
Λαγχανίσματα



</doc>
<doc id="42626" url="https://el.wikipedia.org/wiki?curid=42626" title="Σειρηνοειδή">
Σειρηνοειδή

Τα σειρηνοειδή είναι τάξη υδρόβιων θηλαστικών. Σε αυτήν ανήκουν θηλαστικά χωρίς πόδια που ζουν κυρίως στη θάλασσα. Τέτοια είναι οι θαλάσσιες αγελάδες όπως το ντιγκόνγκ της οικογένειας ντιγκονγκίδες ή αλικορίδες, ο μανάτος της οικογένειας τριχεχίδες και κάποια που έχουν εξαφανιστεί. Τα σειρηνοειδή τοποθετούνται στην ίδια τάξη με τα κητώδη αλλά στην πραγματικότητα συγγενεύουν περισσότερο με τους ελέφαντες, με τους οποίους επιστημονικές θεωρίες λένε ότι έχουν έναν κοινό πρόγονο. 
Χαρακτηριστικά.
Τα σειρηνοειδή έχουν σώμα με υδροδυναμικό σχήμα, μήκους 2,5 - 4,5 μέτρων, που καταλήγει σε ουρά. Το ουραίο πτερύγιο είναι σε οριζόντια θέση, όπως και στις φάλαινες. Αντί για μπροστινά πόδια έχουν πτερύγια. Τα κόκαλά τους είναι συμπαγή και βαριά. Το δέρμα τους είναι ρυτιδωμένο και καλύπτεται από αραιό τρίχωμα. Έχουν μεγάλο κεφάλι και κοντό λαιμό, ενώ τα ρουθούνια, που είναι στην κορφή του ρύγχους τους, κλείνουν με βαλβίδες. Δεν έχουν κυνόδοντες, αλλά πολλούς γομφίους και προγομφίους. Τα μάτια τους είναι μικρά, και τα αυτιά τους δεν έχουν πτερύγια. Οι αισθήσεις τους, προπάντων η όραση, η όσφρηση και η γεύση, δεν είναι ιδιαίτερα ανεπτυγμένες, και ο μεταβολισμός τους είναι αργός. 
Ονομασία και θρύλοι.
Τα σειρηνοειδή έχουν πάρει το όνομά τους από τις σειρήνες της αρχαίας ελληνικής μυθολογίας, που παρέσυραν τους περαστικούς ταξιδιώτες στο νησί τους με μαγευτικά τραγούδια κι εκεί τους έτρωγαν. Αργότερα κάποιοι συγγραφείς μπέρδεψαν τις σειρήνες με τις γοργόνες, άλλα μυθικά πλάσματα που ήταν μισές γυναίκες και μισά ψάρια. Ο όρος «σειρηνοειδή» προέκυψε επειδή πολλοί Ευρωπαίοι ερευνητές που είδαν την ουρά αυτών των ζώων και τους μαστούς που είχαν στο θώρακά τους, τα πέρασαν για γοργόνες, και λόγω της σύγχυσης των γοργονών με τις σειρήνες ονόμασαν έτσι την τάξη τους. Το 1493 ο Χριστόφορος Κολόμβος έγραψε ότι οι «γοργόνες» που συνάντησε στην Καραϊβική δεν ήταν τόσο ωραίες όσο περίμενε.
Στην Καραϊβική υπάρχουν θρύλοι που λένε ότι οι μανάτοι και τα ντιγκόνγκ ήταν κάποτε άνθρωποι, που μεταμορφώθηκαν σε θαλάσσια ζώα εξαιτίας κάποιας κατάρας ή επειδή ζούσαν κοντά στη θάλασσα.
Είδος υπό εξαφάνιση.
Τα σειρηνοειδή αντιμετωπίζουν διάφορους κινδύνους, όπως το κυνήγι για το κρέας τους, η ρύπανση των νερών, η ανάπτυξη των ακτών κ.α. Ένα είδος θαλάσσιας αγελάδας έχει εξαφανιστεί τον 18ο αιώνα εξαιτίας του κυνηγιού από τον άνθρωπο. (βλ. λήμμα Θαλάσσιες αγελάδες).

</doc>
<doc id="42627" url="https://el.wikipedia.org/wiki?curid=42627" title="Μάξιμος ο Ομολογητής">
Μάξιμος ο Ομολογητής

Ο Μάξιμος Ομολογητής (580 "Κωνσταντινούπολη" - 662 "Λαζική, Πόντος") αποτελεί μία από τις σημαντικότερες ιστορικές και εκκλησιαστικές προσωπικότητες της βυζαντινής περιόδου. Κατά τον πολιτικό του βίο διετέλεσε στέλεχος υψηλά ιστάμενων κρατικών διοικητικών θέσεων και αργότερα Μοναχός. Ως μοναχός υπήρξε η κεντρική προσωπικότητα που πρωτοστάτησε στην εκκλησιαστική έριδα του μονοθελητισμού, η οποία είχε σαφείς πολιτικές, πολιτειακές και γεωπολιτικές προεκτάσεις, καθώς η θεολογία του υπήρξε ο πυρήνας της αντίδρασης στις βασιλικές επιδιώξεις για ένα θεολογικό συμβιβασμό μεταξύ ορθοδόξων καθολικών και μονοφυσιτών. Παράλληλα εξέφρασε με μεστό τρόπο τη διδασκαλία των προηγούμενων Οικουμενικών συνόδων, αναδεικνύοντας τον ως την εξέχουσα εκκλησιαστική προσωπικότητα της εποχής του, στοιχείο που τον οδήγησε και στο προσωπικό του μαρτύριο και εξορία. Το θεολογικό, φιλοσοφικό και συγγραφικό του έργο σήμερα εκτιμάται για την αρτιότητα και την ιδιαιτερότητα του, ως ένα εξαίσιο δείγμα υψηλής θεολογίας με σημαντική χρήση φιλοσοφικών όρων και μεθόδων, που δεν αφήνει ασυγκίνητους για την ποιότητά του, τους σημαντικότερους θεολόγους, ερευνητές και φιλοσόφους της εποχής μας.
Ο Μάξιμος συναριθμείται στους Αγίους της Ορθόδοξης και Ρωμαιοκαθολικής Εκκλησίας, καθώς και στις προτεσταντικές ομολογίες. Εορτάζεται στις 21 Ιανουαρίου.
Ο βίος του.
Νεανικά χρόνια και πρώιμος μοναστικός βίος.
Λίγα πράγματα είναι γνωστά για τον βίο του Μάξιμου κατά την νεανική περίοδο της ζωή του. Τις όποιες πληροφορίες τις αντλούμε κατά βάση από κάποιο ανώνυμο βιογράφο του και τέσσερα έτερα αποσπασματικά βιογραφικά κείμενα. Γεννήθηκε στην Κωνσταντινούπολη το 580 και υπήρξε γόνος επιφανούς οικογένειας, η οποία φέρεται να του παρείχε σπουδαία εγκύκλια και θεολογική παιδεία. Σύντομα ανήλθε στην κρατική διοικητική θέση του πρώτου υπογραφέα των βασιλικών υπομνημάτων (αρχιγραμματέας), πλησίον του Αυτοκράτορα Ηράκλειου. Σύμφωνα με τον βιογράφο του ο Μάξιμος διακρινόταν για την σύνεση και την ικανότητα να λαμβάνει αποφασιστικές και γρήγορες αποφάσεις, αποτέλεσμα που τον οδήγησε στην θέση αυτή. Το κλίμα, όμως, του παλατιού όσο και των διοικητικών καθηκόντων, φαίνεται πως τελικά δε τον γοήτευσε και στράφηκε προς τον μοναχικό βίο.
Εκάρη μοναχός στη μονή της Χρυσουπόλεως, στην ασιατική πλευρά της Κωνσταντινουπόλεως, κοντά στο φιλοσοφικό και πνευματικό κέντρο της εποχής, την Χαλκηδόνα. Εκεί δεν επιζήτησε κάποιο ιερατικό βαθμό, ενώ δεν είναι βέβαιο και αν ανήλθε στην θέση του ηγουμένου. Παρέμεινε στο μοναστήρι περί τα 10 έτη, διακρινόμενος για το ασκητικό του φρόνημα, όπως μαθαίνουμε από τις περιγραφές των ασκητικών επιδόσεών του καθώς και για το πνεύμα του και τη σοφία του ανάμεσα στους μοναχούς. Συντεταγμένο συγγραφικό έργο αυτή την εποχή δεν έχουμε, παρατηρώντας όμως την επιστολογραφία του και ιδίως με τον Ιωάννη Κουβικουλάριο, αντιλαμβανόμαστε πως δεν εξέλειπαν οι επαφές με την Αυλή αυτή την περίοδο. Κατά το 624 υποχρεώνεται να μετακινηθεί από το μοναστήρι, εξ αιτίας των Περσικών επιδρομών. Η περιπλάνησή του θα διαρκέσει αρκετά χρόνια μέχρι να καταλήξει στη Ρώμη, όπου θα οργανώσει το συντεταγμένο αγώνα κατά του μονοθελητισμού. Έτσι θα περάσει από την Κύζικο, την Κρήτη, την Κύπρο, ίσως την Αλεξάνδρεια και την Καρθαγένη και σε όλο αυτό το διάστημα θα γνωρίσει και θα μελετήσει σε βάθος τη θεολογία του μονοθελητισμού, η οποία προσπαθεί να επιβληθεί στην Ορθόδοξη Καθολική εκκλησία, με βασιλικό επικάλυμμα.
Δράση και αντίδραση στον μονοθελητισμό.
Το ιστορικό πλαίσιο.
Κατά τα τέλη του 6ου αιώνα το βυζαντινό κράτος βρισκόταν σε δυσχερή γεωπολιτική θέση. Οι επιθέσεις των Περσών καθώς και η διαρκώς αυξανόμενη άνοδος τον Αράβων, είχαν θέσει σε κίνδυνο ζωτικά τμήματα της Αυτοκρατορίας. Συνάμα σημαντικές διασπαστικές τάσεις προέρχονταν από το εσωτερικό, καθώς η μονοφυσιτική έριδα είχε αφήσει ανεξίτηλα τα σημάδια του μίσους ισχυρής πλειοψηφίας κατοίκων των νότιων και ανατολικών επαρχιών σε βάρος της κεντρικής διοίκησης του κράτους. Μία σειρά αυτοκρατόρων από τον Ιουστινιανό και μετά αντιλαμβάνονται πως ο προσεταιρισμός των αραβικών λαών θα διαδραματίσει σημαντικό ρόλο στη διατήρηση των κεκτημένων του κράτους, με αποτέλεσμα τη χρήση της εκκλησιαστικής πολιτικής ως μέσο για την επίτευξη αυτού του σκοπού. Άλλωστε το μίσος αυτό υποδαυλιζόταν επιπρόσθετα από την κρατική στήριξη στις αποφάσεις της Δ' Οικουμενικής Συνόδου. Οι περιοχές της Συρίας, της Παλαιστίνης και της Αιγύπτου, ήταν και οι περιοχές οι οποίες είχαν περισσότερο αγκαλιάσει το μονοφυσιτισμό, ενώ παράλληλα ήσαν και οι περιοχές που είχαν πληγεί περισσότερο από τις αποφάσεις της κεντρικής διοίκησης του κράτους. Αυτό είχε επιφέρει αυξανόμενη δυσφορία, σε σημείο οι Περσικές ή αραβικές επιθέσεις στις περιοχές αυτές να αντιμετωπίζονται είτε με απάθεια από την τοπικό πληθυσμό, είτε σε άλλες περιπτώσεις παρέχοντας στήριξη προς τους αντίστοιχους μονοφυσίτες ηγέτες.
Η συντεταγμένη βασιλική προσπάθεια στα χρόνια του Μάξιμου εντοπίζεται στο ζήτημα της ενώσεως της εκκλησίας με τους μονοφυσίτες των περιοχών αυτών, υπό τον θεολογικό όρο της μίας ενέργειας και μίας θέλησης στο πρόσωπο του Ιησού Χριστού. Σύμφωνα με τον όρο της Χαλκηδόνας, ο Ιησούς Χριστός είχε δύο φύσεις ασύγχυτες και άτρεπτες μεν, σε κοινωνία δε, στην υπόσταση του ενός προσώπου. Παρεπόμενη θεολογική συνέπεια ήταν πως κάθε φύση ενεργεί και θέλει. Τώρα η προσπάθεια, υπό τον κρατικό μανδύα που διακαώς επιθυμεί μια συμβιβαστική λύση, επικεντρώνεται στην αποσαφήνιση των όρων της μίας ενέργειας και θέλησης του προσώπου του Ιησού, παρακάμπτοντας τρόπον τινά το ζήτημα της άμεσης ένωσης των φύσεων (ουσία) και των συνεπειών της το οποίο προσδιοριζόταν από τη διασάφηση αυτή.
Τελικώς δια μέσου της χρόνιας διαρκούς διπλωματικής προσπάθειας του πατριάρχη Σεργίου, η λεγόμενη "Εκθεση" αποβαίνει το αποτέλεσμα διαπραγμάτευσης με τους μετριοπαθείς μονοφυσίτες, με τους οποίους επιτυγχάνει σε πρώτη φάση σύγκλιση (Θεοδοσιανούς, 630), την οποία επικυρώνει με συνοδική απόφαση (την επονομαζόμενη "Ψήφο"). Ο Σέργιος, ο οποίος βρίσκεται σε αγαστή συνεργασία με τον Ηράκλειο, επιτυγχάνει επίσης να πείσει και τους έτερους Πατριάρχες και ιδίως τον Ονώριο Ρώμης, φροντίζοντας να ξεπεράσει τον σκόπελο του μονοενεργητισμού του οποίου υπήρξε υπέρμαχος, με τη θεολογία της μίας θελήσεως στην υπόσταση του Λόγου. Έτσι τα 5 πατριαρχεία ευθυγραμμίζονται υπό την Κωνσταντινουπολίτικη ενδημούσα σύνοδο (638) παρά τις έντονες διαφωνίες που είχαν εν τω μεταξύ εκφραστεί από τον Σωφρόνιο Ιεροσολύμων, ο οποίος είχε πεθάνει. Ο θάνατος όμως των πατριαρχών Ιεροσολύμων, Κωνσταντινουπόλεως και Ρώμης παράλληλα με την απώλεια των επαρχιών στις οποίες είχαν καταφύγει οι υπέρμαχοι των δογμάτων της Χαλκηδόνας, δεν επέτρεψε την αυτοκρατορική καταστολή των αντιδράσεων, με αποτέλεσμα η υποβόσκουσα εκκλησιαστική τάση της θεολογίας των δύο θελήσεων να αντιδράσει και να έλθει δυναμικά στο προσκήνιο με ηγέτη το Μάξιμο.
Η αντίδραση και ο ρόλος του Μάξιμου.
Ο Μάξιμος τελικά οδηγείται στη Δύση. Αίτιο της μετακίνησης αυτής σύμφωνα με τον βιογράφο του, είναι πως εκεί διείδε πρόσφορο έδαφος για τον αγώνα ενάντια στην κακοδοξία. Κατά μία άλλη άποψη όμως απλώς θεώρησε επικίνδυνη την επιστροφή στην Κύζικο, την οποία φαίνεται να επιθυμούσε. Έτσι εγκαινιάζει τον αγώνα ενάντια στο μονοενεργετισμό και το μονοθελητισμό και συναγωνιστής σε αυτή τη προσπάθεια θα αποβεί ο Σωφρόνιος, μετέπειτα πατριάρχης Ιεροσολύμων, τον οποίο γνώρισε στην Καρθαγένη (Καρχηδόνα) το 632, όπου υπήρξε ο ηγέτης του εκεί μοναστικού κινήματος. Οι δύο τους (εκφράζεται σχετική αμφιβολία για τον Μάξιμο) θα μεταβούν τελικά στην Αλεξάνδρεια (633) όπου θα θελήσουν να ενημερωθούν πιο αναλυτικά για το περιεχόμενο της σχετικής δοξασίας. Ο Μάξιμος εν προκειμένω φαίνεται να μην ακολουθεί όμως τη σκληρή γραμμή του Σωφρόνιου καθότι λαμβάνοντας υπόψιν του την συνοδική απόφαση της Ψήφου (634), φαίνεται να επαινεί τον Πατριάρχη Κωνσταντινουπόλεως, ζητώντας απλώς πρόσθετες εξηγήσεις. Ίσως όμως ο ίδιος απλώς κλιμακώνει με διάφορες μεθοδεύσεις τον αγώνα του, κερδίζοντας χρόνο για να διατρανώσει αποτελεσματικά την ευθεία αντίθεσή του στο θεολογούμενο του μονοθελητισμού, το οποίο θεωρεί πως είναι ξένο προς τη βιβλική διδασκαλία και ενάντια στις αποφάσεις της πρότερης πατερικής περιόδου. Ο Μάξιμος βρίσκει τελικά καταφύγιο στη Βόρεια Αφρική, μακριά από την βασιλική εποπτεία, καθώς ο αγώνας του επιπρόσθετα αποκτά έντονα αντι-καισαροπαπικό χαρακτήρα. Η πρόσβασή τελικά στη Ρώμη θα γίνει το 646, αλλά είναι βέβαιο πως από το 638 και μετά, όπου η "Έκθεση" προσυπογράφεται από τον Ηράκλειο, ο αγώνας του βρίσκεται σε πλήρη εξέλιξη κάτι που γίνεται εμφανές και από το εκτεταμένο συγγραφικό του έργο. Η Έκθεση στην ουσία επιχειρεί με συμβιβαστικό τρόπο να αμβλύνει τους Χαλκηδόνιους όρους, οι οποίοι δεν άρεσαν στους μονοφυσιτικούς κύκλους και ομολογεί πως στο πρόσωπο του Ιησού Χριστού, υπάρχει ενέργεια τόσο στην ανθρώπινη όσο και τη θεϊκή φύση, αλλά στην υπόσταση του Λόγου παρουσιάζεται μόνο ένα θέλημα.
Ο Μάξιμος, ο οποίος πλέον είναι ο ηγέτης της Χαλκηδόνιας θεολογίας και ο άνθρωπος που επηρεάζει όσο κανένας τα πράγματα, απορρίπτει την έκθεση και με δεινή θεολογική επιχειρηματολογία, πείθει για ορισμένο χρονικό διάστημα και τον πατριάρχη Πύρρο Κωνσταντινουπόλεως, πως η έννοια του μονοθελητισμού είναι αιρετική απόκλιση. Πείθει δε αργότερα τον Πάπα Ρώμης, Μαρτίνο να συνέλθει Σύνοδος (Λατερανό, 649), που καταδικάζει το μονοθελητισμό και αποκόπτει κοινωνία με τις εκκλησίες οι οποίες υποστηρίζουν την Έκθεση του Αυτοκράτορα Ηράκλειου. Κατά αυτή την περίοδο έχουμε δύο σημαντικές αλλαγές. Η πρώτη αφορά τα πλήθη των Ελλήνων τα οποία εγκαταστάθηκαν στη Δύση και ιδίως τη Ρώμη εξ αιτίας της επέλασης των Αράβων, με αποτέλεσμα ο παπικός θώκος να περιέλθει σε ελληνομαθείς επισκόπους και η ανέλιξη του Κωνσταντος Β' στο βασιλικό θρόνο. Ο Κώνστας το 648 θα επιχειρήσει να επιβάλλει σε μια πρώτη προσπάθεια για ειρήνευση στο εσωτερικό της εκκλησίας το λεγόμενο Τύπο (που προσυπογράφηκε και από τον Σέργιο), με την έκδοση διατάγματος, που αποσκοπεί στην απαγόρευση της χρήσης των όρων ενεργείας και θελήσεως στο εν λόγο ζήτημα. Παράλληλα απαιτεί και την υποχρεωτική πίστη στο νέο όρο, πράγμα το οποίο όμως δεν επέφερε κάποιο αποτέλεσμα. Η μη συμμόρφωση του Πάπα Μαρτινου και του Μάξιμου επέφερε πλέον τις διώξεις τους και το μαρτύριο τους. Η σύλληψή του συνέβη το 653 όπου φυλακίστηκε στην Κωνσταντινούπολη και η δίκη του διενεργήθηκε το 655, υπό την κατηγορία του εχθρού και εγκληματία του κράτους και του ανατροπέα της εκκλησιαστικής και πολιτειακής ειρήνης. Η δίκη του, όχι άδικα, θα χαρακτηριστεί ως φονική και θυελλώδης και πρακτικά της διασώζονται μέχρι και σήμερα.
Μέσα από τη δίκη γίνεται φανερό πως η πολιτική δίωξη δεν αποτελούσε κάποιου είδους επίφαση. Αντίθετα οι υπερασπιστές της ενωτικής σύνθεσης με τους μονοφυσίτες και ιδίως οι κοσμικοί άρχοντες είχαν ιδιαίτερα ερεθιστεί από τη συμπεριφορά του και ιδίως από την πνευματική ανεξαρτησία και αδιάλλακτη άρνηση των αυτοκρατορικών διαταγμάτων. Ο Μάξιμος αμετακίνητος κατηγορεί την πολιτεία για ανάμιξη στην εκκλησιαστική τάξη με αποτέλεσμα να καταδικαστεί σε εξορία σε πρώτη φάση στη Βιζύη της Θράκης. Οι διαβουλεύσεις όμως δεν έπαψαν. Η εκκλησιαστική ειρήνευση και η επιτυχία των αυτοκρατορικών επιδιώξεων είναι φανερό πλέον πως περνούσαν από την συμφιλίωση και αλλαγή στάσης του. Έτσι οδηγείται το 656 ενώπιον επισκοπικού δικαστηρίου, χωρίς όμως να επιτευχθεί το θεμιτό αποτέλεσμα. Έτσι μετακινείται στο Ρήγιο όπου οι διαβουλεύσεις συνεχίζονται. Ο ίδιος αμετακίνητος εξορίζεται ακόμα πιο μακριά στη Θράκη. Το 662 τον οδηγούν μαζί με το μαθητή του Αναστάσιο σε σύνοδο επισκόπων στην Κων/πολη, όπου καταλήγει σε αιματηρό μαρτύριο για τον Μάξιμο, με αμφίβολη όμως την παραδοσιακή περιγραφή της αποκοπής του δεξιού του χεριού και της γλώσσας του και εξορίζεται στη Λαζική του Πόντου. Τελικώς υποκύπτει από τις κακουχίες στις 13 Αυγούστου το 662.
Μετά θάνατον αποδοχή.
Το μαρτύριο του Μάξιμου προκάλεσε στη Βυζαντινή κοινωνία μεγάλη εντύπωση. Χαρακτηριστικές είναι οι ιστορίες της λαϊκής και εκκλησιαστικής παραδόσεως που μαρτυρούν το δέος για την προσωπικότητά του. Οι ιστορίες αποτελούν δείγμα της επίδρασης που είχε αφήσει στον ορθόδοξο κόσμο. Μετά την οριστική καταδίκη του μονοθελητισμού από την ΣΤ' Οικουμενική Σύνοδο, όπου το έργο του υπήρξε θεμέλιο της απόφασης της συνόδου τιμήθηκε ως Άγιος της Ορθόδοξης Εκκλησίας, μάρτυρας, μεγάλος διδάσκαλος και κήρυκας των ορθών δογμάτων. Εκτιμήθηκε επίσης ως φιλόσοφος, μυστικός και ασκητής. Τα βιβλία του μάλιστα αποτέλεσαν τα αγαπημένα αναγνώσματα λαϊκών και μοναχών.
Το συγγραφικό του έργο.
Ο Μάξιμος το συγγραφικό του έργο το ξεκίνησε αργά, αλλά παρ'όλα αυτά αναδείχθηκε γόνιμος και πολυγραφότατος. Το έργο του γενικώς είναι δυσνόητο και δυσανάγνωστο (το παρατηρεί και ο Μέγας Φώτιος), γεμάτο αλληγορίες και ρητορικά σχήματα, εμπεριέχοντας συχνά συμπυκνωμένη γνώση, η οποία απαιτεί μια εσωτερική πρόσβαση στο σύστημα και τον κόσμο του. Παράλληλα είναι μεθοδικός ως προς τη διαίρεση του, στοιχείο το οποίο καλύπτει μέρος της δυσκολίας της κατανοήσεως, υποδιαιρώντας το έργο του σε μικρά θέματα (κεφάλαια) και με τη μορφή προτροπών, μακρηγορώντας πολύ σπάνια και εξ ανάγκης. Μέσα από τη εργογραφία του επίσης γίνεται φανερό πως προτιμά να εμβαθύνει παρά να πλατειάζει, εισερχόμενος στον πυρήνα του θέματος, με τη πολύ γνωστή σε αυτόν διαλεκτική μέθοδο.
Ο ίδιος μέσω του έργου του χαρακτηρίζεται ως πολυμαθής και πολυμερής συγγραφέας, με βαθιά θεολογική και φιλοσοφική κατάρτιση, που καλύπτει όλους τους θεολογικούς κλάδους συλλέγοντας προσεκτικώς τις απόψεις της παράδοσης, διασαφηνίζοντας και διευκρινίζοντας πολλά ενδιαφέροντα και φλέγοντα ζητήματα. Η θεολογία του μάλιστα, επηρέασε όσο κανενός άλλου τη μεταγενέστερη σκέψη και βυζαντινή φιλολογία. Η παράδοση στην περίπτωση του ζωντανεύει δημιουργικά και βιωματικά, επηρεασμένη ιδιαίτερα από του Καππαδόκες και δη το Γρηγόριο Νύσσης, αλλά και τον ασκητισμό του Ευαγρίου Ποντικού και Διονυσίου Αρεοπαγίτη (corpus). Στην ουσία ο ίδιος όμως κινείται στο δρόμο των Αλεξανδρινών πατέρων, γι αυτό και θεωρείται συνεχιστής τους.
Το έργο του Μάξιμου διαχωρίζεται σε έξι (6) κατηγορίες. α) ερμηνευτικά των γραφών, β) ερμηνευτικά των πατέρων, γ) δογματικά-αντιρρητικά, δ) επιστολές, ε) λειτουργιολογικά-πνευματικά, στ) μυστικά-ασκητικά. Κυριότερα έργα του είναι οι απορίες, Ερωτήσεις και αποκρίσεις προς Θαλάσσιον, Πεύσεις και αποκρίσεις, η επιστολή προς Θεόπεμπτον σχολαστικόν, τέσσερις εκατοντάδες κεφάλαια περί αγάπης, ασκητικός λόγος, μυσταγωγία, το οποίο εκτιμάται σήμερα για τη φιλολογική και θεολογική του επιρροή στους μετέπειτα συγγραφείς και τα δογματικά και αντιρρητικά του έργα, τα οποία μας δίνουν πλήρη εικόνα της δογματικής του σκέψης και θεολογίας. Τέλος σε ότι αφορά το έργο του, υπάρχουν ακόμα ανέκδοτα έργα του, αλλά και πολλά συμπιλήματα ή ψευδεπίγραφα.
Η θεολογία του.
Θεολογία-Τριαδολογία-Ανθρωπος.
Η θεολογία του Μάξιμου χαρακτηρίζεται ως αποκαλυπτική, δηλαδή ως η θεολογία που εδράζει στην Θεία Αποκάλυψη και αποτελεί τη διδασκαλία στην οποία στηρίχτηκαν ήδη οι πρώτοι απολογητές μόλις κατά το 2ο αιώνα και ιδίως αργότερα οι Καππαδόκες και Αλεξανδρινοί πατέρες. Παράλληλα η θεολογική καινοτομία του έγκειται στην ερμηνεία της θεολογίας, υπό το διαρκές πρίσμα της Χριστολογίας. Γι αυτό και το μυστήριο της τριάδος στο σύστημα του Μάξιμου γνωρίζεται μέσω του Λόγου. Ο Θεός είναι τριάδα και συνάμα μονάδα. Τα πρόσωπα αποτελούν ετερότητες, αλλά αδιάσπαστα ενωμένες σε μία μονάδα, χωρίς καμία συγχώνευση ή μίξη. Ταυτόχρονα ενεργούν και επιθυμούν πάντοτε το ίδιο πράγμα. Ο Λόγος αυτός επίσης, το δεύτερο πρόσωπο της Αγίας Τριάδας, είναι ο ίδιος Λόγος ο οποίος ενδημούσε στους Πατριάρχες και τους προφήτες της Παλαιάς Διαθήκης, ο ίδιος Λόγος ο οποίος ενσαρκώθηκε για τη σωτηρία του κόσμου.
Ο κόσμος είναι μία αποκάλυψη που βασίζεται στη θέληση και τη σκέψη του Θεού, μία θέληση που αποτελεί στοιχείο της ίδιας της ύπαρξής Του. Έτσι η αποκάλυψη γίνεται πάντοτε δια μέσου του Λόγου όπου κέντρο της και προαιώνια βουλή της είναι η ενσάρκωση, η οποία δεν αποτελεί απλώς μεταπτωτικό σχέδιο του Θεού, αλλά βρίσκεται πάντοτε στην προαιώνια βουλή του, ανεξάρτητα από το γεγονός αυτό. Η αποκάλυψη του κόσμου, δηλαδή η αποκάλυψη της δημιουργίας, είναι ο λόγος της ενσάρκωσης και όχι η πτώση των πρωτοπλάστων. Ο Λόγος είχε εξ αρχής το σκοπό να ενωθεί με τη σάρκα της ανθρωπότητας για να την θεώσει. Η θέωση αυτή πραγματοποιείται στην κτιστή πραγματικότητα, η οποία είναι ριζικά διάφορη από το Θεό. Δεν είναι αιώνια, αλλά βρισκόταν στην προαιώνια βουλή Του, ως Λόγοι των όντων. Οι λόγοι αυτοί, τα παραδείγματα, τα πρότυπα, αποτελούν μια δυναμική πραγματικότητα, η οποία δεν αποτελεί απλώς την έννοια, το περίγραμμα, το νόμο, αλλά κυρίως τη διαμορφούσα αρχή του ανθρώπου. Ο Άνθρωπος με τη σειρά του έχει κομβικό ρόλο μέσα στη κτίση. Είναι το κέντρο της δημιουργίας που περικλείει δυνητικά όλες τις θείες δυνατότητες και αποτελεί εικόνα του Λόγου. Είναι ένας μικρός κόσμος, μέσα στον κόσμο που καλείται να θεωθεί. Η υπόλοιπη κτιστή δημιουργία δημιουργήθηκε για χάρη του.
Ο Μάξιμος στη ζήτημα της θείας ουσίας είναι πιστός ακόλουθος της πατερικής θεολογίας, επηρεασμένος ιδιαίτερα από τον Ευάγριο και τον Αρεοπαγίτη. Η θεία ουσία είναι απρόσιτη στη γνωστική ιδιότητα της ανθρώπινης ύπαρξης και ο ανθρώπινος νους είναι δυνατόν να έλθει σε γνώση του Θεού μόνο μέσω των ενεργειών Του, εισάγοντας τελικά την αποφατική θεώρηση της ουσίας του θεού. Η μόνη γνώση η οποία μπορεί να κατακτηθεί, πραγματοποιείται δια μέσου της έκστασης, η οποία είναι η υψηλότερη βαθμίδα της θεώσεως - η μυστική θεολογία. Ο φυσικός νους δηλαδή κατά τον Μάξιμο αδυνατεί να φτάσει στη θεολογία, γι αυτό και απαιτείται η συνεργία του Αγίου Πνεύματος, το οποίο ικανώνει το νου να υπερβεί το φυσικό και να ενταχθεί σε μία νέα σφαίρα, που ανώτατη βαθμίδα της είναι η έκσταση και η όραση του θεού. Είναι μια κίνηση του Θεού προς τον άνθρωπο, αλλά και του ανθρώπου προς το Θεό. Ο νους σε αυτή τη περίσταση δε καταργείται και δεν αφανίζεται, αντίθετα, εξυψώνεται, διευρύνεται, μεταμορφώνεται. Στο σημείο αυτό ανυψώνεται ο νους και η ύπαρξη εκτός της κτιστής σφαίρας και ανέρχεται στην όραση του Θεού, εγκαταλείποντας το εγώ. Εισέρχεται στο στάδιο της αγάπης και οδηγείται στην τελική βαθμίδα της θεώσεως και της διαρκούς τελείωσης. Είναι η στιγμή που υπαρκτικά και δίχως την εξάλειψη της προσωπικής ύπαρξης ή εγκατάλειψης των χωροχρονικών και κτιστών δεδομένων, ο νους του Χριστού, εγκατοικεί όχι κατουσίαν, αλλά φωτίζοντας τον ανθρώπινο νου.
Στο σύστημα του Μάξιμου παρατηρούμε απαντήσεις σε πολλά λεπτά θεολογικά ζητήματα. Η ψυχή του ανθρώπου εν προκειμένω παραμένει κατά χάρη άφθαρτη, ενώ κατέχει ικανότητες παρόμοιες των αγγέλων στα πλαίσια της θεώσεως. Παράλληλη δημιουργείται τη στιγμή της συλλήψεως. Ο άνθρωπος επίσης αποτελεί μία ενιαία οντότητα, πάρα τη διαφορότητα ψυχής και σώματος. Ο λόγος της διάσπασης είναι η αμαρτία. Στην Εδέμ οι πρωτόπλαστοι είχαν το ίδιο καθήκον με αυτό που ο άνθρωπος έχει και σήμερα. Το σκοπό της τελείωσης. Αυτό το οποίο άλλαξε, είναι ότι χάθηκε η αρχική μακαριότητα μέσα στην οποία πλάστηκαν και πλέον η εκπλήρωση του σκοπού εκκινά από άλλη βάση. Γι αυτό το σκοπό, ο Λόγος σαρκούται και η κάθοδος του είναι που οδηγεί στην ανύψωση του ανθρώπου και τελικά τη θέωση. Η Θεία Οικονομία είναι ανεξάρτητη από την ανθρώπινη ελευθερία, γι' αυτό και η σάρκωση δεν θα πρέπει να θεωρείται απλώς απολυτρωτικό έργο, καθώς μπορεί η ιστορία εξελίσσεται μέσα σε ένα πεπτοκώτα κόσμο, αλλά αυτό δε σημαίνει ότι σε αντίθετη περίπτωση δε θα σαρκωνόταν ο Λόγος. Η σάρκωση είναι το κεντρικό μυστήριο της πορείας της θεώσεως του ανθρώπου ανεξάρτητα από την ιστορική τροπή. Αυτό δεικνύει ότι η σάρκωση αποτελεί ένα μυστήριο πολύ βαθύτερο από το μυστήριο της λυτρώσεως.
Χριστολογία - Δυοφυσική και δυοθελητική θεολογία.
Η σάρκωση του λόγου κατά τον Μάξιμο είναι το μυστήριο της προαιώνιας βουλής του Θεού και το σχέδιο εξαγιασμού της ανθρώπινης φύσης. Η ίδια αποβαίνει λύτρωση, μία λύτρωση που οφείλει το γεγονός της στην ολοκλήρωση της ανθρώπινης ύπαρξης. Γι' αυτό ο Λόγος προσλαμβάνει την ανθρώπινη φύση ακέραιη και αμόλυντη από τις συνέπειες της πτώσης. Λαμβάνει την ανθρώπινη φύση, όπως οι πρωτόπλαστοι και αυτό συμβαίνει ένεκα της θέλησης του και όχι της φυσικής αναγκαιότητας. Το θέλημα της φύσεως Του, κατά το Μάξιμο, δε γνωρίζει διαφθορά και δεν αντιμάχεται ή περιβάλλεται από τα ανθρώπινα πάθη. Η θέληση της ανθρώπινης φύσεως του, είναι εναρμονισμένη με το Θείο θέλημα, γιατί η ανθρώπινη φύση δημιουργήθηκε κατ εικόνα του Λόγου.
Εδώ ο Μάξιμος επιμένει, πως πρώτιστα η πτώση είναι διαφθορά της θελήσεως και πως η υποστατική ένωση διορθώνει τη θέληση. Για το σκοπό αυτό, ο Θεός Λόγος προσλαμβάνει την ανθρώπινη φύση η οποία είναι πλήρης και ακέραια, με το δικό της θέλημα και τη δική της ελευθερία, πράγμα που αποκλείει οποιαδήποτε σύγχυση, μίξη ή εξαφάνισή της. Ο άνθρωπος μετά την ενσάρκωση, οδηγείται δια της θεώσεως σε μία νέα ιδιαίτερη μορφή υπάρξεως. Η ύπαρξη αυτή, η κατ εικόνα και ομοίωση πλέον, κινείται στο δρόμο της ίδιας της ύπαρξης του δημιουργού, με αποτέλεσμα η ανθρώπινη φύση στην υπόσταση του Ιησού, να θέλει και να επιθυμεί την αχώριστη και εναρμονισμένη με το Θεό κοινωνία και άρα να μιμείται την ίδια τη θεία ζωή. Το θέλημα του Θεού, οι θείες δηλαδή ενέργειες διορθώνουν και διαμορφώνουν το θέλημα του ανθρώπου, δίχως αυτό να αίρει την ανθρώπινη ιδιαιτερότητα ή να εξαφανίζει την ανθρώπινη φύση σε όλες τις εκφράσεις της ή εκφάνσεις της.
Κατά τη μονοεργητική έριδα, οι μονοθελητές δέχονταν κατά βάση πως είναι δυνατό, εφόσον μιλάμε για ένα πρόσωπο, τον Ιησού Χριστό, να μιλάμε για μία θέληση και μια βούληση. Σε άλλη περίπτωση, κινδυνεύει σοβαρά η ενότητα του προσώπου. Ο Μάξιμος σε αυτό το σημείο εντοπίζει το πρόβλημα της θεολογικής σκέψης των μονοφυσιτών και παράλληλα την υποβόσκουσα παρεπόμενη θεολογική προοπτική. Αφενός μήπως όταν αναφέρουμε μία θέληση στο πρόσωπο του Χριστού εννοείται απορρόφηση της ανθρώπινης θέλησης και άρα και κατάργηση της φύσεως με έμμεσο τρόπο ή μήπως εννοείται μία σύνθετη, τρίτη θέληση, σύνθετη των δύο φύσεων. Σε ότι αφορά το δεύτερο στοιχείο το απορρίπτει άμεσα καθώς το όλο είναι αδύνατο να είναι ένα έτερο πράγμα από το συστατικό των φύσεων τους ή μία νέα πηγή θελήσεως, διάφορη από τις θελήσεις της φύσης που βρίσκονται στην υπόσταση του προσώπου. Εφόσον ο Λόγος προσλαμβάνει σάρκα, για τη μόνη θέληση που θα μπορούσαμε να μιλήσουμε είναι θέληση του Θεού Λόγου, σύμφωνα με το Μάξιμο. Σε αντίθετη περίπτωση θα οδηγούσε άμεσα στο δοκητικό μονοφυσιτισμό, ο οποίος κατά τη Χαλκηδόνα είχε απορριφθεί, καθώς απομειώνει τη σωτηρία της ανθρώπινης ύπαρξης, δια μέσου της ενώσεώς τους ή της φαινομενικής ύπαρξης της. Η θέληση λοιπόν είναι αξίωμα των λογικών όντων που δύνανται να την ασκήσουν ξεπερνώντας το φυσικό θέλημα το οποίο υποκύπτουν τα μη λογικά όντα.
Ο προβληματισμός πλέον που αναπτύχθηκε ήταν στο κατά πόσο η φύση είναι πραγματικά ελεύθερη και ουδόλως αναγκάζεται από τη φυσική αναγκαιότητα. Ο Μάξιμος εδώ στρέφει προς τα αλλού το ζήτημα και συνεχίζει με μεγαλύτερη πληρότητα την αλεξανδρινή θεολογία των Αθανασίου και Κυρίλλου. Αναρωτιέται αρχικά αν η θεϊκή φύση γνωρίζει αναγκαιότητα (μήπως αυτή η φύση τον αναγκάζει να είναι αγαθός;), απαντώντας πως στα όντα η φύση προσδιορίζει τους στόχους και τα έργα της ελευθερίας, αλλά δε τα προσδιορίζει. Η επιλογή και η ελευθερία είναι δείγμα της θέλησης. Έτσι διαχωρίζει φυσική θέληση και γνώμη. 
Βούληση και Αποκατάσταση.
Στη σκέψη του Μάξιμου, σχετικά με τη σχέση Θεού - κόσμου - ανθρώπου, υπάρχει πάντοτε η ριζική διαφορά άκτιστου και κτιστού, δηλαδή δημιουργού και δημιουργημάτων. Ο Θεός ως προς την ουσία του, αλλά και τη βούληση και θέλησή είναι παντελώς διάφορος ως προς την ουσία με τα δημιουργήματά Του και άκτιστος. Τόσο η βούληση δηλαδή, όσο και η ενέργεια ανήκουν στην κατηγορία των αυθύπαρκτων και άχρονων δεδομένων. Οτιδήποτε άλλο είναι δημιούργημα, άρα κτιστό και υπόκειται στο νόμο της φθοράς και της τρεπτότητας. Ο άνθρωπος ως λογικό δημιούργημα, όμως, δημιουργήθηκε ως εικόνα του Λόγου. Ελεύθερος και αυτεξούσιος. Αυτεξούσιος σημαίνει πως έχει θέληση και η θέληση αυτή είναι τρεπτή με αποτέλεσμα να τον οδηγήσει στην πτώση. Έτσι η αμαρτία κατά το Μάξιμο είναι κατεξοχήν διαστροφή και εσφαλμένη θέληση. Το κακό είναι απομάκρυνση από το Θεό (Ων) και αποτελεί στροφή προς την ανυπαρξία (μη Ων). Έτσι και το πάθος είναι αρρώστια της θέλησης, απώλεια και περιορισμός της ελευθερίας, ανικανότητα του λογικού να ελέγχει τις δυνάμεις της ψυχής και τελικά υποταγή στις ζωώδεις και στοιχειώδεις δυνάμεις της φύσης του. Ο άνθρωπος περνά στην άγνοια και μέσω αυτής στη λήθη του θεού. Αλλά η ελευθερία αυτή δεν εξαφανίζεται, απλά ατονεί γι αυτό και υπάρχει πάντοτε η δύναμη της βούλησης να επιστρέψει.
Τρεις είναι οι πυλώνες και οι πόλοι της αμαρτίας κατά το Μάξιμο. Υπερηφάνεια, μίσος και άγνοια, τέρψη και δόξα, αντίστοιχα. Παράλληλα ο δαιμονικός κόσμος ο οποίος προσπαθεί να δελεάσει τις ψυχές και να τις αποκοιμίσει, ενχωρεί στην ψυχή εικόνες αισθησιακές προς επίτευξη των στόχων του. Αλλά η νίκη ανήκει στη βούληση του ανθρώπου και τη δική του εκλογή. Κατά τη δοκιμασία αυτή ο άνθρωπος πρέπει να οργανώσει τη ψυχή του. Θα πρέπει πρώτα δια της άσκησης να εκριζώσει και μεταμορφώσει τα πάθη του έτσι ώστε να επέλθει η κάθαρση, που είναι το πρώτο στάδιο της θέωσης. Έτσι ο νους γίνεται ηγεμονικός, υπερνικά τις κατώτερες αισθήσεις, εγκρατεύει από τη φιληδονία και την επιθυμία. Άλλοτε οφείλει να υπερνικά και το ακούσιο πάθος, το οποίο συμβαίνει κατά την αποκοπή των παθών. Η θλίψη δηλαδή που επακολουθεί κατά τη μη τέλεση των παθών αυτών.
Η θεολογία της μελλούσης ζωής για το Μάξιμο ακολουθεί τη θεολογία του Γρηγορίου Νύσσης και μέσω αυτού του Ωριγένη. Οι προϋποθέσεις του βέβαια, και ιδίως το δόγμα των δύο θελήσεων, τον οδηγεί συχνά μακριά από το δρόμο τους. Ο Θεός κατά Μάξιμο εν πρώτοις θα αποκαταστήσει τη φύση όλων των ανθρώπων. Αλλά αυτή η ανακαίνιση, δε σημαίνει παράλληλα ότι η θέληση θα μεταλλαχτεί ή θα βιασθεί. Η ατομική θέληση και ελευθερία του εκάστου προσώπου δεν γίνεται να παραβιαστεί και να μεταλλαχτεί κι' αυτό το γνωρίζουμε, διότι το να αναγνωρίζεις το καλό δε σημαίνει απαραίτητα πως το πράττεις. Ο Λόγος την ημέρα της κρίσεως θα αποτελέσει διαφωτιστικό πυρ, ενώ για τους ασεβείς καίουσα φλόγα. Ο Θεός θα αγκαλιάσει όλη τη δημιουργία, όλη την ανθρωπότητα τόσο το καλό όσο και το κακό. Αλλά το μέτρο της μετοχής θα εξαρτηθεί από το βαθμό της δοκιμασίας καθενός. Εδώ παρατηρούμε πως ο Μάξιμος μιλάει για δύο ενώσεις. Την ένωση κατά χάρη, που αφορά τους πάντες και τη θέωση κατά χάρη που αφορά τους δικαίους. Όσοι δε βρεθούν μέσα στη ζωοποιητική χάρη του θεού, δεν είναι επειδή ο Θεός επιθυμεί κάτι τέτοιο, αλλά επειδή οι ίδιοι δε θα επιθυμήσουν τη σωτηρία αυτή. Ο Θεός θα αποκαταστήσει τη φύση τους, ίσως δε και τις ψυχικές τους δυνάμεις, σε σημείο να αναγνωρίζουν το Θεό ή ακόμα και να απωλέσουν τη μνήμη της αμαρτίας τους. Αλλά αυτοί, οι οποίοι έζησαν με επιθυμίες μακριά από την πραγματική τους φύση και άρα του θεραπευμένου θελήματος, εκείνη την ημέρα θα βασανίζονται γιατί ανέβαλαν τη μετάνοιά τους, θα βασανίζονται από τη συνείδηση της παράλογου οδού που πήραν. Αυτό, διότι η μακαριότητα αυτή αποτελεί μία ελεύθερη πλήρη εναρμόνιση του θελήματος του ανθρώπου, με το θείο θέλημα, μέσα από τη μεταμόρφωση και το φωτισμό της ίδια της θελήσεως .
Εκκλησία.
Η εκκλησία σύμφωνα με το Μάξιμο αποτελεί το μέσο γνωριμίας και συνειδητής μετοχής των λογικών όντων στη ύπαρξη του. Γι' αυτό και κατά το Μάξιμο ταυτόχρονα με τη δημιουργία, ο Θεός χτίζει και την εκκλησία που αποτελεί και δική Του εικόνα. Η κτίση δηλαδή, νοερή και ορατή αποτελεί την εκκλησία, που είναι η συνεκτική δύναμη των πάντων. Ως εικόνα του Θεού, ιδιότητές της είναι η ενότητα, η λογικότητα, η κινητικότητα, η κοινωνικότητα. Το σύμπαν ολόκληρο, αισθητό και νοητό αποτελεί ένα οργανισμό με ολότητα, όπου καρδία του είναι η εκκλησία, εξ αιτίας των ιδιοτήτων αυτών.
Ο Μάξιμος, για να περιγράψει την εκκλησία χρησιμοποιεί αρκετούς παραλληλισμούς. Δεν αποτελεί για τον Μάξιμο η εκκλησία κάτι το στατικό, το ταυτισμένο ή το απομονωμένο σε δεδομένα κλειστά περιγράμματα. Γι' αυτό η εκκλησία μπορεί να είναι εικόνα τόσο του Θεού, όσο και του σύμπαντος κόσμου, του ίδιου του αισθητού κόσμου, αλλά και του ανθρώπου ή μόνο της ψυχής του. Η εκκλησία παράλληλα ως ψυχή έχει το ιερατείο, νου το ιερό θυσιαστήριο και σώμα το ναό, στοιχεία τα οποία βρίσκονται σε μία άρρηκτη ενότητα. Η ενότητα αυτή δεν καταργεί τη διάκριση, αλλά και η διάκριση, στα πλαίσια κλήρου και λαού δε νοείται ως μία σχέση ανωτερότητας και κατωτερότητας ή κυριαρχικότητας, αλλά διαφοροποίησης της οργανικής ενότητας που είναι ο κόσμος.
Η εκκλησία σύμφωνα με το Μάξιμο αποτελεί ένα μυστήριο μέσα στη φυσική και ιστορική πραγματικότητα το οποίο ως σκοπό έχει να επιτελέσει μια συγκεκριμένη αποστολή. Αφενός τη βαθμιαία εξαφάνιση του κακού μέσα στον κόσμο και αφετέρου την τελείωση των λογικών και νοερών όντων. Σκοπός δηλαδή είναι η κοινωνία των όντων με τον Θεό, δια μέσου της συμφιλίωσης και της συνάντησης κτιστής δημιουργίας και του Θεού-δημιουργού. Η ίδια όμως ως ιστορική έκφανση παρομοιάζεται ως μία πόλη. Μία πόλη, όπου ο άνθρωπος καλείται σε μία πορεία η οποία διέρχεται από τα στάδια της αρετής, της γνώσης και τελικά της μυστικής θεολογίας. Η θεραπεία είναι το μέσο ανάβασης, και τα μυστήρια το φάρμακο και ελιξήριο της ζωής αυτής.
Υμνογραφία.
Ἀπολυτίκιον
Ήχος γ'. Θείας πίστεως.
Θείου Πνεύματος, τη επομβρία, ρείθρα έβλυσας, τη Εκκλησία, υπερκοσμίων δογμάτων πανεύφημε, θεολόγων δε του Λόγου την κένωσιν, ομολογίας αγώσι διέλαμψας. Πάτερ Μάξιμε, Χριστόν τον Θεόν ικέτευε, δωρήσασθσι ημίν το μέγα έλεος.
Ιερά Λείψανα.
Το δεξί χέρι του Αγίου Μάξιμου φυλάσσεται στην Ιερά Μονή Αγίου Παύλου Αγίου Όρους.

</doc>
<doc id="42628" url="https://el.wikipedia.org/wiki?curid=42628" title="Αστρονομική ναυσιπλοΐα">
Αστρονομική ναυσιπλοΐα

Ως αστρονομική ναυσιπλοΐα (· αποδίδεται και ως αστρονομική ναυτιλία) χαρακτηρίζεται γενικά η μέθοδος κατά την οποία η ασφαλής πλεύση και κατ΄ επέκταση το στίγμα ενός πλοίου προσδιορίζεται από την παρατήρηση ουρανίων σωμάτων. Η αστρονομική ναυσιπλοΐα διαφέρει από την ακτοπλοΐα στο ότι ο προσδιορισμός του στίγματος γίνεται με τη βοήθεια ουράνιων σωμάτων αντί για σημεία ξηράς και, επίσης, στο ότι εφαρμόζεται στην ωκεανοπλοΐα, δηλαδή σε πλεύσεις πολύ μακριά από ακτές. Κύρια όργανα που χρησιμοποιούνται είναι οι αστρολάβοι και οι εξάντες.
Η χρήση του εξάντα, του αρχαίου οργάνου πλοήγησης το οποίο αξιοποιεί κάτοπτρα, στηρίζεται στην αρχή της διπλής ανάκλασης και εκτιμά με μεγάλη ακρίβεια τη γεωγραφική θέση, κρίνεται σε ορισμένες περιπτώσεις αναγκαία εξαιτίας των φόβων διείσδυσης χάκερ στα ηλεκτρονικά συστήματα GPS. Σε οποιαδήποτε δεδομένη στιγμή, κάθε ουράνιο σώμα βρίσκεται ακριβώς πάνω από ένα σημείο στην επιφάνεια της Γης. Το γεωγραφικό πλάτος και μήκος αυτού του σημείου είναι γνωστό ως η γεωγραφική του θέση, η οποία μπορεί να προσδιοριστεί από πίνακες για το έτος αυτό. Η μετρούμενη γωνία μεταξύ του ουράνιου σώματος και του ορατού ορίζοντα σχετίζεται άμεσα με την απόσταση μεταξύ της γεωγραφικής θέσης του ουράνιου σώματος και της θέσης του παρατηρητή.

</doc>
<doc id="42629" url="https://el.wikipedia.org/wiki?curid=42629" title="Σωκράτης ο Σχολαστικός">
Σωκράτης ο Σχολαστικός

Ο Σωκράτης ο Σχολαστικός (380 - 440) ήταν χριστιανός εκκλησιαστικός ιστορικός του 5ου αιώνα, σύγχρονος του Σωζομενού και του Θεοδωρήτου του Κύρου. 
Είναι ο συγγραφέας της "Εκκλησιαστικής Ιστορίας", η οποία καλύπτει την παλαιοχριστιανική περίοδο κατά τη διάρκεια των ετών 305-439.
Βιογραφία.
Ο Σωζομενός και ο Θεοδώρητος ο Κύρου τον αναφέρουν και χρησιμοποίησαν το έργο του. Καταγόταν από την Αθήνα αλλά εκτός από αυτό το στοιχείο δεν έχουμε σχεδόν κανένα άλλο σχετικά με τη ζωή του. Στους προλόγους του αναφέρει δύο διδασκάλους του, τον Ελλάδιο και τον Αμμώνιο, εθνικούς ιερείς από την Αλεξάνδρεια που είχαν φύγει από εκεί λόγω μιας εξέγερσης και είχαν εγκατασταθεί στην Κωνσταντινούπολη. Η εξέγερση αυτή, που είχε καταστρέψει το Σεραπείο της Αλεξανδρείας, χρονολογείται το 391 μ.Χ. Ο Σωκράτης αργότερα περιόδευσε στην Παφλαγονία και στην Κύπρο 
Η εκκλησιαστική ιστορία.
Η "Εκκλησιαστική Ιστορία" του καλύπτει την περίοδο 305-439. Θεωρείται ότι το έργο γράφτηκε το 439 ή λίγο αργότερα, όχι όμως μετά το 450. Είναι βέβαιο ότι γράφτηκε όταν βασίλευε ο Θεοδόσιος Β'. Σκοπός του έργου ήταν η συνέχιση του έργου του Ευσέβιου. Είναι γραμμένο σε απλά Ελληνικά της εποχής και αναφέρεται στα σχετικά με την Εκκλησία γεγονότα από την εποχή του Μεγάλου Κωνσταντίνου μέχρι τα σύγχρονά του, κυρίως όμως στο θέμα του Αρειανισμού. Το έργο του χαρακτηρίζεται από ιδιαίτερη αντικειμενικότητα, επιμέλεια και αξιοπιστία. Παραθέτει επίσης κείμενα συνόδων και επισήμων αποφάσεων, πράγμα που αυξάνει ακόμη περισσότερο την αξία του έργου του.

</doc>
<doc id="42631" url="https://el.wikipedia.org/wiki?curid=42631" title="Κητώδη">
Κητώδη

Τα θαλάσσια κήτη, επίσημα καλούμενα κητώδη είναι μεγάλα θαλάσσια θηλαστικά άριστα προσαρμοσμένα στο περιβάλλον τους, στα οποία περιλαμβάνονται οι φυσητήρες, οι φώκαινες, τα δελφίνια και οι φάλαινες. Αποτελούν ομώνυμη ανθυποτάξη της συνομοταξίας των θηλαστικών. Το όνομά τους προέρχεται από την αρχαία ελληνική «"κήτος"» που σημαίνει χάσμα, μεγάλο άνοιγμα, και συνυφασμένο από τη μυθική Κητώ, κάθε ον μεγαλόσωμο.
Τα κητώδη διακρίνονται σε δύο υποτάξεις: στα οδοντοκητώδη και τα μυστακοκητώδη. Τα πρώτα περιλαμβάνουν τέσσερις ταξινομικές οικογένειες και τα δεύτερα τρεις. Εκτός αυτών υπάρχει και η υπόταξη τα «αρχαιοκήτη» που περιλαμβάνει μόνο απολιθωμένα είδη.
Ειδικά, για τα κητώδη θεωρείται ότι αναπτύχθηκαν πριν από περίπου 45 εκατομμύρια χρόνια όταν, σύμφωνα με κάποιες επιστημονικές θεωρίες, περισσότερο τολμηρές, ένα χερσαίο θηλαστικό που προσδιορίσθηκε ως 'αρχαιόκητος', επέστρεψε στη θάλασσα.
Γενικά.
Τα κητώδη μοιάζουν και συμπεριφέρονται ως ψάρια ωστόσο δεν είναι ψάρια. Μάλιστα τα κητώδη, ως θαλάσσια θηλαστικά, γεννούν τους απογόνους τους (και όχι αυγά όπως τα ψάρια), θηλάζουν τους απογόνους τους, καθώς επίσης και αναθρέφουν τους απογόνους τους και δημιουργούν ομάδες κοινωνικοποίησης των μικρότερων μελών, τις οποίες επιτηρούν τα μεγαλύτερα θηλυκά άτομα.
Το μήκος τους είναι μεγάλο και ποικίλλει των ενηλίκων από 2 μέχρι 30 μ. Ζουν σε ωκεανούς και μερικά είδη αυτών σε μεγάλους ποταμούς (π.χ. Αμαζόνιο, Γάγγη κ.λπ.). Το δέρμα τους είναι γενικά μαλακό και γυαλιστερό, χωρίς λέπια. Κάτω από το δέρμα τους, στον υποδόριο ιστό, βρίσκεται ένα παχύ υπόστρωμα λιπαρής και ελαιώδους ουσίας το λεγόμενο «κητέλαιο», που καλύπτει όλο το σώμα τους με διττό προστατευτικό χαρακτήρα, αφενός της διατήρησης σταθερής θερμοκρασίας και αφετέρου της αποφυγής σύνθλιψης από τις υφιστάμενες πιέσεις στα μεγάλα βάθη που καταδύονται αυτά τα ζώα. Τα δόντια τους εκτός του ότι ξεχωρίζουν από τα άλλα θηλαστικά αποτελούν το βασικό στοιχείο της διάκρισής τους σε δύο υποτάξεις. Αναπνέουν με υπερβολικά μεγάλους πνεύμονες.
Ανατομία.
Ζουν κατά αγέλες. Κάθε αγέλη περιλαμβάνει μερικά θηλυκά, νεογνά και συνηθέστερα ένα αρσενικό που είναι και ο οδηγός της αγέλης. Παρά το ογκώδες σώμα τους κολυμπούν με επιδεξιότητα και μεγάλη ταχύτητα. Τα θωρακικά πτερύγια βοηθούν ιδιαίτερα στην κολύμβηση. Το δε ουραίο πτερύγιο που χρησιμοποιείται για ώθηση και που αναπτύσσεται κατά οριζόντιο επίπεδο ως προς το διάμηκες του σώματος αποτελεί ένα ιδιαίτερο χαρακτηριστικό των κητωδών, ενώ το ραχιαίο προσφέρει ισορροπία μέσα στο νερό. Το τελευταίο είναι δερμάτινο χωρίς σκελετό και ονομάζεται λιποπτερύγιο.
Τα κητώδη έχουν μεγάλο εγκέφαλο. Ο μεγαλύτερος εγκέφαλος στον κόσμο ανήκει στον φυσητήρα ("Physeter macrocephalus"). Ζυγίζει 9 κιλά και είναι έξι έως επτά φορές μεγαλύτερος από τον ανθρώπινο εγκέφαλο. Τον δεύτερο σε μέγεθος εγκέφαλο στον κόσμο τον διαθέτουν οι όρκες και ζυγίζει 6 κιλά. Ο εγκέφαλος των δελφινιών ζυγίζει περίπου 1,5 κιλά, δεδομένου ότι ο ανθρώπινος εγκέφαλος ζυγίζει 1,2 κιλά.
Η ευφυής συμπεριφορά των κητωδών, η επικοινωνία τους, ο τρόπος που κοιμούνται αλλά και το μέγεθος του εγκεφάλου και η πολυπλοκότητα του εγκεφαλικού φλοιού κάποιων ειδών, τα έκαναν αντικείμενα μελέτης για τους επιστήμονες και αγαπητά στους ανθρώπους.
Αναπνοή.
Τα κητώδη αναπνέουν ατμοσφαιρικό αέρα. Η αναπνοή τους είναι ιδιαίτερα χαρακτηριστική. Κάθε φορά που βγαίνουν στην επιφάνεια εκπνέουν το διοξείδιο του άνθρακα και εισπνέουν φρέσκο αέρα. Η ανταλλαγή αυτή των αεριών γίνεται από τους ρώθωνες που είτε είναι επιμήκεις σχισμές, είτε μία ημισεληνοειδής σχισμή, τον λεγόμενο φυσητήρα, ο οποίος κλείνει από μία μυική κίνηση όταν το ζώο καταδύεται. Οι φυσητήρες βρίσκονται στην κορυφή του κεφαλιού των κητωδών.
Τα μεγάλα κητώδη μπορούν να κρατήσουν την ανάσα τους πολύ περισσότερο από τα άλλα θηλαστικά (7 με 30 λεπτά), χάρις σε φυσιολογικές αλλαγές. Πρώτον οι μύες των κυτώδων έχουν πολύ περισσότερη μυοσφαιρίνη από τα άλλα θηλαστικά, με αποτέλεσμα το κυτώδες να μπορεί να μείνει κάτω από το νερό περισσότερο. Επίσης, το μεγάλος μέγεθος των κητώδων σημαίνει ότι ο μεταβολισμός τους είναι πιο αργός, με αποτέλεσμα να χρησιμοποιούν λιγότερο οξυγόνο ανά μάζα.
Ερχόμενα αυτά στην επιφάνεια εξάγουν το ρύγχος και ανοίγουν τους φυσητήρες αποβάλλοντας τον αέρα από τους πνεύμονές τους. Η αποβολή αυτή γίνεται με μεγάλη δύναμη που παράγεται εκκωφαντικός συριγμός και ο υγρός αέρας εκτινάσσεται ως στήλη με συμπυκνωμένους υδρατμούς. Η στήλη αυτή είναι ορατή και σε απόσταση μερικών μιλίων. Μετά την εκπνοή αυτή ακολουθεί μια βαθιά εισπνοή και η κατάδυση του κύτους που γίνεται οριζόντια αργά.
Ύπνος.
Δεν κοιμούνται ποτέ, αλλά ξεκουράζουν εναλλάξ τα δύο ημισφαίρια του εγκεφάλου τους, ώστε, όταν το ένα ξεκουράζεται, το άλλο να εξασφαλίζει την αναπνοή.
Αναπαραγωγή.
Η αναπαραγωγή των μεγαλυτέρων κητωδών γίνεται συνηθέστερα σε θερμότερες περιοχές από εκείνες που συχνάζουν διότι τα νεογνά τους δεν έχουν πολύ λίπος και δεν αντέχουν σε πολύ ψυχρά ύδατα. Κατά την κυοφορία τα έμβρυα τρέφονται από τον πλακούντα και δεν γεννώνται αν δεν αποκτήσουν μέγεθος ίσο περίπου προς το 1/4 της μητέρας τους. Η κυοφορία διαρκεί λιγότερο του έτους όπου γεννώνται ένα ή δύο νεογνά τα οποία οι μητέρες τους τα θηλάζουν με δικό τους γάλα και τα ανατρέφουν με τρυφερότητα.
Διατροφή.
Τα κητώδη είναι σαρκοφάγα που αναζητούν την τροφή τους από την επιφάνεια της θάλασσας μέχρι βάθους 200 μ. Ανάλογα των μέσων σύλληψης της τροφής τους διακρίνονται σε δύο κατηγορίες - υποτάξεις: 
α) Τα μπαλενοφόρα κητώδη ή μυστακοκήτη ή μυστικήτη ή κοινώς φάλαινες, που έχουν μπαλένες αντί για δόντια, όπου λειτουργούν ως ηθμός και με αυτές φιλτράρουν το νερό και κατακρατούν την τροφή τους.
β) Τα οδοντοφόρα κητώδη ή οδοντοκήτη. Χαρακτηριστικά οδοντοκήτη είναι τα δελφίνια.
Τα μυστακοκήτη ή μπαλαινοφόρες φάλαινες έχουν αντί για δόντια δύο σειρές από κεράτινα ελάσματα, τις μπαλαίνες, (ή μπαλένες, ή μπανέλες). Οι μπαλένες 200 - 300 ανά πλευρά σαγονιού κρέμονται από τον ουρανίσκο και παγιδεύουν μικρά θηράματα όταν φιλτράρουν το θαλασσινό νερό, όπως για παράδειγμα κριλ και κυρίως πλαγκτόν που αφθονεί στις πολικές περιοχές όπου και συχνάζουν. Από την άλλη, η γκρι φάλαινα τρέφεται στο βυθό, τρώγοντας βενθικά καρκινοειδή.
Τα οδοντοκήτη κυνηγούν κυρίως ψάρια και κεφαλόποδα, τα οποία συλλαμβάνουν με τα δόντια τους και τα καταπίνουν ολόκληρα χωρίς να τα μασήσουν. Αν πιάσουν μεγάλα θηράματα, όπως κάνει η Όρκα, ή γράμπος η όποια κυνηγάει φώκιες και πτηνά, κόβουν και καταπίνουν μεγάλα κομμάτια σάρκας. Τα οδοντoκήτη γενικά έχουν αναπτύξει αισθητήρες ηχοεντοπισμού, οι οποίοι τους επιτρέπουν να αναγνωρίζουν το σχήμα, την απόσταση, το μέγεθος και την κίνηση ενός αντικειμένου. Με αυτήν την ικανότητα τα οδοντόκητη μπορούν να εντοπίσουν, να κυνηγήσουν και να πιάσουν γρήγορη λεία στο απόλυτο σκοτάδι. Μάλιστα, αυτή η ικανότητα είναι τόσο εξελιγμένη, ώστε να μπορούν να ξεχωρίσουν τη λεία τους από κάτι που δεν είναι, για παράδειγμα μία βάρκα.
Είδη κητωδών.
Υπολογίζεται ότι υπάρχουν περίπου 83 είδη κητωδών παγκοσμίως, μεταξύ αυτών πολλά είδη δελφινιών και φαλαινών. Πρόσφατα εντοπίστηκε νέο είδος από Αυστραλούς ερευνητές. Σχεδόν όλα ζουν στην θάλασσα, με εξαίρεση τεσσάρων ειδών δελφινιών που ζουν σε γλυκό νερό. Χωρίζονται σε δύο υφομοταξίες, τα Μυστακοκητώδη, ή Μυστακήτη και τα Οδοντοκητώδη ή Οδοντοκήτη. Το μέγεθός τους διαφέρει από το δελφίνι του Κόμμερσον, που είναι μικρότερο από άνθρωπο, μέχρι τη γαλάζια φάλαινα, με μήκος 33 μέτρα.
Οι φυσητήρες, συγγενεύουν περισσότερο με τα δελφίνια, παρά με τις φάλαινες και έτσι αποτελεί λάθος να αναφέρουμε τους φυσητήρες ως «φάλαινες φυσητήρες». Επίσης, αποτελεί λάθος να τους αποκαλούμε σπερμοφάλαινες από τη παράφραση της αγγλικής τους ονομασίας (sperm whales). Ο φυσητήρας επιστημονικά κατατάσσεται στην κατηγορία των Οδοντοκητών (καθώς έχει δόντια), μαζί με τα δελφίνια και τις φώκαινες. Για τον λόγο αυτό δεν πρέπει να συγχέεται με τις φάλαινες, οι οποίες ανήκουν στα Μυστακοκήτη και δεν έχουν δόντια, αλλά φέρουν τα φαλαίνια ή μπαλένες.
Θεωρίες Εξέλιξης.
Οι αρχαίοι πρόγονοι των κητώδων ανήκαν στην οικογενεία των Μεσονυχίδων, και πιο συγκεκριμένα στο γένος Μεσόνυξ, ένα ζώο που έμοιαζε με σκύλο και ήταν προσαρμοσμένα για τη ζωή στη ξηρά. Από αυτά τα ζώα μέχρι τα σύχγρονα κητώδη μεσολάβησαν πολλές ενδιάμεσες μορφές, όπως ο αμπουλόκητος, ένα κήτος το οποίο μπορούσε να βαδίζει επειδή είχε πόδια και να κολυμπάει χάρις σε κυματοειδείς κινήσεις της σπονδυλικής στήλης. Αυτός και άλλα πρωτόγονα κητώδη ανήκουν στην υποκατηγορία των αρχαίοκητων. Τα πρώτα πραγματικά υδρόβια κητώδη εμφανίστηκαν 40 εκατομμύρια χρόνια πριν και περιλαμβάνουν τις δορουδοντίδες και τις βασιλοσαυρίδες. Τα πρώτα μέλη των σύγχρονων ταξινομηκών βαθμίδων εμφανίστηκαν κατά το Μειόκαινο. 
Μία ομάδα ωκεανογράφων / θαλασσίων βιοεπιστημόνων από τα πανεπιστήμια Μπέρκλεϊ της Καλιφόρνιας, Πουαντιέρ της Γαλλίας και Ντζαμένα στο Τσαντ, με προεξάρχοντα τον ερευνητή Ζαν Ρενό Μπουασερί, προτείνουν στα Πρακτικά της Εθνικής Ακαδημίας Επιστημών μία νέα θεωρία, η οποία λέει ότι οι φάλαινες και οι ιπποπόταμοι είχαν ένα κοινό πρόγονο, με ιδιαίτερη αδυναμία στο υγρό στοιχείο, που ζούσε πριν από 50 με 60 εκατομμύρια χρόνια.
Από αυτό το είδος εξελίχθηκαν δύο κατηγορίες, τα πρώιμα κητώδη, τα οποία σταδιακά άρχισαν να ζουν στο νερό και μία άλλη ομάδα με ζώα, που μοιάζουν με τα σημερινα γουρούνια, τα οποία ονομάζονται ανθρακόθηρα (anthracotheres). Από αυτά, παρήχθησαν 37 διαφορετικά γένη, αλλά το μόνο του επέζησε είναι ο ιπποπόταμος.
Σύμφωνα με τη θεωρία, ανάμεσα στις δύο κατηγορίες περιλαμβάνονται οι φάλαινες, τα δελφίνια, οι φώκαινες, καθώς και τα θηλαστικά με δίχηλες οπλές, όπως είναι τα βοοειδή, οι χοίροι και οι καμήλες.
Κητώδη στην ιστορία και τη λογοτεχνία.
Δελφίνια αναφέρονται από την ελληνική μυθολογία στο μύθο του Αρίωνα, όπως επίσης και στην Οδύσσεια, ως έμβλημα στο πλοίο του Οδυσσέα που ο ήρωας έβαλε από ευγνωμοσύνη, γιατί ένα δελφίνι είχε σώσει το γιο του Τηλέμαχο από πνιγμό. Γνωστή είναι η συνάντηση των στρατευμάτων του Μ. Αλεξάνδρου με τις φάλαινες, τις οποίες χαρακτήρισαν ως πλωτά νησιά. Συγκινητικές ιστορίες για φιλία δελφινιού και ανθρώπου αναφέρει ο Ρωμαίος Πλίνιος, ενώ πολύ γνωστό είναι το μυθιστόρημα του Χέρμαν Μέλβιλ «Μόμπυ Ντικ», σχετικά με το πλοίο που καταδιώκει τον ομώνυμο λευκό (αλφικό=albino) φυσητήρα. 
Το πιο διάσημο «κητολογικό» τέρας είναι ο Λεβιάθαν, ο οποίος περιγράφεται στη Βίβλο. Επίσης, μια άλλη αναφορά στη Βίβλο για τα κητώδη είναι η περιπέτεια του προφήτη Ιωνά, ο οποίος παρέμεινε μέσα σε μία φάλαινα για τρεις μέρες όταν οι συνταξιδιώτες του τον πέταξαν στην θάλασσα ως υπαίτιο για την θεϊκή οργή. Όταν ξεβράστηκε στην ακτή ήταν εξαγνισμένος και αναγεννημένος χάρη σε αυτήν την εμπειρία.

</doc>
<doc id="42632" url="https://el.wikipedia.org/wiki?curid=42632" title="Θαλάσσιες αγελάδες">
Θαλάσσιες αγελάδες

Θαλάσσιες αγελάδες καλούνται τα θαλάσσια ζώα της τάξης των σειρηνοειδών, και πιο συγκεκριμένα το ντιγκόνγκ (ή ντουγκόνγκ, ή αλικόρη) της οικογένειας των ντιγκονγκιδών, και ο μανάτος της οικογένειας των τριχεχιδών.
Όλα τα γνωστά είδη σειρηνοειδών αγαπούν τα ζεστά νερά και προτιμούν να ζουν εκεί, εκτός από τη θαλάσσια αγελάδα του Στέλλερ.
Το 1741 ο Γερμανός γιατρός και φυσιοδίφης Γκέοργκ Βίλχελμ Στέλλερ (Georg Wilhelm Steller) ανακάλυψε σ' ένα ταξίδι του τη γιγάντια θαλάσσια αγελάδα του Βόρειου Ειρηνικού (επιστημονική ονομασία: "Hydrodamalis gigas"). Μόλις 27 χρόνια αργότερα, το είδος είχε εξαφανιστεί από τη δράση κυνηγών. Το πέμπτο αυτό είδος σειρηνοειδούς είχε μήκος πάνω 8 μέτρα και ζύγιζε περισσότερο από 8 τόννους. Ήταν το μόνο σειρηνοειδές που μπορούσε να ζήσει σε κρύα νερά. Επιπλέον, διέφερε από τα υπόλοιπα στο ότι δεν είχε δόντια και δεν έτρωγε θαλάσσια φυτά, αλλά φύκια.

</doc>
<doc id="42634" url="https://el.wikipedia.org/wiki?curid=42634" title="Αυστηρή χορτοφαγία">
Αυστηρή χορτοφαγία

Η αυστηρή ή ολική χορτοφαγία (γνωστή και ως ακραιφνής χορτοφαγία, καθαρή χορτοφαγία, βιγκανισμός, αγγλ. "veganism") είναι η ολοκληρωτική αποχή από το κρέας, τα ψάρια, τα μαλάκια, τα γαλακτοκομικά, τα αυγά, καθώς και το μέλι. Συνήθως γίνεται για λόγους ηθικής, καθώς έχει αποδειχθεί ότι η κατανάλωση αυτών των προϊόντων επηρεάζει αρνητικά το περιβάλλον σε μεγάλο βαθμό και θεωρείται πως προϋποθέτει πολλή βία και βαρβαρότητα, για λόγους υγείας, αλλά ακόμα και για θρησκευτικούς λόγους αφού θεωρούν ότι η χορτοφαγία συνδέεται έμμεσα ή άμεσα με τη μορφή θρησκευτικότητας ή πνευματικότητας τους. Πάντως, πολλοί ακολουθούν την αυστηρή χορτοφαγία μόνο επειδή δεν θέλουν να συμμετέχουν στην κακοποίηση των ζώων και θεωρούν λανθασμένη οποιαδήποτε ταύτιση του βiγκανισμού με φιλοσοφία, θρησκεία, και καταναλωτικές τάσεις.
Φιλοσοφία.
Συνήθως, οι ακραιφνείς χορτοφάγοι ασπάζονται τη φιλοσοφία της μη βίας και προσπαθούν να απέχουν στο βαθμό που μπορούν από οτιδήποτε βλάπτει το περιβάλλον, τα ζώα και τους ανθρώπους, όσο τουλάχιστον μπορούν. Ως συνέπεια αυτού, πολλοί από αυτούς δε κάνουν χρήση προϊόντων για των οποίων τη παρασκευή, έγιναν πειράματα σε ζώα. Επίσης δε φοράν δερμάτινα, δε παρακολουθούν θεάματα τα οποία έχουν σχέση με την εκμετάλλευση ζώων, όπως είναι τα τσίρκα και οι ζωολογικοί κήποι. Τέλος, κάποιοι απέχουν από προϊόντα τα οποία περιέχουν φοινικέλαιο αφού, για τη παρασκευή του έχουν αποψιλωθεί δέντρα από το φυσικό περιβάλλον του ουρακοτάγκου, με αποτέλεσμα αυτό το είδος να έχει οδηγηθεί στο να απειλείται με εξαφάνιση. 
Προέλευση και χρήση του όρου.
Η λέξη "vegan", (προφέρεται , προήλθε από τη λέξη vegetarian που σημαίνει χορτοφάγος και άρχισε να χρησιμοποιείται το 1944. Η Έλσι Σρίγκλεϋ και ο Ντόναλντ Γουάτσον θεωρούσαν ανήθικη τη χρήση του όρου "χορτοφάγος" για ανθρώπους που καταναλώνουν γαλακτοκομικά προϊόντα κι έτσι ξεκίνησαν την Κοινωνία των Ακραιφνών Χορτοφάγων στη Μεγάλη Βρετανία (UK Vegan Society). Συνδύασαν τα πρώτα τρία και τα δύο τελευταία γράμματα της λέξης "vegetarian" και δημιούργησαν τον όρο "vegan".
Από την ίδρυσή της η Βρετανική Κοινότητα των Ακραιφνών Χορτοφάγων, χρησιμοποίησε τον όρο vegan, για να συμπεριλάβει όλους εκείνους τους ανθρώπους που απέκλειαν από κάθε πτυχή της καθημερινής τους ζωής τα ζωικά προϊόντα, σε αντίθεση με εκείνους που τα απέκλειαν μόνο από τη διατροφή τους. Αν και η ολική χορτοφαγία με τη μορφή που έχει σήμερα είναι προϊόν του 20ού αιώνα, η αποχή από κάθε ζωικό προϊόν μπορεί να βρεθεί σε πολλές θρησκείες του παρελθόντος. 
Δημοσκόπηση του Time/CNN που δημοσιεύθηκε τον Ιούλιο του 2002, έδειξε πως το 4% των ενηλίκων Αμερικανών θεωρεί τον εαυτό του χορτοφάγο, και το 5% εξ' αυτών θεωρεί τον εαυτό του αυστηρά χορτοφάγο. Η εφημερίδα Times σε παρόμοια έρευνα για το Ηνωμένο Βασίλειο βρήκε πως στην Αγγλία υπάρχουν περίπου 250.000 ακραιφνείς χορτοφάγοι.
Στην Ελλάδα συστήθηκε μόλις το 2014 ένα σωματείο (διαταγή 292-30/6/2014 του Ειρηνοδικείου Αθηνών) με την επωνυμία "Ένωση των Βίγκαν", το οποίο προωθεί τον βεγκανισμό.
Κίνητρα της αποχής.
Ηθική.
Οι βίγκαν γενικά αντιτίθενται στη βία και τη βαρβαρότητα, που συνδέεται με την κατανάλωση κρέατος, γαλακτοκομικών και αυγών, καλλυντικών που έχουν πειραματισθεί πρώτα, πάνω σε ζώα, παραγωγής ρούχων από δέρμα και γούνα κ.λπ.
Κάποιοι φιλόσοφοι, όπως ο Τζέρεμι Μπένθαμ και ο Πίτερ Σίνγκερ, ισχυρίζονται ότι, ο βασανισμός ενός νοήμονος ζώου σχετίζεται άμεσα με ηθικές αποφάσεις, αν και δεν υποστηρίζουν τα δικαιώματα των ζώων, παρά μόνο πιστεύουν πως τα ζώα κατανοούν πως δεν θέλουν να πονούν και να υποφέρουν. Άλλοι όπως ο Γκάρι Φρανσιόνε, πιστεύουν πως όλα τα νοήμονα ζώα θέλουν να μην υποφέρουν αλλά και να συνεχίσουν να ζουν. Το συχνότερο επιχείρημα για αυτήν την άποψη στηρίζεται στο ότι τα ζώα έχουν την ικανότητα να αισθανθούν ευχαρίστηση και χαρά, οπότε η θανάτωσή τους είναι λάθος. Υποστηρίζει ακόμα πως η εκμετάλλευση των ζώων για σκοπούς που οφελούν τον άνθρωπο είναι ανήθικη. Αν και οι δύο θεωρίες καταλήγουν στο ίδιο συμπέρασμα, στηρίζονται σε διαφορετικές βάσεις και δεν συμφωνούν μεταξύ τους.
Η επιλογή προϊόντων που δεν περιέχουν ζωικά παράγωγα απαιτεί γνώση των συστατικών αλλά και των μεθόδων παραγωγής τους. Επιπλέον, ακόμη και οι ίδιοι οι βίγκαν δηλώνουν πως δεν είναι δυνατόν να αποφύγει κανείς 100% τα ζωικά παράγωγα καθώς πολύ συχνά υπάρχουν σε τρόφιμα, καλλυντικά και φάρμακα και δεν δηλώνονται.
Υγεία.
Η επιδημιολογική έρευνα του 1990 με τίτλο "The China Study" υποστηρίζει ότι, η κατανάλωση ζωικών προϊόντων, αυξάνει τον κίνδυνο νόσησης. Οι ακραιφνείς χορτοφάγοι υποστηρίζουν πως η δίαιτά τους είναι πιο υγιεινή από αυτή των παμφάγων ανθρώπων.
Ένα από τα επιχειρήματά τους είναι πως, οι ίδιοι δεν καταναλώνουν τεχνητές ή χημικές ουσίες όπως ορμόνες και αντιβιοτικά, που συχνά συναντώνται στο κρέας των ζώων, τα οποία έχουν μεγαλώσει σε βιομηχανικές φάρμες. Ο Αμερικανικός Σύλλογος Διαιτολόγων αναφέρει πως: "σωστά σχεδιασμένες χορτοφαγικές δίαιτες είναι κατάλληλες για κάθε στάδιο της ανθρώπινης ζωής, συμπεριλαμβανομένης της περιόδου εγκυμοσύνης, θηλασμού, αλλά και για βρέφη, παιδιά, εφήβους και αθλητές". Οι αυστηρά χορτοφαγικές δίαιτες περιέχουν χαμηλότερα επίπεδα κορεσμένων λιπών, καθόλου χοληστερίνη και υψηλά επίπεδα υδατανθράκων, φυτικών ινών, μαγνησίου, καλίου και αντιοξειδωτικών βιταμινών C και E, καθώς και φωτοχημικά.
Πιστεύεται ότι οι χορτοφάγοι διαθέτουν χαμηλότερο δείκτη μάζας σώματος, αν και δεν υπάρχει σημαντική διαφορά στην πίεση. Σύμφωνα με τον Αμερικανικό Σύλλογο Διαιτολόγων, οι χορτοφάγοι έχουν λιγότερες πιθανότητες να χάσουν τη ζωή τους από κάποιο ισχαιμικό καρδιακό επεισόδιο. Έρευνες έχουν δείξει πως, η αυστηρά χορτοφαγική δίαιτα μπορεί να μειώσει την χοληστερόλη στο αίμα και τις επιπλοκές σε ανθρώπους με διαβήτη. Ο αριθμός των βίγκαν αθλητών συνεχώς αυξάνεται. Οι αθλητές αυτοί αγωνίζονται σε μία ποικιλία αθλημάτων, όπως άρση βαρών, μποντιμπίλντινγκ, πολεμικές τέχνες και τρέξιμο. Ο πολλαπλός ολυμπιονίκης Καρλ Λιούις έχει δηλώσει πως, στο απόγειο της αθλητικής του καριέρας είχε εφαρμόσει μια αυστηρά χορτοφαγική δίαιτα. 
Υπάρχουν ακόμη ισχυρισμοί πως η βιομηχανία κρέατος και οι πρακτικές της εγκυμονούν κινδύνους για την ανθρώπινη υγεία. Ο Δόκτωρ Μάικλ Γκρέγκερ, σε μια διάλεξή του, τον Ιανουάριο του 2004, στο MIT, υποστήριξε ότι κάθε χρόνο πάνω από ένα εκατομμύριο τόνοι κοπριάς χορηγούνται ως τροφή στα ζώα των βιομηχανικών φαρμών, που προορίζονται για ανθρώπινη κατανάλωση, προκειμένου να υπάρξει μείωση του κόστους συντήρησής τους. Ακόμη, υποστηρίζει πως μέχρι και το 10% του αίματος των ζώων, που θανατώνονται στα σφαγεία, αναμειγνύεται με την τροφή τους, και μέχρι το 30% από την τροφή των κοτόπουλων προέρχεται από αίμα. Η σπογγώδης εγκεφαλοπάθεια, η οποία προσβάλλει τα βοοειδή (γνωστή ως νόσος των τρελών αγελάδων), έχει προκληθεί από την εκτροφή των ζώων αυτών με μολυσμένο κρέας και κόκαλα, πρωτεΐνες, που προέρχονται από τα σφαγιασμένα ζώα (αγελάδες, πρόβατα). Στο μεγαλύτερο μέρος του πλανήτη τέτοια κατάλοιπα από τις σφαγές απαγορεύεται να καταλήξουν στην τροφή άλλων ζώων, αλλά σε κάποιες χώρες χρησιμοποιούνται ακόμη τέτοιες πρακτικές.
Ο βεγκανισμός θεωρείται συχνά μία δύσκολη διαιτητική επιλογή. Στο θέμα της λήψης όλων των απαραίτητων βιταμινών, η Αμερικανική Ένωση για το Διαβήτη υποστηρίζει πως μία καλά σχεδιασμένη αυστηρά χορτοφαγική δίαιτα, μπορεί να προσφέρει όλα τα απαραίτητα στον ανθρώπινο οργανισμό, ωστόσο τονίζει πως "σε συγκεκριμένες περιπτώσεις θα πρέπει να λαμβάνονται συμπληρώματα διατροφής".
Η θέση της Αμερικάνικης Διατροφολογικής Ένωσης είναι ότι μια κατάλληλα σχεδιασμένη χορτοφαγική διατροφή, συμπεριλαμβανομένης της πλήρους χορτοφαγίας (βίγκαν διατροφής), είναι υγιεινή, διατροφικά επαρκής και ίσως να παρέχει οφέλη υγείας στην πρόληψη και στη θεραπεία ορισμένων ασθενειών.
Περιβάλλον.
Κατά τη διάρκεια του 20ού αιώνα, η ανάπτυξη του πληθυσμού του πλανήτη και η τεράστια βιομηχανοποίηση όλων των φάσεων της ανθρώπινης δραστηριότητας, έχουν προκαλέσει μεγάλες καταστροφές στο περιβάλλον. Εκατομμύρια ανθρώπων σε όλο τον κόσμο στερούνται επαρκή τροφή και πόσιμο νερό. Η κατάσταση αυτή, επιβάλλει την υιοθέτηση βιώσιμων τρόπων παραγωγής τροφής που δεν επιβαρύνει περαιτέρω την κατάσταση του πλανήτη. 
Ένα κίνητρο για την υιοθέτηση της χορτοφαγίας αποτελούν οι τεράστιες επιπτώσεις των βιομηχανοποιημένων φαρμών στο περιβάλλον και -ιδιαίτερα- στο νερό και τα δάση. Η εντατική καλλιέργεια αποτελεί μία από τις πιο πολυέξοδες σε ενέργεια και καταστροφικές για το περιβάλλον βιομηχανικές δραστηριότητες. Σύμφωνα με τους χορτοφάγους - που υποστηρίζουν μία γενικότερη στάση ζωής πιο φιλική στο περιβάλλον - ο σύγχρονος άνθρωπος οφείλει να αναθεωρήσει τις διαιτητικές του συνήθειες και να κάνει συνειδητές επιλογές. Το 70% των σιτηρών και των σπόρων που καλλιεργούνται στον πλανήτη, προορίζονται για ζωοτροφές. Οι επιστήμονες που υποστηρίζουν τη χορτοφαγία, δηλώνουν πως με αυτές τις ποσότητες μπορούν να τραφούν πολύ περισσότεροι άνθρωποι από ό,τι εάν παραχθεί τελικά κρέας από τα ζώα αυτά. 
Επίσης, η παγκόσμια κατανάλωση κρέατος έχει τετραπλασιαστεί τα τελευταία πενήντα χρόνια και τα ζώα παραγωγής γάλακτος και κρέατος αυτή τη στιγμή ξεπερνούν τους ανθρώπους στη γη σε αναλογία 3 προς 1. Έρευνα που χρηματοδοτήθηκε από τη Διεθνή Οργάνωση Τροφίμων και Γεωργίας των Ηνωμένων Εθνών (FAO), την Αμερικανική Ένωση για τη Διεθνή Ανάπτυξη (USAID) και την Παγκόσμια Τράπεζα, καταλήγει στο ότι η βιομηχανία του κρέατος "ενεργεί άμεσα σε βάρος της γης, του νερού, του αέρα και της βιοποικιλότητας, ενώ μέσω της παραγωγής εκατομμυρίων τόνων κοπριάς χρησιμοποιεί μη ανανεώσιμες πηγές ενέργειας και πηγές τροφής προερχόμενες από τα ίδια τα ζώα. Η υψηλή συγκέντρωση αμμωνίας στην ατμόσφαιρα γύρω από τις βιομηχανοποιημένες φάρμες, προκαλεί τοπικές όξινες βροχές, μόλυνση του νερού και αποψίλωση των δασών". 

</doc>
<doc id="42636" url="https://el.wikipedia.org/wiki?curid=42636" title="Ντουγκόγκ">
Ντουγκόγκ



</doc>
<doc id="42703" url="https://el.wikipedia.org/wiki?curid=42703" title="Εταιρέ">
Εταιρέ

Το εταιρέ ή έταιρε είναι ένας παραδοσιακός ποντιακός χορός από την περιοχή της Τραπεζούντας. Χορεύεται σε ρυθμό .

</doc>
<doc id="42705" url="https://el.wikipedia.org/wiki?curid=42705" title="Αριθμητικό σώμα">
Αριθμητικό σώμα



</doc>
<doc id="42708" url="https://el.wikipedia.org/wiki?curid=42708" title="Γλώσσες Κέτσουα">
Γλώσσες Κέτσουα

Η Κέτσουα (Runa Simi, Qhichwa simi, Qichwa simi, Kichwa shimi) είναι ιθαγενής γλωσσική οικογένεια της Νότιας Αμερικής. Ήταν η γλώσσα της Αυτοκρατορίας των Ίνκα, και ομιλείται σήμερα σε διάφορες διαλέκτους από τουλάχιστον 10 εκατομμύρια ανθρώπους στη Νότια Αμερική και κυρίως στο Περού και στις γύρω χώρες. Είναι η πιο διαδεδομένη από όλες τις ιθαγενείς γλώσσες της αμερικανικής ηπείρου.
Η Κέτσουα έχει πάντα τον τονισμό στην προτελευταία συλλαβή της λέξης, και γι' αυτό ο τονισμός δεν γράφεται στην Κέτσουα,
αλλά στα Κέτσουα ονόματα γραμμένα στα ισπανικά ο τονισμός γράφεται πάντα σύμφωνα με τους ισπανικούς ορθογραφικούς κανόνες, π. χ.:
Ιστορία.
Η Κέτσουα είναι πολύ παλιά γλώσσα που πιστεύεται ότι προήλθε από την περιοχή του σημερινού Περού γύρω στο 2600 π.Χ. και εξαπλώθηκε σταδιακά σε μεγάλο τμήμα της Νοτίου Αμερικής. Την εποχή της ισπανικής κατάκτησης ομιλούνταν σε όλη των ευρύτερη περιοχή των Άνδεων. Παρά την εξάπλωση της Ισπανικής γλώσσας σήμερα η Κέτσουα παραμένει επίσημη γλώσσα στο Περού και στη Βολιβία. Πριν την άφιξη των Ισπανών και την εισαγωγή του λατινικού αλφαβήτου η Κέτσουα δεν είχε σύστημα γραφής - ήταν προφορική γλώσσα.
Η Κέτσουα έχει γραφεί με χρήση του λατινικού αλφαβήτου από την ισπανική κατάκτηση του Περού μέχρι τον 20ο αιώνα, η κέτσουα γράφηκε με ορθογραφία που βασίστηκε στα ισπανικά. Παραδείγματα: "Inca (Ίνκα), Huayna Cápac (Ουάινα Κάπακ), Collasuyo (Κογιασούγιο), Mama Ocllo (Μάμα Όκλιο ή Μάμα Όκγιο), Viracocha (Βιρακότσα), quipu (κίπου), tambo (τάμπο), cóndor, (κόνδωρ)". Αυτή η ορθογραφία είναι το πιο γνωστό στους ισπανόφωνους και έχει χρησιμοποιηθεί για τους περισσότερους δανεισμούς σε άλλες γλώσσες.
Το 1985 μια παραλλαγή αυτού του συστήματος υιοθετήθηκε από την περουβιανή κυβέρνηση, χρησιμοποιεί το σύστημα τριών φωνηέντων. Παραδείγματα: "Inka, Wayna Qhapaq, Qullasuyu, Mama Uqllu, Wiraqucha, khipu, tampu, kuntur"
Οι διαφορετικές ορθογραφίες είναι ακόμα ιδιαίτερα αμφισβητούμενες στο Περού. Οι υπερασπιστές του παραδοσιακού συστήματος θεωρούν ότι οι νέες ορθογραφίες φαίνονται πάρα πολύ ξένες. 
Απόσπασμα: Το Πάτερ Ημών
Yayayku hanaq pachapi kaq,
sutiyki yupaychasqa kachun.
Kamachikuq-kayniyki takyachisqa kachun, 
munayniyki kay pachapi ruwakuchum,
Imaynan hanaq pachapipas ruwakun hinata.
Sapa p'unchay mikhunaykuta quwayku.
Huchaykutapas pampachawayku,
imaynan ñuqaykupas contraykupi huchallikuqniykuta panpachayku hinata.
Amataq watiqasqa kanaykuta munaychu,
aswanpas saqramanta qispichiwayku.
Qanpan kamachikuq-kaypas, atiypas,
wiñaypaqmi yupaychasqa kanki.

</doc>
<doc id="42717" url="https://el.wikipedia.org/wiki?curid=42717" title="Καλόν Κορίτς">
Καλόν Κορίτς



</doc>
<doc id="42719" url="https://el.wikipedia.org/wiki?curid=42719" title="Πάπας Λίνος">
Πάπας Λίνος

Ο Άγιος Λίνος ("Papa Lino", ... - 23 Σεπτεμβρίου 76) χειροτονήθηκε από τον Απόστολο Πέτρο δεύτερος Επίσκοπος Ρώμης περίπου το έτος 60, (πρώτος ήταν ο ίδιος ο Απόστολος Πέτρος ). Μαρτύρησε το 76 μ.Χ. Το όνομα Λίνος αναφέρεται στην προς Ρωμαίους επιστολή Παύλου την οποία έγραψε στη Κόρινθο το 57 μ.Χ

</doc>
<doc id="42721" url="https://el.wikipedia.org/wiki?curid=42721" title="Κύριλλος Β΄ Κονταρής">
Κύριλλος Β΄ Κονταρής

Ο Κύριλλος Κονταρής (θαν. 24 Ιουνίου 1640) ήταν Πατριάρχης Κωνσταντινουπόλεως, με καταγωγή από τη Βέροια της Συρίας (σημερινό Χαλέπι).
Βιογραφία.
Καταγόταν από το Χαλέπι της Συρίας. Σπούδασε στο Γαλατά της Κωνσταντινούπολης, στην εκεί σχολή που διατηρούσαν οι Ιησουΐτες. Ο πατριάρχης Κύριλλος Λούκαρης τον είχε θέσει υπό την προστασία του και τον προώθησε στη Μητρόπολη Βεροίας (Χαλεπίου). Γρήγορα όμως συντάχθηκε με τους αντιπάλους του και σταδιακά μετεβλήθη σε όργανο των Ιησουϊτών και των Λατίνων του Γαλατά, τασσόμενος υπέρ της ένωσης με τη Ρωμαιοκαθολική Εκκλησία. 
Κατάφερε να εκθρονίσει τον Λούκαρη τρεις φορές και να καταλάβει αυτός τη θέση του (1633, 1635-36, 1638-39). Μάλιστα, το 1638, καταδίκασε τον Λούκαρη για τις καλβινιστικές τάσεις του. Η αδυναμία του να διοικήσει το Πατριαρχείο και η δουλοπρέπειά του προς τους προστάτες του (κυρίως τους πρέσβεις της Πολωνίας, της Γαλλίας και της Αυστρίας) προκάλεσαν έντονες αντιδράσεις με αποτέλεσμα να μην μπορεί να κρατηθεί στο θρόνο για μεγάλο διάστημα. Η πολιτεία του περιγράφεται από τους συγχρόνους του με ιδιαίτερα αρνητικό τρόπο. Μάλιστα σώζεται και μια ομολογία της λατινικής (καθολικής) πίστεως υπογεγραμμένη από τον ίδιο, το 1638. Όταν έγινε γνωστή αυτή του η ομολογία, ο Σουλτάνος τον καθαίρεσε, φοβούμενος εξέγερση των Ορθοδόξων και τον εξόρισε στην Τυνησία. Τελικά εκτελέστηκε στις 24 Ιουνίου 1640.

</doc>
<doc id="42722" url="https://el.wikipedia.org/wiki?curid=42722" title="Πάτερ ημών">
Πάτερ ημών



</doc>
<doc id="42752" url="https://el.wikipedia.org/wiki?curid=42752" title="Βουλγάτα">
Βουλγάτα

Βουλγάτα ή Βουλγκάτα είναι η λατινική μετάφραση της Αγίας Γραφής που έγινε στο τέλος του 4ου αιώνα μ.Χ. από τον Ιερώνυμο κατ' εντολή του Πάπα Δάμασου Α΄ και υιοθετήθηκε από τη Ρωμαιοκαθολική εκκλησία. Η διεθνής συντομογραφία της είναι Vg.
Το όνομα προέρχεται από την φράση "vulgata editio" (έκδοση «κοινή» ή «για το λαό») και ήταν γραμμένη στην καθομιλούμενη λατινική γλώσσα της εποχής. Σκοπός της μετάφρασης αυτής ήταν να υπάρχει μια έκδοση της Bίβλου περισσότερο κατανοητή και ακριβής. Εντούτοις, ως τον 10ο αιώνα, η Αγία Γραφή δεν γινόταν πλέον κατανοητή από το λαό στο μεγαλύτερο μέρος της εκχριστιανισμένης Ευρώπης καθώς είχε πάψει προ καιρού να ομιλείται η λατινική γλώσσα, γεγονός που οδήγησε σε θεολογική αμάθεια και θρησκευτικό εκπεσμό.
Πριν την συγγραφή της κυκλοφορούσε μία εκδοχή με το όνομα Παλαιά Λατινική ή Ιτάλα (από το "versio vetus Itala") η οποία είχε συγγραφεί περίπου στα μισά του τρίτου μ.Χ αιώνα. Η μετάφραση αυτή είχε γίνει πιθανότατα από κάποιον που δεν γνώριζε καλά τη Λατινική γλώσσα.

</doc>
<doc id="42756" url="https://el.wikipedia.org/wiki?curid=42756" title="Βουλγκάτα">
Βουλγκάτα



</doc>
<doc id="42799" url="https://el.wikipedia.org/wiki?curid=42799" title="Τζόρτζο Βαζάρι">
Τζόρτζο Βαζάρι

Ο Τζόρτζο Βαζάρι ("Giorgio Vasari", 30 Ιουλίου 1511 - 27 Ιουνίου 1574) ήταν Ιταλός ζωγράφος, αρχιτέκτονας, συγγραφέας και ιστορικός, γνωστός κυρίως για το έργο του "Οι βίοι των πλέον εξαίρετων ζωγράφων, γλυπτών και αρχιτεκτόνων", με βιογραφικά στοιχεία διακεκριμένων καλλιτεχνών, που θεωρείται η ιδεολογική βάση της συγγραφής της ιστορίας της τέχνης.
Βιογραφία.
Ο Τζόρτζο Βαζάρι γεννήθηκε στο Αρέτσο, γιος του αγγειοπλάστη Αντόνιο Βαζάρι και της Μαντελένα Τάτσι. Οι πληροφορίες που διαθέτουμε για την εκπαίδευσή του προέρχονται σχεδόν αποκλειστικά από την αυτοβιογραφία του. Την περίοδο 1520-1524 μαθήτευσε κοντά στους Αντόνιο ντα Σακόνε και Τζοβάνι Πολάστρα (1465-1540), αποκτώντας γνώσεις λατινικών. Ήρθε για πρώτη φορά σε επαφή με τη ζωγραφική κάτω από την επίβλεψη του Γκιγιώμ ντε Μαρσιγιά (Guillaume de Marcillat), ενώ αργότερα υπήρξε μαθητής του Καρδινάλιου της Κορτόνα, Σίλβιο Πασερίνι (Silvio Passerini, 1469-1529), τον οποίο συνόδευσε στη Φλωρεντία. Εκεί μαθήτευσε κοντά στον Πιέριο Βαλεριάνο (Pierio Valeriano, 1477-1558), ο οποίος ήταν επίσης δάσκαλος στην αυλή των Μεδίκων, και κατόπιν συνέχισε τις σπουδές του στο εργαστήριο του Αντρέα ντελ Σάρτο και του Μπάτσιο Μπαντινέλλι. Το 1529 μαθήτευσε στο εργαστήριο του Ραφαέλλο ντα Μπρέσια, ενώ παράλληλα ξεκίνησε να ασχολείται με τη χρυσοτεχνία, κάτω από την επίβλεψη του Βιττόριο Γκιμπέρτι.
Από το καλοκαίρι του 1532, πρόσφερε τις υπηρεσίες του ως ζωγράφος της αυλής των Μεδίκων και ακολουθώντας την επιθυμία του δούκα της Φλωρεντίας Αλέξανδρου για έργα οχύρωσης της πόλης, ο Βαζάρι ξεκίνησε να ασχολείται εντατικά με την αρχιτεκτονική. Μετά τη δολοφονία του προστάτη του το 1537, εγκατέλειψε την αυλή των Μεδίκων με σκοπό να εργαστεί ως αυτόνομος καλλιτέχνης. Τα επόμενα χρόνια ολοκλήρωσε έργα κατά παραγγελία, κυρίως στη Φλωρεντία, στη Ρώμη, και στη Νάπολη. Από το 1554 ήταν υπεύθυνος για την ανακαίνιση και διακόσμηση του Παλάτσο Βέκιο στη Φλωρεντία, έργο που τον απασχόλησε μέχρι το 1572, μέσα από το οποίο φρόντισε να προβάλει τη συμβολή της οικογένειας των Μεδίκων στην αναγέννηση των τεχνών. Αρκετοί από τους πίνακες του Βαζάρι, που θα χρησιμοποιούνταν για διακοσμητικούς σκοπούς, ολοκληρώθηκαν από βοηθούς του. Σε όλη τη διάρκεια της σταδιοδρομίας του είχε την βοήθεια πολυάριθμων βοηθών, οι οποίοι συνέβαλαν καθοριστικά στην ολοκλήρωση των έργων του. Για την πλειοψηφία των πινάκων και των νωπογραφιών του, ο ίδιος ήταν αποκλειστικά υπεύθυνος για τα σχέδιά τους, τα οποία θεωρούσε ως μέρος της αληθινής δημιουργικής διαδικασίας. Συνήθιζε ακόμα να επαναλαμβάνει τις ίδιες μορφές σε περισσότερα έργα του, γεγονός που συνέβαλε στην ικανότητά του να ολοκληρώνει απαιτητικές παραγγελίες σε σύντομο χρονικό διάστημα.
Την περίοδο από το 1559 μέχρι το 1562, ο Βαζάρι ανέλαβε τις πιο σημαντικές παραγγελίες για αρχιτεκτονικές κατασκευές. Ίσως το σπουδαιότερο αρχιτεκτονικό έργο του, υπήρξε η κατασκευή του παλατιού Ουφίτσι, το οποίο σχεδιάστηκε αρχικά για τη στέγαση δικαστικών γραφείων, σύμβολο της πολιτικής ενότητας που είχε διαμορφώσει ο Κόζιμο Α΄. Τα πρώτα σχέδια για το παλάτι χρονολογούνται από το 1559. Το 1561 ξεκίνησε να εργάζεται για την ανάπλαση του κέντρου της Πίζας, κυρίως ανακαινίζοντας παλαιότερα παλάτια της περιοχής. Σχεδίασε επίσης την εκκλησία του Αγίου Στεφάνου (1565-69) καθώς και την εσωτερική της διακόσμηση, ζωγραφίζοντας το ιερό της. Την ίδια περίπου περίοδο, άρχισε να ασχολείται με τη συγκέντρωση πληροφοριών για τη δεύτερη έκδοση των "Βίων", ο πρώτος τόμος της οποίας τυπώθηκε το 1564 για να ακολουθήσει η έκδοση ακόμα δύο τόμων το 1568. Το Μάιο του 1563 ταξίδεψε στο Αρέτσο, στην Κορτόνα, στην Ασίζη, στην Ανκόνα και στη Βενετία, όπου συνάντησε τον Τιτσιάνο, ενώ την άνοιξη του 1566 επισκέφτηκε πόλεις της βόρειας Ιταλίας, συλλέγοντας στοιχεία και πηγές.
Το Φεβρουάριο του 1570 επισκέφτηκε τη Ρώμη για να επιθεωρήσει τρία παρεκκλήσια στο Βατικανό, τα οποία ανέλαβε να διακοσμήσει με παραγγελιοδότη τον Πάπα Πίο Ε΄, ξεκινώντας τις εργασίες για το έργο το Δεκέμβριο του ίδιου έτους. Οι νωπογραφίες ολοκληρώθηκαν σε μεγάλο βαθμό από συνεργάτες του Βαζάρι όπως ο Αλεσάντρο Φέι, ενώ ο ίδιος φιλοτέχνησε επιμελώς το ιερό για κάθε παρεκκλήσι. Τον επόμενο χρόνο ανακηρύχθηκε ιππότης από τον πάπα και επέστρεψε στη Φλωρεντία όπου παράλληλα με τις εργασίες για το Παλάτσο Βέκιο, ανέλαβε τη διακόσμηση του καθεδρικού ναού της πόλης, έργο που έμεινε όμως ημιτελές εξαιτίας του θανάτου του, στις 27 Ιουνίου του 1574.
Βίοι των πλέον εξαίρετων ζωγράφων, γλυπτών και αρχιτεκτόνων.
Ο Βαζάρι οφείλει τη φήμη του ως «πατέρα» της ιστορίας της τέχνης στη συγγραφή του έργου "Οι βίοι των πλέον εξαίρετων ζωγράφων, γλυπτών και αρχιτεκτόνων" ("Le vite de più eccellenti architetti, pittori, et scultori" ή απλώς "Vite"), καθώς δεν περιορίστηκε στην εξιστόρηση της ζωής των καλλιτεχνών αλλά προχώρησε σε μία κριτική θεώρηση της εξέλιξης των τεχνοτροπιών και του ύφους που επέβαλαν. Το έργο του ήταν αφιερωμένο στον Κόζιμο Α' των Μεδίκων και η πρώτη έκδοσή του δημοσιεύτηκε το 1550, σε δύο τόμους με συνολικά περισσότερες από χίλιες σελίδες. Περιείχε ένα προοίμιο, μία εισαγωγή στην αρχιτεκτονική, τη γλυπτική και τη ζωγραφική, καθώς και τρία κύρια μέρη με τις βιογραφίες συνολικά 133 καλλιτεχνών.
Σχετικά με τις πηγές που χρησιμοποίησε για τη συγγραφή της πρώτης έκδοσης, διαθέτουμε λίγες πληροφορίες. Ο ίδιος αναφέρεται σε κείμενα του Βιτρούβιου, σε αρχιτεκτονικές πραγματείες των Αλμπέρτι και Σεμπαστιάνο Σέρλιο, στα κείμενα του Λορέντζο Γκιμπέρτι ("Commentari") καθώς και σε άλλα γραπτά του Ραφαήλ και του Ντομένικο Γκιρλαντάιο, τα οποία όμως δεν έχουν καθοριστεί. Ανάμεσα σε άλλα έργα που βρίσκονταν στη διάθεσή του Βαζάρι, περιλαμβάνονται ο οδηγός του Φραντσέσκο Αλμπερτίνι για την πόλη της Φλωρεντίας, η αλληλογραφία του Πιέτρο Αρετίνο και άλλες ανώνυμες πηγές. Μία δεύτερη εμπλουτισμένη έκδοση του έργου ολοκληρώθηκε το 1568 και αυτή αποτέλεσε τη βάση όλων των μελλοντικών εκδόσεων και μεταφράσεων. Εκδόθηκε σε τρεις τόμους, σημαντικά πιο εκτεταμένη από την πρώτη έκδοση, περιέχοντας περισσότερες από 1500 σελίδες και περίπου 30 νέες βιογραφίες. Η δεύτερη έκδοση ανέφερε επίσης πρόσθετες πηγές, μεταξύ αυτών τα ιστορικά έργα του Παύλου Διάκονου (π. 720-799), τα χρονικά των Τζοβάνι και Ματέο Βιλάνι, καθώς και την προσωπική του αλληλογραφία. Σημαντική συμβολή στη δεύτερη αναθεωρημένη και εμπλουτισμένη έκδοση είχε και ο Βιτσέντζο Μποργκίνι, ο οποίος συμβούλευσε τον Βαζάρι να μην περιοριστεί στις βιογραφικές πληροφορίες για κάθε καλλιτέχνη, αλλά να εστιάσει στο έργο τους και την αξία του.
Η έκδοσή του έργου θεωρήθηκε πολύ σημαντική στο σύνολο της Ευρώπης προκαλώντας τόσο τον άκριτο θαυμασμό όσο και την περιφρόνηση ή τα δυσμενή σχόλια από άλλους καλλιτέχνες της εποχής, μεταξύ αυτών και ο Δομήνικος Θεοτοκόπουλος. Ο Ελ Γκρέκο διαφώνησε με αρκετές από τις κριτικές τοποθετήσεις του Βαζάρι, χρησιμοποιώντας ιδιαίτερα υποτιμητικούς χαρακτηρισμούς για το συγγραφέα των "Βίων". Οι παρατηρήσεις του Θεοτοκόπουλου απηχούσαν τις απόψεις ενός ευρύτερου καλλιτεχνικού κόσμου του 16ου αιώνα, καθώς έχουν διασωθεί και άλλα σχόλια καλλιτεχνών και φιλότεχνων με ανάλογο περιεχόμενο.
Τα υπόλοιπα γραπτά κείμενα του Βαζάρι θεωρούνται μικρότερης αξίας, ωστόσο παρέχουν αρκετές πληροφορίες σχετικά με το έργο του ίδιου, ειδικότερα η αλληλογραφία του, τμήματα της οποίας εμφανίζουν αξιόλογες λογοτεχνικές αρετές, ωστόσο κατά το μεγαλύτερο ποσοστό δεν έχει διασωθεί.
Επιλογή των "Βίων" μετέφρασε ο Στέλιος Λυδάκης (εκδ.Κανάκη).

</doc>
<doc id="42802" url="https://el.wikipedia.org/wiki?curid=42802" title="Νέα Σκιώνη Χαλκιδικής">
Νέα Σκιώνη Χαλκιδικής

Η Νέα Σκιώνη | Τσαπράνι είναι χωριό του Δήμου Παλλήνης της Χαλκιδικής. Διοικητικά ανήκει στον Δήμο Κασσάνδρας της Περιφέρειας Κεντρικής Μακεδονίας (πρόγραμμα Καλλικράτης). 
Από το 1999 έως το 2010 σύμφωνα με την τότε διοικητική διαίρεση της Ελλάδας ανήκε στον Δήμο Παλλήνης. 
Βρίσκεται σε υψόμετρο 10 μέτρων και ο πληθυσμός του ανέρχεται στους 828 κατοίκους (απογραφή 2011). Είναι ανεπτυγμένο τουριστικά.
Δ.δ. Νέας Σκιώνης.
Το Δημοτικό διαμέρισμα Νέας Σκιώνης έχει συνολικό πληθυσμό 910 κατοίκους, με βάση την απογραφή του 2001.
Το συναποτελούν οι οικισμοί:
Υποδομή.
Στη Νέα Σκιώνη, όπου κύρια ασχολία είναι ο τουρισμός, λειτουργούν αγροτικό ιατρείο, ΚΑΠΗ, Νηπιαγωγείο και Δημοτικό Σχολείο. Στα μέσα του εικοστού αιώνα έγιναν πεζοδρόμια και ασφαλτοστρώθηκαν σταδιακά οι δρόμοι. Απέχει 110 χιλιόμετρα (νοτιοανατολικά) από τη Θεσσαλονίκη. Αξιοσημείωτος είναι ο ναός της Παναγίας Φανερωμένης, που χρονολογείται από τον 16ο αιώνα και αποτελεί μετόχιο της Πατριαρχικής Μονής Αγίας Αναστασίας Φαρμακολύτριας Βασιλικών.
Ιστορικά στοιχεία.
Η ονομασία του χωριού οφείλεται στην αρχαία Σκιώνη. Σύμφωνα με παράδοση που διασώζει ο Θουκυδίδη, η Σκιώνη κτίστηκε από Παλληνείς της Πελοποννήσου, οι οποίοι βρέθηκαν στο σημερινό χωριό για να διαχειμάσουν. 
Ανεξάρτητα πάντως από το αν αληθεύει η παράδοση αυτή, γεγονός είναι πάντως πως υπήρξε μέλος της Αθηναϊκής Συμμαχίας, προσχώρησε όμως στους Λακεδαιμονίους κατά τον Πελοποννησιακό Πόλεμο. Οι Αθηναίοι ως αντίποινα σκότωσαν τους άρρενες ενήλικες κατοίκους της και παρέδωσαν την πόλη στους Πλαταιείς. Από κει και πέρα η Σκιώνη ήταν καθαρά περιοχή Βοιωτών. Το βοιωτικό στοιχείο ήταν πολυάριθμο στη Σκιώνη και δεν εξαφανίστηκε ποτέ. Η πόλη επιβίωσε και κατά τη ρωμαϊκή εποχή, όπως μαρτυρούν αρχαίες φιλολογικές πηγές και αρχαιολογικά ευρήματα από τη γύρω περιοχή. 
Σε όλη τη διάρκεια της τουρκοκρατίας ήταν ένα από τα 12 χωριά της χερσονήσου και αποτελούσε βακούφι του Γκαζανφέρ Αγά, γεγονός που πρόσφερε μεγάλη φορολογική ατέλεια. Οι κάτοικοι της Σκιώνης (Τσαπρανίου) συμμετείχαν στην επανάσταση του 1821. Σπουδαίοι αγωνιστές της επανάστασης του 1821 ήταν ο Ιωάννης Αγγέλου, ο Νικόλαος Στεργίου, ο Γεώργιος Αναγνωστόπουλος, ο Γαβριήλ Ιωάννου και ο Γεώργιος Σταμάτης. Το σημερινό χωριό ιδρύθηκε το 1918 από ψαράδες. Το παλαιό χωριό βρισκόταν στα ορεινά και ονομαζόταν Τσαπράνι και εγκαταλείφθηκε τελείως το 1930.
Μέρος του πληθυσμού αυτού του χωριού έδωσε τη ζωή του πολεμώντας στο Μικρασιατικό Μέτωπο, στο Έπος της Αλβανίας το 1940 και στην Εθνική Αντίσταση ενάντια στη Γερμανική Κατοχή.

</doc>
<doc id="42803" url="https://el.wikipedia.org/wiki?curid=42803" title="Φράμα">
Φράμα



</doc>
<doc id="42804" url="https://el.wikipedia.org/wiki?curid=42804" title="Νέα Σκιώνη">
Νέα Σκιώνη



</doc>
<doc id="42808" url="https://el.wikipedia.org/wiki?curid=42808" title="Πορνοκρατία">
Πορνοκρατία

Με το όνομα Πορνοκρατία χαρακτηρίζεται στην ιστορία της Ρωμαιοκαθολικής Εκκλησίας η περίοδος μεταξύ 904 και 963 μ.Χ, ξεκινώντας από την ανάληψη του θρόνου από τον Πάπα Σέργιο Γ΄ έως τον θάνατο του Ιωάννη ΙΒ΄. Μερικές πηγές ωστόσο θεωρούν ότι τερματίστηκε το 935 μ.Χ. με τον Πάπα Ιωάννη ΙΑ΄. Κατά τη διάρκεια αυτής της περιόδου μία σειρά από ισχυρές γυναίκες, με πιο σημαντικές την γερουσιαστή Θεοδώρα και την κόρη της Μαροζία, άσκησαν εξουσία τόσο στην πολιτική σκηνή της Ιταλίας όσο και στην Εκκλησία. Το όνομα “πορνοκρατία” προέρχεται κατά κύριο λόγο από το έργο του Λιουτπράνδου της Κρεμόνα που δεν δίστασε, αν και συχνά αβάσιμα, να κατηγορήσει τους ανώτερους κληρικούς της Καθολικής Εκκλησίας και του ιταλούς ευγενείς για σεξουαλική ακολασία προκειμένου να εξυπηρετήσει τις δικές του πολιτικές επιδιώξεις. Αυτό οδήγησε στον χαρακτηρισμό των παπών του 10ου αιώνα ως “στρατιά πόρνων”, χαρακτηρισμός που έδωσε το όνομα “πορνοκρατία” στην εποχή αυτή. Σήμερα όμως θεωρείται ότι οι περισσότερες σχετικές κατηγορίες προήλθαν από αντιπάλους της οικογένειας των Θεοφυλάκτων που ασκούσε επιρροή στην τότε πολιτική σκηνή της Ιταλίας καθώς και σε όσους ήταν ιδεολογικά αντίθετοι προς τους πάπες της εποχής που επεδίωκαν την μείωση της αυτοκρατορικής επιρροής στην Εκκλησία και την αύξηση της ισχύος της Ρώμης εντός της Καθολικής Εκκλησίας.
Ιστορία.
Κατά τον 10ο αιώνα οι πάπες βρέθηκαν κάτω από την ισχυρή επιρροή της οικογένειας του Θεοφύλακτου, κόμη του Τούσκουλου και της γυναίκας του Θεοδώρας, η οποία, μαζί με την κόρη της Μαροζία, ασκούσε επιρροή στην εκλογή νέων παπών. Τα πολιτικά παιχνίδια της εποχής οδήγησαν στην εκλογή πολλών διαφορετικών παπών κατά την διάρκεια εξήντα ετών η εκλογή των οποίων εξυπηρετούσε τα συμφέροντα κατά κύριο λόγο της οικογένειας Θεοφύλακτου. Το κύριο χαρακτηριστικό της εποχής είναι η γρήγορη και συχνή εναλλαγή παπών πολλοί από τους οποίους βρήκαν βίαιο και ξαφνικό θάνατο. Ήταν τόσο έντονο αυτό το φαινόμενο που οι παπικοί υπηρέτες έκαναν περιουσίες πουλώντας τα υπάρχοντα κάθε απελθόντα πάπα.
Οι πάπες που όρισε η Θεοδώρα και η Μαροζία.
Η Θεοδώρα, που είχε μεγάλη εξουσία στην ιταλική πολιτική σκηνή, φρόντισε να ανέλθει στον παπικό θρόνο το 904 ο Σέργιος Γ΄ που ήταν πολιτικός υποστηρικτής του συζύγου της, ο οποίος όμως πέθανε λίγα χρόνια μετά και συγκεκριμένα το 911. Τότε η Θεοδώρα μεθόδευσε την άνοδο στην παπική έδρα των Αναστάσιου Γ΄ (911 – 913), Λάνδου (913 – 914) και Ιωάννη Ι΄. Ο τελευταίος, για να δείξει την ευγνωμοσύνη του για την στήριξη της Θεδώρας την έκανε γερουσιαστή της Ρώμης, τίτλος που μεταβιβάστηκε και στις κόρες της Μαροζία και Θεοδώρα. 
Το 927 η Μαροζία και ο σύζυγος της Γουίδος της Τοσκάνης εκθρόνισαν τον Ιωάννη Ι΄ και έβαλαν στην θέση του πρώτα τον Λέοντα ΣΤ΄ και μετά τον Στέφανο Ζ΄. Και οι δύο αυτοί πάπες ήταν υποχείρια της οικογένειας Θεοφύλακτου.
Το 931 πάπας έγινε ο γιος της Μαροζίας, ο Ιωάννης ΙΑ΄, από τον πρώτο της γάμο με τον Αλβερίκιο Α΄ της Τοσκάνης. 
Οι πάπες που όρισε ο Αλβερίκιος Β'.
Η εκλογή του Ιωάννη ΙΑ΄ δυσαρέστησε τον άλλο γιο της Μαροζίας από τον Αλβερίκιο, τον Αλβερίκιο Β΄, που ως πρωτότοκος ίσως να θεωρουσε ότι το αξίωμα θα πήγαινε σε εκείνον. Έτσι ο Αλβερίκιος Β΄ έκανε πραξικόπημα και φυλάκισε την μητέρα του Μαροζία ενώ ο νυν σύζυγός της, ο Ούγος της Προβηγκίας, το έσκασε. Ο Αλβερίκιος Β΄ όρισε πάπα τον Λέοντα Ζ΄ και μετά τον θάνατο του τελευταίου, έκανε πάπα τον Στέφανο Η΄, έπειτα τον Μαρίνο Β΄και τέλος το 955 τον δεκαοκτάχρονο γιο του, τον Ιωάννη ΙΒ΄.
Η επίθεση του Λιουτπράνδου.
Το 950 ο Λιουτπράνδος, που μέχρι τότε κατείχε σημαντική θέση πρεσβευτή στην ιταλική αυλή, έπεσε στην δυσμένεια του βασιλιά και εκδιώχθηκε από την αυλή. Τότε αναζήτησε και βρήκε προστασία στην γερμανική αυλή του Όθωνα Α΄ που ήταν ο μεγαλύτερος αντίπαλος των Ιταλών βασιλέων καθώς οι Όθωνες διεκδικούσαν τον θρόνο της Ρωμαϊκής Αυτοκρατορίας που μέχρι τότε κατείχαν οι Καρολίδες. Υπό την προστασία του Όθωνα Α΄ ο Λιουτπράνδος άρχισε να γράφει την "Ανταπόδοση", που όπως λέει και ο τίτλος, ήταν ένα έργο εκδίκησης ενάντια στην ιταλική αυλή και στο οποίο δεν δίστασε να χρησιμοποιήσει ακραίες και συχνά χυδαίες εκφράσεις τόσο για τους ιταλούς ευγενεις και τις γυναίκες τους όσο και για τους ιταλούς πάπες. Το κείμενό του είναι γεμάτο περιγραφές ακραίων σεξουαλικών ακολασιών και ανηθικοτήτων που ειχαν σκοπό να συκοφαντήσουν την ιταλική αυλή και να προωθήσουν την πολιτική ατζέντα του Όθωνα αλλά και τις δικές του πολιτικές βλέψεις. Χαρακτήρισε την Θεοδώρα και την Μαροζία “πόρνες” και ισχυρίσθηκε ότι η Θεοδώρα εκπόρνευσε την δεκαπεντάχρονη τότε κόρη της στον πάπα Σέργιο Γ΄. Είπε μάλιστα ότι ο γιος της Μαροζίας, ο Ιωάννης ΙΑ΄, δεν ήταν γιος του συζύγου της αλλά νόθος γιος του Σέργιου Γ΄.
Το 961 οι υπηρεσίες του Λιουτπράνδου στον Όθωνα απέδωσαν καρπούς για τον ίδιο καθώς ο γερμανός βασιλιάς τον όρισε επίσκοπο της Κρεμόνα ως επιβράβευση.
Η επίθεση του Λιουτπράδου επεκτάθηκε όπως ήταν αναμενόμενο και στον τελευταίο πάπα και συγκεριμένα είπε ότι είχε μετατρέψει το παπικό μέγαρο σε “οίκο ανοχής και καταφύγιο πόρνων” όπου είχε αιμομεικτικές σχέσεις με την ανηψιά του και είχε αφήσει έγκυο την ερωμένη του πατέρα του. Επίσης ισχυρίσθηκε ότι ο πάπας είχε σχέσεις με μία χήρα που την είχε κάνει “κυβερνήτρια πολλών πόλεων” και της είχε χαρίσει χρυσούς σταυρούς και δισκοπότηρα ενώ τον κατηγόρησε για βιασμούς και εκμετάλλευση των γυναικών που πήγαιναν να προσκηνύσουν. Σύμφωνα με τον Λιουτπράνδο το γούστο του εκτεινόταν από “λεπτές σαν καλάμια από τη νηστεία” μέχρι “κοινές ελευθέριες γυναίκες με μεγάλο στήθος”. Ειδικά αυτή η τελευταία κατηγορία οδήγησε σε μία σημαντική μείωση των προσκηνητών που φοβόντουσαν ότι στην Ρώμη θα συναντήσουν τον λεγόμενο “Χριστιανό Καλιγούλα”. Αν και ο πάπας Ιωάννης ΙΒ΄ ήταν γνωστός για τον υλιστικό τρόπο ζωής του είναι αμφίβολο αν η πραγματικότητα ήταν τόσο ακραία όσο περιέγραφε ο Λιουτπράνδος.
Το 963 ο Λιουτπράνδος της Κρεμόνα έλαβε μέρος σε μία σύνοδο ιεραρχών στην Ρώμη, που είχε οργανώσει ο Όθωνας Α΄, και κατάφερε με τις συκοφαντικές φήμες που διέσπειρε να επηρεάσει την κατάσταση έτσι ώστε να καθαιρεθεί ο Ιωάννης ΙΒ΄. Οι κατηγορίες που ακούστηκαν ήταν ότι λειτουργούσε χωρίς να έχει μεταλάβει, ότ είχε χρίσει έναν διάκονο σε έναν σταύλo, ότι κυνηγούσε, ότι έχριζε επισκόπους με χρηματικό αντίτυμο, ότι έβαζε φωτιά σε σπίτια, ότι είχε σεξουαλικές σχέσεις με δύο αδελφές, ότι τύφλωσε τον πνευματικό του, ότι ευνούχισε έναν καρδινάλιο, ότι έπινε κρασί “προς τιμήν του διαβόλου” και ότι έπαιζε ζάρια ενώ επικαλούνταν τον Ερμή, την Αφροδίτη και άλλες μη χριστιανικές θεότητες. 
Μετά την καθαίρεση του Ιωάννη ΙΒ΄ πάπας ορίσθηκε (μετά από μία σύντομη θητεία ενός μήνα του Βενέδικτου Ε΄) ο Λέων Η΄ ο οποίος εκδιώχθηκε από τον Ιωάννη ΙΒ΄ που δεν είχε πει ακόμα την τελυταια του λέξη. Ο Ιωάννης φρόντισε να εκδικηθεί τους ιερείς που είχαν ταχθεί εναντίον του. Έκοψε το δεξί χέρι ενός καρδινάλιου, έναν επίσκοπο τον μαστίγωσε και έκοψε την γλώσσα, δύο δάχτυλα και την μύτη ενός συμβολαιογράφου. Τελικά ο Ιωάννης πέθανε το 964 με τρόπο που επιβεβαίωνε τις αμφιβολίες περί ηθικής των αντιπάλων του. Λέγεται ότι πέθανε ενώ έκανε σεξ με μία παντρεμένη γυναίκα ενώ άλλοι λένε ότι τον έδειρε μέχρι θανάτου ο σύζυγός της. Έτσι έπεσε η αυλαία στην λεγόμενη εποχή της “πορνοκρατίας” με έναν πάπα που έζησε με εξαιρετικα υλιστικό και ανάρμοστο για την θέση του τρόπο, γεγονός που τον έκανε εύκολο στόχο για την κριτική των αντιπάλων του και επισφράγησε την εντύπωση της ηθικής κατάπτωσης της Καθολικής Εκκλησίας την εποχή εκείνη.
Η επικράτηση του όρου “Πορνοκρατία”.
Μία από τις πιο χαρακτηριστικές πηγές για την περίοδο αποτελεί το ιστορικό έργο του Λιουτπράνδου, επισκόπου της Κρεμόνας, ο οποίος συμμετείχε στη σύνοδο που καθαίρεσε τον Πάπα Ιωάννη ΙΒ΄ και ήταν πολιτικός αντίπαλος της Ρώμης λόγω του ότι εκδιώχθηκε απο την ιταλική αυλή. Σε αυτό το πνεύμα της πολιτικής και προσωπικής αντιπαλότητας με την Ιταλία συνέγραψε το πιο διάσημο έργο του, την "Ανταπόδοση", που, όπως λέει και ο τίτλος του, ήταν ένα κείμενο με σκοπό να πάρει εκδίκηση για τις προσωπικές του πικρίες. Σε αυτό το έργο ο Λιουτράνδος δεν δίστασε να κατηγορήσει τους ιταλούς κληρικούς για σεξουαλική ακολασία και ανηθικότητα ενώ επιτέθηκε ιδιαίτερα καυστικά ενάντια στις ισχυρές γυναίκες της ιταλικής πολιτικής σκηνής με σκοπό να πλήξει τους βασιλείς, τους πάπες και τους ευγενείς της Ιταλίας. Η γλώσσα που χρησιμοποιήσε ήταν ιδιαίτερα ακραία και χυδαία και, ενώ δεν στηρίχθηκε απαραίτητα σε ιστορικά στοιχεία, κατάφερε να επηρεάσει σημαντικά την θεώρηση για την εκκλησία της Ιταλίας του 10ου αιώνα δημιουργώντας αρνητικές και σκανδαλιστικές φήμες.
Κατά την εποχή της Αντιμεταρρύθμισης ο καρδινάλιος Βαρόνιος, λόγω προσωπικών πολιτικών επιδιώξεων, υιοθέτησε άκριτα τις απόψεις του Λιουτπράνδου με αποτέλεσμα από τότε οι καθολικοί και οι προτεστάντες ιστορικοί να διαιωνίζουν το στερεότυπο του ακόλαστου πάπα του 10ου αιώνα. Μέχρι τον 18ο αιώνα οι πάπες του 10ου αιώνα είχαν αρχίσει να χαρακτηρίζονται ως “στρατιά πόρνων”. Η λέξη "πορνοκρατία" χρησιμοποιήθηκε για πρώτη φορά για να περιγράψει την συγκεκριμένη εποχή από τον Βαρόνιο. 
Ο Βολταίρος όμως είχε αντίθετη άποψη και ισχυρίσθηκε ότι κατά τον 10ο αιώνα υπήρξαν πολλοί άξιοι πάπες. 
Σήμερα αναγνωρίζεται ότι, αν και υπήρξαν περιπτώσεις όπου κάποιοι πάπες συμπεριφέρθηκαν με ηθικά αμφισβητίσιμο τρόπο και έζησαν με τρόπο που δεν θα ήταν αποδεκτός για άλλους πάπες, γενικά δεν δικαιολογείται η φήμη της ακραίας σεξουαλικής ακολασίας και ανηθικότητας. Οι σύγχρονοι ιστορικοί τείνουν να απομακρύνονται από τέτοιου είδους αρνητικές ερμηνείες λόγω αβασιμότητας και προτιμούν τον όρο "σκοτεινή εποχή" που περιγράφει καλύτερα την ατμόσφαιρα της πολιτικής διαπλοκής που επικρατούσε.

</doc>
<doc id="42809" url="https://el.wikipedia.org/wiki?curid=42809" title="Κατωγή Κεφαλονιάς">
Κατωγή Κεφαλονιάς

Το Δημοτικό διαμέρισμα Κατωγής είναι χωριό της Κεφαλονιάς. Η Κατωγή βρίσκεται σε υψόμετρο 10 μέτρων και ο πληθυσμός του ανέρχεται στους 407 κατοίκους (απογραφή 2001).

</doc>
<doc id="42810" url="https://el.wikipedia.org/wiki?curid=42810" title="Λιουτπράνδος της Κρεμόνας">
Λιουτπράνδος της Κρεμόνας

Ο Λιουτπράνδος ή Λουιτπράνδος (ιταλ.: "Liutprando da Cremona", 920 - 972) ήταν Λομβαρδός ιστορικός, συγγραφέας και χριστιανός επίσκοπος της Κρεμόνας από το 961 έως το 972. Από αριστοκρατική λομβαρδική οικογένεια και με αξιόλογη μόρφωση, από νεαρή ηλικία τέθηκε στην υπηρεσία των βασιλέων της Ιταλίας και έλαβε μέρος σε διπλωματικές αποστολές. Αργότερα εκδιώχθηκε από την ιταλική Αυλή και βρήκε καταφύγιο στη γερμανική, όπου και έγινε ο κυριότερος υπέρμαχος του Γερμανού βασιλιά Όθωνα A΄. Το ιστορικό του έργο, γραμμένο κατά κύριο λόγο ως μέσο προώθησης των προσωπικών του πολιτικών επιδιώξεων και απόψεων, χαρακτηρίζεται από μονομέρεια και εμπάθεια, ενώ ο καυστικός -και συχνά συκοφαντικός- χαρακτήρας του οδήγησε στην αποτίμηση της ιταλικής πολιτικής σκηνής του 10ου αιώνα ως εξαιρετικά διεφθαρμένης και ανήθικης. Ως αποτέλεσμα, η συγκεκριμένη εποχή ονομάστηκε «Πορνοκρατία».
Η ζωή του.
Ο Λιουτπράνδος γεννήθηκε στην Πάβια από πλούσια οικογένεια εμπόρων ή αστών αριστοκρατών. Ο πατέρας του και ο πατριός του ήταν διπλωμάτες στην υπηρεσία του βασιλιά της Ιταλίας Ούγο της Άρλ και ο Λιουτπράνδος ακολούθησε τα βήματά τους.
Η υπηρεσία του στη Λομβαρδική Αυλή.
Το 931 ανέλαβε υπηρεσία στην Αυλή της Παβίας ως ακόλουθος του Ούγου της Αρλ, που ήταν νυμφευμένος με τη Μαροζία, την πανίσχυρη αρχόντισσα της εποχής της Πορνοκρατίας. Εκεί μορφώθηκε και έγινε κληρικός στον καθεδρικό της Παβίας. Όταν ο Ούγος απεβίωσε το 947 και άφησε τον θρόνο της Ιταλίας στο ανήλικο γιο του Λοθάριο, ο Λιουτπράνδος έγινε ο έμπιστος γραμματέας του πραγματικού κυβερνήτη της Ιταλίας, Βερεγγάριου Β΄ μαργράβου της Ιβρέας. Αυτός τον έκανε "καγκελάριο" και τον έστειλε το 949 σε διπλωματική αποστολή στην Κωνσταντινούπολη, στον αυτοκράτορα Κωνσταντίνο Ζ΄ τον Πορφυρογέννητο. Σε παρόμοιες αποστολές είχαν συμμετάσχει τόσο ο πατέρας του Λιουτπράνδου το 927, όσο και ο ανάδοχός του το 942, επομένως θεωρήθηκε και ο ίδιος κατάλληλος. Εξάλλου ήταν μία πολύ καλή ευκαιρία για να μάθει την ελληνική γλώσσα, ένα προσόν σπάνιο για τη Δυτική Ευρώπη του Ι΄ αιώνα. Η γνωριμία με την βυζαντινή Αυλή φαίνεται ότι άφησε εντυπωσιασμένο τον νεαρό πρέσβη, η αποστολή του όμως απέβη άκαρπη, έτσι όταν επέστρεψε στην Ιταλία έπεσε σε δυσμένεια.
Η υπηρεσία του στη γερμανική Αυλή.
Διωγμένος από την Παβία βρήκε καταφύγιο στη Σαξονία, όπου το 950 εισήλθε στην υπηρεσία του Γερμανού βασιλιά Όθωνα Α΄. Εκεί άρχισε να γράφει την "Ανταπόδοση", ένα έργο που αποσκοπούσε από τη μία στο να εκθέσει και να εκδικηθεί τον Βερεγγάριο Β΄ και από την άλλη να προωθήσει τις προσωπικές πολιτικές επιδιώξεις του Λιουτπράνδου, που ήθελε να διατηρήσει την εύνοια του Όθωνα.
Ο Βερεγγάριος Β΄, μετά το τέλος του Λοθάριου, ανακηρύχθηκε Βασιλιάς της Ιταλίας χωρίς να έχει πάρει την έγκριση του Όθωνα Α΄, του οποίου ήδη από το 941 ήταν υποτελής. Χωρίς χρονοτριβή ο Όθων Α΄ έφτασε στην Παβία, νυμφεύτηκε τη χήρα του Λοθάριου, την Αδελαΐδα και έτσι απέκτησε τον τίτλο του βασιλιά της Ιταλίας. Πρόσκαιρα οι δύο ανταγωνιστές συμβιβάστηκαν, με το Βερεγγάριο Β΄ να ορκίζεται για δεύτερη φορά υπακοή στον Όθωνα. 
Το 961 ο Όθων Α΄ εξεστράτευσε για δεύτερη φορά στην Ιταλία και σε αυτήν την εκστρατεία τον συνόδευε ο Λιουτπράνδος, ο οποίος τότε έγινε και επίσκοπος της Κρεμόνας. Ο Λιουτπράνδος ήταν κοντά στον Όθωνα, όταν εκείνος στέφθηκε αυτοκράτορας από τον πάπα Ιωάννη ΙΒ΄ και ως έμπιστός του ανέλαβε τις διαπραγματεύσεις με την πολιορκημένη Βίλλα. Το 963, όταν ο Ιωάννης ΙΒ΄ μεταστράφηκε υπέρ του γιου του Βερεγγάριου Β΄, του Αδαλβέρτου, ο πάπας καθαιρέθηκε από σύνοδο στην οποία μετείχε ο Λιουτπράνδος και αντικαταστάθηκε από τον Λέοντα Η΄.
Το 968 ο Λιουτπράνδος ανέλαβε νέα διπλωματική αποστολή στην Κωνσταντινούπολη, στην Αυλή του Νικηφόρου Β΄ Φωκά, με σκοπό να διαπραγματευτεί το συνοικέσιο της Θεοφανούς, πορφυρογέννητης κόρης του Ρωμανού Β΄ με το γιο του Όθωνα Α΄, τον Όθωνα Β΄. Ο Όθωνας Α΄ είχε ήδη στεφθεί "αυτοκράτορας της Αγίας Ρωμαϊκής Αυτοκρατορίας", κάτι που δημιουργούσε πρόσθετα προβλήματα στις σχέσεις με το Βυζάντιο, και το συνοικέσιο θα μπορούσε να εξασφαλίσει την εξομάλυνση της κατάστασης. Οι διαπραγματεύσεις παρατάθηκαν επί μακρόν και κατέληξαν σε αποτυχία, εξαιτίας του ανταγωνισμού των δύο ηγεμόνων για τη Νότιο Ιταλία. Ο Λιουτπράνδος θεώρησε ότι οι Βυζαντινοί δεν τον φιλοξένησαν με τρόπο αντάξιο της αποστολής του, τον υποτίμησαν σε σχέση με άλλους πρέσβεις, τον προσέβαλαν για την καταγωγή του και προσπάθησαν να τον παραπλανήσουν σχετικά με τις πραγματικές τους προθέσεις. Η σχετική αναφορά του ("Relatio") εκφράζει με υβριστικό τόνο την οργή για την ταπείνωσή του και δυσφήμιζε το Βυζάντιο στη Δύση.
Το τέλος του.
Το 972 υποχρεώθηκε, παρά τις αντιρρήσεις του λόγω της άσχημης υγείας του, να επισκεφθεί ξανά την Κωνσταντινούπολη με σκοπό να συνοδεύσει την Θεοφανώ στην Δύση. Τελικά πέθανε κάποια στιγμή κατά την διάρκεια του ταξιδιού.
Το έργο του.
Ο Λιουτπράνδος κατά την διάρκεια της ζωής του έγραψε τρία έργα: 
Το πιο γνωστό από τα τρία είναι η "Ανταπόδοση", η οποία γράφτηκε, όπως αποκαλύπτει και ο τίτλος της, με σκοπό την συκοφάντηση, όχι μόνο του Βερεγγάριου Β΄ για τον οποίον αισθανόταν προσωπική πικρία ο Λιουτπράνδος, αλλά και γενικά όλων των Ιταλών ευγενών, που στη διεθνή πολιτική σκηνή δρούσαν ανταγωνιστικά ως προς τις βλέψεις του Όθωνα Α΄, του προστάτη και ευεργέτη του Λιουτπράνδου. Οι βλέψεις του επίσης για τον επισκοπικό θρόνο ήταν άλλος ένας λόγος, που φρόντισε τα κείμενά του να λένε αυτά ακριβώς που ήθελαν να ακούσουν οι Όθωνες. Στο τέλος μάλιστα αποδείχθηκε ότι η στρατηγική του επέτυχε, καθώς πράγματι ορίστηκε από τον Όθωνα Α΄ επίσκοπος της Κρεμόνα το 961. 
Ίσως το πιο χαρακτηριστικό στοιχείο στον τρόπο γραφής του Λιουτπράνδου, που μάλιστα τον καθιστά και εξαιρετικά σύγχρονο στον τρόπο έκφρασης, είναι η αναφορά στην σεξουαλικότητα των διαφόρων ηγεμόνων, παπών και γενικά ισχυρών ανθρώπων της εποχής του, που περιλαμβάνουν λεπτομέρειες και εκφράσεις, οι οποίες συχνά φτάνουν να γίνουν χυδαίες. Το χιούμορ του έχει μία συγκεκριμένη και χαρακτηριστική δομή. Αναφέρεται με κάποιον τρόπο στην σεξουαλική πράξη ή στα γεννητικά όργανα και στην ανατροπή των καθιερωμένων ρόλων των φύλων, πάντα με σκοπό να πλήξει και να αμφισβητήσει τους Ιταλούς ευγενείς και τους συμμάχους τους. Η "Ανταπόδοση" ακολουθεί μία συγκεκριμένη και συνεπή στρατηγική: παρουσιάζει συστηματικά μία αντιθετική εικόνα ανάμεσα στην ιταλική Αυλή, που υποτίθεται ότι ήταν ανήθικη και σεξουαλικά ακόλαστη και την γερμανική Αυλή, που υποτίθεται ότι ήταν ευσεβής και ηθική. Οι γυναίκες της ιταλικής αυλής παρουσιάζονται σεξουαλικά ακόλαστες και δολοπλόκες, ενώ οι άνδρες παρουσιάζονται τρυφηλοί και με αμφισβητούμενη αρρενωπότητα, ενώ συχνά οι Καρολίδες αποκαλούνται «Ιταλοί πόρνοι». Αντίθετα οι γυναίκες της γερμανικής Αυλής παρουσιάζονται ενάρετες και αξιοσέβαστες, ενώ οι άνδρες σοφοί, αρρενωποί και δίκαιοι.
Αν και στα κείμενά του ο Λιουτπράνδος επιτίθεται ιδιαίτερα και με σθένος στις γυναίκες, αυτό δεν έχει να κάνει τόσο με κάποιο προσωπικό μισογυνικό αίσθημα όσο με την επιθυμία του να πλήξει την ιταλική Αυλή μέσω των γυναικών της. Οι αφύσικες σεξουαλικές σχέσεις και η ανεξέλεγκτη σεξουαλική δραστηριότητα, που παρουσιάζει στα έργα του αποσκοπεί στο να εκθηλυκοποιήσει την ιταλική πολιτική Αυλή, έτσι ώστε να την αποδυναμώσει, αλλά και να αμφισβητήσει την νομιμότητα των κληρονομικών αξιώσεων, που ήγειραν οι ιταλοί βασιλείς. Η γυναικεία απιστία στα γραπτά του Λιουτπράνδου είχε την διπλή συνέπεια να προκαλεί υποψίες για την νομιμότητα των βασιλικών διεκδικήσεων, αλλά και να ακυρώνει την ανδρική εξουσία, «ευνουχίζοντας» τους βασιλείς. 
Ο Βερεγγάριος Β΄ και η οικογένειά του είναι, όπως ήταν αναμενόμενο, ένας από τους κύριους στόχους του Λιουτπράνδου. Ειδικά η σύζυγος του Βερεγγάριου Β΄, η Βίλλα της Τοσκάνης, δέχτηκε την μεγαλύτερη επίθεση. Την αποκάλεσε δεύτερη Ιεζάβελ και «μάγισσα που τρώει παιδιά» και την κατηγόρησε ότι είχε σεξουαλικές σχέσεις με τον ιερέα Δομίνικο, που τον περιγράφει ως κοντό, τριχωτό, τρελό και «με ουρά». Αυτό είχε σκοπό να αμφισβητήσει την νομιμότητα των διαδόχων του Βερεγγάριου Β΄.
Χαρακτηριστική είναι επίσης η επίθεση του Λιουτπράνδου στον Πάπα Ιωάννη ΙΑ΄, που ήταν αντίπαλος του Όθωνα Α΄. Ο Λιουτπράνδος αμφισβήτησε την καταγωγή του Πάπα, κατηγορώντας τον ότι ήταν νόθος γιος του Πάπα Σέργιου Γ΄ με την πριγκίπισσα Μαροζία και μάλιστα με ιδιαίτερα καυστικό τρόπο. Το κατηγόρησε ότι καταγόταν από «εκείνη την αναίσχυντη πόρνη», την γερουσιαστή Θεοδώρα και τις «φαύλες πράξεις» τής κόρης της Μαροζίας. Από τέτοιου είδους κατηγορίες και χαρακτηρισμούς η εποχή του 10ου αιώνα στην Ρώμη ονομάστηκε «πορνοκρατία».  Τέτοιου είδους αντιμετώπιση είχαν και πολλοί άλλοι βασιλείς, πρίγκιπες, πάπες και άλλοι ευγενείς της ιταλικής Αυλής, με αποκορύφωμα την ίδια την μητέρα του Βερεγγάριου Β΄, τη Γκίζελα του Φρίουλι, που ήταν ένας από τους πιο ισχυρούς ανθρώπους της Ιταλίας του 10ου αιώνα, αλλά ο Λιουτπράνδος επιχειρεί να αμαυρώσει την εξουσία της με κατηγορίες περί ανηθικότητας, καθώς, όπως γράφει, «είχε σαρκικές σχέσεις με όλους, όχι μόνο με πρίγκιπες, αλλά ακόμη και με απλούς ανθρώπους» και λίγο πιο κάτω αναφέρει ότι «η διαφθορά της σάρκας της» διέφθειρε ακόμη και τους υπηκόους της και κατά συνέπεια ολόκληρη την πολιτική σκηνή.
Αντίθετα, η μητέρα του Όθωνα Α΄, η Ματθίλδη του Ρίνγκελχαϊμ, εξυψώνεται ως αγνή και ευσεβής, που δικαίως νυμφεύτηκε τον Ερρίκο Α΄ και μέσω της ιερής και δίκαιης ένωσής τους προέκυψε ως νόμιμος απόγονος (και νόμιμος διεκδικητής του θρόνου) ο Όθων Α΄. Ο Λιουτπράνδος μάλιστα φτάνει στο σημείο να επιχειρήσει να εμφανίσει τον Όθωνα Α΄ ως νόμιμο διάδοχο του ίδιου του Μεγάλου Κωνσταντίνου και έτσι να κατοχυρώσει τον τίτλο του ως "αυτοκράτορα της Αγίας Ρωμαϊκής Αυτοκρατορίας". Με ανάλογο τρόπο η σύζυγος του Όθωνα Α΄, η Αδελαΐδα της Βουργουνδίας, εξυψώνεται ως «η πιο ενάρετη και η πιο ακέραιη» και φέρει με αδιαμφισβήτητο τρόπο το κληρονομικό δικαίωμα στον ιταλικό θρόνο και την συνέχεια της Ρωμαϊκής Αυτοκρατορίας. 
Τα κείμενα του Λιουτπράνδου, που γράφτηκαν με σκοπό την πολιτική υποστήριξη των Οθώνων και των διεκδικήσεών τους στον θρόνο της Αγίας Ρωμαϊκής Αυτοκρατορίας, λόγω του καυστικού και συκοφαντικού χαρακτήρα τους, θεωρούνται υπεύθυνα για την αρνητική εικόνα που έχουμε σήμερα για την λεγόμενη «σκοτεινή εποχή» (Dark Ages) του 10ου αιώνα και ειδικά για την πολιτική σκηνή της Ρώμης του 10ου αιώνα. Οι σκληρές και συχνά αβάσιμες επιθέσεις του Λιουτπράνδου στην ηθική και την σεξουαλικότητα των παπών και των ηγεμόνων της εποχής, οδήγησε στη θεώρηση ότι το πολιτικό σύστημα ήταν βαθιά διεφθαρμένο και σεξουαλικά ακόλαστο με αποτέλεσμα η συγκεκριμένη εποχή να έχει μείνει γνωστή ως «Πορνοκρατία». 

</doc>
<doc id="42812" url="https://el.wikipedia.org/wiki?curid=42812" title="Μαντζαβινάτα">
Μαντζαβινάτα

Τα Μαντζαβινάτα είναι χωριό της Κεφαλονιάς και δημοτικό διαμέρισμα του Ληξουρίου του Δήμου Κεφαλλονιάς. 
Βρίσκεται στο δρόμο από το Ληξούρι στο Ακρωτήρι Κουνόπετρα σε υψόμετρο 10 μέτρων, ο πληθυσμός του ανέρχεται στους 249 κατοίκους (απογραφή 2001). Νότια του χωριού βρίσκεται η δημοφιλής παραλία Ξι και η Κουνόπετρα.
Τον Αύγουστο γίνεται στην πρώην αυλή του σχολείου η γνωστή εορτή κρασιού από τον πολιτιστικό σύλλογο «Κουνόπετρα» Μαντζαβινάτων-Βουνίου. 
Ιστορία.
Το μέρος κατοικείται μάλλον από την αρχαιότητα, ένα ρωμαϊκό μωσαϊκό από τα Βάτσα (Vazza) βρίσκεται σήμερα στο Αρχαιολογικό Μουσείο της Κεφαλλονιάς, και ο λόφος Μασπάλι ερμηνεύεται ως αρχαία ακρόπολη. Η ονομασία του τόπου είναι Ιταλικής προέλευσης από της λέξεις "mangiare" (φαγητό) και "vino" (κρασί). Η παραγωγή σταφίδας και κρασιού αποτελούσε ο σημαντικότερος οικονομικός τομέας του χωριού. 
Από τις τρεις εκκλησίες του χωριού η παλαιότερη είναι από το 1666. Στο ακρωτήρι Κουνόπετρα βρίσκεται η κουνόπετρα, μια πέτρα που μετά από σύγκρουση ενός Αγγλικού πολεμικού πλοίου τον δέκατο ένατο αιώνα κουνιέται. Οι κάτοικοι του χωριού έχουν το πλείστον μεταφερθεί στον κάμπο κοντά στην Κουνόπετρα.

</doc>
<doc id="42820" url="https://el.wikipedia.org/wiki?curid=42820" title="Κοτσάκι">
Κοτσάκι



</doc>
<doc id="42837" url="https://el.wikipedia.org/wiki?curid=42837" title="Σίφωνες Νάξου">
Σίφωνες Νάξου

Οι Σίφωνες ήταν μικρός οικισμός της ορεινής Νάξου σε υψόμετρο 600-650 μέτρων, που όμως δεν διαθέτει μόνιμους κατοίκους από την απογραφή του 1981. Βρίσκεται μεταξύ των χωριών Κεραμωτής, Απειράνθου, Μονής και Κινίδαρου και ανήκει διοικητικά στο στην τ.κ. Μονής που υπάγεται στο δήμο "Νάξου &amp; Μικρών Κυκλάδων".
Στο μικρό αυτό οικισμό υπάρχει ένα εκκλησάκι αφιερωμένο στη μνήμη του αποκεφαλισμού του Αγίου Ιωάννη του Προδρόμου που εορτάζει στις 29 Αυγούστου.
Κάθε χρόνο την ημέρα της εορτής προσέρχονται πιστοί από τα γύρω χωριά και γίνεται μεγάλο πανηγύρι.
Διοικητικές μεταβολές.
Σήμερα ( ο οικισμός δεν έχει μόνιμους κατοίκους από το 1981), μετά τη τελευταία μεταβολή του 2010 ("πρόγραμμα Καλλικράτης"), αποτελεί μαζί με τον οικισμό [[Μονή Νάξου|Μονή]] ( 216 κ.) την "Τοπική Κοινότητα Μονής" ( 216 κ.). Η τ.κ. Μονής υπάγεται στη [[Δήμος Νάξου &amp; Μικρών Κυκλάδων#Δημοτική Ενότητα Δρυμαλίας %5B 5.244 %5D|δημοτική ενότητα Δρυμαλίας]], του "δήμου Νάξου και Μικρών Κυκλάδων", της [[Περιφερειακή ενότητα|περιφερειακής ενότητας]] [[Περιφερειακή Ενότητα Νάξου|Νάξου]] (του πρώην [[Νομός Κυκλάδων|νομού Κυκλάδων]]), στην [[Περιφέρειες της Ελλάδας|περιφέρεια]] [[Περιφέρεια Νοτίου Αιγαίου|Νοτίου Αιγαίου]].
Παραπομπές.
[[Κατηγορία:Χωριά της Νάξου|Σιφωνες]]
[[Κατηγορία:Εγκαταλελειμμένα χωριά του νομού Κυκλάδων]]

</doc>
<doc id="42839" url="https://el.wikipedia.org/wiki?curid=42839" title="Σκεπόνι Νάξου">
Σκεπόνι Νάξου

Το Σκεπόνι ήταν ένας μικρός οικισμός της ορεινής Νάξου που βρισκόταν δυτικά της Κορώνου και βορειοδυτικά της Κεραμωτής, στη δυτική πλαγιά του όρους Κόρωνος σε υψόμετρο 240 μ.. Ανήκε στην κοινότητα Κορωνίδας η οποία έχει πρωτεύουσα την Κωμιακή. Το Σκεπόνι το 1950 αριθμούσε 20 κατοίκους, το 1971 μόλις 17 και από την απογραφή του 1981 μέχρι σήμερα δεν εμφανίζει μόνιμους κατοίκους.
Το Σκεπόνι την εποχή της Φραγκοκρατίας ανήκε στους φράγκους φεουδάρχες Κορονέλλους. Ο φράγκικος πύργος του Σκεπονιού έχει κτισθεί σε απότομο, καίριας σημασίας σημείο, έτσι ώστε να γίνονται αντιληπτοί από μακριά οι οποιοδήποτε επιδρομείς (κατά καιρούς πειρατές, οι Τούρκοι και άλλοι) και για να προστατεύεται εύκολα η περιοχή. Τον πύργο έκτισε ο φεουδάρχης της περιοχής Μάρκος Κορονέλλος.
Στο Σκεπόνι υπάρχει η παλιά εκκλησία του "Άη Γιώργη του Σκεπονίτη", με πολλές τοιχογραφίες. Πάνω απ' το Σκεπόνι, προς τα νότια, υπάρχει επίσης η εκκλησία της Σωτείρας.
Οδική πρόσβαση προς το Σκεπόνι υφίσταται μόνο από τον δυτικό οδικό άξονα Χώρα Νάξου - Εγγαρές - Απόλλωνας Νάξου σε διακλάδωση λίγο πριν από την Μονή Φανερωμένης Νάξου καθώς και από μονοπάτια από Κυνίδαρο και Κεραμωτή που σε κάποιο σημείο συνδέονται.

</doc>
<doc id="42842" url="https://el.wikipedia.org/wiki?curid=42842" title="Αργούν πλοίο">
Αργούν πλοίο

Ως αργούν πλοίο ("laid up" ή "laying up ship") χαρακτηρίζεται το πλοίο εκείνο που λόγω περιορισμένου παροπλισμού ή βλάβης ή για οποιαδήποτε άλλη αιτία (π.χ. ναυτικό ατύχημα, δεξαμενισμό, κατάσχεση, απαγόρευση απόπλου κ.ά.) βρίσκεται εκτός ενέργειας, δηλαδή δεν πραγματοποιεί μεταφορές ή πλόες. Πρόκειται περισσότερο για οικονομικό όρο επί της εκμετάλλευσης του πλοίου.
Ο όρος αυτός είναι πολύ σημαντικός τόσο στο χρόνο επάνδρωσης και εκμετάλλευσης όσο και στις αντίστοιχες χρονικά οικονομικές υποχρεώσεις του πλοίου. Η κυρια διαφορά του πλοίου αυτού με το παροπλισμένο πλοίο είναι ότι διατηρεί ένα αναγκαίο μέρος του προβλεπόμενου πληρώματος, ενώ ο χρόνος παραμονής αυτού λαμβάνεται υπ΄ όψη ως θαλάσσια υπηρεσία.

</doc>
<doc id="42846" url="https://el.wikipedia.org/wiki?curid=42846" title="Ν.Ο. Παλαιό Φάληρο">
Ν.Ο. Παλαιό Φάληρο

Ο Ναυτικός Όμιλος Παλαιού Φαλήρου ιδρύθηκε το 1937 και αρχικά ήταν εγκατεστημένος στην περιοχή Ξυροτάγαρου του Π. Φαλήρου, όπου διέθετε ιδιόκτητες κτιριακές εγκαταστάσεις και ασφαλισμένο λιμάνι. Τότε ήταν ενεργός τόσο στην ιστιοπλοΐα όσο και στη κωπηλασία.
Το 1973, εν όψη της τουριστικής αξιοποίησης της περιοχής εκδιώχθηκε. Οι εγκαταστάσεις του ισοπεδώθηκαν και ο λιμενίσκος του εκχωματώθηκε. Ύστερα από αυτό, εγκαταστάθηκε προσωρινά στην περιοχή “Μπάτη” χωρίς χρηστικές εγκαταστάσεις επί 2 περίπου χρόνια.
Τέλος, το 1975 εγκαταστάθηκε οριστικά στο χώρο που στεγάζεται τώρα, στη Μαρίνα Φλοίσβου και στον οποίο με την βοήθεια της Γ.Γ. Αθλητισμού έκτισε εγκαταστάσεις και διευθέτησε κατάλληλα τον υπαίθριο χώρο για την εναπόθεση των αθλητικών σκαφών.
Παρ' όλες τις δυσκολίες το αθλητικό δυναμικό του ομίλου μεγαλώνει συνεχώς τόσο στο Τρίγωνο όσο και στην Ανοικτή Θάλασσα και προσπαθεί να φέρει τον κόσμο του Παλαιού Φαλήρου (και όχι μόνο) κοντά στην Ιστιοπλοΐα.

</doc>
<doc id="42850" url="https://el.wikipedia.org/wiki?curid=42850" title="Τρομπαμαρίνα">
Τρομπαμαρίνα

Η τρομπαμαρίνα είναι ναυτικός όρος που πολλές φορές συγχέεται με ναυτική αντλία που όμως δεν έχει καμία σχέση.
Η τρομπαμαρίνα (εκ του αγγλικού όρου speaking trumpet) είναι ο χρησιμοποιούμενος στα πλοία τηλεβόας με τον οποίο δίδονταν παλαιότερα οι εντολές του Πλοιάρχου προς τους Αξιωματικούς και το πλήρωμα του πλοίου.

</doc>
<doc id="42856" url="https://el.wikipedia.org/wiki?curid=42856" title="Α.Γ.Σ. Βύζας Μεγάρων">
Α.Γ.Σ. Βύζας Μεγάρων

Ο Αθλητικός Γυμναστικός Σύλλογος Βύζας Μεγάρων είναι ελληνικό αθλητικό και ποδοσφαιρικό σωματείο με έδρα τα Μέγαρα. Επίσημο έτος ίδρυσης του συλλόγου είναι το 1928 με τα χρώματά του να είναι το κίτρινο και το μαύρο, ενώ το έμβλημά του είναι η κεφαλή του Βύζαντα, οικιστή της αρχαίας πόλης του Βυζαντίου. 
Έχει αγωνιστεί σε όλες τις εθνικές κατηγορίες και από την αγωνιστική περίοδο 2016-17 αγωνίζεται στις διοργανώσεις της Ε.Π.Σ. Δυτικής Αττικής. Παραδοσιακή έδρα του συλλόγου αποτελεί το Δημοτικό γήπεδο Μεγάρων, ωστόσο όμως χρησιμοποιεί εναλλακτικά και το Δημοτικό στάδιο Μεγάρων «Μεγαρέων Ολυμπιονικών».
Ιστορία.
Η ίδρυση και τα πρώτα βήματα.
Το 1928 μαθητές του Γυμνασίου Μεγάρων ίδρυσαν μια ανεξάρτητη ποδοσφαιρική ομάδα με την ονομασία «Α.Γ.Σ. ΒΥΖΑΣ ΜΕΓΑΡΩΝ», τιμώντας το Βύζαντα το Μεγαρέα, ιδρυτή του Βυζαντίου και αποικιστή του. Τον Ιούλιο του 1930 ο Α.Γ.Σ. ΒΥΖΑΣ ΜΕΓΑΡΩΝ αναγνωρίστηκε επίσημα από το Πρωτοδικείο, με πρώτο πρόεδρο το Παναγιώτη Μπέη. Έμβλημα του συλλόγου είναι η κεφαλή του Βύζαντα και χρώματα της ομάδας το κίτρινο και το μαύρο, που αποτελούν τα χρώματα του Βυζαντίου.
Ο Βύζας από την ημέρα της ίδρυσης του ως ανεξάρτητο σωματείο αγωνίστηκε με τις υπόλοιπες τοπικές ομάδες σε τοπικά ανεξάρτητα πρωταθλήματα αλλά και με ομάδες εκτός Μεγάρων. Πρώτο παιχνίδι με ομάδα που η έδρα της βρισκόταν εκτός Μεγάρων πραγματοποιήθηκε στις 2 Νοεμβρίου 1930 με αντίπαλο τον Θρασύβουλο με αποτέλεσμα 1-3. Μετά τον πόλεμο ο Βύζας Μεγάρων επανιδρύεται και αρχίζει πάλι την έντονη αθλητική δραστηριότητα. Η έλλειψη γηπέδου ωστόσο, δεν επέτρεπε στο Βύζαντα να συμμετέχει σε επίσημο πρωτάθλημα και έδινε μόνο ανεπίσημους αγώνες μέχρι και το 1957, όποτε και ο Βύζας ενοικίασε μία έκταση, την περιέφραξε και τη διαμόρφωσε σε γήπεδο, δίνοντας του την ευκαιρία να αγωνιστεί επίσημα. 
Το 1957 αναγνωρίστηκε επίσημα από την Ε.Π.Ο. με αύξοντα Αριθμό Μητρώου 639 και εντάχθηκε επίσημα στη δύναμη της Ε.Π.Σ. Πειραιά. Την περίοδο 1957-58 συμμετείχε για πρώτη φορά σε επίσημο πρωτάθλημα της Ένωσης Πειραιά, ξεκινώντας την επίσημη αγωνιστική του πορεία από το πρωτάθλημα της Δ΄ Κατηγορίας την περίοδο 1957-58. Στις 6 Οκτωβρίου 1957 πραγματοποιήθηκε ο πρώτος επίσημος αγώνας της ομάδας για το πρωτάθλημα της Ε.Π.Σ. Πειραιά με αντίπαλο τον Περαμαϊκό τον οποίο και νίκησε με σκορ 3-1. Ο Βύζας τερμάτισε πρώτος στον A' όμιλο της Δ' κατηγορίας Πειραιώς και αναδείχθηκε υπερπρωταθλητής της κατηγορίας, μετά από μπαράζ με την πρωταθλήτρια ομάδα του B' ομίλου, Σπίθα Νίκαιας (Βύζας - Σπίθα 1-0 &amp; Σπίθα - Βύζας 3-5). Ανέβαινε συνεχώς κατηγορίες και την περίοδο 1959-60 κερδίζει την άνοδο στην Α΄ Κατηγορία της Ε.Π.Σ. Πειραιά.
Η επίσημη αγωνιστική πορεία μέχρι σήμερα.
Την περίοδο 1960-61 τερμάτισε στη 2η θέση της βαθμολογίας της κορυφαίας κατηγορίας του πρωταθλήματος Πειραιά και κέρδισε τη συμμετοχή του στο άτυπο πρωτάθλημα της Β΄ Εθνικής του 1961, όπου έχασε την άνοδο. Την επόμενη περίοδο (1961-62) αναδείχθηκε πρωταθλητής Πειραιά για πρώτη φορά στην ιστορία του και προκρίθηκε εκ νέου στο άτυπο πρωτάθλημα της Β΄ Εθνικής του 1962, όπου τερμάτισε στην 1η θέση του Β΄ Ομίλου Νότου και κέρδισε την άνοδο στο επίσημο πρωτάθλημα της Β' Εθνικής κατηγορίας. Στην νεοσύστατο επίσημο πρωτάθλημα της Β΄ Εθνικής αγωνίστηκε συνεχώς από την περίοδο 1962-63 και την περίοδο 1964-65 αναδείχθηκε πρωταθλητής Β΄ Ομίλου και συμμετείχε στα μπαράζ ανόδου με τους πρωταθλητές των υπόλοιπων 3 ομίλων, Α.Ο. Αιγάλεω, Πανσερραϊκό και Εδεσσαϊκό, όπου τερμάτισε τελευταίος χάνοντας την άνοδο. Την περίοδο 1965-66, αναδείχθηκε εκ νέου πρωταθλητής του Β΄ Ομίλου της Β΄ Εθνικής και συμμετείχε ξανά στα μπαράζ ανόδου με τους πρωταθλητές των υπόλοιπων 2 ομίλων, Γ.Α.Σ. Βέροια και Ο.Φ.Η. όπου τερματίζοντας στην 1η θέση, κέρδισε την ιστορική και πολυπόθητη άνοδο στην Α΄ Εθνική κατηγορία. Στην Α΄ Εθνική κατηγορία αγωνίστηκε για 4 χρονιές, από την περίοδο 1966-67 μέχρι και την περίοδο 1969-70, όποτε και υποβιβάστηκε. Το 1964 έκανε την έκπληξη και έφτασε μέχρι τα προημιτελικά του Κυπέλλου Ελλάδας, όπου αποκλείστηκε από τον Παναθηναϊκό.
Ακολούθως αγωνίστηκε στην Β΄ Εθνική για 5 χρονιές μέχρι και την περίοδο 1974-75, όποτε και υποβιβάζεται στο τοπικό πρωτάθλημα του Πειραιά. Το 1978 κατέκτησε το πρωτάθλημα του Πειραιά και κέρδισε την άνοδο στο Εθνικό ερασιτεχνικό πρωτάθλημα και αμέσως, το 1979 κατέκτησε το πρωτάθλημα του 1ου ομίλου του Εθνικού ερασιτεχνικού πρωταθλήματος και κέρδισε την επάνοδο στην Β΄ Εθνική κατηγορία. Στην Β΄ Εθνική αγωνίστηκε για 4 χρονιές μέχρι και την περίοδο 1982-83, όποτε και υποβιβάστηκε. Την περίοδο 1985-86 κέρδισε την παραμονή στην Γ΄ Εθνική κερδίζοντας τον Ποσειδώνα Νέας Μηχανιώνας με 2-0 στο μπαράζ στα Τρίκαλα στις 3 Σεπτεμβρίου 1986, ωστόσο την περίοδο 1986-87 υποβιβάστηκε. Ακολούθως αγωνίστηκε μεταξύ τοπικού πρωταθλήματος και Δ΄ Εθνικής. Το 1991 ήταν φιναλίστ του Κυπέλλου Ε.Π.Σ. Πειραιά και το 2001 αναδείχθηκε κυπελλούχος Πειραιά για πρώτη φορά, επικρατώντας του Ατρομήτου Πειραιώς με 1-0 στον τελικό στο Δημοτικό Γήπεδο Νεάπολης Νίκαιας. Το 2002 αναδείχθηκε τριταθλητής του Β΄ Ομίλου της Δ΄ Εθνικής και συμμετείχε στο μπαράζ ανόδου με τους Αχαρναϊκό, Καστοριά και Ένωση Θράκης Αλεξανδρούπολης όπου κατέκτησε τη 2η θέση και κέρδισε την επάνοδο στην Γ΄ Εθνική και τα επαγγελματικά εθνικά πρωταθλήματα. 
Την περίοδο 2002-03 απέφυγε την τελευταία αγωνιστική τον υποβιβασμό στη Δ΄ Εθνική, επικρατώντας με 0-2 της Α.Ε.Λ. στη Λάρισα. Το 2010 η ομάδα τερμάτισε στη 2η θέση του Νοτίου ομίλου και συμμετείχε στο μπαράζ ανόδου με την δευτεραθλήτρια του Βορείου ομίλου ομάδα των Τρικάλων, από την οποία και ηττήθηκε με 2-0 στη Νέα Σμύρνη και έχασε την άνοδο στην Β΄ Εθνική κατηγορία. Ωστόσο, την επόμενη χρονιά (2011) η ομάδα τερμάτισε στην 2η θέση του Νότιου ομίλου και κέρδισε την απευθείας άνοδο στην Β' Εθνική Κατηγορία. Έχοντας επιστρέψει στην Β΄ Εθνική για πρώτη φορά μετά το 1983, την χρονιά 2011-12 κέρδισε την παραμονή 4 αγωνιστικές πριν το τέλος του πρωταθλήματος όποτε και για την 30η αγωνιστική επικράτησε του Αγροτικού Αστέρα στο καθοριστικό εκτός έδρας παιχνίδι στον Εύοσμο με ανατροπή με 1-2 και κέρδισε μαθηματικά την παραμονή του στην κατηγορία, ενώ υποβίβασε τον Αγροτικό Αστέρα. Συνέχισε στην Β΄ Εθνική μέχρι και τη σεζόν 2013-2014, η πιο αποτέλεσε μαύρη χρονιά για την ιστορία του Βύζαντα καθώς τερμάτισε στην τελευταία θέση με 8 βαθμούς και υποβιβάστηκε στο ερασιτεχνικό πλέον πρωτάθλημα της Γ΄ Εθνικής.
Στο ερασιτεχνικό πρωτάθλημα της Γ' Εθνικής αγωνίστηκε τις επόμενες 2 χρονιές και η σεζόν 2015-2016 αποδείχθηκε μοιραία για τον ιστορικό σύλλογο, καθώς υποβιβάστηκε στο τοπικό πρωτάθλημα έπειτα από 18 χρόνια παρουσίας στις εθνικές κατηγορίες. Το 2016 ήταν φιναλίστ του Κυπέλλου Ε.Π.Σ. Δυτικής Αττικής, όπου ηττήθηκε στον τελικό από την ομάδα του Ασπροπύργου. Έκτοτε, από την αγωνιστική περίοδο 2016-17 μέχρι και την τρέχουσα, 2018-19, αγωνίζεται στο τοπικό πρωτάθλημα της Ε.Π.Σ. Δυτικής Αττικής, με επιθυμία όλων των φιλάθλων την επιστροφή του ιστορικού συλλόγου στα εθνικά πρωταθλήματα.
Αξιοσημείωτοι ποδοσφαιριστές.
Τη φανέλα του Βύζαντα Μεγάρων έχουν φορέσει κάποιοι θρύλοι του ελληνικού ποδοσφαιρού, καθώς και αρκετοί άλλοι σημαντικοί ποδοσφαιριστές, μεταξύ των οποίων οι:
 Σπύρος Γαρυφάλλης

</doc>
<doc id="42858" url="https://el.wikipedia.org/wiki?curid=42858" title="Εφόδια πλοίου">
Εφόδια πλοίου

Με τον γενικό όρο εφόδια πλοίου (stores) χαρακτηρίζονται όλα εκείνα τα απαραίτητα είδη με τα οποία πρέπει να φέρεται εφοδιασμένο ένα πλοίο, όπως για παράδειγμα τρόφιμα (victuals), καύσιμα (bunkers), λιπαντικά (lubricants), εφόδια καταστρώματος (deck stores), που μπορεί να είναι αλυσίδες, σχοινιά, εφόδια μηχανής (engine stores) όπως εργαλεία, στουπιά, κ.ά., εφόδια διαμερισμάτων (cabin stores) όπως είδη ενδιαίτησης πληρώματος), εφόδια πληρώματος (τσιγάρα, ποτά) κλπ.
Παλαιότερα υπεύθυνος για τον εφοδιασμό αυτό ήταν ο ίδιος ο Πλοίαρχος, σήμερα οι ναυτιλιακές εταιρείες χρησιμοποιούν συνήθως προμηθευτές (ship chandlers) για τον εφοδιασμό των παραπάνω ενώ ο Πλοίαρχος μετά την παραλαβή υποχρεούται να συντάξει ειδικό πρακτικό λεγόμενο "δηλωτικό εφοδίων" (ship's store bond) που θα πρέπει να παραδώσει στις τελωνειακές αρχές της χώρας απ΄ όπου έγινε η εν λόγω τροφοδοσία (τα εφόδια αυτά απαλλάσσονται τοπικών φόρων θεωρούμενα ως "tax free", "μη υποκείμενα φόρου").

</doc>
<doc id="42864" url="https://el.wikipedia.org/wiki?curid=42864" title="Έτερε">
Έτερε



</doc>
<doc id="42865" url="https://el.wikipedia.org/wiki?curid=42865" title="Ντάνιασμα">
Ντάνιασμα



</doc>
<doc id="42867" url="https://el.wikipedia.org/wiki?curid=42867" title="Ευτρεπισμός φορτίου">
Ευτρεπισμός φορτίου

Με τον όρο ευτρεπισμός φορτίου ("dunnage", από όπου και οι ελληνικές κοινές ονομασίες ντάνιασμα ή ντανιάρισμα, ή ως ρήμα «ντανιάζω» ή «ντανιάρω») χαρακτηρίζεται το σύνολο των εργασιών της τακτοποίησης του προς μεταφορά ή αποθήκευση φορτίου. Ο όρος αυτός είναι πολύ σημαντικός, ιδίως στη φόρτωση των πλοίων που γίνεται μέσα στα κύτη (κοινώς αμπάρια).
Με τον ευτρεπισμό του φορτίου πρέπει να προλαμβάνεται και να παρεμποδίζεται τυχόν μετατόπιση φορτίου ή υπερθέρμανση, ή και ακόμη εισροή νερού στον χώρο φόρτωσης, και να εξασφαλίζεται ο αερισμός του.
Για τις εργασίες αυτές χρησιμοποιούνται διάφορα τεχνικά μέσα.

</doc>
<doc id="42870" url="https://el.wikipedia.org/wiki?curid=42870" title="Πάπας Ανάκλητος">
Πάπας Ανάκλητος

Ο Ανάκλητος ήταν άγιος της Ορθόδοξης και της Καθολικής Εκκλησίας και Πάπας. Η μνήμη του τιμάται στις 26 Απριλίου από την Ορθόδοξη εκκλησία και στις 13 Ιουλίου από την Καθολική. 
Βίος.
Ο Ανάκλητος ήταν ένας από τους πρώτους Πάπες της Ρώμης. Το παπικό του όνομα φέρεται και ως Κλήτος, Κλείτος ή Ανέγκλητος. Ήταν Αθηναίος και λέγεται ότι ήταν γιος ενός φιλοσόφου, που λεγόταν Αντίοχος. Η σειρά με την οποία επισκόπευσε είναι αβέβαιη: ή μετά τον Λίνο επίσκοπο Ρώμης, ή μετά τον Κλήμεντα. Έτσι η σειρά διαδοχής είναι Λίνος, Ανάκλητος, Κλήμης. Κατά τη δεύτερη εκδοχή είναι Λίνος, Κλήμης, Ανάκλητος. Επίσης και η χρονολογία κατά την οποία επισκόπευσε είναι αβέβαιη: ή 77-88 ή 78-91. Ο Ανάκλητος εμαρτύρησε το 88 μ.Χ. και τιμάται ως άγιος. Η μνήμη του τιμάται από την Ορθόδοξη εκκλησία στις 26 Απριλίου, ενώ κατά το λατινικό εορτολόγιο τιμάται στις 13 Ιουλίου.

</doc>
<doc id="42872" url="https://el.wikipedia.org/wiki?curid=42872" title="Πάπας Ευάριστος">
Πάπας Ευάριστος

Ο Ευάριστος ήταν Πάπας και άγιος (97/99 – 105/108) και μάρτυρας (σύμφωνα με την παράδοση). Η μνήμη του εορτάζεται από την Καθολική Εκκλησία στις 26 Οκτωβρίου. Τον διαδέχθηκε στο παπικό αξίωμα ο Πάπας Αλέξανδρος Α΄.
Λίγα είναι γνωστά για τη ζωή του Ευαρίστου. Σύμφωνα με το "Liber Pontificalis", γεννήθηκε στη Βηθλεέμ από εβραϊκή εξελληνισμένη ή ελληνική οικογένεια και προσηλυτίστηκε στη Ρώμη στον χριστιανισμό, διοίκησε την επισκοπή Ρώμης, αντικαθιστώντας τον Πάπα Κλήμεντα Α', που ήταν εξορισμένος στην Ταυρική Χερσόνησο την περίοδο των διώξεων από τον Δομιτιανό.
Το "Liber Pontificalis" αναφέρει ότι ο Ευάριστος χώρισε τη Ρώμη σε επτά διακονίες, ορίζοντας και έναν κληρικό για την καθεμία, σε τόπους που είχαν αγιοποιηθεί πρώτα, λόγω του μαρτυρίου χριστιανών και όπου αργότερα κτίστηκαν ναοί στη μνήμη τους. Παρόλα αυτά, ο ισχυρισμός αυτός δεν έχει βάση.
Αντίθετα, πιθανότατα αληθεύει μια άλλη πληροφόρία που αναφέρει το "Liber Pontificalis", σύμφωνα με την οποία ο τάφος του Πάπα Ευαρίστου βρίσκεται κοντά στον τάφο του Αποστόλου Πέτρου (δηλαδή κάτω από τη βασιλική του Αγίου Πέτρου στο Βατικανό), αν και υπάρχει μια άλλη παράδοση, σύμφωνα με την οποία έχει ταφεί στην εκκλησία Santa Maria Maggiore alla Pietrasanta στη Νάπολη. Το μαρτύριο του πάπα Ευαρίστου δεν έχει αποδειχτεί.

</doc>
<doc id="42873" url="https://el.wikipedia.org/wiki?curid=42873" title="Πάπας Κλήμης Α΄">
Πάπας Κλήμης Α΄

Ο Κλήμης Α' ή Κλήμης Ρώμης ή Άγιος Κλήμης (στα λατινικά "Clemens Romanus", Ρώμη ; - Κριμαία περ. 98) ήταν ο τρίτος επίσκοπος Ρώμης (Πάπας, 88-97 ή 92-101) και μία από σημαντικότερες προσωπικότητες της πρωτοχριστιανικής εκκλησίας. Σήμερα θεωρείται "Αποστολικός πατέρας" διότι μαθήτευσε δίπλα σε αποστόλους, αλλά και διότι θεωρήθηκε πως χειροτονήθηκε από αυτούς. Υπήρξε εκκλησιαστικός ηγέτης με σημαντικό κύρος, ενώ η γραμματεία του από πολύ νωρίς εξελήφθη από την εκκλησία ως ισαποστολικού κύρους, με αποτέλεσμα τα έργα του από μερικές εκκλησίες να τοποθετηθούν ακόμη και στον Κανόνα της Καινής Διαθήκης. Εκκλησιαστικοί συγγραφείς μάλιστα ταύτιζαν τον Κλήμη, με το συνεργάτη του Αποστόλου Παύλου, που αποκαλείται με το ίδιο όνομα στην «"Προς Φιλιππησσίους επιστολή"».
Ο βίος του.
Για το βίο του Αγίου Κλήμεντος υπάρχουν πενιχρές και συγκεχυμένες πληροφορίες. Το πού και πότε γεννήθηκε δεν είναι γνωστό. Με βάση τη μαρτυρία των Κλημεντείων, κατεβλήθη η προσπάθεια να ταυτιστεί με το γόνο της τότε βασιλευούσης οικογένειας της Ρώμης, ύπατο Φλάβιο Κλήμεντα, ο οποίος φονεύτηκε από τον εξάδελφό του Δομιτιανό για έγκλημα αθεότητος, δηλαδή ως Χριστιανός. Κάτι τέτοιο όμως φαίνεται απίθανο διότι αφενός «"αν συνέβαινε τούτο, αι σοβαραί χριστιανικαί πηγαί δε θα το ηγνόουν"» και αφετέρου «"ο επίσκοπος επέζησε του διωγμού του Δομιτιανού"». Βάσει της δαψιλούς στην επιστολή χρήσεως της Παλαιάς Διαθήκης, εικάζεται πως πιθανώς ήταν Ιουδαϊκής καταγωγής, αν και κάτι τέτοιο δεν μπορεί να επιβεβαιωθεί.
Θεωρείται ο πρώτος "Αποστολικός Πατέρας" και ταυτίζεται από εκκλησιαστικούς συγγραφείς προς το μαθητή του Αποστόλου Παύλου, που κατονομάζεται ως Κλήμης στην «"Προς Φιλιππησίους Επιστολή"». Ο Ειρηναίος της Λυών αναφερεται σε αυτον ως «"ο εορακώς τους μακαρίους αποστόλους... και την παράδοσιν προ οφθαλμών έχων"». Ο ίδιος τον κατατάσσει μεταξύ των συγχρόνων των Αποστόλων και αυτόπτη μάρτυρα του κηρύγματός τους, αλλά πως υπήρξε και ο τρίτος Επίσκοπος Ρώμης, που διαδέχθηκε τον Ανάκλητο. Υποστηρίζεται επίσης πως υπήρξε μαθητής του Λίνου, θεωρούμενου πρώτου επισκόπου Ρώμης, επίσης μαθητή του Αποστόλου Παύλου. Ο Τερτυλλιανός μάς αναφέρει πως χειροτονήθηκε από τον Απόστολο Πέτρο και πως ήταν ο πρώτος επίσκοπος Ρώμης, κάτι που όμως ελέγχεται για την αξιοπιστία του.
Οι πληροφορίες περί της σειράς επισκοπείας του είναι γενικώς συγκεχυμένες. Έτσι υποστηρίζεται η άποψη πως είναι ο δεύτερος επίσκοπος Ρώμης μετά το Λίνο, πως είναι πρώτος επίσκοπος Ρώμης, διότι οι άλλοι δύο θεωρούμενοι επίσκοποι ήταν απλοί επίτροποι στην περιοδεία του Αποστόλου Πέτρου, αλλά και πως υπήρξε ο πρώτος και ο τρίτος επίσκοπος Ρώμης, αφού αρχικώς είχε παραιτηθεί της θέσεώς του, χάρη ομονοίας στην τοπική εκκλησία. Πιθανώς βέβαια όλη αυτή η σύγχυση να προκλήθηκε λόγω του μη σαφούς διαχωρισμού των ρόλων πρεσβυτέρου και επισκόπου κατά την αποστολική εποχή και μέχρι το θάνατό τους.
Εν πάση περιπτώσει, ο Κλήμης Ρώμης υπήρξε αδιαμφισβήτητα η πλέον σημαντική φυσιογνωμία στην εκκλησία της Ρώμης κατά την μεταποστολική περίοδο. Διετέλεσε επίσκοπος από το 12ο έτος της βασιλείας του Δομιτιανού, μέχρι και το τρίτο έτος βασιλείας του Τραϊανού, δηλαδή μεταξύ των ετών 92 και 101. Η μαρτυρία μάλιστα κρίνεται αξιόπιστη αφού μαρτυρείται και από τον Ερμά. Ο ίδιος φέρεται από κάποιες πηγές πως μαρτύρησε, αν και οι πληροφορίες φαίνεται να προέρχονται από μεταγενέστερες πηγές του δ΄ αιώνα. Σύμφωνα με αυτές, ο Κλήμεντας είχε εξορισθεί στη Χερσώνα, όπου μαρτυρικώς παρέδωσε τη ζωή του, αφού ρίφθηκε στη θάλασσα με κρεμασμένη άγκυρα στον τράχηλό του. Όμως παραμένει απορίας άξιον πως ο Ειρηναίος δεν αναφέρει κάτι παρόμοιο, αλλά και ότι οι επισκοπικοί κατάλογοί του φέρουν μόνο επίσκοπο μάρτυρα μέχρι του Ελευθέρου τον Τελεσφόρο, τη στιγμή που ο Ευσέβιος μας πληροφορεί πως ο Κλήμης απεβίωσε φυσικώς. Η μνήμη του τιμάται από την Καθολική Εκκλησία στις 23 Νοεμβρίου και από την Ορθόδοξη στις 24.
Η διδασκαλία του.
Ο Κλήμης στη θεολογία του αρχικώς τονίζει πως οι εκκλησιαστικοί θεσμοί δεν αντλούν την δύναμή τους από το λαό, αλλά από το Θεό. Πηγή της αληθείας είναι Αυτός, ο οποίος διαμέσου του Ιησού και των Αποστόλων κατέστησε τους κληρικούς στην εκκλησία του. Έτσι προτάσσει αφενός το θείο χαρακτήρα των εκκλησιαστικών αξιωμάτων, αλλά και την αποστολική διαδοχή, αρχές που «"παρέμειναν θεμελιώδεις στο Κανονικό Δίκαιο"». Μέσα από τις επιστολές του ο Κλήμης, καταδεικνύει την φυσική τάξη και αρμονία που υπάρχει στην πλάση, μια αρμονία που όλα γίνονται με μέτρο από το Δημιουργό, ενώ ταυτόχρονα την αντιπαραβάλει προς την κοινωνία των ανθρώπων, η οποία πρέπει να διέπεται από τις ίδιες αρχές. 
Ο Κλήμης μέσω της επιστολής του κρίνει πως αρχή και ρίζα και του κακού είναι το συναίσθημα της ζήλειας, αφού λόγω της ζήλειας διαπράχθησαν όλα τα εγκλήματα της ιστορίας. Γι'αυτό καταβάλει προσπάθεια να θέσει στη βάση της θεραπείας των ψυχών την αγάπη, όπου παραθέτει και ύμνο, παράλληλα προς αυτόν του Παύλου. Ταυτόχρονα όμως δεν παραλείπει να τονίσει την ανάγκη της μετανοίας, έτσι ώστε μέσω της πίστεως να επέλθει η «"αθάνατη γνώσις"», που είναι καρπός της πίστεως. Η σωτηρία προκύπτει σε μια αξεδιάλυτη ενότητα στη ροή της ιστορίας από την εποχή του Αδάμ, μέσα στην οποία ο ιστορικός χώρος δράσης του άσαρκου Λόγου δεν είναι μόνο ο Ισραήλ, αλλά και οι εθνικοί, έστω και σε μικρότερη κλίμακα. Ο Χριστός περιγράφεται με χριστολογική ορολογία παρόμοια με του Αποστόλου Παύλου της «"Προς Εβραίους Επιστολής"». Ο Θεός πάλι κατά τον Κλήμη είναι ύψιστος, σοφός δημιουργός, δεσπότης του κόσμου, ενώ ιδιαίτερο βάρος αποδίδει στο γεγονός της ανάστασης. Η εκκλησία για τον Κλήμη αντιπαραβάλλεται με δύο μορφές. Αυτή της πόλεως και του κράτους, τη στιγμή που προτάσσει την αναγκαία ενότητα των μελών του σώματός της, στα πρότυπα μιας ιδανικής πολιτείας.
Η χαρακτηριστική αυτή επιστολή του Κλήμεντος, που παρέχονται οι πληροφορίες για τη διδασκαλία του, είναι η «"Προς Κορινθίους"» επιστολή του, που αποστέλλεται στην οικεία εκκλησία γύρω στο 95, λόγω της προσπάθειας κάποιων χριστιανών να αντικαταστήσουν τους χειροτονημένους κληρικούς με άλλους της αρεσκείας τους. Η προβληματική αυτή αναπτύσσεται στην εποχή του, καθώς φαίνεται πως «"κάποιοι αμφέβαλλαν για το αν οι πράξεις των μονίμων λειτουργών ήσαν τόσο έγκυρες, όσο και οι πράξεις των χαρισματούχων"», δηλαδή του μονίμου ιερατείου προς τους Αποστόλους και τους Προφήτες. Στο επίκεντρο αυτού του συγγράμματος βρίσκεται η αντίληψη περί αποστολικής διαδοχής, καθώς ο Κλήμης αναλαμβάνει να ξεκαθαρίσει πως η ιδιότητα των κληρικών πηγάζει από το Θεό και όχι από την ανθρώπινη θέληση, διότι άλλωστε αυτούς τους κληρικούς τους κατέστησαν άξιους οι ίδιοι οι χαρισματούχοι φορείς της ιεροσύνης. Ο ίδιος έτσι προτάσσει υπακοή, ταπεινοφροσύνη, υποταγή, δικαιοσύνη και αγνότητα, διότι ο σκοπός της εκκλησίας είναι η ειρήνη και η ομόνοια. Η επιστολή αυτή σε αυτό το σημείο γίνεται μάλιστα πολύ σημαντική διότι προτάσσεται ο φορέας της ιεροσύνης, που παρότι δεν απαντάται άμεσα το ζήτημα της «Αποστολικής διαδοχής», ζήτημα το οποίο θα ξεκαθαρίσει λίγα έτη αργότερα ο Ιγνάτιος, φέρει μια πρώτη φάση προτάσεως της αποστολικής διαδοχής και του κύρους των χειροτονιών.
Στην ίδια επιστολή χρησιμοποιεί επιχειρήματα που αντλεί από την πολιτική και ηθική φιλοσοφία των Ελλήνων και την κοσμολογία των Στωικών. Περιγράφει, έτσι, την αρμονία και την τάξη που επικρατούν στη φύση και ουσιαστικά καταλήγει στο συμπέρασμα ότι, όπως οι θείες αρχές καθιστούν τη δημιουργία «κόσμο», δηλαδή τάξη και αρμονία, κάνουν και την ανθρώπινη κοινωνία οργανωμένο σύνολο. Από αυτά συνάγεται ότι ο Κλήμης ήταν κοινωνός της ελληνικής παιδείας και δε δίσταζε να χρησιμοποιήσει την ελληνική φιλοσοφία στη θεολογία του.
Μια δεύτερη επιστολή, ή πιο ορθά ομιλία, γράφτηκε κατά τον δεύτερο αιώνα και αποδόθηκε παραδοσιακά στον Κλήμη, αμφισβητείται ως προς την αυθεντικότητα του συγγραφέα της από τους σύγχρονους λόγιους.

</doc>
<doc id="42874" url="https://el.wikipedia.org/wiki?curid=42874" title="Πάπας Αλέξανδρος Α΄">
Πάπας Αλέξανδρος Α΄

Ο Αλέξανδρος Α΄ ήταν Πάπας και άγιος της Ρώμης από περίπου το 106 (ή 108-109) έως περίπου το 115 (πέθανε το 115 ή 116 ή 119). Σύμφωνα με τον κατάλογο των Παπών ("Annuario Pontificio") επρόκειτο για Ρωμαίο που ήταν Πάπας στο διάστημα 108 ή 109 με 116 ή 119.
Η χριστιανική παράδοση αναφέρει ότι μαρτύρησε επί Τραϊανού ή Αδριανού, αλλά δεν υπάρχουν τεκμήρια που να το υποστηρίζουν ή να το καταρρίπτουν.
Στην Καθολική Εγκυκλοπαίδεια του 1907, ο Thomas Shahan θεωρεί ανακριβή την παράδοση που θέλει τον Πάπα Αλέξανδρο Α΄ να εισήγαγε στο Ρωμαϊκό Κανόνα τη διήγηση του Μυστικού Δείπνου ("Qui pridie"). Επίσης ανακριβής θεωρείται η παράδοση που τον θέλει να έχει εισαγάγει τη χρήση αγιασμένου νερού αναμεμειγμένου με αλάτι για τον καθαρισμό των σπιτιών των Χριστιανών από την επιρροή των κακών πνευμάτων. Ο Αλέξανδρος εισήγαγε στην τέλεση της Λειτουργίας τον Κανόνα. 
Σύμφωνα με τον Ευσέβιο (Εκκλησιαστική Ιστορία, IV.IV.1) πέθανε στο τρίτο έτος της βασιλείας του Αδριανού. Αναφέρεται ότι τα λείψανά του μεταφέρθηκαν στο Freising της Βαυαρίας το 834. Η μνήμη του Αγίου Αλεξάνδρου, που εορτάζεται από την Καθολική Εκκλησία στις 3 Μαΐου, πολλές φορές πιστεύεται ότι αναφέρεται στον Πάπα Αλέξανδρο. Αυτό δεν αναφέρεται στο «Ημερολόγιο του Τριδέντου», το οποίο εισήγαγε ο Πάπας Πίος Ε΄ το 1570. Φαίνεται ότι, καθώς δεν είναι τίποτε γνωστό για τους αγίους Αλέξανδρο, Εβέντιο και Θεόδουλο, οι οποίοι τιμώνται στις 3 Μαΐου, πέρα από τα ονόματά τους και το ότι θάφτηκαν στην Via Nomentana εκείνη την ημέρα, ο Αλέξανδρος ταυτίστηκε με τον ομώνυμο Πάπα, πράγμα που έχει συμβεί και σε άλλες περιπτώσεις: κάποιος μάρτυρας Φήλιξ ταυτίστηκε με τον Αντίπαπα Φήλικα τον Β΄. Η ταύτιση του μάρτυρα Αλεξάνδρου με τον Πάπα Αλέξανδρο Α΄ αφαιρέθηκε από το Ρωμαϊκό Ημερολόγιο από τον Πάπα Ιωάννη ΚΓ΄ το 1960.
Τον διαδέχθηκε ο Πάπας Σίξτος Α΄. 

</doc>
<doc id="42875" url="https://el.wikipedia.org/wiki?curid=42875" title="Πάπας Σίξτος Α΄">
Πάπας Σίξτος Α΄

Ο Σίξτος A΄ ήταν Πάπας και Άγιος της Δυτικής Εκκλησίας (πέθανε το 125). Ήταν Πάπας (επίσκοπος Ρώμης) από το 115 ή 116 ως το 125. Τον διαδέχθηκε ο Πάπας Τελεσφόρος.

</doc>
<doc id="42876" url="https://el.wikipedia.org/wiki?curid=42876" title="Πάπας Τελεσφόρος">
Πάπας Τελεσφόρος

Ο Τελεσφόρος ήταν Πάπας Ρώμης ελληνικής καταγωγής, από τον Τάραντα της Ιταλίας, και συγκεκριμένα από τη "Μεγάλη Ελλάδα" όπως αποκαλούνταν η Νότια Ιταλία. Διαδέχτηκε το Σίξτο Α΄ το 125, ήταν ενάρετος και τιμάται ιδιαίτερα από τους μοναχούς, αφού είχε τη φήμη του αναχωρητή. Εισήγαγε τη νηστεία της Σαρακοστής και πολέμησε τις διάφορες αιρέσεις που υπήρχαν την εποχή εκείνη. Μαρτύρησε το 136 και η μνήμη του τιμάται στις 5 Ιανουαρίου από τους Ρωμαιοκαθολικούς και στις 22 Φεβρουαρίου από τους Ορθοδόξους.

</doc>
<doc id="42877" url="https://el.wikipedia.org/wiki?curid=42877" title="Πάπας Υγίνος">
Πάπας Υγίνος

Ο Πάπας Άγιος Υγίνος ήταν επίσκοπος Ρώμης από περίπου το 136 ή το 138 μέχρι περίπου το 140 ή το 142. Η παράδοση αναφέρει ότι κατά την παποσύνη του καθόρισε τα διάφορα προνόμια του κλήρου και καθόρισε τις βαθμίδες της εκκλησιαστικής ιεραρχίας. Όμως, σύγχρονοι μελετητές τείνουν να αμφισβητούν αυτόν τον ισχυρισμό και βλέπουν την διακυβέρνηση της εκκλησίας της Ρώμης ως ακόμη περισσότερο ή λιγότερο συλλογική.
Σύμφωνα με το "Liber Pontificalis", ο Υγίνος ήταν Έλληνας γεννημένος στην Αθήνα. Η πηγή περαιτέρω αναφέρει ότι προηγουμένως ήταν φιλόσοφος, πιθανώς βασιζόμενη στην ομοιότητα του ονόματός του με αυτό δύο Λατίνων συγγραφέων. 
Ο Ειρηναίος της Λυόν αναφέρει ότι ο Γνωστικιστής Βαλεντίνος ήλθε στη Ρώμη την εποχή του Υγίνου, παραμένοντας εκεί μέχρις ότου ο Ανίκητος έγινε ποντίφικας ("Against Heresies", III, iii). Ο Κέρδων, ένας άλλος Γνωστικιστής και προκάτοχος του Μαρκίωνα, επίσης έζησε στη Ρώμη την περίοδο εξουσίας του Υγίνου· εξομολογούμενος τα λάθη του και αποκηρύσσοντας επέτυχε να κερδίσει την επανεισδοχή στους κόλπους της Εκκλησίας, αλλά τελικά ξαναγύρισε στις αιρέσεις και εξοβελίσθηκε από την Εκκλησία. Το πόσα από αυτά τα γεγονότα έλαβαν χώρα κατά την περίοδο του Υγίνου δεν είναι γνωστό.
Το "Liber Pontificalis" επίσης άναφέρει ότι αυτός ο πάπας οργάνωσε την ιεραρχία και εγκαθίδρυσε την τάξη της εκκλησιαστικής προτεραιότητας ("λατινικά:Hic clerum composuit et distribuit gradus"). Αυτή η γενική παρατήρηση επίσης επανεμφανίζεται στην βιογραφία του Πάπα Ορμίσδα· δεν έχει ιστορική αξία, και σύμφωνα με τον Duchesne, ο συγγραφέας πιθανώς αναφερόταν στις κατώτερες βαθμίδες του κλήρου. 
Οι αρχαίες πηγές δεν περιέχουν πληροφορίες ότι πέθανε ως μάρτυρας. Μετά τον θάνατό του τάφηκε στον Βατικανό Λόφο, κοντά στον τάφο του Άγιου Πέτρου. Η εορτή του είναι στις 11 Ιανουαρίου.
Τρία γράμαμτα που αποδίδονται σε εκείνον σώζονται σήμερα.
Εξωτερικοί σύνδεσμοι.
 

</doc>
<doc id="42878" url="https://el.wikipedia.org/wiki?curid=42878" title="Πάπας Πίος Α΄">
Πάπας Πίος Α΄

Ο Πίος Α΄ διετέλεσε Πάπας περί τα έτη 142-157.
Λίγα πράγματα είναι γνωστά γι' αυτόν. Πιστεύεται ότι γεννήθηκε στη βόρεια Ιταλία και πως έκτισε μια από τις πρώτες εκκλησίες στη Ρώμη. Κάποιες εικασίες ότι ήταν απελευθερωμένος σκλάβος ή ότι βρήκε μαρτυρικό θάνατο, δεν επιβεβαιώνονται. Ήταν αδελφός του Ερμά.
Η Καθολική Εκκλησία τιμά τη μνήμη του στις 11 Ιουλίου.

</doc>
<doc id="42880" url="https://el.wikipedia.org/wiki?curid=42880" title="Μπόζε Πράβντε">
Μπόζε Πράβντε

Μπόζε Πράβντε (σερβικά κυριλλικά: Боже Πравде, σερβικά λατινικά: Bože Pravde = Θεέ της Δικαιοσύνης) είναι ο εθνικός ύμνος της Σερβίας.
Ήταν επίσης εθνικός ύμνος της Σερβικής Δημοκρατίας της Βοσνίας και Ερζεγοβίνης ως το 2006 οπότε και κρίθηκε αντισυνταγματικός από το Συνταγματικό Δικαστήριο της Βοσνίας και Ερζεγοβίνης και αντικαταστάθηκε από το Moja Republika.

</doc>
<doc id="42882" url="https://el.wikipedia.org/wiki?curid=42882" title="Ζυμπραγού Χανίων">
Ζυμπραγού Χανίων

Το Ζυμπραγού ή ο Ζυμπραγός είναι ημιορεινό χωριό του δήμου Πλατανιά, στη δυτική Κρήτη. Σύμφωνα με την απογραφή του 2011 έχει 39 κατοίκους. Βρίσκεται σε υψόμετρο 300 μέτρων. Είναι αγροτική περιοχή με σημαντική παραγωγή ελαιόλαδου. Απέχει περίπου 35 χιλιόμετρα από τη πρωτεύουσα του νομού και έχει αμφιθεατρική θέση πάνω από τη κοιλάδα του Ταυρωνίτη. Η έκτασή του είναι 3826 στρ.
Το όνομα του χωριού προέρχεται από το ρήμα συμπράττω, απ'όπου και η ονομασία Συμπραγός, το οποίο σημαίνει δίδυμος. Το χωριό αναφέρεται από το Φραντσέσκο Μπαρότσι το 1577 ως Sibragu και στην απογραφή του Καστροφύλακα το 1583 ως Sibragù (K238) και Ximabragù (K225), με 192 κατοίκους και 25 οφειλόμενες αγγαρείες. Ο Φραντσέσκο Μπαζιλικάτα το αναφέρει ως Sibragù και ο Αντόνιο Τριβάν ως Asibragù. Στην αιγυπτιακή απογραφή του 1834 αναφέρεται ως Stazibtagù με 3 χριστιανικές και 20 τουρκικές οικογένειες. Το 1900 αναφέρεται ως Ζυμπραγού με 170 κατοίκους. Στις επόμενες απογραφές το Ζυμπραγού είχε 217 κ. (1920), 252 (1928), 217 (1940), 113 (1951), 191 (1961), 137 (1971), 104 (1981) και 72 (2001). Από το 1940 το όνομα στα επίσημα έγγραφα αλλάζει σε Ζυμπραγός.
Το Ζυμπραγού γειτονεύει βόρεια με το χωριό Βουκολιές το οποίο ήταν πρωτεύουσα του δήμου Βουκολιών. Επίσης, γειτονεύει με τα χωρία Δρομόνερο, Ανώσκελη, Φωτακάδο, Παλαιά Ρούματα και Κεφάλα. Η κυριότερη εκκλησία είναι του Αγίου Γεωργίου, ενώ στο χωριό υπάρχει η εκκλησία του Αγίου Παντελεήμονα του 14ου-15ου αιώνα.

</doc>
<doc id="42883" url="https://el.wikipedia.org/wiki?curid=42883" title="Ακτινολογία">
Ακτινολογία

Ακτινολογία ονομάζεται η ειδικότητα της Ιατρικής που χρησιμοποιεί τεχνολογίες απεικόνισης των εσωτερικών οργάνων ή άλλων μερών του σώματος, με σκοπό τη διάγνωση και πολλές φορές τη θεραπεία ασθενειών.
Η απεικόνιση επιτεύχθηκε πρώτα με ακτίνες Χ (ιοντίζουσα ακτινοβολία) που ανακαλύφθηκαν από τον Βίλχελμ Ρέντγκεν ("Wilhelm Röntgen") το 1895, γι' αυτό η εφαρμογή τους στην ιατρική ονομάστηκε "Ακτινολογία".
Με την πρόοδο όμως της Ιατρικής και της Φυσικής, κυρίως τα τελευταία 30 χρόνια, ανακαλύφθηκαν και άλλες μέθοδοι απεικόνισης του σώματος όπως η υπερηχοτομογραφία και ο μαγνητικός συντονισμός οι οποίες, παρ' όλο το ότι δεν χρησιμοποιούν ακτίνες Χ, συμπεριλαμβάνονται στην Ακτινολογία, η οποία πρέπει να ονομάζεται πλέον "Ιατρική Απεικόνιση" (Medical Imaging).
Η ιατρική ειδικότητα της Ακτινολογίας μέχρι το 1979 ασχολείτο με την Ακτινοδιαγνωστική, με την Ακτινοθεραπεία και με τη Ραδιολογία (με χρήση ραδιοϊσοτόπων). Η εκπαίδευση σ' αυτήν διαρκούσε τρία χρόνια. Τότε χωρίστηκε σε τρεις ιατρικές ειδικότητες με τα προαναφερθέντα αντικείμενα που σήμερα λέγονται Ακτινοδιαγνωστική, Ακτινοθεραπευτική και Πυρηνική Ιατρική αντιστοίχως και πενταετή διάρκεια εκπαίδευσης για την πρώτη και τετραετή για τις άλλες δύο.
Σήμερα "Ακτινολόγους" συνηθίζεται να αποκαλούμε τους ακτινοδιαγνώστες ενώ τα παλαιότερα "ακτινολογικά" τμήματα ή εργαστήρια τα ονομάζουμε πλέον τμήματα "Ιατρικών Απεικονίσεων" για τους λόγους που προαναφέρονται. Οι διαγνωστικές εικόνες που παράγονται και αξιοποιούνται σ' αυτά τα εργαστήρια προέρχονται από απλές και ειδικές ακτινολογικές εξετάσεις (συμβατικές), από αξονικές τομογραφίες, από υπερηχοτομογραφίες και από μαγνητικές τομογραφίες.
Ένας τομέας της ακτινοδιαγνωστικής που έχει αναπτυχθεί τις τελευταίες δεκαετίες είναι η "Επεμβατική και Θεραπευτική Ακτινολογία" η οποία χρησιμοποιεί μεθόδους "αιματηρές" (επεμβαίνουμε στο ανθρώπινο σώμα τρυπώντας το δέρμα, τα αγγεία ή άλλους ιστούς) και μ' αυτές παράγει εξειδικευμένες εικόνες που βοηθούν στη διάγνωση, ενώ κατά τη διάρκειά τους μπορεί ο γιατρός να προβεί σε θεραπευτικές επεμβάσεις χωρίς να γίνει κλασική εγχείρηση. Τέτοιες εξετάσεις είναι οι αγγειογραφίες (αναλογικές και ψηφιακές) αρτηριών και φλεβών, και οι διαδερματικές παρακεντήσεις οργάνων για διαγνωστικούς και θεραπευτικούς σκοπούς.
Οι συμβατικές και οι επεμβατικές ακτινολογικές εξετάσεις και οι αξονικές τομογραφίες χρησιμοποιούν ως μέσο την ακτινοβολία Χ η οποία έχει σημαντικές βιολογικές επιπτώσεις στον οργανισμό και κατά συνέπεια βιολογικό κόστος. Παρόλο το ότι η τεχνολογία μας έχει εφοδιάσει με σύγχρονα μηχανήματα που ελαχιστοποιούν τις χορηγούμενες στον εξεταζόμενο δόσεις ακτινοβολίας, πάντα υπάρχει ένα αθροιστικό βιολογικό κόστος και αυτό είναι το σημαντικότερο μειονέκτημα των διαγνωστικών αυτών μεθόδων. Πρέπει εν τούτοις να τονιστεί ότι το ισοζύγιο όφελος/κόστος κλίνει σαφώς υπέρ του οφέλους, μια και έχει επανειλημμένως διαπιστωθεί ότι η αποφυγή ακτινολογικών εξετάσεων (που έχουν βεβαίως επιστημονικά τεκμηριωμένη ένδειξη), λόγω φόβου για την ακτινοβολία, μπορεί να έχει καταστρεπτικές συνέπειες στην έγκαιρη διαπίστωση και επομένως στην αποτελεσματική θεραπεία διαφόρων νόσων (ιδιαίτερα του καρκίνου).

</doc>
<doc id="42885" url="https://el.wikipedia.org/wiki?curid=42885" title="Λιμενική αστυνομία">
Λιμενική αστυνομία

Υπό ευρύτερη έννοια η Λιμενική Αστυνομία (Port Police) είναι ιδιαίτερος κλάδος Διοικητικής Αστυνομίας.
Γενικά.
Στην Ελλάδα, η Λιμενική Αστυνομία αποτελεί κλάδο της Διοίκησης που περιβάλλεται, σύμφωνα με υφιστάμενη νομοθεσία, με δημόσια εξουσία που έχει ως αντικείμενο την προστασία των θεσμών και της έννομης τάξης στη θάλασσα και ειδικότερα εντός της αιγιαλίτιδας ζώνης. Επίσης, η εξουσία της επεκτείνεται επί παντός υπό ελληνική σημαία πλοίου όπου κι αν αυτό βρίσκεται, στα υπό ξένη σημαία πλοία εφόσον διαπλέουν ελληνικά χωρικά ύδατα ή βρίσκονται εντός των ελληνικών λιμένων, καθώς βεβαίως και όλους τους ελληνικούς λιμένες και εγκαταστάσεις αυτών, καθώς και σε εγκαταστάσεις ναυτικού ενδιαφέροντος (π.χ. ναυπηγεία κλπ.).
Μορφές.
Η Λιμενική Αστυνομία εμφανίζεται υπό τρεις κύριες μορφές
Φορείς εξουσίας.
Στην Ελλάδα, η Λιμενική Αστυνομία ασκείται από τα λιμενικά όργανα που συγκροτούν το Λιμενικό Σώμα, στo οποίo υπάγονται όλες οι Ελληνικές Λιμενικές Αρχές, καθώς και οι Έδρες Ναυτιλιακών Ακολούθων.
Η άσκηση της Λιμενικής Αστυνομίας αποτελεί μια από τις σημαντικότερες αποστολές του Λιμενικού Σώματος.
Αρμοδιότητα Λιμενικής Αστυνομίας.
Τα κυριότερα θέματα - ζητήματα που απασχολούν καθ΄ ύλη και κατά τόπο αρμοδιότητα τη Λιμενική Αστυνομία είναι:

</doc>
<doc id="42900" url="https://el.wikipedia.org/wiki?curid=42900" title="Πεντηκοστή">
Πεντηκοστή

Πεντηκοστή ονομάζεται κατά την Καινή Διαθήκη η επιφοίτηση του Αγίου Πνεύματος στους Αποστόλους που συνέβη την πεντηκοστή ημέρα από το Πάσχα των Εβραίων (Πράξεις β' 1-41). Σε ανάμνηση του γεγονότος αυτού, κάθε χρόνο, οι Χριστιανοί εορτάζουν με ιδιαίτερη λαμπρότητα την εορτή της Πεντηκοστής και αυτό διότι θεολογικά η ημέρα αυτή θεωρείται η γενέθλια ημέρα της Εκκλησίας.
Η εορτή αυτή αντιστοιχεί με την επίσης μεγάλη ετήσια εορτή των Ιουδαίων η οποία στις Εβραϊκές Γραφές (Παλαιά Διαθήκη) αποκαλείται Γιορτή του Θερισμού ή Γιορτή των Εβδομάδων. (· ) η οποία ήταν καθαρά γεωργική εορτή με τελείως διαφορετικό περιεχόμενο. Η τήρηση της λάβαινε χώρα την πεντηκοστή ημέρα μετά τις 16 Νισάν του Ιουδαϊκού ημερολογίου, την ημέρα κατά την οποία η κεφαλή κάθε οικογένειας προσέφερε στον Θεό ένα δεμάτι κριθάρι, που υποδήλωνε την επιθυμία για ειρηνική σχέση μαζί Του. () Οι προσφορές για αυτή τη γεωργική γιορτή γίνονταν μέσω του ιερατείου αρχικά στην Σκηνή του Μαρτυρίου, ενώ αργότερα στον Ναό στην Ιερουσαλήμ.
Την ημέρα της Πεντηκοστής έλαβε χώρα η επιφοίτηση του Αγίου Πνεύματος στους 12 μαθητές (περιλαμβανομένων και των αποστόλων του Ιησού) οπότε, σύμφωνα με τις Πράξεις των Αποστόλων, έλαβαν Άγιο Πνεύμα μιλώντας σε ξένες γλώσσες (γλωσσολαλιά) «"για τα θαυμαστά έργα του Θεού"», γεγονός που έγινε αντιληπτό από Ιουδαίους και προσήλυτους που ήταν στην Ιερουσαλήμ για τη γιορτή των Εβδομάδων. Ως αποτέλεσμα, έπειτα και από το κήρυγμα του Πέτρου, βαφτίστηκαν εκείνη την ημέρα 3.000 νέα μέλη της χριστιανικής εκκλησίας. (· ) Εκείνη η ημέρα ήταν 50 ημέρες μετά την ανάσταση του Ιησού Χριστού που συνέπεσε στις 16 Νισάν.
Η "Πεντηκοστή" άρχισε να γιορτάζεται από τους αποστολικούς χρόνους είτε στο ναό των Ιεροσολύμων μαζί με τους Ιουδαίους (Πράξεις κ'16), είτε χωριστά. Σύμφωνα με τους εκκλησιαστικούς Πατέρες και συγγραφείς του β' μισού του 4ου αιώνα γίνεται λόγος περί του εορτασμού από τους αποστολικούς χρόνους όπου κατά την εορτή αυτή γινόταν και η βάπτιση των κατηχουμένων όπου και για το λόγο αυτό συνεχίζεται και ψάλλεται ο τρισάγιος ύμνος: "Όσοι εις Χριστόν εβαπτίσθητε...". 
Η Πεντηκοστή είναι εβδομαδιαία εορτή δηλαδή εορτάζεται όλες τις ημέρες της εβδομάδας με ιδιαίτερη έξαρση το Σάββατο. Από τις μεθεόρτιες ημέρες ξεχωρίζει η Δευτέρα που είναι αφιερωμένη στο Άγιο Πνεύμα όπου και επαναλαμβάνεται ομοίως όλη η ακολουθία της Κυριακής.
Το γεγονός της Πεντηκοστής εντάσσεται στην 3η περίοδο της ιστορίας της Εκκλησίας.
Σύμφωνα με τη διδασκαλία των Αγίων Πατέρων της Εκκλησίας, η ιστορία της Εκκλησίας - της οποίας Κεφαλή είναι ο Χριστός - χωρίζεται σε 3 περιόδους:
1. Την 1η περίοδο κατά την οποία η εκκλησία υπήρχε στην αιώνια βουλή και σοφία του Τριαδικού Θεού πριν τη δημιουργία του κόσμου.
2. Τη 2η περίοδο η οποία ξεκινά με τη δημιουργία του κόσμου κατά την οποία ο Τριαδικός Θεός έρχεται σε κοινωνία με τους αγγέλους και τους ανθρώπους.
3.Την 3η περίοδο που ξεκινά με τη Γέννηση του Χριστού και συνεχίζεται μέχρι τη Δευτέρα Παρουσία. Στην περίοδο αυτή εντάσσεται η Πεντηκοστή μετά την οποία υπάρχει εντονότερη η παρουσία και Χάρη του Αγίου Πνεύματος 
(Ιγνατίου Αντιοχείας, Επιστολή προς Εφεσίους // Επιφανίου, Προοίμιο Παναρίου // Μεγάλου Αθανασίου, Λόγος κατά Αρειανών// Ιωάννου Χρυσοστόμου, Ομιλία προ της εξορίας// Γρηγορίου Νύσσης,Λόγος 17.) 

</doc>
<doc id="42904" url="https://el.wikipedia.org/wiki?curid=42904" title="Γεώργιος Σφραντζής">
Γεώργιος Σφραντζής

Ο Γεώργιος Φραντζής ή Σφραντζής (Κωνσταντινούπολη, 1401 – Κέρκυρα, 1480) ήταν Βυζαντινός αξιωματούχος, διπλωμάτης και ιστορικός συγγραφέας, που έγραψε το χρονικό της άλωσης της Κωνσταντινούπολης, ο μόνος από τους τέσσερις ιστορικούς της που την έζησε σαν αυτόπτης μάρτυρας, στενός φίλος και συνεργάτης του τελευταίου αυτοκράτορα Κωνσταντίνου ΙΑ' Παλαιολόγου.
Βιογραφικά στοιχεία.
Πρώτα χρόνια.
Γεννήθηκε στην Κωνσταντινούπολη στις 30 Αυγούστου του 1401. Ο πατέρας του, ήταν στην υπηρεσία του Θωμά Παλαιολόγου, γιού του αυτοκράτορα Μανουήλ Β΄ Παλαιολόγου, έτσι βρέθηκε από μικρός μέσα στην παράδοση του Ιερού Παλατιού. Καταγόταν από αριστοκρατική ελληνική οικογένεια της Λήμνου και σε νεαρή ηλικία φαίνεται ότι έχασε τους γονείς του από επιδημία πανώλης το 1416 μ.Χ. ή κατά άλλους το 1417 μ.Χ., οπότε την επιμέλεια του ανέλαβε η ίδια αυτοκρατορική οικογένεια των Παλαιολόγων, με πρωτοβουλία καθώς φαίνεται του ίδιου του αυτοκράτορα Μανουήλ Β΄.
Στην Πάτρα με τον Κωνσταντίνο Παλαιολόγο.
Νεαρός συνόδευσε τον αυτοκράτορα του Βυζαντίου Ιωάννη Η΄ Παλαιολόγο, ως θαλαμηπόλος ("πρωτοβεστιάριος"), όταν αυτός επισκέφτηκε τους αδερφούς του στην Πελοπόννησο στις 26 Δεκεμβρίου του 1427. Διατηρούσε στενές σχέσεις με τον δεσπότη του Μυστρά και μετέπειτα αυτοκράτορα Κωνσταντίνο Παλαιολόγο, και όσο ήταν στην αυλή του πήρε μέρος την άνοιξη του 1429 στην εκστρατεία εναντίον των Πατρών, που τότε διοικούσε ο Κεντυρίων Ζαχαρίας. Κατά τη διάρκειά της έσωσε τη ζωή του Κωνσταντίνου αλλά πιάστηκε ο ίδιος αιχμάλωτος. Έπειτα από 40 μέρες τον απελευθέρωσε με σημαντικά ανταλλάγματα ο Κωνσταντίνος. Ο Σφραντζής έγινε εκπρόσωπος του Δεσποτάτου στις διαπραγματεύσεις με τον Μουράτ Β'. Έπειτα διοίκησε για μερικά χρόνια την Πάτρα. 
Οικογένεια.
Η φιλία του με την οικογένεια των Παλαιολόγων απέκτησε και πνευματικό δεσμό καθώς ο αυτοκράτορας Κωνσταντίνος ΙΑ΄ Παλαιολόγος έγινε ανάδοχος των παιδιών του. Ο Σφραντζής νυμφεύθηκε πριν από το 1438 την Ελένη, "κόρη του Αλεξίου Παλαιολόγου του Τζαμπλάκωνος". Μαζί απέκτησαν το 1439 έναν γιο, τον Ιωάννη και το 1442 μια κόρη που ονομάστηκε Θάμαρ. Το 1441 γεννήθηκε ο γιος του Αλέξιος, που και πάλι βάφτισε ο Κωνσταντίνος, αλλά το βρέφος πέθανε από ασθένεια μόλις συμπλήρωσε ένα μήνα. 
Διπλωματικές και διοικητικές αποστολές.
Την ίδια χρονιά (1441) μεσολάβησε στον άρχοντα της Λέσβου Ντορίνο Α' Γκατιλούζιο για το γάμο της κόρης του Αικατερίνης με τον Κωνσταντίνο Παλαιολόγο, κατι που πραγματοποιήθηκε στη Μυτιλήνη στις 27 Ιουλίου 1442. Επίσης στις 20 Οκτωβρίου 1441 διαπραγματεύτηκε με το σουλτάνο Μουράτ Β, ως απεσταλμένος του Κωνσταντίνου την ανταλλαγή των εδαφών του τελευταίου στην Πελοπόννησο με αυτά του αδελφού του Δημήτριου στη Μεσημβρία, επειδή ο Κωνσταντίνος ήθελε να ναι πιο κοντά στην Κωνσταντινούπολη. Η προσπάθεια αυτή απέτυχε. 
Την 1η Μαρτίου 1443 τοποθετήθηκε διοικητής στη Σηλυβρία, μια νευραλγικής σημασίας επαρχία της ανατολικής Θράκης ανάμεσα στην Κωνσταντινούπολη και την πρωτεύουσα των Οθωμανών Αδριανούπολη. Τον Οκτώβριο του ίδιου έτους όμως ακολούθησε τον Κωνσταντίνο Παλαιολόγο στο Μυστρά, όπου ανέλαβε Δεσπότης, μετά την παραίτηση του αδελφού του Θεόδωρου Β Παλαιολόγου. To 1444 έλαβε μέρος στις ειρηνευτικές διαπραγματεύσεις που έλαβαν χώρα, πιθανότατα στην Αδριανούπολη, ανάμεσα στους Οθωμανούς, τους εκπροσώπους του σταυροφορικού στρατού υπο το Λαδίσλαο Ε' της Ουγγαρίας και τους Βυζαντινούς. Η συνθήκη που υπεγράφη έμελλε να καταπατηθεί τον ίδιο Οκτώβρη με το καταστροφικό αποτέλεσμα της μάχης της Βάρνας(10 Νοεμβρίου 1444). Το Σεπτέμβρη του 1446 τοποθετήθηκε διοικητής της Σπάρτης. 
Στην Άλωση.
Όταν ο Κωνσταντίνος έγινε αυτοκράτορας το 1448, πήρε το Σφραντζή στην αυλή του στην Κωνσταντινούπολη με το υψηλό αξίωμα του Μεγάλου Λογοθέτου. Ο Κωνσταντίνος συνέχισε να τον στέλνει σε λεπτές διπλωματικές αποστολές όπως στην Ιβηρία και την Τραπεζούντα για τη σύναψη συνοικεσίου, που τελικά δεν ευοδώθηκε. 
Το 1453 λίγο πριν από την Άλωση της Κωνσταντινούπολης τάχθηκε να καταμετρήσει και να στρατολογήσει όλους όσοι μπορούσαν να φέρουν όπλο, διασώζοντας με ακρίβεια ότι ήταν μόλις 4.773 (έναντι περίπου 150.000-200.000 Τούρκων). Κατά τη διάρκεια της μάχης υπερασπίστηκε τα βόρεια τείχη προς τον Κεράτιο και πιάστηκε αιχμάλωτος ζωντανός, έχασε τα παιδιά του κι αναγκάστηκε να υπηρετήσει το σουλτάνο ως ιπποκόμος. Την ελευθερία του όμως εξαγόρασε (πιθανώς με οικονομική βοήθεια από την Άννα Νοταρά), όπως και της συζύγου στις αρχές του 1455. Κατέφυγαν αρχικά στο Μυστρά κοντά στον Θωμά Παλαιολόγο έως το 1460 και τελικά στην Κέρκυρα. 
Τελευταία χρόνια στην Κέρκυρα.
Στις 6 Σεπτεμβρίου του 1461 εγκαταστάθηκε στο "κάθισμα" του Αγίου Ηλία "πλησίον του άστεως". Ο ίδιος εξιστορεί στο Χρονικό πως, προκειμένου να βρίσκεται πιο κοντά στον πνευματικό και φίλο του Δωρόθεο, ηγούμενο της μονής των Αγίων Αποστόλων Ιάσονος και Σωσιπάτρου, μετοίκησαν μαζί με τη σύζυγό του Ελένη, στις 15 Μαρτίου του 1462 στο "κάθισμα", όπως αναφέρει, του Αγίου Νικολάου "το επωνομαζόμενον του Ταρχανιώτου", που του παραχώρησε το Ιερό Τάγμα. Στο "κάθισμα" αυτό, όπου διέμενε "μετά των εμών" τον Αύγουστο του 1468 μας πληροφορεί ότι "των κοσμίων μου φορεμάτων διαλυθέντων ιερά ερασοφορήσαμεν… και αντί Γεώργιος, Γρηγόριος μετωνομάσθην, αντί δε Ελένη η εμή σύνευνος Ευπραξία". Τέσσερα χρόνια αργότερα, στις 27 Ιουλίου του 1472, την ημέρα της εορτής του Αγίου Παντελεήμονος, εξιστορεί ότι "περιέπεσα εν ασθενεία τοσαύτη, ώστε και εγεγόνειν τέλειος μοναχός του μεγάλου σχήματος μη εννοήσας το τυχόν...". 
Εκεί, στο κάθισμα του Αγίου Νικολάου, με την προτροπή "τινών ευγενών Κερκυραίων", συνέγραψε το περίφημο Χρονικό της Άλωσης σε δέκα βιβλία, που έφτασαν στις μέρες μας σε δυο μορφές, τη Minus και τη Maius, και -όπως μας πληροφορεί ο ιστορικός Σπυρίδων Παπαγεώργιος - "εκεί αποθανών ετάφη" περί το 1478 ως 1480. 
Γνησιότητα και ταυτότητα συγγραφέα.
Σχετικά με τις δυο μορφές του Χρονικού της Αλώσεως, το Maius το συνέγραψε ο Μακάριος Μελισσηνός/Μελισσουργός με τους συνεργάτες του, έναν αιώνα μετά τον θάνατο του Γ. Σφραντζή, στη Νάπολη της Ιταλίας. Μέχρι το 1930 το Minus εθεωρείτο ως επιτομή του Maius, οπότε ο Jean Falier Papadopoulos συνειδητοποίησε ότι το Maius είναι συρραφή διαφόρων χρονικών, από διαφορετικές γλώσσες, με αρκετές προσθήκες του Μελισσηνού.
Το παλαιότερο σωζόμενο Minus είναι του 1570-80 : Neap. Bibl. Nat. XVI A.

</doc>
<doc id="42910" url="https://el.wikipedia.org/wiki?curid=42910" title="Χορτοφάγος">
Χορτοφάγος



</doc>
<doc id="42911" url="https://el.wikipedia.org/wiki?curid=42911" title="Veganism">
Veganism



</doc>
<doc id="42913" url="https://el.wikipedia.org/wiki?curid=42913" title="Παρτίζανσκε">
Παρτίζανσκε

&lt;br&gt;
Η Παρτίζανσκε (σλοβακικά: Partizánske, ουγγρικά: Simony) είναι πόλη της Σλοβακίας. Έχει πληθυσμό 24.937 κατοίκους, από τους οποίους περίπου το 98% είναι Σλοβάκοι, το 0,7% Τσέχοι και ένα 0,3% πληθυσμοί Ρομά. Η πλειονότητα των κατοίκων είναι Καθολικοί, ένα πολύ μικρό ποσοστό είναι Λουθηρανοί, ενώ οι υπόλοιποι δεν έχουν κάποια θρησκεία.
Η ιστορία της πόλης ξεκινάει τα έτη 1938-1939, όταν η εταιρεία υποδημάτων Μπάτα έχτισε ένα εργοστάσιο υποδηματοποιΐας στην περιοχή του Δήμου Σιμονοβάνι. Ο νεοανεγερθείς οικισμός για τους εργάτες ονομάστηκε Μπατόβανι (από την εταιρεία), αποτελούσε τμήμα του Σιμονοβάνι και μεγάλωνε ανάλογα με την ανάπτυξη και του εργοστασίου. Το 1948, ο δήμος μετονομάστηκε σε Μπατόβανι και έγινε πόλη. 
Στις 9 Φεβρουαρίου 1949, η πόλη μετονομάστηκε σε Παρτίζανσκε ("η πόλη των παρτιζάνων"), ως αναγνώριση στους ντόπιους κατοίκους, που συμμετείχαν στην εθνική εξέγερση στη Σλοβακία.

</doc>
<doc id="42919" url="https://el.wikipedia.org/wiki?curid=42919" title="Χοληστερόλη">
Χοληστερόλη

Η χοληστερίνη ή χοληστερόλη είναι λιπαρή στερόλη που βρίσκεται στη μεμβράνη των κυττάρων όλων των ιστών του σώματος, καθώς και στο πλάσμα του αίματος όλων των ζώων. Μικρότερες ποσότητες χοληστερίνης απαντώνται και στις μεμβράνες των φυτών. 
Λειτουργία.
Η χοληστερόλη χρησιμοποιείται κυρίως σε ζωικούς οργανισμούς και όχι σε φυτικούς. Μαζί με τα τριγλυκερίδια χρησιμεύει στις κυτταρικές μεμβράνες. Οι διαμοριακές δυνάμεις που αναπτύσσονται μεταξύ των μορίων της χοληστερόλης και του νερού που βρίσκεται εντός και εκτός κυττάρου συμβάλλει στη ρευστή αλλά αδιάσπαστη δομή της μεμβράνης, και της προσδίδει λειτουργικότητα.
Επιπλέον, έχει καθοριστικό ρόλο στην ανάπτυξη νευρικών συνδέσμων του εγκεφάλου και βοηθάει τον οργανισμό στο σχηματισμό και την προστασία των νευρώνων και στη δημιουργία των ιστών των κυττάρων. Σε πολλές βιοχημικές διαδικασίες χρησιμεύει ως πρώτη ύλη, όπως στην παρασκευή της προβιταμίνης D και το σχηματισμό ορμονών.
Δεσμεύεται με πρωτεΐνες στις λιποπρωτεΐνες και βρίσκεται σε μεγαλύτερη συγκέντρωση σε ιστούς που είτε την παράγουν είτε έχουν πυκνές μεμβράνες, για παράδειγμα στο συκώτι, τη σπονδυλική στήλη και τον εγκέφαλο, όπως επίσης και στα αθηρώματα.
Πρόσληψη-σύνθεση χοληστερόλης.
Βρώσιμες πηγές χοληστερόλης είναι κυρίως ζωικής προέλευσης, αν και υπάρχουν ουσίες που μοιάζουν με τη χοληστερόλη και στα φυτά. Ωστόσο, η χοληστερίνη από τις τροφές δεν επαρκεί για τις ανάγκες του οργανισμού με αποτέλεσμα να συνθέτει το μεγαλύτερο ποσοστό στο συκώτι.
Υπάρχουν άνθρωποι των οποίων η περιεκτικότητα σε χοληστερόλη έχει τάσεις αύξησης είτε επειδή παράγουν περισσότερη χοληστερόλη ίσως για κληρονομικούς λόγους, είτε επειδή εμφανίζουν αυξημένη απορρόφηση χοληστερόλης από τις τροφές.
Η χοληστερόλη ως λιπίδιο δε διαλύεται στο αίμα, ώστε να εισέρχεται και να κυκλοφορεί σε αυτό σε αδιάλυτα κομμάτια.
Η ποσότητά της και οι μετατροπές της σε άλλες ουσίες ρυθμίζεται από το συκώτι.
Χοληστερόλη και καρδιαγγειακές ασθένειες.
Κατά μία εκδοχή, η χοληστερίνη, όταν υπάρχει στο αίμα σε υπερβολικές τιμές (υπερχοληστερολαιμία) αποτελεί έναν από τους κύριους παράγοντες κινδύνου για την εμφάνιση καρδιαγγειακών ασθενειών, που μπορεί να οδηγήσουν σε καρδιακό ή εγκεφαλικό επεισόδιο, δύο από τις κύριες αιτίες θανάτου στην Ευρώπη.
Διαφορετικές υποθέσεις.
Επειδή δεν είναι σαφής ο τρόπος με τον οποίο η χοληστερόλη εναποτίθεται κάτω από το επιθήλιο των αρτηριών, υπάρχει διαφωνία στην επιστημονική κοινότητα ως προς σχέση της χοληστερόλης με την εμφάνιση καρδιαγγειακών ασθενειών. Ο Μάλκολμ Κέντρικ υποστηρίζει πως η χοληστερόλη δεν αποτελεί παράγοντα κινδύνου, αλλά έχει μόνο ρόλο δείκτη. Σύμφωνα με αυτή την υπόθεση, όταν προκαλούνται τραύματα στις αρτηρίες η χοληστερόλη λειτουργεί επουλωτικά, επιδεικνύοντας την κακή κατάσταση των αρτηριών.
Ιστορία.
Η χοληστερίνη εντοπίστηκε για πρώτη φορά σε πέτρες της χολής το 1784. Η σχέση της με τα καρδιαγγειακά νοσήματα ανακαλύφθηκε στις τελευταίες δεκαετίες του εικοστού αιώνα. Τότε θεωρήθηκε σωστό η περιεκτικότητα σε χοληστερόλη να είναι μικρότερη από μία συγκεκριμένη τιμή. Έτσι, είναι πλέον περισσότερο γνωστή για τη σχέση που υπάρχει μεταξύ των καρδιοαγγειακών ασθενειών και τη μεταφορά της από τις λιποπρωτεΐνες και τα υψηλά επίπεδα χοληστερίνης στο αίμα. Συνδέθηκε με την παχυσαρκία και το αυξημένο βάρος και λαμβάνεται υπόψη στις δίαιτες.
Αυτό προκάλεσε τις ανησυχίες και το ενδιαφέρον πολλών ανθρώπων κυρίως στις δυτικές κοινωνίες, κάτι που ισχύει μέχρι και σήμερα.
Για τη μέτρηση του ποσοστού χρησιμοποιείται ο αθηρωματικός δείκτης.

</doc>
<doc id="42924" url="https://el.wikipedia.org/wiki?curid=42924" title="Ένωση Ποδοσφαιρικών Σωματείων Ζακύνθου">
Ένωση Ποδοσφαιρικών Σωματείων Ζακύνθου

Η Ένωση Ποδοσφαιρικών Σωματείων Ζακύνθου (Ε.Π.Σ.Ζ.) είναι αρμόδια για το ποδόσφαιρο στο νομό Ζακύνθου. Εδρεύει στην πόλη της Ζακύνθου και είναι μέλος της Ελληνικής Ποδοσφαιρικής Ομοσπονδίας (Ε.Π.Ο.). Είναι υπεύθυνη για τη διεξαγωγή του τοπικού πρωταθλήματος και του κυπέλλου, όπως και των πρωταθλημάτων εφήβων και παίδων. Συντονίζει επίσης τις δραστηριότητες των μικτών ομάδων νέων και παίδων, οι οποίες εκπροσωπούν το νομό σε εθνικό επίπεδο.
Ιστορία.
Η Ε.Π.Σ. Ζακύνθου ιδρύθηκε το 1987 όταν αποσπάστηκαν οι ομάδες του νησιού από την τότε Ε.Π.Σ. Ηλείας-Ζακύνθου η οποία νωρίτερα, το 1969, είχε αποσπασθεί από την Ε.Π.Σ. Πατρών . Το 2010 η Ε.Π.Σ. Ζακύνθου είχε στο δυναμικό της 25 σωματεία.
Πρωτάθλημα.
Η δομή του πρωταθλήματος της Ε.Π.Σ. Ζακύνθου είναι η εξής:
Κύπελλο.
Στο θεσμό του κυπέλλου συμμετέχουν τα σωματεία της Ε.Π.Σ. Ζακύνθου.

</doc>
<doc id="43061" url="https://el.wikipedia.org/wiki?curid=43061" title="Ένωση Ποδοσφαιρικών Σωματείων Κεφαλληνίας-Ιθάκης">
Ένωση Ποδοσφαιρικών Σωματείων Κεφαλληνίας-Ιθάκης

Η Ένωση Ποδοσφαιρικών Σωματείων Κεφαλληνίας-Ιθάκης (Ε.Π.Σ.Κ.Ι.) είναι το όργανο διοίκησης του ποδοσφαίρου στο νομό Κεφαλληνίας. Εδρεύει στο Αργοστόλι και είναι μέλος της Ελληνικής Ποδοσφαιρικής Ομοσπονδίας (Ε.Π.Ο.). Είναι υπεύθυνη για τη διεξαγωγή του τοπικού πρωταθλήματος και του κυπέλλου, όπως και των πρωταθλημάτων εφήβων και παίδων. Συντονίζει επίσης τις δραστηριότητες των μικτών ομάδων νέων και παίδων, οι οποίες εκπροσωπούν το νομό σε εθνικό επίπεδο.
Ιστορία.
Η «Ένωσις Ποδοσφαιρικών Σωματείων Κεφαλληνίας-Ιθάκης» (Ε.Π.Σ.Κ.Ι.) ιδρύθηκε το 1980, όταν τα σωματεία των δύο νησιών αποσπάστηκαν από την Ε.Π.Σ. Πατρών. Τα ιδρυτικά σωματεία της ένωσης ήταν δέκα:
Πρωτάθλημα.
Η δομή του πρωταθλήματος της Ε.Π.Σ. Κεφαλληνίας-Ιθάκης είναι η εξής:
Κύπελλο.
Στο θεσμό του κυπέλλου συμμετέχουν τα σωματεία της Ε.Π.Σ. Κεφαλληνίας-Ιθάκης.

</doc>
<doc id="43086" url="https://el.wikipedia.org/wiki?curid=43086" title="Π.Α.Κ.Σ. Ολυμπιακός Κεφαλλονιάς">
Π.Α.Κ.Σ. Ολυμπιακός Κεφαλλονιάς

Το Ποδοσφαιρικό Αθλητικό Κοινωνικό Σωματείο Ολυμπιακός Κεφαλλονιάς, επίσης γνωστό και με την ονομασία Ολυμπιακός Αργοστολίου, υπήρξε αθλητικός σύλλογος στην πρωτεύουσα του νησιού. Ιδρύθηκε το 1932, κατά άλλους το 1933 ή 1934, από μέλη του Παγκεφαλληνιακού ΓΣ. Είχε χρώματα κόκκινο-άσπρο και τις δραστηριότητές του ανέστειλε το 2011 (ή 2012).
Ιστορία.
Το ποδοσφαιρικό τμήμα ήταν το πρώτο και μάλλον μοναδικό που σχηματίστηκε με την ίδρυση. Εξαιρουμένων δύο αγωνιστικών περιόδων στη Δ' Εθνική, μετείχε στις διοργανώσεις της τοπικής Ένωσης Ποδοσφαιρικών Σωματείων Κεφαλληνίας-Ιθάκης (ΕΠΣΚΙ), της οποίας αποτέλεσε ένα από τα 10 ιδρυτικά μέλη το 1980. Κατείχε τον αριθμό μητρώου 165 στην Ελληνική Ποδοσφαιρική Ομοσπονδία (ΕΠΟ).
Οι Μαυρομάτης, Τζιβάνης, Βουτσινάς, Βιτωράτος, Ματθαίος κ.ά στελέχωσαν την ενδεκάδα στον παρθενικό αγώνα της 1ης Ιουνίου 1934 και την ήττα 6-0 από τον Παγκεφαλληνιακό.. Αναφέρεται μάλιστα ότι ο Ολυμπιακός υπήρξε η β' ομάδα εκείνου, ενώ σημειώνεται η διοργάνωση ετήσιου χορού από την έναρξη ακόμα της δράσης του.
Κατά την διάρκεια του Β' παγκοσμίου πολέμου και της Ιταλικής κατοχής, δεν αναφέρεται κάποια δραστηριότητα των συλλόγων της Κεφαλονιάς. Το 1953 ο Ολυμπιακός επανενεργοποιείται –επίσημα– σε φιλική αναμέτρηση με την ομάδα τμήματος του Ελληνικού Στρατού, όταν και νίκησε 2-1. Τη χρονική αυτή περίοδο καταγράφεται ως το μοναδικό ενεργό αθλητικό σωματείο στο νησί. Το 1959, αφότου είχε επανιδρυθεί και ο Παγκεφαλληνιακός, έγινε μία προσπάθεια συνένωσής τους που δεν καρποφόρησε, κατόπιν της οποίας πλήθος μελών του τελευταίου μεταπήδησαν στον Ολυμπιακό.
Από την δεκαετία του '60 μετείχε στη Β' και Γ' κατηγορία της ΕΠΣ Πατρών (έπειτα Αχαΐας) και αργότερα επί μακρόν στην Α' του περιφερειακού πρωταθλήματος της ίδιας (ομάδες εκτός πόλης της Πάτρας). Με την ίδρυση της ΕΠΣΚΙ, ανακηρύχθηκε ο παρθενικός πρωταθλητής της.
Τη αγωνιστική περίοδο 1987-88 αγωνίστηκε στον 3ο όμιλο της Δ' Εθνικής, ενώ την 2010-11 στον αντίστοιχο 6ο, από όπου επίσης υποβιβάστηκε.
Τίτλοι.
5 Πρωταθλήματα Α' κατηγορίας ΕΠΣΚΙ: 1981, 1983, 1985, 1989, 2010
10 Κύπελλα ΕΠΣΚΙ: 1982, 1983, 1984, 1986, 1987, 1988, 1989, 1990, 2010, 2011 – (πολυνίκης).

</doc>
<doc id="43095" url="https://el.wikipedia.org/wiki?curid=43095" title="Α.Ο. Ανωγής Κεφαλληνίας">
Α.Ο. Ανωγής Κεφαλληνίας

Ο Αθλητικός Όμιλος Ανωγής Κεφαλληνίας είναι ελληνικός αθλητικός σύλλογος με έδρα την Αγία Θέκλα Κεφαλονιάς. Ιδρύθηκε το 1995 και ανήκει στην Ε.Π.Σ. Κεφαλληνίας-Ιθάκης με αριθμό μητρώου ΕΠΟ 5213. Χρώματα της ομάδας είναι το κόκκινο και το άσπρο.
Κατέκτησε το πρωτάθλημα Ε.Π.Σ. Κεφαλληνίας-Ιθάκης το 2006, με αποτέλεσμα την περίοδο 2006-2007 να αγωνιστεί για πρώτη φορά στην ιστορία της σε εθνική κατηγορία.

</doc>
<doc id="43097" url="https://el.wikipedia.org/wiki?curid=43097" title="Σύμφωνο">
Σύμφωνο

Το σύμφωνο είναι φθόγγος χαμηλής τονικότητας κατ' αντιδιαστολή προς τα φωνήεντα, που παράγεται όταν, κατά την ομιλία, ο εκπνεόμενος αέρας προσκρούει σε και κατόπιν διέρχεται από τέλειο φραγμό (οπότε παράγονται τα κλειστά σύμφωνα) ή διαφορετικού πλάτους στενότητες. Σε αντίθεση με τα φωνήεντα και τα ημίφωνα σε φωνολογικό επίπεδο είναι [-συλλαβικά], δεν δύνανται δηλαδή να αποτελέσουν πυρήνα συλλαβής· πράγματι, υφίστανται ορισμένα συμφωνικά αλλόφωνα σε γλώσσες του κόσμου που μπορούν να λάβουν την θέση του πυρήνα.
Κατά συνέπεια, σύμφωνο ονομάζεται και το γράμμα ή γράφημα που αναπαριστά ή αντιπροσωπεύει έναν συμφωνικό ήχο. Το συμφωνο φωνάζει.(Για παιδιά)
Κατηγορίες.
Συνήθως τα σύμφωνα διαχωρίζονται βάσει τριών κατηγοριών: 
Ωστόσο υφίστανται κι άλλες κατηγορίες όπως:
Γραφήματα.
Τα γραφήματα του ελληνικού αλφαβήτου που εκφράζουν συμφωνικούς φθόγγους είναι εικοσιοκτώ: &lt;Β, Γ, Δ, Ζ, Θ, Κ, Λ, Μ, Ν, Ξ, Π, Ρ, Σ, Τ, Φ, Χ, Ψ, ΝΤ, ΜΠ, ΓΚ, ΓΓ, ΤΖ, ΤΣ&gt;. Μόνο δύο αντιστοιχούν σε έναν προς έναν φθόγγο (&lt;θ&gt;και &lt;δ&gt;), με τα υπόλοιπα να εμφανίζονται είτε σε διπλά γράμματα (θάλα&lt;σσ&gt;α) είτε να μην αντιπροσωπεύουν αποκλειστικά έναν φθόγγο ([f]: &lt;φ&gt; και &lt;υ&gt;). Πολλά από αυτά αντιστοιχούν σε παραπάνω από έναν ήχους (π.χ. άγχος, γάμμα, άγιος), άλλα συμβολίζουν δύο ήχους (&lt;Ξ&gt;: [ks], &lt;Ψ&gt;: [ps]) ενώ έτερα παρότι είναι δίγραφα αντιπροσωπεύουν έναν ήχο (π.χ. &lt;ΝΤ&gt;: [d]).

</doc>
<doc id="43098" url="https://el.wikipedia.org/wiki?curid=43098" title="Δράκουλας (ταινία)">
Δράκουλας (ταινία)



</doc>
<doc id="43099" url="https://el.wikipedia.org/wiki?curid=43099" title="Σάντα Κλάρα">
Σάντα Κλάρα

Η Σάντα Κλάρα (ισπανικά: "Santa Clara") είναι πόλη της Κούβας, πρωτεύουσα της επαρχίας Βίγια Κλάρα ("Villa Clara"). Βρίσκεται στο κεντρικό τμήμα της χώρας και παλαιότερα αποτελούσε τμήμα της επαρχίας Λας Βίγιας, η οποία περιλάμβανε τις σημερινές επαρχίες Σιενφουέγος ("Cienfuegos"), Σάνκτι Σπίριτους ("Sancti Spíritus") και Βίγια Κλάρα.
Η ιστορία της Σάντα Κλάρα είναι συνδεδεμένη με την κουβανική επανάσταση, καθώς η κατάκτησή της στις 29 Δεκεμβρίου 1958 από τον αντάρτικο στρατό, υπήρξε μία από τις τελευταίες και καθοριστικές στιγμές της επανάστασης. Στην πόλη επιτέθηκαν δύο φάλαγγες, με ηγέτες τους Ερνέστο Τσε Γκεβάρα και Καμίλο Σιενφουέγος αντίστοιχα, ενώ λίγες ώρες μετά την κατάκτησή της, ο δικτάτορας Μπατίστα εγκατέλειψε την Κούβα διαφεύγοντας στην Δομινικανή Δημοκρατία.
Ανάμεσα στα αξιοθέατα της πόλης ανήκει το μαυσωλείο του Τσε Γκεβάρα και δεκαέξι ακόμα στρατιωτών που έχασαν τη ζωή τους το 1967, κατά τη διάρκεια της εκστρατείας τους στη Βολιβία. Στον ίδιο χώρο βρίσκεται μουσείο αφιερωμένο στη ζωή του Τσε Γκεβάρα. Στη Σάντα Κλάρα βρίσκεται επίσης το «Κεντρικό Πανεπιστήμιο της Λας Βίγιας» ("Universidad Central de Las Villas").
Η Σάντα Κλάρα ήταν το μέρος που έγινε η τελευταία μάχη της Κουβανικής Επανάστασης στα τέλη του 1958. Υπήρχαν δύο στρατιές ανταρτών που επιτέθηκαν στην πόλη και της μίας ηγείτο ο Ερνέστο Τσε Γκεβάρα. Την άλλη οδηγούσε ο Καμίλο Σιενφουέγος. Η ομάδα του Τσε εντόπισε και σταμάτησε πρώτη τον ανεφοδιασμό του δικτάτορα Μπατίστα στο Φομέντο. Έπειτα, χρησιμοποιώντας μία μπουλντόζα, οι στρατιώτες του Γκεβάρα κατέστρεψαν τις σιδηροδρομικές γραμμές και εξέτρεψαν ένα τρένο γεμάτο από πολεμοφόδια και στρατεύματα που είχαν σταλεί από τον Μπατίστα. Την ίδια στιγμή, το απόσπασμα του Σιενφουέγος νίκησε μία στρατιωτική φρουρά στην Μάχη του Γιαγουαχάι (Yaguajay) όχι μακριά από την πόλη. Στις 31 Δεκεμβρίου του 1958, οι ενωμένες δυνάμεις των Γκεβάρα και Σιενφουέγος (μαζί με άλλους επαναστάτες κάτω από την καθοδήγηση του Ουϊλιαμ Αλεξάντερ Μόργκαν επιτέθηκαν στην Σάντα Κλάρα. Η μάχη ήταν χαοτική, οι ηττηθέντες είχαν πεσμένο ηθικό, κάποιοι πολέμησαν, άλλοι παραδόθηκαν αμέσως. Μέχρι το απόγευμά, η πόλη περιήλθε στην κατοχή των ανταρτών. Αυτή η νίκη για τα στρατεύματα του Κάστρο θεωρείται η πιο αποφαστιστική στιγμή της Κουβανικής Επανάστασης, καθώς μετά από αυτό το γεγονός, ο Μπατίστα έφυγε με πτήση από την Κούβα σε λιγότερο από 12 ώρες.

</doc>
<doc id="43100" url="https://el.wikipedia.org/wiki?curid=43100" title="MS-DOS">
MS-DOS

Το MS-DOS ("MicroSoft-Disk Operating System"), είναι λειτουργικό σύστημα με περιβάλλον γραμμής εντολών που δημιουργήθηκε από την Microsoft. Ήταν το πιο διαδεδομένο μέλος της οικογένειας των λειτουργικών συστημάτων DOS. Την δεκαετία του 1980 ήταν το επικρατέστερο λειτουργικό σύστημα για την συμβατή πλατφόρμα PC (προσωπικού υπολογιστή). Βαθμιαία αντικαταστάθηκε από διάφορες εκδόσεις του λειτουργικού συστήματος Windows.
Το λειτουργικό σύστημα MS-DOS κυκλοφόρησε στην αγορά το 1981 και ακολούθησαν οκτώ σημαντικές εκδόσεις του πριν σταματήσει η Microsoft την ανάπτυξη του, το 2000. Ήταν το βασικό προϊόν της Microsoft, που βαθμιαία την μετέτρεψε από μια εταιρία δημιουργίας γλωσσών προγραμματισμού σε εταιρία ανάπτυξης λογισμικού και εφαρμογών, καθώς το MS-DOS εξελίχθηκε στο λειτουργικό σύστημα Windows. 

</doc>
<doc id="43101" url="https://el.wikipedia.org/wiki?curid=43101" title="Αβάνα">
Αβάνα

Η Αβάνα (ισπανικά: La Habana "Λα Αβάνα", παλαιότερη ονομασία "San Cristóbal de La Habana"), είναι η πρωτεύουσα της Κούβας και συγχρόνως το σπουδαιότερο οικονομικό, πολιτιστικό και πολιτικό κέντρο της. Είναι η μεγαλύτερη πόλη της Καραϊβικής, με πληθυσμό που υπερβαίνει τα 2,2 εκατομμύρια κατοίκους και βρίσκεται στο βορειοδυτικό τμήμα της Κούβας, σε απόσταση 144 χιλιομέτρων από το Κι Ουέστ της Φλόριντα των Ηνωμένων Πολιτειών.
Αποτελεί τον σημαντικότερο τουριστικό προορισμό στην Κούβα και έναν από τους πιο δημοφιλείς σε ολόκληρη τη Λατινική Αμερική. Το ιστορικό κέντρο της πόλης, η «παλιά Αβάνα» ("Habana Vieja"), έχει ανακηρυχθεί από την UNESCO, (από το 1982), Μνημείο Παγκόσμιας Κληρονομιάς.
Οι κάτοικοι της Αβάνας ονομάζονται Αμπανέρος (Habaneros).
Ιστορία.
Η ευρύτερη περιοχή που καταλαμβάνει σήμερα η Αβάνα, εξερευνήθηκε για πρώτη φορά από τον Σεβαστιανό ντε Οκάμπο (Sebastián de Ocampo) το 1509, ο οποίος και την ονόμασε "Πουέρτο ντε Καρένας". Το 1515, ο Ισπανός εξερευνητής Ντιέγο Βελάσκεθ ντε Κουεγιάρ ίδρυσε ένα λιμάνι με το όνομα Άγιος Χριστόφορος της Αβάνας, στην νότια πλευρά της Κούβας, ωστόσο η ακαταλληλότητα της βαλτώδους αυτής περιοχής, που επιπλέον δεν διέθετε ευνοϊκό κλίμα, οδήγησε το 1519 στην εγκατάλειψή της και τη μετακίνηση στην σημερινή περιοχή της Αβάνας, στο βόρειο τμήμα της χώρας, γνωστή τότε με την ονομασία Πουέρτο Καρένας. Το λιμάνι της και γενικότερα η γεωγραφική της θέση, ευνόησε την ανάπτυξή της, αποτελώντας σύντομα σημαντικό πόλο έλξης. Ως σπουδαίο εμπορικό λιμάνι, για τα ισπανικά πλοία, η Αβάνα αποτέλεσε συχνά στόχο επιθέσεων από πειρατές ή Γάλλους, Ολλανδούς και Άγγλους κουρσάρους, κυρίως κατά τη διάρκεια του 16ου αιώνα. Το γεγονός αυτό οδήγησε τους Ισπανούς στην κατασκευή έργων οχύρωσης της πόλης, με τέσσερα επιβλητικά οχυρά να επιβιώνουν μέχρι σήμερα.
Το 1592, η έδρα του Ισπανού κυβερνήτη μεταφέρθηκε από το Σαντιάγο της Κούβας στην πόλη της Αβάνας, η οποία ανακηρύχθηκε επισήμως πρωτεύουσα το 1607. Λίγα χρόνια αργότερα, με ένα βασιλικό διάταγμα του 1634, η Αβάνα αναγνωρίστηκε επίσημα ως πόλη «κλειδί για το Νέο Κόσμο και την οχύρωση των Δυτικών Ινδιών», τίτλος που αποτυπώθηκε και στο εθνόσημό της. Κατά τη διάρκεια του επταετή πολέμου (1756-1763), η Ισπανία συμμάχησε με τη Γαλλία, με αποτέλεσμα οι αγγλικές πολεμικές δυνάμεις να επιτεθούν και να καταλάβουν την Αβάνα. Η αγγλική κατοχή διήρκεσε για λίγους μόνο μήνες, καθώς με τη λήξη του πολέμου οι Βρετανοί παρέδωσαν την πόλη με αντάλλαγμα τη Φλόριντα, ωστόσο στο σύντομο αυτό διάστημα επετράπη για πρώτη φορά το διεθνές εμπόριο. Η ρύθμιση αυτή παρέμεινε σε ισχύ και μετά την αγγλική κατοχή, ενώ μέχρι τότε το λιμάνι της Αβάνας εξυπηρετούσε μόνο ισπανικά εμπορικά πλοία.
Σε αντίθεση με τις περισσότερες ισπανικές αποικίες που απέκτησαν την ανεξαρτησία τους στις αρχές του 19ου αιώνα, η Κούβα παρέμεινε για μεγαλύτερο διάστημα υπό ισπανική κυριαρχία, γνωρίζοντας παράλληλα σημαντική οικονομική και πολιτιστική ανάπτυξη. Κατά τη δεκαετία του 1830 ξεκίνησε η κατασκευή του πρώτου σιδηροδρόμου της Αβάνας, συνολικού μήκους 51 χιλιομέτρων, που εξυπηρετούσε κυρίως τη μεταφορά και το εμπόριο ζάχαρης. Η κατασκευή του κατέστησε την Κούβα ως την πέμπτη χώρα στον κόσμο που αποκτούσε σιδηρόδρομο και πρώτη μεταξύ των ισπανόφωνων χωρών. Ο πληθυσμός της έφθανε περίπου τις 100.000 στις αρχές του 1800, ξεπερνώντας τις 160.000 στα μέσα του αιώνα, όταν μέρος των τειχών της πόλης γκρεμίστηκαν με σκοπό την επέκτασή της.
Την ίδια περίοδο, άρχισαν να εκδηλώνονται οι πρώτες πολεμικές συγκρούσεις των Κουβανών με στόχο την ανεξαρτησία τους. Τον Δεκαετή πόλεμο, της περιόδου 1868-1878, ακολούθησε ο πόλεμος για την ανεξαρτησία της Κούβας που ξέσπασε το 1895. Στις αρχές του 1898, το αμερικανικό θωρηκτό "Maine" εξερράγη στο λιμάνι της Αβάνας και η αμερικανική κυβέρνηση κήρυξε τον πόλεμο στην Ισπανία. Ο Ισπανοαμερικανικός πόλεμος διήρκεσε από τις 25 Απριλίου μέχρι τις 12 Αυγούστου και οδήγησε τελικά στην επιβολή αμερικανικής κυριαρχίας επί των πρώην ισπανικών αποικιών στην Καραϊβική, η οποία διατηρήθηκε μέχρι το 1902 (αναιρώντας την αρχική συμφωνία για εικοσαετή κηδεμονία των ΗΠΑ), χρονιά κατά την οποία η Δημοκρατία της Κούβας εξασφάλισε την ανεξαρτησία της, αν και εξακολουθούσε να βρίσκεται υπό ισχυρή αμερικανική επιρροή. Τα επόμενα χρόνια, Αμερικανοί επενδυτές και επιχειρηματίες κυριάρχησαν στην οικονομική ζωή της χώρας και ειδικότερα της Αβάνας, η οποία γνώρισε μία ακόμα περίοδο σημαντικής ανάπτυξης. Στις αρχές του 1930 η πόλη αποτελούσε δημοφιλή τουριστικό προορισμό και πολυτελή κέντρα διασκέδασης και ξενοδοχειακές μονάδες έκαναν την εμφάνισή τους προκειμένου να ανταποκριθούν στην αυξανόμενη παρουσία των επισκεπτών. Βέβαια η αιφνίδια αυτή τουριστική εξέλιξη οφείλονταν κυρίως στη ποτοαπαγόρευση που είχε επιβληθεί εκείνη την εποχή στις ΗΠΑ. Την ίδια περίοδο, άνθησαν επίσης τα φαινόμενα διαφθοράς, που συνδυάστηκαν με την παρουσία του οργανωμένου εγκλήματος στην πόλη.
Από τις αρχές του 1920, μία σειρά από δικτάτορες ανέλαβαν τη διακυβέρνηση της Κούβας, καθιστώντας την Αβάνα πεδίο πολιτικής βίας. Πολλαπλές απόπειρες ανατροπής του καθεστώτος του Φουλχένσιο Μπατίστα εκδηλώθηκαν, με αποκορύφωμα την κουβανική επανάσταση με ηγέτη τον Φιδέλ Κάστρο, ο οποίος ανέλαβε την εξουσία την 1η Ιανουαρίου του 1959, προχωρώντας σε ριζικές μεταρρυθμίσεις. Υπό τη διακυβέρνηση του Κάστρο, επιχειρήθηκε η μετατόπιση της οικονομικής βάσης της πόλης στη βιομηχανία, περιορίστηκαν σημαντικά οι οικονομικές ανισότητες των κατοίκων της πόλης και έγιναν προσπάθειες βελτίωσης των προσφερόμενων κοινωνικών υπηρεσιών. Παράλληλα, η οικονομία της Αβάνας δέχθηκε σημαντικό πλήγμα εξαιτίας του οικονομικού εμπάργκο που κήρυξαν οι Ηνωμένες Πολιτείες, του περιορισμού του τουρισμού, αλλά και της κατάρρευσης της Σοβιετικής Ένωσης που μετά την επανάσταση στήριξε οικονομικά την Κούβα. Εξαιτίας των οικονομικών προβλημάτων, κατά τη δεκαετία του 1990, ο τουρισμός αποτέλεσε εκ νέου, παραμένοντας μέχρι σήμερα, μία από τις κύριες πηγές εισοδήματος.
Πληθυσμός.
Κατά την απογραφή του 2002, ο πληθυσμός της χώρας έφθανε τους 2.201.610 κατοίκους (ποσοστό περίπου 20% επί του συνολικού πληθυσμού της Κούβας), κατανεμημένος σε έκταση περίπου 272 τετραγωνικών μέτρων και πέντε φορές μεγαλύτερος από τον πληθυσμό του Σαντιάγο (περίπου 400.000 κάτοικοι) που αποτελεί τη δεύτερη μεγαλύτερη πόλη της χώρας. Τα τελευταία χρόνια, ο πληθυσμός της Αβάνας έχει σημειώσει μικρή σχετικά αύξηση, σε αντίθεση με εκείνον άλλων μεγάλων πόλεων της Λατινικής Αμερικής, γεγονός που οφείλεται στην αυστηρή κυβερνητική πολιτική που προωθήθηκε με σκοπό τον περιορισμό της εσωτερικής μετανάστευσης στην Αβάνα. Επιπλέον, μετά την κουβανική επανάσταση, επί της διακυβέρνησης του Φιδέλ Κάστρο, τμήμα του πληθυσμού εγκατέλειψε το νησί με κύριο προορισμό τις Ηνωμένες Πολιτείες της Αμερικής.
Διοικητική οργάνωση.
Η Αβάνα διαθέτει δήμαρχο και διοικητικό συμβούλιο που διαχειρίζονται τις υποθέσεις της πόλης, ωστόσο εξαρτάται σε μεγάλο βαθμό από την κεντρική πολιτική που ασκεί η κυβέρνηση της Κούβας. Η πόλη διαιρείται σε 15 δημοτικά διαμερίσματα: "Arroyo Naranjo, Boyeros, Centro Habana, Cerro, Cotorro, Diez de Octubre, Guanabacoa, La Habana del Este, La Habana Vieja («παλιά Αβάνα»), La Lisa, Marianao, Playa" (περιλαμβάνει το "Miramar"), "Plaza de la Revolucion, Regla" και "San Miguel del Padrón". Τα διαμερίσματα αυτά δεν διαθέτουν άλλους οικονομικούς πόρους πέρα από αυτούς που τους διαθέτει η κυβέρνηση, ενώ έχουν γενικά περιορισμένες αρμοδιότητες, όπως η συλλογή των σκουπιδιών ή η προστασία από πυρκαγιές. Σε συνοικιακό επίπεδο, στις αστικές περιοχές της Αβάνας, κάθε γειτονιά οργανώνεται σε Επιτροπές για την Άμυνα της Επανάστασης, οι οποίες διαχειρίζονται τοπικές υποθέσεις, όπως τη διατήρηση της δημόσιας υγιεινής, την κινητοποίηση των κατοίκων για εθελοντική εργασία όταν αυτή απαιτείται από τις κυβερνητικές αρχές ή ακόμα και την αστυνόμευση των περιοχών.
Κλίμα.
Λόγω τής γεωγραφικής θέσης της, η Αβάνα χαρακτηρίζεται από ήπιο κλίμα σχεδόν καθ' όλη τη διάρκεια του έτους. Η μέση θερμοκρασία κυμαίνεται από 22 βαθμούς Κελσίου, κατά τους χειμερινούς μήνες, μέχρι 28 βαθμούς κατά τον Αύγουστο, ενώ σπάνια πέφτει κάτω από τους 10 βαθμούς. Οι βροχοπτώσεις που παρατηρούνται είναι εντονότερες κατά το μήνα Οκτώβριο με περιστασιακούς τυφώνες να εκδηλώνονται κυρίως στο νότο, προκαλώντας έτσι πολύ λιγότερες φθορές στην Αβάνα σε σύγκριση με άλλες περιοχές της Κούβας.
Σύγχρονη εικόνα.
Η Αβάνα παρουσιάζεται σήμερα ως μία πρωτεύουσα με τις μεγαλύτερες αντιθέσεις, ειδικότερα στην αρχιτεκτονική και την πολεοδομία. Υπέροχα κτίρια της ισπανικής αποικιοκρατικής εποχής και νεοκλασικές επαύλεις γειτνιάζουν με πολυώροφα πολύχρωμα κτίρια σοβιετικού τύπου με επίκεντρο το Καπιτώλιο όμοιο με εκείνο της Ουάσιγκτον. Φαρδιές λεωφόροι αλλά και στενά δρομάκια πλάτους 4 μόλις μέτρων. Πάρκα αλλά και αλάνες γύρω από τις οποίες κινούνται παλαιά μοντέλα οχημάτων και λεωφορεία απαρχαιωμένα. Η μοναδική ίσως στον κόσμο εικόνα τόσων επιρροών αλλά και τόσης στασιμότητας.

</doc>
<doc id="43105" url="https://el.wikipedia.org/wiki?curid=43105" title="Ψηφοφορία">
Ψηφοφορία

Με τον όρο ψηφοφορία χαρακτηρίζεται η δήλωση ή εκλογή γνώμης που εκφράζεται δια βοής ή ανάτασης των χεριών ή δια ψήφου, από τους εκλογείς ή ψηφοφόρους. 
Η ψηφοφορία είναι το βασικό εργαλείο λήψης αποφάσεων σε μια δημοκρατία, και όχι μόνο. 
Ιστορία.
Αρχαία εποχή.
Ο τρόπος της ψηφοφορίας ποίκιλε ανέκαθεν από τους διάφορους λαούς κατά εποχές. Στην αρχαία Ελλάδα, στην ομηρική εποχή αναφέρονται ψηφοφορίες που γίνονταν φανερά δια βοής, από συγκεντρωμένους επί τούτου βασιλείς, ή πολίτες, ακόμη και στρατιώτες. 
Στην αρχαία Σπάρτη η ψηφοφορία γίνονταν φανερά δια βοής. Αντίθετα στην αρχαία Αθήνα που έχαιρε δημοκρατίας η ψηφοφορία γινόταν άλλοτε φανερά και άλλοτε μυστική. Η μεν φανερή γινόταν με χειρονομία, δηλαδή δια της ανάτασης του χεριού, η οποία ήταν και η πλέον συνήθης. Στη ψηφοφορία αυτή ο κήρυκας καλούσε πρώτα τους μετέχοντες στη συνέλευση που παραδέχονταν την πρόταση ή για ν΄ αποκρούσουν αυτήν να υψώσουν το χέρι, έπειτα τους αποκρούοντες να πράξουν το ίδιο. Αν ο αριθμός ήταν αμφίβολος τότε επακολουθούσε η λεγόμενη "διαχειροτονία", όπου επαναλαμβάνονταν τα ίδια καταμετρώντας τα ανυψωμένα χέρια κάθε φορά. 
Η δε μυστική ψηφοφορία γινόταν με όστρακα και λάμβανε χώρα κυρίως στα λεγόμενα ψηφίσματα «"επ΄ ανδρί"» που αφορούσαν δηλαδή πρόσωπα, όπως π.χ. ο οστρακισμός, που γίνονταν συνηθέστερα για την «άνευ δίκης» δίωξη κάθε φορά των πολιτικών αντιπάλων των κρατούντων, με επακόλουθο την 10ετή εξορία τους, νομοθεσία του περισπούδαστου Κλεισθένη.
Φανερή ψηφοφορία ακολουθούσαν επίσης οι αρχαίοι γερμανικοί λαοί, όπως και στην Ελβετία, με ανάταση των χεριών.
Νεότερη εποχή.
Στη νεότερη εποχή παρατηρούνται και τα δύο είδη ψηφοφορίας φανερή και μυστική. Η μεν φανερή με ανάταση του χεριού των ονομαστικά προσκαλούμενων εκλογέων η δε μυστική με σφαιρίδια ή ψηφοδέλτια. 
Σύμφωνα με το ελληνικό εκλογικό δίκαιο έχει καθιερωθεί μυστική ψηφοφορία για τις βουλευτικές εκλογές, καθώς και για ορισμένες περιπτώσεις στο κοινοβούλιο που αφορούν εναντιώσεις επί προτεινομένων νομοσχεδίων, προτάσεων, κ.λπ. και περισσότερο επί προσωπικών ζητημάτων, π.χ. κατά Προέδρου Δημοκρατίας, άρση βουλευτικής ασυλίας κ.λπ.
Η μυστική ψηφοφορία στην Ελλάδα γίνεται πλέον με ψηφοδέλτια καταργηθέντων των σφαιριδίων για μεν τις δημοτικές και κοινοτικές εκλογές (ψηφοφορίες) από το 1912, για δε τις βουλευτικές από το 1923.
Διακρίσεις.
Ανάλογα με τα κριτήρια και τον τρόπο διεξαγωγής της (πολιτικής) ψηφοφορίας αυτή μπορεί να διακριθεί στις ακόλουθες περιπτώσεις:
1. Ως προς την καθολικότητα της ψηφοφορίας:
2. Ως προς την αμεσότητα της ψηφοφορίας:
3. Ως προς τη μυστικότητα της ψηφοφορίας:
4. Ως προς την υποχρεωτικότητα της ψηφοφορίας:
5. Ως προς την ισότητα των ψήφων:
6. Ως προς την μεταβιβασιμότητα των ψήφων: 
7. Ως προς τη χρονική και την χωρική έκταση της ψηφοφορίας:
Σημειώνεται ότι στην Ελλάδα και στις περισσότερες Χώρες οι ψηφοφορίες είναι άμεσες, υποχρεωτικές, καθολικές, μυστικές και ίσες. Επίσης και για όλα τα κράτη του ΟΗΕ διατηρείται το "ίσον" (μίας ψήφου) στις ψηφοφορίες ανεξαρτήτως της έκτασης εδάφους ή του μεγέθους του πληθυσμού των.
Διεξαγωγή ψηφοφορίας.
Έναρξη ψηφοφορίας.
Κατά την ημέρα που έχει ορισθεί η ψηφοφορία και το αργότερο μία ώρα πριν την έναρξή της, υποχρεούνται τα μέλη των εφορευτικών επιτροπών να βρίσκονται στους ορισθέντες τόπους προκειμένου να παραλάβουν από τον Δήμαρχο ή Πρόεδρο της Κοινότητας, ή από εκπροσώπους αυτών τα εκλογικά καταστήματα ψηφοφορίας, τις κάλπες, τα΄ απαραίτητα έπιπλα και σκεύη και τα συναφή εκλογικά είδη.
Στη συνέχεια με την παραλαβή των παραπάνω και μετά την εγκατάστασή τους φροντίζουν για την τακτοποίηση των θέσεων των ιδίων, των εκλογικών αντιπροσώπων, των ψηφοδελτίων, ελέγχουν τις κάλπες και τις σφραγίζουν και τοποθετούν τα διαχωρίσματα (παραβάν). Μετά την ολοκλήρωση όλων των παραπάνω ορίζονται οι γραμματείς (κάθε επιτροπής) και συντάσσουν σχετικό πρακτικό παραλαβής που υπογράφουν όλα τα μέλη. 
Μετά την υπογραφή του πρωτοκόλλου ο πρόεδρος της κάθε εφορευτικής επιτροπής με την έλευση του προσδιορισθέντος χρόνου έναρξης της ψηφοφορίας, ανοίγει τη θύρα του εκλογικού καταστήματος και κηρύσσει την έναρξη.
Προσέλευση ψηφοφόρων.
Με την έναρξη της ψηφοφορίας προσέρχονται οι ψηφοφόροι (εκλογείς) στο εκλογικό κατάστημα ένας - ένας ή σε μικρές ολιγάριθμες ομάδες, όπως ειδικότερα ορίζει η εφορευτική επιτροπή, η οποία και προβαίνει στην αναγνώριση αυτών και την επαλήθευση της εγγραφής τους στον εκλογικό κατάλογο.
Η αναγνώριση των εκλογέων για την άσκηση του εκλογικού τους δικαιώματος γίνεται με βάση την αστυνομική ταυτότητα, ή το διαβατήριο (ανεξάρτητα ισχύος του), ή το ατομικό βιβλιάριο υγείας, ή το δίπλωμα οδήγησης, ή το ναυτικό φυλλάδιο (των ναυτικών) ή οποιοδήποτε άλλο επίσημο έγγραφο που να πιστοποιεί τον φέροντα.
Κατά τον έλεγχο της αναγνώρισης των εκλογέων είναι πιθανόν να διαπιστωθούν κάποιες ασυμφωνίες με τα φερόμενα στοιχεία αυτών στους εκλογικούς καταλόγους οπότε οι εκλογείς θα πρέπει να προσκομίσουν βεβαίωση ταυτοπροσωπίας από οικείο δήμαρχο ή πρόεδρο κοινότητας.
Ωστόσο επαφίεται στη κρίση της εφορευτικής επιτροπής να λάβει υπόψη της και άλλα στοιχεία που να μπορούν ν΄ αποδεικνύουν την ταυτότητα του εκλογέα. Συνηθέστερα τέτοια προβλήματα είναι: 
α) των γυναικών εκλογέων με το πατρικό επίθετο και επίθετο συζύγου, ή που διαζεύχθηκαν, και δεν έχουν γίνει σχετικές διορθώσεις στους εκλογικούς καταλόγους. 
β) των διπλοεγγεγραμμένων στους εκλογικούς καταλόγους, 
γ) των ετεροδημοτών, και
δ) των παραλειφθέντων εκλογέων.
Πλειοψηφία.
Το αποτέλεσμα μιας ψηφοφορίας εγκρίνεται κατά πλειοψηφία, δηλαδή καθορίζεται κατά τον μεγαλύτερο αριθμό "ομοίων" (κατά κόμμα, υποψήφιο, ή πρόταση) ψήφων. Η πλειοψηφία όμως διακρίνεται και αυτή σε "σχετική", "απόλυτο", "ιδιάζουσα" ή "ενισχυμένη" και "διπλή".
Μειοψηφία.
Σε αντίθεσ
να υποσύνολο ενός ευρύτερου συνόλου, που αριθμεί λιγότερα από τα μισά μέλη. Κλασικό παράδειγμα μειοψηφίας είναι η αντιπολίτευση σε ένα κοινοβούλιο.
Ισοψηφία.
Ισοψηφία η κατάσταση κατά την οποία δύο ή περισσότεροι υποψήφιοι, συνδυασμοί ή προτάσεις λαμβάνουν ίσο αριθμό ψήφων σε μια εκλογή ή ψηφοφορία. Τότε, συνήθως, προβλέπεται επανάληψη της διαδικασίας. Σε ορισμένα όργανα, όπως το Ελληνικό Κοινοβούλιο, επαναλαμβανόμενη ισοψηφία επί συγκεκριμένης προτάσεως, συνεπάγεται απόρριψη της πρότασης. Σε άλλες περιπτώσεις, προβλέπεται άρση της ισοψηφίας με τη ψήφο του προέδρου να μετράει ως "διπλή".

</doc>
<doc id="43106" url="https://el.wikipedia.org/wiki?curid=43106" title="Ένωση Σωματείων Καλαθοσφαίρισης Νότιας Αττικής">
Ένωση Σωματείων Καλαθοσφαίρισης Νότιας Αττικής

&lt;br&gt;
Η Ε.Σ.ΚΑ.Ν.Α. (ακρωνύμιο της «Ένωσης Σωματείων Καλαθοσφαίρισης Νότιας Αττικής») αποτελεί μια από τις τοπικές ενώσεις καλαθοσφαίρισης στην ελληνική επικράτεια. Βρίσκεται υπό τη δικαιοδοσία της Ελληνικής Ομοσπονδίας Καλαθοσφαίρισης.
Η λειτουργία της Ε.Σ.ΚΑ.Ν.Α. εγκρίθηκε το 1995. Προήλθε από το διαχωρισμό της Ε.Σ.Κ. Αττικής σε δύο ανεξάρτητες ενώσεις. Σήμερα στην δικαιοδοσία της Ένωσης Νότιας Αττικής ανήκουν οι ομάδες του Πειραιά, της Νότιας Αττικής και τα νησιά Αίγινα και Σαλαμίνα. Η έδρα της Ένωσης βρίσκεται στην Καλλιθέα.
Διοργανώσεις.
Η Ένωση διοργανώνει τα παρακάτω Πρωταθλήματα: 
Επιπροσθέτως διεξάγονται αγώνες για Κύπελλο Ανδρών και Γυναικών.
Σε επίπεδο μικρότερων ηλικιών οργανώνονται πρωταθλήματα Νεανίδων, Κορασίδων, Παγκορασίδων, Εφήβων, Παίδων και Μίνι. 
Σύμφωνα με τους κανονισμούς της Ομοσπονδίας οι πρωταθλήτριες ομάδες ανδρών και γυναικών προβιβάζονται στους ομίλους νότου της Γ' Εθνικής Κατηγορίας Ανδρών και Α2 Κατηγορίας Γυναικών αντίστοιχα.
Σωματεία ανά περιοχή.
Ακολουθούν τα σωματεία που αποτελούν (ή αποτέλεσαν στο παρελθόν) μέλη της Ένωσης Σωματείων Καλαθοσφαίρισης Νότιας Αττικής. Σημειώνεται πως ορισμένοι από αυτούς διαγωνίζονται σήμερα σε εθνικό επίπεδο.
Κάτοχοι τίτλων.
Πρωταθλήματα Ανδρών.
 class="plainlinks " cellpadding="5" cellspacing="0" style="text-align: left; border: ; margin-bottom: ; background: transparent; width: 100%;" 
- style="background: lightsteelblue; padding: 5px; text-align: center;" 
! colspan="2" Πρωταθλήτριες Ομάδες Ανδρικών Πρωταθλημάτων Ε.Σ.ΚΑ.Ν.Α. 
- valign="top" style="font-size: 85%;" 
 width="50%" 
 width="50%" style="border-bottom: 0px dotted #aaa;" 
- valign="top" style="font-size: 85%;"
Πρωταθλήματα Γυναικών.
 class="plainlinks " cellpadding="5" cellspacing="0" style="text-align: left; border: ; margin-bottom: ; background: transparent; width: 100%;" 
- style="background: lightsteelblue; padding: 5px; text-align: center;" 
! colspan="2" Πρωταθλήτριες Ομάδες Γυναικείων Πρωταθλημάτων Ε.Σ.ΚΑ.Ν.Α. 
- valign="top" style="font-size: 85%;"
Κυπελλούχοι.
 class="plainlinks " cellpadding="5" cellspacing="0" style="text-align: left; border: ; margin-bottom: ; background: transparent; width: 100%;" 
- style="background: lightsteelblue; padding: 5px; text-align: center;" 
! colspan="2" Κυπελλούχοι Ομάδες Ε.Σ.ΚΑ.Ν.Α. 
- valign="top" style="font-size: 85%;"
Πρωταθλήματα Υποδομής.
 class="plainlinks " cellpadding="5" cellspacing="0" style="text-align: left; border: ; margin-bottom: ; background: transparent; width: 100%;" 
- style="background: lightsteelblue; padding: 5px; text-align: center;" 
! colspan="2" Πρωταθλήτριες Ομάδες Νεανικών Πρωταθλημάτων Ε.Σ.ΚΑ.Ν.Α. 
- valign="top" style="font-size: 85%;" 
 width="50%" 
 width="50%" style="border-bottom: 1px dotted #aaa;" 
- valign="top" style="font-size: 85%;"

</doc>
<doc id="43108" url="https://el.wikipedia.org/wiki?curid=43108" title="Ένωση Ποδοσφαιρικών Σωματείων Ανατολικής Αττικής">
Ένωση Ποδοσφαιρικών Σωματείων Ανατολικής Αττικής

Η Ένωση Ποδοσφαιρικών Σωματείων Ανατολικής Αττικής (Ε.Π.Σ.ΑΝ.Α) είναι αρμόδια για το ποδόσφαιρο στην πρώην Νομαρχία Ανατολικής Αττικής. Εδρεύει στην Παλλήνη και είναι μέλος της Ελληνικής Ποδοσφαιρικής Ομοσπονδίας (Ε.Π.Ο.). Είναι υπεύθυνη για τη διεξαγωγή του τοπικού πρωταθλήματος και του κυπέλλου, όπως και των πρωταθλημάτων εφήβων και παίδων. Συντονίζει επίσης τις δραστηριότητες των μικτών ομάδων νέων και παίδων, οι οποίες εκπροσωπούν την ανατολική Αττική σε εθνικό επίπεδο.
Ιστορία.
Η Ένωση Ποδοσφαιρικών Σωματείων Ανατολικής Αττικής ιδρύθηκε το 2000. Δημιουργήθηκε από τα σωματεία της Ε.Π.Σ. Αθηνών, των οποίων οι έδρες βρίσκονται σε πόλεις και προάστια της Αθήνας που ανήκουν στην πρώην Νομαρχία Ανατολικής Αττικής.
Πρωτάθλημα.
Το πρωτάθλημα της ΕΠΣΑΝΑ περιλαμβάνει τρεις κατηγορίες. Μετά την ολοκλήρωση του Α' και Β' γύρου, η πρωταθλήτρια ομάδα της Α΄ κατηγορίας προβιβάζεται στην ανώτερη κατηγορία (Γ΄ Εθνική). 
Την περίοδο 2018-19 η δομή των κατηγοριών είναι η ακόλουθη:
Κύπελλο.
Στο θεσμό του κυπέλλου συμμετέχουν τα σωματεία της Ε.Π.Σ. Ανατολικής Αττικής.
Κυπελλούχες.
Οι τελικοί του Κυπέλλου της ΕΠΣΑΝΑ

</doc>
<doc id="43109" url="https://el.wikipedia.org/wiki?curid=43109" title="Ένωση Ποδοσφαιρικών Σωματείων Δυτικής Αττικής">
Ένωση Ποδοσφαιρικών Σωματείων Δυτικής Αττικής

Η Ένωση Ποδοσφαιρικών Σωματείων Δυτικής Αττικής (Ε.Π.Σ.Δ.Α.) είναι αρμόδια για το ποδόσφαιρο στην πρώην Νομαρχία Δυτικής Αττικής. Εδρεύει στην Ελευσίνα και είναι μέλος της Ελληνικής Ποδοσφαιρικής Ομοσπονδίας (Ε.Π.Ο.). Είναι υπεύθυνη για τη διεξαγωγή του τοπικού πρωταθλήματος και του κυπέλλου, όπως και των πρωταθλημάτων εφήβων και παίδων. Συντονίζει επίσης τις δραστηριότητες των μικτών ομάδων νέων και παίδων, οι οποίες εκπροσωπούν τη δυτική Αττική σε εθνικό επίπεδο.
Ιστορία.
Η Ε.Π.Σ. Δυτικής Αττικής ιδρύθηκε το 2003 και είναι η νεότερη στην Ελλάδα. Δημιουργήθηκε από τα σωματεία της Ε.Π.Σ. Αθηνών και Ε.Π.Σ. Πειραιώς των οποίων οι έδρες βρίσκονται σε πόλεις ή προάστια της Αθήνας και του Πειραιά της νομαρχίας Δυτικής Αττικής.
Πρωτάθλημα.
Το πρωτάθλημα της Ε.Π.Σ.Δ.Α. αποτελείται από δύο κατηγορίες. Η πρωταθλήτρια ομάδα της Α΄ κατηγορίας λαμβάνει μέρος στο ειδικό πρωτάθλημα της Ε.Π.Ο. για την άνοδο στη χαμηλότερη εθνικού επιπέδου κατηγορία. Η δομή των πρωταθλημάτων είναι η ακόλουθη:
Κύπελλο.
Στο θεσμό του κυπέλλου συμμετέχουν τα σωματεία της Ε.Π.Σ. Δυτικής Αττικής.

</doc>
<doc id="43110" url="https://el.wikipedia.org/wiki?curid=43110" title="Ιπποπόταμος">
Ιπποπόταμος

Ο ιπποπόταμος ("Hippopotamus amphibius" - "Ιπποπόταμος ο αμφίβιος") είναι μεγάλο παμφαγο θηλαστικό της οικογένειας των ιπποποταμιδών, που ζει στην Αφρική. 
Χαρακτηριστικά.
Οι ιπποπόταμοι είναι ζώα που ζουν σε αγέλες με πληθυσμό έως και 40 ζώα. Δεν είναι καθόλου κοινωνικά ως προς κάποιο άλλο ζώο ή άνθρωπο και έχει καταγράφει ότι μάλιστα είναι πολύ επιθετικά. Η διάρκεια ζωής τους είναι 40-50 έτη. Τα θηλυκά φτάνουν στη σεξουαλική ωρίμανση στα 5 με 6 χρόνια τους και έχουν κύηση διάρκειας 8 μηνών. 
Έχουν μήκος 3,5 μέτρα και 1,5 μέτρα ύψος στο ακρώμιο, και θεωρούνται, μαζί με το λευκό ρινόκερο τα μεγαλύτερα στεριανά ζώα μετά τον ελέφαντα (οι γνώμες των ειδικών διίστανται ως προς το ποιο από τα δύο είναι μεγαλύτερο).
Φαίνεται ότι οι αρσενικοί ιπποπόταμοι αυξάνουν διαρκώς σε μέγεθος σε όλη τη διάρκεια της ζωής τους, ενώ οι θηλυκοί φτάνουν στο μέγιστο βάρος τους γύρω στην ηλικία των 25 ετών. Τα θηλυκά, που δεν ξεπερνούν τον 500 κιλά σε βάρος, είναι μικρότερα από τα αρσενικά (φυλετικός διμορφισμός), τα οποία μπορούν να ζυγίζουν έως και 1600 κιλά. Παρά τον όγκο τους, οι ιπποπόταμοι τρέχουν γρηγορότερα από τον άνθρωπο. Η ταχύτητά τους ποικίλλει από 30 έως 50 χλμ/ώρα. 
Τα μάτια, τα αυτιά και τα ρουθούνια του ιπποπόταμου είναι τοποθετημένα ψηλά στο κρανίο του. Αυτό του επιτρέπει να περνά τις περισσότερες ώρες της ημέρας μισοβυθισμένος στα νερά τροπικών ποταμών, αποφεύγοντας τη ζέστη και τα ηλιακά εγκαύματα. Για επιπλέον προστασία από τον ήλιο, το δέρμα του εκκρίνει μια φυσική αντιηλιακή ουσία με αντιβακτηριακές ιδιότητες, που είναι κόκκινη στο χρώμα, και καμιά φορά αναφέρεται ως «ιδρώτας αίματος», αλλά δεν είναι ούτε αίμα, ούτε ιδρώτας. Στην αρχή της έκκρισής της η ουσία είναι άχρωμη, αλλά γρήγορα γίνεται κόκκινη και καταλήγει καφέ.
Συγγένειες.
Όπως φαίνεται από το όνομα, οι αρχαίοι Έλληνες θεωρούσαν ότι οι ιπποπόταμοι είχαν συγγένεια με τα άλογα. Μέχρι το 1985 οι φυσιοδίφες τους κατέτασσαν μαζί με τα γουρούνια, λόγω των τραπεζιτών τους. Σήμερα θεωρείται ότι οι πλησιέστεροι εν ζωή συγγενείς του ιπποπόταμου είναι τα κήτη. 
Γεωγραφική Εξάπλωση.
Πριν την τελευταία εποχή των παγετώνων, οι ιπποπόταμοι ζούσαν στη Βόρεια Αφρική και την Ευρώπη. Μπορούν να ζήσουν και σε ψυχρότερα κλίματα με την προϋπόθεση ότι το νερό δεν παγώνει κατά το χειμώνα. Το είδος ζούσε στο Νείλο μέχρι τους ιστορικούς χρόνους, όπως αναφέρει ο Πλίνιος ο πρεσβύτερος, ενώ απολιθώματα ηλικίας 180.000 ετών έχουν βρεθεί στη Μάλτα. Ιπποπόταμοι ζουν μέχρι σήμερα στα ποτάμια και στις λίμνες της Ουγκάντα, του Σουδάν, του Κονγκό,της Αιθιοπίας, της Κένυας, όπως επίσης και στη Νότια Αφρική, (Μποτσουάνα, Νότια Αφρική, Ζιμπάμπουε, Ζάμπια). Πληθυσμοί ιπποποτάμων υπάρχουν επίσης στην Τανζανία και τη Μοζαμβίκη.
Συμπεριφορά.
Οι ιπποπόταμοι αγαπούν να έχουν τη δική τους περιοχή. Ο αρσενικός ιπποπόταμος συχνά μαρκάρει μια περιοχή στην όχθη ενός ποταμού, όπου διατηρεί χαρέμι με θηλυκά, και την υπερασπίζει από άλλα αρσενικά. Στις διενέξεις επιστρατεύει τους κυνόδοντές του, που έχουν μήκος 50 εκατοστά, και το κεφάλι του, το οποίο χρησιμοποιεί ως πολιορκητικό κριό. Καθώς συχνά μπαίνουν στην περιοχή του αγρότες και τουρίστες, κι εκείνος την υπερασπίζει, θεωρείται από τα πιο επικίνδυνα ζώα στην Αφρική. Σκοτώνει κροκοδείλους και λιοντάρια και είναι υπεύθυνος για πολύ περισσότερους θανάτους ανθρώπων απ' ό,τι άλλα ζώα της Αφρικής. 
 Ο ιπποπόταμος δεν κυνηγά ανθρώπους, αλλά υπερασπίζεται με σθένος την περιοχή του από αυτούς.
Οι ιπποπόταμοι βρίσκονται σε ρηχά νερά. Βγαίνουν από το νερό τη νύχτα για να φάνε, και καταναλώνουν 50 κιλά φυτών καθημερινά. 
Οι ενήλικοι ιπποπόταμοι δεν επιπλέουν γενικά. Όταν βρίσκονται σε βαθιά νερά, προωθούνται πηδώντας στον βυθό. Οι μικρότεροι ιπποπόταμοι επιπλέουν και κινούνται συνήθως κολυμπώντας και κλωτσώντας με τα πισινά τους πόδια. Τα μωρά ιπποπόταμοι γεννιούνται κάτω από το νερό, με βάρος από 25 έως 45 κιλά, και πρέπει να κολυμπήσουν στην επιφάνεια για να πάρουν την πρώτη αναπνοή τους. Όταν το νερό είναι πολύ βαθύ γι' αυτά, κάθονται στην πλάτη της μητέρας τους, και για να θηλάσουν κολυμπούν κάτω από το νερό.
Οι ενήλικοι ιπποπόταμοι βγαίνουν στην επιφάνεια του νερού για ν' αναπνεύσουν κάθε 3.5 λεπτά. Οι νεαροί πρέπει ν' αναπνέουν κάθε 2 με 3 λεπτά. Η διαδικασία της ανάδυσης στην επιφάνεια και της αναπνοής είναι αυτόματη και συμβαίνει ακόμα κι όταν ο ιπποπόταμος κοιμάται, χωρίς να ξυπνήσει. Έχει αναφερθεί ιπποπόταμος που έμεινε κάτω από το νερό για 30 λεπτά.
 Όταν ο ιπποπόταμος βυθίζεται στο νερό, κρατά κλειστά τα ρουθούνια του.
Εξαφάνιση.
Τρία είδη ιπποποτάμων (οικογένεια ιπποποταμιδών) εξαφανίστηκαν κατά την Ολόκαινο στη Μαδαγασκάρη. Το είδος νάνου ιπποποτάμου "Phanourios minutis", ζούσε στην Κύπρο αλλά εξαφανίστηκε στο τέλος της Πλειστοκαίνου. Δεν είναι σίγουρο αν αυτό οφείλεται σε ανθρώπινη παρέμβαση.
Το 2005 οι ιπποπόταμοι στο Κονγκό ήταν 800-900, ενώ το 1975 αριθμούσαν 29.000. Αυτή η μείωση αποδίδεται στον πόλεμο, στο ότι οι ιπποπόταμοι θεωρούνται επικίνδυνοι, και στο ότι η - παράνομη - πώληση του κρέατός τους είναι κερδοφόρα στη μαύρη αγορά.

</doc>
<doc id="43112" url="https://el.wikipedia.org/wiki?curid=43112" title="Σαν Μαρίνο">
Σαν Μαρίνο



</doc>
<doc id="43113" url="https://el.wikipedia.org/wiki?curid=43113" title="Κήτη">
Κήτη



</doc>
<doc id="43114" url="https://el.wikipedia.org/wiki?curid=43114" title="Παναιτωλικός Γ.Φ.Σ.">
Παναιτωλικός Γ.Φ.Σ.

Ο Παναιτωλικός Γυμναστικός Φιλεκπαιδευτικός Σύλλογος είναι ο μεγαλύτερος και ιστορικότερος αθλητικός σύλλογος του Νομού Αιτωλοακαρνανίας και έχει έδρα το Αγρίνιο. Επίσημα ιδρύθηκε στις 9 Μαρτίου 1926 στο Αγρίνιο και ιδρυτικά μέλη ήταν επίλεκτα πρόσωπα της τοπκής κοινωνίας από όλους τους επιστημονικούς και τοπικούς φορείς. Την πρώτη προσωρινή διοίκηση αποτέλεσε τριμελής προσωρινή Επιτροπή που είχε ως πρόεδρο τον "Ευθ. Χαβέλλα" και μέλη τους "Γεώργιο Χαντζόπουλο" (Ταμίας) και "Εμανουήλ Θεοδωρόπουλο" (Γεν. Γραμματέας). 
Ο Γ.Φ.Σ. Παναιτωλικός έχει ως έμβλημα τον Τίτορμο τον Αιτωλό, εναν αρχαίο τοπικό ήρωα που η παράδοση του έδωσε μυθολογικές διαστάσεις με κύριο χρακτηριστικό την τεράστια σωματική του δύναμη.
Ο σύλλογος, στα τέλη του 1926, ίδρυσε "Νυχτερινές Σχολές" για τους εργαζόμενους νέους της περιοχής. Παράλληλα ιδρυσε εκτός του τμήματος ποδοσφαίρου και τμήματα πετοσφαίρισης ανδρών και γυναικών που τον Μαϊο του 1928 έδωσαν στο γήπεδο της ομάδας (το οικόπεδο το είχε παραχωρήσει ο δήμος Αγρινίου και άρχισε να κατσκευάζει ο Γ.Φ.Σ. Παναιτωλικός) τους πρώτους τους αγώνες. Πάνω από 3.500 θεατές στην πρώτη αυτή εμφάνιση των ομάδων βόλεϊ του Παναιτωλικού είχαν πλημμυρίσει κάθε πιθανό και απίθανο χώρο του γηπέδου. Στα επόμενα χρόνια ο Γ.Φ.Σ. Παναιτωλικός καλλιέργησε πολλά άλλα τμήματα αθλοπαιδιών. Ο στίβος, η σκοποβολή, το μπάσκετ και σε νεώτερες εποχές η ενόργανη γυμναστική ήταν μερικά από αυτά.
Το ποδοσφαιρικό τμήμα όμως, και λόγω της τεράστιας απήχησής του στο λαό, συγκέντρωσε το μεγαλύτερο ενδιαφέρον και φυσικά τις περισσότερες επιτυχίες. Σήμερα ο Γ.Φ.Σ. Παναιτωλικός συνεχίζει την μακρόχρονη αθλητική του παράδοση. Στις επαγγελματικές συνθήκες του ποδοσφαίρου, η ΠΑΕ, που ιδρύθηκε σε εναρμονισμό με την αθλητική νομοθεσία, έχει σήμερα την αποκλειστική διαχείριση του ποδοσφαιρικού τμήματος χρησιμοποιώντας την ονομασία, τα χρώματα και το έμβλημα του Συλλόγου.
Τμήματα.
Ιδρύθηκε το 1926 αρχικά με την ονομασία «Παναιτωλικός Γυμναστικός Σύλλογος» και με την Έκτακτη Γενική Συνέλευση του Συλλόγου στις 15 Δεκεμβρίου 1935 μετονομάστηκε σε «Παναιτωλικός Γυμναστικός Φιλεκπαιδευτικός Σύλλογος», ονομασία την οποία φέρει μέχρι σήμερα. Αρχικά διέθετε τμήμα πετοσφαίρισης, τμήμα καλαθοσφαίρισης, τμήμα σκοποβολής και τμήματα κλασικού αθλητισμού καλλιεργώντας μεταξύ άλλων τα αθλήματα του ακοντισμού, των αγώνων δρόμου, της σφαιροβολίας, της δισκοβολίας, των αλμάτων εις μήκους κ.α. και τον Μάρτιο του 1930 δημιούργησε επίσημα το ποδοσφαιρικό τμήμα. Αποτέλεσε τον πρώτο σύλλογο του νομού Αιτωλοακαρνανίας αλλά όλης της επαρχιακής Ελλάδας που δημιούργησε τμήμα πετοσφαίρισης γυναικών (1929) και ένας από τους πρώτους που δημιούργησε τμήμα καλαθοσφαίρισης. Εκτός του αθλητισμού, με την ίδρυσή του ξεκίνησε και το φιλεκπαιδευτικό του έργο διαθέτοντας από την ίδρυση του το τμήμα Παιδονομίας και τις Νυχτερινές Σχολές, ενώ το 1932 προστέθηκε το τμήμα Γαλλικής γλώσσας. Κορωνίδα των φιλεκπαιδευτικών τμημάτων του Παναιτωλικού Γ.Φ.Σ. είναι οι Νυχτερινές σχολές, που λειτούργησαν αισίως για 57 ολόκληρα χρόνια μέχρι και 1983.
Στα μετέπειτα χρόνια ανέπτυξε και άλλα τμήματα, όπως αυτά της ενόργανης γυμναστικής και της ελληνορωμαϊκής πάλης. Σήμερα, ο Παναιτωλικός Γ.Φ.Σ. εκτός από το τμήμα ποδοσφαίρου, όπου η ανδρική ομάδα αγωνίζεται από τη σεζόν 2013-14 στην Α΄ Εθνική κατηγορία, διατηρεί επίσης τμήμα καλαθοσφαίρισης (μπάσκετ) που ανήκει στη δύναμη της ΕΣΚΑΒΔΕ, τμήμα πετοσφαίρισης (βόλεϋ) ανδρών και γυναικών που ανήκει στη δύναμη της ΕΣΠΔΕ, τμήμα πάλης και τα τελευταία χρόνια έχει τα τμήματα ανδρών και γυναικών στο άθλημα της χειροσφαίρισης (χάντμπωλ) που αγωνίζονται στην B' Εθνική και στη A2 Εθνική αντίστοιχα. Μάλιστα η ομάδα "Μπητς-Χάντμπωλ" των ανδρών έχει αποσπάσει πανευρωπαϊκές διακρίσεις την περίοδο 2009-2010. Ο σύλλογος του Αγρινίου -και σε σχέση με άλλους παρόμοιους συλλόγους της Ελλάδας- έχει ένα σημαντικό πλεονέκτημα που δύσκολα συναντάει κανείς αλλού. Είναι άρρηκτα δεμένος με τα τοπικά κοινωνικά δρώμενα και γι' αυτό αποτελεί σημείο αναφοράς τόσο των κατοίκων της πόλης όσο και ολόκληρου του νομού.
Τμήμα ποδοσφαίρου.
Το τμήμα ποδοσφαίρου ήταν το πρώτο που δημιουργήθηκε το 1926. Θεωρείται ένας από τους Ελληνικούς συλλόγους που έχουν τους φανατικότερους και πιστούς οπαδούς, κάτι που αποδεικνύεται τόσο από τα παιχνίδια που γίνονται στο ιδιόκτητο γήπεδο του, στο κέντρο του Αγρινίου, όπου σχεδόν σε όλα είναι κατάμεστο, όσο και στα εκτός έδρας (κυρίως αυτά των Αθηνών) όπου σταθερά η ποδοσφαιρική ομάδα έχει στο πλευρό της πάρα πολλούς υποστηρικτές. Τη σεζόν 2010-2011 η ομάδα του Παναιτωλικού κέρδισε την άνοδο στη Superleague, όμως τη σεζόν 2011-2012 κατέλαβε τη 15η θέση στο πρωτάθλημα με αποτέλεσμα να υποβιβαστεί ξανά στη Football League. Την επόμενη σεζόν κατάφερε να ξαναπάρει την άνοδο μέσω της διαδικασίας των play off της Β' Εθνικής , ενώ στην κανονική διάρκεια του πρωταθλήματος είχε τερματίσει 4ος σε ισοβαθμία με την Καλλονή και τον Ολυμπιακό Βόλου. Το 2014-15 θα είναι η πέμπτη συμμετοχή του στο πρωτάθλημα της Α' Εθνικής (Superleague) και η τρίτη τα τελευταία χρόνια.
Τίτλοι.
Εθνικές Κατηγορίες.
Β΄ Εθνική ποδοσφαίρου ανδρών&lt;br&gt;
Πρωταθλήματα (2): 1975, 2011
Γ΄ Εθνική ποδοσφαίρου ανδρών&lt;br&gt;
Πρωταθλήματα (3): 1985, 1992, 1996
Δ΄ Εθνική ποδοσφαίρου ανδρών&lt;br&gt;
Πρωτάθλήματα (2): 1989, 2004
Περιφερειακά πρωταθλήματα.
Πανεπαρχιακό
Πρωτάθλημα (1): 1955
Εθνικό Περιφερειακό
Πρωτάθλημα (1):2004
Πρωτάθλημα Νέων Β΄και Γ΄ Εθνικής Νοτίου Ομίλου
Πρωτάθλημα (1):2007
Τμήμα καλαθοσφαίρισης ανδρών.
Ιστορική αναδρομή.
Το ανδρικό τμήμα καλαθοσφαίρισης του Παναιτωλικού έχει στην πρόσφατη ιστορία του κατακτήσει δύο Πρωταθλήματα της Α' Κατηγορίας Ανδρών που διοργανώνει η Ε.Σ.ΚΑ.ΒΔ.Ε. τα οποία συνοδεύτηκαν από ισάριθμες ανόδους στη Γ' Εθνική Κατηγορία.
Το πρώτο από αυτά μπήκε στην τροπαιοθήκη του συλλόγου μετά τη λήξη της περιόδου 1999-00. Σαν αποτέλεσμα εντάχθηκε στο δυναμικό του 1ου Ομίλου Νότου της Γ' Εθνικής για την περιόδο 2000-01. Η κατάληψη της 12ης θέσης στην τελική κατάταξη, με συγκομιδή από 8 νίκες και 18 ήττες, δεν ήταν αρκετή ώστε να συγκρατήσει τον Παναιτωλικό στην κατηγορία.
Ακριβώς 10 χρόνια μετά, την αγωνιστική περίοδο 2009-10, αναδείχθηκε ξανά Πρωταθλητής στο τοπικό Πρωτάθλημα, επιστρέφοντας στον ίδιο όμιλο της Γ' Εθνικής. Αυτή τη φορά συγκέντρωσε 13 νίκες και 13 ήττες ολοκληρώνοντας τις αγωνιστικές του υποχρεώσεις για την περίοδο 2010-11 στην 9η θέση της βαθμολογίας σε σύνολο 14 ομάδων. Λόγω μείωσης των συλλόγων της κατηγορίας την επόμενη χρονιά, ο Παναιτωλικός υποβιβάστηκε ξανά.
Κατά την περίοδο, 2013-14, ο Παναιτωλικός Γ.Φ.Σ. διαγωνίστηκε στο Πρωτάθλημα της Α' Κατηγορίας Ανδρών που διοργάνωσε η Ένωση Σωματείων Καλαθοσφαίρισης Βορειοδυτικής Ελλάδας. Έχοντας συγκεντρώσει 5 νίκες και 13 ήττες, κατέλαβε την 8η θέση του βαθμολογικού πίνακα της κανονικής περιόδου σε σύνολο 10 ομάδων και κατά συνέπεια υποβιβάστηκε.
Κατά την περίοδο 2015-16 συμμετείχε στο πρωτάθλημα της Β ΕΣΚΑΒΔΕ,στον πρώτο όμιλο.Τερμάτισε πρώτος με 31 βαθμούς, 15 νίκες και 1 ήττα, 988-579. Προκρίθηκε στα play off όπου και τερμάτισε πρώτος με 10 βαθμούς, 4 νίκες και 2 ήττες, 346-315. Ανέβηκε στην Α ΕΣΚΑΒΔΕ.
Κατά την περίοδο 2016-17 συμμετείχε στο πρωτάθλημα της Α' Κατηγορίας Ανδρών στον πρώτο όμιλο που διοργάνωσε η ΕΣΚΑΒΔΕ. Τερμάτισε 8ος με 26 βαθμούς, 8 νίκες και 10 ήττες, 1038-1008. Για την ίδια περίοδο η δεύτερη ομάδα του Παναιτωλικού συμμετείχε στην Γ' ΕΣΚΑΒΔΕ στον πρώτο όμιλο. Τερμάτισε στην πρώτη θέση με 18 βαθμούς, 8 νίκες, 2 ήττες, 694-509. Κέρδισε την άνοδο αλλά την επόμενη χρονιά δεν κατέβηκε στο πρωτάθλημα.
Αγωνιστική περίοδος 2017-18.
Κατά την αγωνιστική περίοδο 2017-18, ο Παναιτωλικός Γ.Φ.Σ. συμμετείχε στο Πρωτάθλημα της Α' Κατηγορίας Ανδρών στον πρώτο όμιλο που διοργανώνει η Ένωση Σωματείων Καλαθοσφαίρισης Βορειοδυτικής Ελλάδας.Τερμάτισε 6ος με 25 βαθμούς,7 νίκες και 11 ήττες,1039-1074.
Έδρα του συλλόγου είναι το Κλειστό Γυμναστήριο του Δημοτικού Αθλητικού Κέντρου Αγρινίου «Μιχάλης Κούσης». Πρόεδρος του διοικητικού συμβουλίου είναι ο Παναγιώτης Στεργίου και έφορος του τμήματος ο Σπύρος Μαυρομμάτης. Καθήκοντα πρώτου προπονητή διατηρεί από τον Ιούνιο του 2014 ο Θανάσης Παπαθανασόπουλος.
Τμήματα υποδομής.
Την αγωνιστική περίοδο 2013-14 το τμήμα Παίδων του Παναιτωλικού κατέκτησε το Πρωτάθλημα Ε.Σ.ΚΑ.ΒΔ.Ε. επικρατώντας στον τελικό του Α.Γ.Σ. Ιωαννίνων με σκορ 66-54 στο Δ.Α.Κ. Πρέβεζας.
Τμήμα πετοσφαίρισης γυναικών.
Ιστορική αναδρομή.
Κατά την αγωνιστική περίοδο, 2013-14, ο Παναιτωλικός Γ.Φ.Σ. διαγωνίσθηκε στο Πρωτάθλημα Γυναικών που διοργάνωσε η Ένωση Σωματείων Πετοσφαίρισης Δυτικής Ελλάδας, καταλαμβάνοντας την 3η θέση στην τελική βαθμολογία.
Κατά την αγωνιστική περίοδο, 2016-17, ο Παναιτωλικός Γ.Φ.Σ. διαγωνίσθηκε στο Πρωτάθλημα Γυναικών που διοργάνωσε η Ένωση Σωματείων Πετοσφαίρισης Δυτικής Ελλάδας, καταλαμβάνοντας την 4η θέση στον όμιλο του. Στην συνέχεια συμμετείχε στα play out,όπου κατέλαβε την πρώτη θέση και παρέμεινε στην κατηγορία.
Αγωνιστική περίοδος 2017-18.
Κατά την αγωνιστική περίοδο 2017-18, ο Παναιτωλικός Γ.Φ.Σ. διαγωνίσθηκε στο Πρωτάθλημα Γυναικών που διοργάνωσε η Ένωση Σωματείων Πετοσφαίρισης Δυτικής Ελλάδας, καταλαμβάνοντας την 8η θέση (14 αγώνες, 11-39 σετ, 6 βαθμούς). Συμμετέχει στα play out ξεκινώντας με 1 βαθμό. Με 3 ήττες, 1 μηδενισμό και -3 βαθμούς κατέλαβε την τελευταία θέση με 0 βαθμούς, 4-12 σετ και υποβιβάστηκε.
Έδρα του συλλόγου είναι το Κλειστό Γυμναστήριο του Δημοτικού Αθλητικού Κέντρου Αγρινίου. Πρόεδρος του διοικητικού συμβουλίου είναι ο Παναγιώτης Στεργίου.
Τμήμα χειροσφαίρισης ανδρών.
Ιστορική αναδρομή.
Την αγωνιστική περίοδο 2011-12 το ανδρικό τμήμα χειροσφαίρισης του Παναιτωλικού διαγωνίστηκε στο Πρωτάθλημα Ανδρών που διοργανώνει η Ένωση Σωματείων Χειροσφαίρισης Βορειοδυτικής Ελλάδος (Ε.Σ.Χ.ΒΔ.Ε.) καταφέρνοντας να ανέλθει στη Β' Εθνική Κατηγορία μέσω αγώνων μπαράζ.
Την επόμενη χρονιά, 2012-13, ο Παναιτωλικός εντάχθηκε στο δυναμικό του Πρωταθλήματος του 4ου Ομίλου της Β' Εθνικής Κατηγορίας. Μετά τη λήξη των αγωνιστικών του υποχρεώσεων κατέλαβε τη 2η θέση του βαθμολογικού πίνακα, έχοντας πετύχει 12 νίκες, 1 ισοπαλία και 3 ήττες. Σαν αποτέλεσμα κέρδισε και μία θέση στην Α2 Εθνική Κατηγορία.
Αγωνιστική περίοδος 2013-14.
Κατά την αγωνιστική περίοδο 2013-14, ο Παναιτωλικός Γ.Φ.Σ. διαγωνίστηκε στο Πρωτάθλημα της Α2 Κατηγορίας Ανδρών που διοργάνωσε η Ομοσπονδία Χειροσφαιρίσεως Ελλάδος. Έχοντας συγκεντρώσει 8 νίκες, 1 ισοπαλία, 9 ήττες και 1 μηδενισμό, κατέλαβε την 6η θέση του βαθμολογικού πίνακα, εξασφαλίζοντας την παραμονή του.
Έδρα του συλλόγου είναι το Κλειστό Γυμναστήριο του Δημοτικού Αθλητικού Κέντρου Αγρινίου. Πρόεδρος του διοικητικού συμβουλίου είναι ο Παναγιώτης Στεργίου.
Τμήμα χειροσφαίρισης γυναικών.
Ιστορική αναδρομή.
Την αγωνιστική περίοδο 2009-10 το γυναικείο τμήμα χειροσφαίρισης διαγωνίστηκε στο Πρωτάθλημα του Ομίλου Βορρά της Α2 Εθνικής Κατηγορίας. Η κατάληψη της 3ης θέσης στην τελική κατάταξη σήμαινε βάσει προκήρυξης την παραμονή του συλλόγου στην κατηγορία, ωστόσο η αποχώρηση του Ποσειδώνα Λουτρακίου από την Α1 Εθνική επέτρεψε στην ομάδα του Αγρινίου να ακολουθήσει το Μακεδονικό και τον ΠΑΟΚ στην κορυφαία διοργάνωση της ελληνικής γυναικείας χειροσφαίρισης.
Έτσι, την αγωνιστική περίοδο 2010-11 ο Παναιτωλικός έλαβε μέρος στο Πρωτάθλημα της Α1 Εθνικής Κατηγορίας ολοκληρώνοντας τις αγωνιστικές του υποχρεώσεις στην 5η θέση της βαθμολογίας με 10 νίκες, 1 ισοπαλία και 7 ήττες. Την επόμενη χρονιά, 2011-12, οι επιδόσεις και ο προϋπολογισμός του συλλόγου έπεσαν με αποτέλεσμα να τερματίσει στην 8η και τελευταία θέση του βαθμολογικού πίνακα με κανένα νικηφόρο αποτέλεσμα στον απολογισμό του.
Έχοντας επιστρέψει στον Όμιλο Βορρά της Α2 Εθνικής Κατηγορίας για την περίοδο 2012-13 ο Παναιτωλικός συγκέντρωσε 8 νίκες, 6 ήττες και 1 μηδενισμό με αποτέλεσμα να βρεθεί στην 5η θέση της τελικής βαθμολογίας, εξασφαλίζοντας την παραμονή του.
Αγωνιστική περίοδος 2013-14.
Κατά την αγωνιστική περίοδο 2013-14, ο Παναιτωλικός Γ.Φ.Σ. διαγωνίστηκε στο Πρωτάθλημα της Α2 Κατηγορίας Γυναικών που διοργάνωσε η Ομοσπονδία Χειροσφαιρίσεως Ελλάδος. Έχοντας συγκεντρώσει 9 νίκες, 1 ισοπαλία και 6 ήττες, κατέλαβε εκ νέου την 5η θέση του βαθμολογικού πίνακα, εξασφαλίζοντας την παραμονή του.
Έδρα του συλλόγου είναι το Κλειστό Γυμναστήριο του Δημοτικού Αθλητικού Κέντρου Αγρινίου. Πρόεδρος του διοικητικού συμβουλίου είναι ο Παναγιώτης Στεργίου.
Έμβλημα.
Το έμβλημα του συλλόγου αναπαριστά το γίγαντα Τίτορμο τον Αιτωλό.
Σύλλογοι φιλάθλων.
Οι Σύλλογοι Φιλάθλων του Παναιτωλικού δραστηριοποιούνται σε Αγρίνιο και Αθήνα. Συγκεκριμένα ο σύλλογος Φιλάθλων Παναιτωλικού 'GUERREROS' στην Αθήνα, ο όμιλος Φιλάθλων Παναιτωλικού 'ΘΥΡΑ 6 - WARRIORS' στο Αγρίνιο, η Λέσχη Φίλων Παναιτωλικού (συνέχεια της παλαιάς ΛΕ.ΦΙ.ΠΑ.) στο Αγρίνιο, ο Σύνδεσμος φιλάθλων Παναιτωλικού (Σ.Φ.Π.) στο Αγρίνιο και ο σύνδεσμος 'ΜΠΡΟΥΚΛΥΝ 6' στόν Άγιο Δημήτριο (παράρτημα της "Θύρας 6").
Εξωτερικοί σύνδεσμοι.
&lt;br&gt;

</doc>
<doc id="43115" url="https://el.wikipedia.org/wiki?curid=43115" title="Καρλ Λαντστάινερ">
Καρλ Λαντστάινερ

Ο Κάρλ Λαντστάινερ ("Karl Landsteiner", 14 Ιουνίου 1868 – 26 Ιουνίου 1943) ήταν Αυστριακός γιατρός. Τιμήθηκε με το Βραβείο Νόμπελ Ιατρικής το 1930 για τη συστηματοποίηση των ομάδων αίματος κατά ΑΒΟ.
Η Παγκόσμια Ημέρα Εθελοντή Αιμοδότη γιορτάζεται προς τιμή του την ημέρα των γενεθλίων του (14 Ιουνίου).
Βιογραφικό.
Ο Λαντστάινερ γεννήθηκε στη Βιέννη στις 14 Ιουνίου 1868. Ο πατέρας του, Λέοπολντ, ήταν νομικός και πολύ γνωστός δημοσιογράφος και εκδότης εφημερίδων, ο οποίος όμως απεβίωσε όταν ο Καρλ ήταν μόνον έξι ετών. Έτσι, ο μικρός Καρλ ανατράφηκε από τη μητέρα του, Φάννυ Ες (Fanny Hess), στην οποία ο Καρλ ήταν ιδιαίτερα αφοσιωμένος. Ολοκλήρωσε τη φοίτησή του στο δημοτικό και στο γυμνάσιο και, τελειώνοντας, εγγράφηκε στο "Staatsgymnasium" του Λιντς το 1880, όπου και καλλιέργησε την αγάπη του για τα μαθηματικά και τις φυσικές επιστήμες. Τελειώνοντας τις εγκύκλιες σπουδές του, εγγράφηκε στην Ιατρική Σχολή του Πανεπιστημίου της Βιέννης, από όπου απεφοίτησε το 1891. Ήδη από τα φοιτητικά του χρόνια είχε αρχίσει να κάνει βιοχημικές έρευνες και το έτος της αποφοίτησής του δημοσίευσε μια εργασία σχετικά με την επίδραση των διαιτών στη σύσταση του αίματος. Θέλοντας να αποκτήσει επιπλέον γνώσεις στη χημεία, πέρασε την επόμενη πενταετία στα εργαστήρια "Hantzsch" στη Ζυρίχη, του καθηγητή Εμίλ Φίσερ στο Βίρτσμπουργκ και του καθηγητή Μπαμπέργκερ στο Μόναχο.
Το 1896 ο Λαντστάινερ επέστρεψε στη Βιέννη και ξανάρχισε τις μελέτες του στο Γενικό Νοσοκομείο της πόλης, ως βοηθός του δρα. Μαξ φον Γκρούμπερ (Max von Gruber) στο Ίδρυμα Υγιεινής της Βιέννης. Ο Γκρούμπερ ήταν ευρέως γνωστός για τη δημιουργία της ορολογικής δοκιμασίας (τεστ) για τη διάγνωση του τυφοειδούς πυρετού. Ο Λαντστάινερ γοητεύτηκε από την αντίδραση Gruber-Widal, χάρη στην οποία διαπιστώνονται οι ορολογικές διαφορές που προκαλούν οι βάκιλοι του τυφοειδούς και οι μη-τυφοειδείς βάκιλοι. Πίστευε ότι οι διαφοροποιήσεις αυτές προκαλούνταν από ειδικότερες χημικές διαφορές μεταξύ των βακίλων που αναγνώριζαν τα αντισώματα. Υπό την καθοδήγηση του Γκρούμπερ, το ενδιαφέρον του Λαντστάινερ για τους ανοσοποιητικούς μηχανισμούς και τη φύση των αντισωμάτων έγινε ακόμα περισσότερο έντονο και σύντομα δημοσίευσε τα πρώτα του άρθρα σχετικά με την ανοσία και την οροσυγκόλληση.
Περί τα τέλη του 1897 ο Λαντστάινερ έγινε βοηθός του Πανεπιστημιακού τμήματος Παθολογοανατομίας της Βιέννης, υπό τον καθηγητή Άντον Βάιχσελμπαουμ (Anton Weichselbaum). Στο τμήμα αυτό παρέμεινε ως το 1908 και διενήργησε περισσότερες από 3.600 νεκροψίες, δημοσιεύοντας 75 εργασίες. Οι περισσότερες από αυτές (52) αφορούσαν θέματα σχετικά με τον ορό του αίματος, 23 ήταν σχετικές με τη μικροβιολογία και 11 ήταν σχετικές με την ανατομία. Το 1908 έλαβε τη θέση του Παθολογοανατόμου στο "Wilhelminaspital" της Βιέννης και το 1911 έγινε καθηγητής Παθολογίας στο Πανεπιστήμιο της Βιέννης χωρίς, εντούτοις, να λαμβάνει τον ανάλογο μισθό.
Το 1916 νυμφεύτηκε την Έλεν Βλάστο (Helen Wlasto) και το ζευγάρι απέκτησε ένα γιο, τον Έρνεστ Καρλ Λαντστάινερ (Ernest Karl Landsteiner, 8 Απριλίου 1917), ο οποίος αργότερα έγινε διακεκριμένος χειρουργός στο Πρόβιντενς του Ροντ Άιλαντ. 
Με το τέλος του Α΄ Παγκοσμίου Πολέμου και καθώς οι συνθήκες στην Αυστρία είχαν γίνει ιδιαίτερα δύσκολες για την ιατρική έρευνα, ο Λαντστάινερ, το 1919, αποδέχθηκε τη θέση του Παθολογοανατόμου στο Ρωμαιοκαθολικό Νοσοκομείο (Roman Catholic Hospital) της Χάγης στην Ολλανδία. Από αυτή τη θέση δημοσίευσε 12 εργασίες σχετικά με τις πρωτεΐνες που αναστέλλουν την αναφυλαξία και την ορολογική ειδίκευση στην αιμοσφαιρίνη διαφόρων ειδών ζώων. Το 1922 ο Λαντστάινερ εγκατέλειψε τη θέση του στην Ολλανδία και μετοίκησε οικογενειακώς στη Νέα Υόρκη, όπου ανέλαβε θέση στο Ίδρυμα ιατρικών ερευνών Ροκφέλερ, θέση στην οποία παρέμεινε για όλη την υπόλοιπη ζωή του.
Στις 10 Δεκεμβρίου 1930 ο Λαντστάινερ τιμήθηκε με το Βραβείο Νόμπελ Ιατρικής για την προσφορά του στην αναγνώριση των ομάδων αίματος, εργασία την οποία είχε δημοσιεύσει το 1901. Το 1939 του δόθηκε ο τίτλος του Επίτιμου Καθηγητή στο Ίδρυμα Ροκφέλλερ και, την ίδια περίοδο, έλαβε την αμερικανική υπηκοότητα.
Ο Λαντστάινερ απεβίωσε στις 26 Ιουνίου 1943: Έπαθε καρδιακή προσβολή ενώ εργαζόταν στο εργαστήριό του στο Ίδρυμα Ροκφέλερ, κρατώντας στα χέρια του μια πιπέτα.
Εργασίες και επιτεύγματα.
Την περίοδο κατά την οποία εργαζόταν ως Παθολογοανατόμος, ο Λαντστάινερ δημοσίευσε μια εργασία σχετικά με τη συγκόλληση των αιμοσφαιρίων κατά τις μεταγγίσεις αίματος. Ως τότε, οι μεταγγίσεις αίματος γίνονταν με αμφίβολα αποτελέσματα, καθώς σε ορισμένα άτομα ήσαν επιτυχημένες, σε άλλα όμως άτομα επερχόταν θρόμβωση, με αποτέλεσμα τον θάνατό τους. Ο Λαντστάινερ κατέδειξε ότι υπάρχουν μικρές διαφορές στις πρωτεΐνες του αίματος διαφορετικών ατόμων. Γνώριζε ήδη ότι αν ο ορός (πλάσμα) του αίματος ενός είδους αναμιγνυόταν με ερυθροκύτταρα άλλου είδους, επερχόταν συγκόλλησή τους. 
Αποφάσισε λοιπόν να διαπιστώσει τι θα συνέβαινε αν συνδύαζε πλάσμα αίματος ενός ανθρώπου με ερυθροκύτταρα άλλου ανθρώπου. Σε πολλές περιπτώσεις δεν επερχόταν συγκόλληση, αλλά σε άλλες παρατήρησε συγκόλληση και μάλιστα τόσο ισχυρή σαν να είχαν αναμιχθεί πλάσμα και αίμα διαφορετικών ειδών. Οι μορφές που εμφάνιζαν οι συνδυασμοί αυτοί ώθησαν τον Λαντστάινερ να προτείνει την ύπαρξη τεσσάρων διαφορετικών ομάδων αίματος, τις οποίες ονόμασε Α, Β, ΑΒ και 0, βασιζόμενος στην παρουσία, στην επιφάνεια των ερυθροκυττάρων, δύο διαφορετικών αντιγόνων, του Α και του Β. 
Με βάση αυτή την υπόθεση, άτομα της ομάδας Α διαθέτουν στο πλάσμα του αίματός τους το αντίσωμα Β, ενώ άτομα της ομάδας B διαθέτουν το αντίσωμα Α. Τα άτομα της ομάδας ΑΒ διαθέτουν αντιγόνα Α και Β ενώ από το πλάσμα απουσιάζει κάθε αντίσωμα, ενώ άτομα της ομάδας 0 δεν διαθέτουν κανένα αντιγόνο στα ερυθροκύτταρα ενώ στο πλάσμα του αίματος υπάρχουν τα αντισώματα και Α και Β. Η εργασία του επέτρεψε τις χωρίς κινδύνους μεταγγίσεις αίματος, σώζοντας έτσι χιλιάδες ζωές, αλλά έθεσε και σημαντικά ερωτήματα σχετικά με τη φύση του ανοσοποιητικού συστήματος, τα οποία απασχολούν την επιστημονική κοινότητα ακόμη και σήμερα. Οι ανακαλύψεις του δεν περιορίστηκαν στο σύστημα ΑΒ0 των ομάδων αίματος, αλλά το 1927 ανακάλυψε και δεύτερο σύστημα - το ΜΝ - και τρίτο - το Ρ.
Το 1908 είχε σημαντική συνεισφορά στην καταπολέμηση της πολιομυελίτιδας : Αφού έλαβε δείγματα από νωτιαίο μυελό πάσχοντος, τα διέλυσε σε υγρό και δημιούργησε μίγμα με το οποίο πέτυχε να μολύνει πιθήκους. Μετά από πιο ενδελεχή ανάλυση, κατέληξε στο συμπέρασμα ότι αιτία της νόσου έπρεπε να είναι κάποιος ιός. Η προσέγγιση αυτή του Λαντστάινερ οδήγησε σε πιο εκτεταμένες εργαστηριακές και πειραματικές έρευνες σχετικά με την κατανόηση και τον έλεγχο όλων των μολυσματικών οργανισμών 
Στο πεδίο της ανοσολογίας, ο Λαντστάινερ κατέδειξε την εξειδίκευση των αντισωμάτων, εισάγοντας την έννοια "hapten" Ο Λαντστάινερ συνδύασε απτένια γνωστής δομής με πρωτεΐνες όπως η λευκωματίνη (αλβουμίνη) και κατέδειξε ότι μικρές αλλαγές στο απτένιο μπορούσαν να ασκήσουν δραστική επίδραση στην παραγωγή αντισωμάτων.

</doc>
<doc id="43121" url="https://el.wikipedia.org/wiki?curid=43121" title="Ιάκωβος ο Βαραγινός">
Ιάκωβος ο Βαραγινός

Ο Ιάκωβος ο Βαραγινός ή Βοραγινός (1230-1298) υπήρξε Ιταλός εκκλησιαστικός συγγραφέας που αργότερα έγινε Αρχιεπίσκοπος Γενούης.
Σημαντικότερο σύγγραμμά του θεωρείται το φερώνυμο «Λεγκέντα αούρεα» ή «Λεγκέντα σάκρα» που έχει μεταφρασθεί στις περισσότερες ευρωπαϊκές γλώσσες.

</doc>
<doc id="43125" url="https://el.wikipedia.org/wiki?curid=43125" title="547 π.Χ.">
547 π.Χ.

7ος αιώνας π.Χ. | 6ος αιώνας π.Χ. | 5ος αιώνας π.Χ.
548 π.Χ. | 547 π.Χ. | 546 π.Χ. 

</doc>
<doc id="43126" url="https://el.wikipedia.org/wiki?curid=43126" title="Λεύκτρα Βοιωτίας">
Λεύκτρα Βοιωτίας

Τα Λεύκτρα είναι χωριό της Βοιωτίας, χτισμένο επάνω σε λόφο, 10 χλμ. από την παραλία Λιβαδόστρας. Διοικητικά ανήκει στο Δήμο Θηβαίων σύμφωνα με το Πρόγραμμα Καλλικράτης.
Κοντά στα Λεύκτρα βρίσκεται η παραλία Λιβαδόστρα (όρμος Λιβαδόστρου), στην οποία υπάρχει μικρός παραθεριστικός οικισμός όπου διαμένουν 45 κάτοικοι σύμφωνα με την απογραφή του 2001.
Ετυμολογία.
Ο οικισμός μέχρι το 1915 ονομαζόταν "Παραπούγγια" οπότε μετονομάστηκε σε Λεύκτρα από το όνομα της αρχαίας πόλης που βρισκόταν στην περιοχή.
Αρχαία πόλη.
Τα Λεύκτρα ήταν μικρή βοιωτική πόλη, χτισμένη σε απόσταση 2 χιλιομέτρων από την αρχαία Ομηρική πόλη Εύτρησις και σε υψόμετρο 375 μέτρων. Έγινε κυρίως γνωστή για την ιστορική μάχη των Λεύκτρων μεταξύ των Θηβαίων και των Σπαρτιατών, το 371 π.Χ. Νικητές ήταν οι Θηβαίοι. Σ' αυτή τη μάχη αναδείχτηκε η εξαίρετη προσωπικότητα καθώς και οι διοικητικές ικανότητες του Επαμεινώνδα. Σε απόσταση μόλις ενός χιλιομέτρου από το χωριό υπάρχει μνημείο αφιερωμένο σε αυτή τη μάχη (Τύμβος).
Αθλητισμός.
Το δημοφιλέστερο άθλημα στο χωριό είναι το ποδόσφαιρο. Τα Λεύκτρα έχουν τον Αθλητικό Όμιλο Επαμεινώνδα Λεύκτρων που ιδρύθηκε το 1971 και έχει έδρα το Δημοτικό Γήπεδο Λεύκτρων χωρητικότητας 500 θεατών. Την περίοδο 2011-12 αγωνίζεται στην Α΄ Κατηγορία Ε.Π.Σ. Βοιωτίας.

</doc>
<doc id="43131" url="https://el.wikipedia.org/wiki?curid=43131" title="Κήτος">
Κήτος



</doc>
<doc id="43133" url="https://el.wikipedia.org/wiki?curid=43133" title="Ταοϊσμός">
Ταοϊσμός

Ο Ταοϊσμός (ονομάζεται ενίοτε και Νταοϊσμός) ως όρος χρησιμοποιείται για να προσδιορίσει:
Η λέξη «Ταοϊσμός» χρησιμοποιείται ως μετάφραση των κινεζικών όρων "Νταοτζιάο" (道教 , «διδασκαλίες/θρησκεία του Ντάο») και "Νταοτζιά" (道家 , «σχολή του Ντάο»). Ο χαρακτήρας "Τάο" 道 (ή "Ντάο", ανάλογα με το σχήμα εκλατινισμού της λέξης που ακολουθεί κανείς) σημαίνει «ατραπός« ή «δρόμος», αλλά στην κινεζική θρησκεία και φιλοσοφία έχει προσλάβει περισσότερο αφηρημένα νοήματα. Το σύνθετο "Νταοζιάο" αναφέρεται στον Νταοϊσμό ως θρησκεία. Το "Νταοζία" αναφέρεται στην δραστηριότητα των λογίων κατά τη σπουδή τους. Η συγκεκριμένη διάκριση είναι αφεαυτής αντιφατική και παρουσιάζει δυσκολίες ως προς την ερμηνεία της. 
Επικρατεί αρκετή σύγχυση σε ό,τι αφορά στο νόημα του Ταοϊσμού, καθώς ο όρος χρησιμοποιείται συχνά εσφαλμένα για να περιγράψει παρόμοιες φιλοσοφικές σχολές όπως το Ζεν. Σε ορισμένες χώρες και σε διαφορετικά εννοιολογικά πλαίσια (για παράδειγμα, στις «ταοϊστικές» οργανώσεις της Κίνας και της Ταϊβάν), ο όρος εφαρμόζεται στην κινεζική λαϊκή θρησκεία, χάριν αναγνώρισης. Ωστόσο πολλοί, αν όχι οι περισσότεροι, από εκείνους που ακολουθούν τις συγκεκριμένες θρησκείες δεν αναγνωρίζουν τον Ταοϊσμό (σε οποιαδήποτε γλώσσα) ως όνομα της θρησκείας του. Επιπλέον, οι αρκετές μορφές αυτού που συνήθως αποκαλείται «ελίτ» ή «οργανωμένος» Ταοϊσμός συνήθως διακρίνουν τις τελετουργικές δραστηριότητές του από εκείνες της λαϊκής θρησκείας, τις οποίες οι επαγγελματίες Ταοϊστές ("Νταοσί") τείνουν να θεωρούν ως υποβαθμισμένες.
Η κινεζική αλχημεία, η κινεζική αστρολογία, η κινεζική κουζίνα, αρκετές κινεζικές πολεμικές τέχνες, η κινεζική παραδοσιακή ιατρική, το φενγκ σούι, πολλά στυλ του τζι γκονγκ, παρουσιάζουν κάποια σχέση με τον Ταοϊσμό.
Ιστορία.
Ανάλογα με τα συμφραζόμενα που αποδίδει κανείς στον Ταοϊσμό, οι ρίζες του είναι δυνατόν να ανιχνευθούν σε:
Εναλλακτικά, υφίσταται ο ισχυρισμός πως ο Ταοϊσμός ως διακριτή θρησκευτική οντότητα διαμορφώθηκε σε ύστερες περιόδους, ως αντίδραση στην νεοαφιχθείσα θρησκεία του Βουδισμού, ή με την κωδικοποίηση των κειμένων Σανγκτσίνγκ και Λινμπάο, (4ος αιώνας). 
Σύμφωνα με άλλες αφηγήσεις ο Λάο Τσε (ο υποτιθέμενος συγγραφέας του Τάο Τε Κινγκ/Ντάο Ντε Τζινγκ) υπήρξε διδάσκαλος τόσο του Βούδα όσο και του Κομφούκιου. Ο πρώιμος Ταοϊσμός φαίνεται πως σχετίστηκε με αρχαία εικονογραφία, τον μυστικισμό και τη γηγενή προγονολατρεία. Ο παρατηρούμενος συμβολισμός σε κελύφη χελώνας προηγείται χρονικά της πρώιμης κινεζικής καλλιγραφίας και είναι η βάση της γραπτής Κινεζικής σε τέχνεργα που χρονολογούνται προγενέστερα του 1600 Π.Κ.Ε.
Δυναστεία Χαν (206 ΠΚΕ–220).
Κατά την πρώιμη περίοδο της δυναστείας ο Χαν λατρευόταν ως θείος, είτε σε σχέση ή συγχωνευμένος με τον Κίτρινο Αυτοκράτορα. Μείζον κείμενο από το κίνημα Χουάνγκ-Λάο (Huang-Lao) είναι το "Χουαϊνανζί", (Huainanzi), που ερμηνεύει τις πρώιμες ταοϊστικές διδασκαλίες στο φως της αναζήτησης για αθανασία. 
Ο Ζανγκ Νταολίνγκ ισχυρίστηκε ότι άρχισε να λαμβάνει νέες αποκαλύψεις από τον Λάο Τσε το 142 μ.Χ. όντας στην (νυν) επαρχία Σιτσουάν και γύρω από τον πυρήνα αυτών των αποκαλύψεων ίδρυσε την Τιανσί (Tianshi) σέκτα («Ουράνιοι Διδάσκαλοι»). Ασκούσε την πνευματική θεραπεία και συνέλεγε προσφορές «πέντε χούφτες ρύζι» από τους οπαδούς του, γεγονός που οδήγησε στην ανάλογη εναλλακτική ονομασία του κινήματός του. Το κεντρικό μήνυμα του Ζανγκ Νταολίνγκ ήταν πως η ουράνια τάξη θα έφθανε σύντομα στο τέλος της και θα τη διαδεχόταν μια περίοδος «Μεγάλης Ειρήνης», ("Ταϊπίνγκ"). Στην πραγματικότητα οι δραστηριότητες της συγκεκριμένης σέκτας επιτάχυναν την πτώσης της Χαν δυναστείας. Το ίδιο θα μπορούσε να λεχθεί για τους σύγχρονους του Ζανγκ Νταολίνγκ Ταοϊστές της σέκτας του Κίτρινου Τουρμπανιού. Ο εγγονός του Ζανγκ ίδρυσε ένα θεοκρατικό κράτος στην επαρχία Σιτσουάν. Η σύγχρονη σέκτα Ζενγκύι (Zhengyi) διεκδικεί την καταγωγή της από τη σέκτα των Ουράνιων Διδασκάλων και ο νυν Ουράνιος Διδάσκαλος ζει στην Ταϊβάν.
Ο Λαο Τσε έλαβε την αυτοκρατορική αναγνώριση ως θεότητα το 166. Το Γιν και Γιάνγκ και τα «πέντε στοιχεία» ως θεωρίες προέρχονται από εκείνη την εποχή, αλλά δεν ενσωματώθηκαν εξαρχής στον Ταοϊσμό. 
Το όνομα "Νταοτζία" προέρχεται από τη δυναστεία Χαν. Στην ιστορία του Σίμα Κιάν (κεφ. 63) αναφέρεται στους αθανάτους. Στον Λίου Ξιάνγκ σχετίζεται με τον Λαοτζί και τον Ζουανγκτζί. Εντέλει ο όρος "Νταοτζιάο" εφαρμόστηκε για τα θρησκευτικά κινήματα που αναφέρονται πιο πάνω. Οι δύο όροι χρησιμοποιούνταν εναλλακτικά έως πρόσφατα και η διάκρισή τους έγινε από κομφουκιανιστές συγγραφείς. Το πρωιμότερο σχόλιο για το "Ντάο Ντε Τζινγκ" είναι αυτό του Χεσάνγκ Γκονγκ (= «διδάσκαλος της όχθης»), εκπροσώπου του θρησκευτικού Ταοϊσμού.
Η Περίοδος των Τριών Βασιλείων (220–265).
Η σχολή Σουανσούε (Xuanxue) («Μυστηριώδης σοφία»), στην οποία περιλαμβάνεται ο Γουάνγκ Μπι, εστιάζεται στα κείμενα του Λαοτζί και του Ζουανγκτζί αλλά όχι στην οργανωμένη θρησκεία.
Έξι Δυναστείες (316–589).
Ο Ταοϊστής αλχημιστής Γκε Χονγκ, γνωστός επίσης ως Μπαοπουτζί (Baopuzi) (抱扑子 , ο «διδάσκαλος που αγκαλιάζει την απλότητα») ενεργός κατά τον τρίτο και τέταρτο αιώνα μ.Χ. άσκησε μεγάλη επίδραση στον ύστερο Ταοϊσμό. Σημαντικά κείμενα του Ταοϊσμού γράφτηκαν στη διάρκεια αυτής της περιόδου, ανάμεσα στα οποία περιλαμβάνονται το Σανγκτσίνγκ (Shangqing) (上清 «Υψίστη Αγνότητα») (365–370) και το Λινγκμπάο (Lingbao) (靈寶 , «Ιερός Θησαυρός») (397–402) που λήφθηκαν στο Μαοσάν. Οι αποκαλύψεις Σανγκκίνγκ λήφθηκαν από τον Γιάνγκ Σι (Yang Xi), συγγενή του Γκε Χονγκ. Στα συγκεκριμένα κείμενα δόθηκε έμφαση στον διαλογιστικό οραματισμό (內觀 , "νεϊγκουάν (neiguan)").
Μιλούσαν για τον ουρανό Σανγκτσίνγκ, ο οποίος βρισκόταν υπεράνω του ύψιστου ουρανού των Ταοϊστών του Ουράνιου Διδάσκαλου. Οι αποκαλύψεις του Γιανγκ Ξι θεωρούνταν το αποτέλεσμα των επισκέψεων των κατοίκων αυτού του ουρανού (οι «Ζεν Ρεν») πολλοί από τους οποίους ήταν πρόγονοι ενός αριστοκρατικού κύκλου της νότιας Κίνας. Οι Ζεν Ρεν μιλούσαν για μια αποκάλυψη, η οποία θα λάμβανε χώρα το 384 και διατείνονταν πως μόνον ορισμένα άτομα από αυτούς τους αριστοκρατικούς κύκλους είχαν επιλεγεί να σωθούν. Τον πρώτο αιώνα της εμφάνισής του ο Ταοϊσμός Σανγκκίνγκ ήταν απομονωμένος στους συγκεκριμένους φιλοσοφικούς κύκλους. Αργότερα ο Τάο Χονγκτζίνγκ (Tao Hongjing) (456–536) κωδικοποίησε και σχολίασε τα κείμενα του Γιάνγκ Ξι, ανοίγοντας έτσι το δρόμο για τη μετατροπή του Ταοϊσμού Σανγκτσίνγκ (Shangching) σε λαϊκή θρησκεία. Οι γραφές Λινγκμπάο πρόσθεσαν ορισμένα βουδιστικά στοιχεία, ανάμεσα στα οποία περιλαμβάνονται τελετουργικές ψαλμωδίες, και έδωσαν έμφαση στην παγκόσμια σωτηρία. 
Στο "Χουαχουτζίνγκ" (Huahujing (化胡經 , «γραφή της μεταστροφής των βαρβάρων») καταγράφεται ο ισχυρισμός πως ο Λάο Τσε πήγε στην Ινδία, όπου δίδαξε λιγότερα εξελιγμένα δόγματα με το όνομα του Βούδδα. Οι Βουδιστές με τη σειρά τους είχαν αντιρρήσεις και οι αυτοκράτορες καταδίκασαν «κανονικά» τον ισχυρισμό. Παρόμοιος ισχυρισμός υπάρχει και στο "Σισενγκτζίνγκ" (Xishengjing) (西升經 , «Γραφή της Δυτικής Εξύψωσης»).
Δυναστεία Τανγκ (618–907).
Ο Ταοϊσμός κέρδισε επίσημη θέση στην Κίνα κατά τη διάρκεια της δυναστείας Τανγκ, (618-907), οι αυτοκράτορες της οποίας διεκδικούσαν συγγένεια με τον Λάο Τσε. Ωστόσο, αναγκάστηκε να ανταγωνιστεί τον Κομφουκιανισμό και τον Βουδισμό, που ασκούσαν εξίσου σημαντικές κοινωνικές, θρησκευτικές και πολιτικές επιδράσεις. Ο αυτοκράτορας Σουαντσόνγκ (685–762) έγραψε σχόλια σε κείμενα και από τις τρεις αυτές παραδόσεις, γεγονός που σημαίνει ότι για πολλούς ανθρώπους κανένα από τα παραπάνω ρεύματα δεν ήταν αποκλειστικά μοναδικό. Η συγγραφή των σχολίων χαρακτηρίζει την αρχή μιας μακρόχρονης τάσης στην αυτοκρατορική Κίνα, σύμφωνα με την οποία η κυβέρνηση υποστήριζε (και ταυτόχρονα ρύθμιζε) και τα τρία θρησκευτικοφιλοσοφικά ρεύματα.
Ο αυτοκράτορας Τανγκ Γκαοζόνγκ πρόσθεσε το Ντάο Ντε Τζινγκ στον κατάλογο των «κλασικών κειμένων» (τζινγκ, 經) που έπρεπε να μελετώνται για τις αυτοκρατορικές εξετάσεις, εξ ου και ο προσδιορισμός -τζινγκ στον τίτλο του κειμένου.
Δυναστεία Σονγκ (960–1279).
Στην περίοδο της δυναστείας Σονγκ (960-1279) αρκετοί αυτοκράτορες –ιδιαίτερα ο Χουϊζόνγκ- προώθησαν τον Ταοϊσμό, συλλέγοντας ταοϊστικά κείμενα και εκδίδοντας επανειλημμένα το Νταοζάνγκ. Η σχολή Κουανζέν του Ταοϊσμού ιδρύθηκε σε αυτή την περίοδο, και μαζί με τους Ουράνιους Διδάσκαλους Ζενγκγί είναι μια από τις δύο σχολές του Ταοϊσμού που επιβίωσε έως σήμερα.
Στην ίδια περίοδο παρατηρείται μια σύνθετη αλληλεπίδραση ανάμεσα στις ελίτ παραδόσεις του οργανωμένου Ταοϊσμού τον οποίο ασκούσαν οι εντεταλμένοι νταοσί και τις τοπικές παραδόσεις της λαϊκής θρησκείας, την οποία ασκούσαν πνευματιστικά διάμεσα (βου) και μια νέα τάξη μη εντεταλμένων τελετουργών ιερέων που έγιναν γνωστοί ως φάσι. Το αποτέλεσμα τούτης της αλληλεπίδρασης υπήρξε η ενσωμάτωση των 'μετεστραμμένων' τοπικών θεοτήτων στο γραφειοκρατικά οργανωμένο ταοϊστικό πάνθεο και η εμφάνιση νέων εξορκιστικών τελετουργικών, ανάμεσα στα οποία περιλαμβάνονται οι Ιεροτελεστίες της Ουράνιας Καρδιάς και οι Ιεροτελεστίες της Βροντής.
Όψεις του Κομφουκιανισμού, του Ταοϊσμού και του Βουδισμού συντέθηκαν στη σχολή του Νεοκομφουκιανισμού, που έγινε με τη σειρά του αυτοκρατορική ορθοδοξία για κρατικούς γραφειοκρατικούς σκοπούς. 
Δυναστεία Γιουάν (1279–1367).
Κατά την περίοδο της δυναστείας Γιουάν (1279-1367) το "Νεϊντάν" («Εσωτερική Αλχημεία») έγινε το επίκεντρο της σέκτας Κουανζέν, οι οπαδοί της οποίας ακολουθούσαν ένα μοναστικό πρότυπο εμπνευσμένο από τον Βουδισμό. Ένας από τους αρχηγούς της, ο Τσίου Τσουτσί (Qiu Chuji) έγινε διδάσκαλος του Τζένγκις Χαν και χρησιμοποίησε την επιρροή του για να σώσει εκατομμύρια ανθρώπινες ζωές. Ξεκινώντας από το Σάνξι και τη Σαντόνγκ, η σέκτα οργάνωσε το θρησκευτικό κέντρο της στο Μπαϊγιουνκουάν του Πεκίνου («Μονή του Λευκού Σύννεφου»). Ωστόσο, πριν το τέλος της δυναστείας επανήλθε στο προσκήνιο η σέκτα των Ουράνιων Διδασκάλων και φυσικά ο Βουδισμός.
Εθνικιστική περίοδος (1912–1949).
Στην νεότερη ιστορική περίοδο το Γκουομιντάνγκ, το εθνικιστικό κόμμα της Κίνας στράφηκε προς την επιστήμη, τον μοντερνισμό και τη δυτική κουλτούρα, ανάμεσα στην οποία περιλαμβάνεται μερικώς και ο Χριστιανισμός. Οι εθνικιστές στην Κίνα θεωρώντας τη λαϊκή θρησκεία αντιδραστική και παρασιτική, δήμευσαν ορισμένους ναούς για δημόσια κτήρια και προσπάθησαν εν γένει να ελέγξουν την παραδοσιακή θρησκευτική δραστηριότητα.
Λαϊκή Δημοκρατία της Κίνας (1949–παρόν).
Το Κομμουνιστικό Κόμμα της Κίνας, επίσημα αθεϊστικό, αρχικά κατέστειλε τον Ταοϊσμό, μαζί με άλλες θρησκείες. Ένα μεγάλο τμήμα της ταοϊστικής υποδομής καταστράφηκε. Οι μοναχοί και οι ιερείς κλείστηκαν σε στρατόπεδα εργασίας. Τούτη η πρακτική εντάθηκε κατά τη διάρκεια της πολιτιστικής επανάστασης, από το 1966 έως το 1976, ξερριζώνοντας σχεδόν τα περισσότερα ταοϊστικά κέντρα.
Ο Ντενγκ Σιαοπίνγκ απεκατέστησε σταδιακά κάποια θρησκευτική ανοχή από το 1982 και στη συνέχεια οι κομμουνιστές ηγέτες αναγνώρισαν τον Ταοϊσμό ως σημαντική παραδοσιακή θρησκεία της Κίνας και επίσης ως πιθανή προσοδοφόρα εστία προσέλκυσης τουρισμού. Πολλοί από τους φυσικούς ναούς και τις μονές επισκευάστηκαν και άνοιξαν τις πύλες τους στο κοινό.
Πεποιθήσεις.
Θρησκευτικός Ταοϊσμός (Νταοτζιάο).
Ο Ταοϊσμός ως θρησκεία δεν επικεντρώνεται γύρω από δόγματα και δεν υπάρχουν γνωστές ταοϊστικές «διακηρύξεις πίστης». Ταυτόχρονα είναι δυνατόν να αναγνωρίσει κανείς ορισμένες χαρακτηριστικές πεποιθήσεις ή υποθέσεις. Πέραν της κινεζικής λαϊκής θρησκείας, διάφορα τελετουργικά και ασκήσεις θεωρούνται από τους ακόλουθους του Ταοϊσμού ότι επηρεάζουν θετικά τη φυσική υγεία, ευθυγραμμίζουν την πνευματική ύπαρξη με τις κοσμικές δυνάμεις ή ωθούν σε εκστατικά πνευματικά ταξίδια. Αυτού του είδους οι ιδέες φαίνονται βασικές για τον Ταοϊσμό στις ελίτ μορφές του.
Φιλοσοφικός Ταοϊσμός.
Ο όρος φιλοσοφικός Ταοϊσμός δεν αναφέρεται σε μία συγκεκριμένη ταοϊστική σχολή ή διακριτούς φιλοσόφους και είναι τμήμα του Ξουανξού και άλλων ρευμάτων σκέψης. Η διάκριση ανάμεσα στον φιλοσοφικό και τον θρησκευτικό Ταοϊσμό είναι τόσο δύσκολη, όσο ο ορισμός του ίδιου του Ταοϊσμού. Πιστοί του «θρησκευτικού» Ταοϊσμού πιθανώς δεν έχουν ποτέ διαβάσει τη σκέψη του Λάο Τσε, Ζουανγκζί ή Ντάοζανγκ, και το γεγονός ότι αποκαλούνται «Ταοϊστές» πιθανώς προκαλεί αμηχανία ή φαίνεται κατασκευασμένο.
Ο φιλοσοφικός Ταοϊσμός δίνει έμφαση σε διάφορες έννοιες του "Ντάο Ντε Τζινγκ" όπως η «μη δράση» ("γου γουέι"), το κενό, η απόσπαση, η δύναμη της απαλότητας (ή ευλυγισία) και του "Ζουανγκζί" όπως η δεκτικότητα, ο αυθορμητισμός, ο σχετικισμός των ανθρώπινων δρόμων στη ζωή, οι τρόποι ομιλίας και συμπεριφοράς. Ως είναι φυσικό το ενδιαφέρον συγκεντρώνεται γύρω από το ντάο -ποιον δρόμο θα έπρεπε να ακολουθούμε και κυρίως τι είναι το ντάο, πώς μπορούμε να το γνωρίσουμε. Η αποσπασμένη συζήτηση και η απροθυμία διαμόρφωσης κάποιου συγκεκριμένου τρόπου έκφρασης διαμορφώνει ένα "status" παραδοξότητας μάλλον παρά δογματισμού. Εξαιτίας αυτού τα ταοϊστικά κείμενα διαφέρουν αισθητά από εκείνα του Κομφουκιανισμού. 
Οι ταοϊστές σχολιαστές προβληματίζονται από τις εισαγωγικές προτάσεις του "Ντάο Ντε Τζινγκ", οι οποίες συνήθως μεταφράζονται ως:
(Για την ακρίβεια οι αυθεντικές λέξεις είναι:
Στην κινεζική γλώσσα το 道 ("ντάο") χρησιμοποιείται τόσο ως ουσιαστικό όσο και ως ρήμα. Η μετάφραση «δρόμος» για το ουσιαστικό αποδίδει αρκετούς συνειρμούς, αλλά η μετάφραση για το ρήμα "ντάο = ομιλείν" δείχνει αταίριαστη με το γενικό εννοιολογικό πλαίσιο του Ταοϊσμού, εκτός και αν αποδώσει κανείς στο ρήμα τις έννοιες του "κηρύττειν", της "διατύπωσης", κ.λπ. Στη δεύτερη ερμηνεία η χρήση του 名 ως ρήματος και ουσιαστικού φαίνονται νοηματικά πλησιέστερα, «ονόματα» και «ονοματίζω». Συγκεκριμένα, ο δρόμος είναι ένα "ντάο", ένας οδηγός για το πού θα τραβήξει κανείς ή για το πώς θα φθάσει ως εκεί. Όμως οι δρόμοι οριοθετούνται και με άλλους τρόπους – π.χ. με ενδιάμεσους οδοδείκτες κατά μήκος του δρόμου κ.λπ.. Οι Ταοϊστές ασχολούνται επίσης με τη χάραξη του δρόμου (λείανση της ατραπού) και με το «διάβασμα» των φυσικών σημείων που δείχνουν την πορεία που μπορεί να ακολουθήσει κανείς.
Ενώ οι παραπάνω φράσεις κατέληξαν τυποποιημένη μετάφραση, η λόγια άποψη τις θεωρεί γραμματικά και εννοιολογικά προβληματικές. Γραμματικά στη φράση δεν εμπεριέχεται άρθρο και θα μπορούσε να αναγνωσθεί εναλλακτικά ως «ένας δρόμος μπορεί να προφερθεί, (αλλά) δεν είναι αυτός ο διαρκής δρόμος. Ένα όνομα μπορεί να ονομαστεί, (αλλά) δεν είναι αυτό το διαρκές όνομα». Συνεπώς ο χαρακτήρας που σημαίνει «διαρκής» ή αιώνιος στην προκειμένη περίπτωση (常) χρησιμοποιείται φιλοσοφικά για να περιγράψει το "ντάο" που δε χρειάζεται αλλαγές σε διαφορετικές εποχές ή κοινωνίες και καθοδηγεί αξιόπιστα την ανθρώπινη συμπεριφορά. Ο Λάο Τσε αργότερα περιγράφει το ντάο ως «αντιστροφή» και τα κείμενα δίνουν έμφαση στα αντίθετα, π.χ. ανώτερο και κατώτερο, μαλακό και σκληρό, κ.λπ. Η έκδοση Μαγουάνγκντουϊ του κειμένου περιέχει παρόμοια εδάφια, (βλ: κεφ.1, 3, 40).
Έτσι όποιους όρους και αν χρησιμοποιούμε για να προσδιορίσουμε ένα ντάο, αυτό μπορεί να αντιστραφεί και παρ'όλα αυτά ακόμα να καθοδηγεί την ανθρώπινη συμπεριφορά. Ο άλλος όρος στον τίτλο (ο οποίος, μαζί με το «ντάο», διαμόρφωσε τον κινεζικό όρο για την ‘ηθική’) είναι το 'ντε' (ή 'τε'). Είναι το «εσωτερικό ντάο» και μπορεί να περιλαμβάνει την ικανότητά μας να μαθαίνουμε έναν τρόπο της ζωής, καθώς και το αποτέλεσμα της εκμάθησης ή της άσκησής του. Το Ντε ερμηνεύεται ως βιωμένος «δρόμος της ζωής» σε ένα ορθό πρότυπο συμπεριφοράς, για αυτό και η συνήθης μετάφρασή του είναι «αρετή» ή «τελειότητα». Άλλοι όροι ενσωματώθηκαν αργότερα στον φιλοσοφικό Ταοϊσμό, ανάμεσα στους οποίους συμπεριλαμβάνονται οι θεωρίες για το "γιν και γιάνγκ" (διαλεκτικός μονισμός) και τα πέντε στοιχεία (五行, γουξίνγκ), όπως επίσης και η έννοια του "κι". Ανήκοντας αρχικά σε αντίπαλες φιλοσοφικές σχολές, αυτά τα θέματα εισήχθησαν στον Ταοϊσμό μέσω του Χαν Κομφουκιανισμού, ο οποίος εστίαζε στους κοσμικούς κύκλους και τους οιωνούς για την καθοδήγηση της συμπεριφοράς των κυβερνητών κ.ο.κ. Αναμείχθηκαν με τον Ταοϊσμό ως παραδείγματα του φυσικού δρόμου με τον οποίο πρέπει να εναρμονίζεται κάθε ανθρώπινος δρόμος.
Ενώ οι ακαδημαϊκές αποδομήσεις της φράσης οδηγούν σε πολλή σύγχυση, υπάρχει επίσης μια πολύ απλούστερη μεταφορική ερμηνεία: Ο Δρόμος μοιάζει με το χορό. Μπορείς να μιλήσεις για το χορό, αλλά τα λεγόμενά σου για το χορό δεν είναι ο ίδιος ο χορός. Ούτε η περιγραφή σου διδάσκει πραγματικά κάποιον άλλο πώς να χορεύει εκτός και αν το δοκιμάσει ο ίδιος για τον εαυτό του. Αυτή η ερμηνεία μοιάζει με την παρατήρηση του Korzybski ότι «ο χάρτης δεν είναι η επικράτεια».
Κείμενα.
Το Ντάο ζανγκ (道藏, Θησαυροφυλάκιο του Tάo) αναφέρεται μερικές φορές ως «ταοϊστικός κανόνας». Συντέθηκε κατά τη διάρκεια των δυναστειών Τζιν, Τανγκ, Σονγκ και Μινγκ και περιλαμβάνει σχεδόν 1500 κείμενα. Ακολουθώντας το παράδειγμα της βουδιστικής Τριπιτάκα, διαιρείται σε τρία ντονγκ 洞 («σπήλαια»):
Το Ντάο Ντε Τζινγκ αποτελεί παράρτημα (φου) του πρώτου σπηλαίου. Άλλα παραρτήματα περιλαμβάνουν το Ταϊπινγκτζίνγκ («Γραφή της Μεγάλης Ειρήνης») όπως επίσης και διάφορα αλχημικά κείμενα και γραφές από την παράδοση των Ουράνιων Διδασκάλων.
Εντούτοις, ο Ταοϊσμός δεν είναι θρησκεία που θεωρεί τις γραφές ως αρχική πηγή της αλήθειας. Οι Νταοσί γενικώς δε συμβουλεύονται δημοσιευμένες εκδόσεις του Νταοζάνγκ, αλλά κείμενα που πέρασαν από τον διδάσκαλο στον μαθητή. Η άδεια από τον διδάσκαλο για την τέλεση του τελετουργικού θεωρείται σημαντικότερη από τη γνώση του περιεχομένου των κειμένων.
Αντίθετα, η σχολή Κουανζέν διαθέτει μια παράδοση προσέγγισης του Ταοϊσμού μέσω της μελέτης των γραφών, ενώ ορισμένα κινεζικά κινήματα επικεντρώνονται σε νεοαποκαλυφθείσες γραφές. Στην Ταϊβάν, ανακαλύπτει κανείς συχνά βουδιστικά κείμενα που ψάλλονται στους ταοϊστικούς ναούς.
Ο φιλοσοφικός Ταοϊσμόςεπικεντρώθηκε στο Ντάο Ντε Τζινγκ και το Ζουανγκζί, και σε μικρότερο βαθμό στο Λιεζί. Αυτή η μορφή Ταοϊσμού, περισσότερο από οποιαδήποτε άλλη, επηρέασε τους δυτικούς σχολιαστές.
Θεότητες.
Η παραδοσιακή κινεζική θρησκεία είναι πολυθεϊστική. Οι θεότητές της διευθετούνται σε μια θεϊκή δημόσια υπηρεσία που αντανακλά τη γραφειοκρατία της αυτοκρατορικής Κίνας. Οι θεότητες προάγονται ή υποβιβάζονται και πολλές θεωρούνται θεοποιήσεις άλλοτε ενάρετων άνθρωπων. Οι ιδιαίτερες θεότητες που λατρεύονται ποικίλλουν σύμφωνα με γεωγραφικά και χρονολογικά κριτήρια. Παρατηρείται εδώ ένα χάσμα ανάμεσα στο σύνολο των θεοτήτων που εκπροσωπούνται στη λαϊκή λατρεία, και εκείνες στις οποίες εστιάζονται τα τελετουργικά της ελίτ του Ταοϊσμού. τελετουργικών ελίτ των ταοϊστικών. Για παράδειγμα ο αυτοκράτορας Τζαντέ είναι επικεφαλής του λαϊκού πάνθεου, ενώ ο βωμός των Ουράνιων Διδασκάλων αναγνωρίζει σε αυτήυ τη θέση τον θεοποιημένο Λάο Τσε (Λαοτζούν, «Κύριος Λάο») και τους Τρεις Αγνούς.
Παρόλο που διάφοροι αθάνατοι ή άλλες μυστηριώδεις μορφές εμφανίζονται στο Ζουανγκτζί και σε μικρότερη έκταση στο Ντάο Ντε Τζινγκ (π.χ. το «μυστηριώδες θηλυκό» στο κεφάλαιο 6), γενικώς δεν έγιναν αντικείμενα λατρείας. Οι λόγιοι σχολιαστές του Ταοϊσμού εστιάζονται περισσότεροι στη θεότητα του ίδιο του Ντάο, που μπορεί να συγκριθεί με τις δυτικές συλλήψεις του Θεού. Τα πρώιμα κείμενα περιγράφουν το Τάο όχι ως ίσο, αλλά ως αρχή που υποκρύπτεται κάτω από το Ένα και τα Πολλά. Μια φράση που χρησιμοποιείται για να το περιγράψει είναι το χουντούν (κατά προσέγγιση, «χαοτικό μείγμα»). Αρκετοί από τους εκπροσώπους του φιλοσοφικού Ταοϊσμού τείνουν να το περιγράφουν ως το «τίποτα» ή «μη-ύπαρξη», που είναι η πηγή της «ύπαρξης». 
Ο Ταοϊσμός, θεωρούμενος ως θρησκεία, αλλά και ως φιλοσοφικό σύστημα κάνει ένα είδος υπέρβασης. Δεν ασχολείται με τον ίδιο τον Θεό ως Υπέρτατη Αρχή, αλλά με τις αρχές που διέπουν την παρουσία του στην εκδήλωση. Από αυτή την άποψη θα μπορούσαμε με φιλοσοφικούς όρους να τον περιγράψουμε ως προσπάθεια συγκεκριμενοποίησης της δομής και των νόμων τους οποίους μπορεί η ανθρώπινη ύπαρξη να χρησιμοποιήσει ως οδοδείκτες στον δρόμο της για τη θέωση.
Σύμβολα και εικόνες.
Το "τάιτζιτου", γνωστό και ως "γιν - γιάνγκ", καθώς και το "μπαγκούα" ("οκτώ τριγράμματα") συνδέονται με τον Ταοϊστικό συμβολισμό. Το τάιτζιτου δεν αποτελεί αποκλειστικό σύμβολο του ταοϊσμού, ωστόσο όλες οι Ταοϊστικές οργανώσεις το χρησιμοποιούν συνήθως στις σημαίες και τα λογότυπα τους, ή ως διακοσμήσεις στα πατώματα των ναών ή των ιερατικών αμφίων. 
Οι ναοί συνήθως κοσμούνται με σημαίες τριγωνικού ή τετράγωνου σχήματος, επί των οποίων υπάρχουν παραστάσεις και ρητά ως αποτροπαϊκά μέσα και σύμβολα ευδαιμονίας, ενώ άλλες αναπαραστάσεις περιέχουν τις εικόνες των θεών και των αθανάτων της ταοϊστικής θρησκείας.
Μια συνήθης παράσταση είναι αυτή με τα 7 άστρα σε εναλλαγή θέσεων (ζιγκ-ζαγκ), τα οποία αναπαριστούν τον αστερισμό Μεγάλη Άρκτο. Κατά τη Δυναστεία των Σανγκ ο αστερισμός αυτός αντιμετωπίζονταν ως θεότητα, ενώ κατά την δυναστεία των Χαν θεωρείτο σύμβολο του θεού Τάιγι.
Οι ναοί της νότιας Κίνας και της Ταϊβάν συνήθως ξεχωρίζουν από την διακόσμηση των οροφών τους, στις οποίες υπάρχουν οι παραστάσεις κινεζικών δράκων και φοινίκων ως μωσαϊκά χρωματισμένων κεραμιδιών. Συχνά επίσης απεικονίζεται και ένα φλεγόμενο μαργαριτάρι ανάμεσα σε 2 δράκους. Σε γενικές γραμμές πάντως, η κινεζική ταοϊστική αρχιτεκτονική δεν διαθέτει αυτοτελή χαρακτηριστικά σε ευρύ βαθμό, τόσο που να τη διαχωρίζουν από άλλες αρχιτεκτονικές δομές.

</doc>
<doc id="43136" url="https://el.wikipedia.org/wiki?curid=43136" title="Ναυτιλιακή οικονομία">
Ναυτιλιακή οικονομία

Ναυτιλιακή οικονομία (γαλλ.: économie maritime) ονομάζεται το σύνολο των πάσης φύσεως συστηματικών ενεργειών που αποσκοπούν στη παροχή υπηρεσιών και που σχετίζονται με τις θαλάσσιες μεταφορές, ικανοποιώντας ανθρώπινες ανάγκες, έναντι κάποιου ωφελήματος.
Υπαγωγή.
Υπό την παραπάνω έννοια η «ναυτιλιακή οικονομία» εντάσσεται στην τριτογενή παραγωγή (τομέας υπηρεσιών, μετά δηλαδή την πρωτογενή: γεωργία κλπ. και δευτερογενή: βιομηχανία) που δραστηριοποιείται κατά ένα μέρος στο χώρο της Πολιτικής Οικονομίας και κατά έτερο στο χώρο της Ιδιωτικής Οικονομίας. Αυτό δεν πρέπει να θεωρείται παράδοξο δεδομένου ότι οι μεν κανόνες που διέπουν την οργάνωση μιας ναυτιλιακής εταιρίας (επιχείρησης), ως οικονομική μονάδα, ανήκουν βεβαίως στην Ιδιωτική Οικονομία, ενώ οι κανόνες που καθορίζουν το μέτρο της επέμβασης της Πολιτείας στη λειτουργία των ναυτιλιακών επιχειρήσεων (προστατευτισμός, φορολογική απαλλαγή, επιδότηση αγόνων γραμμών, δανειοδότηση κ.λπ.), ανήκουν στη Πολιτική Οικονομία.
Δραστηριότητες.
Στη ναυτιλιακή οικονομία εντάσσεται ένα πλήθος ναυτιλιακών δραστηριοτήτων όπως πλοιοκτησία, εφοπλισμός, ναυτική ασφάλιση, ναυτιλιακή πίστη, ναύλωση, τροφοδοσία πλοίου, ναυπήγηση και επισκευές, εμπορική ναυσιπλοΐα, πρακτόρευση πλοίου, μεσιτεία και ναυλομεσιτεία κ.ά.&lt;br&gt;
Ειδικότερα η Ναυπηγική Βιομηχανία, (ναυπηγεία και ναυπηγοεπισκευαστικές μονάδες), όπως συμβάνει και με τις λοιπές βιομηχανικές επιχειρήσεις εντάσσεται στη Βιομηχανική Οικονομική και τη Βιομηχανική Πολιτική και παράλληλα στη Ναυτιλιακή Πολιτική.
Ανάλυση του όρου.
Με δεδομένα αφενός μεν ότι "Οικονομία" σημαίνει σύνολο συστηματικών ενεργειών ανθρώπων που διαβιούν σε μια κοινωνία για εξεύρεση αγαθών προς ικανοποίηση των αναγκών τους, και αφετέρου, τη "Ναυτιλία" ως οικονομική έννοια δραστηριοτήτων ιδιαίτερου χώρου, τότε καταλήγουμε να δεχθούμε ότι η "Ναυτιλιακή Οικονομία" είναι το σύνολο των παραπάνω δραστηριοτήτων που συναρτώνται στις θαλάσσιες μεταφορές, με σκοπό βεβαίως την ικανοποίηση των βιοτικών αναγκών αυτών που προσφέρουν τις παρεχόμενες υπηρεσίες (μεταφορές).
Από τον παραπάνω ορισμό συνάγονται τα ακόλουθα τέσσερα βασικά συμπεράσματα όσον αφορά στην έννοια του όρου:

</doc>
<doc id="43137" url="https://el.wikipedia.org/wiki?curid=43137" title="Ιστορίες Ατελείωτης Ματαιοδοξίας">
Ιστορίες Ατελείωτης Ματαιοδοξίας

Οι Ιστορίες Ατελείωτης Ματαιοδοξίας ήταν μια προσωπική ανθολογία small press comics που αυτοεκδίδονταν από τον (ή αλλιώς Κων Χρυσούλης) από το 2000 έως το 2004. 
Η ανθολογία έφτασε τα 10 τεύχη (24 σελίδων το καθένα) και εμπεριείχε ως επί το πλείστον ασπρόμαυρες αυτοτελείς ιστορίες ("Λούβρε Ντε Μπαφ", "Πάνκυ Στρούμφ" κτλ), καθώς και ιστορίες σε συνέχειες ("Τζαζ και Μαρία", "Three Kings" κτλ.) 
Ο ΚΩΝ έχει αναφέρει πως μελλοντικά θα κυκλοφορήσει έναν τόμο με τις περιπέτειες του ζεύγους βαμπίρ "Τζαζ και Μαρία", καθώς και μια συλλογή των αυτοτελών ιστοριών του.
Τον καιρό που εξέδιδε τις Ιστορίες Ατελείωτης Ματαιοδοξίας, ο ΚΩΝ ταυτόχρονα δημοσίευε ιστορίες του στο "9" της Ελευθεροτυπίας, εικονογραφούσε την σειρά μυθολογίας comics "Αρχαίοι Συγγραφείς Εικονογραφημένοι", σύστησε την ομάδα "SubArt" αρχικά με τον Ανδρέα Παναγιωτόπουλο (γνωστό και ως APAN), και έπειτα το ομώνυμο περιοδικό με τους Τάσο Παπαϊωάννου και Ηλία Κυριαζή.
Αρθρογραφεί πάνω στην small press comics σκηνή της Ελλάδας στο comicart.gr , όπου και έχει παρουσιάσει την πλειοψηφία των λεγόμενων comics "φανζίν" που έχουν εκδοθεί τα τελευταία 10 χρόνια.
Από τον Αύγουστο του 2005 έως τον Αύγουστο του 2006, δημοσίευε μονοσέλιδες αυτοβιογραφικές ιστορίες του, με τον τίτλο "autobio comics" σε εβδομαδιαία βάση στην εφημερίδα "Παρασκευή + 13", τις οποίες έχει υποσχεθεί να συλλέξει στο μέλλον. Κάποιες από αυτές είναι δημοσιευμένες στην ιστοσελίδα του.
Έχει γράψει και συνθέσει concept glam/post-punk μουσική με το συγκρότημα του, τους autodivine.
Δικτυακοί Τόποι.
 

</doc>
<doc id="43140" url="https://el.wikipedia.org/wiki?curid=43140" title="Γ.Φ.Σ. Παναιτωλικός">
Γ.Φ.Σ. Παναιτωλικός



</doc>
<doc id="43144" url="https://el.wikipedia.org/wiki?curid=43144" title="Παναιτωλικός">
Παναιτωλικός



</doc>
<doc id="43145" url="https://el.wikipedia.org/wiki?curid=43145" title="Αθηναγόρας ο Αθηναίος">
Αθηναγόρας ο Αθηναίος

Ο Αθηναγόρας ο Αθηναίος έζησε στα τέλη του 2ου αιώνα μ.Χ., ήταν σύγχρονος του Ρωμαίου αυτοκράτορα Μάρκου Αυρήλιου. Ήταν Χριστιανός και ταυτόχρονα δάσκαλος φιλοσοφίας. Θεωρείται ένας από τους σημαντικότερους απολογητές του Χριστιανισμού την περίοδο εκείνη. Η Ορθόδοξη Εκκλησία τιμά τη μνήμη του ως αγίου στις 24 Ιουλίου.
Η ταυτότητα του απολογητή.
Ο συγγραφέας Αθηναγόρας ο Αθηναίος είναι άγνωστος στους αρχαίους χριστιανούς ιστορικούς και γραμματολόγους, αλλά μαρτυρείται για πρώτη φορά από τον ανώνυμο συντάκτη της περίληψης της χαμένης εκκλησιαστικής ιστορίας του Φίλιππου Σιδίτη, ο οποίος θεωρεί τον Αθηναγόρα καθηγητή της φιλοσοφίας στην Αλεξάνδρεια, διδάσκαλο του Κλήμεντος, πρώην εθνικό και έπειτα χριστιανό απολογητή, και τοποθετεί τη δράση του στην εποχή του Αδριανού και του Μάρκου Αυρήλιου.
Έργα.
Εθνικός αρχικώς ο Αθηναγόρας, σχεδίαζε να συντάξει λίβελλο κατά των χριστιανών, αλλά αφού προσχώρησε στον Χριστιανισμό από κατήγορός του έγινε ένθερμος απολογητής. Το κυριότερο έργο του Αθηναγόρα "Πρεσβεία περί των Χριστιανών", απευθυνόμενο προς τον φιλόσοφο και αυτοκράτορα Μάρκο Αυρήλιο και τον γιο του Κόμμοδο, θεωρείται από τα σημαντικότερα κείμενα της περιόδου. Σε αυτό ο Αθηναγόρας αντικρούει τις τρεις βασικότερες κατηγορίες εναντίον των Χριστιανών:
«Τρία ἐπιφημίζουσιν ἡμῖν ἐγκλήματα͵ ἀθεότητα͵ Θυέστεια δεῖπνα͵ Οἰδιποδείους μίξεις». ("Πρεσβεία περί Χριστιανών" 3:1)
Επίσης αναφέρεται επανειλημμένα στις διδασκαλίες περί δημιουργίας του κόσμου που εκθέτει ο Πλάτωνας στον "Τίμαιο". Στον Αθηναγόρα αποδίδεται το έργο "Περί αναστάσεως νεκρών", χωρίς όμως να είναι βεβαία η γνησιότητά του. Στο έργο αυτό αποφεύγεται η χρήση χωρίων από την Αγία Γραφή, ενώ στο δεύτερο μισό του αναφέρεται στην απόδειξη της ανάστασης των νεκρών. Γενικά το έργο του Αθηναγόρα παρουσιάζει γλώσσα γλαφυρή και είναι έντονα επηρεασμένο από τη ρητορική τέχνη της εποχής του.
Χαρακτήρας της σκέψης του.
Επειδή δεν καταφεύγει στη βιβλική θεμελίωση και δεν συγκροτεί αυστηρή θεολογική επιχειρηματολογία, αλλά υιοθετεί φιλοσοφική θεμελίωση στις απόψεις του, με επιστράτευση όρων από τη λογική και το δίκαιο, έχει χαρακτηριστεί ως "χριστιανός φιλόσοφος".

</doc>
<doc id="43147" url="https://el.wikipedia.org/wiki?curid=43147" title="Θεόφιλος Εδεσσηνός">
Θεόφιλος Εδεσσηνός

Πρόκειται για έναν διαπρεπή αστρολόγο και λόγιο από την Έδεσσα της Συρίας. Έζησε μεταξύ 695-785. Αν και πιστός Χριστιανός αισθάνθηκε την ανάγκη να υποστηρίξει την επιστήμη του από την χλεύη των ομοπίστων του. Από τα έργα του έχουν διασωθεί αποσπάσματα από το Περί κοσμικῶν καταρχῶν. Επίσης μετέφρασε τα ομηρικά έπη στα συριακά, έργο το οποίο γνώρισε μεγάλη διάδοση. Κατά τα τελευταία χρόνια της ζωής του υπηρέτησε ως ο επίσημος αστρολόγος στην Αυλή του Χαλίφη της Βαγδάτης.

</doc>
<doc id="43148" url="https://el.wikipedia.org/wiki?curid=43148" title="Θεόφιλος ο Αντιοχεύς">
Θεόφιλος ο Αντιοχεύς

Ο Θεόφιλος ο Αντιοχεύς, ή Θεόφιλος Αντιοχείας, υπήρξε επίσκοπος στην Αντιόχεια ενώ θεωρείται ένας από τους πρώτους Χριστιανούς απολογητές. Έζησε στο δεύτερο μισό του 2ου αιώνα και εκτιμάται ότι πέθανε μεταξύ 183 και 185.
Θεωρείται ότι ανέβηκε στον επισκοπικό θρόνο της Αντιοχείας κατά το 169. Πριν από αυτόν επίσκοπος Αντιοχείας ήταν ο Ήρως ο Β΄. Στον επισκοπικό θρόνο παρέμεινε τριάντα, κατά άλλους είκοσι χρόνια, μέχρι το 183 περίπου και τον διαδέχθηκε ο Μαξιμιανός Αντιοχείας, σύμφωνα με εκτίμηση του Χένρυ Φίνες Κλίντον. Οι ημερομηνίες αυτές είναι προσεγγιστικές και αποτελούν εκτιμήσεις.. 
Ήταν Ιουδαίος ο οποίος ανήκε στην αίρεση των Σαδδουκαίων, και αργότερα έγινε χριστιανός. 
Το μοναδικό του σωζόμενο έργο είναι η επιστολή "Προς Αυτόλυκον", στην οποία πραγματεύεται την ουσία του Θεού, τις αντιφάσεις των αρχαίων ποιητών και φιλοσόφων, τη μωρία της πολυθεΐας και κυρίως την ανηθικότητα της σύγχρονής του ειδωλολατρικής κοινωνίας. Είναι ο πρώτος συγγραφέας που χρησιμοποιεί τον όρο "τριάδα", καθώς και ο πρώτος που υποστηρίζει ανοιχτά την ιδέα της θεοπνευστίας της Καινής Διαθήκης.

</doc>
<doc id="43151" url="https://el.wikipedia.org/wiki?curid=43151" title="Διονύσιος Δ΄ Μουσελίμης">
Διονύσιος Δ΄ Μουσελίμης

Ο πατριάρχης Κωνσταντινουπόλεως Διονύσιος Δ΄ Μουσελίμης (κατά κόσμον "Κομνηνός", ... - 23 Σεπτεμβρίου 1696) γεννήθηκε στην Κωνσταντινούπολη, όπου και μεγάλωσε. Σπούδασε στην Πατριαρχική Ακαδημία και εργάστηκε ως διοικητικός υπάλληλος στο Πατριαρχείο, οπότε και του αποδόθηκαν τα προσωνύμια "Μουσελίμης" και "Σερογλάνης". Στις 9 Αυγούστου 1662 εξελέγη Μητροπολίτης Λαρίσης, όντας ακόμη λαϊκός. Στη θέση αυτή έμεινε μέχρι το 1671, οπότε εξελέγη Οικουμενικός Πατριάρχης.
Στον πατριαρχικό θρόνο ανήλθε πέντε φορές, τα διαστήματα 1671-1673, 1676-1679, 1682-1684, 1686-1687 και 1693-1694. Κατά τα διαστήματα 1673-1676 και 1679-1682, μετά την πρώτη και τη δεύτερη απομάκρυνσή του από τον πατριαρχικό θρόνο, είχε αναλάβει («εις ζωαρκείαν») τη Μητρόπολη Φιλιππουπόλεως. Μετά τη δεύτερη θητεία του, εγκαταστάθηκε στη Βλαχία, με την οποία απέκτησε έκτοτε ιδιαίτερη σχέση. Την περίοδο 1684-1686 ανέλαβε (πάλι εις ζωαρκείαν) τη Μητρόπολη Χαλκηδόνος. Ενεπλάκη σε σκληρή σύγκρουση με τον Πατριάρχη Ιάκωβο, τον οποίο εξανάγκασε σε παραίτηση το 1682, και ανέλαβε εκ νέου αυτός. Το ίδιο έγινε και στις 7 Απριλίου 1686. Ο Ιάκωβος τότε δωροδόκησε τον Μεγάλο Βεζύρη και τον ανέτρεψε στις 17 Οκτωβρίου 1687.
Οι Τούρκοι τον φυλάκισαν δυο φορές, το 1679 και το 1687-88, για να τον απελευθερώσουν μετά την καταβολή λύτρων και την παρέμβαση πολιτικών παραγόντων. Μετά την τελευταία απομάκρυνσή του από τον πατριαρχικό θρόνο, αποσύρθηκε στο Βουκουρέστι. Πέθανε στις 23 Σεπτεμβρίου 1696 στο Τιργοβίστε της Βλαχίας και τάφηκε στο μοναστήρι του Ραντού Βόδα, μετόχι της Μονής Ιβήρων, όπου έζησε κατά τα τελευταία χρόνια. Πεθαίνοντας άφησε στη Μονή Ιβήρων την πλούσια βιβλιοθήκη και τα άμφιά του.
Κατά τα διαστήματα της πατριαρχίας του ασχολήθηκε με μεγάλο αριθμό κανονικών θεμάτων καθώς και με τη θέση των Ορθοδόξων έναντι των Προτεσταντικών ομολογιών. Η απάντησή του στους Καλβινιστές θεολόγους «"Προς τους Καλβινιστάς περί των δογμάτων της Ορθοδόξου Εκκλησίας" (Ιανουάριος 1672) έχει μείνει ιστορική για την ακρίβεια της διατυπώσεώς της.

</doc>
<doc id="43152" url="https://el.wikipedia.org/wiki?curid=43152" title="Γήπεδο Παναιτωλικού">
Γήπεδο Παναιτωλικού

Το Γήπεδο Παναιτωλικού αποτελεί τη φυσική έδρα της ποδοσφαιρικής ομάδας του Παναιτωλικού Γυμναστικού Φιλεκπαιδευτικού Συλλόγου (Παναιτωλικός Γ.Φ.Σ). Βρίσκεται στη στην πόλη του Αγρινίου, στη βόρεια πλευρά της πόλης, πολύ κοντά στο παλαιό νοσοκομείο και πιο συγκεκριμένα στην οδό Προυσιωτίσσης.
Το Γήπεδο Παναιτωλικού Γ.Φ.Σ χτίστηκε το 1930, ενώ στις 14 Μαϊου 2011 άρχισαν νέες εργασίες για επέκταση του γηπέδου στη νότια πλευρά (1.400 θέσεις) και τοποθέτηση προβολέων, καθώς η ομάδα κέρδισε την άνοδο της στην Α΄ Εθνικη (Super League). Από το 2005 ξεκίνησαν στο γήπεδο εκτεταμένες επιδιορθώσεις και προσθήκες σύμφωνα με το σχέδιο της νέας διοίκησης της Π.Α.Ε. Παναιτωλικός Γ.Φ.Σ. Τοποθετήθηκαν πλαστικά καθίσματα, κατασκευάστηκε σκέπαστρο στη μεγάλη κερκίδα και ανακαινίστηκαν πλήρως όλοι οι χώροι του γηπέδου. Αυτή τη στιγμή η χωρητικότητα είναι 7.321 καθήμενοι θεατές. Στο χώρο του γηπέδου στεγάζονται επίσης τα γραφεία της ομάδας, μπουτίκ και καφετέρια.
Το γήπεδο ανήκει στον ερασιτέχνη Παναιτωλικό.
Το ρεκόρ προσέλευσης στο γήπεδο σημειώθηκε το 1977 σε έναν αγώνα του Παναιτωλικού εναντίον του Ολυμπιακού Πειραιώς, όταν 11.012 θεατές παρακολούθησαν τον αγώνα.
Πληροφορίες.
Το γήπεδο έχει δύο κερκίδες στις πλευρές του αγωνιστικού χώρου. Χρησιμοποιείται ως γήπεδο ποδοσφαίρου από το 1930, όμως η πρώτη, μικρή, κερκίδα κατασκευάστηκε στα μέσα της δεκαετίας του '50. Η κύρια δυτική κερκίδα κατασκευάστηκε τη δεκαετία του 1970. Παρ'αυτά τα χρόνια που ακολούθησαν δε πραγματοποιήθηκε σχεδόν τίποτα στο γήπεδο και αυτό άρχισε να δυσλειτουργεί. Αυτή ήταν η κατάσταση συνεχίστηκε έως το 2005, όταν η νέα διοίκηση αποφάσισε την ανακατασκευή του γηπέδου.
Οι εργασίες ξεκίνησαν μετά τον προβιβασμό του Παναιτωλικού στη Superleague με σκοπό την αύξηση της χωρητικότητας του γηπέδου κατά 1.400 θεατές περίπου στην κερκίδα της οδού Προυσιωτίσσης. Το γήπεδο του Παναιτωλικού έχει δηλαδή τρεις κερκίδες. Επίσης, προστέθηκε επιπλέον φωτισμός και ηλεκτρονικός πίνακας. Ο φωτισμός που παρέχεται ανέρχεται στα 1.600 λουξ ικανοποιώντας τις απαιτήσεις της διοργανώτριας του πρωταθλήματος αλλά και της UEFA.

</doc>
<doc id="43155" url="https://el.wikipedia.org/wiki?curid=43155" title="Ρίχτερ">
Ρίχτερ



</doc>
<doc id="43156" url="https://el.wikipedia.org/wiki?curid=43156" title="Άγιος Δημήτριος Κρωπίας Αττικής">
Άγιος Δημήτριος Κρωπίας Αττικής

Ο Άγιος Δημήτριος ανήκει στο Δήμο Κρωπίας στην Περιφερειακή Ενότητα Ανατολικής Αττικής της Περιφέρειας Αττικής, στο νοτιοδυτικό άκρο της πόλης του Κορωπίου, νότια και ανατολικά της Αγίας Μαρίνας Κορωπίου, και αποτελεί το πρώτο κομμάτι της ευρύτερης περιοχής του Λαγονησίου στους πρόποδες του όρους Βόρος. Ο πληθυσμός της περιοχής σύμφωνα με την τελευταία απογραφή πληθυσμού του 2011 ήταν 1.011 κάτοικοι. Είναι ωστόσο -και ίσως περισσότερο- γνωστός και ως Άγιος Δημήτριος Λαγονησίου ενώ στη βιβλιογραφία ο εκεί ευρισκόμενος ναός είναι από παλιά γνωστός ως Άγιος Δημήτριος Σαρωνικού (Ν. Γκιολές, Βυζαντινή Ναοδομία, 600-1204, εκδ. Καρδαμίτσα, Αθήνα 2002). Μετά τη δημιουργία του καλλικρατικού Δήμου Σαρωνικού έγιναν διάφορες προσπάθειες μετονομασίας ("Κρωπίας", "Αλυκού"). 
Θέση.
Συνορεύει στα βόρεια-βορειοδυτικά με την Αγία Μαρίνα Κορωπίου, στα ανατολικά με τον Κουβαρά, στα νότια και στα δυτικά βρέχεται από τον Σαρωνικό κόλπο σε μια απόσταση περίπου 2 χιλιομέτρων από το 35ο έως το 37ο χλμ. της Λ. Αθηνών-Σουνίου, συνορεύει επίσης με το Λαγονήσι στη θέση Γαλάζια Ακτή, καθώς και με τα Καλύβια Θορικού. Ο οικισμός διασχίζεται από την οδό Αγίου Δημητρίου, που ξεκινά από τη Λεωφόρο Αγίας Μαρίνας Κορωπίου και καταλήγει στο 37ο χιλιόμετρο της Λ. Αθηνών-Σουνίου, η οδός Απειράνθου είναι το όριο με τη θέση Γαλάζια Ακτή Λαγονησίου, ενώ μια δεύτερη πρόσβαση στον Άγιο Δημήτριο από τα Καλύβια γίνεται από την οδό Γαλάζιας Ακτής, πρώτο παράλληλο δρόμο με την Απειράνθου.
Χαρακτηριστικά.
Ο οικισμός ήταν παλαιότερα καθαρά αγροτικής μορφής. Σήμερα παραμένει αραιοκατοικημένος, και περιλαμβάνει κυρίως εξοχικές (αλλά και μόνιμες) κατοικίες, κυρίως υψηλής αξίας, αφού γειτνιάζει με την περιοχή Γαλάζια Ακτή Λαγονησίου, έναν από τους πιο δημοφιλείς τόπους παραθερισμού στην Αττική τους θερινούς μήνες. Το όνομα ο οικισμός το πήρε από την ομώνυμη βυζαντινή εκκλησία που βρίσκεται περίπου 300 μέτρα εσωτερικά από την ακτή, αποτελεί αρχιτεκτονικό και θρησκευτικό μνημείο με μεγάλη πλατεία με παιδική χαρά γύρω από την εκκλησία, ενώ στο ίδιο σημείο βρίσκεται και η έδρα του ομώνυμου εξωραϊστικού συλλόγου. Ο οικισμός συνεχίζεται κατά μήκος της οδού Αγίου Δημητρίου στους πρόποδες του όρους Βόρος, μέχρι περίπου 500 μέτρα πριν τη διασταύρωση με τη Λεωφόρο Αγίας Μαρίνας.
Ιστορία.
Τα αρχαία χρόνια η περιοχή του Αγίου Δημητρίου Κορωπίου ανήκε στο δήμο Παραλίων Λαμπτρών, αλλά δεν έχουν βρεθεί ίχνη κατοίκησης από εκείνη την εποχή, βρέθηκαν όμως πολλά όστρακα από τα αρχαία και τα πρωτοβυζαντινά χρόνια, κάτι που δείχνει ότι υπήρχαν ανθρώπινες δραστηριότητες. Ο αρχαιολόγος Νικόλαος Κοτζιάς σε αγρόκτημα δίπλα από την εκκλησία ανακάλυψε κίονα του 412 π.Χ., που είχε χρησιμοποιηθεί αργότερα στην ανέγερση ναού του Αγίου Δημητρίου, με επιγραφή με το όνομα κάποιου Γεισίου, πλούσιου γαιοκτήμονα των Λαμπτρών: «Ανάθημα Γεισίου Οικοτελούς Λαμπτρέως». Τα νεώτερα χρόνια η περιοχή κατοικήθηκε από παραθεριστές προερχόμενους κυρίως από την Αθήνα και την πόλη του Κορωπίου, ενώ γενικά οι δραστηριότητες των κατοίκων έχουν μεγάλη σχέση με τη γειτονική παραλία της Γαλάζιας Ακτής.
Η εκκλησία του Αγίου Δημητρίου.
Η εκκλησία του Αγίου Δημητρίου ανήκει στην Ιερά Μητρόπολη Μεσογαίας και Λαυρεωτικής (Δ΄ Αρχιερατική Περιφέρεια Κρωπίας-Παιανίας-Γλυκών Νερών), και υπάγεται στην ενορία του Ιερού Ναού Αναλήψεως του Κυρίου που βρίσκεται στο κέντρο της πόλης του Κορωπίου. Σύμφωνα με προφορικές παραδόσεις των κατοίκων προσάραξε στην περιοχή ύστερα από βλάβη κάποιο πλοίο που μετέφερε πέτρες σε κάποιο νησί, οπότε οι ναυαγοί είδαν το όραμα του νεαρού Αγίου Δημητρίου που τους σύστησε την ανέγερση του ναού στο συγκεκριμένο σημείο, αφού πρώτα τους βοήθησε να ελευθερωθεί το πλοίο. Είναι από τους πρώτους χριστιανικούς ναούς που ανηγέρθη τον 11ο αιώνα μ.Χ., ενώ το μεγαλύτερο τμήμα του ανοικοδομήθηκε ξανά τον 17ο αιώνα, ύστερα από κατάρρευση. Ο ναός έχει σταυροειδές σχήμα με τρεις ημιεξαγωγικές κόγχες και οκταγωνικό τρούλο, ο δε τρούλος έχει συνολικό ύψος 8,23 μέτρα. Η τυπολογία του τρίκογχου ναού γεννά την υπόνοια ότι ήταν καθολικό μονής.

</doc>
<doc id="43158" url="https://el.wikipedia.org/wiki?curid=43158" title="Ναχουάτλ">
Ναχουάτλ



</doc>
<doc id="43159" url="https://el.wikipedia.org/wiki?curid=43159" title="Ναγουάτλ">
Ναγουάτλ



</doc>
<doc id="43160" url="https://el.wikipedia.org/wiki?curid=43160" title="Τρέισι Λορντς">
Τρέισι Λορντς

Η Τρέισι Λορντς ("Traci Elizabeth Lords", πραγματικό όνομα "Nora Louise Kuzma", 7 Μαΐου 1968) είναι Αμερικανίδα ηθοποιός. Είναι περισσότερο γνωστή για τη σύντομη καριέρα της στο χώρο του πορνό όταν ακόμη ήταν ανήλικη (γύρισε την πρώτη της ταινία και φωτογραφήθηκε γυμνή για το περιοδικό Πέντχαουζ σε ηλικία 15 ετών).
Τα πρώτα χρόνια.
Η Τρέισι γεννήθηκε στο Οχάιο των Η.Π.Α, γονείς της ήταν ο Louis και η Patricia Kuzma. Κατασκεύασε το ψευδώνυμο "Τρέισι Λορντς" συνθέτοντας το όνομα της καλύτερής της φίλης (Τρέισι) και το επώνυμο του αγαπημένου της ηθοποιού (Τζακ Λορντ). Σε ηλικία 12 ετών μαζί με τη μητέρα της και τις τρεις αδελφές της εγκατέλειψαν τον αλκοολικό πατέρα της και εγκαταστάθηκαν στην Καλιφόρνια. Σε ηλικία 15 ετών και ενώ ακόμη φοιτούσε στο γυμνάσιο, έκανε έκτρωση (για την οποία πλήρωσε μόνη της) που ακολουθήθηκε από έναν νευρικό κλονισμό και τη φυγή από το σπίτι. Χρησιμοποιώντας μια πλαστή άδεια οδήγησης και το πιστοποιητικό γέννησης μιας φίλης της, δήλωνε 21 ετών και άρχισε τις γυμνές φωτογραφίσεις (χρησιμοποιώντας αρχικά το όνομα Kristie Elizabeth Nussman). Πολύ σύντομα έγινε μία από τις πιο δημοφιλείς στάρλετ και άρχισε να γυρίζει ταινίες πορνό. Η πρώτη της ταινία ήταν το "What Gets Me Hot!" και σύντομα ακολούθησε το "Those Young Girls" και οι δύο γυρισμένες στο πρώτο εξάμηνο του 1984. Η νεανική της εμφάνιση και οι παθιασμένες της ερμηνείες την εκτόξευσαν στις πρώτες θέσεις των προτιμήσεων και γρήγορα έγινε μία από τις πρώτες βασίλισσες του είδους. Μέχρι την ηλικία των 18 είχε εμφανιστεί σε περισσότερες από 100 ταινίες (η ίδια στην αυτοβιογραφία της υποστηρίζει ότι ο πραγματικός αριθμός των ταινιών ήταν 20 και όλες οι υπόλοιπες δημιουργήθηκαν από κομμένες λήψεις και ξαναμονταρισμένο υλικό).
Το 1986 οι ομοσπονδιακές αρχές των Η.Π.Α ανακάλυψαν ότι η Τρέισι ήταν ανήλικη όταν γύριζε τις πορνογραφικές ταινίες και τη συνέλαβαν μαζί με τους ιδιοκτήτες της εταιρείας παραγωγής X-Citement Video και τον ατζέντη της. Η αποκάλυψη αυτή κόστισε εκατομμύρια δολάρια σε εταιρείες, πρακτορεία και περιοδικά που αναγκάστηκαν να αποσύρουν εκατοντάδες χιλιάδες ταινίες και περιοδικά από τα ράφια ώστε να μην τους ασκηθεί δίωξη για διακίνηση παιδικής πορνογραφίας. Η ίδια η Τρέισι δεν κατηγορήθηκε επειδή ακριβώς ως ανήλικη δεν θα μπορούσε να έχει δώσει «νόμιμη συγκατάθεση» για συμμετοχή σε απεικόνιση και εκτέλεση ερωτικής πράξης επί χρήμασι. Οι ατζέντηδες και οι παραγωγοί που αποδέχθηκαν την πλαστή ταυτότητά της διώχθηκαν ποινικά και όλοι όσοι είχαν καθ' οιονδήποτε τρόπο σχέση με τις εν λόγω ταινίες αντιμετώπισαν προβήματα με το νόμο για πολλά χρόνια.
Η ταινία "Traci, I Love You" είναι η μοναδική που γύρισε μετά τα 18 της χρόνια και ως εκ τούτου η μοναδική που διατίθεται νόμιμα στις Ηνωμένες Πολιτείες. Είναι επίσης η μοναδική τανία της οποίας τα δικαιώματα εκμετάλλευσης έχει η ίδια η Τρέισι. Το γεγονός αυτό έχει οδηγήσει στην εικασία ότι ίσως η Τρέισι ήταν αυτή που πληροφόρησε τις αρχές για την παρανομία. Το σκεπτικό είναι ότι περίμενε να γυρίσει μια τουλάχιστον νόμιμη ταινία (της οποίας είχε εξασφαλίσει τα δικαιώματα) αναμένοντας ότι όλες οι υπόλοιπες θα αποσύρονταν και θα επωφελούταν κατ' αυτό τον τρόπο. Γεγονός είναι πως η συγκεκριμένη ταινία, μετά το ξέσπασμα του σκανδάλου, έγινε τεράστια εμπορική επιτυχία. Η Τρέισι στην αυτοβιογραφία της αρνείται αυτή την κατηγορία και υποστηρίζει ότι δεν έδωσε ποτέ πληροφορίες στο FBI αλλά ούτε και γνώριζε ποιος γύριζε τις ταινίες ή τα αληθινά τους ονόματα. Σε κάποιες περιοχές της Ευρώπης όπου το όριο ηλικίας για συμμετοχή σε πορνογραφικές ταινίες είναι μικρότερο από τα 18, το φωτογραφικό υλικό και οι ταινίες της πωλούνται ακόμη νόμιμα.
Η ιστορία αυτή ακόμη προκαλεί συζητήσεις και διαφωνίες. Οι εισαγγελείς είχαν δηλώσει ότι η Τρέισι υπήρξε θύμα του κυκλώματος της πορνογραφίας, ότι συμμετείχε στις ταινίες χωρίς τη συγκατάθεσή της και υπό την επήρεια ναρκωτικών ουσιών. Πολλά άτομα του χώρου, όπως οι βετεράνοι πορνοστάρ Ρον Τζέρεμι, Τζίντζερ Λιν και Τομ Μπάιρον, αλλά και πρώην φίλοι της, υποστηρίζουν ότι ουδέποτε την είδαν να παίρνει ναρκωτικά και ότι είχε πλήρη επίγνωση των πράξεών της, έστω και αν ως ανήλικη δεν θα μπορούσε να συναινέσει νόμιμα. Παρόλο που η ίδια επικρίνει τη βιομηχανία του πορνό, εξακολουθεί να χρησιμοποιεί το όνομα που χρησιμοποίησε ως ψευδώνυμο στις ταινίες εκείνες και που την έκανε άλλωστε γνωστή. Η ίδια δήλωσε για αυτό το παράδοξο ότι απλά «δεν προσπαθεί να κρυφτεί από το παρελθόν της».
Μια νέα αρχή.
Αφήνοντας τα χρόνια του πορνό πίσω της, η Τρέισι άρχισε να εμφανίζεται σε μη πορνογραφικές ταινίες, κυρίως βέβαια σε χαμηλού προϋπολογισμού παραγωγές. Μετά τα 18 της σπούδασε υποκριτική στο "Lee Strasberg Theatre Institute" και πρωταγωνίστησε στην ταινία "Not of This Earth". Στη δεκαετία του 1990 συμμετείχε σε αρκετές ταινίες μεταξύ των οποίων τα φιλμ "Blade", "Extramarital", "Black Mask 2: City of Angels", "Chump Change" (για το οποίο βραβεύτηκε) και "Cry Baby" (συμπρωταγωνιστώντας με τον Τζόνι Ντεπ). Εκτός από τον κινηματογράφο, η Τρέισι συμμετείχε και σε πολλές γνωστές τηλεοπτικές σειρές μεταξύ των οποίων τα "Παντρεμένοι με παιδιά", "MacGyver", "Highlander", "Tales from the Crypt", "Hercules", "Gilmore Girls", "Will &amp; Grace", "Profiler", "Roseanne", "Melrose Place" και "First Wave".
Παράλληλα με την υποκριτική η Τρέισι ασχολήθηκε και με το τραγούδι, αρχικά κάνοντας τα φωνητικά για το συγκρότημα Manic Street Preachers και κατόπιν κυκλοφορώντας τις δικές της σόλο δουλειές. Το 2003 δημοσίευσε την αυτοβιογραφία της με τίτλο "Traci Lords: Underneath It All" (ISBN 0-06-050820-5), η οποία έγινε best seller. Την ίδια χρονιά σκηνοθέτησε μια ταινία μικρού μήκους με τίτλο "Sweet Pea" που πραγματεύεται τη ζωή μια έφηβης που αμφισβητεί τα πάντα (Θεό, οικογένεια κ.τ.λ.) μετά το βιασμό από το φίλο της.

</doc>
<doc id="43162" url="https://el.wikipedia.org/wiki?curid=43162" title="Κβαντικός υπολογιστής">
Κβαντικός υπολογιστής

Κβαντικός υπολογιστής ονομάζεται μία υπολογιστική συσκευή που εκμεταλλεύεται χαρακτηριστικές ιδιότητες της κβαντομηχανικής, όπως την αρχή της υπέρθεσης και της διεμπλοκής καταστάσεων, για να φέρει εις πέρας επεξεργασία δεδομένων και εκτέλεση υπολογισμών. Η εξέταση της λειτουργίας των κβαντικών υπολογιστών και η διατύπωση κατάλληλων αλγορίθμων από τη σκοπιά της θεωρητικής πληροφορικής, είναι ένα σύγχρονο ακαδημαϊκό πεδίο με τίτλο κβαντικός υπολογισμός. Οι κβαντομηχανικές ιδιότητες και αρχές λειτουργίας των κβαντικών υπολογιστών μελετώνται και από την επιστήμη της φυσικής. Η σχετική πρακτική τεχνολογία είναι ακόμα στα πολύ πρώιμα στάδια ανάπτυξης.
Σε έναν συμβατικό ψηφιακό υπολογιστή (κατά κανόνα ηλεκτρονικό), στοιχειώδης μονάδα πληροφορίας είναι το bit, ενώ σε έναν κβαντικό υπολογιστή το qubit. Η βασική αρχή της κβαντικής υπολογιστικής επιστήμης είναι το γεγονός ότι οι κβαντομηχανικές ιδιότητες της ύλης μπορούν να χρησιμοποιηθούν για την αναπαράσταση και τη δόμηση δεδομένων, καθώς και το γεγονός ότι μπορούν να επινοηθούν και να κατασκευαστούν μηχανισμοί στηριγμένοι στην κβαντομηχανική για την επεξεργασία αυτών των δεδομένων. Αν και οι κβαντικοί υπολογιστές βρίσκονται ακόμα σε πειραματικό στάδιο, τα αποτελέσματα των σχετικών πειραμάτων με μικρό πλήθος από qubit) είναι ενθαρρυντικά.
Μεγάλης κλίμακας κβαντικοί υπολογιστές αναμένεται να λύνουν προβλήματα πολύ ταχύτερα από τους κλασικούς υπολογιστές, χρησιμοποιώντας τους καλύτερους μέχρι τώρα γνωστούς αλγόριθμους, όπως η παραγοντοποίηση μεγάλων αριθμών χρησιμοποιώντας τον αλγόριθμο του Shor ή η προσομοίωση μεγάλων συστημάτων. Αν δοθούν αρκετοί υπολογιστικοί πόροι σε έναν κλασικό υπολογιστή, μπορεί να προσομοιώσει οποιοδήποτε κβαντικό αλγόριθμο. Ωστόσο η υπολογιστική ισχύς 500 qubit, για παράδειγμα, θα ήταν ήδη πολύ μεγάλη για να αναπαρασταθεί σε έναν κλασικό υπολογιστή γιατί θα χρειαζόταν να αποθηκευτούν 2500 τιμές (ένα terabyte πληροφορίας μπορεί να αποθηκεύσει 243 διακριτές τιμές).
Βασικές αρχές.
Η μνήμη ενός κλασικού ψηφιακού υπολογιστή αποτελείται από bit τα οποία μπορούν να αναπαραστήσουν την τιμή 1 ή 0. Ένα qubit μπορεί να αναπαραστήσει την τιμή 1, 0 ή οποιαδήποτε υπέρθεση αυτών των 2. Δύο qubits μπορούν να αναπαραστήσουν οποιαδήποτε υπέρθεση τεσσάρων δυνατών καταστάσεων, 3 qubits οποιαδήποτε υπέρθεση 8 καταστάσεων. Γενικά ένας κβαντικός υπολογιστής με n qubits μπορεί να βρίσκεται σε αυθαίρετη υπέρθεση των έως 2n δυνατών καταστάσεων ταυτόχρονα, ενώ ένας κλασικός υπολογιστής μπορεί να βρίσκεται μόνο σε μια από αυτές τις καταστάσεις κάθε στιγμή.
Ο κβαντικός υπολογιστής λειτουργεί θέτοντας τα qubits σε μια ελεγχόμενη αρχική κατάσταση που αναπαριστά το αρχικό πρόβλημα και χειρίζεται τα qubits χρησιμοποιώντας λογικές κβαντικές πύλες. Η αλληλουχία των πυλών που χρησιμοποιούνται ονομάζεται κβαντικός αλγόριθμος. 
Ένα παράδειγμα εφαρμογής των qubits σε έναν κβαντικό υπολογιστή θα ξεκινούσε με την χρήση σωματιδίων με δύο καταστάσεις περιστροφής (spin): πάνω και κάτω ( τυπικά γράφεται formula_1 και formula_2, ή formula_3 και formula_4 ). Στην πραγματικότητα οποιοδήποτε σύστημα έχει μια ποσότητα "Α" που μπορεί να παρατηρηθεί, η οποία διατηρείται με την εξέλιξη του χρόνου και είναι τέτοια ώστε η "Α" να έχει τουλάχιστον δύο διακριτές και επαρκώς κατανεμημένες διαδοχικές ιδιοτιμές, είναι κατάλληλο για να υλοποιήσει ένα qubit. Αυτό συμβαίνει επειδή ένα τέτοιο σύστημα μπορεί να χαρτογραφηθεί πάνω σε ένα αποτελεσματικό σύστημα με περιστροφή 1/2 (spin-1/2).
Σύγκριση bits και qubits.
Ένας υπολογιστής με έναν αριθμό qubits είναι θεμελιωδώς διαφορετικός από ένα κλασικό υπολογιστή με τον ίδιο αριθμό bits. Για παράδειγμα για να αναπαραστήσουμε την κατάσταση ενός συστήματος με n-qubits σε έναν κλασικό υπολογιστή χρειάζεται να αποθηκεύσουμε 2n μιγαδικούς συντελεστές. Το γεγονός αυτό δείχνει ότι τα qubits μπορούν να αποθηκεύσουν εκθετικά περισσότερη πληροφορία από τα κλασικά bits, δεν πρέπει να παραβλέψουμε όμως το ότι τα qubits είναι μόνο μια πιθανολογική υπέρθεση όλων των πιθανών καταστάσεων τους. Αυτό σημαίνει ότι όταν μετρήσουμε την τελική κατάσταση των qubits θα βρίσκονται μόνο σε έναν από τους πιθανούς σχηματισμούς που βρίσκονταν πριν από τη μέτρηση. Είναι λάθος να σκεφτόμαστε ότι τα qubits βρίσκονταν σε μία συγκεκριμένη κατάσταση πριν από τη μέτρηση εφόσον το γεγονός ότι ήταν σε μια υπέρθεση καταστάσεων πριν από τη μέτρηση επηρεάζει τα πιθανά αποτελέσματα του υπολογισμού.
Για παράδειγμα, φανταστείτε έναν κλασικό υπολογιστή που λειτουργεί πάνω σε έναν καταχωρητή με 3 bits. Η κατάσταση του υπολογιστή σε οποιαδήποτε στιγμή είναι μια πιθανότητα κατανεμημένη σε 23=8 διαφορετικές 3-bitες ακολουθίες: 000, 001, 010, 011, 100, 101, 110, 111. Αν είναι ντετερμινιστικός υπολογιστής, τότε θα βρίσκεται σε ακριβώς μια από αυτές τις καταστάσεις με πιθανότητα 1. Ωστόσο αν είναι πιθανολογικός υπολογιστής, υπάρχει πιθανότητα να βρίσκεται σε μια από πληθώρα καταστάσεων. Μπορούμε να περιγράψουμε αυτή την πιθανολογική κατάσταση με οκτώ μη αρνητικούς αριθμούς A,B,C,D,E,F,G,Η (όπου Α = η πιθανότητα ο υπολογιστής να βρίσκεται στην κατάσταση 000, B = η πιθανότητα να βρίσκεται στην κατάσταση 001, κλπ.). Το άθροισμα αυτών των πιθανοτήτων είναι 1.
Η κατάσταση ενός 3-bit-ου κβαντικού υπολογιστή περιγράφεται από ένα διάνυσμα με οκτώ διαστάσεις ("a","b","c","d","e","f","g","h"), που ονομάζεται ket. Ωστόσο, αντί το άθροισμα τους να είναι 1, το άθροισμα των τετραγώνων των συντελεστών, |a|2+|b|2+...+|h|2, πρέπει να είναι 1. Επίσης οι συντελεστές μπορούν να έχουν σύνθετες τιμές. Το απόλυτο τετράγωνο των συντελεστών υποδηλώνει το πλάτος πιθανότητας των δοθεισών καταστάσεων, η φάση μεταξύ οποιωνδήποτε δύο συντελεστών (καταστάσεις) αναπαριστά μια βαρυσήμαντη παράμετρο, η οποία αναπαριστά μια θεμελιώδη διαφορά μεταξύ των κβαντικών υπολογιστών και των πιθανολογικών κλασικών υπολογιστών. 
Αν μετρήσετε τα τρία qubits, θα δείτε μια ακολουθία τριών bits. Η πιθανότητα μέτρησης μιας δοθείσας ακολουθίας ισούται με το τετράγωνο αυτής της ακολουθίας συντελεστή (για παράδειγμα η πιθανότητα μέτρησης 000 = |a|2, η πιθανότητα μέτρησης 001 = |b|2 κλπ.). Έτσι, η μέτρηση μιας κβαντικής κατάστασης που περιγράφεται από σύνθετους συντελεστές (a,b...,h) δίνει την κλασική κατανομή πιθανότητας (|a|2, |b|2, ..., |h|2) και λέμε πως η κβαντική κατάσταση "καταρρέει" σε μια κλασική κατάσταση, ως αποτέλεσμα πραγματοποίησης μιας μέτρησης.
Σημειώστε ότι ένα διάνυσμα οκτώ διαστάσεων μπορεί να καθοριστεί σε διάφορους τρόπους ανάλογα με την βάση που επιλέγουμε διάστημα. Η βάση των ακολουθιών από bit (π.χ. 000, 001, ..., 111) είναι γνωστή ως βάση υπολογισμού. Άλλες πιθανές βάσεις είναι μοναδιαία ορθογώνια διανύσματα και τα ιδιοδιανύσματα του τελεστή Pauli-x. Το νεύμα ket συνήθως χρησιμοποιείται για να κάνει την επιλογή ξεκάθαρη. Για παράδειγμα, η κατάσταση ("a","b","c","d","e","f","g","h") στην βάση υπολογισμού μπορεί να γραφεί ως εξής:
Η βάση υπολογισμού ενός qubit (δύο διαστάσεων) είναι: formula_14 and formula_15.
Χρησιμοποιώντας τα ιδιοδιανύσματα του τελεστή Pauli-x, ένα qubit είναι: formula_16 και formula_17.
Λειτουργίες.
Παρότι μια κλασική κατάσταση τριών-bit και μια κβαντική κατάσταση τριών-bit είναι διανύσματα οκτώ διαστάσεων, τα διαχειριζόμαστε διαφορετικά για κλασικούς ή κβαντικούς υπολογισμούς. Και στις δύο περιπτώσεις το σύστημα πρέπει να αρχικοποιηθεί, για παράδειγμα στην μηδενική ακολουθία, formula_18 που αντιστοιχεί στο διάνυσμα formula_19. Στον κλασικό τυχαιοποιημένο υπολογισμό, το σύστημα εξελίσσεται σύμφωνα με την εφαρμογή στοχαστικών μητρών, οι οποίες διαφυλάσσουν ότι οι πιθανότητες θα αθροίζουν στο 1. Αντίθετα, στους κβαντικούς υπολογισμούς επιτρέπονται λειτουργίες ενιαίας μήτρας, οι οποίες είναι αποδοτικές περιστροφές. Συνεπώς, αφού οι περιστροφές μπορούν να αναιρεθούν κάνοντας αντίστροφες περιστροφές, οι κβαντικοί υπολογισμοί είναι αναστρέψιμοι.
Τελικά, κατά τον τερματισμό του αλγορίθμου, το αποτέλεσμα πρέπει να διαβαστεί. Στην περίπτωση του κλασικού υπολογιστή έχουμε δείγμα από την κατανομή πιθανοτήτων πάνω σε έναν καταχωρητή τριών bit για να πάρει μια οριστική ακολουθία τριών bit, ας πούμε 000. Στην κβαντική μηχανική μετράμε τη κατάσταση τριών qubit, η οποία είναι ισοδύναμη με την κατάρρευση της κβαντικής κατάστασης, σε κανονική κατανομή (με τους συντελεστές στην κλασική κατάσταση να είναι τετραγωνικά μεγέθη των συντελεστών για την κβαντική κατάσταση, όπως περιγράφηκε παραπάνω), ακολουθούμενη από δειγματοληψία από αυτήν την κατανομή. Σημειώστε ότι αυτό καταστρέφει την κανονική κβαντική κατάσταση. Πολλοί αλγόριθμοι θα δώσουν τη σωστή απάντηση με κάποια πιθανότητα. Ωστόσο, από την επαναλαμβανόμενη αρχικοποίηση, το να τρέχουμε και να κάνουμε μετρήσεις στον κβαντικό υπολογιστή, αυξάνει την πιθανότητα να πάρουμε την σωστή απάντηση.

</doc>
<doc id="43175" url="https://el.wikipedia.org/wiki?curid=43175" title="Ντόναλντ Νίκολ">
Ντόναλντ Νίκολ

Ο Ντόναλντ Νίκολ (αγγλικά: "Donald MacGillivray Nicol", 4 Φεβρουαρίου 1923 - 25 Σεπτεμβρίου 2003) ήταν Άγγλος βυζαντινολόγος, ένας από τους διαπρεπέστερους του 20ού αιώνα. 
Βίος.
Γεννήθηκε στις 4 Φεβρουαρίου 1923 στο Πόρτσμουθ της νότιας Αγγλίας, αλλά κατάγεται από τη Σκωτία. Σπούδασε στο Κολέγιο Pembrohe του Πενεπιστημίου του Κέιμπριτζ. Το 1952 ανακηρύχθηκε διδάκτορας Βυζαντινής Ιστορίας, με σύμβουλο καθηγητή τον Στίβεν Ράνσιμαν. Εργάστηκε στη Βρετανική Αρχαιολογική Σχολή Αθηνών. Δίδαξε ως λέκτορας το διάστημα 1952-1964 στο University College Dublin. Εργάστηκε ως επιστημονικός συνεργάτης του βυζαντινολογικού κέντρου Dumbarton Oaks της Ουάσινγκτον (1964-1966), ως επισκέπτης καθηγητής του Πανεπιστημίου του Εδιμβούργου (1966-1970) και ως τακτικός καθηγητής Βυζαντινής και μεταβυζαντινής Ιστορίας στο King’s College του Λονδίνου, στην έδρα Αδαμαντίου Κοραή, το διάστημα 1970-1988. Επίσης διετέλεσε αντιπρύτανης του King’s College το διάστημα 1977-1981. Μετά τη συνταξιοδότησή του το 1988 ανακηρύχθηκε επίτιμος καθηγητής της έδρας Κοραή. Το διάστημα 1989-1992 διετέλεσε διευθυντής της Γενναδείου Βιβλιοθήκης. Τα τελευταία του χρόνια τα πέρασε στο Little Shelford του Κέιμπριτζ, όπου και πέθανε στις 25 Σεπτεμβρίου 2003.
Συγγραφικό έργο.
Ο Νίκολ έχει εκτενέστατο συγγραφικό και επιστημονικό έργο, που καλύπτει μια μεγάλη ευρύτητα θεμάτων για την ιστορία του Βυζαντίου. Ένα μεγάλο μέρος των άρθρων του έχει αναδημοσιευτεί στα αγγλικά σε δύο ογκώδης τόμους (Variorum Reprints). Υπήρξε επιμελητής της Βυζαντινής Ιστορίας του Κέιμπριτζ, μέλος της Βρετανικής Ακαδημίας, της Βασιλικής Ιρλανδικής Ακαδημίας και της Βασιλικής Ιστορικής Εταιρείας. Επίσης το 1975 ίδρυσε το περιοδικό "Byzantine and Modern Greek Studies". Τα σημαντικότερα έργα του, πολλά εκ των οποίων έχουν μεταφραστεί και στα ελληνικά είναι τα εξής:

</doc>
<doc id="43178" url="https://el.wikipedia.org/wiki?curid=43178" title="Lepidium meyenii">
Lepidium meyenii



</doc>
<doc id="43180" url="https://el.wikipedia.org/wiki?curid=43180" title="Σουλεϊμάν Τσελεμπή">
Σουλεϊμάν Τσελεμπή

Ο Σουλεϊμάν Τσελεμπή (τουρκ.: "Süleyman Çelebi", 1377 – 17 Φεβρουαρίου 1411) ήταν Οθωμανός πρίγκιπας (τουρκικά: "şehzade")και συγκυβερνήτης της αυτοκρατορίας για μερικά χρόνια κατά τη διάρκεια της Οθωμανικής Μεσοβασιλείας. 
Βιογραφία.
Ο Σουλεϊμάν Τσελεμπή γεννήθηκε το 1377 και ήταν ο μεγαλύτερος γιoς του Βαγιαζήτ Α΄ και άγνωστης γυναίκας. Ο Σουλεϊμάν πάλεψε στην μάχη της Νικόπολης το 1396 και στην μάχη της Άγκυρας το 1402. Μετά την ήττα των Οθωμανών στην Άγκυρα, αυτός κατέφυγε στην Ρούμελη μαζί με τον μεγάλο βεζίρη του πατέρα του. Έτσι λίγο καιρό αργότερα έκανε συνθήκη ειρήνης με τον Ιωάννη Ζ΄ κατά την οποία ο Σουλεϊμάν παραχωρούσε ένα μέρος του Μαρμαρά σε αντάλλαγμα την συμμαχία τους. Μετά τη μάχη της Άγκυρας κατάφερε να φτάσει πρώτος στην Αδριανούπολη και να αυτοανακηρυχθεί Σουλτάνος (δε θεωρείται όμως Σουλτάνος).
Λόγω του ασθενούς χαρακτήρα του και της επισφαλούς του θέσης στο θρόνο προτίμησε να συνδιαλλαγεί με τα χριστιανικά κράτη των Βαλκανίων και να σταματήσει τους πολέμους που είχε ξεκινήσει ο πατέρας του. Μάλιστα σε ένδειξη καλής θέλησης επέστρεψε στο Βυζάντιο τη Θεσσαλονίκη και μερικές πόλεις της Θράκης. Τελικά, οι φιλοπόλεμοι συντάχθηκαν με το μικρότερο αδελφό του Μουσά Τσελεμπή και μετά από εμφύλιο πόλεμο επικράτησαν. Ο ίδιος ο Σουλεϊμάν στραγγαλίστηκε από τον αδελφό του το 1411. Μετά τον θάνατό του ο Μουσά Τσελεμπή έγινε σουλτάνος της Ρούμελης, όμως το 1413, ο Μεχμέτ Τσελεμπή τον σκοτώνει και καταφέρνει να επικρατήσει στον Οθωμανικό Θρόνο.

</doc>
<doc id="43181" url="https://el.wikipedia.org/wiki?curid=43181" title="Κβαντικός Υπολογιστής">
Κβαντικός Υπολογιστής



</doc>
<doc id="43182" url="https://el.wikipedia.org/wiki?curid=43182" title="Qubit">
Qubit

Στο επιστημονικό πεδίο του κβαντικού υπολογισμού και στην τεχνολογία των ψηφιακών κβαντικών υπολογιστών, το κβαντικό bit, ή συνηθέστερα qubit, είναι η στοιχειώδης μονάδα κβαντικής πληροφορίας.
Η διαφορά από το «κλασσικό» δυαδικό ψηφίο (bit) είναι ότι ενώ το bit μπορεί να πάρει μόνο μια από δύο δυνατές τιμές, (είτε μηδέν 0 είτε ένα 1) το qubit είναι μια υπέρθεση (άθροισμα) και των δύο καταστάσεων ταυτόχρονα. Όταν μετρηθεί, το qubit «προβάλλεται» σε μία από τις δυνατές καταστάσεις: formula_1,formula_2, με ορισμένη πιθανότητα να περιέλθει σε μία από αυτές. Το άθροισμα των πιθανοτήτων είναι, βέβαια, ίσο με τη μονάδα (ή 100%).
Ένα qubit δεν είναι ισοδύναμο με ένα κλασικό bit που έχει πιθανότητες, έστω p1, p2, να είναι 0 ή 1 αντίστοιχα, ακόμη και εάν οι πιθανότητες αυτές είναι ίσες με τις αντίστοιχες του qubit να μετρηθεί στις καταστάσεις formula_1 και formula_2. Η διαφορά είναι λεπτή και έγκειται στο γεγονός ότι η κβαντική υπέρθεση του qubit κωδικοποιεί, εκτός από τις πιθανότητες, και μια σχετική φάση μεταξύ των δύο καταστάσεων, επιτρέποντας την εμφάνιση φαινομένων συμβολής των δύο καταστάσεων. 
Μια αναλογία με την κυματική θα μας βοηθήσει να κατανοήσουμε τι σημαίνει αυτό: όταν δύο κύματα συναντώνται σε ένα σημείο, το αποτέλεσμα της πρόσθεσης (συμβολής) τους δεν εξαρτάται μόνο από το "μέγεθος" (πλάτος) του κάθε κύματος, αλλά και από την "φάση" στην οποία βρίσκεται. Κύματα που βρίσκονται στην ίδια φάση (κορυφή με κορυφή ή κοιλάδα με κοιλάδα) θα αλληλοενισχυθούν, ενώ κύματα σε αντίθεση φάσης (κορυφή με κοιλάδα) θα αλληλοαναιρεθούν. Κατά τον ίδιο τρόπο, όταν δύο ή περισσότερα qubit αλληλεπιδρούν σε έναν "κβαντικό υπολογισμό", έχουν σημασία οι σχετικές τους φάσεις. Οι πιθανότητες κάθε κατάστασης δεν δίνονται από τους συντελεστές, αλλά από τα τετράγωνα των συντελεστών που ορίζουν την συγκεκριμένη διαμόρφωση του qubit. (Ακριβέστερα, από το τετράγωνο των μέτρων των συντελεστών, καθώς οι συντελεστές είναι μιγαδικοί αριθμοί). Επειδή formula_5, τα κλασικά bit δεν μπορούν να προσομοιώσουν έναν κβαντικό υπολογισμό απευθείας μέσω πιθανοτήτων (ο κβαντικός υπολογιστής "μπορεί" να προσομοιωθεί κλασικά, αλλά η προσομοίωση απαιτεί εκθετικά πολύ χρόνο και μνήμη όσο αυξάνεται ο αριθμός των προσομοιωμένων qubit).
Οι δύο καταστάσεις που αποτελούν τη βάση του qubit μπορούν να αντιστοιχιστούν με τις προβολές του σπιν ενός σωματιδίου με σπιν-1/2, όπως π.χ. το ηλεκτρόνιο. Ως κατάσταση formula_2 ορίζουμε την κατάσταση όπου το Σπιν του ηλεκτρονίου είναι "πάνω" και ως κατάσταση formula_1, ορίζουμε την κατάσταση όπου το Σπιν του ηλεκτρονίου είναι "κάτω". 
Στην κβαντική πληροφορική, όμως, τα πράγματα δεν είναι τόσο απλά όσο στην κλασική πληροφορική. Στην κλασσική πληροφορική, οι καταστάσεις είναι απόλυτα ορισμένες και γνωρίζουμε κάθε στιγμή εάν το καθένα από τα 8 bit που συνιστούν 1 byte (1 byte = 8 bit) εχεί τιμή 0 ή 1. Αντίθετα, το Qubit είναι συνδυασμός των 2 καταστάσεων.
Συνοπτικά, θα μπορούσαμε να γράψουμε ότι formula_8 όπου: formula_9.

</doc>
<doc id="43184" url="https://el.wikipedia.org/wiki?curid=43184" title="Πάπας Ανίκητος">
Πάπας Ανίκητος

Ο Πάπας Ανίκητος ήταν Σύρος (ή Έλληνας από τη Συρία) και καταγόταν από την πόλη Έμεσα.
Έγινε επίσκοπος Ρώμης περί το 154 (οι κατάλογοι του Βατικανού αναφέρουν το 150 ή 157 ως το 153 ή το 168). Αναφέρεται ότι περί το 160 τον επισκέφτηκε ο επίσκοπος Σμύρνης Πολύκαρπος και μεταξύ τους συζητήθηκε για πρώτη φορά το θέμα του εορτασμού του Πάσχα, καθώς η μεν Εκκλησία της Ρώμης το γιόρταζε πάντοτε ημέρα Κυριακή (ημέρα της Αναστάσεως), η δε Εκκλησία της Σμύρνης την 14η μέρα του μήνα Νισάν, ώστε να συμπίπτει με το εβραϊκό Πάσχα. Δεν συμφωνήθηκε μεταξύ τους ενιαίος εορτασμός, και το ζήτημα επανήλθε αργότερα, με μεγαλύτερη σφοδρότητα.
Επί της επισκοπείας του ανεγέρθηκαν «τρόπαια» ("memoria") στον τόπο ταφής των Αποστόλων Πέτρου και Παύλου, ένα εκ των οποίων ίσως είναι ο περίφημος «κόκκινος τοίχος» κάτω από τη Βασιλική του Αγίου Πέτρου στη Ρώμη. Εναντιώθηκε στο γνωστικισμό και άλλες αιρέσεις και, σύμφωνα με το Liber Pontificalis, απαγόρευσε στους ιερείς να έχουν μακριά κόμη (ίσως επειδή μακριά μαλλιά είχαν οι γνωστικιστές).
Αναφέρεται ότι ο Ανίκητος μαρτύρησε, χωρίς να έχουν διασωθεί λεπτομέρειες για ακριβή ημερομηνία και τρόπο μαρτυρίου. Πάντως, η Καθολική και η Ορθόδοξη Εκκλησία τον έχουν ανακηρύξει άγιο και τιμούν τη μνήμη του στις 17 Απριλίου.

</doc>
<doc id="43185" url="https://el.wikipedia.org/wiki?curid=43185" title="Πάπας Σωτήρ">
Πάπας Σωτήρ

Ο Σωτήρ διετέλεσε Πάπας μεταξύ των ετών 162 και 177 (δεν είναι με ακρίβεια προσδιορισμένα τα έτη).
Γεννήθηκε στο Φόντι της Καμπανίας στην Ιταλία. Θεωρείται ότι είναι ο πρώτος που θεώρησε γάμο έγκυρο μόνο μετά από ευλογία ιερέα, καθώς και αυτός που καθιέρωσε το Πάσχα ως ετήσια γιορτή στη Ρώμη. Γνωρίζουμε επίσης ότι αντάλλαξε επιστολές με τον Διονύσιο Κορίνθου, από τις οποίες σώζεται μέρος μίας δικής του, με την οποία τον ενίσχυε στην τήρηση της αποστολικής πίστης και παράδοσης.
Σύμφωνα με την παράδοση, πέθανε ως μάρτυς, αν και το Ρωμαϊκό Μαρτυρολόγιο ("Martyrologium Romanum") δεν το αναφέρει αυτό, παρά μόνο: «"...Άγιος Σωτήρ, τον οποίο επαινεί ο Κορίνθου Διονύσιος για την εξαιρετική του φιλανθρωπία προς φτωχούς εκτοπισμένους Χριστιανούς που ήλθαν σε αυτόν, και προς εκείνους που καταδικάστηκαν στα ορυχεία..."». Ετάφη στη Ρώμη. Η μνήμη του τιμάται από την Καθολική Εκκλησία στις 22 Απριλίου.

</doc>
<doc id="43186" url="https://el.wikipedia.org/wiki?curid=43186" title="Πάπας Ελεύθερος">
Πάπας Ελεύθερος

Ο Ελεύθερος ή Ελευθέριος καταγόταν από τη Νικόπολη της Ηπείρου. Διαδέχτηκε τον Πάπα Σωτήρα περί το 174.
Πέθανε περί το 189. Ενταφιάστηκε κοντά στον Απόστολο Πέτρο, ενώ τα λείψανά του μεταφέρθηκαν τον 16ο αιώνα στην εκκλησία της Αγίας Σουζάνας στη Ρώμη, όπου βρίσκονται μέχρι σήμερα. Η Καθολική και η Ορθόδοξη Εκκλησία τιμούν τη μνήμη του στις 26 Μαΐου.

</doc>
<doc id="43187" url="https://el.wikipedia.org/wiki?curid=43187" title="Πάπας Βίκτωρ Α΄">
Πάπας Βίκτωρ Α΄

Ο Βίκτωρ Α΄ ("Papa Vittore I", ... - 199) ήταν ο πρώτος Αφρικανός επίσκοπος Ρώμης, μεταξύ των ετών 189 και 199 (κατά προσέγγιση, καθώς το Βατικανό αναφέρει από το 186 ή 189 ως το 197 ή 201, ενώ άλλοι ιστορικοί δίνουν χρονολογίες που διαφέρουν κατά μερικά χρόνια).
Ήταν ο πρώτος επίσκοπος Ρώμης που σταμάτησε να δέχεται την ανομοιομορφία σχετικά με τον εορτασμό του Πάσχα που επικρατούσε σε Ανατολή και Δύση και προσπάθησε να προωθήσει τον κοινό εορτασμό. Ως αυτόν, η Δύση γιόρταζε το Πάσχα πάντοτε ημέρα Κυριακή, ενώ οι εκκλησίες της Ανατολής κατά παράδοση μαζί με τους Εβραίους, στις 14 του μήνα Νισάν, όποια μέρα και αν έπεφτε. Ο Βίκτωρ έδωσε βαρύτητα στο θέμα αυτό και προσπάθησε να επιβάλει την ομοιομορφία στον εορτασμό. Επιχείρησε μάλιστα «"...διά γραμμάτων αποτέμνειν της κοινής ενώσεως... και κοινωνίας"» τις εκκλησίες της Μικράς Ασίας, που ακολουθούσαν αυτή τη διαφορετική παράδοση. Απευθύνθηκε στους επισκόπους των κατά τόπους εκκλησιών της Ανατολής και ζήτησε τη συνοδική «διαγνώμη» τους. Ο επίσκοπος Κορίνθου Βακχύλλος του συνέστησε μετριοπάθεια στο χειρισμό του θέματος, και υπομονή, προκειμένου να αποφευχθεί ο κίνδυνος σχίσματος της Εκκλησίας. Παρά ταύτα, ο Βίκτωρ κράτησε αυστηρή στάση έναντι του επισκόπου Εφέσου Πολυκράτη, ο οποίος επέμεινε στην παράδοση των Αποστόλων Ιωάννη και Φιλίππου για τον εορτασμό του Πάσχα, και αφόρισε την Εκκλησία της Μικράς Ασίας. Μετά από επέμβαση του Λουγδούνου Ειρηναίου και άλλων επισκόπων, η ρήξη δεν είχε διάρκεια.
Επίσης, επί των ημερών του καθιερώθηκε η λατινική γλώσσα στη λατρεία, ενώ ως τότε χρησιμοποιούνταν η ελληνική. Παρά ταύτα, η λατινική δεν επικράτησε εντελώς, παρά μόνο στο δεύτερο μισό του τετάρτου αιώνα. Κατά τη διάρκεια της επισκοπείας του προέκυψε η έντονη διαμάχη αναφορικά με τη φύση του Θεού, η οποία αργότερα ονομάστηκε «Μοναρχιανή διαμάχη».
Μετά το θάνατό του ανακηρύχθηκε άγιος από την Καθολική Εκκλησία.

</doc>
<doc id="43188" url="https://el.wikipedia.org/wiki?curid=43188" title="Παράθλαση (θέατρο)">
Παράθλαση (θέατρο)

Το θέατρο Παράθλαση είναι μία πειραματική θεατρική σκηνή στη Θεσσαλονίκη 
Ιστορικό.
Το θέατρο Παράθλαση δημιουργήθηκε στη Θεσσαλονίκη το 1986. Στεγάζεται στο studio Παράθλαση, στην οδό Κασσάνδρου 132, στη Θεσσαλονίκη. Το μεγαλύτερο μέρος του ρεπερτορίου του αποτελείται από σύγχρονα έργα, αλλά και από κλασσικά έργα που παρουσιάζονται με μια σύγχρονη σκηνοθετική ματιά.
Σκηνοθετης είναι η Μονα Κιτσοπουλου
Εξωτερικοί σύνδεσμοι.
Θέατρο Παράθλαση

</doc>
<doc id="43191" url="https://el.wikipedia.org/wiki?curid=43191" title="Σμύριδα Νάξου">
Σμύριδα Νάξου

Η σμύριδα Νάξου (στην αρχαία ελληνική "σμύρις", στην τοπική διάλεκτο "σμυρίγλι" και "ασμυρίγλι"), είναι πέτρωμα που απαντάται στη νήσο Νάξο των Κυκλάδων στην περιοχή Αργοκοίλι. Η σμύριδα, γνωστή ήδη από την αρχαιότητα, είναι ένα ορυκτό που χρησιμοποιείται ως αποξεστικό και λειαντικό, για μέταλλα, γυαλί, ξύλα ή πετρώματα, αλλά και ως αντιολισθητικό σε δάπεδα και δρόμους. Η ναξιακή σμύριδα υπήρξε ένα από τα σημαντικότερα ελληνικά ορυκτά για μεγάλη περίοδο, καθώς η Νάξος αποτελεί τη μοναδική σμυριδοπαραγωγική περιοχή της Ευρώπης και μια από τις ελάχιστες της Γης. Τα σμυριδοφόρα κοιτάσματα συγκεντρώνονται στο βορειοανατολικό τμήμα του νησιού, ανάμεσα στα χωριά Απείρανθος και Κόρωνος.
Το μοναδικό μέρος της Ελλάδας, στο οποίο απαντάται το συγκεκριμένο πέτρωμα, η σμύριδα, σε εκμεταλλεύσιμη ποσότητα, είναι το νησί της Νάξου και θεωρείται υψηλής ποιότητας. Κοιτάσματα σμύριδας υπάρχουν και στην Τουρκία, με σύσταση όμως υποδεέστερη από της Νάξου. Η σμύριδα Νάξου εκτοπίστηκε από τη διεθνή αγορά, κυρίως από την τεχνητή σμύριδα (ηλεκτροκορούνδιο), που παρασκευάζεται με την μέθοδο Βερνέιγ (Verneuil process). Η σμύριδα της Νάξου βρίσκεται στα σπλάχνα του βουνού Αμμόμαξη που βρίσκεται στη βόρεια Νάξο και ανάμεσα στα χωριά Απείρανθος και Κόρωνος. Το σμυρίγλι εξορύσσεται ακόμα και σήμερα, χωρίς, όμως, να υπάρχει πλέον μεγάλη ζήτηση στην αγορά, καθώς έχει σχεδόν εξ ολοκλήρου αντικατασταθεί από το τεχνητό κορούνδιο. Οι εφαρμογές του συγκεκριμένου ορυκτού είναι πάρα πολλές μετά από βιομηχανική επεξεργασία. Κατασκευάζονται από αυτήν σμυριδόπανα και σμυριδοτροχοί λείανσης, ενώ υπό μορφή κόκκων χρησιμοποιείται στα αντιολισθηρά οδοστρώματα κ.λπ. Η εξόρυξη και διάθεση στο εμπόριο της σμύριδας από την εποχή της τουρκοκρατίας ήταν αποκλειστικό προνόμιο των κατοίκων έξι χωριών της ορεινής Νάξου. Το προνόμιο της εξόρυξης ισχύει και σήμερα. Οι σμυριδεργάτες παραδίδουν το σμυρίγλι που εξορύσσουν στο κράτος και εκείνο το διαθέτει στο εμπόριο. Οι σμυριδεργάτες είναι ασφαλισμένοι στο ΙΚΑ με βάση την ποσότητα της σμύριδας που παραδίδουν. Τα ασφάλιστρα πληρώνονται απο το κράτος. Το Ι.Κ.Α. διατηρεί ειδική κατηγορία ασφαλισμένων μέχρι και σήμερα (Σμυριδεργάτες - Σμυριδοένσημα).
Η αρχαιότερη χρήση της Ναξιακής σμύριδας έχει βρεθεί στην περιοχή της Στελίδας στη Νάξο.
Ιστορία.
Στην αρχαιότητητα ως Ναξία πέτρα, ήταν γνωστό σκληρό πέτρωμα που χρησίμευε για ακόνισμα εργαλείων. Η Ναξία πέτρα αναφέρεται από πολλούς αρχαίους Έλληνες, ακόμα και από τον Πίνδαρο υπό το όνομα "Ναξία ακόνα".
Στους νεώτερους χρόνους, οι παλαιότερες αναφορές για το εμπόριο ναξιακής σμύριδας είναι για την περίοδο 1625 έως 1700. Το δικαίωμα εκμετάλλευσής της το είχαν οι φεουδάρχες, οι οποίοι ήταν οι απόλυτοι κύριοι και των ορυκτών που εξορύσσονταν και των νερών που πήγαζαν από τα βουνά της επικράτειάς τους. Με την κατάργηση των φεουδαλικών δικαιωμάτων το 1721, το δικαίωμα εκμετάλλευσης της σμύριδας παραχωρήθηκε στις κοινότητες, που νοίκιαζαν σε εμπόρους το δικαίωμα συλλογής και πώλησής της.
Το έτος 1824 η Προσωρινή της Ελλάδος Διοίκησις, έχοντας ανάγκη χρηματικών πόρων και θεωρώντας τα έσοδα από την σμύριδα σημαντικά, πήρε υπό την κατοχή της τα κοιτάσματα σμύριδας και έτσι ενοικίαζε πλέον εκείνη το δικαίωμα εκμετάλλευσής τους. Το 1826 ο Δωρόθεος Τζιώτης,ηγούμενος της μονής Φανερωμένης, προτείνει να διατεθούν τα έσοδα από το σμυρίγλι για τη δημιουργία και τη λειτουργία σχολείου στην ορεινή Νάξο. Η πρότασή του δεν υιοθετείται. Μετά τη δημιουργία του Ελληνικού κράτους η "ναξία σμύρις" φθάνει βαθμιαία να θεωρείται ως ένα από τα κυριότερα εξαγωγικά προϊόντα. Με νόμους που ξεκινούν από το 1852 ορίζεται ότι η σμύρις εξορύσσεται και διατίθεται αποκλειστικά για λογαριασμό του δημοσίου μέσω του Ελληνικού Μονοπωλίου. Στους κατοίκους των σμυριδοχωριών δίδεται το αποκλειστικό δικαίωμα να μαζεύουν ή να εξορύσσουν για λογαριασμό του δημοσίου τη σμύριδα αντί χρηματικού ποσού που θα τους καταβάλλεται και θα προσδιορίζεται από την ποσότητα της σμύριδας που θα παραδίδουν.
Όταν τα επιφανειακά κοιτάσματα εξαντλήθηκαν, οι σμυριδεργάτες άρχισαν να ανοίγουν στοές ψάχνοντας να βρουν «φλέα» (φλέβα) με σμυρίγλι. Οι στοές που άνοιγαν έφθαναν σε βάθος 50 έως 250 μέτρα. Στις στοές έστρωναν «σιδηρόδρομο» για τη μετακίνηση των βαγονέτων με τα οποία μετέφεραν το ορυκτό έξω από τα ορυχεία. Με τον κανονισμό της σμύριδας, (1877), δίδονται πληροφορίες για τον τρόπο εξόρυξης του ορυκτού και για τους κινδύνους που ενέχουν οι σχετικές εργασίες.
Το 1898 τα καθαρά έσοδα από την εμπορία της σμύριδας καθορίσθηκαν ως πρόσοδος υπέγγυος του δημοσίου χρέους. Εγγύηση δηλαδή για τους δανειστές της χώρας τα έσοδα από τις εξαγωγές σμυριγλιού, σύμφωνα με τους όρους του Διεθνούς Οικονομικού Ελέγχου. Κατά τη διάρκεια του πρώτου παγκοσμίου πολέμου, το σμυρίγλι θεωρήθηκε απαραίτητο για τις πολεμικές βιομηχανίες των συμμάχων και όσοι δούλευαν στα σμυριδωρυχεία απαλλάχτηκαν από τη στράτευση. Τα έσοδα από το σμυρίγλι αυξήθηκαν πολύ. Επιπλέον, τα πλοία που έρχονταν να πάρουν το ορυκτό έφερναν και τρόφιμα για τους σμυριδεργάτες.
Οι ετήσιες εξαγωγές της ναξιακής σμύριδας κατά την δεκαετία του 1920 κυμάνθηκαν μεταξύ των 10.000 και των 22.000 τόνων. Οι πωλήσεις ήταν σχετικά ικανοποιητικές και κατά τη δεκαετία του 1930. Το 1930 η τιμή της ήταν όμως μόνο το 60% της τιμής που είχε το 1923. Η ζήτηση της σμύριδας εξακολούθησε να μειώνεται μέχρι το 1940. Το 1940 η παραγωγή μηδενίζεται, γεγονός με βαρειές συνέπειες που αναφέρθηκαν πιο πάνω.
Μετά τον πόλεμο η παραγωγή και η τιμή συνεχίζουν την πτωτική πορεία που είχε ξεκινήσει προπολεμικά. Το 1983 οι εξαγωγές ήταν 3000 τόνοι και κατά το 1987 1100 τόνοι. Η τιμή της σήμερα είναι πια πολύ χαμηλή και η εκμετάλλευση των σμυριδωρυχείων ουσιαστικά έχει σταματήσει. Λίγοι άνθρωποι πουλούν μικρές ποσότητες. Στις περισσότερες περιπτώσεις το κάνουν για να διατηρούν την ασφάλισή τους στο ΙΚΑ. Τα αποθέματα σμύριδας που έχουν απομείνει είναι πολύ μεγάλα. Εκτιμώνται στους 1.000.000 τόνους.
Το έτος 1925 κατασκευάστηκε ο "εναέριος σιδηρόδρομος", είδος τελεφερίκ για τη μεταφορά της σμύριδας στο λιμάνι της Μουτσούνας, επινείου της Απειράνθου. Μεγάλο έργο βιομηχανικής υποδομής που έγινε με σκοπό τη μείωση του κόστους μεταφοράς του σμυριγλιού στα πλοία. Περιελάμβάνε 5 σταθμούς φόρτωσης, 72 χαλύβδινους πυλώνες ύψους έως και 50 μέτρων, κεκλιμένα επίπεδα και μηχανοστάσια. Ξεκινούσε από τη θέση Πηγή στην περιοχή της Κορώνου, είχε δύο σταθμούς στις Πεζούλες και στη Στραβολαγγάδα, δρασκέλιζε στη συνέχεια το βουνό Αμμόμαξη στη θέση Αλωνίστρες, περνούσε από δύο ακόμη σταθμούς, και κατέληγε στον όρμο της Μουτσούνας έχοντας καλύψει μια διαδρομή 15 χιλιομέτρων. Είχε τη δυνατότητα μεταφοράς 15 τόνων σμύριδας την ώρα και μετακινούσε 220 κουβάδες–βαγονέτα. Η μεγαλύτερη υψομετρική διαφορά μεταξύ σημείων της γραμμής είναι 740 μέτρα. Από το έτος 1982 βρίσκεται εκτός λειτουργίας και η μεταφορά του σμυριγλιού γίνεται με φορτηγά αυτοκίνητα, μετά από διάνοιξη δρόμων από τα ορυχεία στη Μουτσούνα. Το 1989 το εναέριο σύστημα μεταφοράς κηρύχθηκε διατηρητέο μνημείο, αν και λόγω της αδιαφορίας της πολιτείας ένα μεγάλο τμήμα του έργου έχει ήδη καταστραφεί.
Το έτος 2000 εγκρίθηκε πρόγραμμα περιηγητικής αξιοποίησης των ορυχείων βασισμένο σε μελέτη του Ε.Μ.Π. Στις Πεζούλες και στη Σαραντάρα γίνεται ξενάγηση στα ορυχεία. Στην περιοχή της Στραβολαγκάδας δημιουργείται υπαίθριο μουσείο. Στο Ληώνα ξανακατασκευάζονται τα γραφεία καθώς και τα δωμάτια στα οποία ντύνονταν οι σμυριδεργάτες. Στη Μουτσούνα συντηρούνται τα μηχανοστάσια και οι αποθήκες. Για λόγους επίδειξής του, ο εναέριος λειτουργεί και πάλι.

</doc>
<doc id="43193" url="https://el.wikipedia.org/wiki?curid=43193" title="Ετεροπολικος δεσμος">
Ετεροπολικος δεσμος



</doc>
<doc id="43195" url="https://el.wikipedia.org/wiki?curid=43195" title="Ένωση Ποδοσφαιρικών Σωματείων Φωκίδας">
Ένωση Ποδοσφαιρικών Σωματείων Φωκίδας

Η Ένωση Ποδοσφαιρικών Σωματείων Φωκίδας (Ε.Π.Σ.Φ.) είναι το όργανο διοίκησης του ποδοσφαίρου στο νομό Φωκίδας. Τα γραφεία της στεγάζονται στις εγκαταστάσεις του Ενωσιακού Γηπέδου, λίγο έξω από την Άμφισσα και είναι μέλος της Ελληνικής Ποδοσφαιρικής Ομοσπονδίας (Ε.Π.Ο.). Είναι υπεύθυνη για τη διεξαγωγή του τοπικού πρωταθλήματος και του κυπέλλου, όπως και των πρωταθλημάτων εφήβων και παίδων. Συντονίζει επίσης τις δραστηριότητες των μικτών ομάδων νέων και παίδων, οι οποίες εκπροσωπούν το νομό σε εθνικό επίπεδο. Από τον Ιούνιο του 2020 νέος πρόεδρος της Ένωσης έχει εκλεγεί ο κ. Θεοφάνης Αγγέλου .
Ιστορία.
Στις αρχές της δεκαετίας του ΄80 η Ε.Π.Σ. Φθιωτιδοφωκίδος-Ευρυτανίας είχε επιβαρυνθεί με έναν πολύ μεγάλο αριθμό συλλόγων τριών ολόκληρων νομών, ο οποίος είχε καταστήσει τη λειτουργία της προβληματική. Χαρακτηριστικό ήταν πως στην Α΄ Κατηγορία υπήρχαν δυο όμιλοι (Βορρά και Νότου, με τις ομάδες της Φωκίδας να μετέχουν στο Νότο), στη Β΄ Κατηγορία έφτασαν να υπάρχουν τέσσερις όμιλοι και στη Γ΄ Κατηγορία δέκα όμιλοι.
Η ανάγκη διαχωρισμού έγινε τότε επιτακτική και το 1984 (ενώ είχαν ξεκινήσει ήδη τα πρωταθλήματα) ιδρύθηκε η «Ένωση Ποδοσφαιρικών Σωματείων Φωκίδας», που από την επόμενη χρονιά (1985-86) ανέλαβε επίσημα την ευθύνη των διοργανώσεων της περιφερείας της. Στο δυναμικό της εντάχθηκαν τότε οι ομάδες Φωκικός (Εθνικού Ερασιτεχνικού), Αστέρας Ιτέας, Ησαΐας Δεσφίνας, Κρισσαίος Χρισσού, Έλατος Βουνιχώρας, Διαγόρας Πολυδρόσου, Οδυσσέας Ανδρούτσος, Ατρόμητος Σερνικακίου, Κεχαγιάς Προσηλίου, Απόλλων Δελφών, Μυωνία Αγίας Ευθυμίας, Α.Σ. Κουλοβάτα, Θύελλα Μαριολάτας, Ποσειδών Ιτέας, ΠΑΣ Άμφισσα, Ολυμπιακός Κίρρας κ.α., οιοποίες αποσπάστηκαν από την Ε.Π.Σ. Φθιωτιδοφωκίδος-Ευρυτανίας. Ως χρώματα της Ε.Π.Σ. Φωκίδας επιλέχθηκαν το μπλε και το άσπρο, ενώ πρώτος της πρόεδρος ήταν ο "Χαράλαμπος Κατσανάκης", ο οποίος επανεκλέχθηκε το καλοκαίρι του 2012. Το πρωτάθλημα Α΄κατηγορίας της Ε.Π.Σ. Φωκίδας διεξάγονταν τότε σε δυο ομίλους.
Ο Αστέρας Ιτέας ο οποίος από την περίοδο 2017-18 λαμβάνει μέρος στο πρωτάθλημα της Γ' Εθνικής, έχει συμμετάσχει συνολικά σε 13 πρωταθλήματα Δ΄ Εθνικής. Τέσσερις ακόμη ομάδες της Φωκίδας έχουν λάβει μέρος στο Περιφερειακό Πρωτάθλημα. Ήταν κατά σειρά: ο Ησαΐας Δεσφίνας (περίοδος 1991-92), ο Διαγόρας Πολυδρόσου (περίοδοι 1992-93, 1994-95 και 1996-97), ο Κεχαγιάς Προσηλίου (περίοδοι 1997-98 και 2008-09) και ο Απόλλων Ευπαλίου (2009-10). Για μια και μοναδική φορά στα χρονικά της Ένωσης, ο πρωταθλητής Φωκίδας κρίθηκε "στα χαρτιά". Ήταν κατά την περίοδο 1986-87, όταν μηδενίσθηκε ο Έλατος Βουνιχώρας λόγω μιας απολύτου ασήμαντης παρατυπίας στις διαστάσεις του αγωνιστικού χώρου του γηπέδου του (βλέπε σημείωση 1). Κατά τη δεύτερη δεκαετία του 2000, η Ένωση έχει φτάσει να αντιμετωπίζει πάρα πολλά σημαντικά προβλήματα από την έλλειψη αγωνιστικών χώρων στο νομό Φωκίδας, κάτι που δυσχεραίνει το έργο της ως διοργανώτριας ποδοσφαιρικής αρχής. Μέχρι και την περίοδο 2012-2013, δύο ομάδες της Ε.Π.Σ. Φωκίδας είχανν πετύχει να συμμετάσχουν σε κορυφαία επαγγελματική κατηγορία, εκτός δηλαδή της Δ΄Εθνικής. Πρόκειται για το Φωκικό Άμφισσας που από το 2011-12 λαμβάνει μέρος στο πρωτάθλημα της Β΄ Εθνικής κατηγορίας (Football League) και τον Ανδρούτσο Γραβιάς, που αγωνίσθηκε στη Γ' Εθνική κατηγορία, την περίοδο 2006-07. 
Υπήρξαν και δυο αλλεπάλληλες περιπτώσεις, τα τελευταία χρόνια (περίοδοι 2010-11 και 2011-12), κατά τις οποίες οι δικαιούχοι πρωταθλητές της Ένωσης Δωρικός Νοτιοδυτικής Δωρίδος και Διαγόρας Πολυδρόσου αντίστοιχα, δεν μετείχαν στις διοργανώσεις του Περιφερειακού Πρωταθλήματος, λόγω οικονομικής στενότητας. Από την περίοδο 2012-13 ο πρωταθλητής της ΕΠΣ Φωκίδας δεν προάγεται απευθείας στη Δ΄ Εθνική όπως γίνονταν στα προηγούμενα χρόνια, αλλά συμμετέχει σε αγώνες μπαράζ. Το ίδιο συνέβη και τη σεζόν 2011-12, όταν ο τοπικός πρωταθλητής Ανδρούτσος Γραβιάς αναμετρήθηκε με τους πρωταθλητές των ΕΠΣ Πρέβεζας/Λευκάδας, ΕΠΣ Άρτας και ΕΠΣ Αιτωλοακαρνανίας για δυο θέσεις ανόδου, σύμφωνα με το πρόγραμμα που κατάρτισε η Επιτροπή Πρωταθλήματος, αλλά ακολούθως το τουρνουά ακυρώθηκε και προκρίθηκαν για την ανώτερη κατηγορία όλοι οι συμμετέχοντες σε αυτό.
Συνολικά, η Ένωση Φωκίδας δεν εκπροσωπήθηκε, για διαφόρους λόγους, στη Δ΄ Εθνική κατηγορία επτά φορές και συγκεκριμένα κατά τις περιόδους 1987-88, 1988-89, 1999-00, 2000-01, 2001-02, 2010-11 και 2012-13. Ακόμη επτά φορές εκπροσωπήθηκε με έναν σύλλογο, δώδεκα φορές με δυο συλλόγους και δυο φορές με τρεις συλλόγους. Ήταν το 1991-92, όταν πήραν μέρος στον 6ο όμιλο του Περιφερειακού οι Φωκικός, Αστέρας Ιτέας και Ησαϊας Δεσφίνας και το 2007-08, όταν συμμετείχαν στον 4ο όμιλο οι Φωκικός, Αστέρας Ιτέας, που μάλιστα κατέλαβαν την πρώτη και δεύτερη θέση αντίστοιχα και ο -ένατος στην τελική κατάταξη- Ανδρούτσος Γραβιάς. Αυτή η χρονιά (2007-08) ήταν και η κορυφαία από πλευράς συγκομιδής βαθμών (169 β.) σε Εθνικό Πρωτάθλημα, για την ΕΠΣ Φωκίδας.
Στις διοργανώσεις της πλέον περιλαμβάνονται τα τοπικά πρωταθλήματα (Α΄ και Β΄ κατηγορίας, ενώ πριν λίγα χρόνια υπήρχαν τρεις κατηγορίες) και το τοπικό κύπελλο. Για την περίοδο 2013-14 πρόεδρος του ΔΣ της ΕΠΣ Φωκίδας είναι ο κ. Κατσανάκης και γραμματέας ο κ. Διονύσης Παπαδόπουλος. Για την περίοδο 2015-16 η Ένωση αποφάσισε την κατάργηση της Β΄ τοπικής κατηγορίας και την ενσωμάτωση όλων των ομάδων του δυναμικού της στην Α΄ κατηγορία, η οποία χωρίσθηκε σε δυο ομίλους, ανάλογα με τη γεωγραφική κατανομή.
Στον ένα όμιλο εντάχθηκαν τα σωματεία του δήμου Δελφών και στον άλλο οι σύλλογοι του δήμου Δωρίδας, ο πρωταθλητής δε θα αναδειχθεί κατόπιν τελικής φάσης ("Πλέι-Οφ") στην οποία λαμβάνουν μέρους οι πρώτοι κάθε ομίλου και η οποία φάση ξεκίνησε στις 30 Ιανουαρίου του 2016. Η απόφαση αυτή προκάλεσε αντιδράσεις, με πιο χαρακτηριστική την αποχώρηση των Δωριέων Μανάγουλης από τη διοργάνωση.
Η κλήρωση πρωταθλήματος και Κυπέλλου πραγματοποιήθηκε στις 8 Σεπτεμβρίου του 2015. Ο Αστέρας Ιτέας και ο Απόλλων Ευπαλίου ξεχώρισαν από νωρίς στους δυο ομίλους. Οι δυο αυτές ομάδες τέθηκαν αντιμέτωπες και στη διοργάνωση του Κυπέλλου Φωκίδας.
Πρωτάθλημα.
Η δομή του πρωταθλήματος της Ε.Π.Σ. Φωκίδας για την περίοδο 2016-17 είναι η εξής:
Κύπελλο.
Στο θεσμό του κυπέλλου συμμετέχουν τα σωματεία της Ε.Π.Σ. Φωκίδας.

</doc>
<doc id="43196" url="https://el.wikipedia.org/wiki?curid=43196" title="Ναυτιλιακή χώρα">
Ναυτιλιακή χώρα

Ως ναυτιλιακή χώρα ή ναυτιλιακό κράτος (maritime nation) χαρακτηρίζεται γενικά εκείνο που παρουσιάζει ιδιαίτερη αναπτυγμένη Εμπορική Ναυτιλία. 
Επιπρόσθετα παραδοσιακή ναυτιλιακή χώρα ονομάζεται εκείνη που έχει να παρουσιάσει ιστορικές ναυτικές ρίζες και παραδόσεις. Στη δεύτερη αυτή σημαντική κατηγορία, αν όχι την πρώτη, τουλάχιστον όμως από τις πρώτες θέσεις, είναι γεγονός πως κατέχει η Ελλάδα. Στη ίδια αυτή όμως κατηγορία ανήκουν και η Μεγάλη Βρετανία, η Ισπανία, η Πορτογαλία, κ.ά. ενώ στην πρώτη ανήκουν η Ελλάδα, η Μεγάλη Βρετανία, η Ιαπωνία, η Γαλλία, η Νορβηγία, η Ολλανδία, η Ιταλία, η Γερμανία και η Σουηδία.
Όλες οι παραπάνω Χώρες - και άλλες ακόμη - ακολουθούν ορθόδοξη ναυτιλιακή πολιτική, χωρίς δηλαδή ειδική "διάκριση σημαίας" ή άλλων γενικών περιοριστικών μέτρων.

</doc>
<doc id="43199" url="https://el.wikipedia.org/wiki?curid=43199" title="Αερινό Μαγνησίας">
Αερινό Μαγνησίας

Το Αερινό είναι χωριό του Νομού Μαγνησίας, σε υψόμετρο 180μ., 6χλμ από το Βελεστίνο και 25χλμ από το Βόλο. Είναι έδρα ομώνυμου Δημοτικού Διαμερίσματος του Δήμου Φερών και κατά την απογραφή του 2001 είχε 423 κατοίκους. 
Το χωριό είναι χτισμένο σε χαμηλό οροπέδιο, πλησίον της Εθνικής οδού Αθηνών-Θεσ/νίκης (κόμβος στο 303 χλμ.) και πλεονεκτεί στον τομέα των οδικών συγκοινωνιών, ενώ έχει απολέσει το πλεονέκτημα της σιδηροδρομικής σύνδεσής του, λόγω της κατάργησης της γραμμής Βόλου-Φαρσάλων. Το χειμώνα το κρύο είναι τσουχτερό και η ομίχλη πολύ συχνό φαινόμενο. Το καλοκαίρι η ζέστη μετριάζεται από δροσερά ρεύματα αέρα (εξ' ου και το όνομα του χωριού, που αποτελεί νεότερη ονομασία από τα τέλη του 19ου αι, ενώ η παλαιότερη ονομασία του ήταν Περσουφλί ή Περτσοφλί.).Το χωριό είναι χτισμένο κατά μήκος της σιδηροδρομικής γραμμής Βόλου-Καλαμπάκας, με νότιο προσανατολισμό και αποτελείται από δύο μεγάλους συνοικισμούς : τον προσφυγικό οικισμό (μετά το 1922) στα ανατολικά του Ι. Ναού του Αγίου Αποστόλου Θωμά και τον προϋπάρχοντα οικισμό (των "ντόπιων") στα βορειοδυτικά του Ναού. 
Στο χωριό λειτουργεί Δημοτικό Σχολείο και Νηπιαγωγείο.
Το χωριό εκπροσωπεί στα τοπικά πρωταθλήματα η ομάδα ποδοσφαίρου "ΔΟΞΑ" ήδη από τη δεκαετία του '60.
Διοικητικά ανήκει, πλέον, στο Δήμο Φερών, ενώ από το 1950 έως το 1998 ήταν αυτόνομη Κοινότητα.
Οι κάτοικοι ασχολούνται με την αγροτική οικονομία, ενώ η γειτνίαση με το αστικό κέντρο του Βόλου διευκολύνει την επαγγελματική ενασχόληση των κατοίκων με εμπορικές και άλλες δραστηριότητες.

</doc>
<doc id="43206" url="https://el.wikipedia.org/wiki?curid=43206" title="Ναυτιλιακή πολιτική">
Ναυτιλιακή πολιτική

Η ναυτιλιακή πολιτική (Shipping Policy) διακρίνεται σε δύο ουσιώδεις τομείς. Στον τομέα της Ναυτιλιακής Οικονομικής και στον τομέα της Κυβερνητικής Πολιτικής.
Α. "Τομέας Ναυτιλιακής Οικονομικής"&lt;br&gt;
Στον τομέα αυτό η Ναυτιλιακή Πολιτική αποτελεί την Εφηρμοσμένη Ναυτιλιακή Οικονομική, όπως αυτή διαμορφώνεται από το σύνολο σχεδόν όλων των κανόνων και μέτρων που αφορούν τη συμπεριφορά του κράτους προς την ναυτιλιακή οικονομία του. Στον τομέα αυτό εξετάζονται μόνο τα πιθανά οικονομικά αποτελέσματα εφαρμογής.
Β. "Τομέας Κυβερνητικής Πολιτικής"&lt;br&gt;
Στον τομέα αυτόν περιλαμβάνεται το σύνολο των μέτρων που παίρνει η εκάστοτε Κυβέρνηση για την Εμπορική Ναυτιλία της χώρας. Τα μέτρα δε αυτά μπορεί να συνιστούν από απλές ευμενείς κρατικές παρεμβάσεις μέχρι πολύ έντονες προνομιακές μεταχειρήσεις οπότε τότε γίνεται λόγος για ναυτιλιακό προστατευτισμό.
Βασικοί στόχοι.
Δύο είναι οι βασικοί στόχοι που τίθενται κυρίως από την Ναυτιλιακή Πολιτική, και αυτοί είναι:
Κύριοι τομείς.
Η "Ναυτιλιακή Πολιτική" διακρίνεται στους παρακάτω κύριους (επιμέρους) τομείς:
Τέλος πολλοί οικονομικοί ναυτιλιακοί παράγοντες θεωρούν πως στη Ναυτιλιακή Πολιτική θα πρέπει να εντάσσεται και η Λιμενική πολιτική.

</doc>
<doc id="43207" url="https://el.wikipedia.org/wiki?curid=43207" title="Ιάλεμος">
Ιάλεμος

Ο Ιάλεμος στην Ελληνική Μυθολογία ήταν γιος του Απόλλωνα και της Μούσας Καλλιόπης.
Από το όνομά του ονομάζονταν στην αρχαιότητα "ιάλεμοι" τα θλιβερά άσματα είτε γιατί, όπως έλεγε η παράδοση, πέθανε νεότατος, και έδωσε έτσι αφορμή για θρηνωδίες, είτε γιατί, όπως λεγόταν, ουδέποτε έψαλλε ο ίδιος χαρμόσυνα άσματα. Αυτή ήταν η αφορμή για τον χαρακτηρισμό στην αρχαιότητα της πένθιμης μουσικής ως "Ιαλέμου ωδή".
Στην νεώτερη ελληνική ποίηση ο Γεώργιος Σακελλάριος στην ποιητική συλλογή με τίτλο «"Ποιημάτια"», το οποίο εκδόθηκε στην Βιέννη το 1817, περιέλαβε δύο ποιήματα με τίτλο "Ιάλεμοι" αφιερωμένα στη σύζυγό του Αναστασία, που είχε πεθάνει νέα.

</doc>
<doc id="43208" url="https://el.wikipedia.org/wiki?curid=43208" title="Ιαλέμου ωδή">
Ιαλέμου ωδή



</doc>
<doc id="43209" url="https://el.wikipedia.org/wiki?curid=43209" title="Μερσίνη">
Μερσίνη

Η Μερσίνη ή Μερσίνα (τουρκ.: Mersin «"Μέρσιν"», αρμεν.: Մերսին, Αρχαία Ελληνικά: Ζεφύριον) είναι πόλη της νότιας Τουρκίας. Έχει 974.091 κατοίκους (εκτίμηση 2018) και είναι η πρωτεύουσα της ομώνυμης επαρχίας, το όνομα της οποίας μέχρι το 2002 ήταν "İçel". Έχει πανεπιστήμιο και είναι έδρα του ωκεανογραφικού τμήματος του πανεπιστημίου της Άγκυρας.

</doc>
<doc id="43210" url="https://el.wikipedia.org/wiki?curid=43210" title="Μανάτος">
Μανάτος

Ο μανάτος είναι μεγάλο υδρόβιο θηλαστικό ζώο της οικογένειας των τριχεχιδών, της τάξης των σειρηνοειδών. Η ονομασία προέρχεται από την ισπανική λέξη "manatí", των μέσων του 16ου αιώνα, που με τη σειρά της προέρχεται από το "manáti", λέξη διαλέκτου της Καραϊβικής που σημαίνει "μαστός".
Περιγραφή.
Παρότι οι αντιπρόσωποι των σειρηνοειδών τριχεχίδες και ντιγκονγκίδες (ή αλικορίδες) μοιάζουν πολύ και καλούνται εξίσου "θαλάσσιες αγελάδες", έχουν διαφορές όσον αφορά το σχήμα του κρανίου και της ουράς. Το ντιγκόνγκ, που είναι και μικρότερο σε μέγεθος, έχει ουρά διχαλωτή, που στο σχήμα μοιάζει με την ουρά της φάλαινας, ενώ ο μανάτος έχει ουρά με σχήμα κουπιού. Οι μανάτοι ζυγίζουν από 500 κιλά έως 1 τόνο.
Ο μανάτος είναι αργοκίνητος, περίεργος και καθόλου επιθετικός. Τη μισή μέρα κοιμάται μέσα στο νερό, κι ανεβαίνει στην επιφάνεια για να πάρει αέρα κάθε 20 λεπτά.
Περιβάλλον.
Ο μανάτος περνά τον περισσότερο χρόνο του σε ρηχά νερά και κατοικεί στις ρηχές παραλιακές περιοχές και τα ποτάμια της Καραϊβικής και του κόλπου του Μεξικού ("T. manatus", Μανάτος των Δυτικών Ινδιών), της λεκάνης του Αμαζονίου ("T. inunguis", μανάτος του Αμαζονίου) και της Δυτικής Αφρικής ("T. senegalensis", αφρικανικός μανάτος). Συχνά ζει κοντά σε βιομηχανικές μονάδες, γιατί κοντά σε αυτές τα νερά είναι ζεστά και δεν χρειάζεται να μετακινηθεί προς αναζήτηση πιο ζεστών νερών το χειμώνα. Από το Νοέμβριο έως το Μάρτιο, οι μανάτοι των Δυτικών Ινδιών αποδημούν στα ποτάμια της Φλόριντα. Ο μανάτος μπορεί να ζήσει και σε αιχμαλωσία.
Διατροφή.
Οι μανάτοι είναι φυτοφάγοι και τρώνε πάνω από 60 διαφορετικές ποικιλίες υδρόβιων φυτών, όπως φύλλα μαγγρόβιου, και είδη φυκιών, χρησιμοποιώντας το πάνω χείλος τους. Ένας ενήλικος μανάτος τρώει καθημερινά ποσότητα φυτών ίση με το 9% του σωματικού βάρους του. Ο μανάτος των Αντιλλών τρώει και ψάρια από δίχτυα. Όπως όλα τα σειρηνοειδή, ο μανάτος έχει αργό μεταβολισμό.
Κίνδυνοι.
Και τα τρία είδη μανάτων απειλούνται με εξαφάνιση. Παρότι δεν υπάρχουν ζώα που να κυνηγούν το μανάτο, η ανάπτυξη των παράκτιων περιοχών έχει περιορίσει τους τόπους όπου κατοικεί. Πολλοί μανάτοι σκοτώνονται σε συγκρούσεις με σκάφη, ενώ καμμιά φορά τα διάφορα δολώματα που καταπίνουν μπορούν να φράξουν το πεπτικό τους σύστημα προκαλώντας τους αργό θάνατο. Άλλη αιτία αργού θανάτου είναι τα τραύματα από συγκρούσεις με σκάφη, που στη συνέχεια μολύνονται. Αυτά τα ζώα επηρεάζονται επίσης από τα "κόκκινα ρεύματα", τον πολλαπλασιασμό φυκιών που αφαιρεί το οξυγόνο από το νερό.
Το κυνήγι του μανάτου.
Οι ιθαγενείς της Καραϊβικής συνήθιζαν να κυνηγούν το μανάτο για το κρέας του, αν κι αυτό σήμερα δεν είναι πολύ συνηθισμένο. Όταν έφτασε στην περιοχή ο Χριστόφορος Κολόμβος, το κυνήγι του μανάτου αποτελούσε καθιερωμένο επάγγελμα. Οι ιθαγενείς Ινδιάνοι κυνηγούσαν μανάτους για να φτιάξουν μεταξύ άλλων ασπίδες, κανό και παπούτσια. Οι Ρωμαιοκαθολικοί άποικοι ταξινόμησαν τον μανάτο ως ψάρι, αφού ζούσε στο νερό, κι έτσι επιτρεπόταν να φάνε το κρέας του τις Παρασκευές, όπου η νηστεία τους απαγόρευε το κρέας στεριανού ζώου. Επίσης τα κόκαλα των μανάτων θεωρούνταν πολύτιμα. Παρότι το κυνήγι του μανάτου απαγορεύτηκε το 1893, η λαθροθηρία συνεχίζεται μέχρι σήμερα.

</doc>
<doc id="43211" url="https://el.wikipedia.org/wiki?curid=43211" title="Ντιγκονγκίδες">
Ντιγκονγκίδες

&lt;br&gt;
Ντιγκονγκίδες (ή αλικορίδες) ονομάζονται τα μεγάλα υδρόβια θηλαστικά ζώα της τάξης των σειρηνοειδών που έχουν ως μοναδικό εκπρόσωπο το ντιγκόνγκ ή αλλιώς αλικόρη. Οι ντιγκονγκίδες μαζί με τους τριχεχίδες ονομάζονται και θαλάσσιες αγελάδες.
Πρόκειται για ογκώδη, φιλήσυχα, φυτοφάγα ζώα.

</doc>
<doc id="43212" url="https://el.wikipedia.org/wiki?curid=43212" title="Πάνος Γαβαλάς">
Πάνος Γαβαλάς

Ο Πάνος Γαβαλάς (Βατραχονήσι, 26 Νοεμβρίου 1926 – 3 Δεκεμβρίου 1988) ήταν σπουδαίος Έλληνας λαϊκός τραγουδιστής, συνθέτης και μουσικός.
Βιογραφικά στοιχεία.
Γεννήθηκε στο Βατραχονήσι, που είναι γνωστό σήμερα ως τη συνοικία της Αθήνας Μετς. Ο πατέρας του ήταν από τη Φολέγανδρο και η μητέρα του από την Ικαρία. Σε παιδική ηλικία πρωτοασχολήθηκε με τη φυσαρμόνικα στους προσκόπους και αργότερα με τις χαβάγιες με τις οποίες έκανε καντάδες. Στη διάρκεια της κατοχής εντάχθηκε στον ΕΛΑΣ. 
Ερμήνευσε γνωστά τραγούδια όπως: «Σήκω πάνω κάτσε κάτω», «Στο σταυροδρόμι», «Δε με πονάς», «Φύγε κι άσε με», «Πήρε φωτιά μια καρδιά», «Άσε με πια», «Λαϊκό τσα-τσα», «Κάθε λιμάνι και καημός», «Όνειρο δεμένο», «Οι Γλάροι», «Άμα θες να φύγεις φύγε», «Γλυκέ μου τύραννε», «Εγώ είμαι ένα παλιόπαιδο». Ίδρυσε τη δισκογραφική εταιρία "Σονάτα".

</doc>
<doc id="43216" url="https://el.wikipedia.org/wiki?curid=43216" title="Ναυτιλιακή Οικονομική">
Ναυτιλιακή Οικονομική

Η Ναυτιλιακή Οικονομική, ή Οικονομική των Ναυτιλιακών Επιχειρήσεων, (Shipping Economics), είναι ιδιαίτερος κλάδος της Οικονομικής Επιστήμης(*), και ειδικότερα της Ιδιωτικής Οικονομίας, που έχει ως κύριο αντικείμενο την έρευνα των φαινομένων που παρουσιάζει η Ναυτιλιακή οικονομία τόσο κατά πραγματική όσο και κατά δεοντολογική άποψη, μέσα σ΄ ένα εύρος χρόνου, κατ΄ εφαρμογή θελελιωδών οικονομικών αρχών.
Έτσι η Ναυτιλιακή Οικονομική διακρίνεται σε "μακροοικονομική" και σε "μικροοικονομική".
(*) Η Οικονομική Επιστήμη διακρίνεται βασικά στη Πολιτική Οικονομία και την Ιδιωτική Οικονομία.

</doc>
<doc id="43217" url="https://el.wikipedia.org/wiki?curid=43217" title="Παραθλαση">
Παραθλαση



</doc>
<doc id="43218" url="https://el.wikipedia.org/wiki?curid=43218" title="Ανδρίας Ι (Αντιτορπιλλικό)">
Ανδρίας Ι (Αντιτορπιλλικό)



</doc>
<doc id="43220" url="https://el.wikipedia.org/wiki?curid=43220" title="Ναυτιλιακή κρίση">
Ναυτιλιακή κρίση

Γενικά με τον όρο ναυτιλιακή κρίση (Shipping crisis) χαρακτηρίζεται χρονική περίοδος όπου παρατηρείται έντονη πτώση των ναύλων που μπορεί να οφείλεται είτε σε "εξωγενείς" προς τη Ναυτιλία παράγοντες είτε σε "ενδογενείς", σε καθαρά εσωτερικούς παράγοντες (της Ναυτιλίας)*
Εξωγενείς παράγοντες μπορεί να είναι μια γενική οικονομική ύφεση που έχει ως αποτέλεσμα τον περιορισμό του διεθνούς εμπορίου, (όπως για παράδειγμα η μεγάλη κρίση του 1929-1932), ή μια αλματώδης αύξηση των καυσίμων που επιφέρουν επίσης ίδια αποτελέσματα.
Ενδογενείς παράγοντες είναι οι καθαρά εσωτερικοί παράγοντες της Ναυτιλίας που συνήθως οφείλονται σε αναζήτηση υπέρμετρου πλουτισμού ή σε λανθασμένες αποφάσεις όπως για παράδειγμα η "ασύμμετρη" προς τις υπάρχουσες ανάγκες αύξηση της χωρητικότητας των πλοίων με επακόλουθο την υπέρμετρη προσφορά σε σχέση πάντα προς τη ζήτηση. Σε τέτοιους λόγους οφείλονται οι μεγάλες κρίσεις των περιόδων 1921-1924, 1957-1958, και άλλες νεότερες. 
Ναυτιλιακές κρίσεις που μπορεί να οφείλονται σε πολεμικές συρράξεις συνήθως χαρακτηρίζονται μικρές (χρονικά) και περιορισμένες (τοπικά).
Γενικά δεν θα πρέπει να διαφεύγει το γεγονός πως στο σύνολό τους όλες οι ναυτιλιακές κρίσεις, στη πραγματικότητα, παρουσιάζουν "μικτό χαρακτήρα" αφού τις περισσότερες φορές τα "εξωγενή αίτια" συνδέονται με τα "ενδογενή". Τέτοιες κρίσεις ήταν του 1971 αλλά ιδιαίτερα του 1974 που έπληξε κυρίως τα δεξαμενόπλοια και που συνεχίσθηκε γι΄ αρκετά χρόνια.
(*)Σημείωση: Το παρόν άρθρο αφορά την παγκόσμια ναυτιλία και όχι την εσωτερική εκείνη των Χωρών.

</doc>
<doc id="43224" url="https://el.wikipedia.org/wiki?curid=43224" title="Οκτάβ Μιρμπώ">
Οκτάβ Μιρμπώ

Ο Οκτάβ Μιρμπώ ("Octave Mirbeau", 16 Φεβρουαρίου 1848 – 16 Φεβρουαρίου 1917) ήταν Γάλλος λογοτέχνης.
Βιογραφία.
Γεννήθηκε στις 16 Φλεβάρη 1848 στο Καλβαντός και απεβίωσε την ίδια μέρα 69 χρόνια αργότερα, το 1917 στο Παρίσι. Ο πατέρας του ήταν αξιωματικός του υγειονομικού, μοναρχικών φρονημάτων, και η μητέρα του κόρη συμβολαιογράφου. Στις 12 Οκτώβρη 1859 ο νεαρός Μιρμπώ μπαίνει εσωτερικός στο Ιησουιτικό κολέγιο του Σαιν-Φρανσουά Ξαβιέ ντε Βαν. Θα μείνει εκεί μέχρι τα μέσα του 1862 και θα περιγράψει την οδυνηρή εμπειρία του σε άρθρο που δημοσιεύει στη "Ζουρνάλ" της 10-1-1901, με τον εύγλωττο τίτλο: "Αυτοί που απολιθώνουν τις ψυχές".
Το 1866 γράφεται στη νομική σχολή στο Παρίσι χωρίς ωστόσο να παρακολουθήσει μαθήματα. Αντί για αυτό, κάνει ζωή μποέμ. Όταν ξεσπάει ο γαλλοπρωσικός πόλεμος το 1870, ο Μιρμπώ κατατάσσεται στη φρουρά του Ορν και γίνεται υπαξιωματικός. Με την κατάρρευση όμως του γαλλικού στρατού, ο Μιρμπώ βρίσκεται άρρωστος στο νοσοκομείο της Αλανσόν, όπου θεωρείται λιποτάκτης. Αφού μετά από είκοσι μήνες κράτησης αθωώνεται, τελικά, τον Σεπτέμβρη του 1872, εγκαθίσταται στο Παρίσι, όπου, ασκώντας λογοτεχνική κριτική σε εφημερίδες, υπερασπίζεται με πάθος τους ιμπρεσιονιστές Μανέ, Σεζάν και Μονέ. Το 1877, κρίσιμη χρονιά για τη Δημοκρατία, και κατά μήνα Μάιο, η δεξιά κυβέρνηση διορίζει τον Μιρμπώ στη νομαρχία της Αριέζ. Τον Δεκέμβρη όμως η δημοκρατική κυβέρνηση τον απολύει.
Αρχίζει να παίζει στο χρηματιστήριο και έχει μια παθιασμένη και άτυχη ερωτική σχέση με μια άγνωστη γυναίκα. Στη συνέχεια εγκαταλείπει το Παρίσι και πηγαίνει μόνος του στη Βρετάνη, όπου αγοράζει ένα αλιευτικό σαρδέλας και μένει στην περιοχή δεκαοχτώ μήνες περίπου. Στα 1887 παντρεύεται την πρώην θεατρίνα Αυγουστίνα Τουλέ, διατηρώντας τις επιφυλάξεις του σχετικά με τις δυνατότητες να ευδοκιμήσει η συγκατοίκηση δύο ανθρώπων διαφορετικού φύλου. Τα επόμενα χρόνια θα είναι δύσκολα, αφού η ηθική κρίση που περνά συνοδεύεται και από μια συζυγική. Πλούσιος πλέον, το 1901 εγκαθίσταται στο Παρίσι.
Το έργο του.
Η ερμηνεία που αποδίδει στην ιδιότητα του ηθοποιού σ' ένα άρθρο στη "Φιγκαρό" στις 26 Οκτώβρη 1882, προκαλεί σκάνδαλο. Το 1883 εκδίδει ένα συλλογικό εβδομαδιαίο έντυπο, τους "Μορφασμούς", μια ανεπιτυχή και άκομψη απόπειρα υπεράσπισης της κληρονομιάς του στρατηγού Μπουλανζέ. Έρχεται αντιμέτωπος με την πλουτοκρατία και επιτίθεται κατά των Εβραίων. Το 1887 δημοσιεύει 21 παραμύθια. Με το μυθιστόρημά του "Ο Γολγοθάς" το 1887 ο Μιρμπώ μεταμορφώνεται, περιγράφοντας τις απογοητεύσεις και την απομυθοποίηση του εθνικισμού που έχει ως κατάληξη τον πόλεμο. Με τον "Αβά Ζυλ" γίνεται όμως ο Μιρμπώ το 1888 ένας σημαντικός συγγραφέας. Την επόμενη χρονιά δημοσιεύεται ο "Σεβαστιανός Ροκ", ένα έργο αυτοβιογραφικής έμπνευσης και ταυτόχρονα με έντονα αντιπολεμικό χαρακτήρα.
Στη συνέχεια τάσσεται υπέρ της "επανακατάκτησης του ατόμου" και πιστεύει μόνο σε μια ατομικιστική οργάνωση. Στην υπόθεση Ντρέιφους το 1896, ο Μιρμπώ παύει να είναι αντισημίτης και υπερασπίζεται τον Εμίλ Ζολά. Ξεκινά την καριέρα του στο θέατρο με το έντονα απαισιόδοξου περιεχομένου και ύφους έργο "Κακοί Ποιμένες" το 1897. Στα έργα του "Ο κήπος των μαρτυρίων" (1899) και "Το ημερολόγιο μιας καμαριέρας" (1900) διαφαίνεται η υπαρξιακή και φιλολογική κρίση που διανύει ο συγγραφέας, η οποία τον απομακρύνει από τη μυθιστoρηματική γραφή. Η οριστική ρήξη επέρχεται όμως με το καυστικό έργο του "Οι 21 ημέρες ενός νευαρασθενικού" (1901), όπου κάνει συστηματική χρήση της τεχνικής του κολάζ. Το έργο του "Οι υποθέσεις είναι οι υποθέσεις" γνώρισε το 1903 παγκόσμια επιτυχία. Το 1904 με τον τίτλο "Φάρσες και ηθικολογίες" δημοσίευσε 6 θεατρικά μονόπρακτα παιδαγωγικού και ηθικολογικού χαρακτήρα. Το Νοέμβριο του 1907 δημοσίευσε στον εκδοτικό οίκο Φασκέλ ένα πρωτότυπο έργο με αινιγματικό τίτλο "Το αυτοκίνητο 628-Ε8". Πρόκειται για ένα έργο που παρουσιάζεται ώς ένα από τα πρώτα ταξιδιωτικά αφηγήματα με αυτοκίνητο.
Το 1908 ανέβασε στη Κομεντί Φρανσέζ ένα θεατρικό έργο, την "Εστία", που σκανδάλισε το κοινό με το θέμα ταμπού που έθιξε, την οικονομική και σεξουαλική εκμετάλλευση των εφήβων σε μια φιλανθρωπική εστία. Επίσης με το έργο του "Ντίνγκο" το 1913, αφηγηματικού χαρακτήρα, κλείνει τον κύκλο του ως συγγραφέας μυθιστορημάτων και επικεντρώνεται στην αφήγηση προσωπικών του εμπειριών, χρησιμοποιώντας τόσο τη φαντασία του όσο και τη σατιρική του διάθεση απέναντι στην εποχή του. Τα άρθρα του για την τέχνη, στα οποία υποστήριζε πολλούς νέους καλλιτέχνες, συχνά περιφρονημένους, συλλέχθηκαν και δημοσιεύτηκαν το 1993 με τον τίτλο "Αισθητικές διαμάχες". Επίσης τα λογοτεχνικά και δημοσιογραφικά άρθρα του δημοσιεύτηκαν το 2006 στις "Λογοτεχνικές διαμάχες".
Κληρονομιά.
Αρχικά βασιλικός, καθολικός και αντισημίτης, ο Μιρμπό υποστήριξε στη συνέχεια τις πιο προοδευτικές ιδέες στα άρθρα του, στα μυθιστορήματά του και τα θεατρικά του έργα, καταλήγοντας να υπερασπίζεται αναρχικές ιδέες και ερχόμενος έτσι σε αντίθεση με όλες τις παραδοσιακές αξίες. Πνεύμα ανήσυχο που επιζητούσε τις καινοτομίες, ενδιαφέρθηκε ιδιαιτέρως για τη μοντέρνα τέχνη, και συχνά για πολλούς ζωγράφους και γλύπτες (Μονέ, Ροντέν) ως ένας αλάνθαστος κριτικός τέχνης. Πρόκειται για ένα συγγραφέα που συμμετείχε με οξυδέρκεια, έντονη κριτική και καυστική διάθεση, αλλά και συγχρόνως μεγάλη ευαισθησία σε όλες τις μεγάλες πνευματικές, αισθητικές, κοινωνικές και πολιτικές διαμάχες της εποχής του με σκοπό να αφυπνίσει τις συνειδήσεις των συγχρόνων του.

</doc>
<doc id="43226" url="https://el.wikipedia.org/wiki?curid=43226" title="Λυκούργος Καλλέργης">
Λυκούργος Καλλέργης

Ο Λυκούργος Καλλέργης (7 Μαρτίου 1914 - 27 Αυγούστου 2011) του Σταύρου ήταν Έλληνας ηθοποιός, σκηνοθέτης, καθηγητής δραματικής, λογοτέχνης, μεταφραστής και βουλευτής του ΚΚΕ.
Βιογραφικά στοιχεία.
Γεννήθηκε στις 7 Μαρτίου του 1914 στην Κρήτη, στο Χουμέρι Μυλοποτάμου. Πατέρας του ήταν ο πρωτοπόρος σοσιαλιστής ηγέτης και οργανωτής της πρώτης εργατικής πρωτομαγιάς στην Ελλάδα, Σταύρος Καλλέργης. 
Μετοίκισε στην Αθήνα σε ηλικία 10 ετών και μετέπειτα, τελειώνοντας τη μέση εκπαίδευση και τη στρατιωτική του θητεία, ξεκίνησε σπουδές στη δραματική σχολή της Λαϊκής Σκηνής του Καρόλου Κουν. Στη σκηνή ανεβαίνει για πρώτη φορά το 1934 με τον ίδιο θίασο στον πρωταγωνιστικό ρόλο του "«Πανάρετου»" στην περίφημη παράσταση του θιάσου στην «Ερωφίλη» του Γεώργιου Χορτάτση.
Ιδρυτικό μέλος και πρωταγωνιστής του Θεάτρου Τέχνης (1942-1950), ο Λυκούργος Καλλέργης προσέφερε πάνω από 60 χρόνια υπηρεσίας στο ελληνικό θέατρο, περίοδος κατά την οποία πήρε μέρος σε πολλά έργα έργα, δράματα και κωμωδίες. Υπήρξε επίσης αναγνωρισμένο πρωταγωνιστικό στέλεχος σε διάφορους θιάσους του ελεύθερου θεάτρου και επί 18 χρόνια πρωταγωνιστής του Εθνικού, του οποίου και διετέλεσε καθηγητής της Δραματικής Σχολής. Συμμετείχε σε παραγωγές στην Αθήνα, την επαρχία και το εξωτερικό, ερμηνεύοντας εξέχοντες ρόλους σε θεατρικά έργα του ελληνικού και διεθνούς δραματολογίου: Αρχαία τραγωδία, Σαίξπηρ, Ίψεν, Τσέχωφ, Στρίνμπεργκ, Πιραντέλλο, Γκόγκολ, Γκόρκι, κ.ά. Στη θεατρική του πορεία συνάντησε και συνεργάστηκε με τη Μαρίκα Κοτοπούλη, την Κατερίνα Ανδρεάδη, τον Αιμίλιο Βεάκη, την Κατίνα Παξινού, την Κυβέλη, τον Αλέξη Μινωτή κ.ά.
Μετά τη μεταπολίτευση ασχολήθηκε με την πολιτική και το 1977 εξελέγη Βουλευτής του ΚΚΕ στην Α΄ Περιφέρεια Αθηνών.
Υπήρξε μέλος του Σωματείου Ελλήνων Ηθοποιών, όπου για μια δεκαετία υπήρξε Γενικός Γραμματέας (1956-1957) και για μικρό διάστημα Πρόεδρος. Επίσης υπήρξε Πρόεδρος της Πανελλήνιας Ομοσπονδίας Θεάματος – Ακροάματος καθώς και Αντιπρόεδρος του Ταμείου Συντάξεως Ηθοποιών. Στο διεθνή χώρο είχε λάβει μέρος στα Συνέδρια για την Ειρήνη στη Φραγκφούρτη (1976) και τη Σόφια (1977). Ήταν επίσης μέλος της Εταιρείας Ελλήνων Θεατρικών Συγγραφέων, μέλος της Εταιρείας Ελλήνων Σκηνοθετών, επίτιμο μέλος της Εταιρείας Ελλήνων Λογοτεχνών του Πειραιά και επίτιμο μέλος του Φιλολογικού Συλλόγου Παρνασσός.
Ήταν ο μόνος Έλληνας ηθοποιός που είχε τιμηθεί με το «Βραβείο Πιραντέλλο» , ενώ είχε λάβει και το «Βραβείο Βεάκη» καθώς και τιμητικές διακρίσεις από το Δήμο Αθηναίων, πολλούς δήμους της χώρας, πολιτιστικούς συλλόγους και φορείς.
Στις 14 Μαΐου 2007 αναγορεύτηκε Επίτιμος Διδάκτωρ του τμήματος Θεατρικών Σπουδών του Πανεπιστημίου Αθηνών
Ο Λυκούργος Καλλέργης είχε νυμφευθεί σε πρώτο γάμο τη θανούσα ηθοποιό Μαρία Φωκά, με την οποία απέκτησε μία κόρη. Από το 1972 ήταν παντρεμένος με την ηθοποιό Τζένη Κολλάρου και απέκτησε ένα γιο, τον Σταύρο. 
Ο Λ. Καλλέργης πέθανε στις 27 Αυγούστου 2011 σε ηλικία 97 ετών. Το τελευταίο διάστημα νοσηλευόταν στην εντατική πτέρυγα του νοσοκομείου «Γ. Γεννηματάς», καθώς η επιβαρυμένη υγεία του είχε επιδεινωθεί έπειτα από επέμβαση στο ισχίο.
Θέατρο.
Συμπληρωματικός πίνακας θεατρικών παραστάσεων στις οποίες συμμετείχε ο Καλλέργης ως ηθοποιός

</doc>
<doc id="43228" url="https://el.wikipedia.org/wiki?curid=43228" title="What Gets Me Hot!">
What Gets Me Hot!

Το What Gets Me Hot! είναι μια πορνογραφική ταινία Αμερικανικής παραγωγής, γυρισμένη το 1984. Πρωταγωνιστούν οι Bunny Bleu, Susan Hart, Dorothy Onan, Marc Wallice, Sean Alexander, Tom Byron, Greg Rome, Herschel Savage, Mary Kay, Helga Sven, Leslie Thane και Τρέισι Λορντς. Το σενάριο και τη σκηνοθεσία υπογράφει ο Ουγγρικής καταγωγής Richard Mailer. 
Η ταινία έχει ιστορική/συλλεκτική αξία πλέον αφού αποτελεί την πρώτη εμφάνιση της Τρέισι σε πορνό. Όταν γύρισε αυτή την ταινία (αρχές 1984) ήταν ακόμη ανήλικη (15 ετών) και έτσι αργότερα όταν αποκαλύφθηκε το σκάνδαλο η ταινία αποσύρθηκε από την αγορά. Σίγουρα η Τρέισι δείχνει περισσότερο κοντά στην πλαστή ηλικία που δήλωνε (21 ετών) παρά στην πραγματική της ηλικία, γεγονός αρκετά σπάνιο σε μια εποχή όπου η πρόωρη εφηβεία δεν ήταν ένα φαινόμενο τόσο συχνό όπως στις μέρες μας.

</doc>
<doc id="43229" url="https://el.wikipedia.org/wiki?curid=43229" title="ΝΙΝΟ">
ΝΙΝΟ



</doc>
<doc id="43230" url="https://el.wikipedia.org/wiki?curid=43230" title="Μαρκτλ">
Μαρκτλ

&lt;br&gt;
Το Μαρκτλ (γερμ. "Marktl am Inn", δηλ. Μαρκτλ επί του ποταμού Ινν) είναι χωριό της Γερμανίας.
Βρίσκεται στη νοτιοανατολική Βαυαρία στο Landkreis Altötting και έχει 2.682 κατοίκους (απογραφή 2005). Το χωριό αυτό έχει γίνει γνωστό, διότι είναι η γενέτειρα του Πάπα Βενέδικτου ΙΣΤ΄. 
Το χωριο πρωτοαναφέρεται στο δέκατο τρίτο αιώνα. Κατακτήθηκε το 1386 από τον οίκο Βίττελσμπαχ . To 2006 αδελφοποιήθηκε με την πολωνική κωμόπολη Βαντοβίτσε, γενέτειρα του Πάπα Ιωάννη Παύλου Β΄.

</doc>
<doc id="43231" url="https://el.wikipedia.org/wiki?curid=43231" title="Γολγοθάς">
Γολγοθάς

 
Ο Γολγοθάς είναι τοποθεσία στην Ιερουσαλήμ και σημείο σταύρωσης του Ιησού Χριστού. Κατά τους χρόνους του Ιησού ήταν βραχώδες ύψωμα βορειοδυτικά της Ιερουσαλήμ και βρισκόταν έξω από το δεύτερο αμυντικό τείχος της πόλης. Σήμερα, η γενικά παραδεκτή παραδοσιακή τοποθεσία του βρίσκεται περίπου στο κέντρο της πόλης της Ιερουσαλήμ, εντός του Ναού της Αναστάσεως.
Η ονομασία.
Η ονομασία Γολγοθάς προέρχεται από Εβραϊκό Γολγολέθ (Gulgoleth) και αποδίδεται από τους Ευαγγελιστές σαν «Κρανίου Τόπος». Πιθανολογείται ότι η ονομασία αυτή οφείλεται στη μορφολογία του μικρού υψώματος. Κατά την εβραϊκή παράδοση σχετικά με την ονοματολογία του Γολγοθά, σε αυτόν τον τόπο είναι θαμμένο το κρανίο του Αδάμ. Συγκεκριμένα αναφέρεται ότι ο Νώε παρέδωσε το κρανίο του Αδάμ στο γιο του Σημ και αυτός στον Μελχισεδέκ. Ο τελευταίος το έθαψε σε αυτόν τον τόπο και γι'αυτό το λόγο το ύψωμα πήρε την ονομασία Κρανίου Τόπος.
Ο όρος «Λόφος» επικράτησε από την λανθασμένη καταγραφή ενός προσκυνηματικού ταξιδιού τον 3 μ.Χ. αιώνα, το Οδοιπορικό του Μπορντό (το οποίο χρησίμευσε σαν προσκυνηματικός οδηγός των προσκυνητών εκείνων των χρόνων) γιατί ο Γολγοθάς βρισκόταν δίπλα στην λοφώδη περιοχή της Γαρήβ . Τον 5ο μ.Χ. αιώνα ο Τυράννιος Ρουφίνος μας δίδει τον όρο «Βράχος του Γολγοθά».
Ο Γολγοθάς στα χρόνια του Ιησού.
Από τα αποσπάσματα των κειμένων των Ευαγγελιστών αντλούμε πληροφορίες για την τοποθεσία και την ονοματολογία του Γολγοθά:
Κατά Μάρκον . 15,22 «Καὶ φέρουσιν αὐτὸν ἐπὶ Γολγοθᾶ τόπον, ὅ ἐστι μεθερμηνευόμενον κρανίου τόπος.»
Κατά Ματθαίον. 27,33 « Καὶ ἐλθόντες εἰς τόπον λεγόμενον Γολγοθᾶ, ὅ ἐστι λεγόμενος κρανίου τόπος»
Κατά Λουκάν. 23,33 «Καὶ ὅτε ἀπῆλθον ἐπὶ τὸν τόπον τὸν καλούμενον Κρανίον, ἐκεῖ ἐσταύρωσαν αὐτὸν καὶ τοὺς κακούργους ὃν μὲν ἐκ δεξιῶν ὃν δὲ ἐξ ἀριστερῶν.»
Κατά Ιωάννην:
19,17 « Παρέλαβον δὲ τὸν Ἰησοῦν καὶ ἤγαγον· καὶ βαστάζων τὸν σταυρὸν αὐτοῦ ἐξῆλθεν εἰς τὸν λεγόμενον κρανίου τόπον, ὃς λέγεται ἑβραϊστὶ Γολγοθᾶ»
19,18 ὅπου αὐτὸν ἐσταύρωσαν, καὶ μετ' αὐτοῦ ἄλλους δύο ἐντεῦθεν καὶ ἐντεῦθεν, μέσον δὲ τὸν ᾿Ιησοῦν. 
19,19 ἔγραψε δὲ καὶ τίτλον ὁ Πιλᾶτος καὶ ἔθηκεν ἐπὶ τοῦ σταυροῦ· ἦν δὲ γεγραμμένον· ᾿Ιησοῦς ὁ Ναζωραῖος ὁ βασιλεὺς τῶν ᾿Ιουδαίων. 
19,20 τοῦτον οὖν τὸν τίτλον πολλοὶ ἀνέγνωσαν τῶν ᾿Ιουδαίων, ὅτι ἐγγὺς ἦν τῆς πόλεως ὁ τόπος ὅπου ἐσταυρώθη ὁ ᾿Ιησοῦς· καὶ ἦν γεγραμμένον ῾Εβραϊστί, ῾Ελληνιστί, Ρωμαϊστί.
Από τις επιστολές των Αποστόλων διαβάζουμε:
Αποστόλου Παύλου «Προς Εβραίους 13,12 »:
12 διὸ καὶ ᾿Ιησοῦς, ἵνα ἁγιάσῃ διὰ τοῦ ἰδίου αἵματος τὸν λαόν, ἔξω τῆς πύλης ἔπαθε.
Με αυτό τον τρόπο ορίζεται η τοποθεσία του Γολγοθά εκτός των τειχών της πόλης της Ιερουσαλήμ κατά το έτος 33μ.Χ. και ταυτόχρονα κοντά στην πύλη των τειχών στην οποία κατέληγε ο δρόμος από το Πραιτώριο. Σημείο που ο Πόντιος Πιλάτος συναντήθηκε με τον Ιησού και από όπου ο Ιησούς ξεκίνησε την Οδό τού Μαρτυρίου ( Via Dolorosa ).
Ο Γολγοθάς μετά την Σταύρωση.
Το 44μ.Χ. ο Ηρώδης Αγρίππας Β΄ αρχίζει το κτίσιμο του 3ου τείχους της πόλης και περικλείει στην οικιστική περιοχή την τοποθεσία των παθών. Ο Γολγοθάς βρίσκεται πλέον εντός των τειχών. Το 66μ.Χ. ξεσπά ο Πρώτος Ιουδαϊκός Πόλεμος με αποτέλεσμα την πολιορκία της Ιερουσαλήμ (70 μ.Χ.) από τον Τίτο που είχε ως συνέπεια την άλωση και την πλήρη ισοπέδωση της Ιερουσαλήμ. Η πόλη δεν ξαναχτίστηκε και στα ερείπια του ανακτόρου του Ηρώδη εγκαταστάθηκε η 10η λεγεώνα. Το 132μ.Χ. ξεσπά ο Τρίτος Ιουδαϊκός Πόλεμος και ο αυτοκράτορας Αδριανός για να απαλαγεί από τους Εβραίους έδωσε εντολή να ξαναχτιστεί η Ιερουσαλήμ αλλά πλέον σαν ρωμαϊκή πόλη με το όνομα Αιλία Καπιτωλίνα (Aelia Capitolina). Για να τηρήσει την πολιτική του εκρωμαϊσμού της πόλης ο Αυτοκράτορας απαγορεύει στους Εβραίους να εισέλθουν στην πόλη ενώ ταυτόχρονα για να εμποδίσει την μετάβαση των πιστών της χριστιανικής κοινότητας στους συγκεκριμένους τόπους, δίνει εντολή να ανεγερθούν είδωλα της Αφροδίτης στο σημείο της Σταύρωσης και του Παναγίου Τάφου καθώς και ναός του Δία στο σημείο του Ναού του Σολομώντος.
Το 325 μ.Χ. με εντολή του αυτοκράτορα Κωνσταντίνου συνέρχεται η Α΄ Οικουμενική Σύνοδος, για να αποκατασταθεί η ειρήνη στα εκκλησιαστικά ζητήματα της ρωμαϊκής αυτοκρατορίας. Κατά την διάρκειά της, επιτροπή επισκόπων της Παλαιστίνης συναντά τον Αυτοκράτορα και επιτυγχάνει μετά από συζητήσεις να της αποδοθούν τα «Άγια Προσκυνήματα» και να εμπλουτιστούν αυτά με αντάξια οικοδομήματα. Το 326 μ. Χ. η μητέρα του Αυτοκράτορα η Αγία Ελένη έρχεται στην περιοχή και διενεργεί ανασκαφές και αποκαλύπτει τον Γολγοθά, τον Πανάγιο Τάφο και τον Τίμιο Σταυρό. Αρχίζει αμέσως η ανέγερση μεγαλοπρεπούς συμπλέγματος ναών, για την διαφύλαξη και την λατρεία των Ιερών Κειμηλίων, η οποία κράτησε 10 χρόνια.
Από το σημείο αυτό και μετά η ιστορία του Γολγοθά είναι άρρηκτα δεμένη με τον Ναό της Αναστάσεως της πόλης της Ιερουσαλήμ.

</doc>
<doc id="43232" url="https://el.wikipedia.org/wiki?curid=43232" title="Βαντοβίτσε">
Βαντοβίτσε

&lt;br&gt;
Το Βαντοβίτσε (πολωνικά: "Wadowice") είναι κωμόπολη της Πολωνίας, η οποία βρίσκεται 50 χιλιόμετρα νοτιοδυτικά της Κρακοβίας.
Βρίσκεται στα νότια της χώρας, έχει 19.500 κατοίκους και έγινε γνωστή ως η γενέτειρα του Πάπα Ιωάννη Παύλου του Β'. To 2006 αδελφοποιήθηκε με την γερμανική κωμόπολη Μαρκτλ αμ Ινν, γενέτειρα του διαδόχου του, Πάπα Βενέδικτου ΙΣΤ΄.

</doc>
<doc id="43233" url="https://el.wikipedia.org/wiki?curid=43233" title="Μανουήλ Καντακουζηνός">
Μανουήλ Καντακουζηνός

Ο Μανουήλ Καντακουζηνός (1326 - 10 Απριλίου 1380) ήταν ο πρώτος Δεσπότης του Μυστρά (1349-1380). 
Βιογραφία.
Ήταν δευτερότοκος γιος του αυτοκράτορα Ιωάννη ΣΤ' Καντακουζηνού. Γεννήθηκε στην Κωνσταντινούπολη περί το 1326. Κατά τη διάρκεια του εμφυλίου πολέμου (1341-1347) υποστήριξε και συμπαραστάθηκε ενεργά στον πατέρα του, μάλιστα το διάστημα 1343-1347 διετέλεσε διοικητής Βεροίας. Το 1348 διετέλεσε διοικητής Κωνσταντινούπολης, κατά την απουσία του πατέρα του σε εκστρατεία στη Θράκη. Το 1349 ανακηρύχθηκε Δεσπότης και εστάλη να κυβερνήσει την απομακρυσμένη επαρχία του Μυστρά, όπου είχε υπηρετήσει ο παππούς του 30 χρόνια πριν, αναλαμβάνοντας τη διοίκηση την επαρχιών του κράτους στην Πελοπόννησο.
Η ανάθεση στον Μανουήλ της διοίκησης του Μυστρά θεωρείται σταθμός στην ιστορία αυτής της επαρχίας, γιατί έκτοτε θα συνδεθεί με τη βασιλική οικογένεια και θα καταστεί ένα από τα σημαντικότερα κομμάτια του καταρρέοντος Βυζαντίου. Στην πραγματικότητα ο ίδιος ο όρος Δεσποτάτο χρησιμοποιήθηκε για το Μυστρά κυρίως χάρη στην παρουσία μελών των δυο βασιλικών οικογενειών στην περιοχή. Ο Μανουήλ υπήρξε ιδιαίτερα ικανός κυβερνήτης και πολιτικός και η τοποθέτησή του σ’ αυτήν την επαρχία, μακριά από το νοσηρό κλήμα της πρωτεύουσας μπόρεσε να αναδείξει τις ικανότητές του, αναπτύσσοντας αξιοθαύμαστη δραστηριότητα. Κατάφερε γρήγορα να καταπνίξει τις εξεγέρσεις των απείθαρχων ντόπιων αρχόντων και να τους αναγκάσει να αποδεχτούν την εξουσία του. Χάρη στην επιτυχία του αυτή κατάφερε να εγκαθιδρύσει ισχυρή κεντρική κυβέρνηση και να επιβάλει την εξουσία του στην σπαρασσόμενη και αναρχοκρατούμενη μέχρι τότε επαρχία, καθιστώντας την έτσι στο ανθηρότερο τμήμα του ύστερου μεσαιωνικού Ελληνισμού. Βέβαια γι’ αυτήν του την αποφασιστικότητα στην επιβολή της τάξης στην περιοχή κατηγορήθηκε από τους αντιπάλους του για βαναυσότητα και τυρανικότητα.
Μετά την παραίτηση του πατέρα του (1354), ο Ιωάννης Ε' προσπάθησε να τον απομακρύνει διορίζοντας τους Μιχαήλ και Ανδρέα Ασάν ως κυβερνήτες, επιχειρώντας να επαναφέρει το παλιό σύστημα διακυβέρνησης. Ο Μανουήλ όμως κατάφερε να τους αποκρούσει με επιτυχία και να αναγκάσει τον Ιωάννη να τον αναγνωρίσει ως νόμιμο κυβερνήτη του Μυστρά. Έκτοτε όλα τα μέλη της οικογένειας των Καντακουζηνών κατέφυγαν εκεί. Σταδιακά τα επόμενα χρόνια θα επικεντρωθεί στην ισχυροποίηση της θέσης του, θα επιδιώξει συνεργασία με τους Φράγκους ηγεμόνες της νοτίου Ελλάδας για την απόκρουση των πειρατικών επιδρομών των Τούρκων (1360) και θα αναγνωριστεί ως ένας από τους κυριότερους παράγοντες της περιοχής. Μάλιστα θα καταφέρει να αναπτύξει καλές σχέσεις με το πριγκιπάτο της Αχαΐας. Επίσης θα ευνοήσει την εγκατάσταση αλβανικών φύλων στην Πελοπόννησο και θα τους τοποθετήσει σε διάφορα μέρη ως αγρότες-στρατιώτες, ενισχύοντας την πληθυσμιακή του βάση, σε μια εποχή που οι περισσότερες βυζαντινές επαρχίες ερημώνονταν πληθυσμιακά. Επίσης φρόντισε για να αναδείξει την πρωτεύουσά του με την ανέγερση πολλών κτιρίων, όπως νέο παλάτι και τον περικαλλή ναό της Αγία Σοφίας Μυστρά, και με την πρόσκληση καλλιτεχνών και λογίων, θέτοντας τις βάσεις για την πνευματική ανάπτυξη που γνώρισε η περιοχή κατά τον 15ο αιώνα.
Όταν πέθανε το 1380 άφησε ένα ισχυρό κράτος που θα αποτελέσει το τελευταίο καταφύγιο του Βυζαντίου, χωρίς να θυμίζει σε τίποτα το ασταθές μόρφωμα που βρήκε 30 χρόνια πριν. Το διαδέχτηκε ο αδελφός του Ματθαίος (1380-1383).
Οικογένεια.
Ο Μανουήλ νυμφεύτηκε την Ισαβέλλα/Ζαμπία των Πουατιέ-Λουζινιάν, κόρη του Γκυ βασιλιά της Μικράς Αρμενίας (Κιλικίας) με το όνομα Κωνσταντίνος Β΄.

</doc>
<doc id="43240" url="https://el.wikipedia.org/wiki?curid=43240" title="24 Θέμις">
24 Θέμις

Η Θέμις (αγγλικά:Themis) είναι ο αστεροειδής (μικρός πλανήτης) με αύξοντα αριθμό ανακαλύψεως 24. Είναι ένας από τους μεγαλύτερους αστεροειδείς της Κύριας Ζώνης. Το απόλυτο μέγεθός της, όπως αυτό ορίζεται για το Ηλιακό σύστημα, είναι 7,08. Ανακαλύφθηκε στις 5 Απριλίου 1853 από τον Ανιμπάλε ντε Γκάσπαρις, που παρατηρούσε από τη Νάπολη της Ιταλίας, και πήρε το όνομά της από τη Θέμιδα, την προσωποποίηση της θείας τάξεως και του νόμου στην αρχαία ελληνική μυθολογία. Η Θέμις περιφέρεται περί τον Ήλιο σε μέση απόσταση (μεγάλο ημιάξονα της τροχιάς της) 3,130 αστρονομικών μονάδων ή 468,2 εκατομμυρίων χιλιομέτρων. Η εκκεντρότητα της τροχιάς της είναι e = 0,132. Μία περιφορά της περί τον Ήλιο συμπληρώνεται σε 2.022,5 ημέρες. Η κλίση της τροχιάς της Θέμιδος ως προς την εκλειπτική είναι σχετικώς μικρή, μόλις 46 λεπτά της μοίρας. Η Θέμις αποτελεί το μεγαλύτερο μέλος της ομώνυμης οικογένειας αστεροειδών («Οικογένεια της Θέμιδος» ή «Θεμίστεια»).
Η μέση «διάμετρος» της Θέμιδος είναι 198 χλμ. και την κατατάσσει ανάμεσα στους 16 μεγαλύτερους από τους (χιλιάδες) αστεροειδείς της Κύριας Ζώνης. Η μάζα της είναι αβέβαιη, αν και η πυκνότητά της φαίνεται σημαντική. Η Θέμις περιστρέφεται γύρω από τον εαυτό της μία φορά κάθε 8 ώρες και 23 λεπτά. Η λευκαύγειά της (0,067) είναι πολύ μικρή, υποδεικνύοντας ένα πολύ σκουρόχρωμο σώμα.

</doc>
<doc id="43242" url="https://el.wikipedia.org/wiki?curid=43242" title="Σελλάδες Άρτας">
Σελλάδες Άρτας

&lt;br&gt;
Οι Σελλάδες είναι χωριό της Άρτας, κτισμένο σε ένα λοφίσκο. Βρίσκεται 12 χιλιόμετρα νοτιοανατολικά της Άρτας, κοντά στο όριο με τον νομό Αιτωλοακαρνανίας και συνορεύει με το Κομπότι. Το χωριό βρίσκεται μερικά χιλιόμετρα νοτιότερα των «Παλιοσελλάδων» δηλαδή του παλιού χωριού. Οι ελαιώνες στεφανώνουν το χωριό από βόρεια και στη νότια πλευρά του απλώνεται μια καταπράσινη πεδιάδα γεμάτη πορτοκαλιές, που τη διασχίζουν ποτάμια, τα οποία εκβάλλουν στον Αμβρακικό Κόλπο.
Πληροφορίες για τη χρονολογία που χτίστηκε ο οικισμός δεν υπάρχουν και το μόνο στοιχείο που δηλώνει για πρώτη φορά την ύπαρξη του στην ιστορία είναι η μαρτυρία του καθηγητή Κ. Μέρτζου, ο οποίος ερευνώντας τα αρχεία της Βενετίας, μας πληροφορεί ότι το 1696 οι Σελλάδες με το γειτονικό χωριό Μεγάρχη, πλήρωναν φόρο υποτέλειας στους Ενετούς. Μεταγενέστερα και μέχρι τους χρόνους του μεγάλου ξεσηκωμού της Επανάστασης της 25ης Μαρτίου 1821 δεν έχουμε καμία γραπτή αναφορά για την ύπαρξη των Σελλάδων, εκτός από τα ονόματα κάποιων Σελλαδιτών που έλαβαν μέρος στην Επανάσταση.
Ονομασία.
Για την προέλευση της ονομασίας έχουν διατυπωθεί διάφορες απόψεις αλλά καμία δεν έχει ως τώρα επιβεβαιωθεί ως πραγματική. Πρώτα απ’ όλα, πιστεύεται ότι πρώτοι κάτοικοι του χωριού ήταν οι Σελλοί ένας λαός προερχόμενος από την Δωδώνη των Ιωαννίνων. Μια άλλη άποψη αναφέρει ότι οι κάτοικοι του χωριού ασχολούνταν με την κατασκευή σελών αλόγου και μια τρίτη θέλει το χωριό να ονομάστηκε έτσι επειδή είναι κτισμένο σαν σέλα αλόγου. Ακόμη, ο Στράβωνας ονομάζει την περιοχή από το χωριό ως το Μακρύν όρος "Σελαΐδα". Τέλος μια άλλη μαρτυρία αναφέρει ότι ο πρώτος κάτοικος του χωριού είχε το επώνυμο Σελλαδίτης. Καμιά ωστόσο μαρτυρία δεν είναι ικανή να αναιρέσει την άλλη γιατί όλες αποτελούν πραγματική εκδοχή για την ονομασία του χωριού.
Κάτοικοι.
Η κύρια ενασχόληση των κατοίκων στις Σελλάδες ήταν η γεωργία. Οι άνθρωποι καλλιεργούσαν ότι χρειάζονταν για τροφή. Το χειμώνα έσπερναν σιτηρά που τα θέριζαν το καλοκαίρι κάνοντας προμήθειες για όλο τον υπόλοιπο χρόνο. Μετά τον θερισμό τα προϊόντα έμεναν στο αλώνι. Την άνοιξη γινόταν η καλλιέργεια όσπριων και λαχανικών στα χωράφια. Όμως το μεγαλύτερο και σημαντικότερο τμήμα αποτελούσαν τα εσπεριδοειδή και τα ελαιόδεντρα. Το φθινόπωρο και τον χειμώνα γινόταν η συγκομιδή των καρπών. Από αυτούς οι μεγαλύτεροι κρατούνταν για κατανάλωση δική τους ή πωλούνταν. Οι μικρότεροι πήγαιναν σε ελαιοτριβεία και γίνονταν λάδι.
Οι κάτοικοι επένδυαν και στην κτηνοτροφία. Εκτρέφανε ζώα τα οποία χρειάζονταν για την ζωή τους. Η κτηνοτροφία περιλάμβανε πρόβατα και κατσίκες από τα οποία έπαιρναν μαλλί, κρέας και γάλα. Το γάλα μετατρεπόταν σε τυρί, γιαούρτι και βούτυρο που χρησιμοποιούνταν για οικιακή χρήση. Τα ζώα φυλάσσονταν σε στάβλους και την ημέρα έβοσκαν στα χωράφια.
Οι Σελλαδίτες έκοβαν ξύλα από τις γύρω περιοχές για να τα χρησιμοποιήσουν το χειμώνα, αλλά και το καλοκαίρι για το μαγείρεμα. Επειδή λοιπόν ο χειμώνας δεν μπορούσε να περάσει χωρίς την θέρμανση της φωτιάς, οι κάτοικοι φροντίζουν από το καλοκαίρι να συλλέγουν τις απαραίτητες προμήθειες όσον αφορά τα ξύλα. Υπήρχε περίπτωση πολλοί από αυτούς να επεξεργάζονταν το ξύλο και να έφτιαχναν αντικείμενα που τους εξυπηρετούσαν. Έτσι μπορούσαν να φτιάξουν σκαμνάκια, καρέκλες, ντιβάνια, μικρά τραπεζάκια κ.α., καθώς και «σαμαράκια». Ακόμα έφτιαχναν πόρτες και παράθυρα για τα σπίτια τα δικά τους ή για αυτά που έφτιαχναν άλλοι ως χτίστες. Έτσι τα πουλούσαν και έπαιρναν τα χρήματα για να ζήσουν.
Μια άλλη δραστηριότητα ήταν η μελισσοκομία. Όσοι ασχολούνταν με αυτό έπαιρναν μέλι και κερί. Το μέλι το κρατούσαν για δική τους κατανάλωση και πώληση ίσως. Το κερί το χρησιμοποιούσαν για τη δημιουργία κεριών κυρίως για φωτισμό.
Η οικοτεχνία αποτελούσε σημαντικό τομέα με τον οποίο ασχολούνται κυρίως οι γυναίκες. Χρησιμοποιώντας αγνά υλικά έφτιαχναν ότι χρειάζονταν. Μάλιστα η οικογένεια ντύνονταν συνήθως με δικά της προϊόντα. Βασική ύλη για την δημιουργία ρούχων ήταν το μαλλί που έπαιρναν από τα πρόβατα. Η μεταποίηση γινόταν με τη ρόκα και το αδράχτι, όπου οι γυναίκες έγνεθαν τις «βελόνες» και έπλεκαν ρούχα με τα οποία η οικογένεια θα πέρναγε αρκετό χρονικό διάστημα. Σημαντικό ρόλο στην οικοτεχνία κατείχε και ο αργαλειός. Σε αυτόν οι γυναίκες έφτιαχναν «κιλίμια» για να στρώνουν στο σπίτι.
Ακόμη μερικοί από τους κατοίκους εργάζονταν ως χτίστες. Δούλευαν όσο περισσότερο μπορούσαν. Επεξεργάζονταν την πέτρα και έφτιαχναν σπίτια σε ανθρώπους που ζητούσαν τις υπηρεσίες τους. Με αυτό τον τρόπο κατάφερναν να παίρνουν κάποια χρήματα, τα οποία μπορούσαν να χρησιμοποιήσουν για την αγορά προϊόντων που δεν παρήγαγαν οι ίδιοι.

</doc>
<doc id="43244" url="https://el.wikipedia.org/wiki?curid=43244" title="Οδησσός">
Οδησσός

Η Οδησσός (ουκρ. "Одеса", ρωσ. "Одесса") είναι η τέταρτη μεγαλύτερη πόλη της Ουκρανίας και σημαντικό λιμάνι στον Εύξεινο Πόντο, όπου υπήρχε μία αρκετά οργανωμένη ελληνική παροικία στις αρχές του 19ου αιώνα.
Η Οδησσός είναι άρρηκτα συνδεδεμένη με την ιστορία του ελληνισμού, αφού εκεί συστάθηκε η Φιλική Εταιρεία.
Ιστορία.
Η Οδησσός ως τα τέλη του 18ου Αιώνα.
Στη θέση της σημερινής Οδησσού υπήρξε αρχαία Ελληνική αποικία, δεν πρέπει όμως να συγχέεται με τη συνώνυμή της αποικία στην θρακική ακτή, τη σημερινή Βάρνα. Σήμερα υπάρχει σημαντικός αριθμός σωζόμενων μνημείων στην ευρύτερη περιοχή. Στα χρόνια του Μεσαίωνα η περιοχή δέχτηκε επιθέσεις από νομαδικές φυλές, Τουρκικής καταγωγής, κυρίους από τους Πετσενέγους και τους Κουμάνους, ενώ αποτέλεσε ανάλογα με τη χρονική περίοδο τμήμα της Ρως του Κιέβου, του Μεγάλου Δουκάτου της Λιθουανίας, του Χανάτου της Κριμαίας και της Οθωμανικής Αυτοκρατορίας. Στα τέλη του 18ου αιώνα η πόλη κατακτήθηκε από τους Ρώσους κατά τη διάρκεια του Ρωσοτουρκικού Πολέμου του 1787 - 1792. Στις 25 Σεπτεμβρίου 1789, οι Ρωσικές δυνάμεις κάτω από τις διαταγές του Ιβάν Γκούντοβιτς, κατέλαβαν την περιοχή. Το 1792 με την συνθήκη του Ιάσιου, η περιοχή πέρασε επίσημα κάτω από την κυριαρχία της Ρωσίας και αποτέλεσε τμήμα της λεγόμενης Novorossiya (Νέα Ρωσία). Η Μεγάλη Αικατερίνη, που ηγείτο της Ρωσίας εκείνη την εποχή, θεώρησε ότι η περιοχή έχει σημαντικά στρατηγικά πλεονεκτήματα και έδωσε εντολή να θεμελιωθεί μια πόλη στο σημείο όπου είχε οχυρωθεί ο Ρωσικός στρατός, αποβλέποντας στη δημιουργία ενός σημαντικού στρατιωτικού λιμανιού στην περιοχή της Μαύρης Θάλασσας. Έτσι το 1794 ιδρύεται η πόλη της Οδησσού.
Η Οδησσός στον 19ο αιώνα.
Η πόλη γνώρισε σύντομα μεγάλη ανάπτυξη, κυρίως στα πρώτα 50 χρόνια του 19ου αιώνα. Η ανάπτυξή της οφείλεται σε μεγάλο βαθμό στον Δούκα του Ρισελιέ, ο οποίος διατέλεσε κυβερνήτης της πόλης από το 1803 έως το 1814. Ο νέος κυβερνήτης ορμώμενος από τη Γαλλική Επανάσταση, υπηρέτησε στο Ρωσικό στρατό κατά των Τούρκων. Σ' αυτόν οφείλει η πόλη τις λεωφόρους και την ρυμοτομία, καθώς και την ύπαρξη υπογείων στοών, μήκους πολλών χιλιομέτρων που λέγονται κατακόμβες. Από το 1828 κοσμεί την πόλη το χάλκινο άγαλμα του Δούκα του Ρισελιέ, σχεδιασμένο από τον γλύπτη Ιβάν Μαρτός.
Το 1814 ιδρύεται στην Οδησσό η Φιλική Εταιρεία, από τον Νικόλαο Σκουφά, τον Εμμανουήλ Ξάνθο και τον Αθανάσιο Τσακάλωφ, που μετέπειτα επέδρασε καταλυτικά στην Ελληνική Επανάσταση.
Το 1819 το λιμάνι της Οδησσού γίνεται ελεύθερο και η λειτουργία του με αυτή τη μορφή συνεχίστηκε έως το 1859. Τότε έλαβε χώρα και η μεγάλη εισροή εποίκων και εμπόρων, των οποίων ο αριθμός ανέρχεται περίπου στους 15.500, υπολογίζοντας μόνο τους μη ρωσικής καταγωγής. Η πόλη απέκτησε κοσμοπολίτικο χαρακτήρα και λόγω των διαφορετικών εθνοτήτων που κατοικούσαν σ' αυτήν. Την Οδησσό κατοίκησαν Ρώσοι, Ουκρανοί, Βούλγαροι, Έλληνες, Εβραίοι, Αλβανοί, Αρμένιοι, Ιταλοί, Γάλλοι, Γερμανοί και αρκετές άλλες εθνότητες από χώρες της Ευρώπης. Με αυτόν τον τρόπο αναπτύχθηκε μεγάλη εμπορική δραστηριότητα. Στην Οδησσό ιδρύθηκε τότε ένα θέατρο, μία δημόσια βιβλιοθήκη, ένα Λύκειο και ένα ινστιτούτο Ανατολικών γλωσσών. Ο πληθυσμός της πόλης διπλασιάστηκε μεταξύ 1823 και 1849.
Η ανάπτυξή της σταμάτησε με την έκρηξη του Κριμαϊκού Πολέμου, το 1853 - 1856, κατά τη διάρκεια του οποίου η Οδησσός βομβαρδίστηκε από τους Άγγλους και τους Γάλλους.
Από το 1878 έως το 1895 διατέλεσε κυβερνήτης της Οδησσού ο Γρηγόριος Μαρασλής, γόνος ενός ευκατάστατου εμπόρου της πόλης, που είχε συμμετάσχει στην ίδρυση της Φιλική Εταιρείας. Ο Μαρασλής χρηματοδότησε με τμήμα της προσωπικής του περιουσίας μεγάλο αριθμό δημοσίων κτισμάτων στην Οδησσό.
Η Οδησσός στον 20ό αιώνα.
Μετά τη Ρωσική Επανάσταση και κατά τη διάρκεια του Ρωσικού Εμφυλίου, η Οδησσός κατελήφθη από τους Ουκρανούς, τον Γαλλικό Στρατό, τον Κόκκινο Στρατό και τον Λευκό Στρατό. Μετά την οριστική επικράτηση των Μπολσεβίκων αποτέλεσε τμήμα της Σοβιετικής Δημοκρατίας της Ουκρανίας από το 1920. Κατά τη διάρκεια του Δευτέρου Παγκοσμίου Πολέμου η πόλη κατελήφθη από Ρουμανικές και Γερμανικές δυνάμεις, από το 1941 - 1944. Την περίοδο της κατοχής τα θύματα έφτασαν τις 60.000, στην πλειοψηφία τους εβραϊκής καταγωγής.
Το 1991 μετά την διάλυση της Σοβιετικής Ένωσης η Οδησσός περνάει κάτω απ' τον έλεγχο της Ουκρανίας.
Δημογραφία.
Η ομιλούμενη γλώσσα στην Οδησσό είναι τα Ρώσικα. Μολονότι πρόκειται για πόλη της Ουκρανίας, στα σχολεία η διδασκαλία των μαθημάτων διεξάγεται στην ουκρανική γλώσσα και η πλειονότητα των κατοίκων γνωρίζει άριστα την ουκρανική γλώσσα, παραδοσιακά οι κάτοικοι της χρησιμοποιούν τη ρωσική γλώσσα σε όλο το φάσμα των δραστηριοτήτων και επαφών τους.
Η πόλη κατοικείται από πολλές εθνότητες, σύμφωνα άλλωστε και με την ιστορία της. Εκτός από Ουκρανούς, οι οποίοι αποτελούν και την πλειοψηφία, στην Οδησσό ζει μεγάλος αριθμός Ρώσων. Ακολουθούν Εβραίοι,Έλληνες, Γερμανοί, Γάλλοι, Ρουμάνοι, Τούρκοι, Αρμένιοι και Γεωργιανοί.
Οι κάτοικοι της Οδησσού αυτοπροσδιορίζονται σε μεγάλο βαθμό ως εξωστρεφείς και κοσμοπολίτες, ένα χαρακτηριστικό που προκύπτει από τη θέση της πόλης μεταξύ Δύσης και Ανατολής, την ιστορία και τον ρόλο του λιμανιού στην καθημερινή ζωή της πόλης.
Οικονομία.
Μαζί με τη Χερσώνα και τη Σεβαστούπολη η Οδησσός είναι ένα από τα σημαντικότερα λιμάνια της Ουκρανίας. Η Οδησσός είναι επίσης μεγάλο συγκοινωνιακό και οδικό κέντρο της χώρας.
Αξιοθέατα.
Σημαντικά αξιοθέατα της Οδησσού είναι:
Πηγές.
Το παρόν άρθρο έχει βασιστεί κατά ένα μεγάλο μέρος στα αντίστοιχα άρθρα της Αγγλικής και της Γερμανικής Wikipedia

</doc>
<doc id="43247" url="https://el.wikipedia.org/wiki?curid=43247" title="It's My Body">
It's My Body

To It's My Body είναι μια πορνογραφική ταινία Αμερικανικής παραγωγής γυρισμένη το 1985. Πρωταγωνιστούν οι Τρέισι Λορντς, Greg Rome, Kevin James, Marc Wallice, Peter North, Stacey Donovan, Κρίστι Κάνιον, Cara Lott και Honey Wilder. 
Η Τρέισι Λορντς ήταν μόλις 16 ετών όταν γύρισε τη συγκεκριμένη ταινία και μετά την αποκάλυψη του σκανδάλου η ταινία αποσύρθηκε από την Αμερικανική αγορά, εντούτοις η ταινία είναι κανονικά διαθέσιμη σε χώρες όπου η νόμιμη ηλικία για συμμετοχή σε ταινίες πορνό είναι μικρότερη των 18. Η ταινία περιέχει μια σκηνή ομαδικού σεξ που προκάλεσε αρκετές αντιδράσεις και λογοκρίθηκε στην Πορτογαλία. Εφημερίδες σε πολλές άλλες χώρες (π.χ Τουρκία) έγραψαν υποτιμητικά σχόλια για την ταινία. Η ταινία που σήμερα θεωρείται μια από τις κλασσικές του είδους τελειώνει με σκηνές ομαδικού σεξ και ομαδικής πεολειξίας.

</doc>
<doc id="43253" url="https://el.wikipedia.org/wiki?curid=43253" title="Ιθαγένεια">
Ιθαγένεια

Ιθαγένεια ονομάζεται «ο δημοσίου δικαίου νομικός δεσμός που συνδέει το άτομο με την πολιτεία στο λαό της οποίας ανήκει». Με άλλη διατύπωση, «η νομική και πολιτική ιδιότητα ενός ατόμου ως πολίτη ενός κράτους με το κράτος στο οποίο ανήκει». Ο όρος υπηκοότητα στην ελληνική νομική γλώσσα είναι ταυτόσημος με αυτόν της ιθαγένειας, και χρησιμοποιείται παράλληλα (λέμε π.χ. ελληνική ιθαγένεια, αλλά Έλληνας υπήκοος (όχι Έλληνας ιθαγενής).
Κάθε άνθρωπος αποκτά ιθαγένεια τη στιγμή που γεννιέται, κατά κανόνα την ίδια με έναν από τους γονείς του ("δίκαιο του αίματος") ή υπό προϋποθέσεις του τόπου γέννησής του ("δίκαιο του εδάφους"). Κατά τη διάρκεια της ζωής του ενδέχεται να αποκτήσει νέα ιθαγένεια οικειοθελώς - η διαδικασία αυτή ονομάζεται "πολιτογράφηση". Ενδέχεται επίσης, εάν προβεί σε πράξεις προδοσίας ή συμμετέχει στην αντιπολίτευση εναντίον αυταρχικών καθεστώτων, να στερηθεί την ιθαγένειά του - σε αυτήν την περίπτωση και αν δεν έχει την ιθαγένεια άλλου κράτους χαρακτηρίζεται ως "ανιθαγενής".
Ιθαγένεια - υπηκοότητα - εθνικότητα.
Εκτός από το Σύνταγμα του 1832, το οποίο δεν εφαρμόστηκε ποτέ, που διακρίνει την απόκτηση ιθαγένειας από τα πολιτικά δικαιώματα με τους όρους πατριογράφηση και πολιτογράφηση αντίστοιχα, τα επόμενα Συντάγματα κάνουν λόγο για Έλληνες πολίτες (δεν αναφέρουν δηλαδή πουθενά τους όρους ιθαγένεια και υπηκοότητα για να περιγράψουν την ιδιότητα του "Έλληνας πολίτης"). 
Ιθαγένεια και υπηκοότητα.
Ιθαγένεια είναι η ιδιότητα του Ιθαγενή. Ιθαγενής είναι αυτός που γεννήθηκε εις τον τόπον που ζει και ευρίσκεται (Λεξικό Ελληνικής γλώσσης Κων. Γκαρπολά του Ολυμπίου και Χριστοδούλου Ματακίδου του Σαμίου τόμος 2 σελ. 79 )
Ιθαγενής είναι ο καταγόμενος εξ αυτής ταύτης της χώρας στην οποία κατοικεί. Ο αυτόχθων, ο εντόπιος. Αντίθετα έποικος, πρόσφυγας. (Μέγα Λεξικόν Όλης της Ελληνικής Γλώσσης ΔΗΜΗΤΡΆΚΟΥ σελ. 3428)
Αυτόχθων είναι ο εντόπιος αυτός που είναι στον τόπο του γεννημένος και δεν έχει έρθει από ξένον τόπο, αλλά κατάγεται κατευθείαν από εντόπιους γονείς και προπάτορες. (Λεξικό Ελληνικής γλώσσης Κων. Γκαρπολά του Ολυμπίου και Χριστοδούλου Ματακίδου του Σαμίου τόμος 1 σελ. 328 )
Υπηκοότητα σημαίνει το να είναι κάποιος υπάκουος (εν προκειμένω στους νόμους του κράτους που διαμένει). Επισης υπηκοότητα είναι η ιδιότητα του υπηκόου. (Μέγα Λεξικόν Όλης της Ελληνικής Γλώσσης ΔΗΜΗΤΡΆΚΟΥ σελ. 7444)
Υπήκοος κράτους είναι ο πολίτης που υπόκειται εις την εξουσία του κράτους αυτού (Μέγα Λεξικόν Όλης της Ελληνικής Γλώσσης ΔΗΜΗΤΡΆΚΟΥ σελ. 7444)
Στην ελληνική νομική γλώσσα δεν γίνεται διάκριση μεταξύ των όρων «ιθαγένεια» και «υπηκοότητα», οι οποίοι έχουν στη χώρα μας ταυτόσημο περιεχόμενο, δηλώνοντας τον "δημοσίου δικαίου νομικό δεσμό που συνδέει το άτομο με την πολιτεία στο λαό της οποίας ανήκει"., ασχέτως αν μέσα, ετυμολογικές ιστορικές ερμηνείες, άτομα ή νοοτροπίες διαχωρίζουν το νόημά τους σε οποιαδήποτε χώρα της Ε.Ε. με μια διαδικασία πολύ ευκολότερη σε σύγκριση με άτομα που δεν είναι Ευρωπαίοι πολίτες.

</doc>
<doc id="43255" url="https://el.wikipedia.org/wiki?curid=43255" title="Τριχεχίδες">
Τριχεχίδες

Οι τριχεχίδες είναι οικογένεια υδρόβιων θηλαστικών που ανήκει στην τάξη των σειρηνοειδών. Στην οικογένεια αυτή και συγκεκριμένα στο γένος Τρίχεχος, υπάγονται τα τρία είδη μανάτου που ζουν σήμερα, οι "Trichechus inunguis", "Trichechus manatus" και "Trichechus senegalensis". Τα ογκώδη ζώα της οικογένειας των τριχεχιδών μαζί με αυτά της οικογένειας των ντιγκονγκιδών ή αλικοριδών καλούνται συχνά «θαλάσσιες αγελάδες».

</doc>
<doc id="43262" url="https://el.wikipedia.org/wiki?curid=43262" title="Ευτρόπιος">
Ευτρόπιος

Ο Ευτρόπιος μπορεί να αναφέρεται στα εξής πρόσωπα:

</doc>
<doc id="43264" url="https://el.wikipedia.org/wiki?curid=43264" title="Ολύμπιος (έξαρχος)">
Ολύμπιος (έξαρχος)

Ο Ολύμπιος ήταν ένα από τους Εξάρχους της Ραβέννας. Υπήρξε επικεφαλής του αυτοκρατορικού κοιτώνα (αυτοκρατορικός αρχιθαλαμηπόλος). Το 649 ο αυτοκράτορας Κώνστας Β΄ τον διέταξε να συλλάβει τον Πάπα Μαρτίνο Α΄. την περίοδο εκείνη ήταν ήδη έξαρχος, αλλά δεν μπορούμε να είμαστε βέβαιοι για την ακριβή ημερομηνία διορισμού του ως Εξάρχου Ραβέννας. Σύμφωνα με τις πηγές ο Πάπας Μαρτίνος κατηγορείτο γιατί δεν είχε ζητήσει την έγκριση του αυτοκράτορα μετά την εκλογή του. Τα πραγματικά βέβαια αίτια ήταν η στάση του Μαρτίνου έναντι του Μονοθελητισμού, που ερχόταν σε αντίθεση με την αυτοκρατορική πολιτική. Όταν ο Ολύμπιος μπήκε στη Ρώμη βρισκόταν σε εξέλιξη σύνοδος με τη συμμετοχή και του Μαξίμου του Ομολογητή για την καταδίκη του Μονοθελητισμού. Τελικά μετά την είσοδό του στη Ρώμη και τη συνάντηση του με τον Πάπα αποφάσισε να συνταχθεί μαζί του και να αυτοανακηρυχθεί αυτοκράτορας. Αργότερα κατευθύνθηκε στη Σικελία, στην οποία, αφού την κατέλαβε, εγκατέστησε την έδρα του. Λίγο μετά, το 652 πέθανε από κάποια μεταδοτική ασθένεια που είχε προσβάλει και το στράτευμα του. Μετά το θάνατό του το Εξαρχάτο της Ραβένα επανήλθε ομαλά στον έλεγχο του νέου αυτοκρατορικού Εξάρχου και την προσαγωγή του Πάπα και του Μαξίμου σε δίκη για προδοσία στην Κωνσταντινούπολη.

</doc>
<doc id="43272" url="https://el.wikipedia.org/wiki?curid=43272" title="Μάριο Γκαλίνοβιτς">
Μάριο Γκαλίνοβιτς

Ο Μάριο Γκαλίνοβιτς ("Mario Galinović", 15 Νοεμβρίου 1976) είναι Κροάτης πρώην ποδοσφαιριστής, ο οποίος αγωνιζόταν ως τερματοφύλακας. 
Σταδιοδρομία σε συλλόγους.
Από το 1993 μέχρι το 2002, έπαιζε στην ομάδα της γενέτειράς του Όσιγιεκ. Το 2002, μεταπήδησε στην Κάμεν Ίνγκραντ, ενώ δύο χρόνια αργότερα ήρθε στην Ελλάδα για λογαριασμό του Παναθηναϊκού. Αν και στην αρχή αμφισβητήθηκε, από τα μέσα της περιόδου 2004-05, είχε θέση βασικού στο «τριφύλλι», με το οποίο κατέκτησε το νταμπλ της σεζόν 2009-2010. Το 2010-11 έπαιξε στον Α.Ο. Καβάλα και το 2011-12 πήγε στην Κέρκυρα όπου και ολοκλήρωσε την καριέρα του ως ποδοσφαιριστής.
Τον Απρίλιο του 2015 ανέλαβε προπονητής τερματοφυλάκων στις ακαδημίες του Παναθηναϊκού, ενώ το Μάιο του 2016 ανέλαβε την εκγύμναση των τερματοφυλάκων της πρώτης ομάδας.

</doc>
<doc id="43273" url="https://el.wikipedia.org/wiki?curid=43273" title="Πιερ-Οβόνο Εμπέντε">
Πιερ-Οβόνο Εμπέντε

Ο Πιέρ Εμπέντε ("Pierre-Romain Ebede Owono", Γιαουντέ, 19 Φεβρουαρίου 1980) είναι Καμερουνέζος ποδοσφαιριστής. Αγωνίζεται στη θέση του τερματοφύλακα και ανήκει στην Ουνιόν Σπορτίβ Ντουαλά του Καμερούν.
Καριέρα.
Ο Εμπέντε αγωνίστηκε στο παρελθόν σε τρεις ελληνικές ομάδες, αρχικά στον Απόλλωνα Καλαμαριάς (Β' εθνική) μεταξύ 1998 και 2002, στη συνέχεια στη νεοφώτιστη στην Α' εθνική Χαλκηδόνα (2002 - 2005) και έπειτα στον Παναθηναϊκό (2005 - 2007),όπου τον πρώτο χρόνο έμεινε στη σκιά του βασικού Μάριο Γκαλίνοβιτς ενώ κατά τη δεύτερη χρονιά πήρε ευκαιρίες χωρίς να καταφέρει να εντυπωσιάσει.
Στη συνέχεια και για ένα χρόνο (2007 - 2008) αγωνίστηκε στο πρωτάθλημα Γαλλίας με την ομάδα της Μετς, για να μεταπηδήσει το καλοκαίρι του 2008 στο κυπριακό πρωτάθλημα αγωνιζόμενος στην ομάδα της ΑΕΛ Λεμεσού. Έχει αγωνισθεί και μία φορά με την εθνική του Καμερούν, το 2006.

</doc>
<doc id="43280" url="https://el.wikipedia.org/wiki?curid=43280" title="Μίκαελ Άντονσον">
Μίκαελ Άντονσον

Ο Μίκαελ Αντονσον ("Hans Mikael Antonsson", 31 Μαΐου 1981) είναι διεθνής Σουηδός ποδοσφαιριστής που αγωνίζεται ως κεντρικός αμυντικός. 
Βιογραφικό.
Γεννήθηκε στις 31 Μαΐου του 1981 στην Καλσκρόνα της Σουηδίας και ξεκίνησε την σταδιοδρομία του από την AIK" Sillhövda".Από το 1998 μέχρι το 2004 αγωνίστηκε στην Γκέτεμποργκ,για να ακολουθήσει μια διετία στην Αούστρια Βιέννης,καθώς η ομάδα της Βιέννης τον απέκτησε καταβάλωντας 450.000 € στον σουηδικό σύλλογο. Το καλοκαίρι του 2006 έμεινε ελεύθερος από τους Αυστριακούς και ο Παναθηναϊκός κινήθηκε για την απόκτησή του, έπειτα από εισήγηση του τότε προπονητή της ομάδας Χανς Μπάκε. Το πέρασμά του από την Ελλάδα ήταν μικρό και χωρίς επιτυχία καθώς δεν κατάφερε να πείσει για την αξία του και παροπλίστηκε. Επόμενος σταθμός της καριέρας του ήταν η Φ.Κ. Κοπεγχάγη, στην οποία βρίσκεται μέχρι σήμερα.
Ο Άντονσον έχει διατελέσει διεθνής με την εθνική ομάδα της χώρας του,μετρώντας 4 συμμετοχές από το 2004.

</doc>
<doc id="43284" url="https://el.wikipedia.org/wiki?curid=43284" title="Ηλίας Κώτσιος">
Ηλίας Κώτσιος

Ο Ηλίας Κώτσιος (Λάρισα, 25 Απριλίου 1977) είναι Έλληνας πρώην ποδοσφαιριστής, ο οποίος αγωνιζόταν στη θέση του αμυντικού. 
Καριέρα.
Ξεκίνησε την καριέρα του αγωνιζόμενος στον Ίκαρο Νεάπολης για να μεταγραφεί στη συνέχεια στην ομάδα του Ηρακλή Λάρισας (Δ' εθνική), όπου αγωνίστηκε ως το 1997. Στη συνέχεια μεταπήδησε στον ΟΦΗ όπου αγωνίστηκε για 6½ χρόνια, από το 1997–98 μέχρι το πρώτο μισό της περιόδου 2003–04.
Αποκτήθηκε από τον Παναθηναϊκό κατά τη διάρκεια της χειμερινής μεταγραφικής περιόδου της χρονιάς εκείνης και αγωνίστηκε μέχρι το 2007, για 3½ χρόνια. Το καλοκαίρι της ίδιας χρονιάς επέστρεψε στη γενέτειρά του, όπου αγωνίστηκε με τα χρώματα της Λάρισας για 2 χρόνια.
Από το 2009 μέχρι το 2012 αγωνίστηκε με τα χρώματα του ΠΑΣ Γιάννινα, ενώ η περίοδος 2012–13 τον βρήκε αγωνιζόμενο στην Καλλονή, όπου σημείωσε το γκολ με το οποίο η ομάδα της Λέσβου εξασφάλισε για πρώτη φορά στην ιστορία της αλλά και γενικότερα για ομάδα από το νησί, την άνοδο στην Α' εθνική κατηγορία. Τον Ιανουάριο του 2014 συμφώνησε να συνεχίσει την καριέρα του στον Λεβαδειακό.
Στις 6 Οκτωβρίου 2015 ανακοινώθηκε η συμφωνία του με τον ΟΦΗ, επιστρέφοντας στον σύλλογο έπειτα από έντεκα χρόνια, παραμένοντας μέχρι το 2017 όταν αποσύρθηκε από την ενεργό δράση. Ολοκλήρωσε την πολύχρονη καριέρα του συμπληρώνοντας 382 συμμετοχές πρωταθλήματος και 30 τέρματα.
Τίτλοι.
Στην καριέρα του κατέκτησε δύο τίτλους, στην πρώτη του χρονιά στον Παναθηναϊκό:

</doc>
<doc id="43296" url="https://el.wikipedia.org/wiki?curid=43296" title="Νασίφ Μόρις">
Νασίφ Μόρις

Ο Νασίφ Μόρις ("Mogammat Nasief Morris", 16 Απριλίου 1981) είναι Νοτιοαφρικανός πρώην ποδοσφαιριστής που πέρασε το μεγαλύτερο μέρος της επαγγελματικής του καριέρας στο ελληνικό πρωτάθλημα, φορώντας τη φανέλα του Άρη και του Παναθηναϊκού. 
Γεννήθηκε στο Κέιπ Τάουν της Νότιας Αφρικής στις 16 Απριλίου 1981. Αγωνίστηκε ως αμυντικός. Από τα 16 του χρόνια, έπαιζε επαγγελματικά στη Σάντος της Νότιας Αφρικής. Το 2001 ήρθε στην Ελλάδα για λογαριασμό του Άρη. Στον σύλλογο της Θεσσαλονίκης παρέμεινε δύο χρόνια και το 2003 κατηφόρισε στην Αθήνα και τον Παναθηναϊκό, όπου αγωνίστηκε για 4 1/2 χρόνια. Μετά από δύο σεζόν στην Ισπανία για λογαριασμό των Ουέλβα και Ρασίνγκ Σανταντέρ και μία στην Κύπρο με τον Απόλλων Λεμεσού, επέστρεψε στη Νότια Αφρική, όπου τελείωσε την καριέρα του φορώντας τη φανέλα της πρώτης του ομάδας, Σάντος. 

</doc>
<doc id="43297" url="https://el.wikipedia.org/wiki?curid=43297" title="Γιάννης Γκούμας">
Γιάννης Γκούμας

Ο Γιάννης Γκούμας (Αμπελώνας Λάρισας, 24 Μαΐου 1975) είναι Έλληνας πρώην διεθνής ποδοσφαιριστής και νυν προπονητής.
Ποδοσφαιρική καριέρα.
Σε συλλογικό επίπεδο.
Γεννημένος στον Αμπελώνα Λάρισας, ξεκίνησε το ποδόσφαιρο σε νεαρή ηλικία από την ομάδα της γενέτειρας του, τον Αμπελωνιακό και ξεχώρισε ιδιαιτέρως για τις επιδόσεις του στην επιθετική γραμμή της ομάδας. Οι πολύ καλές εμφανίσεις του προσέλκυσαν τον Παναθηναϊκό, από τον οποίο και αποκτήθηκε το καλοκαίρι του 1992. Αρχικά αγωνίστηκε στις ομάδες εφήβων και ερασιτεχνών των πρασίνων και στις 15 Απριλίου 1995 πραγματοποίησε το ντεμπούτο του σαν επαγγελματίας κόντρα στον Λεβαδειακό.
Στον Παναθηναϊκό καθιερώθηκε στη θέση του κεντρικού αμυντικού, από τον προπονητή Βασίλη Δανιήλ. Ωστόσο συχνά έδινε λύσεις και στο σκοράρισμα, λόγω της προηγούμενης εμπειρίας του ως επιθετικός. Στον Παναθηναϊκό συνολικά σκόραρε 38 φορές.
Τα κύρια χαρακτηριστικά του ως ποδοσφαιριστής ήταν το γεμάτο φιλότιμο παιχνίδι του, η μαχητικότητά του, η συχνή επαφή του με τα αντίπαλα δίχτυα, αλλά και το γεγονός ότι σε όλη του την επαγγελματική καριέρα, παρέμεινε στον Παναθηναϊκό. 
Το καλοκαίρι του 2009 λύθηκε το συμβόλαιό του με τον Παναθηναϊκό, καθώς δεν συμπεριλαμβανόταν στο σχεδιασμό του προπονητή Χενκ Τεν Κάτε. Από τη λύση του συμβολαίου του εισέπραξε 250.000 ευρώ, ως αποζημίωση.
Στις εθνικές ομάδες.
Το ντεμπούτο του με την Ελλάδα πραγματοποιήθηκε στις 3 Φεβρουαρίου 1999 στον φιλικό αγώνα εναντίον της Φινλανδίας (2-1), που διεξήχθη στην Κύπρο.
Σημαντικότερη στιγμή του με την Ελλάδα ήταν η συμμετοχή του στην αποστολή της ομάδας για την τελική φάση της διοργάνωσης του Euro 2004, όπου αναδείχθηκε πρωταθλητής Ευρώπης. Ήταν στην αποστολή της Ελλάδας και στο Euro 2008.
Με τη γαλανόλευκη φανέλα αγωνίστηκε επί μία δεκαετία (1999-2008) έχοντας συνολικά 45 συμμετοχές.
Υπήρξε μέλος της εθνικής Ελπίδων που έλαβε μέρος στον τελικό του ευρωπαϊκού πρωταθλήματος Ελπίδων (Κ-21) το 1998, εναντίον της Ισπανίας.
Προπονητική καριέρα.
Τον Μάιο του 2012 ξεκίνησε την προπονητική του καριέρα αναλαμβάνοντας την τεχνική ηγεσία της Γλυφάδας. Τον Σεπτέμβριο του 2013 ανέλαβε πρώτος προπονητής στην Πεύκη. Τον Οκτώβριο του 2013 συμφώνησε να συνεχίσει ως βοηθός προπονητή στη Skoda Ξάνθη, θέση από την οποία αποχώρησε τον Ιούνιο του 2014.
Τον Δεκέμβριο του 2014 ανέλαβε την τεχνική ηγεσία της εθνικής Νέων (Κ-19).

</doc>
<doc id="43298" url="https://el.wikipedia.org/wiki?curid=43298" title="Υπόσταση">
Υπόσταση

Η υπόσταση (Ελληνικά: ὑπόστασις) είναι η υποκείμενη κατάσταση ή η υποκείμενη ουσία και είναι η θεμελιώδης πραγματικότητα που υποστηρίζει όλα τα άλλα. Στον Νεοπλατωνισμό την υπόσταση της ψυχής, του νου και του «ενός» εξέτασε ο Πλωτίνος. Στη χριστιανική θεολογία, η Αγία Τριάδα αποτελείται από τρεις υποστάσεις: Υπόσταση του Πατρός, Υπόσταση του Υιού και Υπόσταση του Αγίου Πνεύματος.

</doc>
<doc id="43299" url="https://el.wikipedia.org/wiki?curid=43299" title="Παναιτώλιο Αιτωλοακαρνανίας">
Παναιτώλιο Αιτωλοακαρνανίας

Το Παναιτώλιο, επίσημα Παναιτώλιον, είναι πεδινή κωμόπολη και κοινότητα της Περιφερειακής Ενότητας Αιτωλοακαρνανίας σε υψόμετρο 67 μέτρα.
Γεωγραφία - Αξιοθέατα.
Το Παναιτώλιο βρίσκεται μόλις 5 χλμ. νοτιοανατολικά από το Αγρίνιο και είναι σχεδόν ενωμένο με αυτό. Συνορεύει με το Καινούργιο (ΒΑ.), την εθνική οδό Αντίρριου - Ιωαννίνων (Δ.), τη Νέα Αβόρανη και τη λίμνη Τριχωνίδα. Ο εύφορος κάμπος του ξεκινά κοντά στις υπόρειες του Παναιτωλικού όρους και τελειώνει στις καλαμιές της λίμνης. Βασικά προϊόντα είναι οι ελιές, το καλαμπόκι και το τριφύλλι. Με τα καλοχτισμένα πέτρινα σπίτια του δεσπόζει στην περιοχή της Τριχωνίδας, στις παρυφές της οποίας βρίσκονται και τα "Αμπάρια", γνωστά για την πανίδα, τη χλωρίδα και όπου τα παλιότερα χρόνια είχε αναπτυχθεί εμπόριο χελιών και άλλων ψαριών. Το παλιό αντλιοστάσιο που υπήρχε ανακαινίστηκε μέσω Ευρωπαϊκού Προγράμματος LIFE - ΦΥΣΗ 1999 και μετατράπηκε σε Κέντρο Περιβάλλοντος Τριχωνίδας. Διαθέτει εκθεσιακό χώρο με θεματικούς πίνακες, μακέτα της Τριχωνίδας, ενυδρείο με ψάρια της λίμνης, αίθουσα προβολών και εργαστήριο ανάλυσης ποιότητας νερού. Στον ίδιο χώρο λειτουργεί εκθετήριο του Γυναικείου Συνεταιρισμού Παναιτωλίου με τοπικά προϊόντα (γλυκά κουταλιού, τραχανά, χυλοπίτες κ.ά.).
Ιστορία.
Στην ηλεκτρονική εφημερίδα του Αγρινίου "Νέα Εποχή" ο Αθανάσιος Παλιούρας διηγείται: ""Ανατολικά και νότια του Βραχωριού απλώνεται η ακραία συνοικία, που όλοι την ονομάζουν Ντούτσαγα. Ο παππούς μου, ο μπάρμπα-Ζάχος ο Κάππας, που έφτασε τα εκατό και μας αποχαιρέτησε όρθιος μια Μεγάλη Παρασκευή του 1961, έλεγε πως, καθώς θυμόταν από τους παλιότερους που το κουβέντιαζαν, όταν αυτός ήταν παιδί - δηλαδή εκεί γύρω στα 1880 - όλοι ήξεραν για τον Ντουτς - αγά. Αυτός ο Τούρκος αγάς εξουσίαζε την περιοχή μας ως την ώρα που επαναστάτησαν οι Βραχωρίτες - μια άλλη ηρωική ιστορία αυτή - δηλαδή ως τις 11 Ιουνίου 1821. Ήταν ο Ντουτς αγάς γαμπρός του Μουσταφά - πασά, που είχε στην κατοχή του όλη την παραλίμνια περιοχή και μέχρι τον Αϊ Γιάννη τον Ριγανά. Αυτό το μεγάλο και πλούσιο προάστιο του Αγρινίου, το Παναιτώλιο" "σήμερα, οι παλιότεροι το ξέρουν το μισό σαν Μουσταφούλι και το άλλο μισό σαν Χαλίκι. Από τα παιδικά μου χρόνια θυμάμαι κι εγώ πως κάθε Σαββατοκύριακο ερχόταν το νερό από το ποτάμι της Ερημίτσας (Ερμίτσα) και ποτιζόταν η Ρουπακιά. Ήταν, έλεγαν, μέσα στη συμφωνία της προίκας που έδωσε ο Μουσταφά - πασάς στον Ντουτς - αγά. Τουρκικό εθιμικό δίκαιο που έμεινε ως σήμερα ισχυρό και παντοδύναμο, πάνω από οποιαδήποτε νεότερη ρύθμιση"."
Διοικητικά.
Το Παναιτώλιο αναφέρεται επίσημα μετά την απελευθέρωση το 1835 με την ονομασία "Μουσταφούλι" στο ΦΕΚ 19Α - 07/12/1835 να προσαρτάται στον τότε δήμο Θέρμου. Το 1912 με το ΦΕΚ 261Α - 31/08/1912 ορίστηκε έδρα της νεοϊδρυθείσας κοινότητας Μουσταφουλίου. Το 1928 με ΦΕΚ 81Α - 14/05/1928 μετονομάστηκε σε Παναιτώλιον. Σύμφωνα με το πρόγραμμα Καλλικράτης αποτελεί την τοπική κοινότητα Παναιτωλίου που υπάγεται στη δημοτική ενότητα Θεστιέων του Δήμου Αγρινίου και σύμφωνα με την απογραφή 2011 έχει 2.935 μόνιμους κατοίκους.
Διατελέσαντες πρόεδροι της Κοινότητας Παναιτωλίου.
Πρόεδροι της Κοινότητας διετέλεσαν τα εξής πρόσωπα:
Αθλητισμός.
Στο Παναιτώλιο εδρεύει ο «Γυμναστικός Σύλλογος Ολυμπιακός Παναιτωλίου», ο οποίος έχει επίσημο έτος ίδρυσης το 1948 και εκπροσωπεί την περιοχή στις τοπικές ποδοσφαιρικές διοργανώσεις της Ε.Π.Σ. Αιτωλοακαρνανίας. Αγωνίζεται με χρώματα το κόκκινο και το λευκό και έμβλημά του αποτελεί ο δαφνοστεφανωμένος έφηβος.
Ο Ολυμπιακός Παναιτωλίου εχει πολυετή παρουσία στα τοπικά πρωταθλήματα. Η σημαντικότερη διάκρισή του είναι η συμμετοχή του στην Δ΄ Εθνική κατηγορία τη χρονιά 1992-93, ενώ την ίδια χρονιά υπήρξε φιναλίστ του κυπέλλου Ε.Π.Σ. Αιτωλοακαρνανίας με αντίπαλο τον Ναυπακτιακό Αστέρα.
Το καλοκαίρι του 2019 δε δήλωσε συμμετοχή στο πρωτάθλημα της Β΄ Κατηγορίας όπου αγωνιζόταν και έτσι τη χρονιά 2019-20 έμεινε εκτός αγωνιστικής δράσης. Ωστόσο ένα χρόνο αργότερα, το Σεπτέμβριο του 2020 δήλωσε ξανά συμμετοχή στα πρωταθλήματα της Ε.Π.Σ. Αιτωλοακαρνανίας, ξεκινώντας από τη Γ΄ Κατηγορία.
Έδρα του αποτελεί παραδοσιακά το Δημοτικό Γήπεδο Παναιτωλίου το οποίο το 2020 μετονομάστηκε σε Δημοτικό Γήπεδο Παναιτωλίου «Δημήτριος Καραγιάννης» προς τιμήν του αείμνηστου πρώην προέδρου του συλλόγου για την προσφορά του στο σύλλογο και στην τοπική κοινωνία γενικότερα.

</doc>
<doc id="43300" url="https://el.wikipedia.org/wiki?curid=43300" title="Πολυάννα">
Πολυάννα

Η Πολυάννα είναι το όνομα της νουβέλας της Έλενορ Πόρτερ του 1913 η οποία είναι κλασσικό παιδικό βιβλίο. Η Πολυάννα είναι φανταστικός χαρακτήρας του βιβλίου, ένα κοριτσάκι που καταφέρνει να μοιράσει αισιοδοξία και καλή διάθεση σε όλο τον κόσμο που βρίσκεται γύρω του.

</doc>
<doc id="43301" url="https://el.wikipedia.org/wiki?curid=43301" title="Καλλιθέα Αττικής">
Καλλιθέα Αττικής

Η Καλλιθέα είναι πολυπληθές προάστιο των Αθηνών και δήμος του Νοτίου Τομέα Αθηνών της Περιφέρειας Αττικής. Διαθέτει μόνιμο πληθυσμό 100.641 κατοίκους και έχει πυκνότητα πληθυσμού 21.192 κατοίκους ανά τετραγωνικό χιλιόμετρο, αποτελώντας έτσι τον πιο πυκνοκατοικημένο δήμο της Ελλάδας. Ο οικιστικός πυρήνας της Καλλιθέας είναι η πλατεία Δαβάκη, που βρίσκεται περί τα 3 χιλιόμετρα νότια του κέντρου της Αθήνας.
Οριοθέτηση.
Η Καλλιθέα καταλαμβάνει μία μακρόστενη εν γένει έκταση: εκτείνεται από τις οδούς Λαγουμιτζή και Καλλιρρόης στα βόρεια ως τον φαληρικό όρμο στα νότια. Από βορρά προς νότο, διατρέχεται από την κεντρική της λεωφόρο, τη λεωφόρο Θησέως, λεωφόρο Ελευθερίου Βενιζέλου πλέον, συνολικού μήκους τεσσάρων χιλιομέτρων. Στα ανατολικά οριοθετείται από τη λεωφόρο Ανδρέα Συγγρού η οποία τη χωρίζει από τον Νέο Κόσμο, τη Νέα Σμύρνη και το Παλαιό Φάληρο. Στα δυτικά, η τεχνητή κοίτη του Ιλισού και οι γραμμές του Ηλεκτρικού Σιδηροδρόμου (Γραμμής 1 του Μετρό) τη χωρίζουν από το Μοσχάτο και τον Ταύρο. Σημειώνεται ότι από την περιοχή δυτικά των σιδηροδρομικών γραμμών, μόνο το οικοδομικό τετράγωνο που περιλαμβάνει το κτίριο της Σιβιτανιδείου Σχολής εντάσσεται στα όρια του Δήμου Καλλιθέας.
Ιστορία.
Ο οικισμός της Καλλιθέας κατοικήθηκε τον 19ο αιώνα, από την δεκαετία του 1870 και εντεύθεν. Ο έμπορος Λάσκαρις Λασκαρίδης, ο πανεπιστημιακός και συγγραφέας Γεώργιος Π. Κρέμος και ο νομικός Γεώργιος Φιλάρετος ήταν ανάμεσα στους πρώτους οικιστές (1884-1885) της Καλλιθέας. Από το 1922 εγκαταστάθηκαν πρόσφυγες, ύστερα από την Μικρασιατική Καταστροφή. Η κοινότητα Καλλιθέας ιδρύθηκε το 1925, οπότε ο οικισμός αποσπάσθηκε από τον Δήμο Αθηναίων και το 1933 ανακηρύχθηκε ανεξάρτητος δήμος.
Στην περίοδο του Β΄ Παγκοσμίου Πολέμου, η Καλλιθέα συμμετείχε ενεργά στην Εθνική Αντίσταση (ΕΛΑΣ). Μεταξύ των κυριοτέρων γεγονότων της περιόδου υπήρξε η Μάχη της Οδού Μπιζανίου, μεταξύ 10 ΕΠΟΝιτών και κατοχικών δυνάμεων, τον Ιούλιο του 1944, καθώς και το Μπλόκο του Αυγούστου του ιδίου έτους.
Την δεκαετία του 1990, μετά τη διάλυση της Ένωσης Σοβιετικών Σοσιαλιστικών Δημοκρατιών, ο δήμος υποδέχθηκε Πόντιους παλιννοστούντες.
Με την εφαρμογή της νέας διοικητικής διαίρεσης της χώρας κατά το Πρόγραμμα «Καλλικράτης» το 2011, ουδεμία μεταβολή επήλθε σύμφωνα με το άρθρο 1,§ 5.1.Β αυτού.
Εκπαίδευση.
Στην Καλλιθέα εδρεύουν δύο πανεπιστήμια, το Πάντειο Πανεπιστήμιο Πολιτικών και Κοινωνικών Επιστημών και το Χαροκόπειο Πανεπιστήμιο, καθώς και η ιστορική Σιβιτανίδειος Δημόσια Σχολή Τεχνών και Επαγγελμάτων.
Στον δήμο υπάρχουν 11 παιδικοί δημοτικοί σταθμοί, 25 δημόσια νηπιαγωγεία, 28 δημόσια δημοτικά σχολεία, 14 δημόσια γυμνάσια, 7 δημόσια λύκεια, παράλληλα λειτουργεί και 1 εσπερινό γυμνάσιο-λύκειο και 1 ιδιωτικό.
Αθλητισμός.
Γνωστά αθλητικά σωματεία του δήμου είναι:
Το ποδοσφαιρικό τμήμα του Γ.Σ. Καλλιθέας αγωνίζεται στη Β΄ Εθνική, στο Δημοτικό Στάδιο Καλλιθέας «Γρηγόρης Λαμπράκης». Επίσης ο Γ.Σ. Καλλιθέας διατηρεί και τμήματα ενόργανης γυμναστικής και στίβου. Ο Παντζιτζιφιακός Α.Ο. διατηρεί τμήμα ποδοσφαίρου και αγωνίζεται στις τοπικές ερασιτεχνικές κατηγορίες. Ο Ίκαρος Καλλιθέας, ο Α.Ο. Αετός Καλλιθέας, ο Π.Ο.Κ. Έσπερος και η Α.Ε. Καλλιθέας διατηρούν τμήματα καλαθοσφαίρισης και αγωνίζονται η πρώτη στη Β΄ Εθνική, και οι υπόλοιπες στην Α΄ ΕΣΚΑΝΑ. Όμως από το 2009 ο Ίκαρος συγχωνεύθηκε με τον Έσπερο και η νέα ομάδα που δημιουργήθηκε αγωνίζεται στην Α2. Ο Α.Ο. Φοίνικας Καλλιθέας με έτος ίδρυσης το 1947 διατηρεί σωματείο κλασικού ποδοσφαίρου (11Χ11) της ΕΠΣ Αθηνών. Ο Ολυμπιακός Καλλιθέας με έτος ίδρυσης το 1993 διατηρεί σωματείο ποδοσφαίρου σάλας (5Χ5) της Πανελλήνιας Ένωσης Ποδοσφαιρικών Σωματείων Σάλας. Επίσης ο Ίκαρος Καλλιθέας διατηρεί τμήμα ποδοσφαίρου και αγωνίζεται στη ΕΠΣ Πειραιά.
Μνημεία.
Στην Καλλιθέα υπάρχουν πολλά κτίρια και μνημεία όπως:
Το 1909, η «Ανώνυμη Μετοχική Εταιρεία Οικοδομικών Επιχειρήσεων», κατασκευάστρια εταιρεία και των πρώτων οικιών του νεοϊδρυθέντος (1884) οικισμού και μετέπειτα δήμου, κατασκεύασε στην περιοχή του Χαροκόπου, 50 πανομοιότυπες πέτρινες διώροφες οικίες, εξαιρετικής αρχιτεκτονικής, βασισμένες σε σχέδια του γνωστού Γερμανού αρχιτέκτονα, Ερνέστου Τσίλερ.
Από την εποχή του Β΄ Παγκοσμίου Πολέμου υπάρχουν πολλά ιστορικά κτίρια όπως το «Διατηρητέο κτίριο ΠΕΑΝ», κτίριο της εποχής του Μεσοπόλεμου (φέρεται κατασκευασμένο μεταξύ των ετών 1935-1940), κηρυγμένο ως Ιστορικό Διατηρητέο Μνημείο. Σήμερα στεγάζει το «Μουσείο Π.Ε.Α.Ν» (Πανελλήνιος Ένωσις Αγωνιζομένων Νέων).
Δήμος Καλλιθέας.
Ο δήμος Καλλιθέας βρίσκεται στην Περιφερειακή Ενότητα Νοτίου Τομέα Αθηνών της Περιφέρειας Αττικής.
Έμβλημα.
Ο δήμος Καλλιθέας έχει ως έμβλημά του τον Θησέα, γιο του Αιγέα, ο οποίος σύμφωνα με την ελληνική μυθολογία, όταν επέστρεψε από την Κρήτη όπου είχε σκοτώσει τον Μινώταυρο, αποβιβάστηκε στις ακτές της σημερινής Καλλιθέας.
Κοινοτάρχες.
Η Καλλιθέα αναγνωρίστηκε ως Κοινότητα το 1925. Πρόεδροι διετέλεσαν οι:
Δήμαρχοι.
Δήμαρχοι διετέλεσαν τα ακόλουθα πρόσωπα:
Μέσα ενημέρωσης.
Το KallitheaCity.com είναι ένα ανεξάρτητο τοπικό μέσο, με κυρίως περιεχόμενο τα πολιτιστικά και τα δημοτικά νέα της πόλης. Δημιουργήθηκε μετά τις δημοτικές εκλογές του Μαΐου του 2014.

</doc>
<doc id="43303" url="https://el.wikipedia.org/wiki?curid=43303" title="Πάτερο Ιωαννίνων">
Πάτερο Ιωαννίνων

Το Πάτερο είναι χωριό του νομού Ιωαννίνων σε υψόμετρο 730 μέτρα και ανήκει στα Κατσανοχώρια της Ηπείρου. Βρίσκεται βόρεια από το αρχαίο κάστρο της περιοχής (4ος π.Χ. αι.), περίπου δύο χιλιόμετρα σε ευθεία γραμμή. Σύμφωνα με το πρόγραμμα "Καλλικράτης", μαζί με τους οικισμούς Κωστήτσι, Νίστορα και Φορτόσι αποτελούν τη τοπική κοινότητα Φορτοσίου που ανήκει στη δημοτική ενότητα Κατσανοχωρίων του Δήμου Βορείων Τζουμέρκων και σύμφωνα με την απογραφή 2011, έχει πληθυσμό 44 κατοίκους. Παλιότερα ανήκε στο Δημοτικό Διαμέρισμα Φορτοσίου του Δήμου Κατσανοχωρίων και στην απογραφή του 2001 είχε πληθυσμό 73 κατοίκων.
Ιστορία.
Στα όρια του χωριού δε βρέθηκαν ποτέ στοιχεία που να αποδείχνουν κατοίκηση εξίσου παλιά μ' εκείνη του κάστρου. Ένας "αρχαίος" τάφος διακόσια μέτρα νοτίως του μοναστηριού της Ζοωδόχου Πηγής δεν είναι της εποχής του κάστρου, αλλά μάλλον της περιόδου της Τουρκοκρατίας, αν όχι λίγο πρωϊμότερος (12ου-14ου αι.). Στην ντοπιολαλιά αναφέρονταν ως "Πάτερ". Έτσι αναφέρεται και σε μια σημείωση σε Μηναία της μητροπολιτικής του εκκλησίας της Αγίας Παρασκευής με χρονολογία 1863. Περίεργο είναι πως οι παλαιότεροι το χρησιμοποιούσαν ως γένους θηλυκού, "η Πάτερ", και όταν αναφέρονταν σ' αυτό χρησιμοποιούσαν την έκφραση "στ' Πάτερ". Πιθανόν η έκφραση να σήμαινε "στου Πάτερ" με άκλιτο "το Πατήρ", ως συνηθίζεται ακόμα και σήμερα στη νεοελληνική, από την αρχαιόκλιτη κλητική του "Πατήρ" (παπάς). Ίσως πρωτοέγινε γνωστό ως ενδιαίτημα κάποιου μοναχού ή ιερέως ή το μοναστήρι του προϋπήρξε του χωριού. Πάντως τον ίδιο τρόπο χρησιμοποιούν ακόμη και σήμερα και για άλλα χωριά των Κατσανοχωρίων και όχι μόνο: στ` Καλέντζ, στ` Φορτόσ , στ` Κωστήτσ, αλλά και στ` Πράμαντα, σν` Άγναντα κ.α., αντί του ΄΄σωστού΄΄ στο Καλέντζι, στο Φορτόσι, στο Κωστήτσι, στα Άγναντα, στα Πράμαντα). 
Πότε πρωτοκατοικήθηκε δεν είναι εξακριβωμένο. Η κεντρική του εκκλησία της Αγίας Παρασκευής χτίστηκε το 1650 και να αγιογραφήθηκε στην αψίδα του ιερού μάλλον το 1654, στην αψίδα της Πρόθεσης το 1695 και στον υπόλοιπο ναό μετά το 1700, πιθανόν από αγιογράφους της γνωστής οικογένειας ζωγράφων του διπλανού χωριού Φορτοσίου. Τα κατώτερα μέρη των τοίχων δεν αγιογραφήθηκαν ποτέ και ο ναός δίνει έτσι την εντύπωση έργου ημιτελούς. Η λοιπή αγιογραφία είναι εξαιρετικής μεταβυζαντινής τέχνης με ποικιλία θεματική. Ο ναός είναι βασιλική μετά τρούλου, στηρίζεται σε τέσσερις πεσσούς και εγκάρσια καμάρα και από το 1972 έχει κηρυχθεί αρχαίο μνημείο. Αν το χωριό έφτασε να χτίσει εκκλησιά μεγαλοπρεπή το 1650 σημαίνει πως είχε ήδη ζωή πολλών δεκαετιών αν όχι αιώνων. Ούτως ή άλλως το χωριό υπήρχε ήδη από τη δεκαετία του 1520, αφού τότε καταγράφεται σε οθωμανικό φορολογικό κατάστιχο με 30 περίπου οικογένειες. 
Ο ναός του Αγίου Νικολάου στη βόρεια παρυφή του είναι νεότερος. Το Μοναστήρι της Ζωοδόχου Πηγής στα νότια και κοντά στα δυο πηγάδια από όπου υδρεύονταν το χωριό χτίστηκε αμέσως μετά την απελευθέρωση του 1913, ενώ προϋπήρχε τουλάχιστον από το 18ο αιώνα. 
Εκπαίδευση.
Το σχολείο του είναι κτίσμα του 1888 με την επιγραφή «Γεροκωστοπούλειος Σχολή 1888» και έχει χαρακτηριστεί από το 2008 ως μνημείο γιατί "διότι αφενός αποτελεί τυπικό δείγμα Ηπειρώτικου σχολικού κτιρίου της αρχής του 20ου αιώνα, με αξιόλογα μορφολογικά και αρχιτεκτονικά στοιχεία και αφετέρου είναι στενά συνδεδεμένο με την εκπαιδευτική ιστορία του οικισμού και τις μνήμες των κατοίκων του". Είναι δωρεά του Αχιλλέα Γεροκωστόπουλου, υπουργού στην κυβέρνηση της εποχής (1890-1892), του ελεύθερου ελληνικού βασιλείου, ο οποίος θεωρείται ευεργέτης της περιοχής. Ο θείος του υπουργού Χριστόδουλος Γεροκώστας ξενιτεύτηκε από το χωριό στην Πάτρα, όπου πλούτισε ως έμπορος κι εκεί τον ακολούθησε ο πατέρας του υπουργού με την οικογένειά του. Τα χρήματα με τα οποία κατασκευάστηκε η «Γεροκωστοπούλειος Σχολή» κληροδοτήθηκαν στον Αχιλλέα από το θείο του Χριστόδουλο γι' αυτό το σκοπό. Το σπίτι του στο χωριό σώζεται ακόμα ως είχε. 
Στο σχολείο φοιτούσαν αγόρια κορίτσια ακόμα και την εποχή της τουρκοκρατίας που έληξε μόλις το 1912. Η φοίτηση ήταν τετραετής. Όσοι, αγόρια ή κορίτσια, ήθελαν μπορούσαν να συνεχίσουν στο Ελληνικό (ημιγυμνάσιο) στο διπλανό χωριό, το Καλέντζι. Στο χωριό ζούσαν τη δεκαετία του 1970-80 ακόμα γυναίκες που στο Ελληνικό είχαν διδαχτεί και γαλλικά. Είναι αξιοσημείωτο πως καθ΄όλη τη διάρκεια του περασμένου αιώνα ο αναλφαβητισμός στο χωριό ήταν μηδενικός.
Κάτοικοι.
Οι Πατεριώτες ασχολούνταν με την κτηνοτροφία και τη γεωργία κυρίως, τη μαστορική από τις άλλες τέχνες, τη ραπτική και την τσαγγαρική. Μερικοί ξενιτεύονταν ακόμα και από τον 19ο αι. Ελάχιστοι είχαν ανώτερη ή ανώτατη εκπαίδευση πριν το 1950. Από το 1960 και εξής η πλειονότητα έχει γυμνασιακή εκπαίδευση τουλάχιστον. Τα τελευταία χρόνια δεν λειτουργεί το σχολείο λόγω ελλείψεως μαθητών. Οι μόνιμοι σήμερα κάτοικοι δεν ξεπερνούν τους 9. Παλαιότερα έφταναν με 25 σπίτια και τους 180. Το καλοκαίρι όταν γεμίζουν τα σπίτια που χρησιμοποιούνται ως εξοχικά φτάνουν σήμερα και τους 100 και το χωριό δίνει την εντύπωση ενός ανθηρού και ευημερούντος τόπου.

</doc>
