<doc id="69186" url="https://el.wikipedia.org/wiki?curid=69186" title="Ελληνική Εθνική Θρησκεία">
Ελληνική Εθνική Θρησκεία



</doc>
<doc id="69188" url="https://el.wikipedia.org/wiki?curid=69188" title="Γ.Α.Σ. Αναγέννηση Άρτας">
Γ.Α.Σ. Αναγέννηση Άρτας

Ο Γυμναστικός Αθλητικός Σύλλογος Αναγέννηση Άρτας είναι αθλητικό σωματείο που έχει ιδρυθεί το 1960. Τα χρώματα της ομάδας είναι μαύρο-άσπρο και έμβλημα το γνωστό τοπικό γεφύρι. Δημιουργήθηκε από συγχώνευση των Παναμβρακικού (ίδρ. 1925), Αετού (1949) και Ολυμπιακού Άρτας (1951).
Η Αναγέννηση Άρτας διαθέτει τμήματα ποδοσφαίρου,χειροσφαίρισης ανδρών και γυναικών,πετοσφαίρισης ανδρών ενώ παλιότερα είχε και καλαθοσφαίρισης ανδρών.
Τμήμα ποδοσφαίρου.
Κύριο λήμμα:Γ.Α.Σ. Αναγέννηση Άρτας (ποδόσφαιρο)
Ιστορία.
Η πρώτη ομάδα της πόλης ήταν ο Α.Ο. Παναμβρακικός (έτος ίδρυσης 1926), ο οποίος αντιπροσώπευε την πρωτεύουσα του νομού και τον κάμπο και είχε χρώματα μπλε-άσπρο. Στη δεκαετία του '30 στην πόλη άλλες ομάδες ήταν ο Κεραυνός και η Πανεργατική Ένωση.
Το 1949 ιδρύεται ο Α.Ο. Αετός Άρτας, με χρώματα πράσινο - άσπρο, που αντιπροσώπευε τους προερχόμενους από τα ορεινά κατοίκους. Ίσως η ίδρυση του να συνδέεται με την υποχρεωτική κάθοδο των ορεινών στην Άρτα, λόγω των συνεπειών του εμφυλίου πολέμου.
Το 1950 ιδρύεται ο Α.Ο. Ολυμπιακός, που αντιπροσώπευε τους πολυπληθείς φιλάθλους του Ολυμπιακού Πειραιώς στην Άρτα.
Η Άρτα ήταν από τις πρώτες πόλεις που προχώρησε στη συγχώνευση των ποδοσφαιρικών της σωματείων σε μια ισχυρότερη ομάδα, αρκετά νωρίτερα από άλλες ποδοσφαιρικά προηγμένες πόλεις, όπως η Καλαμάτα, οι Σέρρες, η Λάρισα, τα Γιάννενα. Την ίδια περίοδο, μαζί με την Άρτα, πόλεις που προχώρησαν σε συγχωνεύσεις ήταν τα Τρίκαλα, η Έδεσσα, η Βέροια, η Κατερίνη και η Κόρινθος και η Λειβαδιά.
Η ιδέα για συγχώνευση γεννήθηκε το 1958 και υλοποιήθηκε, αφού διαχωρίστηκε το αθλητικό τμήμα από τον πολιτιστικό σύλλογο "Σκουφάς". Οι τρεις ομάδες - Α.Ο. Παναμβρακικός, Α.Ο. Αετός και Α.Ο. Ολυμπιακός - δημιούργησαν το 1960 τον Γ.Α.Σ.Αναγέννηση Άρτας, με σήμα το θρυλικό γεφύρι της Άρτας και χρώματα το άσπρο (κοινό χρώμα και στις τρεις προγενέστερες ομάδες) και το μαύρο.
Οι σημαντικότερες στιγμές της Αναγέννησης ήταν την δεκαετία του 60 και του 70 που συμμετείχε στην Β εθνική.Στο μεγαλύτερο κομμάτι της ιστορίας της συμμετέχει στις εθνικές κατηγορίες.
Τίτλοι και διακρίσεις.
Γ εθνική: 2 (1968-69,1975-76)
Δ εθνική: 2 (1982-83,1990-91)
Πρωταθλήματα ΕΠΣ Άρτας: 4 (1999-00,2001-02,2013-14,2018-19)
Κύπελλα ΕΠΣ Άρτας: 8 (1993-94,1998-99,2001-02,2002-03,2003-04,2009-10,2012-13.2019-20)
Φιναλίστ κυπέλλου ΕΠΣ Άρτας: 1 (2013-14)
Πρωταθλήματα ΕΠΣ Ηπείρου: 3 (1963-64,1968-69,1975-76)
Κύπελλα ΕΠΣ Ηπείρου: 2 (1975-76,1977-78)
Τμήμα χειροσφαίρισης Ανδρών.
Διαδρομή.
1980-81:Συμμετοχή στα προκριματικά πανελληνίου στον όμιλο της Ηπείρου.
1981-82:Συμμετοχή στα προκριματικά πανελληνίου στον όμιλο της Δυτικής Στερεάς Ελλάδας.
1986-87:Πρωταθλήτρια στον δυτικό όμιλο της Β εθνικής και άνοδος στην Α εθνική.
1987-88:Συμμετοχή στην Α εθνική.Τερμάτισε στην 9η θέση με 16 βαθμούς.Συμμετοχή σε αγώνες διαβάθμισης μετά το τέλος του πρωταθλήματος και παραμονή στην Α εθνική.
1988-89:Συμμετοχή στην Α εθνική.Τερμάτισε 10η με 7 βαθμούς και υποβιβάστηκε στην Α2.
2001-02:Συμμετοχή στην Α2 κατηγορία.Τερμάτισε 3η με 34 βαθμούς φτάνοντας κοντά στην άνοδο.
2002-03:Συμμετοχή στην Α2 κατηγορία.Τερμάτισε 4η με 29 βαθμούς φτάνοντας κοντά στην άνοδο.
2003-04:Συμμετοχή στην Α2 κατηγορία.Τερμάτισε 12η με 14 βαθμούς και υποβιβάστηκε στην Β εθνική.
2004-05:Συμμετοχή στην Β εθνική.Τερμάτισε 2η με 28 βαθμούς στον 4ο όμιλο και ανέβηκε στην Α2 κατηγορία.
2005-06:Συμμετοχή στην Α2 κατηγορία.Τερμάτισε 3η με 21 βαθμούς στον πρώτο όμιλο.
2006-07:Συμμετοχή στην Α2 κατηγορία.Τερμάτισε 6η με 17 βαθμούς στον πρώτο όμιλο.
2007-08:Συμμετοχή στην Α2 κατηγορία.Τερμάτισε 3η με 22 βαθμούς στον πρώτο όμιλο.
2008-09:Συμμετοχή στην Α2 κατηγορία.Τερμάτισε 6η με 19 βαθμούς στον πρώτο όμιλο και υποβιβάστηκε στην Β εθνική.
2009-10:Συμμετοχή στην Β εθνική.Τερμάτισε 6η με 16 βαθμούς στον πρώτο όμιλο.
2010-11:Συμμετοχή στην Β εθνική.Τερμάτισε 7η με 14 βαθμούς στον 2ο όμιλο.
2011-12:Συμμετοχή στην Β εθνική.Τερμάτισε 5η με 6 βαθμούς στον 2ο όμιλο,2 υποόμιλο.
2012-13:Συμμετοχή στην Β εθνική.Τερμάτισε 1η στον 4ο όμιλο με 28 βαθμούς και ανέβηκε στην Α2 κατηγορία.
2013-14:Συμμετοχή στην Α2 κατηγορία.Τερμάτισε 2η με 26 βαθμούς,φτάνοντας κοντά στο πρωτάθλημα και την άνοδο στην Α1 κατηγορία.
2014-15:Συμμετοχή στην Α2 κατηγορία.Κατέλαβε την 8η θέση στον 2ο όμιλο με 8 βαθμούς και υποβιβάστηκε στην Β εθνική.
Τις σεζόν 2015-16 και 2016-17 δεν συμμετείχε σε κάποια διοργάνωση.Το καλοκαίρι του 2017 το τμήμα επανιδρύθηκε.
Με το τέλος της σεζόν 2018-19 η Αναγέννηση Άρτας απορρόφησε τον Πρωτέα Άρτας.Πλέον η διοίκηση του Πρωτέα ανέλαβε το τμήμα της Αναγέννησης και το αγωνιστικό τμήμα θα κατεβαίνει με το όνομα και τα χρώματα της Αναγέννησης.Η Αναγέννηση συνεχίζει από την Α2,όπου συμμετείχε ο Πρωτέας.
Την σεζόν 2019-20 συμμετείχε στην Α2 κατηγορία,δεύτερο όμιλο.Παραιτήθηκε από το πρωτάθλημα μετά το τέλος της τρίτης αγωνιστικής.
Τρέχουσα σύνθεση.
1.Σάσα Βουγιασίνοβιτς
2.Γεωργίου Κανέλλος
3.Δεμίρης Νίκος
4.Μάρκοβιτς Μιχάλης
5.Ζήσης Δημήτρης
6.Τούτσης Θάνος
7.Κάντσης
8.Παπαγιαννόπουλος
9.Γιαμούρης
10.Λάιος
11.Νασιούλας
12.Λάκκας
13.Τσιάτσος
14.Κωνσταντίνου
15.Διάρας
16.Καρατζιάς
17.Θάνος
18.Μπέκας 
19.Μακρής
20.Γρούμπας
21.Δελικούρας
22.Βάρης
23.Σακκάς
Έδρα.
Έδρα της ομάδας είναι το κλειστό γυμναστήριο της πόλης χωρητικότητας 500 ατόμων που βρίσκεται στην Περιφερειακή οδός της Άρτας.  
Τμήμα χειροσφαίρισης Γυναικών.
Η γυναικεία ομάδα χάντμπολ της Αναγέννησης Άρτας αγωνίζεται στην Α1 κατηγορία και τα τελευταία χρόνια πρωταγωνιστεί στο πρωτάθλημα και το κύπελλο.
Ιστορία.
- 1987.  Iδρυση του τμήματος ΧΑΝΤΜΠΟΛ Γυναικών.
- 1988.  Ανοδος στην Β' Εθνική κατηγορία.
- 1989. Συμμετοχή στην Β' Εθνική. Τερματίζει στην 2η θέση.
- 1990. Πρωταθλήτρια Β' Εθνικής. Ανοδος στην Α' Εθνική.             
- 1991. Συμμετοχή στην Α' Εθνική και υποβιβασμός στην Β' Εθνική.
- 1992.  Πρωταθλήτρια Β' Εθνικής και συγχρόνως ανοδο  στην Α1 Εθνική κατηγορία.                        
- 1993. Συμμετοχή στο πρωτάθλημα της Α1 Εθνικής. Καταλαμβάνει την 3η θέση.
- 1994. Συμμετοχή στην Α1 Εθνική κατηγορία. Τερματίζει στην   2η θέση.
- 1995. Πρωταθλήτρια Ελλάδος. Συμμετοχή στους 16 του EHF Cup.
- 1996. Πρωταθλήτρια Ελλάδος. Συμμετοχή στους 16 του Champions League
- 1997.  Πρωταθλήτρια Ελλάδος. Συμμετοχή και πρόκριση από τον 4ο όμιλο του Champions League 
- 1998. Πρωταθλήτρια Ελλάδος - Κυπελλούχος Ελλάδος. Συμμετοχή και πρόκριση από όμιλο του Champions League
- 1999   Πρωταθλήτρια Ελλάδος -  Κυπελλούχος Ελλάδος. Συμμετοχή και πρόκριση από τον 3ο όμιλο του Champions League
- 2000  Πρωταθλήτρια Ελλάδος  -  Κυπελλούχος Ελλάδος. Συμμετοχή και πρόκριση από τον 4ο όμιλο του Champions League
- 2001 Πρωταθλήτρια Ελλάδος -   Κυπελλούχος Ελλάδος. Συμμετοχή στον 3ο όμιλο του Champions League
- 2002 Πρωταθλήτρια Ελλάδος -  Κυπελλούχος Ελλάδος. Αποκλεισμός στον 2ο γύρο του Champions League και συμμετοχή μέχρι τον 4ο γύρο του EHF Cup.
- 2003 Πρωταθλήτρια Ελλάδος -  Κυπελλούχος Ελλάδος. Αποκλεισμός στον 2ο γύρο του Champions League και συμμετοχή μέχρι τον 3ο γύρο του EHF Cup.
- 2004 Πρωταθλήτρια Ελλάδος -  Κυπελλούχος Ελλάδος. Αποκλεισμός στον 2ο γύρο του Champions League και συμμετοχή μέχρι τους 16 του EHF Cup.
- 2005 Πρωταθλήτρια Ελλάδος -  Κυπελλούχος Ελλάδος. Αποκλεισμός στον 1ο γύρο του Champions League και συμμετοχή μέχρι τους 16 του EHF Cup.
- 2006 Πρωταθλήτρια Ελλάδος -  Κυπελλούχος Ελλάδος. Αποκλεισμός στον 1ο γύρο του Champions League και συμμετοχή μέχρι τους 16 του EHF Cup.
- 2007 Αποκλεισμός στον 2ο γύρο του Champions League και συμμετοχή μέχρι τους 16 του EHF Cup.
- 2008 Κυπελλούχος Ελλάδος. Συμμετοχή στον 3ο γύρο του Κυπέλλου Κυπελλούχων.
- 2009 Συμμετοχή στον 3ο γύρο του Κυπέλλου Κυπελλούχων.
- 2010 Συμμετοχή στον 2ο γύρο του EHF Cup.
- 2011 Συμμετοχή στον 2ο γύρο του EHF Cup.
- 2012 Συμμετοχή στον 3ο γύρο του EHF Cup.
- 2013 Συμμετοχή στους 16 του Challenge Cup.
- 2014 Συμμετοχή στον 3ο γύρο του Challenge Cup.
- 2015 Συμμετοχή στον 2ο γύρο του EHF Cup.
Έδρα.
Έδρα της ομάδας είναι το κλειστό γυμναστήριο κωστακιων Τ9 χωρητικότητας 1200 ατόμων που βρίσκεται στους Κωστακιους Άρτας .  
Τμήμα πετοσφαίρισης.
Ανδρών.
Ιστορική αναδρομή.
Το τμήμα Ανδρών της ομάδος για πολλά χρόνια αγωνίστηκε σε Β΄ και Γ΄ Εθνική. Βέβαια υπάρχουν και πολλές επιτυχίες σε ηλικιακά επίπεδα πάντα με την ομάδα της Αναγέννησης.
Η Αναγέννησης Άρτας έπαιζε την περίοδο 2011-12 στην Β' Εθνική,στον Β όμιλο.Τερμάτισε στην τελευταία θέση και υποβιβάστηκε.Το 2012 υπήρξαν αλλαγές στις κατηγορίες.Το 2012-13 αγωνίστηκε στο Εθνικό Περιφερειακό Πρωτάθλημα,στον τομέα της ΕΣΠΕΔΕ.Για τα δυο επόμενα χρόνια,2013-14 και 2014-15, η Αναγέννηση δεν συμμετείχε στο πρωτάθλημα.
Το τμήμα λειτούργησε ξανά την περίοδο 2015-16 συμμετέχοντας στο πρωτάθλημα της ΕΣΠΕΔΕ,το οποίο πλέον ήταν κομμάτι της Β εθνικής. Προτεργάτης ήταν ο Γιάννης Μπασούκας. Τερμάτισε στην δεύτερη θέση με 33 βαθμούς (14 αγώνες,11 νίκες-3 ήττες,35-16 σετ) και προκρίθηκε στα play off.Στον ημιτελικό έπαιξε με τον Ερμή Ηγουμενίτσας με μειονέκτημα από το πρωτάθλημα 2-0.Το σκορ στις νίκες ήταν 3-1 και αποκλεισμός από τον τελικό.Στο κύπελλο αποκλείστηκε από την πρώτη φάση από τον ΑΟ Πρέβεζας με 0-3 σετ. Επίσης λειτούργησαν ακαδημίες.
Την σεζόν 2016-17 συμμετείχε στην Β εθνική,στον τομέα της ΕΣΠΕΔΕ.Για την πρώτη φάση του πρωταθλήματος τερμάτισε στην πρώτη θέση με 37 βαθμούς (13-1,40-10 σετ).Προκρίθηκε στην δεύτερη φάση που αντιμετώπισε τον Ερμή Ηγουμενίτσας.Με τις νίκες να είναι στο 2-0 από την κανονική διάρκεια του πρωταθλήματος, η Αναγέννηση έκανε το 3-0 στις νίκες και πέρασε στον τελικό,όπου αντιμετώπισε τον ΑΓΣΙ.Με τις νίκες στο 2-0 από την κανονική διάρκεια του πρωταθλήματος,το τελικό σκορ στις νίκες διαμορφώθηκε στο 3-1 και η Αναγέννηση ανακηρύχθηκε πρωταθλήτρια.Για το κύπελλο Ελλάδος 2016-17,αφού προκρίθηκε από την πρώτη φάση,που έγινε σε τοπικό επίπεδο,έφτασε ως την 3η αγωνιστική του δεύτερου γύρου.Αποκλείστηκε από την ΕΑ Πατρών με 3-1 σετ.Ανακηρύχθηκε από την ΕΣΠΕΔΕ σαν κυπελλούχος της ένωσης αφού είχε νικήσει τον ΑΓΣΙ στον άτυπο τελικό στο μεταξύ τους παιχνίδι για την δεύτερη φάση του κυπέλλου Ελλάδος.
Την σεζόν 2017-18 συμμετείχε στην Α2 κατηγορία,στον Β2 υποόμιλο.Τερμάτισε στην 4η θέση με 12 βαθμούς,5 νίκες και 7 ήττες,22 σετ υπέρ και 25 κατά,1021 πόντους υπέρ και 1029 κατά.Επίσης είχε αφαίρεση 3 βαθμών γιατί αποχώρησε από διοργανώσεις υποδομών στην κατηγορία παίδων.Προκρίθηκε στα play off.Ξεκίνησε από την 4η θέση με 1 βαθμό.Στα play off γνώρισε 6 ήττες,παραμένοντας στον 1 βαθμό που είχε εξαρχής,σετ 3-18,πόντοι 413-525.Κατέλαβε την 4η θέση και δεν κατάφερε να προκριθεί στην επόμενη φάση.
Την σεζόν,2018-19 συμμετείχε στην Α2 κατηγορία,στον Β όμιλο.Τερμάτισε στην 13η και τελευταία θέση με 9 βαθμούς,2 νίκες και 22 ήττες,22-68 σετ,1816-2105 πόντους.Τις 2 νίκες τις πέτυχε εντός έδρας.Έχοντας 9 βαθμούς,16-32 σετ,1019-1074 πόντους.Εκτός έδρας είχε μόνο ήττες και δεν πήρε κάποιον βαθμό.Είχε 6-36 σετ,797-1031 πόντους.Αποτέλεσμα όλων αυτών ήταν ο υποβιβασμός της Αναγέννησης στην Β εθνική,στον τομέα της ΕΣΠΕΔΕ.
Τρέχουσα αγωνιστική περίοδος.
Την φετινή σεζόν,2019-20 συμμετείχε στην Β εθνική,στον τομέα της ΕΣΠΕΔΕ.Αποβλήθηκε από το πρωτάθλημα αφού μηδενίστηκε σε 2 αγώνες.
Γυναικών.
Η Αναγέννηση αγωνίστηκε στο πανελλήνιο πρωτάθλημα 1978 καταλαμβάνοντας την 6η θέση.
Τμήμα καλαθοσφαίρισης.
Η ομάδα διαθέτει τμήμα καλαθοσφαίρισης ανδρών το οποίο την περίοδο 2014-2015 αγωνίστηκε στο Εθνικό Περιφερειακό Πρωτάθλημα της Ε.Σ.ΚΑ.ΒΔ.Ε. στην Β' κατηγορία απ' όπου υποβιβάστηκε. Την επόμενη χρονιά, 2015-16, δεν δήλωσε συμμετοχή στην Γ κατηγορία ΕΣΚΑΒΔΕ.

</doc>
<doc id="69190" url="https://el.wikipedia.org/wiki?curid=69190" title="Αχαρναϊκός Α.Ο.">
Αχαρναϊκός Α.Ο.

Ο Αχαρναϊκός Α.Ο. είναι ερασιτεχνικός ποδοσφαιρικός σύλλογος που εδρεύει στις Αχαρνές Αττικής, παλαιότερα Μενίδι. Επίσημο έτος ίδρυσης του συλλόγου είναι το 1939 και έχει αύξοντα Αριθμό Μητρώου Ε.Π.Ο. 154. Έμβλημα του συλλόγου είναι το τριφύλλι και έχει χρώματα το πράσινο και το λευκό. Στο παρελθόν έχει αγωνιστεί στα επαγγελματικά εθνικά πρωταθλήματα ως «ΠΑΕ Αχαρναϊκός Α.Ο.» και πιο πρόσφατα ως «ΤΑΠ Αχαρναϊκός Α.Ο.» και ως«ΠΑΕ Νέος Αχαρναϊκός Α.Ο.».
Αυτό το διάστημα, αγωνίζεται στο ερασιτεχνικό πρωτάθλημα της Γ΄ Εθνικής κατηγορίας. Έδρα του αποτελεί το Δημοτικό Γήπεδο Αχαρνών χωρητικότητας 4.450 θεατών, όπου και διεξάγει τους εντός έδρας αγώνες του. Ο «Σύνδεσμος Φιλάθλων Αχαρναϊκού Valtos Club» αριθμεί 640 ενεργά μέλη, και η επιλεγμένη θύρα είναι η 4.
Ιστορία.
Η ιστορία του συλλόγου ξεκινά το 1939 όπου δημιουργείται ο «Πάνθηρας Μενιδίου». Το 1957 οι άνθρωποι του συλλόγου έχοντας επιθυμία τη συμμετοχή του στα επίσημα πρωταθλήματα της Ε.Π.Σ. Αθηνών, αποφάσισαν και συμφώνησαν στην απορρόφηση του καταστατικού και της ονομασίας του σωματείου «Υπεροχή Νεαπόλεως» της ομώνυμης συνοικίας των Εξαρχείων, η οποία και έλαβε χώρα στις 1 Σεπτεμβρίου του 1957. Στις 22 Φεβρουαρίου του 1959 και ως «Υπεροχή Νεαπόλεως» πλέον, μετονομάστηκε σε «Υπεροχή Μενιδίου» και το 1961 έλαβε τη σημερινή του ιστορική ονομασία μετονομαζόμενος σε «Αχαρναϊκός Α.Ο.», την οποία και έκτοτε φέρει ο σύλλογος. Υπό την ονομασία αυτή η ομάδα της πόλης των Αχαρνών παλαιότερα και γνωστή ως σήμερα Μενίδι, διέγραψε μια σπουδαία πορεία στην ιστορία του.
Ο Αχαρναϊκός πλεόν, μέσα σε δύο χρονιές (1961-1962 και 1962-1963) κατακτά ισάριθμες ανόδους μέχρι την δεύτερη τη τάξει κατηγορία Ε.Π.Σ. Αθηνών και την περίοδο 1966-67 κατακτά την άνοδο στην Α' και κορυφαία κατηγορία της Ε.Π.Σ. Αθηνών όπου έπειτα από 3 χρονιές, την περίοδο 1969-1970 αναδεικνύεται πρωταθλητής και κατόπιν μέσω του του ειδικού πρωταθλήματος ανόδου και του αγώνα μπαράζ δευτεραθλητών με τον Σαρωνικό Αίγινας κερδίζει την ιστορική άνοδο στην Β' Εθνική κατηγορία.
Στη Β' Εθνική αγωνίστηκε για 4 χρονιές, από την περίοδο 1970-71 μέχρι και την περίοδο 1974-1975, όποτε και υποβιβάστηκε, λόγω αναδιάρθρωσης της κατηγορίας. Έπειτα από δύο χρονιές στην Α' κατηγορία Αθηνών, την περίοδο 1976-1977, χάνει στον τελικό αγώνα από τον Π.Α.Ο. Αγίου Δημητρίου την άνοδο για την Β' Εθνική, ωστόσο όμως προβιβάστηκε στο νεοσύστατο Εθνικό Ερασιτεχνικό Πρωτάθλημα πρόδρομο της Γ' Εθνικής, από όπου την αμέσως επόμενη περίοδο 1977-1978, αναδεικνύεται πρωταθλητής και κερδίζει τελικά την επάνοδο στην Β' Εθνική.
Στη Β' Εθνική κατηγορία αγωνίζεται και πρωταγωνιστεί για περίπου μια 10ετία, με πιο ξεχωριστή χρονιά αυτή του 1981-1982 που τερμάτισε στη 2η θέση με διαφορά μόλις 1 βαθμού πίσω από την πρωταθλήτρια Παναχαϊκή, χάνοντας οριακά την πολυπόθητη άνοδο στην Α' Εθνική κατηγορία. Την περίοδο 1987-1988 υποβιβάζεται από την Β' Εθνική και στη συνέχεια ακολουθεί μια 25ετία μεταξύ Γ' Εθνικής και Δ' Εθνικής.
Την περίοδο 2011-2012 αναδεικνύεται πρωταθλητής στη Δ' Εθνική και την αμέσως επόμενη, 2012-2013, στη Γ' Εθνική, κερδίζοντας, έπειτα από 25 χρόνια, την επάνοδο στην Β' Εθνική, πλέον Football League. Στην Β' Εθνική αγωνίστηκε για 5 χρονιές, από το 2013-14 μέχρι και το 2017-18, όποτε και υποβιβάστηκε στην Γ' Εθνική. Από την τρέχουσα αγωνιστική περίοδο, 2018-19, αγωνίζεται στο ερασιτεχνικό πρωτάθλημα της Γ' Εθνικής κατηγορίας.
Πορεία Αναλυτικά.
Αναλυτικά η αγωνιστική πορεία του Αχαρναϊκού από το 1961:

</doc>
<doc id="69191" url="https://el.wikipedia.org/wiki?curid=69191" title="Π.Α. Ένωση Θράκη">
Π.Α. Ένωση Θράκη

Η Π.Α. Ένωση Θράκη ήταν ελληνικό αθλητικό σωματείο στην Αλεξανδρούπολη του νομού Έβρου. Δραστηριοποιούνταν στο άθλημα του ποδοσφαίρου. Επίσημα χρώματα της ομάδας ήταν το μπλε και το κόκκινο. Έδρα της ήταν το στάδιο «Φώτης Κοσμάς» της Αλεξανδρούπολης, χωρητικότητας 7.000 θέσεων. Έχει αγωνιστεί στα πρωταθλήματα Γ΄ και Δ΄ Εθνικής κατηγορίας.
Ιστορία.
Το 1995 ιδρύθηκε ο Ορφέας Αλεξανδρούπολης, έπειτα από τη συγχώνευση των ομάδων «Εθνικός» και «Α.Ο. Αλεξανδρούπολη». Το 1999 ο σύλλογος μετονομάστηκε σε «Ποδοσφαιρική Αθλητική Ένωση Θράκη».
Την περίοδο 2004–05 αγωνίστηκε για πρώτη φορά στο πρωτάθλημα της Γ΄ Εθνικής κατηγορίας. Το 2007 η ομάδα μετείχε στη Γ΄ Εθνική με την επωνυμία «ΤΑΠ Ένωση Θράκης». Κατά την αγωνιστική περίοδο 2008–09 η Ένωση Θράκης αγωνιζόταν στο πρωτάθλημα της Γ΄ Εθνικής Κατηγορίας. 
Εξαιτίας των οικονομικών προβλημάτων που αντιμετώπισε η ομάδα, το διαιτητικό δικαστήριο της ΕΠΟ αποφάσισε τον Ιανουάριο πρωτοδίκως να προχωρήσει στο μηδενισμό της Θράκης για την τρέχουσα περίοδο. Κατόπιν, μετά από έφεση της διοίκησης της ομάδας του Παναιτωλικού, η προγενέστερη απόφαση αναιρέθηκε κι έτσι, αν και η Ενωση Θράκης αποχώρησε από το πρωτάθλημα, οι βαθμοί που κέρδισε της επεστράφηκαν. Το μέλλον της ομάδας για την επόμενη περίοδο ήταν αβέβαιο, ενώ χρειαζόταν άμεση λύση στις οικονομικές δυσχέρειες που αντιμετώπιζε.
Την περίοδο 2009-10 η Ένωση Θράκης αγωνίστηκε στη Δ΄ Εθνική καταλαμβάνοντας την προτελευταία θέση με συνέπεια τον υποβιβασμό στο τοπικό πρωτάθλημα της Ε.Π.Σ. Έβρου, όπου δε δήλωσε συμμετοχή για τη περίοδο 2010-11 και εντέλει διαλύθηκε μετά από 15 χρόνια.
Αντιπαλότητες.
Αξιοσημείωτη ήταν η αντιπαλότητα της ομάδας με την αντίστοιχη του Πανθρακικού.
Έμβλημα.
Το έμβλημα της ομάδας εξελίχθηκε με την πάροδο του χρόνου.

</doc>
<doc id="69193" url="https://el.wikipedia.org/wiki?curid=69193" title="Κωνσταντίνος Πωγωνάτος">
Κωνσταντίνος Πωγωνάτος



</doc>
<doc id="69195" url="https://el.wikipedia.org/wiki?curid=69195" title="Νικόλαος Γ΄ Κυρδινιάτης">
Νικόλαος Γ΄ Κυρδινιάτης

Ο Νικόλαος Γ΄ Κυρδινιάτης ή "Γραμματικός" εξελέγη Πατριάρχης Κωνσταντινουπόλεως το 1084 και είχε μια εξαιρετικά μακρόχρονη, για την εποχή, Πατριαρχία, η οποία διήρκεσε 27 χρόνια, έως τον θάνατό του, τον Μάιο του 1111.
Σπούδασε στην Κωνσταντινούπολη και έζησε πολλά χρόνια στην Αντιόχεια της Πισιδίας, όπου πιστεύεται ότι εκάρη μοναχός. Περί το 1068 έφυγε από την περιοχή που απειλούνταν από επιδρομές Σελτζούκων Τούρκων και εγκαταστάθηκε στην Κωνσταντινούπολη, όπου ίδρυσε μονή αφιερωμένη στον Ιωάννη τον Βαπτιστή. Το 1084 επελέγη από τον Αυτοκράτορα Αλέξιο Κομνηνό ως διάδοχος του παραιτηθέντα Ευστράτιου Γαριδά.
Ήταν λόγιος ιεράρχης και συνέγραψε ύμνους για διάφορες ακολουθίες. Υποστηρίχθηκε από τον Αυτοκράτορα στην αντιμετώπιση των ζητημάτων που προέκυψαν κατά τη διάρκεια της Πατριαρχίας του, με σημαντικότερα την αίρεση των Βογομίλων και την έριδα του Λέοντος Χαλκηδόνος. Επί των ημερών του εκδόθηκαν συνοδικές αποφάσεις για πολλά εκκλησιαστικά θέματα, θέματα γάμων, διαζυγίων, μοναχισμού, κλπ. Ο ίδιος παρενέβη αρκετά σε θέματα μοναχισμού, στερέωσε το καθεστώς του Αγίου Όρους, από το οποίο ζήτησε να εκδιωχθούν οι Βλάχοι, και φαίνεται ότι συνέγραψε μοναστικό Τυπικό.
Ο Αυτοκράτορας Αλέξιος Κομνηνός διεξήγαγε διαπραγματεύσεις με τον Πάπα Ουρβανό Β΄, προκειμένου να του σταλεί βοήθεια από τη Δύση εναντίον των Τούρκων. Από τον Πατριάρχη Νικόλαο ζητήθηκε να γνωματεύσει σχετικά με το ζήτημα της Ένωσης των Εκκλησιών. Ο Νικόλαος εκφράστηκε υπέρ της Ένωσης, χωρίς όμως κανένα συμβιβασμό από μέρους των Ορθοδόξων. Συγκεκριμένα, ζήτησε ως προαπαιτούμενα την ομολογία Ορθόδοξης πίστης από τον Πάπα, την εγκατάλειψη του παπικού πρωτείου, του filioque, καθώς και της χρήσης άζυμου άρτου στη λατρεία.

</doc>
<doc id="69198" url="https://el.wikipedia.org/wiki?curid=69198" title="Κρουστά">
Κρουστά



</doc>
<doc id="69201" url="https://el.wikipedia.org/wiki?curid=69201" title="Α.Ε. Πολυκάστρου">
Α.Ε. Πολυκάστρου

Η Αθλητική Ένωση Πολυκάστρου είναι αθλητικός σύλλογος στο Πολύκαστρο του νομού Κιλκίς. Τα χρώματα του συλλόγου είναι τα μαύρο και το λευκό. Δραστηριοποιείται στο άθλημα του ποδοσφαίρου. Η ομάδα αγωνίζεται στο Δημοτικό Στάδιο Πολυκάστρου.
Ιστορία.
Η «Αθλητική Ένωση Πολυκάστρου» ιδρύθηκε το 1978 από την ένωση δύο παλαιότερων αθλητικών συλλόγων, του «Ολυμπιακού Πολυκάστρου» που αναγνωρίστηκε το 1951 και του «ΠΟΑ» (Ποδοσφαιρικός Όμιλος Ανατολικορωμυλιωτών) που ιδρύθηκε το 1956.
Την περίοδο 1980–81, η ομάδα κατέκτησε το πρωτάθλημα της ΕΠΣ Κιλκίς, πετυχαίνοντας έτσι την άνοδο στην Εθνική Ερασιτεχνική Κατηγορία.

</doc>
<doc id="69204" url="https://el.wikipedia.org/wiki?curid=69204" title="Μπαγκέτες">
Μπαγκέτες

Οι Μπαγκέτες (ή κρουστήρες, αγγλ. "drum sticks") ειναι μακρόστενα αντικείμενα που χρησιμοποιούνται για να παράγεται ήχος από τα τύμπανα, τα ντραμς και διάφορα άλλα κρουστά όργανα, με την κρούση τους πάνω στην επιφάνεια των οργάνων. Είναι συνήθως κατασκευασμένες από ξύλο και ποικίλλουν σε σχήμα, διαστάσεις και βάρος, ανάλογα με είδος ήχου που απαιτεί ο μουσικός. Παρόμοια με τις μπαγκέτες είναι τα σφυράκια (ή κόπανοι) και τα σκουπάκια που χρησιμοποιούνται με τον ίδιο τρόπο αλλά παράγουν διαφορετικό ήχο. 
Οι μπαγκέτες πιάνονται είτε με την κλασική λαβή, όπου το αριστερό χέρι κρατά την μπαγκέτα με την παλάμη προς τα πάνω και τη λαβή προς τα έξω και το αριστερό με την παλάμη προς τα κάτω, είτε με τη γερμανική, γαλλική ή αμερικάνικη λαβή, όπου και τα δυο χέρια είναι με τις παλάμες προς τα πάνω ή σε 45° και τη λαβή της μπαγκέτας προς το σώμα. Σε γενικές γραμμές, η μπαγκέτα ωθείται με κινήσεις του καρπού και των δακτύλων και σε μικροτερο βαθμό του βραχίονα.

</doc>
<doc id="69206" url="https://el.wikipedia.org/wiki?curid=69206" title="Βογόμιλοι">
Βογόμιλοι

Οι Βογόμιλοι, στα βουλγαρικά "Богомили", ήταν χριστιανική κοινότητα η οποία άνθισε στα Βαλκάνια την περίοδο μεταξύ του 10ου αιώνα και του 15ου αιώνα. Εμφανίστηκε στη Βουλγαρία γύρω στο 950 και ενσωμάτωσε κάποια νεομανιχαϊστικά και παυλικιανικά στοιχεία. Η θρησκευτική κίνηση εμφανίστηκε αρχικά στην Αρμενία και τη Μικρά Ασία, και δέχτηκε αργότερα σλαβονικές επιδράσεις που αποσκοπούσαν στη μεταρρύθμιση της προσφάτως ιδρυθείσας Βουλγαρικής Ορθόδοξης Εκκλησίας. Πέρα από την επικράτεια της Βυζαντινής Αυτοκρατορίας και τα Βαλκάνια (Βουλγαρία, Βοσνία, Σερβία), το βογομιλικό κίνημα επεκτάθηκε μέχρι την Ιταλία, τη Ρηνανία (Γερμανία) και τη Γαλλία. Το θρησκευτικό αυτό κίνημα περιγράφεται και ως Βογομιλισμός.
Η ονομασία «Βογόμιλοι» κατά μία εκδοχή επινοήθηκε από έναν μοναχό το 1050 με βάση το όνομα του γνωστότερου δραστήριου κήρυκά τους, του ιερέα Βογόμιλου, δηλαδή «Θεόφιλου» από το βουλγαρικό "μπογκομίλ", ο οποίος είχε ως κέντρο της δράσης του τη Φιλιππούπολη κατά τον 9ο αιώνα, ενώ κατά άλλη εκδοχή τους αποκαλούσαν γενικότερα με αυτό το όνομα που σήμαινε «Θεόφιλοι».
Θρησκευτικές αντιλήψεις και πρακτικές.
Σύμφωνα με τις διαθέσιμες πηγές, οι αντιλήψεις των Βογόμιλων φαίνεται ότι είχαν κοινά στοιχεία με εκείνες των μεσσαλιανών και των παυλικιανών, καθώς επίσης και με τον γνωστικισμό.
Κεντρικό στοιχείο της διδασκαλίας των Βογόμιλων αποτελούσε η πεποίθηση ότι ο ορατός, υλικός κόσμος κυβερνάται από τον Σατανά. Απέρριπταν την ιεραρχία της διοικούσας Εκκλησίας, και θεωρούσαν εσφαλμένα τα δόγματα που αφορούσαν μεταξύ άλλων την απόδοση τιμής στις ιερές εικόνες, στο σταυρό και τα ιερά λείψανα —τα οποία θεωρούσαν ειδωλολατρία— και στους αγίους και δεν αποδέχονταν τα εκκλησιαστικά μυστήρια, τον νηπιοβαπτισμό, την Θεία Ευχαριστία και τα δόγματα περί Αειπάρθενου και Θεοτόκου της μητέρας του Ιησού Χριστού. Απέρριπταν γενικά αυτά που θεωρούσαν ως κοσμική και εκκλησιαστική εξουσία καθώς πίστευαν ότι έχουν ανθρώπινη προέλευση, αρνούμενοι την πληρωμή φόρων και την συμμετοχή στον πόλεμο. Θεωρούσαν τους ναούς της επίσημης Εκκλησίας ως κατοικίες δαιμόνων. Καταδίκαζαν δραστηριότητες που έφερναν τον άνθρωπο κοντά στην ύλη, όπως η κρεοφαγία και η οινοποσία, και τηρούσαν αυστηρές νηστείες. Η ηθική τους αυστηρότητα αναγνωριζόταν ακόμη και από τους εχθρούς τους.
Δήλωναν πίστη στον Πατέρα, τον Υιό και το Άγιο Πνεύμα. Σύμφωνα με τον Γιάροσλαβ Πέλικαν, «δεν αποδέχονταν κάποια συγκεκριμένη τριαδιστική θεωρία» και «ενώ ισχυρίζονταν ότι ομολογούσαν [το δόγμα του] Θεού σύμφωνα με την εκκλησία, στην πραγματικότητα το αρνούνταν», δηλαδή έδιναν διαφορετική ερμηνεία. Σύμφωνα με τον Βασ. Στεφανίδη, όπως φαίνεται από το έργο του πρεσβυτέρου Κοσμά "Λόγοι κατά των αιρετικών", οι Βογόμιλοι δέχονταν ως αγαθό Θεό την αγία τριάδα και ως κακό Θεό τον σατανά και ότι «ο υιός και το άγιον πνεύμα μετά την συμπλήρωσιν του έργου αυτών θα επιστρέψωσιν εις τον πατέρα, ο οποίος θα γίνει πάλιν μονοπρόσωπος», το οποίο αποτελή σαφή διαφοροποίηση από το ορθόδοξο δόγμα της Αγίας Τριάδος.
Αποδέχονταν ως ιερά συγγράμματα την Καινή Διαθήκη και τους Προφήτες και τους Ψαλμούς από την Παλαιά Διαθήκη και απέρριπταν την Πεντάτευχο και τα ιστορικά βιβλία της Παλαιάς Διαθήκης. Εκτός από την Αγία Γραφή χρησιμοποιούσαν και πολλά απόκρυφα βιβλία. Οι Βογομίλοι ήταν ένθερμοι υποστηρικτές της μετάφρασης της Αγίας Γραφής στη γλώσσα του λαού. Επιπλέον, εξασκούσαν και χρησιμοποιούσαν ιδιαίτερα τη μνήμη τους, καθώς απαιτούνταν από τα μέλη της ομάδας να αποστηθίζουν μεγάλα τμήματα της Αγίας Γραφής. Σύμφωνα με τον ιστορικό Μιχαήλ Ντραγκομάνοφ (Mihailo P. Dragomanov), 4.000 Βογόμιλοι είχαν απομνημονεύσει ολόκληρη την Αγία Γραφή, ενώ όλα τα μέλη τους ήξεραν από μνήμης ολόκληρη την Καινή Διαθήκη. Σύμφωνα με τον καθηγητή Θεολογίας Roelof van den Broek, «δεν ήταν τυχαίο το γεγονός ότι έφτασαν σε μια μορφή Χριστιανοσύνης που έμοιαζε με την πρώτη Εκκλησία, αλλά οφειλόταν στην προσεκτική ανάγνωση της Αγίας Γραφής· ήταν επίσης κληρονόμοι Χριστιανών της ανατολής οι οποίοι είχαν διατηρήσει ιδέες και πρακτικές οι οποίες ίσχυαν κατά τους πρώτους αιώνες».
Σύμφωνα με τον Ostrogorsky, οι Βογόμιλοι ως έκφραση "διαμαρτυρίας κατά της τάξεως των κυβερνώντων, των ισχυρών και των πλουσίων" όπως και άλλες παρόμοιας αντίληψης ομάδες, παρουσίαζαν άνθηση περιοδικά, και δεν απέρριπταν μόνο την κρατική εξουσία ή την Ορθόδοξη Εκκλησία: "η αίρεση αυτή άνθιζε ιδιαίτερα σε εποχές κρίσεως και ανάγκης, γιατί σε τέτοιες ακριβώς εποχές η βασικά απαισιόδοξη κοσμοθεωρία της, που δεν απορρίπτει μόνο μια ορισμένη τάξη αλλά τον επίγειο κόσμο σαν τέτοιο, βρίσκει πλούσιο έδαφος και εντυπωσιάζει περισσότερο με τη διαμαρτυρία της".
Ιστορική επισκόπηση.
Σύμφωνα με την συνήθη μέθοδο της εσωτερικής πολιτικής του Βυζαντίου, εθνότητες και μη ορθόδοξες θρησκευτικές ομάδες (αιρέσεις) μεταφέρονταν και μετοικίζονταν σε άλλες περιοχές της αυτοκρατορίας αποσκοπώντας μέσω του εποικισμού στην απομάκρυνση τους από τα ασφαλή κέντρα τους, στον έλεγχό τους, και την χρησιμοποίησή τους ως προπύργιο εναντίον των συχνών εισβολών των βορείων βαρβάρων. Όπως συνέβη με τους Σύριους, τους Αρμένιους και τους Σλάβους, οι Παυλικιανοί —οι οποίοι άσκησαν σημαντική επίδραση στους Βογόμιλους— μετοικίστηκαν κατά χιλιάδες από την Μικρά Ασία στη Θράκη κατά τον 8ο αιώνα, από τον αυτοκράτορα Κωνσταντίνο Ε΄ και τον 10ο αιώνα από τον Ιωάννη Τσιμισκή. Με κέντρο τη Φιλιππούπολη, οι Παυλικιανοί εξαπλώθηκαν στην ευρύτερη περιοχή της Θράκης και της Βουλγαρίας.
Τον 9ο αιώνα, ο μεταρρυθμιστής παυλικιανός ιερέας Μπογκομίλ (Βογόμιλος), κήρυττε με βάση τη Μακεδονία αυτό το δόγμα στην ευρύτερη περιοχή της Βουλγαρίας. Το όνομα «Βογόμιλοι» δόθηκε στους ομοϊδεάτες του από έναν ορθόδοξο μοναχό που ονομαζόταν Ευθύμιος το 1050, ενώ οι ίδιοι αυτοαποκαλούνταν «χριστιανοί». Ο βογομιλισμός αποτέλεσε «θεωρητική σύλληψη υπερσυντηρητικών βυζαντινών θρησκευομένων», ο οποίος βρήκε απήχηση σε ποικίλα στρώματα της βυζαντινής κοινωνίας και σταδιακά διαδόθηκε στη Σερβία και τη Βοσνία και αργότερα στη Δυτική Ευρώπη λαμβάνοντας διάφορα ονόματα, όπως "Καθαροί" στη Γερμανία, την Ιταλία και τη Γαλλία και "Πομπλικανοί" (δηλ. Παυλικιανοί) και "Αλβιγηνοί" στη Γαλλία. Έτσι οι ρίζες του κινήματος αυτού βρίσκονταν στο παρελθόν. Οι Βογόμιλοι λοιπόν προέρχονταν από τους Παυλικιανούς του 7ου αιώνα που έδρασαν στη Μικρά Ασία, οι οποίοι σχετίζονταν με τους Μασαλλιανούς του 4ου αιώνα της Μεσοποτομίας, καθώς και τους Μαρκιωνίτες τους β΄ αιώνα. Έτσι θα λέγαμε πως η ρίζα της ομάδος αυτής είναι Γνωστική.
Η πολεμική από μέρους του κράτους που την περίοδο αυτή ταυτιζόταν με τις απόψεις της Ορθόδοξης Εκκλησίας εναντίον της «αίρεσης» των Βογόμιλων εκδηλώθηκε κατά τον 10ο αιώνα όταν ένας ιερομόναχος ονόματι Κοσμάς έγραψε στα βουλγαρικά δεκατρείς λόγους, τους "Λόγους Κατά Αιρετικών", οι οποίοι διανεμήθηκαν ευρέως. Στα έτη περί το 1110 ο αυτοκράτορας Αλέξιος Α' Κομνηνός ξεκίνησε διωγμό κατά των Βογόμιλων, επειδή διαψεύστηκαν οι προσδοκίες για βοήθεια που θα λάβαινε από αυτούς με την μετεγκατάσταση τους στη Βαλκανική χερσόνησο και αρνήθηκαν τη βοήθεια τους προς το βυζαντινό κράτος και «τρεις χιλιάδες περίπου απ' αυτούς, που είχαν πάρει μέρος στην εκστρατεία κατά των Νορμανδών, τον εγκατέλειψαν και γύρισαν στα χωριά τους». Έγιναν εκφραστές της εθνικής και πολιτικής αντίθεσης των Σλάβων «εναντίον τής αυστηρής βυζαντινής διοίκησης», «τόσο στα εκκλησιαστικά όσο και στα κοσμικά ζητήματα». «Οι αυθαιρεσίες των βυζαντινών διοικητών και τα επαχθή φορολογικά μέτρα προκαλούσαν τη γενικότερη δυσφορία του βουλγαρικού λαού». Ως αποτέλεσμα, αντί να υπερασπιστούν την περιοχή του Βυζαντίου από τους βαρβάρους του Βορρά, «οι Βογόμιλοι επέδειξαν προδοτική στάση έναντι του Βυζαντίου κατά την εισβολή των Νορμανδών στις δυτικές επαρχίες της χερσονήσου του Αίμου και προκάλεσαν τόσο την οργή του βυζαντινού αυτοκράτορα Αλεξίου Α' Κομνηνού (1081-1118), όσο και τη σκληρή τιμωρία των Παυλικιανών» οι οποίοι είχαν στασιάσει. Όπως αναφέρει η Άννα Κομνηνή, «οι Βογόμιλοι και οι Αρμένιοι μπορεί να είχαν διαφορετική πίστη από τους Παυλικιανούς, αλλά σ' αυτή την περίπτωση συμμάχησαν με τους στασιαστές».
Λίγο αργότερα, το 1084, οι Βογόμιλοι «επαναστάτησαν και κάλεσαν σε βοήθεια τους Πατζινάκους» (Πετσενέγους) και «δύο φορές (1086 και 1088) οι βαρβαρικές ορδές διέλυσαν τα ελληνικά στρατεύματα και χρειάστηκε να ζητηθεί ειρήνη (1089)». «Οι Πετσενέγοι και οι Βογομίλοι νίκησαν το στρατό του Βυζαντίου και απελευθέρωσαν τη Δρίστρα και όλη την παραδουνάβια περιοχή». Αυτό συνέβη, καθώς «πριν καλά - καλά προλάβει ο βυζαντινός αυτοκράτορας να αποσοβήσει τον κίνδυνο από τους Νορμανδούς», αναφέρει ο Ostrogorsky, «βρέθηκε σε εμπόλεμη κατάσταση με τους Πατζινάκες». Και συνεχίζει: «Ο κίνδυνος από τους Πατζινάκες απειλούσε την αυτοκρατορία σαν δαμόκλεια σπάθη τις τελευταίες δεκαετίες και τελικά έλαβε μεγαλύτερες διαστάσεις όταν οι Βογόμιλοι από τις ανατολικές περιοχές της βαλκανικής χερσονήσου υποστήριξαν τα προελαύνοντα στίφη των Πατζινάκων. Η απειλή κορυφώθηκε όταν οι Πατζινάκες, ύστερα από μακρές και αμφίρροπες πολεμικές αναμετρήσεις, έφθασαν το 1090 μπροστά στα τείχη της βυζαντινής πρωτεύουσας».
Καθώς «οι κρατικές αρχές...λάβαιναν μέτρα εναντίον τους...κατά κανόνα...όταν οι αιρετικοί ήταν επικίνδυνοι από άποψη πολιτική, όπως οι Βογόμιλοι», «ο αυτοκράτορας Αλέξιος Α΄ Κομνηνός (1081-1118) αποκάλυψε με τέχνασμα την οργανωμένη δράση του Βασιλείου, πέτυχε τη συνοδική καταδίκη της αίρεσης και των οπαδών της και εξαπέλυσε σκληρούς διωγμούς εναντίον των φανατικών οπαδών της (1010)». Ο Πατριάρχης Νικόλαος Γ΄ καταδίκασε ως αιρεσιάρχη τον αρχηγό τους και τον παρέδωσε σε βασανιστήρια. Τελικά, ο «Βασίλειος και οι μαθητές του, που έμειναν πιστοί στις πεποιθήσεις τους, κάηκαν στην πυρά.» στο Ιπποδρόμιο της Κωνσταντινούπολης από τα χέρια του Αυτοκράτορα Αλεξίου το 1118, αφού πρώτα εξαπατημένος από τον αυτοκράτορα, του αποκάλυψε τα περί των θέσεων που πρέσβευε. Βάσει εκείνων των σημειώσεων ο προσωπικός θεολόγος του αυτοκράτορα Ευθύµιος Ζιγαβηνός συνέγραψε ένα αιρεσιολογικό βιβλίο με τίτλο "Πανοπλία Δογματική", του οποίου το 27ο κεφάλαιο αφιερώνεται στον βογομιλισμό. Όλοι οι υπόλοιποι Βογόμιλοι της Κωνσταντινούπολης συνελήφθησαν· όσοι αποκήρυσσαν την πίστη τους απελευθερώνονταν, ενώ οι υπόλοιποι καταδικάζονταν σε ισόβια φυλάκιση. Στη συνέχεια, ο Αλέξιος διόρισε κήρυκες να εκφωνήσουν ομιλίες στον ναό της Αγίας Σοφίας για να προειδοποιήσουν τον λαό για τους κινδύνους που προέρχονταν από τους Βογόμιλους και για τους τρόπους με τους οποίους θα μπορούσαν να εντοπίζουν τους αιρετικούς. Η κόρη του Αλέξιου Άννα Κομνηνή συνέγραψε αργότερα την "Αλεξιάδα", όπου κατέγραψε την ιστορία του πατέρα της μεταξύ των ετών 1069 και 1118, στο 15ο κεφάλαιο της οποίας ασχολείται με την «Αίρεση των Βογομίλων». Εκείνη την εποχή πολλοί καταδιώχθηκαν με την κατηγορία ότι ήταν αιρετικοί Βογόμιλοι, παρά το γεγονός ότι δεν είχαν καμία σχέση με αυτούς. Αυτό συνέβαινε ιδιαίτερα σε εκείνους που δεν έδιναν ιδιαίτερη έμφαση ή περιφρονούσαν την εξωτερική λατρεία.
Εντούτοις, παρά τους σκληρούς διωγμούς στη Βουλγαρία και στο Βυζάντιο, η διδασκαλία των Βογόμιλων συνέχισε να υφίσταται ακέραια στην Κωνσταντινούπολη υπό την επιφάνεια, κρυφά, τουλάχιστον για μία γενιά· μάλιστα δε, κατόρθωσε να επιβιώσει στα λαϊκά στρώματα και να γνωρίσει άνθηση κατά την περίοδο του Β' Βουλγαρικού Κράτους από το 1186 ως το 1193. Κυρίως, όμως, στους λόγιους κύκλους του Βυζαντίου βρήκαν απήχηση οι βογομιλικές θέσεις, ενώ οι επιδράσεις τους είναι εμφανείς σε όλη αυτή την περίοδο μέχρι και τον 14ο αιώνα. Οι βογομιλικές ιδέες διείσδυσαν κατά τον 13ο αιώνα και στο Άγιο Όρος.
Η διάδοση του Βογομιλισμού προκαλούσε, σύμφωνα με την Νεράτζη-Βαρμάζη, «κοινωνικές αναστατώσεις και λαϊκές διαμαρτυρίες» που συντάρασσαν τη συνοχή του κράτους καθώς «εκήρυτταν την απείθεια» προς αυτό και έτσι έγιναν προσπάθειες αντιμετώπισής τους. Οι Βογόμιλοι καταδικάστηκαν ως αίρεση από το νεοπαγές Βουλγαρικό Πατριαρχείο στη σύνοδο του Τυρνόβου ("Turnovo", πρωτεύουσας του τότε βουλγαρικού κράτους) το 1211 και οδηγήθηκαν σταδιακά σε παρακμή. Τον 12ο αιώνα, ο Μεγάλος Πρίγκηπας της Σερβίας Στέφαν Νέμανια (Στέφανος A' Νεμάνια) επέφερε σκληρούς διωγμούς και έκανε μαζικές εκκαθαρίσεις των Βογόμιλων, ενώ υπήρξε μεγάλης κλίμακας καύση βιβλίων αδιακρίτως, σε τέτοιο βαθμό ώστε δεν σώζεται κανένα σερβικό χειρόγραφο εκείνης της περιόδου. Σύμφωνα πάντως με τους "Baynes" και "Moss", βασική αιτία εξάλειψης των Βογόμιλων από την Σερβία, ήταν η εκκλησιαστική πολιτική του γιου του "Στεφάνου", "Σάββα" (Α΄ αρχιεπίσκοπος Σερβίας), ο οποίος "έκανε το Χριστιανισμό πιο προσιτό στους Σέρβους αφομοιώνοντας μαζί του πολλές από τις εθνικές πεποιθήσεις και τα έθιμα και δημιουργώντας μια Εκκλησία, η οποία ήταν λαϊκή, συνδεδεμένη με τη νέα εθνικιστική δυναστεία και συγχρόνως ευρισκομένη σε επαφή με τον υψηλότερο πολιτισμό της Κωνσταντινουπόλεως" με "επακόλουθο...να χαθή γρήγορα στη Σερβία η βογομιλική αίρεση".
Κατά τους διωγμούς του τσάρου των Βουλγάρων Μπορίς Α' Μιχαήλ (Βάρι) και του βασιλιά των Σέρβων Νέμανια πολλοί Βογόμιλοι κατέφυγαν στη Βοσνία, όπου αναδιοργανώθηκαν και συνέχισαν τη δράση τους. Η σκληρή αντιμετώπισή τους συνεχίστηκε τόσο από τον τσάρο Καλογιάννη της Βουλγαρίας (για τους Βυζαντινούς, «Σκυλογιάννης», 1197-1207) όσο και από τον βασιλιά της Σερβίας Στέφανο B' Νεμάνια (κυβερνήτης από το 1197 έως το 1227). Μάλιστα, το 1349, ο τσάρος (κράλης) Ντουσάν της Σερβίας εφάρμοσε ιδιαίτερα σκληρή νομοθεσία ("Zakonik") εναντίον των «αιρετικών», οι οποίοι πιθανώς ήταν κυρίως οι Βογομίλοι: Οι αιρετικοί έπρεπε να στιγματιστούν με πυροσφραγίδα και να εκδιωχθούν από τη χώρα (άρθρο 10), ενώ ο θρησκευτικός προσηλυτισμός απαγορευόταν (άρθρο 8). Τον 13ο και 14ο αιώνα η Ρωμαιοκαθολική Εκκλησία απέστειλε αρκετούς λεγάτους και Φραγκισκανούς ιεραποστόλους για να μεταστρέψουν ή να εκδιώξουν Βόσνιους αιρετικούς μεταξύ των οποίων περιλαμβάνονταν και Βογόμιλοι. Δέχτηκαν τότε «μεγαλυτέραν επίδρασιν εκ μέρους των Μεσσαλιανών» και έτσι «έχασαν την φήμην των δι' ηθικήν αυστηρότητα, εξεδόθησαν εις σαρκικάς καταχρήσεις» και προσλαμβάνοντας στη διδασκαλία τους «και ξένα στοιχεία έχασαν την εσωτερικήν των ενότητα». Κατά τον 14ο και τον 15ο αιώνα απέμειναν ελάχιστα μέλη αυτής της θρησκευτικής ομάδας στη Βουλγαρία και στο Βυζάντιο.
Με την κατάκτηση από τους Οθωμανούς της νοτιοανατολικής Ευρώπης τον 15ο αιώνα, οι Βογόμιλοι οδηγήθηκαν σε αφάνεια. Ίχνη αυτού του θρησκευτικού κινήματος εντοπίζονται σήμερα σε παραδόσεις των νοτιοσλαβικών λαών. Ορισμένες διδασκαλίες τους φαίνεται ότι επηρέασαν άλλες μεταρρυθμιστικές ομάδες που εμφανίστηκαν τους επόμενους αιώνες, όπως η Βοσνιακή Εκκλησία, οι Αδαμίτες, οι Καθαροί, οι Βαλδένσιοι (Βάλδιοι) αλλά και η ίδια η Προτεσταντική Μεταρρύθμιση.

</doc>
<doc id="69207" url="https://el.wikipedia.org/wiki?curid=69207" title="Πέτρες βρασμού">
Πέτρες βρασμού

Οι πέτρες βρασμού, όπως ονομάζονται, είναι υλικά που προέρχονται από εκρήξεις ηφαιστείων και μπορούν να χρησιμοποιηθούν, όπως δηλώνεται και από την ονομασία τους, κατά το βρασμό. Αυτές βοηθούν στο να αποφευχθεί η δημιουργία υπέρθερμων υγρών τα οποία βράζουν σε θερμοκρασία μεγαλύτερη της θεωρητικά αναμενόμενης. Οι πέτρες αυτές, απλά διαθέτουν μεγάλο ανοικτό πορώδες στην επιφάνειά τους, δηλαδή πόρους όπου μπορούν να δημιουργηθούν και να αναπτυχθούν φυσαλίδες ώστε να αρχίσει ο βρασμός.

</doc>
<doc id="69211" url="https://el.wikipedia.org/wiki?curid=69211" title="Μπακέτα">
Μπακέτα



</doc>
<doc id="69218" url="https://el.wikipedia.org/wiki?curid=69218" title="John F. Kennedy">
John F. Kennedy



</doc>
<doc id="69219" url="https://el.wikipedia.org/wiki?curid=69219" title="Lyndon Johnson">
Lyndon Johnson



</doc>
<doc id="69220" url="https://el.wikipedia.org/wiki?curid=69220" title="Πιατίνια">
Πιατίνια

Τα πιατίνια είναι λεπτά μεταλλικά κρουστά όργανα σε σχήμα πιάτου. Χωρίζονται σε κατηγορίες ανάλογα με το μέγεθος τους και το είδος του μετάλλου που είναι κατασκευασμένα. Τα πιατίνια χρησιμοποιούνται συχνά στις ορχήστρες και στις παρελάσεις, επίσης αποτελούν βασικά τμήματα ενός σετ τυμπάνων. 

</doc>
<doc id="69223" url="https://el.wikipedia.org/wiki?curid=69223" title="Deus Ex Machina (συγκρότημα)">
Deus Ex Machina (συγκρότημα)

 
Οι Deus Ex Machina είναι ελληνικό hardcore συγκρότημα που δημιουργήθηκε το 1989 στην Αθήνα από τους Δημήτρη Σπυρόπουλο και Δημήτρη Μάνθο. Ο Σπυρόπουλος και ο ντράμερ του συγκροτήματος Γιάννης Βεναρδής καθώς και ο πρώην τους τραγουδιστής Νίκος (Τσουλούφις) Χαραλαμπόπουλος είναι βετεράνοι της Πανκ σκηνής της δεκαετίας του '80 (προερχόμενοι και οι τρεις από τους Αδιέξοδο, ενώ ο Βεναρδής έπαιξε και στους Γενιά του Χάους και Λευκή Συμφωνία). 
Έχουν κάνει πολλές συναυλίες στην Ελλάδα και στο εξωτερικό, όπως στη Biennale 2000 στο Τορίνο και μια σειρά από εμφανίσεις με αντιπολεμικό χαρακτήρα στα Βαλκάνια, ιδιαίτερα στην Γιουγκοσλαβία. 
Κατά τη διάρκεια της πορείας τους έχουν ανοίξει συναυλίες συγκροτημάτων όπως οι Dubrovniks, New Model Army, Madball, Public Enemy και Βuzzcocks. 

</doc>
<doc id="69225" url="https://el.wikipedia.org/wiki?curid=69225" title="Τομ">
Τομ

Τα τομ είναι μικρά τύμπανα που έχουν τις ρίζες τους στη Νοτιοαμερικανική και Ασιατική κουλτούρα. Εισήχθηκαν για πρώτη φορά στο σετ των ντραμς στα τέλη του 20ου αιώνα. 

</doc>
<doc id="69233" url="https://el.wikipedia.org/wiki?curid=69233" title="Κωνσταντίνος Γ΄ Λειχούδης">
Κωνσταντίνος Γ΄ Λειχούδης

Ο Κωνσταντίνος Γ΄ Λειχούδης ήταν Πατριάρχης Κωνσταντινουπόλεως μεταξύ των ετών 1059 και 1063.
Γεννήθηκε στην Κωνσταντινούπολη. Ήταν συμμαθητής του Μιχαήλ Ψελλού και του (μετέπειτα διαδόχου του στον Οικουμενικό Θρόνο) Ιωάννη Ξιφιλίνου. Ανέβηκε σε υψηλά αξιώματα στην ιεραρχία της Αυτοκρατορίας: έγινε "πρωτοβεστιάριος", πρόεδρος της Συγκλήτου και σύμβουλος των Αυτοκρατόρων Μιχαήλ Ε΄ Καλαφάτη και Κωνσταντίνου Θ΄ του Μονομάχου. Διετέλεσε επίσης ηγούμενος της Μονής Μαγγάνων.
Εξελέγη Πατριάρχης το 1059, μετά την απομάκρυνση του Μιχαήλ Κηρουλάριου. Διασώζονται δύο κείμενά του:
Επίσης προέτρεψε τον Μιχαήλ Ψελλό να γράψει το πρώτο μέρος της "Χρονογραφίας" του, δηλαδή της ιστορίας των ετών 976-1059.
Όταν πέθανε, ο Μιχαήλ Ψελλός έγραψε επιτάφιο λόγο προς τιμήν του. Ανακηρύχθηκε άγιος και η Ορθόδοξη Εκκλησία τιμά τη μνήμη του στις 29 Ιουλίου.

</doc>
<doc id="69235" url="https://el.wikipedia.org/wiki?curid=69235" title="Ανδρέας Κόλλας">
Ανδρέας Κόλλας

Ο Ανδρέας Κόλλας (Πάτρα, 1840 - Πάτρα, 1899) ήταν Έλληνας τραπεζίτης και σταφιδέμπορος.
Βιογραφικά στοιχεία.
Γεννήθηκε στην Πάτρα και ήταν γιος του σταφιδέμπορα Μιχαήλ Κόλλα, γόνου εύπορης Χιώτικης οικογένειας και της Σοφίας Αργυροπούλου. Ανέλαβε τον εμπορικό οίκο του πατέρα του μαζί με τον αδερφό του Δημήτριο και σύντομα εξελίχτηκε σε μία από τις σημαντικότερες προσωπικότητες της πατραϊκής κοινωνίας, αποκτώντας τεράστια ακίνητη περιούσια από τις επιχειρηματικές του δραστηριότητες. Επέκτεινε την εμπορική επιχείρηση και στον τραπεζικό κλάδο, διατηρώντας υποκατάστημα στο Λονδίνο. Η τραπεζική του επιχείρηση λειτουργούσε μέχρι τις αρχές της δεκαετίας του 1950 και βρισκόταν επί της οδού Ρήγα Φεραίου.
Είχε διατελέσει το 1900, πρόεδρος του πτωχοκομείου Πατρών, ήταν ιδρυτικό μέλος της Βιοτεχνικής Εταιρείας Πατρών και της ασφαλιστικής εταιρείας Αστήρ και μέλος της επιτροπής ανέγερσης του Α΄ νεκροταφείου Πατρών. Είχε στην κατοχή του πολυτελή έπαυλη στο Μπεγουλάκι.
Στις 3 Νοεμβρίου του 1896, καθώς περπάταγε με τον στενό του φίλο Διονύσιο Φραγκόπουλο στην πλατεία Γεωργίου Α΄, επί της Γεροκωστοπούλου, δέχθηκε επίθεση με μαχαίρι από τον σανδαλοποιό Δημήτριο Ματσάλη. Τραυματίστηκε σοβαρά ενώ ο Φραγκόπουλος απεβίωσε. Ο Μάτσαλης συνελήφθη αμέσως και κατόπιν ανάκρισης δήλωσε: "«ό,τι έκανα, το έκανα χάριν της ιδέας. Κανένας δεν μ΄ έβαλε. Μόνος μου ενήργησα. Φονεύσας δεν απέβλεψα εις τα πρόσωπα, αλλά κτύπησα το Κεφάλαιον. Είμαι αναρχικός και ως αναρχικός είμαι υπέρ της βίας»". Πράγματι ο Μάτσαλης ήταν μέλος αναρχικής ομάδας και είχε επηρεαστεί σημαντικά από αυτή. Τελικά ο Μάτσαλης αυτοκτόνησε στις 7 Νοεμβρίου στη φυλακή της Ακροπόλεως στην Πάτρα.
Ήταν παντρεμένος με την Ελένη Μεγάρη και παιδιά του ήταν οι Μιχαήλ, Φωκίων, Κίμων, Κωνσταντίνος και Σοφία, σύζυγος του Γεωργίου Τοπάλη. Τάφηκε στο μνήμα της οικογένειας Κόλλα, στην αλαία των τραπεζιτών, στο Α΄ νεκροταφείο Πατρών.

</doc>
<doc id="69238" url="https://el.wikipedia.org/wiki?curid=69238" title="Sukhoi Su-29">
Sukhoi Su-29

Το Sukhoi Su-29 είναι ένα διθέσιο αεροσκάφος ακροβατικών επιδείξεων με ένα εμβολοφόρο κινητήρα 360 ίππων, Ρωσικής σχεδίασης και κατασκευής. Η σχεδίαση του βασίστηκε στο Sukhoi Su-26, με το οποίο έχουν παρόμοια χαρακτηριστικά. Λόγω της εκτεταμένης χρήσης συνθετικών υλικών, τα οποία αποτελούν το 60% της δομής του αεροσκάφους, το κενό βάρος του αυξήθηκε μόνο κατά 50 κιλά σε σύγκριση με το κενό βάρος του SU- 26. Τα SU- 29 είναι ιδανικά για την αρχική εκπαίδευση των πιλότων ακροβατικών, την πτητική εκπαίδευση και συμμετοχή στους ακροβατικούς διαγωνισμούς και τις επιδείξεις, καθώς επίσης και για τη διατήρηση της ικανότητας πτήσης των στρατιωτικών και πολιτικών πιλότων.

</doc>
<doc id="69249" url="https://el.wikipedia.org/wiki?curid=69249" title="Patrouille Suisse">
Patrouille Suisse

Οι Patrouille Suisse είναι το ακροβατικό αεροπορικό σμήνος της Ελβετικής Πολεμικής Αεροπορίας. Η ομάδα χρησιμοποιεί έξι μαχητικά αεροσκάφη Northrop F-5E Tiger II.
Ιστορία.
Οι Patrouille Suisse δημιουργήθηκαν στις 8 Αυγούστου 1964 ως μέρος της Ελβετικής Πολεμικής Αεροπορίας. Το όνομα τους προέρχεται από το όνομα του γαλλικού ακροβατικού σμήνους Patrouille de France.
Το σμήνος αρχικά χρησιμοποιούσε τέσσερα βρετανικά Hawker Hunter Mk.58 και άρχισε την εκπαίδευση του για την έκθεση EXPO 1964 στη Λωζάνη και για τον εορτασμό της 50ής επετείου της Ελβετικής Πολεμικής Αεροπορίας. Το 1965 ήταν το πρώτο έτος στο οποίο είχαν μια προγραμματισμένη περίοδο.
Το 1970 οι Patrouille Suisse απέκτησαν και πέμπτο αεροσκάφος. Οι επιδείξεις τους ήταν περιορισμένες μόνο στην Ελβετία λόγω της ουδετερότητά της. Αυτό όμως άλλαξε το 1978 όταν η ομάδα μετέβη στο Salon-de-Provence από την πρόσκληση των Γάλλων, με έξι αεροσκάφη.
Το 1991 το σμήνος άλλαξε το σχέδιο των χρωμάτων σε κόκκινα και άσπρα ωστε να ενσωματώσει τα ελβετικά χρώματα σημαιών και το λογότυπο για τη 700η επέτειο της Ελβετικής Συνομοσπονδίας. Το 1994 ήταν η τελευταία χρονία που οι Patrouille Suisse χρησιμοποίησαν τα Hawker Hunter, τα οποία αντικαταστάθηκαν με τα F-5E Tiger II. Το 1996 εγκαταστάθηκαν συστήματα καπνού για να αυξήσουν την οπτική αισθητική της ομάδας και για να επιτρέψουν στους πιλότους να προσδιορίζουν την θέση μεταξύ τους.

</doc>
<doc id="69253" url="https://el.wikipedia.org/wiki?curid=69253" title="8051">
8051



</doc>
<doc id="69258" url="https://el.wikipedia.org/wiki?curid=69258" title="Patrouille de France">
Patrouille de France

Οι Patrouille de France (πλήρες όνομα: Patrouille Acrobatique de France - "Πατρουίγ Ακρομπατίκ ντε Φρανς", «Ακροβατική φρουρά της Γαλλίας») είναι το ακροβατικό αεροπορικό σμήνος επιδείξεων ακριβείας της Γαλλικής Πολεμικής Αεροπορίας. Με ιστορία που ξεκινά από το 1931, θεωρούνται μία από τις παλαιότερες και καλύτερες ακροβατικές ομάδες στον κόσμο. Η ομάδα χρησιμοποιεί το Dassault-Breguet/Dornier Alpha Jet.
Ιστορία.
Το 1931 έλαβε χώρα η πρώτη αεροβατική επίδειξη στη Γαλλία, πάνω από το "Étampes-Mondésir". Πραγματοποιήθηκε από τους εκπαιδευτές της τοπικής σχολής πιλότων, πετώντας με αεροσκάφη Morane-Saulnier MS-230. Συνέπεια της αποδοχής και της επιτυχίας που είχε, η ομάδα επιλέγει να εκπροσωπεί τη Γαλλία σε διεθνείς διοργανώσεις. 
Πετώντας πάνω από τη Ντιζόν ("Dijon"), η ομάδα «"Weiser"», αποτελούμενη από 18 αεροπλάνα (Morane-Saulnier MS-225 και SPAD 510), απέκτησε φήμη για την επίδειξη στην οποία τα αεροσκάφη ήταν δεμένα μεταξύ τους. 
Η ομάδα "Patrouille d'Étampes" μετεγκαταστάθηκε στο "Salon-de-Provence" το 1937, υιοθετώντας το όνομα Patrouille de l'École de l'air (Flying school Patrol). Ο Β' Παγκόσμιος Πόλεμος όμως ανέστειλε τις επιχειρήσεις και των δύο ομάδων. 
Το 1947 ο τότε υπουργός αεροπορίας δημιούργησε μία αεροβατική ομάδα μέσα στην Γαλλική πολεμική αεροπορία. Με επικεφαλής τον υποσμηναγό Περριέ ("Captain Perrier"), πρώην πιλότο της ομάδας "Patrouille d'Étampes", αρχικά αποτελούνταν από δώδεκα αεροσκάφη Stampe SV.4. Συνέπεια της αυξανόμενης δημοτικότητας των επιδείξεών τους δημιουργήθηκαν παρόμοιες ομάδες μέσα στην πολεμική αεροπορία. Το 1952, ο σμηναγός Ντελασενάλ ("Delachenal"), πιλότος της 3ης πολεμικής πτέρυγας με έδρα τη Ρενς ("Reims-Champagne"), δημιούργησε μία ομάδα αποτελούμενη από τέσσερα αεροσκάφη F-84. Το 1953, στη διάρκεια μίας επίδειξης στο Μεζόν Μπλάνς ("Maison Blanche") της Αλγερίας, ο παρουσιαστής της επίδειξης, συνεπαρμένος από το θέαμα που είχε παρακολουθήσει, έδωσε στην ομάδα το όνομα "Patrouille de France".
Την επόμενη δεκαετία, τέσσερις διαφορετικές ομάδες αεροπορικών επιδείξεων της Αεροπορίας, η 12η μονάδα - "Cambrai-Épinoy", η 4η μονάδα - "Bremgarten", η 2η μονάδα – Ντιζόν-Λονγκβίκ ("Dijon-Longvic") και η 7η μονάδα - "Nancy-Ochey", συνέχισαν να πραγματοποιούν επιδείξεις σε τοπικό και διεθνές επίπεδο. Το 1964 όμως, περικοπές στον προϋπολογισμό, οδήγησε σε περικοπές στην αεροπορία, περιλαμβανόμενης και της διάλυσης της ομάδας Dassault Mystère IV. Παρόλα αυτά, μερικούς μήνες αργότερα, πεπεισμένος ότι το όνομα "Patrouille de France" δεν έπρεπε να χαθεί, ο τότε υπουργός άμυνας αποφάσισε να δημιουργήσει μία επίσημη "Patrouille de l'École de l'air". Η ομάδα, αποτελούμενη από έξι αεροσκάφη Fouga Magister, εγκαταστάθηκε ξανά στη Salon-de-Provence και έγινε η κύρια αεροπορική ομάδα επιδείξεων της Γαλλίας για τα επόμενα 16 χρόνια. 
Η τελευταία επίδειξη με τα αεροσκάφη Fouga Magister, τα οποία αυξήθηκαν σε εννέα με την πάροδο του χρόνου, πραγματοποιήθηκε στις 16 Σεπτεμβρίου 1980, στην βάση τους στη Salon-de-Provence. Αντικαταστάθηκαν από επτά αεροσκάφη Alpha Jet, ενώ ένα επιπλέον αεροσκάφος προστέθηκε το 1982. Το Alpha Jet χρησιμοποιείται μέχρι σήμερα. 
Αεροσκάφη.
Κάθε αεροσκάφος είναι βαμμένο με μπλε, άσπρο και κόκκινο χρώμα και το πυροβόλο έχει αντικατασταθεί με μία γεννήτρια καπνού. Στο ρύγχος έχουν τοποθετηθεί προβολείς ενώ το σκοπευτικό έχει αφαιρεθεί ώστε να βελτιωθεί η ορατότητα. 

</doc>
<doc id="69259" url="https://el.wikipedia.org/wiki?curid=69259" title="Σημαία του Αγίου Χριστόφορου και Νέβις">
Σημαία του Αγίου Χριστόφορου και Νέβις

Η σημαία του Αγίου Χριστόφορου και Νέβις καθιερώθηκε στις 19 Σεπτεμβρίου 1983. Μαύρη διαγώνια με κίτρινη άκρη, φέρει δύο λευκά πεντάκτινα αστέρια που χωρίζονται διαγώνια από την κάτω προσίστια γωνία σto ανέμισμα της άνω γωνίας: το ανώτερο τρίγωνο είναι πράσινο και το κατώτερο είναι κόκκινο.
Αποτελείται από τα παναφρικανικά χρώματα , παρ' όλο που τα χρώματα έχουν διαφορετικό συμβολισμό:.
Η χώρα απέκτησε Σύνταγμα στις 19 Σεπτεμβρίου 1983.

</doc>
<doc id="69261" url="https://el.wikipedia.org/wiki?curid=69261" title="Σημαία της Κένυας">
Σημαία της Κένυας

Η σημαία της Κένυας υιοθετήθηκε επίσημα στις 12 Δεκεμβρίου 1963.
Eίναι τρίχρωμη. Δύο λευκές μικρές οριζόντιες ταινίες χωρίζουν αυτή σε τρεις ισοπλατείς λωρίδες από άνω προς τα κάτω: μαύρη, κόκκινη και πράσινη. Στο κέντρο φέρεται κάθετα η παραδοσιακή ασπίδα της φυλής των Μασάι πίσω από την οποία φέρονται επίσης διασταυρούμενα δύο λευκά ακόντια.
Το σχέδιό της προέρχεται από την Αφρικανική Εθνική Ένωση της Κένυας, το κόμμα που συνδέθηκε με τον αγώνα για ανεξαρτησία από τη Βρετανία. Τα χρώματα συμβολίζουν την πλειοψηφία των μαύρων και το αίμα (κόκκινο) που χύθηκε για την ελευθερία. Το πράσινο συμβολίζει το φυσικό πλούτο, ενώ το λευκό την ειρήνη. Το μαύρο, κόκκινο και άσπρο χρώμα στην παραδοσιακή ασπίδα των Μασάι και δύο δόρατα συμβολίζουν την άμυνα όλων των προαναφερόμενων αντικειμένων.

</doc>
<doc id="69262" url="https://el.wikipedia.org/wiki?curid=69262" title="Εθνόσημο της Κένυας">
Εθνόσημο της Κένυας

Το εθνόσημο της Κένυας παρουσιάζει δύο λιοντάρια, τα οποία κρατούν δόρατα των Μασάι και μία ασπίδα με έναν πετεινό που κρατάει ένα τσεκούρι. Τα χρώματα της ασπίδας είναι αυτά της σημαίας της χώρας και η ασπίδα, όπως και τα λιοντάρια στέκονται επάνω σε μία εικόνα του όρους Κένυα. Την όλη παράσταση συμπληρώνει το εθνικό ρητό Harambee. Το πτηνό κοιτάζει προς τα αριστερά.

</doc>
<doc id="69263" url="https://el.wikipedia.org/wiki?curid=69263" title="Πολύκαστρο ΑΕ">
Πολύκαστρο ΑΕ



</doc>
<doc id="69264" url="https://el.wikipedia.org/wiki?curid=69264" title="Αναγέννηση Άρτας ΓΑΣ">
Αναγέννηση Άρτας ΓΑΣ



</doc>
<doc id="69265" url="https://el.wikipedia.org/wiki?curid=69265" title="For The Gambia Our Homeland">
For The Gambia Our Homeland



</doc>
<doc id="69267" url="https://el.wikipedia.org/wiki?curid=69267" title="La Concorde">
La Concorde

Η La Concorde είναι ο εθνικός ύμνος της Γκαμπόν. Συνθέτης και στιχουργός του ύμνου είναι ο Georges Aleka Damas και υιοθετήθηκε άμα τη ανεξαρτησία της χώρας, το 1960.

</doc>
<doc id="69269" url="https://el.wikipedia.org/wiki?curid=69269" title="Αίρεση των Βογομίλων">
Αίρεση των Βογομίλων



</doc>
<doc id="69272" url="https://el.wikipedia.org/wiki?curid=69272" title="Πιοτρ Κροπότκιν">
Πιοτρ Κροπότκιν

Ο Πρίγκιπας Πέτρος (Πιοτρ) Αλεξέγιεβιτς Κροπότκιν (Ρώσικα Пётр Алексеевич Кропоткин) (Μόσχα, 9 Δεκεμβρίου 1842 – Ντμιτρόφ, 8 Φεβρουαρίου 1921) ήταν εξέχων Ρώσος αναρχικός και ένας από τους πρώτους θεωρητικούς του αναρχοκομμουνισμού.
Αναδείχτηκε σε ποικίλους τομείς, από τη γεωγραφία και τη ζωολογία μέχρι την κοινωνιολογία και την ιστορία.
Αριστοκρατικής καταγωγής, γιος του πρίγκιπα Αλεξέι Πέτροβιτς Κροπότκιν, εκπαιδεύτηκε στο επίλεκτο σώμα των ακολούθων στην Αγία Πετρούπολη. Το 1871 αρνήθηκε τη θέση του γραμματέα της Ρωσικής γεωγραφικής Εταιρείας και εγκατέλειψε τα προνόμιά του και έζησε στην Αγγλία, τη Γαλλία και την Ελβετία όπου εργάστηκε για τη διάδοση των αναρχικών ιδεών. Πριν φύγει για τη Ρωσία έγραψε ένα γράμμα στους "The Times" του Λονδίνου με το οποίο ευχαριστούσε τον αγγλικό λαό για τη φιλοξενία του κατά τη διαμονή του εκεί.
Κατά τον Α΄ Παγκόσμιο Πόλεμο, υποστήριξε τη Γαλλία, τη Ρωσία και τις συμμαχικές της δυνάμεις εναντίον της Γερμανίας, μια κίνηση που προκάλεσε έκπληξη ανάμεσα σε συντρόφους του. Ο Μαλατέστα τον κατηγόρησε πως εγκαταλείπει τις θεμελιώδεις αναρχικές αρχές, και τελικά ο Κροπότκιν αποξενώθηκε από την κύρια τάση του αναρχικού κινήματος της εποχής.
Επέστρεψε στη Ρωσία τον Ιούνιο του 1917 όπου τον υποδέχτηκαν ο Αλεξάντερ Κερένσκυ και ένα πλήθος 60.000 ατόμων. Ο Κερένσκυ μετά από κάποιο διάστημα πρότεινε στον Κροπότκιν να αναλάβει το υπουργείο Παιδείας, πρόταση την οποία απέρριψε αμέσως. Ο Κροπότκιν αρχικά ενθουσιάστηκε από την νέα κατάσταση μετά την Ρωσική Επανάσταση, μετέπειτα όμως άσκησε σκληρή κριτική κυρίως μέσω επιστολών που έστελνε στον Λένιν.
Ένα κρυολόγημα στα μέσα Ιανουαρίου του 1921, επιδείνωσε τη βρογχίτιδα από την οποία έπασχε, η οποία εξελίχθηκε σε πνευμονία. Ο Λένιν όταν πληροφορήθηκε ότι ο Κροπότκιν αρρώστησε, έστειλε ειδικό τραίνο με γιατρούς και τρόφιμα στο Ντμιτρόφ. Η υγεία του όμως ήταν αρκετά επιβαρυμένη και συνεχώς χειροτέρευε. Το πρωί της 8ης Φεβρουαρίου του 1921 πέθανε. Η κηδεία του ήταν η τελευταία μαζική συγκέντρωση αναρχικών στην Ρωσία.

</doc>
<doc id="69295" url="https://el.wikipedia.org/wiki?curid=69295" title="Οικογένεια Κόλλα">
Οικογένεια Κόλλα

Η οικογένεια Κόλλα ήταν παλιά οικογένεια της Πάτρας, μέλη της οποίας διακρίθηκαν κυρίως ως σταφιδέμποροι.
Ο γενάρχης του πατρινού κλάδου ήταν ο Μιχαήλ Κόλλας, ο οποίος εγκαταστάθηκε, μαζί με τις δύο αδερφές του, στην Πάτρα το 1828. Ήταν χιώτικης καταγωγής αλλά εγκατέλειψε το νησί για να γλιτώσει από την σφαγή. Αρχικά κατέφυγε στη Ζάκυνθο αλλά τελικά επέλεξε για τόπο διαμονής την Πάτρα. Δημιούργησε εμπορικό σταφιδικό οίκο με υποκατάστημα στο Λονδίνο, τον οποίο συνέχισαν οι γιοί του, Δημήτριος &amp; Ανδρέας, μετατρέποντας τον σε έναν από τους σημαντικότερους της Ελλάδας.
Υπό την καθοδήγηση αυτών και ειδικότερα του Ανδρέα, ο εμπορικός οίκος επεκτάθηκε στον τραπεζικό και εμποροκτηματικό κλάδο. Σε σύντομο χρονικό διάστημα δημιούργησαν μια τεράστια ακίνητη περιούσια, η οποία τους επέτρεπε ευχέρεια κινήσεων. Χαρακτηριστικό είναι ότι παρ' όλο που στην σταφιδική κρίση του 1893 όλοι οι πατρινοί εμπορικοί οίκοι, εκτός από των Φραγκόπουλων, είχαν πτωχεύσει, ο σταφιδικός οίκος των Κόλλα απέφυγε την καταστροφή επειδή εμπορευόταν κατά παραγγελία ή επί προμήθεια. Η τραπεζική επιχείρηση των αδερφών Κόλλα υπήρχε μέχρι το 1950, στα γραφεία της, επί της Ρήγα Φεραίου.
Μέλη της οικογένειας αποτέλεσαν την κοινωνική ελίτ της Πάτρας και έπαιρναν μέρος σε κάθε επιχειρηματική, κοινωνική και αθλητική δραστηριότητα της πόλης. Χαρακτηριστικά, ο Μιχαήλ Κόλλας ήταν ένας από τους χρηματοδότες του δημοτικού θεάτρου Απόλλων ενώ ο γιος του Ανδρέας Κόλλας συμμετείχε στην επιτροπή ανέγερσης του Α΄ νεκροταφείου, ήταν ιδρυτικό μέλος της ασφαλιστικής εταιρείας Αστήρ και είχε διατελέσει πρόεδρος του πτωχοκομείου. Επίσης ο Δημήτριος Κόλλας ήταν διοικητικός παράγοντας της Παναχαϊκής, όντας μέλος του διοικητικού συμβουλίου την περίοδο 1904-1905 &amp; 1908-1909. Οι Μιχαήλ, Φωκίων και Κωνσταντίνος Κόλλας ήταν ιδρυτικά μέλη του Tennis Club, το οποίο ιδρύθηκε το 1908 από ξένους κυρίως αφού ήταν οι μοναδικοί Έλληνες που συμμετείχαν σε αυτή την πρωτότυπη κίνηση για εκείνη την εποχή. Αξιοσημείωτο είναι ότι στην έπαυλη τους στο Μπεγουλάκι διέθεταν τερέν τένις. Αξίζει να αναφερθεί και ο Σοφοκλής Κόλλας, ο οποίος είχε διατελέσει πρώτος πρόεδρος του Ν.Ο.Π. ενώ ασχολιόταν επαγγελματικά με το σκι, όντας ο πρώτος δάσκαλος του Ελληνικού Ορειβατικού Συλλόγου Πάτρας. Από τα παιδιά του Ανδρέα Κόλλα, μόνο ο Φωκίων και ο Μιχαήλ ασχολήθηκαν με τις επιχειρήσεις ενώ ο Κωνσταντίνος και ο Κίμων εισήλθαν στο διπλωματικό σώμα. Ο Φωκίων και ο Μιχαήλ δώρισαν στην δημοτική βιβλιοθήκη τις αποθήκες Κόλλα στην ακτή Όθωνος-Αμαλίας. Μέλη της συνδέθηκαν με δεσμούς αίματος με τις οικογένειες Τοπάλη, Στάμου, Αργυγόπουλου, Μέγαρη κ.α.
Στο Α΄ νεκροταφείο Πατρών υπάρχει ακόμα και σήμερα ο οικογενειακός τάφος των Κόλλα, ο οποίος βρίσκεται στην αλέα των τραπεζιτών. Πρόκειται για έναν ναΐσκο ιωνικού ρυθμού υψωμένο σε κρηπίδωμα που εντυπωσιάζει για την κομψότητα του. Εντυπωσιακή είναι και η έπαυλις Κόλλα στο Μπεγουλάκι, όπου παλιότερα υπήρχε τερέν τένις. Κατασκευάστηκε στα τέλη του 19ου αιώνα και παραπέμπει σε αγροτόσπιτα ιταλικής επαρχίας. Χαρακτηριστικοί είναι οι πυργίσκοι που υπάρχουν και που προσδίδουν γραφικότητα και κοσμοπολίτικη διάθεση. Σήμερα, στη θέση της οικίας της οικογένειας στην Πλατεία Γεωργίου υπάρχει το εμπορικό κέντρο Κόλλα.
Το αρχείο της οικογένειας Κόλλα διασώθηκε από την Αναστασία Κολοκοτσά, γειτόνισσας των Κόλλα και σήμερα φυλάσσεται στα Γενικά Αρχεία του Κράτους.

</doc>
<doc id="69297" url="https://el.wikipedia.org/wiki?curid=69297" title="Royal Jordanian Falcons">
Royal Jordanian Falcons



</doc>
<doc id="69298" url="https://el.wikipedia.org/wiki?curid=69298" title="August 1st (aerobatic team)">
August 1st (aerobatic team)



</doc>
<doc id="69300" url="https://el.wikipedia.org/wiki?curid=69300" title="Μύνχεν">
Μύνχεν



</doc>
<doc id="69301" url="https://el.wikipedia.org/wiki?curid=69301" title="Μυοδρόμων">
Μυοδρόμων

Μυοδρόμων ήταν η επίσημη ελληνική ονομασία ιστιοφόρου πλοίου του κοινώς λεγόμενου "γαβάρα" ή "γαμπάρα" (εκ του ιταλικού "cabarra") ή "μπάρκο". Ήταν τρικάταρτο (τρίστηλο) του οποίου το πέτασμα του ακατίου καθώς και του μεγάλου ιστού έφεραν τα αυτά τετράγωνα ιστία (πανιά) όπως και παρίστια, προΐστια και αναδρομικά ιστία, όπως ακριβώς οι Δρόμωνες, με τη διαφορά ότι στο πρυμναίο ιστό έφεραν αντί σταυρωτή κεραία ή τετράγωνο ιστίο μόνο επίδρομο ή λαίφο.
Τέτοια ιστιοφόρα πολεμικά πλοία είχε και το ελληνικό πολεμικό ναυτικό, στην αρχή της δημιουργίας του από την Επανάσταση του 1821.

</doc>
<doc id="69302" url="https://el.wikipedia.org/wiki?curid=69302" title="Γαβάρα">
Γαβάρα



</doc>
<doc id="69303" url="https://el.wikipedia.org/wiki?curid=69303" title="Μυοπάρων">
Μυοπάρων

Μυοπάρων ήταν η επίσημη ελληνική ονομασία ιστιοφόρου πλοίου του κοινώς λεγόμενου "μεγάλου βρικογολέτου" ή "μεγάλου γολετόμπρικου" ή "μεγάλης σκούνας" ή "μεγάλης ημιολίας" (επισημότερα).&lt;br&gt; 
Ήταν δικάταρτο ιστιοφόρο του οποίου το πρωραίο πέτασμα ιστίων (άνοιγμα πανιών) ήταν όμοιο του Πάρωνα καθώς και όλα τα αναδρομικά ιστία του, που όμως στο μέγα ιστό του (πρυμναίο) δεν έφερε κεραία αλλά επίδρομο και λαίφο, ακριβώς όπως και ο Μυοδρόμων. Αυτή η διάταξη των ιστών και ιστίων έδινε μεγαλύτερη ευελιξία στο σκάφος ιδιαίτερα σε αναστροφές. Κι αυτή η ιδιότητά του ανάγαγε αυτό το τύπο ιστιοφόρου σε κυρίως πολεμικό πλοίο.

</doc>
<doc id="69304" url="https://el.wikipedia.org/wiki?curid=69304" title="Liverpool FC">
Liverpool FC



</doc>
<doc id="69305" url="https://el.wikipedia.org/wiki?curid=69305" title="Liverpool F.C.">
Liverpool F.C.



</doc>
<doc id="69307" url="https://el.wikipedia.org/wiki?curid=69307" title="Π.Α.Ο. Νέων Επιβατών">
Π.Α.Ο. Νέων Επιβατών

Ο Παναθλητικός Αναμορφωτικός Όμιλος Νέων Επιβατών γνωστός ως Π.Α.Ο. Νέων Επιβατών και ως ΠΑΟΝΕ είναι ποδοσφαιρικός σύλλογος με έδρα τους Νέους Επιβάτες Θεσσαλονίκης. Επίσημο έτος ίδρυσης του συλλόγου είναι το 1928 και έχει χρώματα τα ασπρόμαυρα. Ανήκει στη δύναμη της Ε.Π.Σ. Μακεδονίας και αγωνίζεται στην Α1΄ Κατηγορία. Έχει παρουσία στα πρωταθλήματα της Γ΄ Εθνικής και Δ΄ Εθνικής.
Ιστορικό.
Ιδρύθηκε το 1928 στους Νέους Επιβάτες της Θεσσαλονίκης, γνωστοί και ως Μπαξέ Τσιφλίκι. Τόσο την ομάδα, όσο και τον οικισμό των Νέων Επιβατών, ίδρυσαν πρόσφυγες από τους Επιβάτες της Ανατολικής Θράκης. Από την ίδρυση του κυριάρχησε στα ποδοσφαιρικά πράγματα της ευρύτερης περιφέρειας και από τη δεκαετία του '50 ανέπτυξε και έντονη πολιτιστική δράση, πραγματοποιώντας διάφορες ιστορικές συνεστιάσεις, ανεβάσματα θεατρικών παραστάσεων και φιλοξενώντας διάφορους περιοδεύοντες θιάσους. Το 2018 εορτάστηκαν επίσημα τα 90 χρόνια ζωής του συλλόγου.
Το 1963 αναγνωρίστηκε επίσημα από την Ε.Π.Ο. με αριθμό μητρώου 1000 και εντάχθηκε στη δύναμη της Ε.Π.Σ. Μακεδονίας, ξεκινώντας την επίσημη ποδοσφαιρική του πορεία τη σεζόν 1963-64. Το 1972 ανήλθε για πρώτη φορά στην Α΄ Κατηγορία Ε.Π.Σ. Μακεδονίας και το 1983 κατέκτησε το πρωτάθλημα και την άνοδο στην Δ΄ Εθνική κατηγορία. Το 1989 πανηγύρισε την άνοδο στην Γ΄ Εθνική, όπου και θα παραμείνει για τρεις συνεχόμενες περιόδους. Αρχηγός της ομάδας ήταν ο Νικολαΐδης Γιάννης. Το 1989-90 κατετάγη 4ος με πρώτο σκόρερ τον Γιώργο Μπεχλιβάνη (10 τέρματα), τη σεζόν 1990-91 8ος και την επόμενη σεζόν θα υποβιβαστεί όντας 15ος. 
Το 2006 κατέκτησε το πρωτάθλημα του ομίλου του στην Δ΄ Εθνική και επανήλθε στην Γ΄ Εθνική μετά από πολυετή απουσία και παρέμεινε για 4 χρονιές. Τη σεζόν 2006-07 κατέλαβε τη 12η θέση με 38 βαθμούς. Την επόμενη χρονιά με προπονητή τον Γιαννη Μιχαλήτσο κατετάγη 3ος με 59 βαθμούς, ενώ την αγωνιστική περίοδο 2008-09 παρέμεινε στα υψηλά πατώματα της κατηγορίας τερματίζοντας στην 5η θέση. Τη σεζόν 2009-10 τερμάτισε στην 14η θέση με αποτέλεσμα να υποβιβαστεί στην Δ' Εθνική. Ακολούθησε δεύτερος συνεχόμενος υποβιβασμός την επόμενη σεζόν κι από το 2011-12 αγωνίζεται στο πρωτάθλημα της Ε.Π.Σ. Μακεδονίας. Το 2019 κατέκτησε την επάνοδο στην Α1 Κατηγορία, έπειτα από 4 χρόνια.

</doc>
<doc id="69309" url="https://el.wikipedia.org/wiki?curid=69309" title="Φιλοσοφία των Νεότερων Χρόνων">
Φιλοσοφία των Νεότερων Χρόνων

&lt;br&gt;
Η Φιλοσοφία των Νεότερων Χρόνων (17ος και 18ος αιώνας) είναι τμήμα της φιλοσοφικής ιστορίας, το οποίο αφενός επηρεάζεται από τη νέα φυσική κοσμοθεωρία (Κοπέρνικος, Γαλιλαίος) και τις νέες μαθηματικές μεθόδους (αναλυτική γεωμετρία) αφετέρου δε ώθησε τις πολιτικές ανατροπές, με αποκορύφωμα την Γαλλική Επανάσταση.
Ορθολογισμός.
Ο απώτερος στόχος του ορθολογισμού, ή "ρασιοναλισμού" ήταν αντίθετος με αυτόν του εμπειρισμού. Αυτή η διαφορά μπορεί να διατυπωθεί ως εξής: ένας ρασιοναλιστής φιλόσοφος θέτει ως βάση για την φιλοσοφική του κοσμοθεωρία κυρίως το "λογικό συμπέρασμα", ενώ ένας εμπειριστής λαμβάνει υπόψη του στην προσπάθεια του για κατανόηση του κόσμου μόνο υποθέσεις, οι οποίες ανάγονται αποκλειστικά και μόνο στην "αισθητή αντίληψη". Μολαταύτα, σε πολλά κείμενα ρασιοναλιστών φιλόσοφων συνυπάρχουν επίσης και εμπειρικά στοιχεία, και αντιθέτως.
Ως ιδρυτής του ρασιοναλισμού ισχύει ο Ρενέ Ντεκάρτ. Άλλοι σκεπτικιστές, όπως για παράδειγμα ο Ολλανδός Μπαρούχ Σπινόζα και ο Γερμανός "Homo Universalis" Γκότφριντ Βίλχελμ Λάιμπνιτς ακολούθησαν τον καρτεσιανό ρασιοναλισμό και τον μετεξέλιξαν.
Ρενέ Ντεκάρτ.
Ο Καρτέσιος (Ρενέ Ντεκάρτ, 1596-1650) ήταν μαθηματικός, φιλόσοφος και επιστήμονας των φυσικών επιστημών.
Συχνά του αποδίδεται ο τίτλος "Πατέρας της νεότερης φιλοσοφίας", μιας και ίδρυσε τον σύγχρονο ρασιοναλισμό. Η κατεύθυνση της σκέψης, την οποία ο Καρτέσιος επηρέασε, ονομάζεται καρτεσιανισμός.
Για πρώτη φορά ο Καρτέσιος ανέπτυξε την μέθοδο της φιλοσοφικής σκέψης στο έργο του "Λόγος περί της Μεθόδου", στο οποίο παρατάσσει με τη σειρά κανόνες, τους οποίους πρέπει κανείς να ακολουθήσει έτσι ώστε να καταλήξει στην πραγματική γνώση.

</doc>
<doc id="69311" url="https://el.wikipedia.org/wiki?curid=69311" title="Νικόπολη (αποσαφήνιση)">
Νικόπολη (αποσαφήνιση)

Το όνομα Νικόπολη (ή "Νικόπολις") μπορεί να αναφέρεται σε κάποια από τις ακόλουθες πόλεις ή περιοχές:

</doc>
<doc id="69312" url="https://el.wikipedia.org/wiki?curid=69312" title="Νικόπολις">
Νικόπολις



</doc>
<doc id="69313" url="https://el.wikipedia.org/wiki?curid=69313" title="Υδραυλικός τηλέγραφος">
Υδραυλικός τηλέγραφος

Ο υδραυλικός τηλέγραφος είναι ένα σύστημα επικοινωνίας σε μεγάλες αποστάσεις που εφευρέθηκε τον 4ο αιώνα π.Χ. από τον Αρκάδα στρατηγό "Αινεία τον Τακτικό".
Σύμφωνα μ' αυτόν, όσοι επιθυμούσαν να μεταδώσουν κάποια μηνύματα πήγαιναν σε έναν λόφο και εκεί γέμιζαν ένα κάδο με νερό. Στον απέναντι λόφο υπήρχε ένας ακριβώς ίδιος κάδος με την ίδια βρύση στη βάση του κάδου. Οι δύο κάδοι είχαν μια κατακόρυφη ράβδο η οποία επέπλεε σε πλωτήρα μέσα στο νερό και είχε χαραγμένα πάνω της διάφορα μηνύματα. Κάθε φορά που ήθελαν να στείλουν ένα σήμα, ανύψωναν έναν πυρσό και οι δύο σταθμοί (πομπός και δέκτης) άνοιγαν τις βρύσες τους την ίδια στιγμή. Το νερό έβγαινε με τον ίδιο ρυθμό και όταν η επιφάνειά του νερού στον σταθμό του πομπού έφθανε στο μήνυμα που ήθελαν να στείλουν, κατέβαζαν τον πυρσό και έκλειναν τη βρύση. Τότε μπορούσε ο δέκτης να διαβάσει το μήνυμα πάνω στη ράβδο. Αυτός μετά μετέδιδε το μήνυμα στον επόμενο στη σειρά σταθμό και από εκεί σε άλλους.
Ο υδραυλικός τηλέγραφος απαιτούσε πολύ καλό συγχρονισμό των δύο σταθμών για να μπορέσει να δουλέψει σωστά.

</doc>
<doc id="69315" url="https://el.wikipedia.org/wiki?curid=69315" title="Γκομέζ">
Γκομέζ

Γκομέζ ή Γκομέθ και Γκομές είναι όνομα πολλών επιφανών Ισπανών καλλιτεχνών σημαντικότεροι εκ των οποίων ήταν:

</doc>
<doc id="69316" url="https://el.wikipedia.org/wiki?curid=69316" title="Ισπανοί">
Ισπανοί



</doc>
<doc id="69317" url="https://el.wikipedia.org/wiki?curid=69317" title="Γκομέθ">
Γκομέθ



</doc>
<doc id="69318" url="https://el.wikipedia.org/wiki?curid=69318" title="Γκομές">
Γκομές



</doc>
<doc id="69320" url="https://el.wikipedia.org/wiki?curid=69320" title="Αλεξιάς">
Αλεξιάς



</doc>
<doc id="69323" url="https://el.wikipedia.org/wiki?curid=69323" title="Γουαδαλκιβίρ">
Γουαδαλκιβίρ

Ο Γουαδαλκιβίρ (ισπανικά: Guadalquivir, λατινικά: Baetis, αραβικά: الوادي الكبير, al-wādi al-kabīr) είναι το πέμπτο μεγαλύτερο σε μήκος ποτάμι στην Ιβηρική χερσόνησο και το δεύτερο μακρύτερο ποτάμι με όλο το μήκος του στην Ισπανία. Βρίσκεται στη νότια Ισπανία, έχει μήκος 657 χιλιόμετρα και αποστραγγίζει μια έκταση περίπου 58.000 τετραγωνικών χιλιομέτρων. Σήμερα είναι πλωτός μέχρι τη Σεβίλλη (εμπορικό λιμάνι) ενώ την ρωμαϊκή εποχή έφθαναν μεγάλα πλοία μέχρι την Κόρδοβα. Έχει πολλές τεχνητές λίμνες για άρδευση και για παροχή υδροηλεκτρικής ενέργειας.
Ιστορία.
Πρώτες αναφορές στον ποταμό γίνονται από τον Ηρόδοτο ο οποίος μας περιγράφει τα ταξίδια των Ιώνων Φωκαιέων σε περιοχές πέρα των Ηράκλειων στηλών στην αρχαία Ταρτησσό, παίρνοντας πληροφορίες και από τους Φοίνικες, οι οποίοι είναι από τους πρώτους που έχουν ιδρύσει εκεί αγκυροβόλιο και διαπραγματεύονται πολύτιμα μέταλλα. Ενός ποταμού που για την εποχή του ήταν ένα πολύ μεγάλο εμπορικό λιμάνι με μεταφορές χρυσού και χαλκού από τις κελτικές χώρες, όπως μας αναφέρει, ο αρχαίος ιστορικός Έφορος. Κατόπιν οι Ρωμαίοι τον 2ο π.χ αιώνα διαπλέουν το ποταμό και ιδρύουν την πόλη «Ίσπαλις» (σημερινή Σεβίλλη), κατασκευάζουν ναυπηγεία και η εμπορική κίνηση των πλοίων στο ποτάμι ανεβαίνει στα ύψη. Ο Στράβων τον αναφέρει στα γεωγραφικά «ο ποταμός Βαίτης» (Baetis όπως τον ονόμαζαν οι Ρωμαίοι) και γράφει ότι είναι πλωτός και πυκνοκατοικημένος.
Ο Παυσανίας στο βιβλίο του «Ηλιακά Β» τον περιγράφει σαν τον μεγαλύτερο ποταμό της Ιβηρικής που στο στόμιό του (σχηματίζει δέλτα), υπάρχει μια μεγάλη πόλη. Κατά την αραβική κατοχή (712-1248) οι Μαυριτανοί κατασκευάζουν στο ποτάμι πέτρινες αποβάθρες και τον γνωστό Τόρρε ντελ Όρο (Χρυσός Πύργος), στη Σεβίλλη για να ενισχύσουν την άμυνα και τον έλεγχο του ποταμού. Τον 13ο αιώνα ο βασιλιάς Φερδινάνδος ο τρίτος επεκτείνει τα ναυπηγεία. Μετά την ανακάλυψη της Αμερικής, η Σεβίλλη με το παραποτάμιο λιμάνι της έγινε το οικονομικό κέντρο της Ισπανικής αυτοκρατορίας. Με τα χρόνια όμως, η πλοήγηση στο ποτάμι λόγω των προσχώσεων γίνεται όλο και πιο δύσκολη. Σήμερα με την κατασκευή τεχνητού καναλιού, η Σεβίλλη έχει εμπορικό παραποτάμιο λιμάνι.
Πηγές και ροή.
Οι πηγές του ποταμού Γουαδαλκιβίρ βρισκόταν κατά την ιστορία σε διάφορα μέρη. Η υπάρχουσα διχογνωμία για τις πηγές του ποταμού παίρνει τέλος με την δημοσίευση μιας μελέτης της Υδρογραφικής υπηρεσίας το 1977 που δίνει την πραγματική θέση των πηγών του ποταμού στην οροσειρά της Σιέρα ντε Καθόρλα στον δήμο Κεσάδα της περιοχής της Χαέν, αντί της τοποθεσίας της οροσειράς Λα Σάγρα στο δήμο Ουέσκαρ της Γρανάδας. Πηγάζει σε ύψος 1.400 μ. στη νότια Ισπανία στην Ανδαλουσία και ρέει προς τα δυτικά διασχίζοντας εύφορες πεδιάδες και μεγάλες πόλεις όπως Κόρδοβα, Σεβίλλη, Σανλούκαρ και καταλήγει στον Ατλαντικό ωκεανό μέσα από μία ελώδη περιοχή, τη γνωστή Λας Μαρίσμας (προστατευόμενη περιοχή από βάλτους, ρηχά νερά, και αμμόλοφους, μέρος των οποίων από το 1969 θεωρείται Εθνικό πάρκο), στον κόλπο του Κάδιθ.
Παραπόταμοι.
Ο ποταμός Χενίλ είναι ο κύριος παραπόταμος του ποταμού Γουαδαλκιβίρ στην Ανδαλουσία, Ισπανία. Πηγάζει απο βουνά της Σιέρρα Νεβάδα. Άλλοι παραπόταμοι είναι: Αγουασκέμπας, Σερεθουέλο, Γουαδιάνα Μενόρ, Γουαδαλμπουγιόν, Γουαδαχόθ, Κορμπόνες, Γουαδαΐρα, Γουαδιάνα Μενόρ, Μπορόσα, Αγουαμούλας, Γουαδαλιμάρ, Χάνδουλα, Γιέγουας, Γουαδαλμεγιάτο, Μπεμπέθαρ, Βιάρ, Ριβέρα δε Ουέλβα, Γουαδιαμάρ. 
Πολιτιστική κληρονομιά.
Γεφύρια, νερόμυλοι, μοναστήρια, μονοπάτια, ποιήματα είναι τα δείγματα της ανθρώπινης παρουσίας στην περιοχή του ποταμού από τα βάθη των αιώνων. Δείγματα που χαρακτηρίζουν μια πλούσια πολιτιστική κληρονομιά. Μερικά χαρακτηριστικά ιστορικά μνημεία:
Ποιητές, άφησαν την δική τους σφραγίδα.

</doc>
<doc id="69327" url="https://el.wikipedia.org/wiki?curid=69327" title="Βογομιλισμός">
Βογομιλισμός



</doc>
<doc id="69329" url="https://el.wikipedia.org/wiki?curid=69329" title="Ηλεκτρική Αγωγιμότητα">
Ηλεκτρική Αγωγιμότητα



</doc>
<doc id="69337" url="https://el.wikipedia.org/wiki?curid=69337" title="100 Bullets">
100 Bullets

Το 100 Bullets ("100 σφαίρες") είναι κόμικ βραβευμένο με βραβεία Eisner και Βραβείο Harvey που γράφεται από τον Brian Azzarello και εικονογραφείται από τον Eduardo Risso. Εκδίδεται από την DC Comics μέσω της εκδοτικής Vertigo. Η διάρκεια που έχει οριστεί είναι 100 τεύχη.
Στυλ.
Τόσο η γραφή όσο και η εικονογράφηση έχουν νουάρ αισθητική. Παρουσιάζει ηθικά αμφιλεγόμενες ιστορίες με κυνισμό. Το στυλ είναι επηρεασμένο από ταινίες όπως αυτές του Κουεντίν Ταραντίνο, του Μπράιαν Σίνγκερ, Γκάυ Ρίτσι και άλλων.
Πλοκή.
Η πλοκή του 100 Bullets περιστρέφεται γύρω από το δίλημμα της εκδίκησης ή της συγχώρεσης. Όταν κάποιος μυστηριώδης πράκτορας με το όνομα Γκρέιβς δίνει σε κάποιον μια βαλίτσα με ένα όπλο, 100 σφαίρες και τις αποδείξεις ποιος και πως του κατέστρεψε την ζωή εγγυόμενος σε αυτόν πλήρη ασυλία αν και εφόσον χρησιμοποιήσει τις 100 σφαίρες αυτός είναι υπεύθυνος για την επιλογή του. Όποια και να είναι η επιλογή δεν γνωρίζει τιμωρία ή επιβράβευση.
Ο πράκτορας Γκρέιβς ήταν αρχηγός μιας ομάδας γνωστής ως "The Minutemen", δύναμη ασφαλείας και πληρωμένοι δολοφόνοι του οργανισμού "Τhe trust". Αυτός ο οργανισμός δημιουργήθηκε από 13 αριστοκρατικές οικογένειες από την Ευρώπη οι οποίες πρότειναν στους Βασιλιάδες της Ευρώπης να αποχωρίσουν από εκεί και να διεκδικήσουν την ακατοίκητη Αμερική. Όταν όμως η Αγγλία προχώρησε στην αποίκηση της Αμερικής τον 160 αιώνα, ιδρύθηκαν οι "Minutemen". Εφτά δολοφόνοι που κατέστρεψαν την αποικία και άφησαν σαν προειδοποίηση το μήνυμα «"Croatoa"». Από τότε ο ρόλος τους είναι να προστατεύουν τις 13 οικογένειες από εξωτερικούς και εσωτερικούς παράγοντες. Το trust αποφάσισε ότι δεν τους χρειάζεται πια και εδώ αρχίζει η ιστορία.
Συλλεκτικοί Τόμοι.
Εκτός από τεύχη έχουν κυκλοφορήσει μέχρι τώρα και δέκα τόμοι της σειράς. Κάθε τόμος έχει ένα λογοπαίγνιο σύνδεσης του τίτλου του με τον αριθμό του εκτός από το τόμο 3. (Στο 7 κάνει αναφορά στην ταινία "Οι 7 Σαμουράι. Στο 11 το once έχει την ίδια προφορά με το 11 στα Ισπανικά)."

</doc>
<doc id="69339" url="https://el.wikipedia.org/wiki?curid=69339" title="Marche Verte">
Marche Verte

Οι Marche Verte (Αγγλικά: Green March, Πράσινη Πορεία) είναι το ακροβατικό αεροπορικό σμήνος της Μαροκινής Πολεμικής Αεροπορίας και η επίσημη εθνική ακροβατική ομάδα του Μαρόκου. Το σμήνος δημιουργήθηκε πρόσφατα και το όνομα που φέρει αποτελεί φόρο τιμής στην Πράσινη Πορεία, την μαζική διαδήλωση 350,000 άοπλων Μαροκινών τον Νοέμβριο του 1975 με σκοπό να αναγκαστεί η Ισπανία να παραδώσει την επαρχία της Σαχάρας στο Μαρόκο. Οι Marche Verte χρησιμοποιούν οκτώ ακροβατικά αεροσκάφη CAP 232 και είναι γνωστοί γιατι τα αεροσκάφη τους εκτελούν τις επιδείξεις δεμένα όλα μεταξύ τους με κορδόνια, από την απογείωση μέχρι και την προσγείωση. 

</doc>
<doc id="69340" url="https://el.wikipedia.org/wiki?curid=69340" title="Λειτουργισμός">
Λειτουργισμός

Ο λειτουργισμός (ή, ως ξένη λέξη, "φονκτιονάλισμος" από τη γαλλική fonctionalisme) είναι ένας όρος με διάφορες έννοιες:

</doc>
<doc id="69343" url="https://el.wikipedia.org/wiki?curid=69343" title="Λειτουργισμός (σχεδιασμός)">
Λειτουργισμός (σχεδιασμός)

Ο λειτουργισμός ήταν το ένα από τα σημαντικότερα κινήματα του σχεδιασμού στον 20. αιώνα. Της ρίζες του έχει στα τέλη του 19ου αιώνα και εκπροσωπεί την επιθυμία για απλά και λειτουργικά αντικείμενα και συστήματα σε μια εποχή που επικρατούσε ο Ιστορισμός. Την πρώτη έντονη παρουσία έχει στην εποχή του 1920 και 1930 με βασικούς εκπροσώπους την σχολή του Μπάουχαους και τους αρχιτέκτονες Πίτερ Σάλλιβαν, Άντολφ Λως, Μις βαν ντερ Ρόε και Βάλτερ Γκρόπιους. Δύο γνωστά συνθήματα που συνδέονται με τον λειτουργισμό είναι τα "Weniger ist mehr" (ελλ. μφ. "λιγότερο είναι περισσότερο") και "Form follows Function" (ελλ. μφ. "Η μορφή ακολουθεί τη λειτουργία").
Αρχιτεκτονική.
Ο πρώτος παγκόσμιος πόλεμος (και στην Ελλάδα και η μικρασιατική καταστροφή) προωθούν τις απόψεις του σύγχρονου κινήματος. Το κίνητρο για μια λειτουργική δόμηση πλέον δεν είναι μόνο ένα αισθητικό αλλά και ένα οικονομικό. Τρόποι είναι η τυποποίηση και η βιομηχανική προκατασκευή. Η Κουζίνα της Φρανκφούρτης η πρώτη εντοιχισμένη κουζίνα κατασκευάζεται σε 10.000 κομμάτια.
Κρίση του Λειτουργισμού.
Η κρίση του Λειτουργισμού έρχεται στην δεκαετία του 1970 όταν τα ζητήματα τον μοντερνιστών είχαν πλέον απορροφηθεί και μετατραπεί. Ο απλός τρόπος κατασκευής δεν είχε πια χρησιμοποιηθεί για την παραχώρηση ανέσεων σε νέα φωτεινά κτίρια, αλλά είχε εκμεταλλευτεί για την δημιουργία απλών και μικρών διαμερισμάτων με σκοπό την έντονη εκμετάλλευση. Στην κεντρική Ευρώπη δημιουργηθήκανε μεγάλες μονάδες με εκατοντάδες διαμερίσματα οι οποίες σήμερα συνήθως μετατρέπονται σε γκέτο. Την ίδια εποχή στα αστικά κέντρα της Ελλάδας με την μέθοδο της αντιπαροχής δημιουργηθήκανε γειτονιές από πολυκατοικίες.
Ο μεταμοντερνισμός (Post-Modernism) ήταν μια αντίδραση εναντίον του λειτουργισμού, ενσωματώνοντας ιστορικά στοιχεία στην αρχιτεκτονική.
Βιομηχανικός σχεδιασμός.
Οι σχεδιαστές στρέφονταν σε απλά και γεωμετρικά προϊόντα πιστεύοντας ότι κατασκευάζονταν εύκολα και κατά αυτό τον τρόπο θα κάλυπταν πιο εύκολα της ανάγκες του ευρύτερου κοινού. Από μια καθαρός καλλιτεχνική και δημιουργική εργασία ο βιομηχανικός σχεδιασμός πλέον στρέφεται σε μια δημιουργική και επιστημονική εργασία.
Γραφιστική.
Στην γραφιστική ο λειτουργισμός περιγράφει την εντατική χρήση γραμματοσειρών "σαν-σέριφ" ειδικά στην δεκαετία του 1920 και μετέπειτα. Η "Ελβετική Γραφιστική" (Schweizer Typografie) ήταν η τελευταία εξέλιξη μιας λειτουργικής γραφιστικής, και ο γνωστότερος εκπρόσωπος ο σχεδιαστής Άντριαν Φρούτιγκερ.

</doc>
<doc id="69344" url="https://el.wikipedia.org/wiki?curid=69344" title="Θεοφάνης Α΄ Καρύκης">
Θεοφάνης Α΄ Καρύκης

Ο Θεοφάνης Α΄ Καρύκης (... - 26 Μαρτίου 1597) ήταν Πατριάρχης Κωνσταντινουπόλεως μεταξύ των ετών 1596 και 1597.
Βιογραφικά στοιχεία.
Γεννήθηκε στην Αθήνα και ανήκε στην ιστορική οικογένεια Καρύκη. Πριν το 1578 έγινε Πρωτοψάλτης και κατόπιν Λογοθέτης της Μεγάλης του Χριστού Εκκλησίας. Το 1585 εξελέγη Μητροπολίτης Φιλιππουπόλεως, ως διάδοχος του ως τότε Μητροπολίτη Θεολήπτου, ο οποίος εξελέγη Οικουμενικός Πατριάρχης. Και με αυτή την ιδιότητα όμως παρέμεινε στην Κωνσταντινούπολη έως το 1592, οπότε εξελέγη Μητροπολίτης Αθηνών. Με την ιδιότητα αυτή συμμετείχε και σε Σύνοδο στην Κωνσταντινούπολη, η οποία επικύρωσε την ίδρυση του Πατριαρχείου Μόσχας, και υπήρξε και Έξαρχος του Πατριαρχείου στην Πελοπόννησο.
Όταν πέθανε ο Πατριάρχης Γαβριήλ έγινε τοποτηρητής του Οικουμενικού Θρόνου, από το Σεπτέμβριο του 1596 ως το Δεκέμβριο του ίδιου έτους. Στις 26 Φεβρουαρίου του 1597 εξελέγη ο ίδιος Οικουμενικός Πατριάρχης, αφού δανείστηκε από Εβραίο 6.000 χρυσά νομίσματα, με τα οποία εξαγόρασε σημαίνοντες παράγοντες, πράγμα που κατά τους χρονογράφους συνετέλεσε στην εκλογή του. Βεβαίως, το ποσό αυτό διαψεύδει και τη θεωρία περί συνεχούς πλειοδοσίας για εκλογή στο αξίωμα, καθώς από τις 40.000 χρυσά που είχε καταβάλει πριν 13 χρόνια ο Παχώμιος Β΄, καταβάλλονταν τώρα μόλις 6.000.
Ασχολήθηκε ιδιαίτερα με την εκκλησιαστική μουσική. Συνέγραψε πολλούς ύμνους, ενώ πιθανολογείται ότι υπήρξε και διδάσκαλος της βυζαντινής μουσικής. Εισήγαγε από το Φεβρουάριο του 1597 για πρώτη φορά τη μετά Χριστό χρονολογία.
Η Πατριαρχία του έμελλε να είναι εξαιρετικά μικρή, καθώς πέθανε ξαφνικά μέσα στο ναό το Μεγάλο Σαββάτο, 26 Μαρτίου της ίδιας χρονιάς. Μετά το θάνατό του ανέλαβε τοποτηρητής του Θρόνου ο Πατριάρχης Αλεξανδρείας Μελέτιος Πηγάς.
Ο Θεοφάνης έγραψε πιθανώς τον κώδικα που φυλάγεται στη βιβλιοθήκη του Πατριαρχείου Ιεροσολύμων με τον αύξοντα αριθμό 127. Ο κώδικας περιέχει τον Νομοκανόνα του Μαλαξού.

</doc>
<doc id="69347" url="https://el.wikipedia.org/wiki?curid=69347" title="Λέων Στυππής">
Λέων Στυππής

Ο Λέων Στυππής (... - 1143) διετέλεσε Πατριάρχης Κωνσταντινουπόλεως μεταξύ των ετών 1134 και 1143 επί Αυτοκράτορος Ιωάννη Κομνηνού.
Διετέλεσε προηγουμένως ιερέας και οικονόμος του ναού της Αγίας Σοφίας. Η Πατριαρχία του ήταν ομαλή και ο ίδιος πέθανε το 1143. Ανακηρύχθηκε άγιος και η Ορθόδοξη Εκκλησία τιμά τη μνήμη του στις 12 Νοεμβρίου.

</doc>
<doc id="69348" url="https://el.wikipedia.org/wiki?curid=69348" title="Μιχαήλ Β΄ Κουρκούας">
Μιχαήλ Β΄ Κουρκούας

Ο Μιχαήλ Β΄ Κουρκούας (Οξείτης) ήταν Ανατολικός Ορθόδοξος Πατριάρχης Κωνσταντινούπολης (Ιούλιος 1143 – Μάρτιος 1146).
Στις αρχές του 1143, ο Πατριάρχης Λέοντας και ο Αυτοκράτορας Ιωάννης Β΄ Κομνηνός απεβίωσαν με διαφορά ολίγων μηνών ο ένας από τον άλλον, φέρνοντας μία ταραχώδη περίοδο στην Βυζαντινή Εκκλησία. Ο ορισθείς διάδοχος του Ιωάννη, ο γιος του, Μανουήλ Α΄ Κομνηνός, αφίχθη στην Κωνσταντινούπολη στις 27 Ιουνίου 1143, από την Κιλικία, όπου ο πατέρας του είχε αποβιώσει. Προκειμένου να διασφαλίσει πλήρως την θέση του ως αυτοκράτορας, ο Μανουήλ όφειλε να προετοιμάσει την τελετή στέψης του. Ωστόσο, για να γίνει κάτι τέτοιο δυνατό, έπρεπε πρώτα να ορίσει νέο Πατριάρχη. Η επιλογή του ήταν ο ηγούμενος της μονής της Οξειάς, Μιχαήλ Κουρκούα. Η στέψη δεν έλαβε χώρα παρά μονάχα στις 28 Νοεμβρίου 1143, καθώς ο Μιχαήλ απειλούσε να παραιτηθεί για άγνωστους λόγους. 
Στην διάρκεια της περιόδου εξουσίας του, ο Μιχαήλ είχε να ασχοληθεί με την ιδιαίτερου πολιτικού χαρακτήρα δίκη ενός μοναχού με το όνομα Νίφων. Στις 22 Φεβρουαρίου 1144, ο Μιχαήλ καταδίκασε τον Νίφωνα για την υποστήριξή του σε δύο Καππαδόκες επισκόπους, οι οποίοι κατηγορούνταν ως αιρετικοί και αργότερα αποδείχθηκαν ένοχοι για βογομιλιτικές πρακτικές. Αυτό το γεγονός τον οδήγησε στο να χάσει την στήριξη των Ορθόδοξων πιστών.
Ο Μιχαήλ Β΄ παραιτήθηκε τον Μάρτιο του 1146, προκειμένου να επιστρέψει στο μοναστήρι της Οξειάς, το πιθανότερο λόγω της απογοήτευσής του με τη συμπεριφορά του αυτοκράτορα.

</doc>
<doc id="69350" url="https://el.wikipedia.org/wiki?curid=69350" title="Οξειά (νήσος)">
Οξειά (νήσος)

Η Οξειά (τουρκ. "Sivriada") είναι ένα από τα μικρότερα νησιά του συμπλέγματος των Πριγκηπονήσων στη θάλασσα του Μαρμαρά, στην Τουρκία. Βρίσκεται κοντά στην Πλάτη, είναι ακατοίκητη και έχει έκταση 0,04 τ.χλμ.
Το όνομα.
Το νησί φέρει αυτό το όνομα από τη βυζαντινή εποχή, αφού αναφέρεται σε χρονικό των αρχών του 9ου αιώνα ως "Οξεία νήσος", σε αντιπαραβολή με την κοντινή "Πλατεία νήσο" ή ""Πλάτη"." Το όνομά της προήλθε από το σχήμα της, που είναι ένας μυτερός βραχώδης κώνος ύψους 90 μ., αν και σήμερα έχει αλλοιωθεί από τη λειτουργία λατομείων. 
Η τουρκική ονομασία είναι "Sivriada".
Ιστορικές αναφορές.
Την εποχή της Βυζαντινής Αυτοκρατορίας αποτέλεσε τόπο ησυχασμού μοναχών, αλλά και εξορίας. Στις αρχές του 9ου αιώνα εξορίστηκε εδώ ο Άγιος Πλάτων (809-811). Αυτή είναι η παλαιότερη μαρτυρία για το όνομα του νησιού. Εκεί μόνασε, μεταξύ άλλων και ο Μιχαήλ Κουρκούας πριν εκλεγεί Πατριάρχης τον 12ο αιώνα. 
Στο νησάκι χτίστηκε ένα μοναστήρι, κιστέρνα και εκκλησία, ερείπια των οποίων υπάρχουν ακόμη και σήμερα. Πρόκειται για την περιώνυμη "Μονή του Αρχιστρατήγου Μιχαήλ" ή "Μονή των Οξειτών", που βρισκόταν σε μια βραχοπλαγιά, στο ανατολικό άκρο του νησιού. Η μονή ιδρύθηκε στο β΄ μισό του 11ου αιώνα από τον μετέπειτα πατριάρχη Αντιοχείας Ιωάννη, που αρχικά ασκήτεψε στην Οξειά. 
Ενδεικτικώς στη ιζ΄ επιστολή του (χρονολογούμενη το 1146) Θεόδωρος ο Πρόδρομος γράφει "πρὸς Γρηγόριον μοναχὸν καὶ καθηγούμενον τῆς ἐπὶ Ὀξείᾳ νήσῳ σεβασμίας μονῆς τῶν Βουλγάρων" (PG 133, 1289). 
Το 1158 βρισκόταν σε πλήρη ακμή, όπως προκύπτει από χρυσόβουλο του αυτοκράτορα Μανουήλ Β΄ Κομνηνού. Τελευταία αναφορά στη μονή έχουμε το 1254, όταν είχε ηγούμενο τον πρώην πατριάρχη Αρσένιο Αυτοριανό. Φαίνεται πως μετά από αυτόν ερημώθηκε, διότι δεν λειτουργούσε στα χρόνια των Παλαιολόγων που ακολούθησαν.
Στην κορυφή της Οξειάς υπήρχε βυζαντινή σκοπιά, τα πλινθόκτιστα κατάλοιπα της οποίας σώζονται ακόμα. Από εκεί οι λεγόμενοι "καμινοβιγλάτορες" με φωτιά ειδοποιούσαν το Ιερό Παλάτιο της Κωνσταντινούπολης για την εμφάνιση εχθρικών πλοίων.
Είναι ορατοί επίσης σήμερα τάφοι ανθρώπων που πέθαναν κατά τους βυζαντινούς χρόνους.
Οι περιηγητές της οθωμανικής εποχής ενδιαφέρονται για τα ερείπια, αλλά και για τα άφθονα όστρακα των ακτών της.
Νεότερη περίοδος.
Το 1911 οι αρχές της Κωνσταντινούπολης συνέλεξαν όλα τα αδέσποτα σκυλιά της Πόλης και τα εγκατέλειψαν στην Οξειά. Ακολούθησε σεισμός, ο οποίος εξελήφθη ως «οργή Θεού για την εγκατάλειψη των σκυλιών». Έτσι, τα σκυλιά μαζεύτηκαν εκ νέου και επέστρεψαν στους δρόμους της Κωνσταντινούπολης.
Στα τέλη της δεκαετίας του '70 το νησί δόθηκε σε εταιρεία, η οποία μετέτρεψε το νησί σε λατομείο καταστρέφοντας πολλά από τα βυζαντινά μνημεία του και αλλοιώνοντας το φυσικό περιβάλλον.

</doc>
<doc id="69354" url="https://el.wikipedia.org/wiki?curid=69354" title="Κωνσταντίνος Λιάρος">
Κωνσταντίνος Λιάρος

Ο Κωνσταντίνος Λιάρος (1922) ήταν Έλληνας αθλητής, διεθνής ποδοσφαιριστής και κολυμβητής επίσης διεθνής. Γεννήθηκε το 1922 στην Καλαμαριά.
Ποδοσφαιρική καριέρα.
Ξεκίνησε το ποδόσφαιρο στον Απόλλων Καλαμαριάς το 1936 από τα τσικό της ομάδας. Το 1948 πηγαίνει στον Εθνικό μέχρι το 1951 που επιστρέφει στον Απόλλωνα για να κλείση την καριέρα του το 1955.Αγωνίστηκε στην Μικτή Θεσσαλονίκης αλλά και από το 1948 εώς το 1950 όπου υπηρετούσε και την στρατιωτική του θητεία αγωνίστηκε στην Εθνική Ελλάδος ενόπλων.
Κολυμβητική καριέρα.
Ξεκίνησε σχεδόν ταυτόχρονα με το ποδόσφαιρο και την κολύμβηση αλλά στον Άρη Θεσσαλονίκης κατακτώντας πολλά μετάλλια σε αγώνες, αλλά και πρωταθλητής Ελλάδας εφήβων το 1940. Το 1948 ήταν μέλος της Εθνικής Ελλάδας που συμμετείχε στο παγκόσμιο πρωτάθλημα κολύμβησης του Λονδίνου.Το 1949 συμμετείχε στον αγώνα διάπλου του στενού της θάλασσας της Μάνχης (Ντένβερ-Καλέ 20 μίλια).Το 1956-1957 ανέλαβε προπονητής των τμημάτων κολύμβησης του ΠΑΟΚ.

</doc>
<doc id="69357" url="https://el.wikipedia.org/wiki?curid=69357" title="Τάκης Λιάλιος">
Τάκης Λιάλιος

Ο Τάκης Λιάλιος (1890 - 1937) ήταν Έλληνας βιομήχανος.
Βιογραφικά στοιχεία.
Γεννήθηκε στην Πάτρα και ήταν γιος του αλευροβιομήχανου Λουκά Λιάλιου και της Αικατερίνης Καλετζιώτη. Αδελφός του ήταν ο διάσημος συνθέτης Δημήτριος Λιάλιος. Ανέλαβε την βιομηχανία του πατέρα του, έχοντας στην κατοχή του ένα εργοστάσιο στο κέντρο της Πάτρας, το οποίο αγοράστηκε σε δημοπρασία απο την Εθνική Τράπεζα το 1898, και έναν αλευρόμυλο στον Γλαύκο. 
Ασχολήθηκε με τις αθλητικές και μουσικές δραστηριότητες της πατραϊκής κοινωνίας. Το 1923 έγινε πρόεδρος του Παναχαϊκού Γυμναστικού συλλόγου και στη συνέχεια ανέλαβε πρώτος πρόεδρος της Παναχαϊκής Γυμναστικής Ένωσης (1924) μέχρι να γίνουν νέες αρχαιρεσίες. Επίσης σημαντική ήταν η συμβολή του στην δημιουργία Ωδείου, στου οποίου την ίδρυση πρωτοστάτησε.
Απεβίωσε στην Πάτρα το 1937.

</doc>
<doc id="69359" url="https://el.wikipedia.org/wiki?curid=69359" title="Λάουρα Γκέμσερ">
Λάουρα Γκέμσερ

Η Λάουρα Γκέμσερ (αγγλ. Laura Gemser, 5 Οκτωβρίου 1950 - ...) είναι ηθοποιός από την Ιάβα της Ινδονησίας, περισσότερο γνωστή για τη συμμετοχή της σε ερωτικές ταινίες της δεκαετίας του 1970. Θεωρείται μια από τις πιο χαρακτηριστικές φιγούρες του συγκεκριμένου κινηματογραφικού είδους που γνώριζε την εποχή εκείνη τρομαχτική άνθιση. Έχει χρησιμοποιήσει κατά καιρούς τα ψευδώνυμα Moira Chen, Laura M. Gemser και Laurette Marcia Gemser.
Βιογραφία-Σταδιοδρομία.
Μετά από μια μικρή σταδιοδρομία ως μοντέλο σε διάφορα περιοδικά στην Ολλανδία, η Λάουρα άρχισε να συμμετέχει σε ερωτικές ταινίες. Έγινε διεθνώς γνωστή υποδυόμενη σε αρκετές ταινίες το ρόλο της "Μαύρης Εμανουέλλας". Οι ταινίες αυτές εκτός από την αρχική απήχηση που είχαν στα σινεμά, έκαναν μια δεύτερη καριέρα στα πρώτα συνδρομητικά και δορυφορικά κανάλια στη δεκαετία του '80 καλύπτοντας τις μεταμεσονύχτιες ώρες. Για τούς περισσότερους έφηβους και ενήλικους στη δεκαετία του 1980 η Λάουρα υπήρξε μια από τις πιο δημοφιλής στάρλετ. Αν και συμμετείχε σε κάποιες ταινίες σκληρού πορνό η ίδια ποτέ δεν γύρισε τέτοιου είδους σκηνές. Οι σκηνές σεξ που γύρισε ήταν πάντα "προσομοιωμένες" (simulated) ή είχε γίνει χρήση εναλλακτικού μοντάζ (inserts).
Οι περισσότερες από τις συμμετοχές της ήταν σε ταινίες του Τζο Ντ'Αμάτο και θεωρούνται σήμερα κλασσικά δείγματα του Ιταλικού ερωτικού σινεμά. Ανάμεσα τους ταινίες όπως οι: "Emmanuelle 2" (1975), "Black Emanuelle" (1975), "Eva Νera" (1976), "Emanuelle in America" (1976), "Emanuelle E Gli Ultimi Cannibali" (1977) και "" (1981).
Μέτα από μια δεκαετία και πλέον μπροστά από τις κάμερες σαν σύμβολο του σεξ, η Λάουρα άρχισε να δουλεύει σαν ενδυματολόγος (αν και έκανε κάποιες ακόμα μικρές εμφανίσεις σε ταινίες). Το 1976 παντρεύτηκε με τον ηθοποιό Γκαμπριέλε Τίντι. Εμφανίστηκαν μαζί σε πάνω από 20 ταινίες. Η Λάουρα αποσύρθηκε εντελώς από τον κινηματογράφο μετά το θάνατο του, το 1991.

</doc>
<doc id="69360" url="https://el.wikipedia.org/wiki?curid=69360" title="Μανιχαίοι">
Μανιχαίοι



</doc>
<doc id="69361" url="https://el.wikipedia.org/wiki?curid=69361" title="Πρόδικος ο Κείος">
Πρόδικος ο Κείος

Ο Πρόδικος ο Κείος, Ιουλίδα Κέας περ. 470 π.Χ. μετά το 399 π.Χ., καθόσον αναφέρεται, ότι ζούσε στην Απολογία του Σωκράτη, ήταν από τους σημαντικότερους σοφιστές της αρχαιότητας, σύγχρονος του Σωκράτη που είχε γίνει πολύ γνωστός στην Αθήνα από τις συχνές διπλωματικές αποστολές που του ανέθεσε η πατρίδα του. Φημιζόταν για την ρητορική του τέχνη και την σοφία, εξ ου και η φράση «σοφότερος Προδίκου».
Γενικά.
Ήρθε στην Αθήνα ως πρεσβευτής από την Κέα και έγινε γνωστός ως ρήτορας και δάσκαλος. Όπως και ο Πρωταγόρας, είχε ως επάγγελμα την εκπαίδευση των μαθητών του για δημόσια αξιώματα, με ιδιαίτερη έμφαση στη σωστή χρήση της γλώσσας. Μερικοί από τους διαλόγους του Πλάτωνα εστιάζουν στη γλωσσική θεωρία του Προδίκου και στην εμμονή του για τη σωστή χρήση των ονομάτων. Σε μερικούς από τους Πλατωνικούς διαλόγους ο Σωκράτης εμφανίζεται ως φίλος και σύντροφος του Προδίκου.
Μυθολογικά θέματα.
Στον Πρόδικο αποδίδεται η περίφημη αφήγηση για την εκλογή του Ηρακλή, που αποτελούσε μέρος του έργου του "Ώραι" και αναφέρεται στην εκλογή του Ηρακλή ανάμεσα στην Αρετή και την κακία που μας έχει παραδοθεί η σχετική αλληγορία μεταπλασμένη από τον Ξενοφώντα στα απομνημονεύματά του.
Φιλολογικό ύφος.
Στις διαλέξεις του για το φιλολογικό ύφος, έδινε μεγάλη σημασία στη σωστή χρησιμοποίηση των λέξεων και στην ακριβή διάκριση ανάμεσα στα συνώνυμα, προλειαίνοντας έτσι τον δρόμο για τις διαλεκτικές συζητήσεις του Σωκράτη. Στους πλατωνικούς διαλόγους βρίσκουμε πολλά σχετικά παραδείγματα, όπως στον Πρωταγόρα, όπου ο Πρόδικος φέρεται να διακρίνει το «αμφισβητείν» από το «ερίζειν», το «ευφραίνεσθαι» από το «ήδεσθαι», το «βούλεσθαι» από το «επιθυμείν» ή στον Ευθύδημο όπου η επισήμανση δύο διαφορετικών σημασιών του ρήματος «μανθάνω» («κατανοών» αλλά και «αποκτώ νέα γνωστική πείρα») συνδέεται με τον Πρόδικο και τη διδασκαλία του για την «ονομάτων ορθότητα».

</doc>
<doc id="69362" url="https://el.wikipedia.org/wiki?curid=69362" title="Πατριάρχης Ιωσήφ Α΄">
Πατριάρχης Ιωσήφ Α΄

Ο Ιωσήφ Α΄ ο "Γαλησιώτης" (... - 23 Μαρτίου 1283) διετέλεσε Πατριάρχης Κωνσταντινουπόλεως τις περιόδους 1266 - 1275 και 1282 - 1283. Ήταν σημαντικός πολέμιος του σχεδίου του Αυτοκράτορα Μιχαήλ Παλαιολόγου για Ένωση Ορθόδοξης και Καθολικής Εκκλησίας, στάση για την οποία έχει ανακηρυχθεί "Ομολογητής" και η μνήμη του εορτάζεται από την Ορθόδοξη Εκκλησία.
Βιογραφία.
Αφού υπήρξε οκτώ χρόνια έγγαμος, μετά τον θάνατο της γυναίκας του εκάρη μοναχός. Υπηρέτησε ως "αναγνώστης" από το 1222 έως το 1254 και το 1259/60 έγινε ηγούμενος της Μονής Λαζάρου στο όρος Γαλήσιο, κοντά στην Έφεσο. Έγινε πνευματικός του Αυτοκράτορα Μιχαήλ Παλαιολόγου, ο οποίος τον έστειλε με αυτή την ιδιότητα να ζητήσει από τον Πατριάρχη Αρσένιο να άρει τον αφορισμό κατά του Αυτοκράτορα εξαιτίας της τύφλωσης του νεαρού Ιωάννη Λάσκαρη. Ο Αρσένιος όμως ήταν ανένδοτος και τελικά ο Μιχαήλ τον εκθρόνισε και, μετά από την σύντομη Πατριαρχία του Γερμανού Γ΄ και την παραίτησή του, έκανε Πατριάρχη τον Ιωσήφ στις 28 Δεκεμβρίου 1266. Στις 2 Φεβρουαρίου 1267 ο Ιωσήφ ήρε το ανάθεμα κατά του Αυτοκράτορα, πράγμα που εξαγρίωσε τους οπαδούς του Αρσενίου και επιδείνωσε το λεγόμενο «"Σχίσμα των Αρσενιατών"».
Το 1272 ο Ιωσήφ ιερούργησε στην στέψη του Ανδρόνικου Παλαιολόγου ως συναυτοκράτορα, αλλά, ως ανθενωτικός, σύντομα συγκρούστηκε με τον Μιχαήλ Η' αναφορικά με την απόφαση του Αυτοκράτορα να στείλει εκπροσώπους στη Σύνοδο της Λυών (1274) με σκοπό την Ένωση της Ορθόδοξης με την Καθολική Εκκλησία. Για τον Μιχαήλ, ο οποίος απειλούταν από τις φιλοδοξίες του Καρόλου του Ανδεγαυού, η Ένωση ήταν το μοναδικό μέσο για την αποτροπή μιας πλήρους επίθεσης από τις Δυτικές δυνάμεις στην Αυτοκρατορία του, αλλά ο βυζαντινός κλήρος και ο λαός σχεδόν σύσσωμοι αντέδρασαν στις παραχωρήσεις που γίνονταν στον Πάπα σε θέματα δόγματος και Πρωτείου. Το 1273, ο Ιωσήφ ορκίστηκε να μην αποδεχθεί την Ένωση υπό τους όρους που έθετε ο Πάπας και το 1274, όταν η βυζαντινή αποστολή ετοιμαζόταν να αναχωρήσει για να παραστεί στη Σύνοδο της Λυών, αποσύρθηκε στη Μονή Περιβλέπτου».
Στις 9 Ιανουαρίου 1275 παραιτήθηκε επισήμως από τα καθήκοντά του και αποσύρθηκε στην Μονή Ανάπλου, κατόπιν στη Χηλή και το καλοκαίρι του 1280 στην Μονή Κοσμιδίου στην Κωνσταντινούπολη. Διάδοχός του επελέγη ο Ιωάννης Βέκκος, ο οποίος στο μεταξύ είχε υιοθετήσει πιο ενωτικές θέσεις. Μετά τον θάνατο του Μιχαήλ το 1282, ο Ιωάννης καθαιρέθηκε από τον Ανδρόνικο Β΄ Παλαιολόγο και ο Ιωσήφ ανήλθε εκ νέου στο Θρόνο στις 31 Δεκεμβρίου, αλλά τον Μάρτιο του 1283 παραιτήθηκε λίγο πριν τον θάνατό του.
Λόγω της σταθερής ανθενωτικής του στάσης, ανακηρύχθηκε "Ομολογητής" από τον διάδοχό του Γρηγόριο Β΄ και τιμάται ως άγιος από την Ορθόδοξη Εκκλησία στις 30 Οκτωβρίου.

</doc>
<doc id="69363" url="https://el.wikipedia.org/wiki?curid=69363" title="Μαρτινισμός">
Μαρτινισμός

Ο Μαρτινισμός (γαλλ. "martinisme", αγγλ. "martinism") είναι μυστικο-θεοσοφικό σύστημα που θεμελίωσε ο Λουί-Κλωντ ντε Σαιν Μαρτέν, ο επονομαζόμενος "Άγνωστος Φιλόσοφος" (Αμπουάζ, 18 Ιαν.1743 - Aulnay, 13 Οκτ. 1803) στη Γαλλία κατά τα τέλη του δεκάτου ογδόου αιώνα, βασιζόμενος σε δύο προγενέστερες μυητικές παραδόσεις: αφ' ενός των "Τεκτόνων Ιπποτών Εκλεκτών Κοέν του Σύμπαντος" του Μαρτίνες ντε Πασκουάλλυ και αφ' ετέρου της θεοσοφικῆς διδασκαλίας του Jacob Boehme.
Διευκρινίζεται ότι ο όρος "θεοσοφικό" εδώ έχει την γενική έννοια του "αναφερομένου στην Θεία Σοφία" και δεν περιορίζεται στην Θεοσοφική Εταιρεία την οποίαν ίδρυσε το 1875 η Ελένα Μπλαβάτσκυ. Ο Μαρτινισμός εντάσσεται στο γενικότερο ευρωπαϊκό θεοσοφικό ρεύμα, του οποίου εκφραστές ήσαν, εκτός από τον Σαιν Μαρτέν ή "Θεόσοφο της Αμπουάζ", ο Jacob Boehme ή "Θεόσοφος του Goerlitz" (1575 - 1624), ο Emmanuel Swedenborg ή "Σουηδός Θεόσοφος" (1688 - 1772), ο Georg Gichtel ή "Θεόσοφος του Άμστερνταμ" (1638 - 1710) κ.α.
Εξάλλου, ο Μαρτινισμός αποτελεί έκφραση του ευρωπαϊκού ιλλουμινισμού και αντιτάχθηκε στον υλισμό των Εγκυκλοπαιδιστών ("Encyclopédie ou Dictionnaire raisonné des sciences") του 18ου αιώνα. Επίσης, ο Μαρτινισμός θεωρείται ως ένας από τους προδρόμους του Ευρωπαϊκού ρομαντισμού (Auguste Viatte, Les Sources Occultes du Romantisme. Illuminisme, Theosophie 1770 - 1820, Bibliotheque L'evolution de l'Humanité, 2001), επηρέασε δε συγγραφείς όπως ο Ονορέ ντε Μπαλζάκ (βλ. Balzac et le Martinisme).
Η φιλοσοφική δοξασία του Μαρτινισμού.
Κατά την φιλοσοφική δοξασία του Μαρτινισμού, ο άνθρωπος, εκπορευθείς από τον Θεό, αλλά ευρισκόμενος εν πτώσει, οφείλει να πραγματοποιήσει την συμφιλίωσή του με τον Θεό, με σκοπό την τελική του αποκατάσταση στα πρωταρχικά του δικαιώματα, τα οποία κατείχε προ της πτώσεως. Οι φιλοσοφικές βάσεις του εν λόγω συστήματος αναπτύσσονται στα έργα του Σαιν Μαρτέν, όπως ο "Φυσικός Πίνακας των Σχέσεων Μεταξύ Θεού, Ανθρώπου και Σύμπαντος", ο "Άνθρωπος της Επιθυμίας", ο "Νέος Άνθρωπος", το "Λειτούργημα του Ανθρώπου - Πνεύματος" κ.α., αλλά και στην "Πραγματεία περί Αποκαταστάσεως των Όντων" του Martinez de Pasqually. Αν και αρχικώς η Μαρτινιστική μύηση περιελάμβανε έναν και μόνον βαθμό (εκείνον του S*I*), κατά το 1884 - 1890 (R. Ambelain, Le Martinisme) ο δόκτωρ Gerard Encausse ή Papus την αναδιοργάνωσε στο πλαίσιο του Μαρτινιστικού Τάγματος το οποίον ίδρυσε, προσθέτοντας δύο ακόμη προπαρασκευαστικούς βαθμούς.
Από πλευράς πνευματικής εξελίξεως, ο Σαιν Μαρτέν κατατάσσει τους ανθρώπους ως εξής:
Πώς φθάνει κάποιος σε αυτή την κατάσταση της οντολογικής του εκπληρώσεως; Ιδού η οδηγία, την οποία δίνει ο Σαιν Μαρτέν: "Εξαγνίσου, ζήτα, λάβε και δράσε - ολόκληρο το έργο συνοψίζεται σ' αυτές τις τέσσερις φάσεις" ("Ο Άνθρωπος της Επιθυμίας", κεφ. 8). Στο έργο τούτο σημαντικό ρόλο παίζει η προσευχή: "Το μυστικό της πορεύσεως του ανθρώπου έγκειται στην προσευχή του" ("Ο Άνθρωπος της Επιθυμίας", κεφ. 101). Δια της προσευχής, δια του λόγου του, ο άνθρωπος συνάπτει διαπροσωπική σχέση και συντάσσεται με τον "Μεγάλο Αποκαταστάτη", τον "Αναμορφωτή", που δεν είναι άλλος από τον σαρκωθέντα Θείο Λόγο.
Η εσωτερική αυτή εργασία συνιστά πραγματική μύηση, για την οποίαν λέγει ο Σαιν Μαρτέν: ""Η μοναδική μύηση που κηρύσσω και την οποίαν επιζητώ με όλη τη θέρμη της καρδιάς μου, είναι εκείνη που μας επιτρέπει να εισέλθουμε στην Καρδιά του Θεού και να κάνουμε να εισέλθει η καρδιά του Θεού εντός μας, σε έναν ακατάλυτο γάμο [...] Δεν υπάρχει άλλο μυστήριο. Για να φθάσουμε σε αυτή την ιερή μύηση, οφείλουμε να διεισδύουμε ολοένα και περισσότερο στα βάθη του όντος μας..." (αναφ. εν Δ. Πολυχρόνη, "Στον Ναό της Καρδιάς", σελ. 299).
Όμως η εσωτερική αυτή μύηση απαιτεί ως βάση την εξωτερική:
"Μύηση! Εξαιρετική ισχύς της Θείας Επιπνοίας, η οποία ακτινοβολεί από τα χέρια, δημιουργεί ιερείς ή μύστες και μεταδίδει την κατανόηση και την εν δυνάμει κατοχή των επιστημών! Μαγική αρετή που εδράζεται στο όριο μεταξύ φυσικού και υπερφυσικού! Θαυμαστός και ανεπαίσθητος παράγων που μεταδίδεται χωρίς να διαιρείται, περνώντας από ανθρώπου σε άνθρωπο χωρίς να χάνει την ισχύ του και διατηρώντας την δράση του στο ακέραιο, αλλά αναπτύσσοντας την πλήρη του δύναμη μόνο στον νου, που είναι ήδη έτοιμος να τον θρέψει! Λεπτοφυές ρεύμα ζωτικού ρευστού που εμψυχώνει τα μέλη του μυστικού σώματος!" (αναφ. εν Martinist Tradition vol. 6, σελ. 57).
Σήμερα ο Μαρτινισμός έχει αξιοσημείωτη διάδοση παγκοσμίως, έχει δε παρουσία και στην Ελλάδα. Κατά το Εγκυκλοπαιδικό Λεξικό Ελευθερουδάκη (εκδ. 1927-1931, λήμμα: "Μαρτινολογία") ο Μαρτινισμός είχε διαδοθεί στην Ελλάδα ήδη από τις πρώτες δεκαετίες του εικοστού αιώνα.
Το Μαρτινιστικό Τάγμα.
Το 1884-1890 (R.Ambelain, Le Martinisme, σελ. 150 και 170) ο Gerard Encausse ή Papus, σε συνεννόηση με τον Augustin Chaboseau, συνέλαβε την ιδέα να ιδρύσει ένα Τάγμα, το οποίο θα είχε ως στόχο να στεγάσει, να διαφυλάξει και να προάγει την Μαρτινιστική παράδοση. Έτσι, ιδρύει το πρώτο Ύπατο Συμβούλιο, το οποίον συγκροτείτο από τους εξής δώδεκα: Gerard Encausse, Augustin Chaboseau, Stanislas de Guaita, Chamuel, Sédir (Yvon Leloup), Paul Adam, Maurice Barrès, Jules Lejay, Montiere, Charles Barlet, Jacques Burget, Joséphin Péladan. Το πρώτο τούτο Ύπατο Συμβούλιο είχε τις εξής δύο γραμμές μυητικής διαδοχής:
Πάντως, η διαδοχή του Μαρτινισμού δεν περιορίζεται στις δύο αυτές γραμμές.
Σήμερα υπάρχει μία πλειάδα ανεξάρτητων μεταξύ τους Μαρτινιστικών Ταγμάτων, τα οποία εν πολλοίς αλληλοαναγνωρίζονται, κάθε ένα εκ των οποίων ακολουθεί την δική του ιδιαίτερη παράδοση εντός του γενικοτέρου πλαισίου της Μαρτινιστικής Μυήσεως.
Σχέση "Μαρτινισμού" και "Μαρτινεσισμού".
Το γεγονός ότι ο Σαιν Μαρτέν κάποια στιγμή εγκατέλειψε την οδό των εξωτερικών τελετουργιών των "Εκλεκτών Κοέν" για να στραφεί προς την οδό της εσωτερικής πραγματώσεως, ώθησε πολλούς μελετητές του Μαρτινισμού (π.χ. τον υπό το ψευδώνυμο "Un Chevalier de la Rose Croissante" συγγραφέα της "Nouvelle Notice Historique sur le Martinezisme et le Martinisme", Paris 1899) να αντιδιαστείλουν τον "Μαρτινισμό" του Saint-Martin από τον "Μαρτινεσισμό" του Martinez de Pasqually, θεωρώντας ότι πρόκειται για δύο διαφορετικούς, εν πολλοίς ασύμβατους πνευματικούς δρόμους.
Τις τελευταίες δεκαετίες όμως υπερισχύει η άποψη ότι ουσιαστικώς πρόκειται για δύο συμπληρωματικούς κλάδους της ιδίας παραδόσεως (Δ. Πολυχρόνη, Στον ναό της Καρδιάς, σελ. 29-30), όπου η εσωτερικότητα του Μαρτινισμού λειτουργεί ως θεμέλιο για την ανάληψη έργου στο πλαίσιο του Μαρτινεσισμού - άποψη την οποίαν επαληθεύει η πρακτική αρκετών Μαρτινιστικών Ταγμάτων.
Σχέση Μαρτινισμού και Τεκτονισμού.
Ο Μαρτινισμός συγχέεται πολλές φορές με τον Τεκτονισμό. Απέκτησε επίσημη δομή από τον Gerard Encausse ή Papus ο οποίος ήταν παράλληλα και Τέκτων. Η παράλληλη συμμετοχή αποδεικνύει ότι άλλη είναι η γραμμή του Μαρτινισμού και άλλη του Τεκτονισμού, παρόλο ότι και στα δύο υπάρχει η προϋπόθεση της πίστης σε έναν Θεό. Έχει πολλά κοινά στοιχεία λειτουργίας με τον Τεκτονισμό, όπως επίσης και πολλοί Μαρτινιστές είναι και Τέκτονες αλλά αυτό δεν τον καθιστά άλλο ένα είδος Τεκτονισμού, ούτε έχει κάποιου είδους ιεραρχική ή άλλου είδους συγγένεια με τον Τεκτονισμό. Έχει διαφορετική ιεραρχική, λειτουργική και μυητική δομή.
Η παράλληλη συμμετοχή στον Τεκτονισμό και τον Μαρτινισμό όχι μόνον είναι εφικτή αλλά και για πολλούς μελετητές συμπληρωματική. Τούτο δε, καταδεικνύει ότι το μέλος έχει επιλέξει ως κατάλληλους για τον εαυτόν του και τους δύο αυτούς μη ταυτόσημους διαφορετικούς δρόμους. Κανένα Τεκτονκό Τάγμα δεν θέτει ως προϋπόθεση την Μαρτινιστική ιδιότητα, ούτε δε και το αντίθετο.
Πηγή: Καταστατικό πρώτου Υπάτου Συμβουλίου υπό Gerard Encausse ή Papus. Συγκεκριμένα:
Το πρώτο καταστατικό του πρώτου Υπάτου Συμβουλίου του Μαρτινιστικού Τάγματος [υπό Papus] αναφέρει μεταξύ άλλων ότι ο Ελευθεροτεκτονισμός αγνοεί μεγάλο μέρος της Παράδοσης που ο Μαρτινισμός προσπαθεί να διατηρήσει…
«Saint-Martin always defended the purity of Tradition against the trespassings of the profanators. He always sustained by his efforts the works which tended to save from total loss the portion of Tradition still preserved by Freemasonry and whose importance that Order ignores».
Σε ένα άλλο σημείο του ίδιου κειμένου ο Μαρτινισμός και ο Ελευθεροτεκτονισμός αναφέρονται ως δύο διαφορετικές «σχολές» λέγοντας: «The sacred language of the Kabbalists, upon whose philosophy rest the teachings of Freemasonry in general and Martinism in particular, was Hebrew».
Επιπλέον τα καταστατικά των Τεκτονικών και Μαρτινιστικών Ταγμάτων από τότε μέχρι και σήμερα δεν θέτουν καμία προϋπόθεση συμμετοχής στο άλλο κατά περίπτωση Τάγμα.
Η Μαρτινιστική Γραμματεία.
Η φιλοσοφία και η πρακτική του Μαρτινισμού αναπτύσσεται κατά βάσιν αφ' ενός μεν στα πρωτογενή κείμενα των "Εκλεκτών Κοέν", (πολλά εκ των οποίων έχουν πλέον εκδοθεί από τον Robert Amadou), αφ' ετέρου δε στα έργα του Louis-Claude de Saint-Martin:
Έργα μεταγενεστέρων Μαρτινιστών.
Τέλος, στην Μαρτινιστική γραμματεία θα πρέπει να συμπεριληφθούν έργα μεταγενεστέρων Μαρτινιστών, όπως π.χ. ο Papus, ο Robert Ambélain, ο Robert Amadou και πολλοί άλλοι, κάθε ένας από τους οποίους προβάλλει τις ιδέες και τις πρακτικές του Μαρτινισμού μέσα από το δικό του πρίσμα και βάσει του προσωπικού του βιώματος.

</doc>
<doc id="69367" url="https://el.wikipedia.org/wiki?curid=69367" title="Ανδρέας Παπαεμμανουήλ">
Ανδρέας Παπαεμμανουήλ

Ο Ανδρέας Παπαεμμανουήλ (Νέο Φάληρο, 18 Φεβρουαρίου 1939 - Μαρούσι, 1 Μαρτίου 2020) ήταν Έλληνας διεθνής ποδοσφαιριστής, ο οποίος αγωνιζόταν αρχικά ως επιθετικός και στη συνέχεια, με την εφαρμογή του 4-3-3 στον Παναθηναϊκό από τον Στέφαν Μπόμπεκ, ως αριστερός μέσος με τον Τάκη Λουκανίδη στο κέντρο και τον Μίμη Δομάζο δεξιά. Με τις επελάσεις του δημιουργούσε συχνά πανικό στις αντίπαλες άμυνες, ενώ υπήρξε δεινός σουτέρ σκοράροντας συχνά από μεγάλες αποστάσεις. Θεωρείται από πολλούς ένας από τους κορυφαίους Έλληνες ποδοσφαιριστές όλων των εποχών που συνέβαλε ουσιαστικά τη δεκαετία του 60' στην "αναγέννηση" του Παναθηναϊκού.
Έφυγε από τη ζωή σε ηλικία 81 ετών, την 1η Μαρτίου 2020 μετά από δίμηνη μάχη που έδινε σε νοσοκομείο του Αμαρουσίου.
Ποδοσφαιρική καριέρα.
Σε συλλογικό επίπεδο.
Ξεκίνησε το ποδόσφαιρο από τον Πειραϊκό Νέου Φαλήρου, κάνοντας ντεμπούτο στην πρώτη ομάδα το 1952. Το 1958 πήρε μεταγραφή στον Παναθηναϊκό με τη φανέλα του οποίου αγωνίστηκε για 12 χρόνια και πραγματοποίησε μεγάλη καριέρα, συμμετέχοντας σε 196 αγώνες της Α΄Εθνικής και σκοράροντας 80 γκολ και 17 στο κύπελλο, ενώ στα κύπελλα Ευρώπης είχε 13 συμμετοχές και σκόραρε μια φορά. Με τον Παναθηναϊκό κατέκτησε 6 πρωταθλήματα (1960, 1961, 1962, 1964, 1965, 1969) και 2 κύπελλα (1967, 1969). Ήταν ένας απλο τους πρωταγωνιστές του Παναθηναϊκού στην κατάκτηση του αήττητου πρωταθλήματος το 1964. Είναι ο μοναδικός που έχει σημειώσει χατ τρικ σε αγώνα Ολυμπιακού - Παναθηναϊκού. 
Το φθινόπωρο του 1969 αποδεσμεύθηκε από τον ΠΑΟ και υπέγραψε δελτίο στον Ίκαρο Νέας Ιωνίας, ομάδα Β΄ Εθνικής. Ωστόσο έπειτα από παρέμβαση του Κλεάνθη Μαρόπουλου στον τότε Γενικό Γραμματέα Αθλητισμού, Κώστα Ασλανίδη, ακυρώθηκε το δελτίο του στη γειτονική ομάδα της Νέας Ιωνίας και κατόπιν υπέγραψε στην ΑΕΚ. Με τη φανέλα της ΑΕΚ αγωνίστηκε μέχρι το 1972, σημειώνοντας 58 συμμετοχές και 5 τέρματα στο πρωτάθλημα, 11 συμμετοχές και 14 τέρματα στο Κύπελλο, καθώς και 1 Ευρωπαϊκή συμμετοχή, ενώ κατέκτησε το πρωτάθλημα του 1971. 
Στην εθνική Ελλάδας.
Με τη φανέλα της εθνικής Ελλάδας ο Ανδρέας Παπαεμμανουήλ αγωνίστηκε το διάστημα 1958-1965 16 φορές και σκόραρε 7 γκολ. Το ντεμπούτο του πραγματοποιήθηκε στις 3 Δεκεμβρίου 1958, στον εντός έδρας αγώνα εναντίον της Γαλλίας (1-1), για τα προκριματικά του Κυπέλλου Εθνών του 1960. Σε μια από τις σημαντικότερες στιγμές του με τη γαλανόλευκη φανέλα, στις 3 Μαΐου 1961, σημείωσε και τα δύο τέρματα της Ελλάδας στη νίκη επί της Βόρειας Ιρλανδίας με 2-1, για τα προκριματικά του Μουντιάλ 1962 ενώ στις 22 Οκτωβρίου του ίδιου χρόνου σκόραρε για την ίδια διοργάνωση και εναντίον της (τότε Δυτικής) Γερμανίας στην εκτός έδρας (ο αγώνας διεξήχθη στο Άουγκσμπουργκ) ήττα με 1-2.
Προπονητική καριέρα.
Έπειτα από την αποχώρησή του από την ενεργό δράση, ξεκίνησε την προπονητική του σταδιοδρομία. Πρώτος σταθμός της προπονητικής του καριέρας υπήρξε η Αναγέννηση Άρτας και ακολούθως εργάστηκε μεταξύ άλλων στους Πανναυπλιακό, Α.Ο. Κέρκυρα, Τυνησιακό, Γ.Σ. Καλλιθέα και στον Φωστήρα. Τις περιόδους 1980-81 και 1982-83 εργάστηκε ως προσωρινός προπονητής του Παναθηναϊκού αλλά και ως προπονητής της Εθνικής Ελπίδων της Ελλάδας.

</doc>
<doc id="69368" url="https://el.wikipedia.org/wiki?curid=69368" title="Βασίλης Κωνσταντίνου">
Βασίλης Κωνσταντίνου

Ο Βασίλης Κωνσταντίνου (γενν. Μαρούσι, 19 Νοεμβρίου 1947) είναι Έλληνας πρώην διεθνής ποδοσφαιριστής, ο οποίος αγωνιζόταν στη θέση του τερματοφύλακα. Από τις 29 Σεπτεμβρίου του 2017 μέχρι τις 25 Φεβρουαρίου του 2019 ήταν πρόεδρος της ΠΑΕ Παναθηναϊκός.
Καριέρα.
Σε συλλογικό επίπεδο.
Ξεκίνησε τον αθλητισμό με την καλαθοσφαίριση στον Γ.Σ. Αμαρουσίου και κατόπιν, με το ποδόσφαιρο στον Α.Ο. Παραδείσου Αμαρουσίου.
Το 1964 μεταπήδησε στον Παναθηναϊκό, σε ηλικία μόλις 17 ετών. Τα πρώτα χρόνια ήταν ο δεύτερος τερματοφύλακας του συλλόγου πίσω από τον Τάκη Οικονομόπουλο. Στο πρωτάθλημα αγωνίστηκε για πρώτη φορά τον Ιανουάριο του 1968. Με τον Παναθηναϊκό συμμετείχε σε 302 αγώνες πρωταθλήματος και σε 18 ευρωπαϊκούς αγώνες. Ήταν μέλος της ομάδας που αγωνίστηκε στον τελικό του κυπέλλου Πρωταθλητριών στο Γουέμπλεϊ εναντίον του Άγιαξ την περίοδο 1970-71, όντας αναπληρωματικός του Τάκη Οικονομόπουλου. Σημαντική υπήρξε η συμβολή του στη νίκη με 3-0 επί του Ερυθρού Αστέρα που έδωσε την πρόκριση στον τελικό. Με τον Παναθηναϊκό κατέκτησε 5 πρωταθλήματα (1965, 1969, 1970, 1972, 1977), 2 κύπελλα (1977, 1982) και 1 βαλκανικό κύπελλο (1977).
Το 1983, έπειτα από 19 χρόνια, αποχώρησε από τον Παναθηναϊκό για να συνεχίσει την καριέρα του στον ΟΦΗ. Με την ομάδα της Κρήτης αγωνίστηκε μέχρι το 1984, όταν και αποφάσισε να εγκαταλείψει την ενεργό δράση, σε ηλικία 37 ετών.
Ολοκλήρωσε την αθλητική του καριέρα ως καλαθοσφαιριστής αγωνιζόμενος με τα Βριλήσσια.
Στην εθνική Ελλάδας.
Το ντεμπούτο του με την Ελλάδα πραγματοποιήθηκε στις 17 Ιανουαρίου 1973, στον εντός έδρας αγώνα εναντίον της Ισπανίας για τα προκριματικά του Μουντιάλ 1974. Με τη γαλανόλευκη φανέλα αγωνίστηκε συνολικά σε 28 αγώνες και ήταν μέλος της αποστολής που συμμετείχε στο Ευρωπαϊκό Πρωτάθλημα του 1980 που διεξήχθη στην Ιταλία, αγωνιζόμενος στους δύο πρώτους αγώνες.
Έχει αγωνιστεί επίσης με την Εθνική Ενόπλων, με την οποία κατέκτησε το παγκόσμιο κύπελλο το 1968 και το 1969, με την Εθνική Νέων στα ευρωπαϊκά πρωταθλήματα 1964, 1965, καθώς και στα προκριματικά του 1967, ενώ το 1971 κατέκτησε με την Εθνική Ελπίδων το βαλκανικό κύπελλο.
Τίτλοι - διακρίσεις.
Παναθηναϊκός:
Σταδιοδρομία ως παράγοντας του Παναθηναϊκού.
Επί σειρά ετών υπήρξε πρόεδρος του συνδέσμου παλαιμάχων ποδοσφαιριστών του Παναθηναϊκού. Τη σεζόν 2012-13 διατέλεσε γενικός αρχηγός του ποδοσφαιρικού τμήματος. Από το 2012 ήταν μέλος της διοίκησης της ΠΑΕ, κατέχοντας τη θέση του πρώτου αντιπροέδρου, έως τις 29 Σεπτεμβρίου 2017 οπότε και κατέλαβε τη θέση του προέδρου του Δ.Σ, αναλαμβάνοντας από τον Δεκέμβριο του 2018 και χρέη διευθύνοντος συμβούλου της ΠΑΕ. Στις 25 Φεβρουαρίου του 2019 παραιτήθηκε τόσο από τη θέση του προέδρου όσο και από τη θέση του διευθύνοντος συμβούλου της ΠΑΕ λόγω της αποφασής του να διεκδικήσει την εκλογή του ως δημοτικός σύμβουλος στον Δήμο Αμαρουσίου 

</doc>
<doc id="69371" url="https://el.wikipedia.org/wiki?curid=69371" title="Βαγγέλης Πανάκης">
Βαγγέλης Πανάκης

Ο Βαγγέλης Πανάκης (8 Ιουνίου 1933 - 23 Ιανουαρίου 2017) ήταν Έλληνας διεθνής ποδοσφαιριστής του Παναθηναϊκού που αγωνιζόταν βασικά ως ακραίος αριστερός επιθετικός. Εργάστηκε και ως προπονητής. Το κανονικό του επίθετο ήταν Πανόπουλος, αλλά επικράτησε το Πανάκης εξαιτίας λάθους αναγραφής στο δελτίο ψωμιού την περίοδο της Κατοχής.
Ξεκίνησε το άθλημα από τον ΠΑΟ Καλογρέζας και 18ετής μετακινήθηκε στον Παναθηναϊκό, όπου αγωνίστηκε επί 14 χρόνια. Υπήρξε ένας από τους καλύτερους επιθετικούς που αγωνίστηκαν στην ομάδα, αφού με τα 57 γκολ που σημείωσε στο πρωτάθλημα ήταν για πολλά χρόνια στις πρώτες θέσεις των σκόρερ του Παναθηναϊκού.
Γενικά στην εποχή του ο Βαγγέλης Πανάκης θεωρείτο ένας εκ των κορυφαίων ποδοσφαιριστών στην Ελλάδα.
Πήρε μέρος σε 91 αγώνες πρωταθλήματος με 57 γκολ και άλλα 22 γκολ στο κύπελλο. Συμμετείχε σε 5 αγώνες ευρωπαϊκών διοργανώσεων σκοράροντας 1 γκολ. Κέρδισε 6 πρωταθλήματα (1953, 1960, 1961, 1962, 1964, 1965) και 1 κύπελλο (1955) με τον Παναθηναϊκό. Αγωνίστηκε 14 φορές με την Εθνική Ελλάδας, από το 1954 έως το 1962 και σκόραρε 5 γκολ. Ήταν ένας γρήγορος - παρά το ότι ήταν ψηλός - ακραίος επιθετικός, με καλό σουτ και καλός κεφαλοσφαιριστής. Είχε το παρατσούκλι "μπουλντόζας". Καθώς τότε το ποδόσφαιρο δεν ήταν επαγγελματικό δούλευε και ως υπάλληλος στη ΔΕΗ.
Εγκατέλειψε την ενεργό δράση το 1965 σε ηλικία 32 ετών λόγω σοβαρών τραυματισμών και εν συνεχεία δούλεψε για αρκετά χρόνια ως προπονητής, ενώ διετέλεσε επίσης αντιπρόεδρος του ερασιτέχνη Παναθηναϊκού και για σχεδόν είκοσι χρόνια ήταν πρόεδρος των παλαιμάχων. Αδελφός του ήταν ο επίσης επιθετικός ποδοσφαιριστής Απόστολος Πανόπουλος, ο οποίος, μεταξύ άλλων συλλόγων, είχε αγωνιστεί σε υψηλό επίπεδο (Α΄ Εθνική) επί μια τριετία στον Αιγάλεω Α.Ο. (1966 - 1968) έχοντας 59 συμμετοχές (στο πρωτάθλημα) και 19 τέρματα. 

</doc>
<doc id="69378" url="https://el.wikipedia.org/wiki?curid=69378" title="Black Cats (Royal Navy)">
Black Cats (Royal Navy)

Οι Black Cats (Μαύρες Γάτες) είναι η ομάδα επιδείξεων ελικοπτέρων του Βρετανικού Βασιλικού Ναυτικού και ένα από τα τέσσερα επαγγελματικά ακροβατικά σμήνη ελικοπτέρων στον κόσμο, μαζί με τους Blue Eagles του Βρετανικού Στρατού, τους Scorpion της Πολωνικής Πολεμικής Αεροπορίας και τους Sarang της Ινδικής Πολεμικής Αεροπορίας. Η ομάδα χρησιμοποιεί δύο ανθυποβρυχιακά ελικόπτερα Westland Lynx, τα οποία προέρχονται, όπως και τα πληρώματα, από την 702 Μοίρα Ναυτικής Αεροπορίας, με έδρα την αεροπορική βάση στο Γεοβίλτον του Σόμερσετ. 
Η ομάδα συμμετέχει σε αεροπορικές επιδείξεις και δημόσια θεάματα τόσο στην Μεγάλη Βρετανία όσο και την Ευρώπη. Οι "Black Cats" δημιουργήθηκε το 2001. Τις τρεις πρώτες περιόδους επιδείξεών τους χρησιμοποιούσαν το όνομα "Lynx Pair", το όνομα "Black Cats" υιοθετήθηκε το 2004. Πρόγονοί τους αποτελούσαν οι "The Sharks", οι οποίοι χρησιμοποιούσαν τέσσερα κόκκινα ελικόπτερα Aérospatiale Gazelle και οι οποίοι διαλύθηκαν το 1992. 
Η ομάδα κέρδισε το βραβείο "Steadman Sword" ως η καλύτερη Βρετανική συμμετοχή στο "Royal International Air Tattoo" το 2003, ενώ συμμετείχαν, ως "Les Chats Noirs", στους εορτασμούς του Γαλλικού Ναυτικού για τα 30 χρόνια υπηρεσίας του Westland Lynx.

</doc>
<doc id="69379" url="https://el.wikipedia.org/wiki?curid=69379" title="Διοργανώσεις Ε.Π.Σ. Αχαΐας 2006–07">
Διοργανώσεις Ε.Π.Σ. Αχαΐας 2006–07

Το Πρωτάθλημα Α΄κατηγορίας της Ε.Π.Σ. Αχαΐας για την αγωνιστική περίοδο 2006-2007 ξεκίνησε στις 16 Σεπτεμβρίου 2006 (1η Αγωνιστική) και έληξε στις 10 Ιουνίου 2007. περιλαμβάνοντας 34 αγωνιστικές. Πρωταθλητής αναδείχτηκε ο Α.Σ. Αχιλλέας Καμαρών. Η "Α.Ο. Περιβόλα" δήλωσε συμμετοχή αλλά δεν κατέβηκε να αγωνιστεί (οικονομικά προβλήματα) σε κανέναν αγώνα και μηδενίστηκε σε όλα με σκορ 3-0, ενώ από την επόμενη περίοδο υποβιβάζεται στην Γ΄ τοπική κατηγορία βάσει των κανονισμών της ΕΠΣ Αχαίας. Σε αυτό το πρωτάθλημα συμμετείχαν παίκτες με παλαιότερη καριέρα στην Α' και Β΄εθνική ,όπως ο "Καραπίτσος" (ΟΦΗ,Παναχαΐκή) στον Διαγόρα και "Αποστόλης Δρακόπουλος (Ολυμπιακός Πειραιά) στον Αχιλλέα.
Κανόνες διεξαγωγής.
Σύμφωνα με την προκήρυξη του πρωταθλήματος πρωταθλητής αναδεικνύεται ο πρώτος, μόνο εάν πάρει διαφορά από 6 βαθμούς και πάνω από τον δεύτερο. Σε αντίθετη περίπτωση παίζουν μπαράζ οι τέσσερις πρώτοι με την εξής σειρά: 4ος-3ος και ο νικητής με τον 2ο, και ο νικητής με τον 1ο. Στον τελικό έχει πλεονέκτημα έδρας ο 1ος και, σε περίπτωση ήττας του, γίνεται επαναληπτικός αγώνας στην έδρα του. Για τις ομάδες που υποβιβάζονται ισχύουν τα εξής: οι 17ος και 18ος υποβιβάζονται απευθείας στην Α2 κατηγορία, ενώ γίνονται μπαράζ για άλλες δύο θέσεις ανάμεσα στους 16ο, 15ο, 14ο και 13ο. Εάν όμως υποβιβαστεί ομάδα της Ε.Π.Σ. Αχαΐας απο την Δ΄ Εθνική κατηγορία στην Α΄ κατηγορία της Ε.Π.Σ., υποβιβάζεται απευθείας χωρίς μπαράζ και ο 16ος, ενώ παίζει μπαράζ και ο 12ος στην έδρα του υψηλότερου στην βαθμολογία, σε περίπτωση ισοπαλίας γίνετε δεύτερος αγώνας σε ουδέτερο γήπεδο .

</doc>
<doc id="69380" url="https://el.wikipedia.org/wiki?curid=69380" title="Ουκρανικά Γεράκια">
Ουκρανικά Γεράκια

Οι Ukrainian Falcons (Ουκρανικά:Українські Соколи, "Ukrayins'ki Sokoly", Ελληνικά: Ουκρανικά Γεράκια) είναι το ακροβατικό αεροπορικό σμήνος επιδείξεων ακριβείας της Ουκρανικής Πολεμικής Αεροπορίας. Δημιουργήθηκαν το 1997 χρησιμοποιόντας έξι μαχητικά αεροσκάφη MiG-29. 
Οι πιλότοι των "Ουκρανικών Γερακιών" αποτελούν την αφρόκρεμα της Ουκρανικής Πολεμικής Αεροπορίας. Το σμήνος έχει έδρα την αεροπορική βάση του Kirovskyi.

</doc>
<doc id="69383" url="https://el.wikipedia.org/wiki?curid=69383" title="Οικογένεια Πράτζικα">
Οικογένεια Πράτζικα



</doc>
<doc id="69384" url="https://el.wikipedia.org/wiki?curid=69384" title="Οικογένεια Πράτσικα">
Οικογένεια Πράτσικα

Η Οικογένεια Πράτσικα ήταν πλούσια οικογένεια της Πάτρας, μέλη της οποίας διακρίθηκαν ως έμποροι, κτηματίες και πολιτικοί.
Η οικογένεια ήταν Ηπειρώτικης καταγωγής. Ο Ιωάννης Πράτσικας, ο οποίος ήταν πρόκριτος της Δρόβιανης, δολοφονήθηκε από τον Αλή Πασά, με αποτέλεσμα οι γιοί του Κότζας και Σιδέρης να καταφύγουν αρχικώς στην Κέρκυρα και στη συνέχεια, γύρω στο 1800, να εγκατασταθούν στην Πάτρα. Στην Πάτρα τα δύο αδέρφια, ειδικότερα ο Σιδέρης, επιδόθηκαν στην αγορά μεγάλων εκτάσεων γης. 
Τα μέλη της οικογένειας ασχολήθηκαν κυρίως με το εμπόριο, ενώ περιστασιακά αναμείχθηκαν και στην πολιτική. Ο εμπορικός οίκος της οικογένειας Πράτσικα εξελίχθηκε σε έναν από τους πλέον αξιόπιστους της Πάτρας, βοηθώντας τα μέλη της να αποκτήσουν τεράστια περιουσία. Χαρακτηριστικό της τεράστιας περιουσίας της οικογένειας είναι ότι ο Σιδέρης Πράτσικας ήταν ένας από τους εννέα πατρινούς φιλομοναρχικούς κτηματίες που βραβεύθηκαν από τον Όθωνα, το 1847. Ο ίδιος μάλιστα είχε εκλεχθεί πολλές φορές δημοτικός σύμβουλος και το 1850 βουλευτής Πατρών, ενισχύοντας έτσι την αίγλη της οικογένειας. Η οικογένεια συμμετείχε στην ίδρυση και στην διεύθυνση της ασφαλιστικής εταιρείας "Πρόοδος", ενώ είχε στην κατοχή της και ένα εργοστάσιο παραγωγής ποτάσας στο Αντίρριο.
Το 1850 οι Νικόλαος, Δημήτριος και Σπυρίδων Πράτσικας, γιοί του Κότζα, κατασκεύασαν την ιδιωτική εκκλησία του Άη Γιάννη του Πράτσικα. Η περιοχή από τότε έχει πάρει την ονομασία Πράτσικα. Στην περιοχή υπάρχει μέχρι και σήμερα το κτήμα Πράτσικα, που ανήκει σε απογόνους της οικογένειας και συγκεκριμένα στα τέκνα του Διονύσιου Τσερώνη και της Καλλιόπης Πράτσικα. Η έκταση είχε αποκτηθεί από τον Σιδέρη Πράτσικα και μέρος της ανήκε αρχικά στον Δημήτριο Παπαδιαμαντόπουλο. Στο Α΄ νεκροταφείο Πατρών υπάρχει το ταφικό μνήμα της οικογένειας Πράτσικα και του Νικολάου.
Μέλη της οικογενείας συνδέθηκαν με συγγενικούς δεσμούς με τις εξής οικογένειες: Φιλόπουλου, Ναούμ, Τσερώνη κ.ά. Για την ακρίβεια, ο Παναγιώτης, γιος του Νικολάου Πράτζικα, το 1884 παντρεύτηκε στην Λειψία την Καλλιόπη Ναούμ, η Κατίνα Πράτσικα, κόρη του Σπύρου, αδερφού του Νικολάου Πράτσικα, παντρεύτηκε τον εκδότη Κωνσταντίνο Φιλόπουλο, παππού του μετέπειτα προέδρου της Δημοκρατίας Κωστή Στεφανόπουλου. Τέλος, η Καλλιόπη Πράτσικα παντρεύτηκε το 1953 τον μετέπειτα δήμαρχο Πατρέων, Διονύσιο Τσερώνη. Επίσης, σημαντικό μέλος της οικογένειας ήταν και η Κούλα Πράτσικα (1899 - 1984), από τις σημαντικότερες καθηγήτριες χορού της Ελλάδας, η οποία δώρισε στο κράτος το κτήριο της σχολής της. Κάθε χρόνο το Ίδρυμα Υποτροφιών Αδελφών Πράτσικα χορηγεί υποτροφίες στους αριστεύσαντες σπουδαστές της ΚΣΟΤ.

</doc>
<doc id="69390" url="https://el.wikipedia.org/wiki?curid=69390" title="Λήτης">
Λήτης

Ο Λήτης (πραγματικό όνομα:Νικόλαος Σάννος) είναι ένας από τους εκπρόσωπους της Ελληνικής ροκ μουσικής σκηνής.
Βιογραφία.
Ο Λήτης ξεκίνησε κάπου στo 1968 με το συγκρότημα "The Cannibals" στο Χαλάνδρι. Από το 1970 γράφει δικές του μπαλάντες. Το 1972 εμφανίζεται στην Πλάκα ("Μαϊμού" και "5η Εποχή") και τον Πειραιά (στη "Vavel").
Από το 1975 παίζει στο ντουέτο Λήτης και Ιζόλδη, τις "Μεσαιωνικές Μπαλάντες" στο "Σπόρτινγκ", στο "Κύτταρο" και σε κινηματογράφους σε όλη την Αθήνα και το 1981 κάνουν περιοδεία στην Πελοπόννησο μαζί με τους Schmetterling και τους Sharp-ties. Εκδίδουν ένα single και συμμετέχουντας με δυο τραγούδια στην συλλογή "Happening '82", μαζί με άλλα συγκροτήματα ("Αίολος, Vavoura band, Magic de spell, Heaven and Hell, Tonal Orchestra").
Στη συνέχεια παίζει ως "Λήτης + Τρύκ" και εκδίδουν το LP με τίτλο "Ποδανό". Τους "Τρύκ" αποτελούσαν οι Λήτης (φωνή , κιθάρα), Αντώνης Τσέτσος (κιθάρα), Δημήτρης Κροκίδης (κιθάρα), Παναγιώτης Ζυγούρης (μπάσο).
Το 1988 κυκλοφορεί τον προσωπικό δίσκο "Χαρακίρι". Στη συνέχεια δημιουργεί την "ΜΟΥ.ΣΥΝ.Κ.Α." ("Μουσική Συνεργατική Κίνηση Αθηνών") μαζί με τους Νίκο Γκίνη από τους "Σύνδρομο" και Θεόδωρο Τρύφωνα από τους "Αγάπανθος", μια μη κερδοσκοπική επιχείρηση με σκοπό την "προώθηση καλλιτεχνικών τάσεων από τον ευρύτερο χώρο της τέχνης". Στο club "Ροντέο" της πλατείας Βικτωρίας η "ΜΟΥ.ΣΥΝ.Κ.Α" διοργανώνει συναυλίες ελληνικών συγκροτημάτων.
Με το νέο συγκρότημα "Συνεργείο", παίζει μέχρι το 1995.
Το 2005 κυκλοφόρησε το CD "Νυχτώνει" από την "Atlantis Records" μαζί με το συγκρότημά του τα "Σκιάχτρα".

</doc>
<doc id="69391" url="https://el.wikipedia.org/wiki?curid=69391" title="Μάρτιν Νοβοσέλατς">
Μάρτιν Νοβοσέλατς

Ο Μάρτιν Νοβοσέλατς (κροατικά: "Martin Novoselac") είναι Κροάτης πρώην ποδοσφαιριστής, γεννημένος στις 10 Οκτωβρίου 1950 και 4 φορές διεθνής με την ομάδα της Γιουγκοσλαβίας.
Θεωρείται ίσως ο καλύτερος ξένος αμυντικός (θέση λίμπερο) που έχει αγωνιστεί με τον Ολυμπιακό Πειραιώς, από τον οποίο αποκτήθηκε το 1979 και φόρεσε τη φανέλα του επί 3 χρόνια.
Άψογος στην οργάνωση της άμυνας και άριστος στην προώθηση του παιχνιδιού, κατέκτησε το πρωτάθλημα Ελλάδας όλες τις χρονιές που αγωνίστηκε με τους "Ερυθρόλευκους" (1980, 1981, 1982), όπως και ένα κύπελλο (1981). Την τριετία της θητείας του μετείχε σε 102 αναμετρήσεις πρωταθλήματος (συνυπολογίζεται ο αγώνας μπαράζ του 1980 με τον Άρη), απουσιάζοντας μόλις σε δύο (η μία το επίσης νικηφόρο μπαράζ του 1982 με τον Παναθηναϊκό). Χαρακτηριστικό είναι ότι οι πρώτες 101 από αυτές υπήρξαν συνεχόμενες. Σημείωσε 3 τέρματα με τον Ολυμπιακό και το προσωνύμιο του υπήρξε «Μπεκενμπάουερ των φτωχών».

</doc>
<doc id="69392" url="https://el.wikipedia.org/wiki?curid=69392" title="Χούλιο Λοσάδα">
Χούλιο Λοσάδα

Ο Χούλιο Ντανιέλ Λοσάδα (γνωστός στην Ελλάδα ως "Χούλιο Λοσάντα") "(Julio Daniel Losada)" (γεννήθηκε το 1950 στο Μοντεβιδέο) είναι Ουρουγουανός πρώην ποδοσφαιριστής.
Ήρθε ως ομογενής στον Ολυμπιακό επί προεδρίας Γουλανδρή το 1972 (αργότερα υπηρέτησε στον ελληνικό στρατό) και αγωνίστηκε έως το 1982 στην ομάδα του Πειραιά. Αγωνιζόταν στη δεξιά πλευρά με ιδιαίτερη επιδεξιότητα. Το ότι ήταν μικρόσωμος (1,62 μ.), αλλά μαχητικός τον έκανε πολύ αγαπητό στους οπαδούς του Ολυμπιακού ("Στη μπάντα, στη μπάντα περνάει ο Λοσάντα").
Αγωνίστηκε σε 151 αγώνες πρωταθλήματος με τον Ολυμπιακό και σημείωσε 30 γκολ, κατακτώντας 5 πρωταθλήματα Α΄ Εθνικής κατηγορίας (1972-73, 1973-74, 1974-75, 1979-80, 1981-82) και 2 κύπελλα Ελλάδας (1972-73, 1974-75). Είναι ο δεύτερος σε συμμετοχές ξένος ποδοσφαιριστής του Ολυμπιακού μετά από τον Πρέντραγκ Τζόρτζεβιτς.
Διεθνείς συμμετοχές.
Ο Λοσάντα έχει πραγματοποιήσει 2 συμμετοχές με την εθνική ομάδα ποδοσφαίρου της Ουρουγουάης.
Τίτλοι.
Με τον Ολυμπιακό Πειραιώς.
Παραπομπές.
Κείμεναhttp://koinoniki.gr/2014/05/xoylio-losanta-otan-vriskome-stin-ellada-nomizo-oti-ime-sta-sinnefa-apoklistiki-sinentefxi-sto-koinoniki-gr/
Εξωτερικοί σύνδεσμοι.
http://blessedfootball.blogspot.com/2017/05/blog-post_16.html

</doc>
<doc id="69393" url="https://el.wikipedia.org/wiki?curid=69393" title="Κώστας Λινοξυλάκης">
Κώστας Λινοξυλάκης

Ο Κώστας Λινοξυλάκης (5 Μαρτίου 1933, Άνω Μέρος Ρεθύμνου - 3 Δεκεμβρίου 2014, Αθήνα) ήταν Έλληνας διεθνής ποδοσφαιριστής, ο οποίος αγωνιζόταν στη θέση του κεντρικού αμυντικού και πολιτικός.
Ποδοσφαιρική καριέρα.
Σε συλλογικό επίπεδο.
Ξεκίνησε την καριέρα του από τον Αστέρα Αθηνών. Το καλοκαίρι του 1951 πήρε μεταγραφή στον Παναθηναϊκό, με τη φανέλα του οποίου αγωνίστηκε μέχρι το 1963 αι υπήρξε για πολλά χρόνια αρχηγός της ομάδας. Συμμετείχε σε 101 αγώνες πρωταθλήματος με τους "πράσινους", σκοράροντας 7 τέρματα στο πρωτάθλημα και 5 στο κύπελλο, ενώ αγωνίστηκε και πέντε φορές στις ευρωπαϊκές διοργανώσεις. Κατέκτησε 4 πρωταθλήματα (1953, 1960, 1961, 1962) και ένα κύπελλο (1955). Συμμετείχε στον πρώτο επίσημο Ευρωπαϊκό αγώνα στην ιστορία του Παναθηναϊκού για το Κύπελλο Πρωταθλητριών, όπως και την επόμενη χρονιά με τη Γιουβέντους όταν ο Παναθηναϊκός απέσπασε τον πρώτο ευρωπαϊκό βαθμό του.
Στις εθνικές ομάδες.
Το ντεμπούτο του με την Ελλάδα πραγματοποιήθηκε στις 13 Δεκεμβρίου 1950, όταν επιλέχθηκε από τον τότε εκλέκτορα της Εθνικής Κώστα Νεγρεπόντη να συμμετάσχει στον εντός έδρας αγώνα εναντίον της Β' ομάδας της Γαλλίας, στο πλαίσιο του Κυπέλλου Φιλίας Ανατολικής Μεσογείου, που διεξήχθη στο Γήπεδο Λεωφόρου Αλεξάνδρας. 
Συνολικά με τη γαλανόλευκη φανέλα αγωνίστηκε σε 28 αγώνες σκοράροντας μια φορά. Υπήρξε επίσης μέλος της ολυμπιακής εθνικής ομάδας που συμμετείχε στην Ολυμπιάδα του Ελσίνκι το 1952.
Προπονητική καριέρα.
Με το τέλος της ποδοσφαιρικής του καριέρας, ο Κώστας Λινοξυλάκης ασχολήθηκε με την προπονητική και εργάστηκε μεταξύ άλλων στους Ατρόμητο Αθηνών, (τον οποίο ανέβασε στην Α' Εθνική κατηγορία το 1974), Φωστήρα, Προοδευτική, Απόλλωνα Σμύρνης, Α.Ο. Χαλκίδα, Αίαντα Σαλαμίνας κ.α.
Στην Πολιτική.
Ο Κώστας Λινοξυλάκης υπηρέτησε ως δημοτικός σύμβουλος Αθηναίων, επί δημαρχίας [[Ιωάννης Παπαθεοδώρου (πολιτικός)|Ιωάννη Παπαθεοδώρου]] (1975 - 1978), αλλά και αργότερα. Εκλέχθηκε δημοτικός σύμβουλος Αθηναίων τουλάχιστον 4 φορές, με πρώτη από αυτές το [[1964]].
Στον Κινηματογράφο.
Το 1956 συμμετείχε στην ταινία "[[Οι άσσοι του γηπέδου]]" (γνωστή και ως "Κυριακάτικοι Ήρωες"), στο πλευρό σημαντικών ποδοσφαιριστών της εποχής, όπως ο [[Ανδρέας Μουράτης]], ο [[Λάκης Πετρόπουλος]], ο [[Στάθης Μανταλόζης]], ο [[Κώστας Πούλης]] και άλλοι.
Εξωτερικοί σύνδεσμοι.
[[Κατηγορία:Έλληνες ποδοσφαιριστές]]
[[Κατηγορία:Ποδοσφαιριστές Εθνικής Ελλάδος]]
[[Κατηγορία:Ποδοσφαιριστές Παναθηναϊκού]]
[[Κατηγορία:Προπονητές ποδοσφαίρου Προοδευτικής]]
[[Κατηγορία:Αμυντικοί ποδοσφαιριστές]]
[[Κατηγορία:Ποδοσφαιριστές στους Μεσογειακούς Αγώνες 1951]]

</doc>
<doc id="69394" url="https://el.wikipedia.org/wiki?curid=69394" title="Τάκης Λουκανίδης">
Τάκης Λουκανίδης

Ο Νεοτάκης "(Τάκης)" Λουκανίδης ήταν Έλληνας παλαίμαχος διεθνής ποδοσφαιριστής, γεννημένος στο Παρανέστι της Δράμας το 1937.
Ξεκίνησε να παίζει ποδόσφαιρο στην ΑΕΚ Κομοτηνής και το 1955 υπέγραψε στη Δόξα Δράμας. Στα πέντε χρόνια του στον σύλλογο γνωρίζει στιγμές δόξας, που παρόμοιες δεν είχε ζήσει ως τότε επαρχιακό σωματείο, αφού οι «μαυραετοί του Βορρά» φτάνουν τρεις φορές στον τελικό του Κυπέλλου Ελλάδος. Μάλιστα το 1958 έγινε ο μόνος παίκτης εκτός ΠΟΚ που κλήθηκε στην Εθνική Ελλάδας για το παιχνίδι του Κυπέλλου Εθνών με την πανίσχυρη Γαλλία των Φοντέν και Κοπά.
Το 1962 μετακόμισε στον Παναθηναϊκό με τον οποίο αγωνίστηκε για επτά χρόνια, κατακτώντας τέσσερα πρωταθλήματα και ένα Κύπελλο. Μάλιστα, ήταν μέλος της θρυλικής ομάδας του αήττητου πρωταθλήματος την σεζόν 1963-64. Σε 142 αγώνες στην Α΄ Εθνική με τον Παναθηναϊκό σκόραρε 59 φορές και άλλες 12 στο Κύπελλο.
Στο μεσοδιάστημα γνώρισε τη σύζυγό του, την Άννη, αλλά επειδή δεν τον ήθελαν οι δικοί της αναγκάστηκαν να φύγουν στη Νότια Αφρική το 1965, όπου αγωνίστηκε και εκεί. Έκλεισε την καριέρα του στον Άρη, με τον οποίο αγωνίστηκε σε 45 αγώνες έχοντας οκτώ γκολ ενώ κατέκτησε και το Κύπελλο το 1970. Συμμετείχε σε 23 αγώνες της Εθνικής Ελλάδας (1958-1967) και σκόραρε 3 φορές.
Βιογραφικό.
Η οικογένειά του.
Ο Νεοτάκης Λουκανίδης γεννήθηκε στις 24 Σεπτεμβρίου 1937 στο Μεσοχώρι Παρανεστίου Δράμας από αγροτική πολύτεκνη οικογένεια. Οι γονείς του ονομάζονταν Γιώργος και Χριστίνα και είχε άλλα τέσσερα αδέλφια: τον Θανάση που επίσης υπήρξε σπουδαίος ποδοσφαιριστής της Δόξας και του Ολυμπιακού, τον Χαράλαμπο, την Κωνσταντία και την Σοφία. Σε ηλικία πέντε ετών έχασε τον πατέρα του, τον οποίο κρέμασαν οι βουλγαρικές δυνάμεις κατοχής το 1942.
Από τότε η μητέρα τους έγινε και πατέρας για τα πέντε παιδιά της. Τους συμπαραστεκόταν ακόμα και στο γήπεδο, στις κερκίδες της θρυλικής Δόξας. Από το 1947 είχαν μετακομίσει στη Δράμα σε ένα σπιτάκι δύο δωματίων και η μάνα του έκανε δυο δουλειές για να ζήσουν. Ωστόσο, τον μικρό Τάκη αναγκάστηκε να τον βάλει στο ορφανοτροφείο, από όπου βγήκε πτυχιούχος της Μέσης Γεωπονικής Σχολής της Κομοτηνής.
Το ξεκίνημα.
Ο Τάκης έπαιζε μπάλα στο ορφανοτροφείο της Δράμας και στη Γεωπονική μπήκε στην ομάδα της Σχολής ως τερματοφύλακας αρχικά και έπειτα ως μέσος, αμυντικός, επιθετικός... Σε όποια θέση είχε ανάγκη η ομάδα, μπορούσε να αγωνιστεί.
Υπέγραψε το πρώτο του δελτίο το 1953 στην ΑΕΚ Κομοτηνής. Τον πρότεινε ένας καθηγητής του, που ήταν στο συμβούλιο της ομάδας. Όμως, επειδή δεν σκόπευε να μείνει μόνιμα στην Κομοτηνή, έκανε συμφωνία μόλις τελειώσει τη σχολή να του επιτρέψουν να πάρει μεταγραφή στη Δόξα Δράμας. Δεν τήρησαν το λόγο τους και η μεταγραφή έγινε με επεισοδιακό τρόπο, χάρη στην επιμονή και στην ευστροφία της μητέρας του.
Στη Δόξα.
Το 1955 υπογράφει στη Δόξα Δράμας, αλλά ένα σπάσιμο στο χέρι τον αφήνει πίσω στις προπονήσεις την πρώτη χρονιά. Τελικά με μεγάλη προσπάθεια καταφέρνει να παίξει στην πρώτη ομάδα, αν και ήταν μόλις 19 χρονών. Και τι ομάδα: Αντώνης Γεωργιάδης, Παρ. Γρηγοριάδης, Παύλος Γρηγοριάδης, Κοτρίδης, Ιωάννου, Πιστικός κι ο αδελφός του Θανάσης. Παράλληλα, πιάνει δουλειά στην Ηλεκτρική Εταιρεία της πόλης και εξασφαλίζεται επαγγελματικά.
Με προπονητή το Νίκο Πάγκαλο, που διέκρινε το τεράστιο χάρισμα του Λουκανίδη να αγωνίζεται σε όλες τις θέσεις με επιτυχία, στα πέντε χρόνια του στη Δόξα γνωρίζει στιγμές δόξας, που παρόμοιες δεν είχε ζήσει ως τότε επαρχιακό σωματείο. Οι μαυραετοί του Βορρά φτάνουν τρεις φορές στον τελικό του Κυπέλλου Ελλάδος. Στον τελικό του 1958 στο Στάδιο Καραϊσκάκη κατά του ουσιαστικά γηπεδούχου Ολυμπιακού αγωνίζεται και ο Τάκης. Χάνουν με 1-5, αλλά τον επόμενο χρόνο είναι και πάλι παρόντες στον τελικό. Αντίπαλος ξανά ο Ολυμπιακός. Χάνουν με 1-2 και η Δόξα αποκτά τον τίτλο της "βασίλισσας χωρίς στέμμα".
Το 1958 καλείται στην Εθνική ομάδα, ο μόνος παίκτης εκτός ΠΟΚ, για τον αγώνα με την μεγάλη Γαλλία των Φονταίν, Κοπά, για το Κύπελλο Εθνών. Ντεμπούτο του Λουκανίδη αλλά συντριβή με 1-7, μια από τις μεγαλύτερες της εθνικής ομάδας. Επίσης, αγωνίζεται στην Εθνική Ενόπλων κατά τη διάρκεια της θητείας του.
Στον Παναθηναϊκό.
Ο Λουκανίδης προσελκύει πλέον την προσοχή των ομάδων του κέντρου. Πρώτη ενδιαφέρθηκε η ΑΕΚ το 1959 αλλά 2.000 κόσμος συγκεντρώθηκε έξω από τα γραφεία της ομάδας αποτρέποντας τη μεταγραφή. Επίσης, ενδιαφέρθηκε η ιταλική Γιουβέντους, παράγοντες της οποίας τον είχαν δει να αγωνίζεται με την Εθνική Ενόπλων.
Ενδιαφέρεται και ο Παναθηναϊκός, με τον οποίο ο παίκτης τα βρίσκει - ήταν η ομάδα της καρδιάς του. Η Δόξα αντιδρά κι έτσι ο Λουκανίδης φεύγει για ένα χρόνο στην Κύπρο, στον Α.Π.Ο.Ε.Λ., από όπου σύμφωνα με κάποιο κανονισμό της εποχής, μπορούσε στη συνέχεια να μεταγραφεί σε οποιαδήποτε ομάδα επιθυμούσε. Τελικά, το 1961 υπογράφει στον Παναθηναϊκό, αφού στο μεταξύ τον είχαν πλησιάσει και παράγοντες του Ολυμπιακού.
Στον Παναθηναϊκό αγωνίστηκε ως το 1969, κατακτώντας τέσσερα πρωταθλήματα και ένα Κύπελλο Ελλάδος. Υπήρξε μέλος της ομάδας του Παναθηναϊκού που κατάκτησε το μοναδικό (μαζί με του ΠΑΟΚ το 2019) αήττητο πρωτάθλημα στην ιστορία του ελληνικού ποδοσφαίρου. Στο μεσοδιάστημα γνώρισε τη σύζυγό του, την Άννη, αλλά επειδή δεν τον ήθελαν οι δικοί της αναγκάστηκαν να φύγουν στη Νότια Αφρική το 1965. Έπαιξε κι εκεί σε μια ομάδα για λίγους μήνες.
Στον Άρη.
Η σχέση του με τον Παναθηναϊκό είχε χαλάσει από το 1967 και ο προπονητής Στέφαν Μπόμπεκ δεν τον χρησιμοποιούσε. Τελικά, κατάφερε να πάρει μεταγραφή στον Άρη, στον οποίο αγωνίστηκε μία σεζόν και έφτασε ως την κατάκτηση του Κυπέλλου. Ήταν το τέλος μιας λαμπρής καριέρας.
Στη συνέχεια ασχολήθηκε επαγγελματικά με το πρακτορείο ΠΡΟΠΟ που είχε ανοίξει στην Κυψέλη.
Θάνατος.
Την Πέμπτη 11 Ιανουαρίου 2018 ο  Τάκης Λουκανίδης απεβίωσε σε ηλικία 80 ετών, έχοντας υποστεί έμφραγμα.

</doc>
<doc id="69396" url="https://el.wikipedia.org/wiki?curid=69396" title="Κράτη-μέλη Ηνωμένων Εθνών">
Κράτη-μέλη Ηνωμένων Εθνών



</doc>
<doc id="69398" url="https://el.wikipedia.org/wiki?curid=69398" title="Σημαία του Ουζμπεκιστάν">
Σημαία του Ουζμπεκιστάν

Η σημαία του Ουζμπεκιστάν υιοθετήθηκε στις 18 Νοεμβρίου 1991.
Αποτελείται από τρια ίσομεγέθη τμήματα χρώματος γαλάζιου, άσπρου και πράσινου που διαχωρίζονται από δύο λεπτές κόκκινες γραμμές. Στα αριστερά του γαλάζιου τμήματος υπάρχει μιά λευκή ημισέληνος και δώδεκα λευκά αστέρια.
Το γαλάζιο χρώμα συμβολίζει τον ουρανό και το νερό. που αποτελούν την κύρια πηγή της ζωής. Γαλάζιο ήταν και το κύριο χρώμα της σημαίας του κράτους του Ταμερλάνου. Το λευκό είναι το παραδοσιακό χρώμα της ειρήνης και της καλοτυχίας Το πράσινο χρώμα συμβολίζει τη φύση, τη νέα ζωή και την καλή σοδειά. Οι κόκκινες γραμμές συμβολίζουν τη δύναμη της ζωής. Η ημισέληνος, ως νέα σελήνη , συμβολίζει την πρόσφατα ανεξάρτητη Δημοκρατία. Τα δώδεκα αστέρια συμβολίζουν τις ιστορικές παραδόσεις του ουζμπέκικου λαού, καθώς και το αρχαίο ηλιακό ημερολόγιο. Κατά μία άλλη εκδοχή συμβολίζουν την αστρολογία που είχε ανθίσει ως επιστημονική σκέψη στα κράτη που προϋπήρχαν του Ουζμπεκιστάν στη ίδια περιοχή. Συμβολίζουν επίσης τις αρχαίες ρίζες του τοπικού πολιτισμού και την αφοσίωση του ουζμπέκικου λαού στην τελειότητα και την αφοσίωση.

</doc>
<doc id="69399" url="https://el.wikipedia.org/wiki?curid=69399" title="Εθνόσημο του Ουζμπεκιστάν">
Εθνόσημο του Ουζμπεκιστάν

Το σύγχρονο εθνόσημο του Ουζμπεκιστάν υιοθετήθηκε στις 2 Ιουλίου 1992. Είναι παρόμοιο με το εθνόσημο της σοβιετικής σοσιαλιστικής δημοκρατίας του Ουζμπεκιστάν και έχει την ίδια αρχιτεκτονική με εθνόσημα πρώην κομμουνιστικών κρατών.
Είναι στρογγυλό και φέρει κυρίως τα χρώματα της εθνικής σημαίας (μπλε, άσπρο, πράσινο). Στα αριστερά βρίσκεται ένα φυτό βαμβακιού και στα δεξιά υπάρχει σιτάρι. Σιτάρι και βαμβάκι είναι τα κύρια γεωργικά προϊόντα στη χώρα. Στην κορυφή βρίσκεται το αστέρι του Ρουμπ ελ χιζμπ (۞), σύμβολο του Ισλάμ.
Στο μέσο βρίσκεται ένα "χούμο" που τινάζει τα φτερά του, σύμβολο ευτυχίας και της αγάπης για την ελευθερία. Στο φόντο είναι ζωγραφισμένη μία πλευρά της χώρας. Παρουσιάζεται ο ήλιος να ανατέλλει πάνω από τα βουνά, με τις ακτίνες του να περικλείουν την εικόνα. Τα δύο ποτάμια πίσω από το πτηνό, που οδηγούν στα βουνά, συμβολίζουν τον ποταμό Αμού Ντάρια και Σιρ Ντάρια.

</doc>
<doc id="69400" url="https://el.wikipedia.org/wiki?curid=69400" title="God Bless Our Homeland Ghana">
God Bless Our Homeland Ghana

Το God Bless Our Homeland Ghana ("Κύριε, ευλόγησε την Πατρίδα μας, την Γκάνα") είναι ο εθνικός ύμνος της Γκάνας. Τον ύμνο έγραψε και συνέθεσε ο Φίλιπ Γκμπέχο (Philip Gbeho). Τα λόγια τροποποιήθηκαν έπειτα από το πραξικόπημα του 1966.

</doc>
<doc id="69410" url="https://el.wikipedia.org/wiki?curid=69410" title="Γενική Θεωρία Σχετικότητας">
Γενική Θεωρία Σχετικότητας



</doc>
<doc id="69411" url="https://el.wikipedia.org/wiki?curid=69411" title="Ειδική Θεωρία Σχετικότητας">
Ειδική Θεωρία Σχετικότητας



</doc>
<doc id="69414" url="https://el.wikipedia.org/wiki?curid=69414" title="Χένρι Τσαρλς Μπουκόφσκι">
Χένρι Τσαρλς Μπουκόφσκι



</doc>
<doc id="69415" url="https://el.wikipedia.org/wiki?curid=69415" title="Μπουκόφσκι, Χένρι Τσαρλς">
Μπουκόφσκι, Χένρι Τσαρλς



</doc>
<doc id="69416" url="https://el.wikipedia.org/wiki?curid=69416" title="Henry Charles Bukowski">
Henry Charles Bukowski



</doc>
<doc id="69418" url="https://el.wikipedia.org/wiki?curid=69418" title="Γκαμπαρί">
Γκαμπαρί

Ο όρος γκαμπαρί χρησιμοποιείται κυρίως από τους ναυπηγούς ξύλινων σκαφών. Προέρχεται από τη γαλλική γλώσσα ("λε γκαμπαρί") που σημαίνει σανίδωμα επί της οποίας σχεδιάζονται οι νομείς (κοινώς στραβόξυλα) και τα εγκοίλια (κοινώς πόστες), σε φυσικό μέγεθος, του υπό ναυπήγηση σκάφους. Επίσημα χρησιμοποιείται ο όρος «ιχνάριο», αλλά πολύ σπάνια.
Οι ομώνυμες εκφράσεις: «σκάφος με ωραίο γκαμπαρί» ή «με ωραίο αχνάρι» είναι το αυτό με το λεγόμενο σήμερα «ωραίο σκαρί».

</doc>
<doc id="69419" url="https://el.wikipedia.org/wiki?curid=69419" title="Φραγκίσκος Γκάλι">
Φραγκίσκος Γκάλι

Ο Φραγκίσκος Γκάλι ήταν σπουδαίος Ισπανός θαλασσοπόρος που έδρασε τον 16ο αιώνα. Στα ταξίδια του ανακάλυψε ακτές της βόρειας αμερικανικής ηπείρου και συγκεκριμένα το 1582 τις ακτές της Νέας Καλιφόρνιας όπου και προσέγγισε και τις ακτές όπου σήμερα βρίσκεται η πόλη Άγιος Φραγκίσκος (Σαν Φρανσίσκο).

</doc>
<doc id="69421" url="https://el.wikipedia.org/wiki?curid=69421" title="Τζον Γκέι">
Τζον Γκέι

Ο Τζον Γκέι ("John Gay", 30 Ιουνίου 1685 - 4 Δεκεμβρίου 1732) ήταν Άγγλος ποιητής και δραματουργός. Γεννήθηκε στο Μπαρνστέιπλ. Έγραψε πολλά έργα, ενώ περίφημοι είναι οι μύθοι του καθώς και η «Όπερα του ζητιάνου» (Beggar's Opera) στην οποία βασίστηκε η «Όπερα της πεντάρας».

</doc>
<doc id="69423" url="https://el.wikipedia.org/wiki?curid=69423" title="Γκουαδαλαβιάρ">
Γκουαδαλαβιάρ

Ο Γκουαδαλαβιάρ ("Guadalaviar ",γνωστός και ως Τούρια, "Turia" στα ισπανικά) είναι ποταμός της Ισπανίας που πηγάζει στην επαρχία του Τερουέλ όπου έχει τις πηγές του και ο ποταμός Τάγος. Σε αντίθεση όμως με τον Τάγο ο Γκουαδαλαβιάρ λαμβάνει κατεύθυνση ανατολική και εκχύνεται στη Μεσόγειο Θάλασσα μετά από διαδρομή περίπου 300 χλμ. Στις εκβολές του Γκουαδαλαβιάρ είναι κτισμένη η Βαλένθια.
Στην αρχαιότητα λέγονταν Τούρις από όπου και το σημερινό του όνομα Τούρια. Η παλιά κοίτη του ποταμού που διερχόταν μέσα από την Βαλένθια έχει μετατραπεί σήμερα σ΄ ένα αξιόλογο ανισόπεδο πάρκο μήκους 9 χλμ.

</doc>
<doc id="69425" url="https://el.wikipedia.org/wiki?curid=69425" title="Σημαία της Σενεγάλης">
Σημαία της Σενεγάλης

Η προέλευση της σημαίας της Σενεγάλης βρίσκεται στην πρώην Ομοσπονδία του Μάλι, της οποίας η σημαία ήταν ίδια. Φέρει τα παναφρικανικά χρώματα (πράσινο-κόκκινο-κίτρινο). 
Συμβολισμός.
Το πράσινο χρώμα συμβολίζει το Ισλάμ και την ελπίδα, το κόκκινο τον αγώνα για την ανεξαρτησία και το κίτρινο τον φυσικό πλούτο της χώρας. Το αστέρι που βρίσκεται στο κέντρο της μεσαίας λωρίδας συμβολίζει την ενότητα και την πρόοδο και έχει χρώμα πράσινο. Η σημαία καθιερώθηκε επίσημα στις 20 Αυγούστου του 1960 αμέσως μετά την ανεξαρτησία του κράτους από τη Γαλλία. Η κατασκευή της σημαίας (τρίχρωμη) έχει ρίζες στη σημαία της Γαλλίας..

</doc>
<doc id="69428" url="https://el.wikipedia.org/wiki?curid=69428" title="Κυπριακός Κυβερνητικός Σιδηρόδρομος">
Κυπριακός Κυβερνητικός Σιδηρόδρομος

Ο Κυπριακός Κυβερνητικός Σιδηρόδρομος (ΚΚΣ) (αγγλικά: Cyprus Govermnent Railway, CGR) ήταν ένα σιδηροδρομικό δίκτυο που λειτουργούσε στην Κύπρο από τον Οκτώβριο του 1905 μέχρι το Δεκέμβριο του 1951. Με συνολικό μήκος 122 χιλιόμετρα, υπήρχαν 62 σταθμοί και στάσεις, οι πιο σημαντικές από τις οποίες εξυπηρετούσαν την Αμμόχωστο, το Πραστειό Μεσαορίας, τα Γέναγρα, την Αγκαστίνα, το Τραχώνι Κυθρέας, τη Λευκωσία, την Κοκκινοτριμιθιά, τη Μόρφου, το Καλό Χωριό Λεύκας και την Ευρύχου. Ο ΚΚΣ διέκοψε τη λειτουργία του για οικονομικούς λόγους.
Το ιστορικό.
Όταν ο πρώτος Βρετανός Ύπατος Αρμοστής, Sir Garnet Wolseley έφτασε στην Κύπρο τον Ιούλιο του 1878, συνέλαβε πρώτος την ιδέα για ένα σιδηρόδρομο στο νησί, κάτι που δεν πραγματοποιήθηκε για πολύ καιρό λόγω της αβεβαιότητας για την παραμονή των Βρετανών στην Κύπρο. Τον Ιούλιο του 1903 ο Frederic Shelford - εκ μέρους των Crown Agents - υπέβαλε τεχνικοοικονομική μελέτη για την κατασκευή μιας σιδηροδρομικής γραμμής, που θα ξεκινούσε από την Αμμόχωστο και μέσω της Λευκωσίας και της Μόρφου θα έφτανε στο Καραβοστάσι, με συνολικό κόστος £141.526.
Η κατασκευή του ΚΚΣ.
Η πρόταση εγκρίθηκε το Νοέμβριο του 1903 και τα χωματουργικά έργα ξεκίνησαν το Μάιο του 1904· η υφιστάμενη γραμμή στο λιμάνι της Αμμοχώστου επεκτάθηκε προς τα Βαρώσια [1.6 χιλιόμετρα] και το Τμήμα 1 ["Αμμόχωστος-Λευκωσία", 57 χιλιόμετρα] εγκαινιάστηκε στις 21 Οκτωβρίου 1905 (100η επέτειο της ναυμαχίας του Τραφάλγκαρ) από τον Ύπατο Αρμοστή Sir Charles Anthony King-Harman. Η κατασκευή του Τμήματος 2 ["Λευκωσία-Μόρφου", 38 χιλιόμετρα] ξεκίνησε τον Ιούλιο του 1905 και τα εγκαίνια έγιναν στις 31 Μαρτίου 1907. Ωστόσο, τρία χρόνια μετά ο Σιδηρόδρομος λειτουργούσε με ζημιές και έτσι διεξάχθηκε μελέτη λειτουργίας του ΚΚΣ από τον Bedford Glasier. Η μελέτη δημοσιεύτηκε τον Ιανουάριο του 1913 και συνιστούσε την κατασκευή του τερματικού Σταθμού στην Ευρύχου. Έτσι, η κατασκευή του Τμήματος 3 ["Μόρφου-Ευρύχου", 24 χιλιόμετρα] ξεκίνησε το Νοέμβριο του 1913 και εγκαινιάστηκε στις 14 Ιουνίου 1915. Καταμήκος του σιδηροδρόμου οι Βρεττάνοι φύτεψαν συστάδες από Πέυκα, Κυπαρίσια, Ευκαλύπτους, Ακακίες και Καουζαρίνες, για καλλοπιστικούς αλλά και σταθεροποιητικούς λόγους καθώς οι ρίζες των δέντρων σιγκρατούσαν το υπέδαφος.
Ένα μέρος της νεώτερης ιστορίας της Κύπρου.
Με την ολοκλήρωση των 76 μιλίων του ΚΚΣ, το συνολικό κόστος ανήλθε στις £199.367, το οποίο παρέμεινε σταθερό καθ’ όλη την περίοδο λειτουργίας του ΚΚΣ. Στα 46 χρόνια λειτουργίας του, ο ΚΚΣ έγινε «μάρτυρας» σε διάφορα ενδιαφέροντα γεγονότα που σημάδεψαν τη νεώτερη ιστορία της Κύπρου, ανάμεσα στα οποία είναι:
Η συνεισφορά του ΚΚΣ.
Ο Κυπριακός Κυβερνητικός Σιδηρόδρομος είχε πολλές και διάφορες χρήσεις, εξυπηρετώντας τόσο τις αποικιακές αρχές όσο και τον κυπριακό λαό, όπως τα πιο κάτω:
Η ύπαρξη σιδηροδρόμου στην Κύπρο διαμόρφωσε και τη ζωή των Κυπρίων. Ωστόσο, στα πρώτα χρόνια της λειτουργίας του αρκετοί έβλεπαν το Σιδηρόδρομο περισσότερο ως θέαμα παρά ως μεταφορικό μέσο, γι’ αυτό άλλωστε και συνωστίζονταν κάτω από τις γέφυρες για να τον «θαυμάσουν». Συνολικά, ο ΚΚΣ μετέφερε 3.199.934 τόνους αγαθών επί πληρωμή και 7.348.643 επιβάτες, χωρίς να συγκαταριθμείται ο μακρύς κατάλογος των αξιωματούχων με δωρεάν πάσο! Οι διάφοροι Σταθμοί σηματοδοτούνταν με μεγάλες λευκές τρίγλωσσες πινακίδες, ενώ ο ΚΚΣ διέθετε συνολικά 12 ατμομηχανές, 17 επιβατάμαξες και περί τα 100 βαγόνια πολλαπλών χρήσεων, 50 από τα οποία αγοράστηκαν από την Αίγυπτο και την Παλαιστίνη. Στον ΚΚΣ εργοδοτούνταν συνήθως περί τα 200 άτομα.
Το αναπόφευκτο τέλος.
Λόγω έλλειψης κέρδους, το 1932 ο τερματικός Σταθμός μεταφέρθηκε στο Καλό Χωριό Λεύκας, ενώ από το 1948 ο ΚΚΣ έφτανε μόνο μέχρι το Αεροδρόμιο Λευκωσίας. Ο ετοιμόρροπος εξοπλισμός και ο άνισος ανταγωνισμός με το βελτιωμένο
οδικό δίκτυο οδήγησαν την Κυβέρνηση στην απόφαση να τερματίσει οριστικά τον ΚΚΣ. Το τελευταίο τραίνο αναχώρησε από το Σταθμό της Λευκωσίας στις 14:57 της 31 Δεκεμβρίου 1951 και έφτασε στην Αμμόχωστο στις 16:38. Η αποσυναρμολόγηση διάρκεσε μέχρι και το Μάρτιο του 1952. Μετά από δημοπρασία που δημοσιεύτηκε στη "Cyprus Gazette", οι 10 από τις 12 ατμομηχανές, οι ράγες και τμήμα του τροχαίου υλικού πωλήθηκαν στην εταιρεία Meyer Newman &amp; Co., για το ποσό των £65.626. Η Ατμομηχανή 1 διατηρήθηκε ως ενθύμιο έξω από το Σταθμό της Αμμοχώστου.
Μερικά βαγόνια αγοράστηκαν από ντόπιους, αποκτώντας καινούργιες και ενδιαφέρουσες χρήσεις, ενώ ο εξοπλισμός διαμοιράστηκε σε εφτά κυβερνητικά τμήματα. Οι Σταθμοί είτε κατεδαφίστηκαν, είτε μετατράπηκαν σε Αστυνομικούς
Σταθμούς ("Αγκαστίνα", "Κοκκινοτριμιθιά") ή αποθήκες του Τμήματος Δημοσίων Έργων ("Αμμόχωστος", "Λευκωσία")· ο Σταθμός στη Μόρφου έγινε αποθήκη σιτηρών, ενώ στην Ευρύχου λειτουργούσε ως υγειονομικό κέντρο και δασικός κοιτώνας.
Μεγάλο τμήμα του αυτοκινητοδρόμου Λευκωσίας-Αμμοχώστου κτίστηκε πάνω στη σιδηροδρομική γραμμή, ενώ το βαγόνι 152 τοποθετήθηκε στο γραμμικό πάρκο στο Καϊμακλί, το 1995. Στον Άγιο Δομέτιο, τμήμα της σιδηρογραμμής πρόσφατα έγινε γραμμικό πάρκο και πολυδύναμο κέντρο. Οι περισσότεροι εργαζόμενοι εργοδοτήθηκαν σε κρατικές υπηρεσίες και ημικρατικούς οργανισμούς. Κατά τη τουρκική εισβολή του 1974 καταρρίφθηκαν οι περισσότερες από τις εναπομείνασες εγκαταστάσεις, σβήνοντας αρκετά σημάδια του Σιδηροδρόμου.
Τραμ Λευκωσίας.
Για το 2019 προγραμματίζεται η λειτουργία τροχιόδρομου στο ελεύθερο τμήμα της πόλης της Λευκωσίας, που θα συνδέει το νέο Γενικό Νοσοκομείο με τις λεωφόρους Λεμεσού και Μακαρίου, τις οδούς Λεωνίδου, Ομήρου, Κωστή Παλαμά, τις λεωφόρους Δημοσθένη Σεβέρη και Στροβόλου και θα καταλήγει στη λεωφόρο Μακαρίου στη Λακατάμια.
Μερική Επαναλειτουργία.
Τον Οκτώβριο 2018 υπάρχει σχεδιασμός για μερική επαναλειτουργία στο τμήμα Σκουριώτισσα-Κατύδατα-Λινού-Φλάσου-Κοράκου-Ευρύχου.
Βιομηχανικός σιδηρόδρομος Καλαβασσού.
Τον Φεβρουάριο 2019 απορρίφθηκε η ανακατασκευή της παλαιάς γραμμής μεταλλείων στην Καλαβασό.

</doc>
<doc id="69436" url="https://el.wikipedia.org/wiki?curid=69436" title="Οινόμαος ο Γαδαρηνός">
Οινόμαος ο Γαδαρηνός

Ο Οινόμαος ο Γαδαρηνός ήταν κυνικός φιλόσοφος των ρωμαϊκών χρόνων, που έζησε στα χρόνια του αυτοκράτορα Αδριανού και πριν από τον Πορφύριο. Είχε τοποθετηθεί κατά της μαντείας και των χρησμών. Η φιλοσοφία του όμως συνίστατο όχι τόσο πολύ σε κάποιο συγκεκριμένο σύστημα, αλλά σε έναν αυθόρμητο και ασυγκράτητο τρόπο σκέψης και ζωής. Φαίνεται ότι συνέγραψε αρκετά έργα, από τα οποία όμως αναφέρονται οι εξής πέντε τίτλοι:
Σημαντικά αποσπάσματα του έργου του διασώθηκαν από τον Ευσέβιο, ο οποίος λέει ότι ο Οινόμαος έγραφε ασταμάτητα σαν να ήταν υπό την επιρροή κάποιου δαίμονα.
Στον Οινόμαο αποδίδεται το επίγραμμα ΙΧ 479 της Παλατινής Ανθολογίας.

</doc>
<doc id="69437" url="https://el.wikipedia.org/wiki?curid=69437" title="Σταθμός Αιγάλεω (Μετρό Αθήνας)">
Σταθμός Αιγάλεω (Μετρό Αθήνας)

Ο Σταθμός Αιγάλεω είναι σταθμός του μετρό της Αθήνας, επί της γραμμής 3. Πήρε το όνομά του από τον δήμο Αιγάλεω, τον οποίο εξυπηρετεί. Εγκαινιάστηκε στις 26 Μαΐου 2007 και βρίσκεται κάτω από την πλατεία Ελευθερίου Βενιζέλου (η οποία είναι γνωστή και με το παλαιότερό της όνομα ως πλατεία Εσταυρωμένου). Είναι εξ ολοκλήρου υπόγειος και διαθέτει κεντρική αποβάθρα. Υπήρξε από τα εγκαίνιά του μέχρι την επέκταση του δικτύου προς τον σταθμό Αγία Μαρίνα, στις 14 Δεκεμβρίου 2013, ο προς δυσμάς τερματικός σταθμός της γραμμής 3. Στον σταθμό εκτίθενται δύο έργα της Όπυς Ζούνη, οι «Κίονες-Σκιές» το οποίο πρόκειται για μία στήλη, με τις βαθμηδόν συνεχιζόμενες ρίγες από τη σειρά δημιουργιών της «Sculptures and Constructions in the space» καθώς και οι «Τέσσερις Πύλες στον χώρο». 
Ο σταθμός έδωσε τέλος σε πολλά σημαντικά κυκλοφοριακά προβλήματα που αντιμετώπιζαν οι κάτοικοι των Δυτικών προαστίων. Συγκεκριμένα, μια διαδρομή από το Αιγάλεω στο Σύνταγμα, απόσταση η οποία με το αυτοκίνητο σήμερα διανύεται σε τουλάχιστον 40 λεπτά σε ώρες αιχμής, με τη λειτουργία του Μετρό καλύπτεται πλέον μόλις σε 7 λεπτά. Η Αττικό Μετρό Α.Ε. επιπλέον προχώρησε σε νέα διαμόρφωση της πλατείας Ελευθερίου Βενιζέλου, υπογείως της οποίας οριοθετείται ο σταθμός. Δίπλα από την πλατεία σχεδιάζεται να κατασκευαστεί υπόγειος χώρος στάθμευσης χωρητικότητας 400 θέσεων για μετεπιβίβαση στο Μετρό. 
Αρχαιολογικά &amp; άλλα εκθέματα.
Στην είσοδο του σταθμού επί της πλατείας Εσταυρωμένου εκτίθεται σε υπαίθριο στέγαστρο τμήμα της αρχαίας Ιεράς Οδού.
Κατά τη κατασκευή του σταθμού αποκαλύφθηκαν αποσπασματικά 18 τάφοι διαφόρων ειδών, κεραμοσκεπείς, λακκοειδείς, πυρές, ένας εγχυτρισμός καθώς και οι πυθμένες τριών σαρκοφάγων. Ηταν εντελώς επιφανειακοί και κατά συνέπεια κατεστραμμένοι. Ορισμένα κτερίσματα που ανακαλύφθηκαν ήταν λίγα πινάκια, αρυβαλλοειδή ληκύθια και κανθάρους, τα περισσότερα του 4ου αιώνα π.Χ. Επίσης ανακαλύφθηκαν πολλά κεραμικά τα οποία χρονολογούνταν από τη κλασική μέχρι και τη σύγχρονη εποχή. Τα ευρήματα εκτίθενται σε προθήκες που κοσμούν τις δύο εισόδους του σταθμού. Ένα άλλο έκθεμα που εκτίθεται εντός του σταθμού είναι το λεγόμενο "Αλογάκι του Ελαιώνα", ένας σκελετός αλόγου που πνίγηκε κατά τη διάρκεια κάποιας αρχαίας πλημμύρας του Κηφισού. . Επίσης, το σταθμό (στο επίπεδο των επιδοτηρίων και στις αποβάθρες) κοσμούν έργα της εικαστικού Όπυς Ζούνη.

</doc>
<doc id="69439" url="https://el.wikipedia.org/wiki?curid=69439" title="Γιώργος Φοιρός">
Γιώργος Φοιρός

Ο Γιώργος Φοιρός (Εύοσμος Θεσσαλονίκης, 8 Νοεμβρίου 1953) είναι Έλληνας πρώην διεθνής ποδοσφαιριστής και νυν προπονητής. Αγωνιζόταν στη θέση του κεντρικού αμυντικού και διακρινόταν για τη σταθερότητα και την αποτελεσματικότητα στο παιχνίδι του.
Καριέρα ποδοσφαιριστή.
Σε συλλογικό επίπεδο.
Ξεκίνησε την ποδοσφαιρική του καριέρα το 1971 στον Άρη Θεσσαλονίκης, όπου και παρέμεινε για δώδεκα χρόνια, έως το 1983 έχοντας 303 συμμετοχές.
Το 1983 μεταπήδησε στον Ηρακλή Θεσσαλονίκης, όπου και κρέμασε τα ποδοσφαιρικά του παπούτσια, έχοντας συμμετάσχει σε 353 αγώνες συνολικά.
Στην εθνική Ελλάδας.
Την περίοδο 1974-1982 ο Γιώργος Φοιρός υπήρξε διεθνής 52 φορές με την Ελλάδα. Κορυφαία του στιγμή η συμμετοχή του στο Ευρωπαϊκό Πρωτάθλημα του 1980 που διεξήχθη στην Ιταλία.
Καριέρα προπονητή.
Αξιόλογη ήταν η καριέρα που ακολούθησε και από το πόστο του προπονητή. Έχει βρεθεί στους πάγκους αρκετών ελληνικών συλλόγων, με σημαντικότερη την παρουσία του σε αυτόν του Άρη την περίοδο 1992-1996, όταν και οδήγησε τους "κιτρινόμαυρους" στο Κύπελλο UEFA (1994-95).
Στην τεχνική ηγεσία του Άρη επέστρεψε την περίοδο 1997-98 όταν η ομάδα σε μια δύσκολη συγκυρία βρέθηκε στη Β' Εθνική και τον επανέφερε στην πρώτη κατηγορία, αλλά και το 2003, όταν τον οδήγησε στον τελικό του Κυπέλλου Ελλάδας.

</doc>
<doc id="69441" url="https://el.wikipedia.org/wiki?curid=69441" title="Ιπποδάμεια">
Ιπποδάμεια

Το όνομα Ιπποδάμεια μπορεί να αναφέρεται σε κάποιο από τα ακόλουθα:

</doc>
<doc id="69442" url="https://el.wikipedia.org/wiki?curid=69442" title="Ιππόδαμος ο Μιλήσιος">
Ιππόδαμος ο Μιλήσιος

Ο Ιππόδαμος ο Μιλήσιος ήταν αρχαίος Έλληνας αρχιτέκτονας, πολεοδόμος, φυσικός, μαθηματικός, μετεωρολόγος και φιλόσοφος, θεωρούμενος και ως ο «πατέρας της πολεοδομίας». Ο Ιππόδαμος, έζησε τον 5ο αιώνα π.Χ., στην ακμή δηλαδή της κλασσικής εποχής. Εκπόνησε σχέδια ελληνικών αποικιών που είχαν τάξη και κανονικότητα, σε αντίθεση με τον συγκεχυμένο τρόπο με τον οποίο αναπτύσσονταν οι πόλεις μέχρι εκείνη την εποχή, ακόμα και η Αθήνα. Θεωρείται επίσης ο εισηγητής της ιδέας ότι ένα σχέδιο πόλεως μπορεί να ενσωματώνει μια λογική κοινωνική διάταξη.
Τον Ιππόδαμο αναφέρουν στα έργα τους οι Αριστοτέλης, Στοβαίος, Στράβων, Ησύχιος, Φώτιος και Θεανώ. Οι Φώτιος και ο Ησύχιος τον μνημονεύουν ως μετεωρολόγο. Η Θεανώ η Θουρία του αφιέρωσε το βιβλίο της «Περί Αρετής». Σύμφωνα με τον Αριστοτέλη (στα "Πολιτικά"), ο Ιππόδαμος ήταν ο πρωτοπόρος της πολεοδομίας και σχεδίασε μία «ιδανική πόλη» για 10.000 πολίτες διαιρεμένους σε τρεις τάξεις (στρατιώτες, τεχνίτες και αγρότες), με τη γη χωρισμένη επίσης σε τρεις κατηγορίες (ιερή, δημόσια και ιδιωτική). Κατά τον Αριστοτέλη επίσης του άρεσε να τραβάει την προσοχή: "«Ορισμένοι τον θεωρούσαν υπερβολικό, με τα μακριά μαλλιά του, τον ακριβό του στολισμό και την ίδια φθηνή και ζεστή ενδυμασία που φορούσε χειμώνα-καλοκαίρι»".
Ο Ιππόδαμος σχεδίασε για λογαριασμό του Περικλέους το επίνειο του Πειραιώς στα μέσα του 5ου αιώνα π.Χ. (το 460 π.Χ.) και η οποία πολεοδομική μελέτη απετέλεσε πρότυπο για όλες τις πόλεις της κλασικής εποχής. Επίσης, όταν οι Αθηναίοι ίδρυσαν την αποικία Θούριοι στη Μεγάλη Ελλάδα το 443 π.Χ., συνόδευσε την αποστολή ως αρχιτέκτονας, μολονότι δεν ήταν στην πραγματικότητα αρχιτέκτονας με την έννοια του σχεδιαστή κτηρίων. Του αποδίδεται ακόμα (408 π.Χ.) η νέα Πόλη της Ρόδου, ωστόσο, καθώς γνωρίζουμε ότι είχε ασχοληθεί το 479 π.Χ. με την ανακατασκευή της γενέτειράς του Μιλήτου, θα πρέπει να ήταν υπέργηρος στην περίπτωση της Ρόδου, εβδομήντα χρόνια αργότερα.
Το «διαμαντένιο πλέγμα» που επινόησε ήταν μια σειρά από ευρείες και ευθείες οδούς που τέμνονταν σε γωνίες 45 και 135 μοιρών. Η Μίλητος μας παρέχει το αρχετυπικό ιπποδάμειο σχέδιο, βάσει του οποίου ξαναχτίστηκε το 479 π.Χ.. Το πιο εντυπωσιακό στοιχείο του σχεδίου είναι η εκτεταμένη κεντρική περιοχή, που με μακροχρόνια πρόβλεψη, κρατήθηκε ελεύθερη για να αναπτυχθεί ως δημόσιο κέντρο, η γνωστή «αγορά». Γύρω από αυτή την κεντρική περιοχή αναπτύσσονταν τα οικοδομικά τετράγωνα των περιοχών κατοικίας, οργανωμένα σε ένα ορθογώνιο δίκτυο δρόμων, χωρίς να λαμβάνεται ιδιαίτερα υπόψη το τοπογραφικό ανάγλυφο.
Από τον Ιππόδαμο προήλθε και η πρώτη εισήγηση για την έννοια του διπλώματος ευρεσιτεχνίας: πρότεινε ότι η κοινωνία θα έπρεπε να ανταμείβει τους ανθρώπους που δημιουργούσαν πράγματα χρήσιμα για αυτή. Ο Αριστοτέλης επέκρινε την πρακτική και χρησιμοθηρική προσέγγιση του Ιπποδάμου και υπέδειξε ότι με την ανταμοιβή των ανθρώπων για να κάνουν καλό, τα άτομα θα το κάνουν για δικό τους όφελος πρώτιστα και όχι τόσο για την ωφέλεια της πολιτείας.
Η ζωή του.
Ο Ιππόδαμος γεννήθηκε το 498 π.Χ. στη Μίλητο και πέθανε το 408 π.Χ. και ήταν γιος του Ευρυφώντος. Σπούδασε αρχιτεκτονική και αστρονομία. Ειναι ο πρώτος που συνέλαβε «την πόλεων διαίρεσιν», δηλαδή την αναγκαιοτητα πολεοδομικού σχεδίου. Αναφέρεται συχνά ως δημιουργός του διάσημου σχεδίου της Μιλήτου. Ωστόσο, είναι πιθανό να παρακολούθησε απλώς τα έργα και ίσως εργάστηκε σε αυτά ως μαθητευόμενος αρχιτέκτων το 479 π.Χ. που ξανακτίσθηκε η Μίλητος.
Το 460 π.Χ., όταν είχε ήδη γίνει γνωστός, ο Περικλής του ανέθεσε την εκπόνηση της πολεοδομικής μελέτης του Πειραιά και την επίβλεψη της κατασκευής. Το 444 π.Χ ακολούθησε την αποστολή αποικισμού των Θουρίων στη Κάτω Ιταλία και εκπόνησε τη ρυμοτομική μελέτη της πόλης. Στη συνέχεια έζησε επί χρόνια στην Αθήνα.
Το έργο του.
Στο έργο του Ιππόδαμου περιλαμβάνονται η «Ιπποδάμειος μελέτη Πειραιώς», η «Ιπποδάμειος Αγορά Πειραιώς», η «Ρυμοτομική Μελέτη των Θουρίων», η «Ιπποδάμειος μελέτη Ρόδου» και η «Ιπποδάμεια ιδανική πόλη», καθώς και τα συγγράμματα "Περί Πολιτείας" και "Περι ευδαιμονίας" των οποίων μόνο μερικά αποσπάσματα σώζωνται στο έργο του Στοβαίου. Η «Πολεοδομική Μελέτη Πειραιώς» (451 π.Χ.) αποτέλεσε πρότυπο για όλες τις πόλεις της κλασικής εποχής. Κατασκευάστηκαν «γειτονιές», μικρές ομάδες σπιτιών σε οικόπεδα των 240 τ.μ. για κάθε σπίτι. Τα σπίτια έγιναν σε σειρά με μεσοτοιχία και προσανατολισμό προς νότο. Όπως έδειξαν οι ανασκαφές, ήταν κατοικίες για τους ελεύθερους πολίτες. Κάθε σπίτι ήταν διώροφη μονοκατοικία με καθημερινό, κουζίνα, ξενώνα και αυλή.
Η πόλη ανακαλύφθηκε το 2001. Το ακριβές σχέδιο της πόλης δεν είναι γνωστό, καθώς την ισοπέδωσε ο Σύλλας, ενώ η κατασκευή του σύγχρονου λιμανιού κατέστρεψε ή έθαψε ότι είχε απομείνει. Σώζεται η περιγραφή του Αριστοτέλη: «’’Ιππόδαμος εύρε την των πόλεων διαίρεσιν και τον Πειραιά κατέτεμε’’», καθώς και παρατηρήσεις του 19ου αιώνα. Η πόλη περιείχε επίσης προηγμένες για την εποχή δεξαμενές υδάτων, που η κατασκευή τους στηρίζεται στον μαθηματικό τύπο αχ² + βχ + γ = 0, (είχαν τη μορφή «παραβολοειδούς εκ περιστροφής», επινόηση που προϋποθέτει σοβαρές γνώσεις μαθηματικών και τεράστια εμπειρία), με φρεάτια περισυλλογής ομβρίων υδάτων καθώς και αποχετευτικών συστημάτων.
Η «Ιπποδάμειος Αγορά του Πειραιά» λεγόταν και «Αγορά των Δημοτών (Ελευθέρων)». Στην αγορά αυτή έφθαναν τα εμπορεύματα από το εξωτερικό, αφού πληρωνόταν «τέλος εκτελωνισμού» ίσο με το 1/50 της αξίας τους. Η Ιπποδάμειος Αγορά δεν σώζεται, ακόμη και η θέση της αμφισβητείται. Ανεγέρθηκε στο κέντρο της εσωτερικής πόλης, παρόλο που υπήρχε άλλη κοντά στο λιμάνι, διότι το εσωτερικό μέρος του Πειραιά αποτελούσε ξεχωριστό τμήμα από το λιμάνι. Η Ιπποδάμειος προοριζόταν για τους κατοίκους της Ζέας και της Μουνιχίας και είχε οικογενειακό χαρακτήρα. Δεδομένου ότι εκεί σύχναζαν για την αγορά τροφίμων και γυναίκες, δινόταν προσοχή, ώστε να μην προσεγγίζουν σε αυτήν ακαθόριστης προέλευσης ξένοι. Με τον διαχωρισμό αυτό των αγορών επιτυγχανόταν η απόλυτη ελευθερία κινήσεων των ξένων στην καθαρά λιμενική περιοχή, όπου συγκεντρώνονταν κόσμος υπόπτων ξένων και ελεύθερων γυναικών, ενώ το άλλο μέρος της πόλης, το καθαρό αστικό, διατηρούσε τα έθιμα και τις ελευθερίες του, χωρίς τον κίνδυνο της «διαφθοράς των νέων» από την επαφή με «τυχοδιωκτικά στοιχεία» της λιμενικής πόλης. Η Ιπποδάμειος Αγορά χρησιμοποιούνταν επίσης για τη συγκέντρωση των κατοίκων σε περίπτωση εξωτερικού κινδύνου. Ήταν ακόμη η καταλληλότερη θέση για την γνωστοποίηση δημοτικών αποφάσεων, για την αντιμετώπιση ασθενειών και άλλων κινδύνων.
Η Ιπποδάμειος φαίνεται ότι διασταυρωνόταν με μία κεντρική οδό, που έφθανε μέχρι την οπίσθια πλευρά του θεάτρου, που οικοδομήθηκε στα τέλη του 3ου αι. π.Χ. και με μία άλλη οδό παρελάσεως των εκκλησιαστικών πομπών, η οποία ήταν κάθετη στην πρώτη. Η δεύτερη αυτή οδός ξεκινούσε από το μυχό του κεντρικού λιμένα, περνούσε από τον οίκο των Διονυσιαστών και κατέληγε διαμέσου της αγοράς στο ιερό της Μουνιχίας Αρτέμιδος. Επίσης στο τείχος του πολεμικού λιμανιού της Ζέας, υπήρχε πύλη προς την Ιπποδάμειο Αγορά. Η Ιπποδάμειος Αγορά περιβαλλόταν από ιδιωτικές οικίες και δημόσια οικοδομήματα, η ακριβής θέση των οποίων παραμένει άγνωστη. Υπήρχαν ιερά και βωμοί, από τα οποία γνωρίζουμε μόνο το ιερό της Εστίας, και επίσης Αγορανόμοιο, για τη ζύγιση των τροφίμων, τον έλεγχο των τιμών, τις νοθεύσεις και τις αποκρύψεις.
Η «ρυμοτομική μελέτη της πόλης των Θουρίων» στην Κάτω Ιταλία έγινε το 444 π.Χ. Η νέα πόλη κτίστηκε κοντά στη Σύβαρη, στον κόλπο του Τάραντα, που είχε καταστραφεί το 510 π.Χ. Ο Ησύχιος αναφέρει: «... "διελόμενος την πόλιν κατά μεν το μήκος εις πλατείας τέσσαρας, κατά δε το πλάτος εις τρεις"». Η «πολεοδομική μελέτη της Ρόδου» έγινε το 408 π.Χ.
Αν και δεν ασχολήθηκε με την πολιτική, ο Ιππόδαμος μελέτησε τα πολιτειακά προβλήματα. Του αποδίδονται τα συγγράμματα: «Περί Πολιτείας» και «Περί Ευδαιμονίας». Και από τα δύο σώζονται αποσπάσματα στο έργο του Στοβαίου. Το έργο του «Πυθαγορίζουσαι Θεωρίαι» σχολίασε και κατέκρινε, με το επιχείρημα ότι είναι ουτοπικό, ο Αριστοτέλης. Ο τίτλος του έργου ενισχύει την άποψη των πυθαγορείων, ότι ο Ιππόδαμος ήταν οπαδός τους.
Το «Ιπποδάμειο Σύστημα».
Τα πρώτα ορθογωνικά σχέδια πόλεων χρονολογούνται από τις αρχές της δεύτερης χιλιετίας π.Χ., στους οικισμούς της Ινδίας, της Αιγύπτου και της Μεσοποταμίας. Ωστόσο ο κάναβος ως ουσιαστικό εργαλείο οργάνωσης μιας νέας πόλης αποκρυσταλλώθηκε με τον πιο ολοκληρωμένο τρόπο στις πόλεις των ακτών της Ιωνίας μεταξύ του 7ου και 5ου αιώνα π.Χ.
Το σύστημα ρυμοτομίας του Ιππόδαμου εφαρμόστηκε αργότερα και σε άλλες πόλεις, όπως απέδειξαν ανασκαφές στις Κασσώπη, Πριήνη, Όλυνθος Μεσσήνη και Αλεξάνδρεια. Η αγορά της Αίγειρας ειναι οργανωμένη σύμφωνα με το ιπποδάμειο σύστημα, με προσανατολισμό Β. - Ν. Το σύστημα αυτό βασιζόταν στη χάραξη παράλληλων δρόμων, που τέμνονται κάθετα, ώστε να δημιουργούνται οικοδομικά τετράγωνα και κανονικές πλατείες και ονομάστηκε Ιπποδάμειος νέμησις. Τα οικοδομικά τετράγωνα είχαν χαραχθεί με ακρίβεια και χωρίστηκαν σε οικόπεδα ίσου εμβαδού. Οι δρόμοι ήταν ευθύγραμμοι και ευρείς και οι πλατείες ευρύχωρες. Οι θέσεις των διοικητικών κτιρίων, των ναών και των κατοικιών ήταν καθορισμένες με ακρίβεια. Για να εξασφαλίσει την υγιεινή λειτουργία των πόλεων ο Ιππόδαμος σχεδίαζε την υδροδότησή τους, φρόντιζε να εφοδιάζονται με άφθονο νερό και τις προσανατόλιζε έτσι ώστε οι κατοικίες να έχουν ήλιο το χειμώνα και δροσιά το καλοκαίρι. Πρόβλεψε κλίσεις στους δρόμους για την απομάκρυνση των νερών της βροχής. Τοποθετούσε τους ναούς και τα δημόσια κτίρια σε περίβλεπτες και οχυρές θέσεις, ώστε να εξυπηρετείται η λειτουργικότητα και να εξασφαλίζεται η άμυνά τους.
Κατ' αναλογία, δύο χιλιετίες αργότερα, κατά την εποίκιση της Αμερικής, ο κάναβος προτιμήθηκε στα σχέδια των πόλεων των βορειοευρωπαίων αποίκων, με πιο χαρακτηριστικό την αποθέωσή του στην περίπτωση της Νέας Υόρκης.
Κοινωνικές αντιλήψεις.
Κατά τον Ιππόδαμο η ιδανική πόλη πρέπει να έχει 10.000 άνδρες κατοίκους, που με τον ανάλογο αριθμό γυναικών, παιδιών, δούλων και ξένων θα φτάνει τους 50.000 κατοίκους. Μελετώντας τα προβλήματα λειτουργίας των πόλεων διαπίστωσε ότι ήσαν συνδεδεμένα με το πολιτειακό σύστημα διοίκησης. Χώρισε τους πολίτες σε τρεις τάξεις: γεωργούς, τεχνίτες και πολεμιστές. Διαίρεσε τη γη σε τρεις μορφές ιδιοκτησίας: "ιερή", "δημόσια" και "ιδιωτική": Η ιερή ιδιοκτησία είναι κρατική και προορίζεται για θρησκευτικές ανάγκες (ανέγερση ναών, ιερών κλπ). Η δημόσια είναι ιδιοκτησία που προσφέρεται για την ικανοποίηση των αναγκών των πολεμιστών και είναι και αυτή κρατική. Η τρίτη μορφή ιδιοκτησίας είναι ατομική. Ο κάθε γεωργός έχει τη δική του γη, που δεν θα έπρεπε να ξεπερνά κάποιο όριο.
Οι νόμοι οργανώνοντας σε τρεις κατηγορίες, την απροκλητη επίθεση, τη ζημία, και την ανθρωποκτονία και οι δικαστές επρόκειτο να ανταποκριθούν σε τρία θέματα, τα δημόσια θέματα, τα θέματα σχετικά με τους αλλοδαπούς, και τα θέματα σχετικά με τα ορφανά. Όλοι οι άρχοντες της πόλης θα πρέπει να είναι εκλεγμένοι. Ο Αριστοτέλης αναφέρει ότι ο Ιππόδαμος: «..."πρώτος των μη πολιτευομένων επεχείρησε να είπη τι περί της αρίστης πολιτείας, διαιρέσας την μυρίανδρον τω πλήθει πόλιν εις τρία μέρη, ήτοι το περιλαμβάνον τους τεχνίτας, το τους γεωργούς και το προπολεμούν και τα όπλα έχον. Την χώραν εις την ιεράν, την δημοσίαν και την ιδίαν"...».

</doc>
<doc id="69443" url="https://el.wikipedia.org/wiki?curid=69443" title="Ιππόδαμος">
Ιππόδαμος



</doc>
<doc id="69444" url="https://el.wikipedia.org/wiki?curid=69444" title="Γιώργος Κούδας">
Γιώργος Κούδας

Ο Γιώργος Κούδας (Άγιος Παύλος Θεσσαλονίκης, 23 Νοεμβρίου 1946) είναι Έλληνας πρώην διεθνής ποδοσφαιριστής. Γεννήθηκε και μεγάλωσε στη Θεσσαλονίκη γόνος του Ιωάννη Κούδα από την Τυρολόη Ανατολικής Θράκης και της Ελευθερίας Μακρή (Κούδα) από τη Σταυρούπολη Ξάνθης. Θεωρείται ως ένας από τους κορυφαίους Έλληνες ποδοσφαιριστές όλων των εποχών. Το 2003 ψηφίστηκε ως ο πέμπτος καλύτερος Έλληνας ποδοσφαιριστής από την Ε.Π.Ο. για το εορτασμό των 50 χρόνων της ΟΥΕΦΑ.
Καριέρα.
Σε συλλόγους.
Ήταν άριστος τεχνίτης της μπάλας, πολύ καλός οργανωτής και εξίσου καλός σκόρερ. Οι περίτεχνες ενέργειές του τον έκαναν εξαιρετικά αγαπητό στους φιλάθλους του ΠΑΟΚ όπου αγωνίστηκε από το 1963 έως το 1984. Ήταν όμως ποδοσφαιριστής του "Δικεφάλου" και στα εφηβικά τμήματα του συλλόγου, ήδη από το 1958. Οι φίλοι του ΠΑΟΚ τον αποκαλούσαν "Μεγαλέξανδρο".
Το καλοκαίρι του 1966 αποκτήθηκε από την ομάδα του Ολυμπιακού, στην οποία όμως ουδέποτε συμμετείχε σε επίσημο αγώνα, γιατί δεν δόθηκε συγκατάθεση από τη διοίκηση του ΠΑΟΚ (δεν υπήρχαν ακόμη τα επαγγελματικά συμβόλαια) κι αυτό ως αποτέλεσμα είχε να μείνει για περίπου 2 χρόνια εκτός αγωνιστικής δράσης. Η ιστορία εκείνη προκάλεσε και βεντέτα μεταξύ των οπαδών των δύο ομάδων, που κράτησε πολλά χρόνια.
Αγωνίστηκε σε 504 αγώνες πρωταθλήματος και σημείωσε 133 γκολ, ενώ στο κύπελλο σε 70 συμμετοχές σκόραρε 27 γκολ. Συνολικά μαζί με τους ευρωπαϊκούς αγώνες και τους φιλικούς έχει αγωνιστεί 780 φορές με τη φανέλα του ΠΑΟΚ, σκοράροντας 220 τέρματα. Κατέκτησε το πρωτάθλημα Ελλάδας την περίοδο 1975-76 και 2 κύπελλα Ελλάδας, το 1972 και 1974. Ως αρχηγός της ομάδας, ευτύχησε ο ίδιος να σηκώσει πρώτος αυτά τα τρόπαια.
Στις εθνικές ομάδες.
Στο διάστημα 1967-1982 ο Γιώργος Κούδας υπήρξε διεθνής 43 φορές με την εθνική Ελλάδας, ενώ υπήρξε μέλος της στην τελική φάση του ευρωπαϊκού πρωταθλήματος του 1980 στην Ιταλία.
Τον Σεπτέμβριο του 1995 δόθηκε προς τιμήν του φιλικός αγώνας στο γήπεδο της Τούμπας ανάμεσα στην Ελλάδα και τη Γιουγκοσλαβία, στον οποίο αγωνιζόμενος στα πρώτα λεπτά του αγώνα έγινε ο μεγαλύτερος σε ηλικία ποδοσφαιριστής που αγωνίστηκε στην εθνική ομάδα, σε ηλικία 49 ετών.
Κατέκτησε το Παγκόσμιο Κύπελλο Ποδοσφαίρου Ενόπλων 1968 με την εθνική Ενόπλων. Επίσης αγωνίστηκε με την εθνική Νέων στο ευρωπαϊκό πρωτάθλημα το 1965 σε δύο αγώνες πετυχαίνοντας ισάριθμα τέρματα, καθώς και στην εθνική Ελπίδων, με την οποία το 1969 κατέκτησε το Βαλκανικό Κύπελλο.

</doc>
<doc id="69446" url="https://el.wikipedia.org/wiki?curid=69446" title="Γερμανός Γ΄">
Γερμανός Γ΄

Ο Γερμανός Γ΄ διετέλεσε Πατριάρχης Κωνσταντινουπόλεως για μικρό χρονικό διάστημα το 1265.
Καταγόταν από τη Συρία ή την Παλαιστίνη. Έγινε μοναχός και μόνασε στα Ιεροσόλυμα και στο Μέλαν Όρος της Μικράς Ασίας. Το 1250 εξελέγη Μητροπολίτης Αδριανουπόλεως, θέση στην οποία παρέμεινε μέχρι το 1265.
Ήταν στενός φίλος του Αυτοκράτορα Μιχαήλ Παλαιολόγου, ο οποίος επέβαλε την εκλογή του στον Οικουμενικό Θρόνο με Συνοδικό Τόμο του 1265, μετά τον αφορισμό του Πατριάρχη Αρσένιου. Αναφέρεται ως άνθρωπος ανόητος και αναξιοπρεπής, ενώ η παράτυπη εκλογή του προκάλεσε αναστάτωση και αντίδραση από κλήρο και λαό. Του προσδόθηκε μάλιστα το υποτιμητικό προσωνύμιο "Μαρκουτζάς". Προκειμένου να θεραπεύσει την αναστάτωση που προκλήθηκε, ο Μιχαήλ θέλησε να ανακληθεί ο αφορισμός του Αρσενίου, οπότε ο Γερμανός παραιτήθηκε και αποσύρθηκε στη Μονή Μαγγάνων. Παρά ταύτα, παρέμεινε φίλος του Αυτοκράτορα και, όταν εκείνος αποφάσισε να προβεί σε Ένωση με την Καθολική Εκκλησία, ο Γερμανός συμμετείχε στη Δεύτερη Σύνοδο της Λυών το 1274.

</doc>
<doc id="69447" url="https://el.wikipedia.org/wiki?curid=69447" title="Γιώργος Μαρμαρίδης">
Γιώργος Μαρμαρίδης

Ο Γιώργος Μαρμαρίδης (21 Νοεμβρίου 1930 - 22 Δεκεμβρίου 2005) ήταν Έλληνας πρωταθλητής της σκοποβολής, δημοσιογράφος και συγγραφέας.
Βιογραφία.
Γεννήθηκε στην Αθήνα το 1930. Ήταν αθλητής της σκοποβολής του Παναθηναϊκού, πρωταθλητής Ελλάδας από το 1955 μέχρι το 1980 με συμμετοχές σε παγκόσμια και ευρωπαϊκά πρωταθλήματα και στην Ολυμπιάδα του 1960 στην Ρώμη. Παράλληλα ήταν και δημοσιογράφος γράφοντας σε πολλά περιοδικά και εφημερίδες αλλά και σαν ανεξάρτητος ρεπόρτερ συνεργαζόταν με εφημερίδες, ήταν συντάκτης της "Απογευματινής" .Έγραψε πεζογραφήματα, ποιήματα, θεατρικά έργα, και μυθιστορηματική βιογραφία. Πέθανε στις 22 Δεκεμβρίου 2005. 

</doc>
<doc id="69450" url="https://el.wikipedia.org/wiki?curid=69450" title="Κονσταντίν Στανισλάφσκι">
Κονσταντίν Στανισλάφσκι

Ο Κονσταντίν Σεργκέγεβιτς Στανισλάφσκι (ρωσικά: "Константин Сергеевич Станиславский", [ΔΦΑ] [kənstɐnʲˈtʲin sʲɪrˈgʲejɪvʲɪtɕ stənʲɪˈslafskʲɪj], 17 Ιανουαρίου 1863 – 7 Αυγούστου 1938) ήταν σκηνοθέτης και πρωτοπόρος της υποκριτικής του ρωσικού θεάτρου, υπεύθυνος μιας μεγάλης καινοτομίας στην υποκριτική που χρησιμοποιείται από τον 20ό αιώνα σε ολόκληρο τον κόσμο.
Παιδική ηλικία.
Σύμφωνα με το βιβλίο του Μελ Γκόρντον "Η μέθοδος Στανισλάφσκι", ο μεγάλος σκηνοθέτης γεννήθηκε στη Μόσχα ως Κονσταντίν Σεργκέγεβιτς Αλεξέγεφ από εύπορη οικογένεια το 1863. Έκανε την πρώτη του θεατρική εμφάνιση στην ηλικία των «2 ή 3 ετών», σύμφωνα με τα απομνημονεύματά του «Η ζωή μου στην τέχνη». Πήρε το καλλιτεχνικό όνομα "Στανισλάφσκι" νωρίς στην καριέρα του -στην ηλικία των 25- πιθανώς για να προστατέψει τη φήμη της οικογένειάς του. Προερχόταν από εύπορη οικογένεια, που κατασκεύαζε χρυσά και ασημένια διακοσμητικά για στρατιωτικές στολές και διακοσμήσεις. Η Μαρί Βάρλεϋ, η γιαγιά του, ήταν μια περιπλανώμενη Γαλλίδα ηθοποιός και το μόνο μέλος της οικογένειας με καλλιτεχνικό υπόβαθρο. Ο Στανισλάφσκι είχε οχτώ αδέρφια, που συμμετείχαν μαζί του στη δημιουργία παραστάσεων σε γενέθλια και διακοπές. Στα οχτώ του, ο Στανισλάφσκι άρχισε να ενδιαφέρεται για το τσίρκο και συχνά διηύθυνε και πρωταγωνιστούσε σε δικές του παραστάσεις τσίρκου. Ένα άλλο πάθος του νεαρού Στανισλάφσκι ήταν το κουκλοθέατρο, όπου ανέβασε σκηνές από τον "Κουρσάρο" και τον "Πέτρινο επισκέπτη". Με το κουκλοθέατρο, έμαθε να ακονίζει την αγάπη του για τη λεπτομέρεια, μια ιδιότητα που ο Στανισλάφσκι θα ενσωμάτωνε στη σκηνοθεσία του αργότερα στο Θέατρο Τέχνης της Μόσχας. Στα 14, ο Στανισλάφκσι ξεκίνησε τα πολυάριθμα τετράδιά του γεμάτα παρατηρήσεις, αφορισμούς και προβλήματα. Σαν εκκολαπτόμενος ηθοποιός, ο Στανισλάφσκι θα ντυνόταν σαν αλήτης και θα πήγαινε στις αποβάθρες του τρένου, ή θα μεταμφιεζόταν τσιγγάνος. Η απόφασή του να σπουδάσει θέατρο παρέμεινε ακλόνητη, παρά την αντίθεση του πατέρα του.
Καριέρα στο Θέατρο Τέχνης της Μόσχας.
Το 1881, ο Στανισλάφσκι φοίτησε σε μια σχολή στη Μόσχα, όπου διδάχθηκε την υποκριτική μέσω μίμησης. Μερικές εβδομάδες αργότερα και ανικανοποίητος, ο Στανισλάφσκι πήγε να σπουδάσει στο Θέατρο Μάλι, (Малый театр) όπου έμαθε να κάνει καλές πρόβες, να εμφανίζεται φρέσκος στις παραστάσεις και να παίρνει περισσότερη ενέργεια από τους άλλους ηθοποιούς παρά από το κοινό. Όμως ο διαφωτισμός του Στανισλάφσκι προήλθε περισσότερο όταν είδε την υποκριτική του Ιταλού ηθοποιού Τομάζο Σαλβίνι στον "Οθέλλο. Ο Στανισλάφσκι θεωρούσε τον Σαλβίνι ένα "τίγρη του πάθους" γεμάτο αλήθεια, δύναμη, καλλιτεχνικό αισθητήριο, αέρινη κίνηση και τελειότητα. Ξύρισε το μούσι και το μουστάκι του όπως του Σαλβίνι και στα είκοσι πέντε πήρε το όνομα Στανισλάφκι, αναμενόμενα όμοιο σε εκείνο του Σαλβίνι. Η έμπνευση του Στανισλάφσκι θα προερχόταν περισσότερο από την επιθυμία του να ευχαριστήσει το κοινό, μια ιδιότητα που θα τον έφτανε σε μεγάλη απόγνωση όταν αυτή η ανάγκη δεν υπήρχε. 
Ο Στανισλάφσκι έπαιξε το ρομαντικό καλοπερασάκια σε γαλλικές φαρσοκωμωδίες και τελικά ίδρυσε την Εταιρεία Τέχνης και Λογοτεχνίας το 1888, όπου απέκτησε θεατρική και αισθητική πείρα. Εκεί, ο Στανισλάσφκι προσέλαβε τον σκηνοθέτη Αλεξάντερ Φεντότοφ για να διδάξει σε αυτόν και το θέατρό του. Ο τελευταίος δίδαξε στο Στανισλάφσκι πολλά πράγματα, όπως το να βγάζει μοντέλα χαρακτήρων από πραγματικούς ανθρώπους και όχι από τις ερμηνείες των ηθοποιών, να χρησιμοποιεί αντιτιθέμενα χαρακτηριστικά του ρόλου (για παράδειγμα, ένας καλός άνθρωπος που ανακαλύπτει τα κακά χαρακτηριστικά του) και πολλές τεχνικές χαλάρωσης. Ο Στανισλάφσκι αντιμετώπισε αρκετά προβλήματα αυτά τα χρόνια: έπεσε σε θεατρικά κλισέ, είχε προβλήματα έμπνευσης και κατακλυζόταν μερικές φορές από πολλές θεωρίες, που τον έκαναν να αποκτήσει αυτογνωσία. Ήταν τότε που παντρεύτηκε την αγαπητή του, τη Μάσα Περεβοστσίκοβα, που το θεώρησε μεγάλο πλεονέκτημα για την υποκριτική του. 
Όταν μια γερμανική θεατρική ομάδα επισκέφθηκε τη Ρωσία, δε θαύμασε την υποκριτική ή το περιεχόμενο των έργων, λάτρεψε όμως το ρεαλισμό των κουστουμιών και την πειθαρχία στις πρόβες, το οποίο είναι ένα άλλο παράδειγμα του τρόπου του να παίρνει αυτό που θέλει από συγκεκριμένες θεωρίες και πρακτικές, απορρίπτοντας τα υπόλοιπα. Ο Στανισλάφσκι άρχισε να αποκτά φήμη στη Μόσχα σαν μοντέρνος και καινοτόμος σκηνοθέτης με παραγωγές όπως "Uriel Acosta", "Οθέλλος" και "The bells". To 1897, η εταιρεία είχε μια πληθώρα αποτυχημένων παραγωγών και ηθοποιών στερούμενων κινήτρων. Ήταν τότε που ο κριτικός, δάσκαλος και δραματουργός Βλαντιμίρ Νεμίροβιτς-Νταντσένκο συζήτησε με το Στανισλάφσκι σχετικά με τα προβλήματα του μοντέρνου θεάτρου και την επιθυμία τους να δημιουργήσουν ό,τι θα γινόταν γνωστό ως το "Θέατρο Τέχνης της Μόσχας".
Το Θέατρο Τέχνης της Μόσχας.
Το 1897 συνίδρυσε το Θέατρο Τέχνης της Μόσχας (ΘΤΜ) με τον Βλαντιμίρ Νεμίροβιτς-Νταντσένκο, αλλά το θέατρο άρχισε να λειτουργεί το 1898. Η πρώτη παραγωγή του ήταν το επιδοκιμασμένο από την κριτική και προηγουμένως λογοκριμένο "Τσάρος Φίοντορ" του Τολστόι. Ανέβασαν επίσης το "Γλάρο" του Αντόν Τσέχωφ. Αρχικά, ο Τσέχωφ δεν ικανοποιούσε τις απαιτήσεις του Νταντσένκο για την παράσταση, γιατί ήθελε ένα πιο έμπειρο θίασο για να τον ανεβάσει. Ο Στανισλάφσκι εξωράισε και ανανέωσε το σενάριο του Τσέχοφ, κάτι που προκάλεσε σοκ στο κοινό. Σύμφωνα με τη "Μέθοδο Στανισλάφσκι" του Μελ Γκόρντον, "ο λεπτομερής του ρεαλισμός μεταμόρφωσε την πιο κοινότοπη σκηνή σε μια ενορχηστρωμένη επίδειξη στιγμιαίων εφέ...Κάτι μοντέρνο είχε γεννηθεί". Το ΘΤΜ είχε δημιουργήσει αυτό που έγινε γνωστό σαν Ψυχολογικός Ρεαλισμός. Ο Ψυχολογικός Ρεαλισμός περιλάμβανε κρυφές συγκρούσεις και σχέσεις, που είναι ενσωματωμένα στην καθημερινή ζωή. 
Στον Τσέχοφ δεν άρεσε ποτέ η απόδοση των έργων του, αλλά στο υπόλοιπο του κοινού και του κόσμου άρχισε να αρέσει η δουλειά του ΘΤΜ. Ήταν τότε που έγινε γνωστό σαν σπίτι του Τσέχωφ, καθώς εκεί ανέβασαν μελαγχολικά έργα του, όπως ο "Θείος Βάνιας", οι "Τρεις αδελφές" και ο "Βυσσινόκηπος". Το ΘΤΜ έγινε ένας σεβαστός θεσμός και άρχισε να παραδίδει μαθήματα χορού, φωνής και ξιφομαχίας. Κατά τη διάρκεια του Ρωσο-ιαπωνικού πολέμου, η ομάδα ταξίδεψε στη Γερμανία και την Ανατολική Ευρώπη, όπου τους θαύμασαν τόσο πολύ, ώστε ένας Γερμανός συγγραφέας τους αποκάλεσε "καλλιτεχνικές θεότητες". Έγιναν παρελάσεις προς τιμήν τους, καθώς οι Ευρωπαίοι δεν είχαν δει ποτέ ένα τόσο λαμπρό θέατρο. Μετά την επιστροφή στη Ρωσία, ο Στανισλάφσκι έπεσε σε καλλιτεχνική κρίση, καθώς η υποκριτική και η σκηνοθεσία του έγιναν άρρυθμες, αφού δήλωσε την έλλειψη ικανοποίησης και έμπνευσης. Πήγε στη Φινλανδία διακοπές με τη γυναίκα του και στην επιστροφή δημιούργησε τη μέθοδο υποκριτικής του, που θα άλλαζε το τι σημαίνει να είναι κανείς ηθοποιός.
Το "σύστημα (ή μέθοδος) Στανισλάφσκι".
Το σύστημα Στανισλάφσκι εστίαζε στην ανάπτυξη της καλλιτεχνικής αλήθειας πάνω στη σκηνή διδάσκοντας στους ηθοποιούς να "ζουν το ρόλο" κατά τη διάρκεια της παράστασης. Παρότι αρχικά έγινε γνωστός στις ΗΠΑ για το ρεαλισμό του, ο Στανισλάφσκι ανέπτυξε το σύστημα για να εφαρμόζεται σε όλες τις μορφές θεάτρου, σκηνοθετώντας μελόδραμα, βαριετέ, όπερα κλπ. Προκειμένου να δημιουργήσει μια ομάδα ηθοποιών που να δουλεύουν σαν καλλιτεχνικό σύνολο, άρχισε να οργανώνει μια σειρά εργαστηρίων, στα οποία οι νεαροί ηθοποιοί εκπαιδεύονταν στο σύστημά του. Στο πρώτο εργαστήριο του ΘΤΜ, οι ηθοποιοί διδάσκονταν να χρησιμοποιούν τις μνήμες τους για να εκφράζουν φυσικά τα συναισθήματα. Ο Στανισλάφσκι σύντομα παρατήρησε ότι μερικοί από τους ηθοποιούς που χρησιμοποιούσαν ή έκαναν κατάχρηση της συναισθηματικής μνήμης κατέληγαν σε υστερία. Αν και ποτέ δεν αποκήρυξε τη συναισθηματική μνήμη σαν απαραίτητο εργαλείο του ηθοποιού, άρχισε να αναζητά για λιγότερο επώδυνους τρόπους πρόσβασης στο συναίσθημα, δίνοντας τελικά έμφαση στη χρήση από τον ηθοποιό της φαντασίας και της πίστης στις δεδομένες συνθήκες του σεναρίου παρά των δικών του και συχνά οδυνηρών μνημών.
Το "σύστημα Στανισλάφσκι" είναι μια συστηματική προσέγγιση για την εκπαίδευση ηθοποιών. Ο Στανισλάφσκι πάντα θεωρούσε το σύστημά του σαν τα περιεχόμενα ενός μεγάλου βιβλίου που ασχολούνταν με όλες τις πλευρές της υποκριτικής. Αρχικά, πίστευε ότι οι ηθοποιοί έπρεπε να μελετούν και να ζουν υποκειμενικά συναισθήματα και να τα εκδηλώνουν στο κοινό με σωματικά και φωνητικά μέσα. Παρότι το σύστημά του εστίαζε στην παραγωγή αληθοφανών συναισθημάτων, αργότερα δούλεψε πάνω στη μέθοδο των σωματικών δράσεων. Αυτό αναπτύχθηκε στις αρχές του '30 και λειτουργούσε αντίστροφα απ' τη συναισθηματική μνήμη. Εστίαζε στις σωματικές δράσεις που ενέπνεαν αληθοφανή συναισθήματα και περιλάμβανε αυτοσχεδιασμό και συζήτηση. Χαρακτηριστική είναι για τον ηθοποιό η καλλιέργεια της συγκινησιακής μνήμης. Συνέχιζε να επιδιώκει να φτάσει στο υποσυνείδητο μέσω του συνειδητού.
Ο Στανισλάφσκι έζησε τη Ρωσική επανάσταση του 1905 και του 1917, με τον Λένιν να παρεμβαίνει για να τον προστατεύσει. Το 1918 ο Στανισλάφσκι δημιούργησε το πρώτο εργαστήριο σαν σχολή για νέους ηθοποιούς και έγραψε πολλά έργα.

</doc>
<doc id="69452" url="https://el.wikipedia.org/wiki?curid=69452" title="Μονή Στουδίου">
Μονή Στουδίου

Η Μονή του Αγίου Ιωάννη του Στουδίου, γνωστή απλά ως Μονή Στουδίου (ή των «ακοιμήτων μοναχών»), ήταν σπουδαίο μοναστήρι αφιερωμένο στον Άγιο Ιωάννη Βαπτιστή, κτισμένο στον Ξηρόλοφο, τον έβδομο λόφο της Κωνσταντινούπολης, έχοντας σημαντική συμβολή στη θρησκευτική, πολιτική και πολιτιστική ζωή της πόλης. Μετατράπηκε σε οθωμανικό τέμενος, γνωστό σήμερα ως Ιμραχόρ Τζαμί (İmrahor Camii). 
Ιδρύθηκε μάλλον πριν το 454 από κάποιον Συγκλητικό ονόματι Στούδιο, ο οποίος είχε αναδειχθεί ύπατος της Κωνσταντινούπολης από το 457 και από τον οποίο πήρε και το όνομά της. Αυτός θαύμαζε το μοναχικό βίο και μέσα σε μια μεγάλη έκταση που κατείχε, έκτισε μια τρίκλιτη βασιλική, η οποία ήταν αφιερωμένη στον Ιωάννη τον Πρόδρομο, τον πρώτο ασκητή. Εκεί εγκαταστάθηκε αδελφότητα μοναχών, που ονομάστηκαν "ακοίμητοι", καθώς προσευχόταν αδιάλειπτα νυχθημερόν. Ο Θεοφάνης Ομολογητής τοποθετεί την ίδρυσή της περί το 463, επί αυτοκράτορα Λέοντα Α΄ και Πατριάρχου Γενναδίου Α΄. 
Η Μονή Στουδίου είχε δικό της Τυπικό («Υποτύπωσιν») και πλούτισε την εκκλησιαστική υμνολογία με νέους ύμνους και κανόνες, οι οποίοι υιοθετήθηκαν αμέσως από την Εκκλησία της Κωνσταντινούπολης, αντικαθιστώντας την παλιά υμνογραφία. Το Τυπικό της Μονής αποτέλεσε πρότυπο για πολλές άλλες, τόσο στην επικράτεια της Βυζαντινής Αυτοκρατορίας, όσο και στη Ρωσία, μετά τον 11ο αιώνα. Στα χρόνια του Ιωάννου Τσιμισκή, ο Ευθύμιος Στουδίτης συνέταξε το πρώτο Τυπικό του Αγίου Όρους.
Μεγάλη ακμή γνώρισε επί των ημερών τού Θεοδώρου Στουδίτη (9ος αιώνας) και ύστερα, οπότε με την εγκατάσταση της αδελφότητας των Σακκουδιτών, η μοναχική αδερφότητα έφτασε να αριθμεί πάνω από 700 μοναχούς. Στους αιώνες που λειτούργησε απέκτησε μεγάλη φήμη, αναδείχθηκε στην πολυπληθέστερη Μονή της Πόλης και αποτέλεσε πνευματικό κέντρο της Αυτοκρατορίας. 
Οι μοναχοί της ονομαζόταν Στουδίτες και η οργάνωση του βίου τους αποτέλεσε πρότυπο για ολόκληρο τον ορθόδοξο κόσμο.
Τρεις Αυτοκράτορες αποσύρθηκαν εκεί και έγιναν Στουδίτες, ενώ τρεις Στουδίτες έγιναν Πατριάρχες. Έπαιξε σπουδαίο ρόλο κατά την Εικονομαχία, κατά τη διάρκεια της οποίας υπέφερε πολλά, καθώς οι μοναχοί της αναδείχτηκαν αγωνιστές της μετέπειτα Ορθοδοξίας και υπερασπιστές της τιμής των εικόνων. Κατά τη διάρκεια της Φραγκοκρατίας έκλεισε, καθώς της επιβλήθηκαν όροι που οι μοναχοί αρνήθηκαν να δεχθούν. Ανασυστήθηκε το 1294 με τις γενναιόδωρες χορηγίες του Κωνσταντίνου Παλαιολόγου, αδερφού του Αυτοκράτορα Ανδρόνικου Β', και λειτούργησε μέχρι την Άλωση της Κωνσταντινούπολης, το 1453. Τον 14ο αιώνα κατείχε την κορυφαία θέση μεταξύ των μονών της Κωνσταντινούπολης και ο εκάστοτε ηγούμενός της συμμετείχε στις εργασίες της Πατριαρχικής Συνόδου.
Στη σπουδαία βιβλιοθήκη της Μονής θησαυριζόταν έγγραφα, επιστολές και υλικό που αφορούσε στα περιουσιακά στοιχεία και τα προνόμιά της. Επιπλέον, η Μονή περιλάμβανε σχολή αντιγραφέων, τα χειρόγραφα της οποίας ήταν περιζήτητα σε ολόκληρο το Χριστιανικό κόσμο και πολλά από αυτά σώζονται σε διάφορες βιβλιοθήκες της Δυτικής Ευρώπης και της Ανατολής. Στη Μονή φυλασσόταν επίσης πολλά ιερά λείψανα, μεταξύ των οποίων η κάρα του Αγίου Ιωάννη του Βαπτιστή, του πατέρα του Ζαχαρία και του Αγίου Θεοδώρου, αλλά τα περισσότερα χάθηκαν στην περίοδο της Φραγκοκρατίας.
Η εκκλησία της Μονής, που βρίσκεται στο κέντρο του μοναστικού συγκροτήματος, ανήκει στον παλαιό τύπο της βασιλικής, όμοια με τις εκκλησίες που ανήγειρε ο Μέγας Κωνσταντίνος. Αποτελείται από τρία κλίτη, μια μεγάλη πολυγωνική κόγχη για το ιερό, ένα γυναικωνίτη που περιβάλλει τον κυρίως ναό και ένα μεγάλο ορθογώνιο αίθριο δυτικά. Η διακόσμηση του ναού ήταν εκπληκτική, όπως αναφέρουν πολλοί περιηγητές.
Πολλοί ιστορικοί, χρονικογράφοι και περιηγητές έχουν καταγράψει γεγονότα που σχετίζονται με τη Μονή Στουδίου. Μεταξύ αυτών οι: Θεοφάνης, Λέων Γραμματικός, Μιχαήλ Ατταλειάτης, Γεώργιος Ακροπολίτης, Γεώργιος Κεδρηνός, Μιχαήλ Γλυκάς, Νικήτας Χωνιάτης, Νικηφόρος Γρηγοράς και Συμεών ο Μεταφραστής.
Περί το 1481, η βασιλική μετετράπη σε τέμενος από τον ιπποκόμο του Σουλτάνου Βαγιαζήτ Β΄, Αλβανό Ελιά Μπέη και πήρε το όνομα "Μιραχόρ" ή "Ιμραχόρ τζαμί" ή «"Τζαμί του ιπποτρόφου"». Το 1782 κάηκε, το 1894 επλήγη από σεισμό, ενώ το 1920 κάηκε ξανά. Σήμερα υπάρχουν τα ερείπιά της. Το εξαιρετικό ψηφιδωτό δάπεδο του 13ου αιώνα με τα γεωμετρικά σχέδια και τις μινιατούρες ζώων και πουλιών είναι σήμερα εκτεθειμένο στον ήλιο και τη βροχή και σιγά σιγά καταστρέφεται. Τα υπολείμματα του τεράστιου μοναστικού συγκροτήματος που ήταν διασκορπισμένα γύρω από το ναό, όπως περιγραφόταν από διάφορους περιηγητές, δεν υπάρχουν πλέον, καθώς χρησιμοποιήθηκαν από τους κατοίκους της περιοχής για να επανοικοδομήσουν τα σπίτια τους μετά τη μεγάλη πυρκαγιά του 1920.
Το 2013 το υπουργικό συμβούλιο της Τουρκίας αποφάσισε να ανακαινιστεί και να μετατραπεί και πάλι σε τζαμί.

</doc>
<doc id="69454" url="https://el.wikipedia.org/wiki?curid=69454" title="Κωνσταντίν Στανισλάφσκι">
Κωνσταντίν Στανισλάφσκι



</doc>
<doc id="69456" url="https://el.wikipedia.org/wiki?curid=69456" title="Μίλτον Βιέρα">
Μίλτον Βιέρα

Ο Μίλτον Βιέρα Ριβέρο, γνωστός πιο απλά ως Μίλτον Βιέρα (γεννημένος στις 11 Μαΐου 1946) είναι Ουρουγουανός παλαίμαχος διεθνής ποδοσφαιριστής. Αγωνιζόταν με επιτυχία στη θέση του επιτελικού μέσου, έχοντας όμως παράλληλα και ανασταλτικές ικανότητες. Κατά τη διάρκεια της καριέρας του αγωνίστηκε στα πρωταθλήματα ποδοσφαίρου της Ουρουγουάης, της Αργεντινής και της Ελλάδας.
Καριέρα.
Ο Μίλτον Βιέρα, έκανε τα πρώτα του ποδοσφαιρικά βήματα στη Νασιονάλ. Στην ομάδα της Ουρουγουάης υπέγραψε το 1962 το πρώτο του επαγγελματικό συμβόλαιο, σε ηλικία μόλις 17 ετών. Ήταν η χρονιά κατά την οποία προωθήθηκε από τους νέους στην πρώτη ομάδα της Νασιονάλ. Στην ομάδα παρέμεινε από το 1962 μέχρι και το 1968 φτάνοντας μάλιστα στην κατάκτηση δύο Πρωταθλημάτων Ουρουγουάης (1963, 1966). Κατά τη διάρκεια της παρουσίας του στη Νασιονάλ, ο Βιέρα κλήθηκε στην Εθνική ομάδα ποδοσφαίρου της Ουρουγουάης σε ηλικία μόλις 20 ετών.
Το 1968, ο Μίλτον Βιέρα άφησε την Ουρουγουάη και ταξίδεψε στη γειτονική Αργεντινή για λογαριασμό της Μπόκα Τζούνιορς. Στην ομάδα του Μπουένος Άιρες αγωνίστηκε για μόλις ένα χρόνο πραγματοποιώντας συνολικά τρεις συμμετοχές. Με τη Μπόκα Τζούνιορς δεν κατάφερε να κατακτήσει κάποιο τίτλο.
Το 1969 επέστρεψε στην Ουρουγουάη, αυτή τη φορά για λογαριασμό της Πενιαρόλ. Στην Πενιαρόλ αγωνίστηκε για τρία χρόνια, χωρίς ωστόσο να καταφέρει να κατακτήσει κάποιο τίτλο. Κατά τη διάρκεια της παρουσίας του στην ομάδα της Ουρουγουάης, ο Μίλτον Βιέρα πραγματοποίησε κατά διαστήματα πολύ καλές εμφανίσεις, οι οποίες προκάλεσαν το ενδιαφέρον αρκετών ομάδων τόσο της Λατινικής Αμερικής, όσο και της Ευρώπης.
Το 1972, άφησε για πρώτη φορά στην καριέρα του τη Λατινική Αμερική και ταξίδεψε στην Ευρώπη και συγκεκριμένα Ελλάδα με προορισμό τον Ολυμπιακό Πειραιώς. Μάλιστα, το καλοκαίρι που μετεγγράφη στον Ολυμπιακό, μαζί με τον Βιέρα αποκτήθηκε και ο Χούλιο Λοσάδα, κάτι που έκανε ευκολότερη τη προσαρμογή του Βιέρα στη νέα του ομάδα. Χαρακτηριστικό της βαρύτητας του ονόματος του Βιέρα εκείνη την εποχή, αποτελεί το γεγονός πως υπήρξε ο πρώτος ποδοσφαιριστής που αγωνίστηκε στην Ελλάδα έχοντας συμμετάσχει προηγουμένως σε παγκόσμιο Κύπελλο ποδοσφαίρου. Στον Ολυμπιακό αγωνίστηκε μέχρι το 1977 φτάνοντας τα 11 γκολ σε 112 συμμετοχές. Σε συλλογικό επίπεδο, κατέκτησε με την ομάδα του Πειραιά 3 συνεχόμενα πρωταθλήματα Ελλάδος (1973, 1974, 1975) και 2 κύπελλα Ελλάδος (1973, 1975). Κατά τη διάρκεια της παρουσίας του Μίλτον Βιέρα στον Ολυμπιακό και συγκεκριμένα στις 26 Μαρτίου 1975, ο Μίλτον Βιέρα και ο Γιώργος Δεληκάρης αγωνίστηκαν σε αγώνα της Μικτής Κόσμου μαζί με τον Πελέ και τον Γιόχαν Κρόιφ. Παρά τις πολύ καλές εμφανίσεις που πραγματοποιούσε με την ερυθρόλευκη φανέλα, ένας σοβαρός τραυματισμός που αποκόμισε κατά τη διάρκεια της αγωνιστικής περιόδου 1976-77, ήταν ο λόγος για τον οποίο δεν ανανεώθηκε το συμβόλαιό του με αποτέλεσμα να αποτελέσει παρελθόν από τον σύλλογο του Πειραιά.
To 1977 μετεγγράφη στην ΑΕΚ, στην οποία παρέμεινε μέχρι το 1979. Με την κιτρινόμαυρη φανέλα πραγματοποίησε 33 εμφανίσεις, χωρίς ωστόσο να καταφέρει να πετύχει κάποιο γκολ. Σε συλλογικό επίπεδο, κατέκτησε με την ομάδα της ΑΕΚ άλλα 2 πρωταθλήματα ελλάδος (1978, 1979) καθώς και ένα Κύπελλο Ελλάδος (1978). Μετά το πέρασμά του από Ολυμπιακό και ΑΕΚ, ο Μίλτον Βιέρα αποφάσισε να τερματίσει την επαγγελματική του καριέρα σε ηλικία 33 ετών.
Διεθνείς συμμετοχές.
Ο Μίλτον Βιέρα, όντας παίκτης της Νασιονάλ, κλήθηκε στην Εθνική ομάδα ποδοσφαίρου της Ουρουγουάης σε ηλικία μόλις 20 ετών. Ήταν στον ισόπαλο αγώνα που διεξήχθη στα πλαίσια του Παγκοσμίου Κυπέλλου του 1966 με αντίπαλο την αντίστοιχη εθνική ομάδα ποδοσφαίρου της Αγγλίας, σε ένα ματς όπου ο Βιέρα ξεκίνησε ως βασικός παρά το νεαρό της ηλικίας του.
Συνολικά, με την Εθνική ομάδα ποδοσφαίρου της Ουρουγουάης, ο Μίλτον Βιέρα έχει πραγματοποιήσει τρεις εμφανίσεις, χωρίς ωστόσο να έχει καταφέρει να πετύχει κάποιο γκολ.

</doc>
<doc id="69457" url="https://el.wikipedia.org/wiki?curid=69457" title="Οινοπίδης ο Χίος">
Οινοπίδης ο Χίος

Ο Οινοπίδης ο Χίος ήταν αρχαίος Έλληνας μαθηματικός (γεωμέτρης) και αστρονόμος, που άκμασε περί το 450 π.Χ.. Γεννήθηκε λίγο μετά το 500 π.Χ. στο νησί Χίος και ήταν από τους κύριους εκπροσώπους της Σχολής της Χίου, αλλά σταδιοδρόμησε κυρίως στην Αθήνα.
Αστρονομία.
Το σημαντικότερο αστρονομικό επίτευγμα του Οινοπίδη ήταν ο πρώτος προσδιορισμός της γωνίας που είναι γνωστή ως λόξωση της εκλειπτικής, δηλαδή της γωνίας ανάμεσα στον ουράνιο ισημερινό και στην εκλειπτική (τη φαινομενική ετήσια τροχιά του Ήλιου στον γήινο ουρανό). Βρήκε ότι η γωνία αυτή ήταν ίση με 24°. Η τιμή αυτή παρέμεινε η κοινώς αποδεκτή επί δύο αιώνες, μέχρι που ο Ερατοσθένης ο Κυρηναίος μέτρησε τη
γωνία αυτή με μεγαλύτερη ακρίβεια.
Ο Οινοπίδης επίσης υπολόγισε τη διάρκεια του «Μεγάλου Έτους», δηλαδή του μικρότερου χρονικού διαστήματος που ισούται με ακέραιο αριθμό αστρικών ετών και ταυτόχρονα με ακέραιο αριθμό συνοδικών μηνών . Καθώς οι σχετικές θέσεις Ηλίου και Σελήνης επαναλαμβάνονται μετά από ένα Μέγα Έτος,
αυτό σχετίζεται με την πρόβλεψη των εκλείψεων. Αυτό βέβαια είναι μόνο προσεγγιστικά σωστό, καθώς ο
λόγος του μήκους του έτους προς το μήκος του συνοδικού μήνα δεν είναι ρητός αριθμός ώστε να υπάρχει ακριβές
Μέγα Έτος. Εξάλλου, η τροχιά της Σελήνης παρουσιάζει συνεχώς μικροδιαφορές.
Ο Οινοπίδης υπολόγισε το Μέγα Έτος σε 59 χρόνια ή 730 συνοδικούς μήνες. Αυτή είναι πολύ καλή προσέγγιση, αλλά όχι ακριβής τιμή: 59 (αστρικά) έτη περιέχουν 21.550,1 ημέρες, ενώ 730 συνοδικοί μήνες περιέχουν 21.557,3 ημέρες. Ωστόσο, μία περίοδος 59 ετών είχε το πλεονέκτημα ότι αντιστοιχούσε αρκετά καλά με ακέραιους αριθμούς περιόδων περιφοράς αρκετών πλανητών γύρω από τον Ήλιο, οπότε και οι δικές τους σχετικές θέσεις επαναλαμβάνονταν μετά από ένα Μέγα Έτος. Πρακτικότερη πάντως και γνωστότερη στην αρχαία Ελλάδα ήταν η τιμή που βρήκαν το 432 π.Χ. ο Μέτων ο Αθηναίος και ο Ευκτήμων, ο περίφημος Κύκλος του Μέτωνος των 18 ετών ή 223 συνοδικών μηνών (βλ. και Περίοδος Σάρος).
Γεωμετρία.
Ενώ οι αστρονομικές συνεισφορές του Οινοπίδη αφορούν κυρίως πρακτικά θέματα, αντιθέτως ως γεωμέτρης φαίνεται ότι υπήρξε μάλλον θεωρητικός και μεθοδολόγος, που είχε θέσει ως στόχο υψηλότερα πρότυπα θεωρητικής καθαρότητας για τη Γεωμετρία: Εισήγαγε τη διάκριση ανάμεσα σε θεωρήματα και «προβλήματα», με την έννοια ότι θεώρημα είναι ένας θεωρητικός δομικός λίθος που πρέπει να χρησιμεύει ως το θεμέλιο για παραπέρα ανάπτυξη της θεωρίας, ενώ ένα πρόβλημα είναι μια γεωμετρική κατασκευή, συνήθως χωρίς παραπέρα ανάπτυξη.
Ο Οινοπίδης επίσης φαίνεται ότι θέσπισε τον κανόνα ότι οι γεωμετρικές κατασκευές πρέπει να μη χρησιμοποιούν άλλα μέσα εκτός από τον κανόνα και τον διαβήτη. Το όνομά του συνδέθηκε με δύο συγκεκριμένες στοιχειώδεις γεωμετρικές κατασκευές: 1) Να αχθεί από δεδομένο σημείο ευθεία γραμμή κάθετη προς άλλη, δεδομένη, ευθεία. 2) Σε δοσμένο σημείο δοσμένης ευθείας γραμμής να κατασκευασθεί ορθή γωνία. Τις πληροφορίες για τη συνεισφορά του Οινοπίδη στη γεωμετρία μας τις παρέχει ο Πρόκλος στο έργο του "Σχόλια στο Ι βιβλίο των Στοιχείων.
Μαθητής του Οινοπίδη ήταν ο Ιπποκράτης ο Χίος.

</doc>
<doc id="69458" url="https://el.wikipedia.org/wiki?curid=69458" title="Π.Α.Ο. Αγίου Δημητρίου">
Π.Α.Ο. Αγίου Δημητρίου

Πρόεδρος:ΜΑΝΩΛΗΣ ΤΖΙΝΕΥΡΑΚΗΣ
Γενικός Αρχηγος:ΣΤΕΛΙΟΣ ΜΑΝΩΛΗΣ
ΤΕΧΝΙΚΟΣ ΔΙΕΥΘΥΝΤΗΣ:ΖΑΜΠΑΡΑΣ ΣΠΥΡΟΣ
ΓΕΝΙΚΟΣ ΓΡΑΜΜΑΤΕΑΣ:ΧΡΥΣΙΚΟΣ ΓΙΩΡΓΟΣ
Ο Ποδοσφαιρικός Αθλητικός Όμιλος Αγίου Δημητρίου είναι ποδοσφαιρικός σύλλογος με έδρα τον Άγιο Δημήτριο Αττικής. Ο σύλλογος προήλθε το 1959 από τη συνένωση δύο παλιών ποδοσφαιρικών αθλητικών σωματείων του προαστίου, του «Άρη Μπραχαμίου» με έτος ιδρύσεως το 1928 και του «Ηρακλή Μπραχαμίου» με έτος ιδρύσεως το 1947. Χρώματα του συλλόγου είναι το κόκκινο και το μπλε και για αυτό το λόγω φέρει το προσωνύμιο Μπάρτσα. 
Ο Π.Α.Ο. Αγ. Δημητρίου έχει έντονη παρουσία στα πρωταθλήματα της Γ' Εθνικής και Δ' Εθνικής κατηγορίας και επίσης έχει αγωνιστεί 3 φορές στο πρωτάθλημα της Β' Εθνικής κατηγορίας. Από το 2002 μέχρι και το 2009 αγωνίστηκε στα επαγγελματικά πρωταθλήματα ως Ποδοσφαιρική Ανώνυμη Εταιρεία και υπό την ονομασία Π.Α.Ο. Άγιος Δημήτριος ΠΑΕ. 
Ιστορία.
Ο Άρης και ο Ηρακλής Μπραχαμίου.
Άρης Μπραχαμίου.
Στην περιοχή του Μπραχαμίου ο πρώτος ποδοσφαιρικός σύλλογος που δημιουργήθηκε ήταν ο Άρης το 1928 με χρώματα πράσινο και λευκό και έμβλημα το στάχυ, συμβολισμοί που αφορούσαν στην αγροτική φυσιογνωμία της περιοχής εκείνα τα χρόνια. Όμως δεν έγινε επίσημο σωματείο και δεν ήταν μέλος της ΕΠΣΑ. Έδινε μόνο φιλικά ματς και μετείχε σε τουρνουά ανεξαρτήτων σωματείων. Βασικά στελέχη της πρώτης αυτής ομάδας υπήρξαν ο τερματοφύλακας Δημήτρης Τριανταφύλλου, ο επονομαζόμενος "Ζαμόρα", ο Αλέκος Στριγγάρης, ο Νότης Τζανέτος, ο Σωτήρης Μούρτος και ο κουρέας Βασίλης Βερέκος, το κουρείο του οποίου στη στοά της κεντρικής πλατείας ήταν το στρατηγείο της ομάδας σε όλα τα χρόνια της ύπαρξής της. Μεταπολεμικά στον Άρη έπαιξαν οι: Μπόγρης (τερμ.), Νίκος Γκαμώτος (πήγε στον Απόλλωνα Αθηνών), Ζαβιτσάνος, Χρυσικός, Τρακάδας, Δουζίνας, Μάντζαρης, Πούλης, Δεσύπρης, ενώ προπονητής διετέλεσε ο Καραμολέγκος. Ο Άρης χρησιμοποίησε ως γήπεδα διάφορους χώρους, όπως: πίσω από το Α΄ Δημοτικό, στη διασταύρωση Ακρίτα και Μύρωνος (σήμερα παιδική χαρά), στην οδό Παπάγου (Σινέ Αρίων) και στην οδό Θουκυδίδου.
Ηρακλής Αγ. Δημητρίου.
Το Σεπτέμβριο του 1938 αναφέρεται και δεύτερος σύλλογος, ο Α.Π.Ο. Ηρακλής, που ουσιαστικά έδρασε μεταπολεμικά. Ιδρυτές του ήταν φίλαθλοι προερχόμενοι από κατοίκους που είχαν εγκατασταθεί μεταπολεμικά στη συνοικία, τους οποίους οι παλαιοί κάτοικοι και φίλαθλοι του Άρη σνόμπαραν. Ως ιδρυτικά στελέχη αναφέρονται οι Π. Μαρλαγκούτσος και Ι. Χαραλάμπους και πρώτος του αγώνας στις 23 Σεπτεμβρίου με την ΑΕ Κομνηνών Χασανίου (Ελληνικού): 1-1. Η ενδεκάδα του συλλόγου στο πρώτο αυτό ματς ήταν: Βάλβης, Λέκκας, Τομαής, Κοκονδύλης (Τουλούμης), Χαραλάμπους, Βλάχος, Γιανούλης, Κατσαμανής, Κυρίκος, Ρήγας Ι και ΙΙ (εφ. "Αθλητικόν Βήμα", 30/9/1938). 
Επίσημα ιδρύθηκε το 1951. Ο Ηρακλής είχε κιτρινόμαυρα χρώματα και έμβλημα το ροπαλοφόρο ήρωα Ηρακλή. Στρατηγείο του Ηρακλή υπήρξε ένα άλλο κουρείο, του Φώτη Νικόλη, που βρισκόταν απέναντι από το ναό του Αγ. Δημητρίου και βασικά στελέχη του διάφοροι επαγγελματίες της ίδιας γειτονιάς, ο κρεοπώλης Χανιώτης, ο έμπορος Ντίντας, ο δικαστικός Σπαλιάρας και ο Παντελής Μπιρλής. Λόγω της γραφειοκρατικής δυσκολίας, της ααπαιτούμενης αστυνομικής άδειας και της δαπάνης που απαιτείτο για να επισημοποιηθεί, το νέο σωματείο χρησιμοποίησε το καταστατικό ενός παλιότερου, διαλυμένου σωματείου, που παραχώρησε στη νέα διοίκηση ο ποδοσφαιρικός παράγοντας Μπινιχάκης. Στην πρώτη διοίκηση μετείχαν πρόσωπα που είχαν σχέσεις με την αριστερά, όπως ο Μίμης Πλουμπίδης, ο Βανάκος κ.ά. Το γήπεδο του Ηρακλή βρισκόταν ανάμεσα στις οδούς Θαλείας και Νοταρά. Βασικοί ποδοσφαιριστές του οι: Μπαγιάτης, Γεωργίου, Σάλτας, Τζαβάρας, Κάτσικας, Νίκος Τριανταφύλλου, Παπανίκος και Μωραΐτης.
Σε όλη τη δεκαετία του '50 τα επίσημα ή ανεπίσημα ματς μεταξύ των δύο συλλόγων συγκέντρωναν πλήθος κόσμου, υπήρχε φανατισμός και συχνά τοπικοί φορείς, όπως ο Δήμος, αθλοθετούσαν ειδικό κύπελλο για το τοπικό ντέρμπι. Κατά κανόνα επικρατούσε η εμπειρότερη ομάδα του Άρη. Όμως, ο Ηρακλής αναπτύχθηκε πιο γρήγορα από τον Άρη. Το 1954 έγινε μέλος της ΕΠΣΑ και αγωνίστηκε στη Δ΄ κατηγορία τη σεζόν 1954-55. Το επόμενο έτος εντάχθηκε και ο Άρης. Το 1958 βρίσκονταν και οι δύο σύλλογοι στη Γ΄ κατηγορία και το μεταξύ τους ματς που έγινε στο γήπεδο Βύρωνα παρακολούθησαν 4.000 θεατές.
Η γειτονική ΑΕ Αγ. Δημητρίου.
Η ΑΕ Αγίου Δημητρίου που υπήρχε από το 1939 στο γειτονικό Κατσιπόδι (Άνω Δάφνη) δεν πρέπει να συγχέεται με τις ομάδες του Μπραχαμίου. Μετείχε στα πρωταθλήματα της Ε.Π.Σ. Αθηνών και είχε αυτή την ονομασία, λόγω του ότι το Μπραχάμι και το Κατσιπόδι ανήκαν αμφότερα στον στον τότε ενιαίο Δήμο Αγ. Δημητρίου. Το 1954, έπειτα από το διαχωρισμό των δύο συνοικιών σε δύο ξεχωριστούς δήμους και τη μετονομασία του Κατσιποδίου σε Δάφνη, η ΑΕ Αγ. Δημητρίου μετονομάστηκε σε ΑΕ Δάφνης και αργότερα σε Α.Ο. Δάφνης.
Η ίδρυση του Π.Α.Ο. Αγίου Δημητρίου.
Το 1959 αποφασίστηκε η συνένωσή τους σε ένα δυνατό σωματείο που ονομάστηκε «Ποδοσφαιρικός Αθλητικός Όμιλος Αγίου Δημητρίου», με 14μελές Δ.Σ. αποτελούμενο από επτά μέλη από κάθε ένα από τα δύο παλιά σωματεία. Πρόεδρος ο Μπουκογιάννης του Άρη και γεν. αρχηγός ο Μαρσώνης του Ηρακλή, ο οποίος πρότεινε και τα χρώματα του νέου συλλόγου. Στο θέμα αυτό υπήρξε έντονη διαμάχη, αφού τα μέλη του ήταν οπαδοί των μεγάλων συλλόγων του κέντρου, του Π.Ο.Κ.. Έτσι επικράτησε η συμβιβαστική πρόταση να υιοθετήσουν τα κυανέρυθρα χρώματα του γειτονικού Πανιωνίου Ν. Σμύρνης, λόγω των οποίων δόθηκε στο σύλλογο το προσωνύμιο "Μπάρτσα". Ο ΠΑΟ αγωνιζόταν αρχικά στα γήπεδα Καλαμακίου και Τραχώνων και από τις αρχές της δεκαετίας του '70 μετακόμισε μόνιμα στο νεοφτιαγμένο δημοτικό γήπεδο Αγ. Δημητρίου.
Ο νέος σύλλογος πήρε αμέσως τον τίτλο στη Γ΄ ΕΠΣΑ και ανέβηκε στη Β2΄ και από το 1962 στην ενιαία Β΄ κατηγορία μετά τη συγχώνευση Β1 και Β2. Το 1967, με την χουντική αναδιάρθρωση των κατηγοριών σε Α', Β', Γ', βρέθηκε στην τρίτη τοπική κατηγορία από όπου ανέβηκε το 1968 στη Β΄ και το 1969 στην Α΄. Το 1975 κατέκτησε το πρωτάθλημα της ΕΠΣΑ και στη συνέχεια ανέβηκε στη Β΄ Εθνική από όπου υποβιβάστηκε αμέσως. Το 1977 ξαναπήρε τον τίτλο της ΕΠΣΑ, ανέβηκε πάλι στη Β΄ αλλά τερμάτισε τελευταίος και υποβιβάστηκε στην Γ΄ Εθνική Ερασιτεχνική κατηγορία, όπου έπαιξε ως το 1982 που έγινε μείωση των ομάδων και υποβιάστηκε ξανά στην Α΄ ΕΠΣΑ.
Τις επόμενες δεκαετίες αγωνίστηκε πολλές φορές στις εθνικές κατηγορίες Δ΄ (1999 ως 2002 και 2009-10), Γ΄ (2002-03 ως 2006-07 και 2008-09) και Β΄ (2007-08), χωρίς να καταφέρει να πλησιάσει στην άνοδο στην ανώτερη εθνική κατηγορία. Από το 2010 έχει επιστρέψει στο τοπικό πρωτάθλημα της Αθήνας.
Ο ΠΑΟ Αγ. Δημητρίου έχει κατακτήσει δύο φορές το Κύπελλο ΕΠΣΑ, το 1977 και το 2000.
Τίτλοι-Διακρίσεις.
· ‘Άνοδος Ά αθήνας:2020

</doc>
<doc id="69459" url="https://el.wikipedia.org/wiki?curid=69459" title="Ναυτικό μουσείο της Ρουέν">
Ναυτικό μουσείο της Ρουέν

Το Ναυτικό Μουσείο της Ρουέν είναι ένα μουσείο με εκθέματα που αφορούν περισσότερο την ιστορία της ναυσιπλοΐας και τον λιμένα της Ρουέν. Η λειτουργία του άρχισε το 1999. Το λιμάνι της Ρουέν ήταν επί αιώνες το μεγαλύτερο λιμάνι της Γαλλίας λόγω της γειτνίασης με το Παρίσι. Το μουσείο στεγάζεται σε μια παλιά αποθήκη του λιμανιού.
Τα κύρια εκθέματα του μουσείου κατηγοριοποιούνται στα τμήματα:
Εξωτερικοί σύνδεσμοι.
Επίσημος δικτυακός τόπος του Μουσείου

</doc>
<doc id="69461" url="https://el.wikipedia.org/wiki?curid=69461" title="Μπάμπης Ξανθόπουλος">
Μπάμπης Ξανθόπουλος

Ο Μπάμπης Ξανθόπουλος (29 Αυγούστου 1956) είναι Έλληνας παλαίμαχος διεθνής ποδοσφαιριστής, ο οποίος αγωνιζόταν στη θέση του μέσου και του κεντρικού αμυντικού.
Καριέρα.
Σε συλλογικό επίπεδο.
Έγινε γνωστός από τη θητεία του για 13 χρόνια στον Ηρακλή, από το 1974 έως το 1987. Κορυφαία στιγμή της καριέρας του στον "Γηραιό" ήταν η κατάκτηση του κυπέλλου το 1976. Την περίοδο 1987 - 1988 αγωνίστηκε στον Πιερικό, όπου και αποσύρθηκε από την ενεργό δράση σε ηλικία 32 ετών.
Στην Εθνική Ελλάδας.
Στο διάστημα 1978-1985 ο Μπάμπης Ξανθόπουλος υπήρξε 27 φορές διεθνής με την Ελλάδα και ήταν μέλος της ομάδας που συμμετείχε στο ευρωπαϊκό πρωτάθλημα του 1980 στην Ιταλία, λαμβάνοντας μέρος σε δύο αγώνες.
Μετά το ποδόσφαιρο.
Μετά το τέλος της καριέρας του άνοιξε εργοστάσιο ρούχων στη Θέρμη και στη συνέχεια στη Βουλγαρία. Υπήρξε στέλεχος της διοίκησης στο τμήμα μπάσκετ του Ηρακλή. Το 2007 ανέλαβε υποχρεώσεις και στον ποδοσφαιρικό Ηρακλή σε συνεργασία με τον Αντώνη Ρέμο. 

</doc>
<doc id="69462" url="https://el.wikipedia.org/wiki?curid=69462" title="Γιάννης Γούναρης">
Γιάννης Γούναρης

Ο Γιάννης Γούναρης (γενν. 15 Μαρτίου 1952, Θεσσαλονίκη) είναι Έλληνας διεθνής παλαίμαχος ποδοσφαιριστής και προπονητής.
Καριέρα ποδοσφαιριστή.
Σε συλλογικό επίπεδο.
Αγωνιζόταν στη θέση του δεξιού ακραίου αμυντικού και το καλοκαίρι του 1970 μετακινήθηκε από τη Δόξα Νεαπόλεως στον ΠΑΟΚ. Καθιερώθηκε άμεσα στην α΄ ομάδα, αποτέλεσε βασικό της στέλεχος επί 12 αγωνιστικές περιόδους και είναι χαρακτηριστικό ότι συνήθως απουσίαζε το πολύ σε 3 παιχνίδια Α΄ Εθνικής κατηγορίας τη χρονιά (26 από τα 402 σύνολο). Αναδείχθηκε πρωταθλητής την 1975-76, δευτεραθλητής τις 1972-73 και 1977-78, ενώ κυπελλούχος Ελλάδας τα έτη 1972 και 1974, έχοντας λάβει μέρος σε 7 τελικούς του θεσμού (συνεχώς μεταξύ 1971 και 1974).
Το 1982 εντάχθηκε στον Ολυμπιακό Πειραιώς, όπου κατέκτησε έναν δεύτερο τίτλο πρωταθλήματος την περίοδο 1982-83. Εγκατέλειψε την ενεργό δράση με τον Μακεδονικό Νεάπολης, όταν αυτός το 1987 υποβιβάστηκε στη Γ΄ Εθνική.
Με την εθνική Ελλάδας.
Το 1971 χρίστηκε διεθνής με την ομάδα Ανδρών στα 19 του, πριν συμπληρώσει 12 μήνες ως παίκτης της Α΄ κατηγορίας. Μέχρι το 1983 αγωνίστηκε 27 φορές για το αντιπροσωπευτικό συγκρότημα και τις 5 υπήρξε αρχηγός του, με την προτελευταία να είναι το 0-0 από την εθνική Αγγλίας στο στάδιο Γουέμπλεϊ. Προηγουμένως, διατέλεσε μέλος της ομάδας που προκρίθηκε για την τελική φάση του Ευρωπαϊκού πρωταθλήματος του 1980 –τότε Κύπελλο Εθνών Ευρώπης– της Ιταλίας, αγωνιζόμενος κατά την τρίτη και τελευταία συνάντηση της Ελλάδας, μία ακόμα τιμητική ισοπαλία χωρίς τέρματα απέναντι στην τελική νικήτρια της διοργάνωσης Δυτική Γερμανία.
Επίσης, μετείχε στην εθνική Ελπίδων που κατέκτησε το αντίστοιχο Βαλκανικό κύπελλο το 1969 (2ο) και 1971 (4ο).
Προπονητική σταδιοδρομία.
Την ολοκλήρωση της ποδοσφαιρικής του πορείας, διαδέχθηκε η προπονητική και το Φεβρουάριο του 1988 προσλήφθηκε από τον Ολυμπιακό ως τεχνικό δίδυμο με τον Παύλο Γρηγοριάδη. Παρέμεινε στην ομάδα το καλοκαίρι αναλαμβάνοντας βοηθός του Γιάτσεκ Γκμοχ, μετά την απομάκρυνση του οποίου την οδήγησε έως το τέλος της αγωνιστικής περιόδου. Κατά την επόμενη 20ετία ακολούθησαν, μεταξύ άλλων, οι Skoda Ξάνθη (για τρεις θητείες), ΠΑΣ Γιάννινα, ΠΑΟΚ, ΦΑΣ Νάουσα, Δόξα Δράμας, Πανιώνιος, ΑΓΣ Καστοριά (δύο), Πανσερραϊκός, Λεβαδειακός, ΠΑΣ Λαμία, Νίκη Βόλου και Απόλλων Θεσσαλονίκης. Το 2006 εργάστηκε στον Πανθρακικό (της Β΄ Εθνικής), τον επόμενο χρόνο εκ νέου με τον ΠΑΣ Λαμία (στη Γ΄) και το 2008 τον ΠΑΣ Πρέβεζα (επίσης).

</doc>
<doc id="69463" url="https://el.wikipedia.org/wiki?curid=69463" title="Γιάννης Δαμανάκης">
Γιάννης Δαμανάκης

Ο Γιάννης Δαμανάκης (γενν. 2 Οκτωβρίου 1952) είναι Έλληνας παλαίμαχος διεθνής ποδοσφαιριστής, ο οποίος αγωνιζόταν στη θέση του αμυντικού μέσου. Έκανε σημαντική καριέρα στον ΠΑΟΚ,
Σταδιοδρομία.
Σε συλλογικό επίπεδο.
Γεννήθηκε το 1952 στα Χανιά. Ξεκίνησε την καριέρα του το 1970 από τον Α.Ο. Χανίων. Το 1976 μεταγράφηκε στον ΠΑΟΚ επί προεδρίας Παντελάκη, όπου με τη φανέλα του "Δικέφαλου του Βορρά" αγωνίστηκε μέχρι το 1985 όταν και κατέκτησε το πρωτάθλημα, έχοντας συνολικά 242 συμμετοχές και 16 γκολ. Αργότερα αγωνίστηκε και στον Μακεδονικό.
Στην Εθνική Ελλάδας.
Από τις 26 Οκτωβρίου 1977 υπήρξε διεθνής 24 φορές με την Ελλάδα σκοράροντας 1 γκολ. Ήταν μέλος της ομάδας που έλαβε μέρος στο Ευρωπαϊκό πρωτάθλημα του 1980 στην Ιταλία, αγωνιζόμενος σε έναν αγώνα.

</doc>
<doc id="69465" url="https://el.wikipedia.org/wiki?curid=69465" title="Κώστας Ιωσηφίδης">
Κώστας Ιωσηφίδης

Ο Κώστας Ιωσηφίδης (Βυρώνεια Σερρών, 14 Ιανουαρίου 1952) είναι Έλληνας παλαίμαχος διεθνής ποδοσφαιριστής.
Καριέρα ποδοσφαιριστή.
Καριέρα σε συλλόγους.
Αγωνιζόμενος στη θέση του αμυντικού έκανε μεγάλη καριέρα στον ΠΑΟΚ και είναι ο ποδοσφαιριστής της ομάδας με τα περισσότερα τρόπαια, τέσσερα στο σύνολο, καθώς έχει κατακτήσει 2 Κύπελλα (1971–72 και 1973–74) και 2 Πρωταθλήματα (1975–76 και 1984–85).
Είναι δεύτερος σε συμμετοχές στην ιστορία του ΠΑΟΚ με 397 και είναι αξιοσημείωτο ότι και στα δεκατέσσερα χρόνια της επαγγελματικής του καριέρας ως ποδοσφαιριστής (1971–1985) αγωνίστηκε αποκλειστικά και μόνο στον "Δικέφαλο του Βορρά".
Διεθνής καριέρα.
Το ντεμπούτο του με την Εθνική Ελλάδας πραγματοποιήθηκε στις 28 Απριλίου 1974 στον εκτός έδρας φιλικό αγώνα εναντίον της Βραζιλίας (0–0). Συνολικά υπήρξε 51 φορές διεθνής και σκόραρε 2 τέρματα. Ήταν μέλος της ομάδας που συμμετείχε στο Ευρωπαϊκό Πρωτάθλημα του 1980 στην Ιταλία, αγωνιζόμενος σε δύο αγώνες της διοργάνωσης.
Καριέρα προπονητή.
Μετά τη λήξη της καριέρας του ως ποδοσφαιριστής ασχολήθηκε με την προπονητική, αναλαμβάνοντας την τεχνική ηγεσία αρκετών ομάδων, όπως τον Πολύκαστρο, την Αναγέννηση Καρδίτσας, τον ΠΑΟ Νέων Επιβατών και την Αναγέννηση Κολινδρού στη Γ' Εθνική, τον Απόλλωνα Καλαμαριάς, τη Νάουσα, τον Πανσερραϊκό, τον Ιάλυσο και την Καλαμάτα στη Β' Εθνική, καθώς και την ομάδα της Καβάλας στην Α' Εθνική.
Από το 2005 μέχρι σήμερα βρίσκεται στο τεχνικό επιτελείο της αγαπημένης του ομάδας, του ΠΑΟΚ, στη θέση του γενικού αρχηγού.

</doc>
<doc id="69466" url="https://el.wikipedia.org/wiki?curid=69466" title="Χρήστος Τερζανίδης">
Χρήστος Τερζανίδης

Ο Χρήστος Τερζανίδης (Καβάλα, 13 Φεβρουαρίου 1945) είναι Έλληνας παλαίμαχος διεθνής ποδοσφαιριστής, ο οποίος αγωνιζόταν στη θέση του μέσου.
Καριέρα.
Σε συλλογικό επίπεδο.
Καθιερώθηκε με την ομάδα του ΠΑΟΚ, στον οποίο αγωνίστηκε την περίοδο 1968-1977. Με το "Δικέφαλο του Βορρά" κατέκτησε δύο φορές το Κύπελλο (1971–72 και 1973–74) και μία το Πρωτάθλημα (1975-76).
Από το 1977 έως το 1981 αγωνίστηκε με τον Παναθηναϊκό, με τον οποίο κατέκτησε το Βαλκανικό Κύπελλο Συλλόγων του 1977.
Το 1981 επέστρεψε στη Θεσσαλονίκη και συγκεκριμένα στη Νεάπολη για λογαριασμό του τοπικού Μακεδονικού, όπου αγωνίστηκε μέχρι το 1983, όταν και σε ηλικία 38 ετών εγκατέλειψε την ενεργό δράση.
Στην εθνική Ελλάδας.
Στις 31 Ιουλίου 1973 ο Χρήστος Τερζανίδης πραγματοποίησε το ντεμπούτο του με την Ελλάδα στον εντός έδρας φιλικό αγώνα εναντίον της Βουλγαρίας (2-2). Συνολικά υπήρξε 27 φορές διεθνής με την Ελλάδα σημειώνοντας 1 τέρμα και ήταν μέλος της ομάδας που συμμετείχε στο Ευρωπαϊκό Πρωτάθλημα του 1980 στην Ιταλία.

</doc>
<doc id="69467" url="https://el.wikipedia.org/wiki?curid=69467" title="TGV">
TGV

Το TGV (προφέρεται "τε-ζε-βέ", "Train à Grande Vitesse", δηλαδή "Τραίνο Υψηλών Ταχυτήτων" στα Γαλλικά) είναι μία γαλλική σιδηροδρομική υπηρεσία υψηλών ταχυτήτων που αναπτύχθηκε από την GEC-Alsthom (σήμερα ) και την SNCF, τον γαλλικό οργανισμό σιδηροδρόμων, από τον οποίο και γίνεται κυρίως η λειτουργία. Ύστερα από την εναρκτήρια γραμμή Παρίσι - Λυών το 1981, το δίκτυο του TGV που έχει ως κέντρο το Παρίσι, επεκτάθηκε συνδέοντας πόλεις της Γαλλίας και των γειτονικών χωρών. Διατηρεί το ρεκόρ ως ταχύτερο τραίνο με τροχούς έχοντας πετύχει ταχύτητα 574χλμ/ώρα τον Απρίλιο του 2007, και επίσης το ρεκόρ της μεγαλύτερης μέσης ωριαίας ταχύτητας για υπηρεσία μεταφοράς επιβατών. Το TGV είναι σήμα κατατεθέν της SNCF.
Η επιτυχία της πρώτης γραμμής οδήγησε σε επέκταση του δικτύου, με νέες γραμμές προς τα Νότια, Δυτικά και Βορειοανατολικά της χώρας. Επιθυμώντας να επαναλάβουν την επιτυχία του Ιαπωνικού δικτύου, χώρες όπως το Βέλγιο, η Ιταλία η Ισπανία και η Γερμανία δημιούργησαν τις δικές τους ταχείες σιδηροδρομικές γραμμές. Τα TGV συνδέουν την Ελβετία, μέσω του γαλλικού δικτύου, με το Βέλγιο και τη Γερμανία, και την Ολλανδία μέσω του δικτύου Thalys, ενώ το δίκτυο Eurostar ενώνει την Γαλλία και το Βέλγιο με το Ηνωμένο Βασίλειο. Αρκετές γραμμές σχεδιάζονται, συμπεριλαμβανομένων και επεκτάσεων εντός της Γαλλίας και των περιμετρικών χωρών. Πόλεις όπως η Τουρ έγιναν μέρος της τακτικής επιβατικής ζώνης των TGV.
Στις 10 Ιουνίου του 2007 συνδέθηκε το δίκτυο του TGV με αυτό του γερμανικού ICE. Το TGV εξυπηρετεί την γραμμή Στουτγκάρδη - Παρίσι, ενώ το ICE την γραμμή Φρανκφούρτη - Παρίσι. Η λειτουργία τον δυο γραμμών γίνεται από κοινού. Το 2013 ακολούθησε η σύνδεση του δικτύου του TGV με το ισπανικό δίκτυο υψηλών ταχυτήτων της AVE και πλέον ισπανικά και γαλλικά τρένα υψηλών ταχυτήτων εξυπηρετούν δρομολόγια μεταξύ ισπανικών πόλεων όπως η Μαδρίτη και η Βαρκελώνη με γαλλικές πόλεις όπως το Παρίσι, η Λυόν, η Μασσαλία και η Τουλούζη. 
Οι συρμοί του TGV ταξιδεύουν με ταχύτητα μέχρι και 320χλμ/ώρα σε εμπορική χρήση. Ένας ειδικά τροποποιημένος συρμός έφτασε τα 574,8 χλμ/ώρα σε δοκιμές ταχύτητας. Η μέγιστη ταχύτητά του, σχεδόν ίση με αυτή των πρωτοτύπων μαγνητικά αιωρούμενων τραίνων (Maglev), επιτυγχάνεται μέσω ειδικών γραμμών μεγάλων ταχυτήτων (LGVs,lignes à grande vitesse) χωρίς απότομες καμπύλες, με ηλεκτρικούς κινητήρες μεγάλης ισχύος, χαμηλό βάρος ανά άξονα, αρθρωτά βαγόνια και σηματοδοσία εντός της καμπίνας του μηχανοδηγού (που εξαλείφει την ανάγκη να βλέπει ο οδηγός τα σήματα στις γραμμές όταν το τραίνο κινείται με μεγάλες ταχύτητες)
Οι συρμοί του TGV κατασκευάζονται κυρίως από την Alstom, συχνά με την ανάμειξη κάποιου υπεργολάβου, όπως η Bombardier. Εκτός από έναν μικρό αριθμό TGV που χρησιμοποιούνται για την αποστολή ταχυδρομείου μεταξύ Παρισιού, Λυών και Προβένς, το TGV είναι κυρίως επιβατικός συρμός. Αντίστοιχα τραίνα που προέρχονται από σχέδια του TGV λειτουργούν στη Νότιο Κορέα και την Ισπανία.
Το ταξίδι με TGV έχει αντικαταστήσει αυτό με αεροπλάνο μεταξύ των συνδεόμενων πόλεων, λόγω μικρότερων χρόνων (κυρίως για ταξίδια μικρότερα των 3 ωρών), μειωμένων διαδικασιών ελέγχου και επιβίβασης, και των εξυπηρετικών σημείων που βρίσκονται οι σταθμοί μέσα στις πόλεις. Το TGV είναι πολύ ασφαλές μέσο μαζικής μεταφοράς. Αν και υπήρξαν ατυχήματα, δεν υπήρξαν ποτέ θάνατοι σε ταχύτητες άνω των 180 km/h.
Από το 2016 η μέγιστη ταχύτητα τρένου παγκόσμια είναι 603 km/h!
Ιστορικό.
Η πρόταση για το TGV έγινε για πρώτη φορά τη δεκαετία του 1960, αφότου η Ιαπωνία άρχισε την κατασκευή του Σινκασέν (τρένου υψηλής ταχύτητας) το 1959. Εκείνη την εποχή η Γαλλική κυβέρνηση ευνοούσε τις νέες τεχνολογίες, ερευνώντας την παραγωγή αεροστρωμνών (hovercraft) και μαγνητικών τρένων όπως το Aérotrain. Ταυτόχρονα η κρατική εταιρεία σιδηροδρόμων SNCF άρχισε την έρευνα πάνω σε τρένα υψηλών ταχυτήτων που θα κινούνταν πάνω σε συμβατικές γραμμές.
Αρχικά σχεδιαζόταν οτι το TGV, που τότε προερχόταν από τα αρχικά très grande vitesse (πολύ υψηλή ταχύτητα) ή turbine grande vitesse (τουρμπίνα υψηλών ταχυτήτων), θα εκινείτο από συρμούς με ηλεκτρογεννήτριες που θα χρησιμοποιούσαν βενζίνη. Αυτές επιλέχθηκαν λόγω μικρού μεγέθους, καλής σχέση ιπποδύναμης - βάρους και δυνατότητας να προσφέρουν υψηλή ποσότητα ηλεκτρικής ενέργειας για μεγάλο χρονικό διάστημα. Το πρώτο πρωτότυπο, το TGV 001, ήταν και το μοναδικό με αυτό τον τύπο μηχανής, καθώς, μετά την αύξηση των τιμών του πετρελαίου το 1973, λόγω της τότε πετρελαϊκής κρίσης, οι βενζινοκίνητες γεννήτριες αποδείχθηκαν μη πρακτικές και το σχέδιο στράφηκε προς την ηλεκτρική ενέργεια από υπερυψωμένες γραμμές. Η ηλεκτρική ενέργεια θα παραγώταν από τους νέους πυρηνικούς σταθμούς παραγωγής ηλεκτρικής ενέργειας της Γαλλίας.
Το TGV 001 βέβαια δεν ήταν ένα χαμένο πρωτότυπο, καθώς η γεννήτρια βενζίνης ήταν μόνο μία από τις πολλές τεχνολογίες που χρησιμοποιήθηκαν. Δοκιμάστηκαν επίσης ειδικά φρένα για μεγάλες ταχύτητες, τα οποία έπρεπε να απορροφήσουν μεγάλες ποσότητες κινητικής ενέργειας ενός συρμού σε μεγάλες ταχύτητες, αεροδυναμικοί σχεδιασμοί για μεγάλες ταχύτητες, καθώς και σηματοδοσία. Το τρένο ήταν αρθρωτό, το οποίο σήμαινε οτι οι δύο μηχανές είχαν έναν κοινό άξονα ανάμεσά τους, που τους επέτρεπε να κινούνται ελεύθερα σε σχέση η μία με την άλλη. Πέτυχε ταχύτητα της τάξης των 318 χλμ/ώρα, που παραμένει ακόμα το ρεκόρ για μη ηλεκτρικό τραίνο. Το εσωτερικό και εξωτερικό του σχεδιάστηκαν από τον Γαλλικής καταγωγής Jacque Cooper, του οποίου τα σχέδια έθεσαν την βάση για όλα τα επόμενα σχέδια TGV, συμπεριλαμβανομένης και της χαρακτηριστικής μορφής της "μύτης" στις μηχανές του TGV.
Η αλλαγή του TGV σε ηλεκτροκίνηση απαιτούσε μια σημαντική αναθεώρηση του σχεδίου του. Το πρώτο ηλεκτρικό πρωτότυπο, το οποίο πήρε το παρατσούκλι Zébulon, ολοκληρώθηκε το 1974. Σε αυτό δοκιμάσθηκαν χαρακτηριστικά όπως η καινοτόμος τοποθέτηση των κινητήρων στο σώμα του συρμού, οι παντογράφοι, νέες αναρτήσεις και συστήματα πέδησης. Η τοποθέτηση των ηλεκτροκινητήρων στα βαγόνια επέτρεπε την εξοικονόμηση 3 τόννων βάρους από τις μηχανές. Το πρωτότυπο αυτό ταξίδεψε σχεδόν 1 εκατομμύριο χιλιόμετρα κατά την διάρκεια των δοκιμών.
Το 1976 η Γαλλική κυβέρνηση επιχορήγησε το σχέδιο του TGV, και η κατασκευή της LGV Sud-Est, της πρώτης γραμμής υψηλών ταχυτήτων, άρχισε λίγο αργότερα. Η γραμμή ονομάστηκε LN1, Ligne Nouvelle 1 (Νέα Γραμμή 1).
Αφού οι 2 πρώτοι συρμοί προ-παραγωγής (που ονομάστηκαν χαϊδευτικά Patrick &amp; Sophie) δοκιμάστηκαν και βελτιώθηκαν, η πρώτη έκδοση παραγωγής παραδόθηκε στις 25 Απριλίου 1980. Η γραμμή του TGV άνοιξε για το κοινό στις 27 Σεπτεμβρίου 1981. Ο αρχικός στόχος ήταν επιβάτες που θα ταξίδευαν για εταιρικούς σκοπούς μεταξύ των δύο πόλεων. Το TGV ήταν αρκετά ταχύτερο από τα κοινά τρένα, τα αυτοκίνητα ή τα αεροπλάνα. Τα τρένα αυτά έγιναν δημοφιλή και για το ευρύ κοινό, το οποίο τα δέχτηκε με χαρά, επειδή ήταν γρήγορα και πρακτικά για το ταξίδι μεταξύ των πόλεων.
Από τότε αρκετές νέες ταχείες γραμμές εγκαινιάστηκαν στην Γαλλία, συμπεριλαμβανομένης της LGV Atlantique (LN2) πρός το Τουρ/Λε Μαν (η κατασκευή άρχισε το 1985 και η έναρξη δρομολογίων το 1989), της LGV Nord-Europe (LN3) προς Καλέ και τα Βελγικά σύνορα (η κατασκευή άρχισε το 1990 και η έναρξη δρομολογίων το 1993), της the LGV Rhône-Alpes (LN4), που επέκτεινε την γραμμή LGV Sud-Est προς Βαλένς ( η κατασκευή άρχισε το 1990 και η έναρξη δρομολογίων το 1992) και την LGV Méditerranée (LN5) προς τη Μασσαλία (η κατασκευή άρχισε το 1996 και η έναρξη δρομολογίων το 2001). Η γραμμή LGV Est από το Παρίσι προς το Στρασβούργο εγκαινιάστηκε στις 15 Μαρτίου 2007 και λειτουργεί από το καλοκαίρι του ίδιου έτους. Ταχείες γραμμές που βασίστηκαν στην τεχνολογία LGV και συνδέονται με το Γαλλικό δίκτυο κατασκευάστηκαν στο Βέλγιο, την Ολλανδία και το Ηνωμένο Βασίλειο.
Η υπηρεσία Eurostar άρχισε τη λειτουργία της το 1994 και συνέδεσε την Ευρώπη με το Λονδίνο μέσω της σήραγγας της Μάγχης με μία έκδοση TGV ειδικά σχεδιασμένη για την σήραγγα και το Ηνωμένο Βασίλειο. Χρησιμοποιήθηκε η γραμμή LGV Nord-Europe στην Γαλλία από την αρχή της υπηρεσίας. Η πρώτη φάση της ταχείας γραμμής (Channel Tunnel Rail Link) ολοκληρώθηκε το 2003, και η δεύτερη φάση ολοκληρώνεται και άνοιξε για το επιβατικό κοινό στις 14 Νοεμβρίου του 2007. Τα γρηγορότερα τρένα θα κάνουν 2 ώρες και 15 λεπτά από Λονδίνο προς Παρίσι και 1 ώρα και 51 λεπτά για τη διαδρομή Λονδίνο - Βρυξέλλες.
Το TGV ήταν η δεύτερη παγκοσμίως εμπορική γραμμή υψηλής ταχύτητας, ύστερα από την Ιαπωνική Shinkansen που συνέδεσε το Τόκιο με την Οζάκα τον Οκτώβριο του 1964. Διατηρεί το παγκόσμιο ρεκόρ ταχύτητας για κοινά (μη μαγνητικά) τρένα. Στις 2 Απριλίου του 2007 ένα ειδικά μετασκευασμένο TGV πέτυχε ταχύτητα 574,8 χλμ/ώρα υπο συνθήκες δοκιμών στην Γραμμή LGV Est. Έτσι, κατέρριψε το προηγούμενο ρεκόρ των 515 χλμ/ώρα, που είχε επιτευχθεί από παρόμοιο συρμό (2 μηχανές και 3 βαγόνια), μαζί με διάφορα ανεπίσημα ρεκόρ που επιτεύχθηκαν τις βδομάδες πριν το επίσημο ρεκορ. Η δοκιμή αυτή ήταν μέρος ενός εκτενούς ερευνητικού προγράμματος της εταιρείας κατασκευής Alstom.
Το TGV ήταν, το 2005, το ταχύτερο συμβατικό προγραμματισμένο τρένο. Η μέση ταχύτητα ενός ταξιδιού από το σταθμό της Λυών Lyon-St-Exupéry προς τον αντίστοιχο του Αιξ αν Προβάνς (Aix-en-Provence) ήταν 263.3 χλμ/ώρα
Ενας συρμός Eurostar κατέρριψε το ρεκόρ αντοχής για το μεγαλύτερο ταξίδι χωρίς στάση στον κόσμο στις Μαϊου του 2006, μεταφέροντας τους ηθοποιούς και τους παραγωγούς της ταινίας "Κώδικας Ντα Βίντσι" από το Λονδίνο στις Κάννες για το ομώνυμο Φεστιβάλ. Το ταξίδι των 1421 χιλιομέτρων διήρκεσε 7 ωρες και 25 λεπτά. Το ταξίδι αυτό κατέρριψε το προηγούμενο ρεκορ από ένα διπλό συρμό TGV που ταξίδεψε από το Καλαί στην Μασσαλία (1076,2 χλμ) σε 3 ώρες και 29 λεπτά για την εγκαινίαση της γραμμής LGV Méditerranée στις 26 Μαΐου 2001.
Στις 28 Νοεμβρίου του 2003 το TGV μετέφερε τον δισεκατομμυριοστό επιβάτη του, ενώ το Shinkansen είχε μεταφέρει τον πέμτο δισεκατομμυριοστό επιβάτη το 2000. Τα δύο δισεκατομμύρια επιβάτες αναμένεται να επιτευχθούν το 2010.
Σιδηροδρομικές γραμμές.
Οι νεότερες σιδηροδρομικές γραμμές υψηλών ταχυτήτων επιτρέπουν ταχύτητες συρμών μέχρι και 400 χλμ/ώρα υπό κανονική λειτουργία. Αρχικά οι γραμμές αυτές (LGV) είχαν οριστεί για να επιτρέπουν ταχύτητες μεγαλύτερες των 200χλμ/ώρα. Αυτή η οδηγία τροποποιήθηκε στη συνέχεια στα 250χλμ/ώρα. Τα TGV χρησιμοποιούν επίσης συμβατικές γραμμές μέχρι τις μέγιστες ασφαλείς ταχύτητες για αυτές τις γραμμές, μέχρι και 220χλμ/ώρα. Αυτό είναι ένα πλεονέκτημα που έχει σε σχέση με τα μαγνητικά τρένα καθώς τα TGV μπορούν να εξυπηρετήσουν και άλλους προορισμούς και να χρησιμοποιήσουν σταθμούς εντός πόλεων (όπως το Παρίσι και η Λυών). Σήμερα εξυπηρετούν περίπου 200 προορισμούς στη Γαλλία και άλλες χώρες.
Σχεδίαση γραμμών.
Η κατασκευή των γραμμών LGV είναι παρόμοια με των συμβατικών γραμμών, εκτός από κάποιες βασικές διαφορές. Η ακτίνα των στροφών είναι μεγαλύτερη, ώστε τα τρένα να τις περνούν με μεγαλύτερες ταχύτητες και να μην είναι αισθητή η φυγόκεντρος δύναμη στους επιβάτες. Η ακτίνα των καμπών των LGV ήταν πάντα μεγαλύτερη από 4 χλμ. Οι νέες γραμμές έχουν ακτίνα τουλάχιστον 7 χλμ για να επιτρέψουν μελλοντικές αυξήσεις της ταχύτητας των συρμών.
Οι γραμμές που χρησιμοποιούνται μόνο για τρένα υψηλών ταχυτήτων μπορούν να έχουν μεγαλύτερες κλίσεις από τις κανονικές. Αυτό διευκολύνει την χάραξη των γραμμών LGV και μειώνει το κόστος της κατασκευής τους. Η σημαντική ορμή που διαθέτουν τα TGV σε υψηλές ταχύτητες τους επιτρέπει να ανεβαίνουν πλαγιές με μεγάλες γωνίες χωρίς να χάνουν μεγάλο μέρος της κινητικής τους ενέργειας. Επίσης, μπορούν να κατέβουν εύκολα απότομες πλαγιές αυξάνοντας την αποδοτικότητά τους. Η γραμμή Παρίσι-Sud-Est έχει γραμμές με κλίση 3,5% και στη Γερμανική γραμμή υψηλών ταχυτήτων μεταξύ Κολωνίας και Φρανκφούρτης οι κλίσεις φθάνουν και το 4%.
Η ευθυγράμμιση των γραμμών είναι πιο ακριβής σε σχέση με τις κοινές γραμμές και το στρώμα χαλικιού είναι βαθύτερο, πράγμα που έχει σαν αποτέλεσμα την αυξημένη αντοχή φορτίου και επίτευξη μεγαλύτερης σταθερότητας της γραμμής. Οι γραμμές LGV έχουν περισσότερες βάσεις ανα χιλιόμετρο, πάνω στις οποίες συνδέονται οι σιδηροτροχιές, οι οποίες είναι κατασκευασμένες από σκυρόδεμα είτε μονο- είτε διπλομπλοκ. Αυτό αποτελείται από δύο ξεχωριστά μπλοκ σκυροδέματος ενωμένα με μία ράβδο ατσαλιού. Οι γραμμές είναι βαρύτερες και με μεγαλύτερη κλίση από τις συμβατικές γραμμές. Η χρήση συγκολλημένων σιδηροτροχιών μεγάλου μήκους αντί των κοντύτερων και απλά ενωμένων, επιτυγχάνει πιο άνετο τεξίδι στις μεγάλες ταχύτητες, χωρίς τον ενοχλητικό θόρυβο της επαφής των τροχών στα κενά μεταξύ γραμμών.
Η διάμετρος των σηράγγων είναι μεγαλύτερη από το συνηθισμένο που απαιτείται για τα τρένα, ειδικά στις εισόδους. Αυτο περιορίζει τα φαινόμενα της μεταβολής της πίεσης του αέρα, που μπορεί να δημιουργήσει προβλήματα στις ταχύτητες με τις οποίες κινούνται τα TGV.
Περιορισμοί γραμμών.
Οι γραμμές LGV δεσμεύονται κυρίως για χρήση από τα TGV. Ένας λόγος αυτού του περιορισμού είναι ότι η μεταφορική ικανότητα μειώνεται δραματικά, όταν γίνεται χρήση από τρένα διαφορετικών ταχυτήτων. Επίσης, η παράλληλη συνάντηση εμπορευματικών συρμών με επιβατικούς ενέχει κινδύνους για την ασφάλεια, καθώς το φορτίο στους εμπορευματικούς συρμούς μπορεί να αποσταθεροποιηθεί από τις δίνες του αέρα που δημιουργούν τα TGV.

</doc>
<doc id="69471" url="https://el.wikipedia.org/wiki?curid=69471" title="Λευτέρης Πουπάκης">
Λευτέρης Πουπάκης

Ο Λευτέρης Πουπάκης είναι πρώην ποδοσφαιριστής γεννημένος στις 28 Δεκεμβρίου 1946. Αγωνιζόταν στη θέση του τερματοφύλακα.
Ξεκίνησε από την ερασιτεχνική ομάδα του Φοίβου Νέου Κόσμου και σε ηλικία 21 ετών αποκτήθηκε από το Αιγάλεω. Το καλοκαίρι του 1973 μετεγγράφηκε μαζί με τον Μπάμπη Σταυρόπουλο (επίσης ποδοσφαιριστή της Αθηναϊκής ομάδας) στον Ολυμπιακό.
Στο σύλλογο του Πειραιά αποτέλεσε "δίδυμο" τερματοφυλάκων μαζί με τον Παναγιώτη Κελεσίδη, έως το 1978 οπότε υπέγραψε στον ΟΦΗ.
Το 1981 τον απέκτησε ο Παναθηναϊκός όμως μετά από ένα χρόνο το 1982 επέστρεψε στην ομάδα του Ολυμπιακού για τη σεζόν 1982-1983, ως αναπληρωματικός του Νίκου Σαργκάνη.
Την περίοδο 1984-85 αγωνίσθηκε στον Απόλλωνα Αθηνών, όπου και έκλεισε την πολυετή του καριέρα σε ηλικία 40 ετών!
Από τις 7 Απριλίου 1971 ο Λευτέρης Πουπάκης υπήρξε διεθνής 6 φορές με την Εθνική ομάδα και ήταν μέλος της ομάδας στο Ευρωπαϊκό πρωτάθλημα του 1980 στην Ιταλία την περίοδο όπου αγωνιζόταν στον ΟΦΗ.
Επίσης, αγωνίστηκε με την Εθνική Νέων στο Ευρωπαϊκό πρωτάθλημα 1968 και με την εθνική ενόπλων πήρε την 3η θέση στο Παγκόσμιο Κύπελλο Ποδοσφαίρου Ενόπλων 1972.
Μετά το ποδόσφαιρο ασχολήθηκε με την προπονητική, ξεκινώντας την καριέρα του ως προπονητής από τον Ο.Φ. Ιεράπετρας, τον οποίο ανέλαβε το καλοκαίρι του 1986 και εργάστηκε για 1 χρόνο. Το καλοκαίρι του 1987 ανέλαβε την τεχνική ηγεσία του Εργοτέλη. Από το 2001 ο Λευτέρης Πουπάκης είναι προπονητής τερματοφυλάκων στις ακαδημίες του Εργοτέλη.

</doc>
<doc id="69474" url="https://el.wikipedia.org/wiki?curid=69474" title="Red Checkers">
Red Checkers

Οι Red Checkers είναι το ακροβατικό αεροπορικό σμήνος επιδείξεων ακριβείας της Πολεμικής Αεροπορίας της Νέας Ζηλανδίας. Το σμήνος χρησιμοποιεί αεροσκάφη CT-4E Airtrainer. Παλαιότερα χρησιμοποιούσαν αεροσκάφη CT-4B και πρην από αυτά North American T-6 Harvard. Μέχρι το 2000 οι "Red Checkers" είχαν ως έδρα την αεροπορική βάση του Wigram. Τα αεροσκάφη που χρησιμοποιούσε η ομάδα είχαν ένα κόκκινο και άσπρο καρό σχέδιο στο ρύγχος, όμως αυτό τώρα έχει περιοριστεί σε μία μικρή καρό λωρίδα.
Η ομάδα είναι γνωστή για τις επιδείξεις της όπου τα αεροσκάφη εκτελούν τους ελιγμούς τους με τέτοιο τρόπο δίνοντας την εντύπωση στους θεατές ότι κοιτάζουν από ένα καθρέφτη. Οι "Red Checkers" είναι το μακροβιότερο σμήνος στη Νέα Ζηλανδία. Οι Jetabatic με τα de Havilland Vampire τους και οι Kiwi Red με τα A-4 Skyhawk τους άντεξαν λιγα μόνο χρόνια. 
Οι πιλότοι των "Red Checkers" είναι ανώτεροι εκπαιδευτές πιλότοι στην Σχολή Πιλότων της Πολεμικής Αεροπορίας της Νέας Ζηλανδίας στην αεροπορική βάση Ohakea.

</doc>
<doc id="69478" url="https://el.wikipedia.org/wiki?curid=69478" title="Maggie Simpson">
Maggie Simpson

Η Margaret "Maggie" Simpson είναι φανταστικός χαρακτήρας από την τηλεοπτική σειρά κινουμένων σχεδίων "The Simpsons". Είναι το νεώτερο μέλος της οικογένειας, με το μικρότερο χρόνο συμμετοχής από τα βασικά μέλη των Σίμπσονς και εμφανίζεται πάντα σε νηπιακή ηλικία. Η πρώτη της εμφάνιση έγινε όταν ακόμη οι Simpsons αποτελούσαν εμβόλιμο σκετσάκι στο σόου της Τρέισι Ούλμαν και συγκεκριμένα στο επεισόδιο "Good Night".
Ιστορία.
Το όνομα της το οφείλει στην Μάργκαρετ "Μάγκυ" Γκρόνιγκ, αδελφή του δημιουργού των Σίμσονς, Ματ Γκρέινινγκ. Στα κωμικά ορόσημα της συγκαταλέγονται η τάση της να σκουντουφλάει και να πέφτει με το πρόσωπο προσπαθώντας να περπατήσει (κάτι που με τον καιρό μετριάστηκε) καθώς και η επιρρέπεια της στο να ρουφάει την πιπίλα παράγοντας το χαρακτηριστικό ήχο που έγινε το σήμα κατατεθέν της. 
Ρόλος.
Κατά τη διάρκεια της εναρκτήριας σεκάνς η μικρούλα Μάγκυ περνάει από το σκάνερ ενός ταμείου σούπερ μάρκετ και στην ταμειακή μηχανή εμφανίζεται σαν τιμή η ένδειξη $847.63 που αποτελεί αναφορά στο μέσο μηνιαίο κόστος για τις πάνες ενός μωρού το 1989 στις Η.Π.Α. Στο επεισόδιο 138 το σκάνερ δίνει την ένδειξη "NRA 4EVER", μια αναφορά σε ένα διαρκές πείραγμα που θέλει τους δημιουργούς της σειράς μέλη αριστερών ριζοσπαστικών οργανώσεων.
Προσωπικότητα.
Όπως και τα περισσότερα μωρά η Μάγκι εντυπωσιάζεται και επηρεάζεται εύκολα από όλα όσα βλέπει γύρω της. Σε ένα από τα επεισόδια της σειράς, επηρεασμένη από ένα βίαιο καρτούν, χτύπησε τον πατέρα της Χόμερ Σίμσον με ένα ξυλόσφυρο, πέταξε βελάκια στη φωτογραφία του και τον απείλησε κραδαίνοντας ένα μολύβι. Το ταλέντο της στο χειρισμό όπλων έχει επίσης φανεί στα επεισόδια "Who Shot Mr. Burns?" και "Papa's Got a Brand New Badge" όπου ξεφορτώνεται μια ομάδα μαφιόζων πυροβολώντας τους με τουφέκι.
Η Μάγκι, αν και βρέφος, φαίνεται να είναι το εξυπνότερο μέλος της οικογένειας. Στο επεισόδιο "Smart and Smarter" υπονοείται ότι έχει μεγαλύτερο IQ ακόμη και από τη Λίσα (αν και στο τέλος του επεισοδίου αποκαλύπτεται ότι η Λίσα την έχει βοηθήσει στα τέστ). Εντούτοις, στο ίδιο επεισόδιο η Μάγκι παίζει το σαξόφωνο της αδελφής της καλύτερα από εκείνη λίγο πριν της το πάρει, δηλώνοντας ότι "δεν είναι για μωρά".
Σε ηλικία μόλις ενός έτους, η Μάγκι μπορεί να σχηματίσει με τα τουβλάκια της τη λέξη EMCSQU (E=MC²) ενώ η Λίσα σε ηλικία τριών ετών μόλις που μπορούσε να σχηματίσει τη λέξη "STAR". Απαντά σε πολύπλοκες ερωτήσεις και να μετράει με τα τουβλάκια της, να παίζει στο παιδικό της ξυλόφωνο τον "Καρυοθραύστη" του Τσαϊκόφσκι, γράφει το όνομα της, να αναγνωρίζει πολύπλοκα γεωμετρικά σχήματα, αλλάζει τις πάνες της μόνη της και τέλος οδηγά το αυτοκίνητο της οικογένειας με αρκετή επιδεξιότητα.
Η εξυπνάδα και οι ηγετικές της ικανότητες φαίνονται στο επεισόδιο "A Streetcar Named Marge", όπου ηγείται μιας εξέγερσης των μωρών του βρεφονηπιακού σταθμού.
Φωνή.
Εκτός ελαχίστων εξαιρέσεων η Μάγκυ ποτέ δεν μιλάει, αν και πάντα συμμετέχει στα τεκτενόμενα με έξυπνες χειρονομίες και εκφράσεις του προσώπου της. Η πρώτη λέξη που ακούστηκε από τα χείλια της ήταν στο επεισόδιο "Lisa's First Word" όπου πρόφερε τη λέξη "Daddy" (μπαμπά) σε ένα άδειο δωμάτιο. Τη φωνή της Μάγκυ σε αυτή τη σπάνια περίπτωση δάνεισε η ηθοποιός Ελίζαμπεθ Τέιλορ.

</doc>
<doc id="69481" url="https://el.wikipedia.org/wiki?curid=69481" title="Παλαιοκαθολική Εκκλησία">
Παλαιοκαθολική Εκκλησία

Η Παλαιοκαθολική Εκκλησία αποτελεί κοινότητα χριστιανικών εκκλησιών. Πολλές από αυτές ήταν οι γερμανόφωνες εκκλησίες, οι οποίες αποσχίστηκαν από την Καθολική Εκκλησία στη δεκαετία του 1870 εξαιτίας της καθιέρωσης του δόγματος του αλάθητου του Πάπα από την Α΄ Βατικάνεια Σύνοδο.
Ο όρος «Παλαιοκαθολικοί» πρωτοχρησιμοποιήθηκε το 1853 για να αναφερθεί στα μέλη της έδρας της Ουτρέχτης, οι οποίοι δεν ήταν στη δικαιοδοσία του Πάπα. Σήμερα, παρόλο που οι ευρωπαϊκές παλαιοκαθολικές εκκλησίες ανήκουν στην Ένωση της Ουτρέχτης (η οποία ιδρύθηκε με τη Διακήρυξη της Ουτρέχτης το 1889 και βρίσκεται σε πλήρη κοινωνία με την Αγγλικανική Εκκλησία), υπάρχουν πολλές οι οποίες είναι ανεξάρτητες, ιδιαίτερα στις ΗΠΑ.

</doc>
<doc id="69483" url="https://el.wikipedia.org/wiki?curid=69483" title="Παλαιοκαθολικοί">
Παλαιοκαθολικοί



</doc>
<doc id="69484" url="https://el.wikipedia.org/wiki?curid=69484" title="Οικογένεια Παπαδιαμαντόπουλου">
Οικογένεια Παπαδιαμαντόπουλου

Η οικογένεια Παπαδιαμαντόπουλου ήταν εύπορη πατρινή οικογένεια, μέλη της οποίας διακρίθηκαν ως έμποροι, στρατιωτικοί, πολιτικοί και ποιητές.
Γενάρχης της οικογένειας ήταν ο Γεώργιος Μαργαρίτης από την Ήπειρο, ο οποίος απηγχονίσθη στο χωριό Πλαίσια κατά διαταγήν του διοικητή Ιωαννίνων Αχμετ Πασά. Ο γιος αυτού, ο ιερέας Διαμάντης Μαργαρίτης κατέφυγε στο Αιτωλικό για να γλιτώσει απο τους Τούρκους. Τα τέκνα του, Γεώργιος και Αναστάσιος, εγκαταστάθηκαν στην Κόρινθο και στην Πάτρα αντίστοιχα χρησιμοποιώντας όμως το επώνυμο Παπαδιαμάντης, έτσι ώστε να μην ανακαλύψουν οι Τούρκοι τα ίχνη τους. Και οι δύο ασχολήθηκαν με το εμπόριο, ο Γεώργιος όμως απεβίωσε νωρίς, αφήνοντας δύο ορφανά παιδιά, τον Ιωάννη και την Ανθή, των οποίων την επιμέλεια ανέλαβε ο Αναστάσιος.
Τα πρώτα χρόνια.
Ο Ιωάννης Παπαδιαμαντόπουλος αρχικά εργάστηκε στον θείο του, Αναστάσιο, αλλά στη συνέχεια δημιούργησε δικό του εμπορικό οίκο. Σύντομα εξελίχτηκε σε έναν από τους σημαντικότερους και ισχυρότερους εμπόρους της Πελοποννήσου ενώ επεκτάθηκε και στο τραπεζικό κλάδο. Απέκτησε τεράστια ακίνητη και κινητή περιουσία και δημιούργησε στενές φιλίες με τους προύχοντες της Πελοποννήσου. Πρόσφερε τεράστια ποσά στη Φιλική Εταιρεία και ήταν από τους πρωτεργάτες της επανάστασης του 1821.
Λίγο πριν το 1821.
Λίγο πριν ξεσπάσει η επανάσταση του 1821, έστειλε τα παιδιά του στο Λιβόρνο και στη Ζάκυνθο. Κατά τη διάρκεια της επανάστασης ο Ιωάννης Παπαδιαμαντόπουλος σκοτώθηκε στο Μεσολόγγι αφήνοντας πίσω του μια τεράστια περιουσία. Η απώλεια του οργανωτή της οικογένειας και του εμπορικού οίκου ήταν σημαντική αφού οι εμπορικές της δραστηριότητες, όσο διαρκούσε η επανάσταση, είχαν διακοπεί με αποτέλεσμα την έλλειψη ρευστού. Ο γιος του, Παναγιώτης (1810-1898), παρέλαβε μόνο κατεστραμμένες καλλιέργειες και ανέλαβε να συντάξει για λογαριασμό του μακαρίτη πατέρα του τον λογαριασμό των ζημιών, τον οποίο και απέστειλε στην επιτροπή αποζημιώσεων. Οι ζημιές λοιπόν σύμφωνα με τον Παναγιώτη ανέρχονταν στο τεράστιο ποσό των 1.177.915,18 γροσιών, εκτίμηση βέβαια υπερβολική. Υπολογίζεται ότι η οικογένεια είχε πάνω από 800 στρέμματα γης στην ιδιοκτησία της, τα οποία όμως ήταν αδύνατο να καλλιεργήσει χωρίς ρευστό. Γι´αυτό και τα περισσότερα από τα παιδιά του Ιωάννη, και για την ακρίβεια ο Σπυρίδων, ο Αδαμάντιος και ο Παναγιώτης, κατέφυγαν στον δανεισμό.
Διακρίσεις.
Παρ´ολα τα οικονομικά προβλήματα μέλη της οικογένειας κατάφεραν να διακριθούν. Ο Παναγιώτης Παπαδιαμαντόπουλος, ο οποίος ήταν κτηματίας, αναμείχθηκε με στα πολιτικά και πέτυχε να εκλεγεί βουλευτής ενώ είχε βραβευθεί από τον Όθωνα το 1847 ως ένας από τους εννέα πατρινούς φιλομοναρχικούς κτηματίες. Ο αδερφός του, Δημήτριος, κατατάχθηκε στο στρατό και διακρίθηκε φτάνοντας εως το αξίωμα του υποστράτηγου και πρωτοστατώντας στην έξωση του Όθωνα. Αλλά και ο Αδαμάντιος, ο οποίος ακολούθησε τον δικαστικό κλάδο κατάφερε να διακριθεί καταφέρνοντας να γίνει εισαγγελέας του Αρείου Πάγου. Τα παιδιά του Δημητρίου, δηλαδή οι Γεώργιος, Ανδρέας και Ιωάννης συνέχισαν την πολιτική και στρατιωτική παράδοση της οικογένειας αφού ο Γεώργιος και ο Ιωάννης κατατάχθηκαν στον στρατό ως αξιωματικοί, φτάνοντας σε υψηλές θέσεις ενώ ο πρώτος κατάφερε να εκλεγεί και βουλευτής. Επίσης και ο τρίτος γιος, ο Ανδρέας, διακρίθηκε στο διπλωματικό σώμα και διαδραμάτισε σημαντικό ρόλο στο Κρητικό Ζήτημα. Ο διασημότερος και σημαντικότερος απόγονος της οικογένειας ήταν ο γιος του Αδαμάντιου, ο Ιωάννης, γνωστός και ως Ζαν Μορέας, ο οποίος διέπρεψε ως ποιητής κυρίως στην Γαλλία.
Σχέσεις με άλλες οικογένειες.
Τα μέλη της οικογένειας Παπαδιαμαντόπουλου συνδέθηκαν με επιγαμιαίες σχέσεις με τις σπουδαίες οικογένειες: Ρικάκη, Καλαμογδάρτη, Πασχαλίγκου, Μαλτέζου, Γερακάρη, Γιουρδή κ.α. Συγκεκριμένα ο Ιωάννης Παπαδιαμαντόπουλος είχε παντρευτεί με την Ελένη Καλαμογδάρτη, κόρη του Ιωάννη, γόνου της γνωστής οικογένειας των Καλαμογδάρτηδων, ο Αδαμάντιος την Σκευώ Γιουρδή, κόρη του πολιτικού Γιουρδή, ο Παναγιώτης την Κατίνα Πασχαλίγκου, κόρη του πρόξενου της Γαλλίας στην Κυπαρισσία Αναστάσιου, η Ελένη Παπαδιαμαντοπούλου, κόρη του Παναγιώτη, τον πλούσιο έμπορα Διονύσιο Μαλτέζο, η Θεώνη, κόρη επίσης του Παναγιώτη, τον μετέπειτα πρόεδρο της Βουλής, Αντώνιο Ρικάκη και η Ελένη, κόρη επίσης του Παναγιώτη, τον Ευστάθιο Γερακάρη. Ο τελευταίος απόγονος της οικογένειας με το επώνυμο Παπαδιαμαντόπουλος ήταν ο Γεώργιος που απεβίωσε το 1976. Από το 1900 και μετά κανένας απόγονος της οικογένειας δεν κατοικούσε στην Πάτρα.
Οικία της οικογένειας.
Η οικογένεια Παπαδιαμαντοπούλου είχε στην κατοχή της ένα τεράστιο συγκρότημα κτηρίων, στο οποίο διέμενε προεπαναστατικώς, το οποίο ήταν στην συνοικία του Αγίου Δημητρίου και έφτανε μέχρι την πλατεία Ομονοίας. Είχε πολλά δωμάτια αφού υπήρχαν ξεχωριστά δωμάτια για το προσωπικό του σπιτιού, το οποίο υπερέβαινε τα δεκαπέντε άτομα. Στις 21 Μαρτίου του 1821 οι Τούρκοι επιτέθηκαν στο σπίτι του σκοτώνοντας το θείο του Ιωάννη, Αδαμάντιο. Ο Ιωάννης είχε ειδοποιηθεί εγκαίρως και είχε προλάβει να οργανώσει την απαραίτητη άμυνα απωθώντας του Τούρκους. Τελικά το σπίτι όπως και τα περισσότερα σπίτια της πόλης κάηκαν από τους Τούρκους. Σήμερα η πλατεία Ομονοίας ονομάζεται προς τιμήν του Ιωάννη που είχε το σπίτι του εκεί, πλατεία Παπαδιαμαντοπούλου. Αλλά και η περιοχή Τσαούση λεγόταν παλιά "Χάνι του Παπαδιαμαντόπουλου". Η οικογένεια Παπαδιαμαντοπούλου είχε επίσης μεγάλες εκτάσεις γης στην περιοχή του Αγίου Διονυσίου, στην Άνω πόλη, στο Σαραβάλι, στο Μιντιλόγλι κ.α.

</doc>
<doc id="69485" url="https://el.wikipedia.org/wiki?curid=69485" title="Ιωάννης Παπαδιαμαντόπουλος (Νεότερος)">
Ιωάννης Παπαδιαμαντόπουλος (Νεότερος)



</doc>
<doc id="69486" url="https://el.wikipedia.org/wiki?curid=69486" title="Ιωάννης Α, Παπαδιαμαντόπουλος">
Ιωάννης Α, Παπαδιαμαντόπουλος



</doc>
<doc id="69487" url="https://el.wikipedia.org/wiki?curid=69487" title="Οικογένεια Παπαδιαμαντοπούλου">
Οικογένεια Παπαδιαμαντοπούλου



</doc>
<doc id="69490" url="https://el.wikipedia.org/wiki?curid=69490" title="Δυναστεία των Αντιγονιδών">
Δυναστεία των Αντιγονιδών

Η Δυναστεία των Αντιγονιδών (294 π.Χ.–168 π.Χ.) κυβέρνησε το αρχαίο Μακεδονικό Βασίλειο κατά τους ελληνιστικούς χρόνους, δηλαδή από τον θάνατο του Αλεξάνδρου του Μέγα, μέχρι και την κατάκτηση του ελλαδικού χώρου από τους Ρωμαίους.
Σύντομα ιστορικά στοιχεία.
Η δυναστεία οφείλει το όνομά της στον στρατηγό του Αλεξάνδρου που έμεινε γνωστός στην ιστορία ως Αντίγονος Α' ο Μονόφθαλμος. Μετά τη διαίρεση του αχανούς κράτους του Μακεδόνα στρατηλάτη, παραχωρήθηκε στον Αντίγονο το μεγαλύτερο μέρος της Μικράς Ασίας και της Συρίας. Οι προσπάθειές του να επεκτείνει τη σφαίρα επιρροής του εις βάρος των άλλων Διαδόχων είχε σαν αποτέλεσμα το θάνατό του στη Μάχη της Ιψού το 301 π.Χ. Στη μάχη συμμετείχαν επίσης ο γιος του, ο Δημήτριος ο Πολιορκητής και ο εγγονός του, Αντίγονος Β' Γονατάς. Επέζησαν και οι δύο και κατάφεραν εν τέλει να κατακτήσουν το κράτος της Μακεδονίας. Μετά από μια σύντομη απώλεια του θρόνου από τη δυναστεία, κατά την περίοδο ( 287 π.Χ. – 276 π.Χ.), ο Γονατάς επανέκτησε το θρόνο του και εδραίωσε τη δύναμη της δυναστείας στην Μακεδονία και την υπόλοιπη Ελλάδα μέχρι το 276 π.Χ. Η κυριαρχία τους έληξε με την κατάκτηση της Ελλάδας από τους Ρωμαίους, μετά τη Μάχη της Πύδνας το 168 π.Χ.
Κατά τη διάρκεια της βασιλείας των Αντιγονιδών, η Μακεδονία γνώρισε μέρες στρατιωτικής δύναμης και οικονομικής ευημερίας. Η εξωτερική τους πολιτική επεκτεινόταν σε όλο τον σύγχρονο ελλαδικό χώρο, το Αιγαίο πέλαγος, τη Μικρά Ασία, την Κύπρο και τα στενά του Ελλήσποντου. Ανάλογα με τις περιστάσεις είχαν εναλλασσόμενες περιόδους πολέμου και διπλωματικών επαφών με τα γειτονικά βασίλεια των άλλων Διαδόχων: με τους Σελευκίδες, τους Πτολεμαίους, το Λυσίμαχο, το Βασίλειο της Ηπείρου και τις πόλεις - κράτη της νότιας Ελλάδας. Οι επαφές αυτές σφραγίζονταν από αιματηρούς πολέμους, πρόσκαιρες συμμαχίες και διπλωματικούς γάμους.
Οι Βασιλείς της Δυναστείας.
Τα μέλη της Δυναστείας των Αντιγονιδών είναι:
Σημερινή χρήση του ονόματος.
Η πλατεία "Αντιγονιδών" και η αντίστοιχη στάση του ΟΑΣΘ στη Θεσσαλονίκη πήρε το όνομά της από τη δυναστεία αυτή.

</doc>
<doc id="69494" url="https://el.wikipedia.org/wiki?curid=69494" title="Emanuelle in America">
Emanuelle in America

Το Emanuelle in America γνωστο επισής και με τον τίτλο Brutal Nights είναι μια ερωτική ταινία ιταλικής παραγωγής 1977 σε σκηνοθεσία Τζο Ντ' Αμάτο και με πρωταγωνίστρια τη Λάουρα Γκέμσερ. Πρόκειται για την τέταρτη ταινία με τη Μαύρη Εμμανουέλα, μια ηρωίδα που δημιούργησαν Ιταλοί παραγωγοί και σκηνοθέτες με στόχο να εκμεταλλευθούν την εμπορική επιτυχία της αυθεντικής Εμμανουέλας (1974) του Ζιστ Ζεκίν.
Περίληψη.
Μια Αμερικανίδα δημοσιογράφος ταξιδεύει στον κόσμο σε αναζήτηση μιας καλής ιστορίας. Στη διάρκεια των ταξιδιών της θα μπει σε ένα σύγχρονο χαρέμι και θα λάβει μέρος σε πριβέ διπλωματικά πάρτι στη Βενετία. Στην προσπάθεια της να "ξεσκεπάσει" έναν διεφθαρμένο πολιτικό, θα βρεθεί αντιμέτωπη με ένα κύκλωμα που απάγει κοπέλες και τις αναγκάζει να συμμετέχουν σε σκληρά πορνογραφικά φιλμ. Ερχόμενη πολύ κοντά στον θάνατο, η Εμμανουέλα αναρωτιέται μήπως έφτασε η ώρα να αποσυρθεί για πάντα.

</doc>
<doc id="69497" url="https://el.wikipedia.org/wiki?curid=69497" title="Silver Swallows">
Silver Swallows

 
Οι Silver Swallows ήταν το αεροπορικό σμήνος επιδείξεων της Πολεμικής Αεροπορίας της Ιρλανδιας, από το 1986 έως το 1998. Η ομάδα χρησιμοποιούσε τέσσερα εκπαιδευτικά αεροσκάφη Fouga CM170 Magister της Μοίρας Ελαφριάς Κρούσης και είχε την έδρα της στη αεροπορική βάση Casement, κοντά στο Δουβλίνο. Το όνομα "Silver Swallows" προήλθε από το χρώμα και τη ουρά σχήματος 'V' των αεροσκαφών Magister που η ομάδα χρησιμοποιούσε. Σε όλη την ιστορία της η ομάδα λειτούργησε σε βάση μερικής απασχόλησης, με τα καθήκοντα επίδειξης να είναι δευτερεύουσας σημασίας στους αρχικούς ρόλους της Μοίρας Ελαφριάς Κρούσης. 
Ιστορία.
Η ομάδα διαμορφώθηκε το 1986 από τον Gerard John Flanagan, αρχικά με τρία αεροσκάφη. Η πρώτη επίδειξή τους ήταν στην βάση του Baldonnel, μπροστά σε πάνω από 90.000 θεατές. Το 1987 ένα τέταρτο Magister προστέθηκε στην ομάδα, και για τα επόμενα χρόνια συνέχισαν να πετούν στα ιρλανδικά αεροπορικά show.
Η ομάδα έκανε πολύ λίγες εμφανίσεις εκτός Ιρλανδίας κατά τη διάρκεια της ύπαρξής τους και η πρώτη επίδειξή τους στο εξωτερικό πραγματοποιήθηκε στις 26 Ιουλίου 1990 στην αεροπορική βάση RAF Brawdy της RAF. Οι επόμενες επιδείξεις τους πραγματοποιήθηκαν αρκετά χρόνια αργότερα, το 1997, όταν η ομάδα επισκέφτηκε διάφορα αεροπορικά show στην Μεγάλη Βρετανία και το Βέλγιο. Εμφανίστηκαν επίσης στο μεγαλύτερο παγκόσμιο στρατιωτικό show, το Royal International Air Tattoo στην αεροπορική βάση του Φαίρφορντ του 1997, όπου τους απονεμήθηκε το βραβείο Lockheed Martin Cannestra Trophy για την καλύτερη επίδειξη από ξένη ομάδα.
Η ομάδα διαλύθηκε το 1998 λόγω της απόσυρσης του Fouga Magister από την Ιρλανδική Αεροπορία.

</doc>
<doc id="69498" url="https://el.wikipedia.org/wiki?curid=69498" title="Τομά Πικετί">
Τομά Πικετί

Ο Τομά Πικετί ("Thomas Piketty"), γεννημένος την 7η Μαΐου 1971 στο Κλισί ("Clichy") είναι Γάλλος οικονομολόγος που στηρίζει το Γαλλικό Σοσιαλιστικό Κόμμα.
Εκπαίδευση.
Απόφοιτος της École Normale Supérieure του Παρισιού με ειδίκευση στα ανώτερα μαθηματικά, συνέχισε τις σπουδές του στην οικονομική επιστήμη υπό την αιγίδα του DELTA, μίας κοινής ερευνητικής μονάδας των Ανώτερων Σχολών της Γαλλίας, ιδιαιτέρως της Σχολής Ανώτερων Σπουδών στις Κοινωνικές Επιστήμες (EHESS). Επιβλέποντες της διδακτορικής του έρευνας ήταν ο Ροζέ Γκενερί και ο Sir Άντονυ Άτκινσον του London School of Economics.
Ξεκίνησε τη καριέρα του σε ηλικία 23 χρονών ως επίκουρος καθηγητής στο Τεχνολογικό Ινστιτούτο της Μασσαχουσέτης (MIT) συμμετέχοντας παράλληλα στο γαλλικό Συμβούλιο Οικονομικής Ανάλυσης. Παραιτούμενος από το ΜΙΤ μόλις δύο χρόνια μετά την ανάληψη των καθηκόντων του, επέστρεψε στη Γαλλία για να ενταχθεί στο ερευνητικό σώμα του CNRS, έναν κρατικό οργανισμό που αποτελεί την οριζόντια υποδομή έρευνας της Γαλλίας. Επιστρέφοντας εκεί όπου ξεκίνησε τις ανώτερες σπουδές του στην οικονομική ανάλυση και μετά από διοικητικούς μετασχηματισμούς και συγχωνεύσεις που ο ίδιος πρωτοστάτησε στη πραγματοποίησή τους, έδωσε πνοή στην École d'économie de Paris, ένα τμήμα οικονομικών επιστημών στο οποίο συμμετέχουν όλοι οι μεγάλοι Γάλλοι οικονομολόγοι παγκοσμίου φήμης. Η Σχολή αυτή αποτελεί την απάντηση της Γαλλίας στη δημιουργία ενός ινστιτούτου εφάμιλλου των μεγάλων αμερικανικών πανεπιστημίων στην εξαιρετικά ανταγωνιστική περιοχή της οικονομικής ανάλυσης.
Έρευνα.
Ο Πικετί βασίζεται σε ιδέες της κλασικής πολιτικής οικονομίας. Η έρευνά του εστιάζεται σε διάφορα θέματα, στην ευρύτερη ερευνητική ενότητα της δημόσιας οικονομικής. Η κύρια εργασία του συνίσταται στην ανάδειξη της οικονομικής ανάλυσης και της ιστορικής εξέλιξης των ανισοτήτων.
Στο σημαντικότερο του βιβλίο ΤΟ ΚΕΦΑΛΑΙΟ ΤΟΝ 21ο ΑΙΩΝΑ βασιζόμενος σε στοιχεία 250 ετών, από πολλές χώρες, ανατρέπει διάφορες θεωρίες για σταθερότητα στην διανομή του εισοδήματος, μεταξύ εργασίας και κεφαλαίου, (άποψη που συμμεριζόταν και ο John Maynard Keynes). Ανατρέπει και τις μελέτες του Simon Kuznets που βασιζόμενος σε χρονικά και γεωγραφικά περιορισμένα στοιχεία, είχε πιστέψει ότι η αύξηση της ανισότητας είναι μια προσωρινή αρχική φάση και διορθώνεται αργότερα. Στην περίφημη εξίσωση r&gt;g ( η απόδοση του κεφαλαίου είναι μεγαλύτερη από τον ρυθμό ανάπτυξης της οικονομίας) ο Πικετί συνοψίζει την μακροχρόνια τάση προς μεγαλύτερη συγκέντρωση του κεφαλαίου και προς μεγαλύτερη ανισότητα. Μόνο εξωγενείς παράγοντες, όπως οι δύο παγκόσμιοι πόλεμοι ή η ενσυνείδητη πολιτική παρέμβαση, μπορούν να διορθώσουν αυτή την τάση.
Τον Οκτώβριο του 2021, ο Thomas Piketty δήλωσε για το χρησιμοποιούμενο νόμισμα στη γαλλόφωνη Δυτική Αφρική και στη γαλλόφωνη Κεντρική Αφρική "Για να συνεχίσετε να μιλάτε το 2021 στο CFA Franc, είναι μια μορφή ανωμαλίας". το CFA Franc είναι ένα πολύ κακόβουλο νόμισμα.

</doc>
<doc id="69499" url="https://el.wikipedia.org/wiki?curid=69499" title="Βαβούρα">
Βαβούρα

Η Βαβούρα ήταν πολυθεματικό ελληνικό περιοδικό κόμικς της δεκαετίας του 1980. Πρωτοκυκλοφόρησε το 1981 και ήταν αρχικά δεκαπενθήμερο, στη συνέχεια όμως έγινε εβδομαδιαίο και κυκλοφορούσε κάθε Παρασκευή. Είχε σαν υπότιτλο «"Εβδομαδιαίο περιοδικό της πλάκας"» και περιείχε ένα πλήθος από μικρές χιουμοριστικές ιστορίες συνήθως μιας ή δύο σελίδων, οι οποίες ήταν κυρίως αγγλικής προέλευσης. Το εξώφυλλο ήταν έγχρωμο και το εσωτερικό του ασπρόμαυρο. Εκδότης του ήταν ο Νικόλαος Δεληγιώργης και διευθυντής ο Κώστας Μπαζαίος.
Οι ιστορίες ήταν κυρίως μεταφράσεις από αγγλικά περιοδικά, όπως τα "Beano", "Buster" και άλλα. Δεν έλειπαν, ωστόσο, και αναδημοσιεύσεις από ισπανικά κόμικς, όπως τα "Zippy y Zappe" του Escobar και "Αντιρίξ και Συμφωνίξ" ("Mortadelo y Filemón") και "Οδός Τρέλας 13" ("13, Rue del Percebe") του Φρανθίσκο Ιμπάνιεθ, το οποίο βρισκόταν στο οπισθόφυλλο κάθε τεύχους.
Η "Βαβούρα" σημείωσε τεράστια επιτυχία στο νεαρό κόσμο της εποχής και ξεχώριζε από τα άλλα περιοδικά για το σουρεαλιστικό χιούμορ του. Η κυκλοφορία του συνέχισε μέχρι που πλησίασε τα 400 τεύχη (σε δύο περιόδους έκδοσης).

</doc>
<doc id="69500" url="https://el.wikipedia.org/wiki?curid=69500" title="Ukrainian Falcons">
Ukrainian Falcons



</doc>
<doc id="69501" url="https://el.wikipedia.org/wiki?curid=69501" title="Team 60">
Team 60



</doc>
<doc id="69502" url="https://el.wikipedia.org/wiki?curid=69502" title="Γαλλικό Σοσιαλιστικό Κόμμα">
Γαλλικό Σοσιαλιστικό Κόμμα



</doc>
<doc id="69507" url="https://el.wikipedia.org/wiki?curid=69507" title="Πανιώνιος (ποδόσφαιρο)">
Πανιώνιος (ποδόσφαιρο)

Ο Πανιώνιος Γυμναστικός Σύλλογος Σμύρνης ιδρύθηκε το 1890 στη Σμύρνη της Μικράς Ασίας. Το τμήμα ποδοσφαίρου του Πανιωνίου, που σχηματίστηκε επί οργανωμένης βάσης το 1895, αποτελεί την αρχαιότερη και ιστορικότερη εν ενεργεία ελληνική ποδοσφαιρική ομάδα. Αυτήν την σεζόν αγωνίζεται στην 
Γ΄ Εθνική
Ιστορία.
Σμύρνη (1890-1922).
Σε εφημερίδες της πόλης αναφέρονται στο διάστημα 1890-1893 ποδοσφαιρικοί αγώνες των μελών του μουσικογυμναστικού σωματείου Ορφεύς Σμύρνης μεταξύ τους, με ομάδες ναυτών σε ξένα εμπορικά και πολεμικά πλοία και με συλλόγους αλλοδαπών κατοίκων (Football Club Smyrna, Bournobat JAA). Το άθλημα στη Σμύρνη έφεραν Άγγλοι, οι οποίοι διέμεναν κυρίως στη συνοικία του Μπουρνόβα. Εκεί δημιούργησαν γήπεδο, όπου έως το 1904 διεξάγονταν οι διεθνούς εμβέλειας Πανιώνιοι Αγώνες και αποτέλεσε έδρα της Bournobat Juniors Athletic Association of Smyrna, αγγλικής ένωσης με αρκετούς Έλληνες αθλητές. Από αυτούς, στο ποδόσφαιρο ξεχώριζαν οι: Αγγελόπουλος, Αναγνωστόπουλος, Αργυρίου, Γριμάνης, Καλομοίρης, Καραράς, Κεντρωτής, Κόγκος, Κούτελης, Μεγαρίδης, Παστουρμαντζής και Περώνης. Η JAA διασπάστηκε το 1908 σε δύο μέρη και το ένα εντάχθηκε στον προϋπάρχοντα (ίδρ. 1900 περίπου) Ερμή, ενώ το άλλο σχημάτισε το βραχύβιο Θησέα Μπουρνόβα.
Το 1895 συγκροτήθηκε η πρώτη οργανωμένη ποδοσφαιρική ομάδα του σωματείου Γυμνάσιον Σμύρνης, το οποίο επανενώθηκε με τον Ορφέα τον Οκτώβριο του 1898 (πενταετία μετά την αρχική του αποχώρηση), υπό τη νέα ονομασία Πανιώνιος Γυμναστικός Σύλλογος Σμύρνης. Παίκτες του τελευταίου επιλέχθηκαν στην αντιπροσωπευτική μικτή της Σμύρνης για τους Μεσοολυμπιακούς Αγώνες των Αθηνών το 1906, όπου και κατέλαβαν τη 2η θέση επί τεσσάρων ομάδων. Πάντως, κορμός εκείνης της αποστολής υπήρξαν οι ποδοσφαιριστές της Bournobat JAA.
Το επόμενο διάστημα ο Πανιώνιος πήρε τα ποδοσφαιρικά σκήπτρα της πόλης. Ως εκπρόσωπός της επίσης, στις 2 Μαρτίου 1908 νίκησε με 3-1 (ημίχρ. 1-1) τη μικτή Αθηνών-Πειραιώς (από παίκτες των Εθνικού ΓΣ Αθηνών, Πανελλήνιου ΓΣ και Πειραϊκού Συνδέσμου) σε φιλικό αγώνα που διεξήχθη στο Ποδηλατοδρόμιο του Νέου Φαλήρου, παρουσία του διαδόχου τότε Κωνσταντίνου και μελών της ελληνικής βασιλικής οικογένειας. Ο Πανιώνιος αγωνίστηκε με "κατερύθρους μπλούζας και λευκά πανταλόνια" και την ακόλουθη σύνθεση κατά την ορολογία της εποχής:
Στα τέλη του 1909 ο Πανιώνιος έδωσε τρεις αγώνες στην Αθήνα, αμέσως μετά τη λήξη του 2ου πρωταθλήματος ποδοσφαίρου που είχε διοργανώσει ο ΣΕΓΑΣ. Ο Πανιώνιος νίκησε με 5-3 τον πρόσφατο τότε πρωταθλητή Ελλάδος «Πανελλήνιο Ποδοσφαιρικό Όμιλο» -τον μετέπειτα Παναθηναϊκό-, ήρθε ισόπαλος 1-1 με τη Μικτή Πειραιά και ηττήθηκε με 2-3 από τη Μικτή Αθηνών. Μια φωτογραφία του 1909 με κύπελλο ίσως προέρχεται από αυτό το τουρνουά.
Είναι γνωστό πως ο Πανιώνιος και οι άλλες ομάδες της Σμύρνης (Απόλλων, Αρμενική, Μπουρνόβας, Πέλοψ Μελαντίας, Μακάμπι, Αλτάι (τουρκική), Ευαγγελική Σχολή, Σχολή Μπάρξερ) διοργάνωναν τουρνουά και κάποιο υποτυπώδες πρωτάθλημα. Σώζονται φωτογραφίες από αγώνες του Πανιωνίου στο στάδιό του. Αναφέρεται, ότι το 1910 το Κύπελλο Πανιωνίου κατέκτησε η Σχολή Μπάρξερ. Το 1911 ο Πανιώνιος έχασε το πρωτάθλημα από την Ευαγγελική Σχολή Σμύρνης και το 1922 από τον Απόλλωνα. Όμως, κατέκτησε την πρώτη θέση το 1913-1914, όπως φαίνεται σε μια φωτογραφία με κύπελλο, στην οποία διακρίνονται οι παίκτες: Χ. Βεντιρόζος, Μαγγανιώτης, Θ. Δημητρίου, Αντ. Πατιάδης και Σ. Δεσποτόπουλος. Την ισχύ της ομάδας αυτής αποδεικνύει και το γεγονός ότι το 1914 στην ενδεκάδα της Μικτής Σμύρνης συμμετείχαν οκτώ παίκτες του Πανιωνίου. Προπονητής της ομάδας, από το 1909 τουλάχιστον, ήταν ο γυμναστής Σοφ. Μάγνης.
Το 1920 στην Εθνική ομάδα που συγκροτήθηκε για τους Ολυμπιακούς Αγώνες της Αμβέρσας, συμμετείχαν οι εξής τρεις (3) ποδοσφαιριστές του Πανιωνίου: Αντώνιος Φωτιάδης (τερματοφύλακας), Θεόδωρος Δημητρίου (ο "Μπέμπης" ή "Μπίμπος", αριστερός ακραίος επιθετικός) και ο αναπληρωματικός Σωτήριος Δεσποτόπουλος (μέσος). Αντιμετώπισαν τη Σουηδία στις 28 Αυγούστου 1920, σε έναν αγώνα ο οποίος θεωρείται από τη Διεθνή Ποδοσφαιρική Ομοσπονδία FIFA ως ο πρώτος της εθνικής Ελλάδας (και μοναδικός επίσημος πριν τη δημιουργία της ΕΠΟ το 1926). Άμαθοι σε γήπεδο με χόρτο, οι παίκτες ταλαιπωρήθηκαν και στο 8ο μόλις λεπτό έμειναν 10 λόγω τραυματισμού του Καλούδη, για να ηττηθούν τελικά 0-9 (ημίχρ. 0-6). Η ίδια αποστολή κατά την επιστροφή της από την Αμβέρσα μέσω Άμστερνταμ-Παρισίων-Μασσαλίας, έδωσε φιλικό παιχνίδι με τοπικό σύλλογο της ολλανδικής πόλης και γνώρισε εκ νέου την ήττα με 2-4. Η τελευταία αυτή σύνθεση της Εθνικής δεν έχει ακόμη εξακριβωθεί, αλλά σίγουρα μετείχαν κάποιοι από τους προαναφερθέντες ποδοσφαιριστές του Πανιωνίου.
Το 1921, παίκτες της ομάδας στελέχωσαν τη μικτή Σμύρνης για τη σπουδαία συνάντηση Νέας Ελλάδος-Παλαιάς Ελλάδος στο στάδιο του Πανιωνίου, όπου παρουσία 7.500 θεατών, του Μητροπολίτη Σμύρνης Χρυσοστόμου, στρατιωτικών και πολιτικών αρχών της πόλης, η μικτή Αθηνών/Πειραιώς νίκησε 4-2. Ο σύλλογος το 1922 αδυνατεί να πάρει μέρος στο πασχαλινό τουρνουά της Ποδοσφαιρικής Ενώσεως Αθηνών-Πειραιώς, διότι πολλοί ποδοσφαιριστές του ήταν στρατευμένοι.
Αθήνα (1922-1940).
Παρά την καταστροφή και τον ξεριζωμό από τη Σμύρνη, ο Πανιώνιος ανασυγκρότησε σχετικά γρήγορα και με επιτυχία την ποδοσφαιρική ομάδα του. Ήδη στο πρώτο Δ.Σ. της προσφυγιάς, που συγκροτήθηκε στις 20 Νοεμβρίου 1922, ορίστηκαν ως έφοροι ποδοσφαίρου οι Δ. Αγγελομάτης και Σ. Γροσομανίδης. Στις 15 Ιανουαρίου 1923 η ποδοσφαιρική ομάδα του συλλόγου έκανε την παρθενική της εμφάνιση στο Γ΄ πρωτάθλημα Ε.Π.Σ. Αθηνών-Πειραιώς 1922-1923 εναντίον του Παναθηναϊκού: "Σήμερον εν τω Ποδηλατοδρομίω του Ν. Φαλήρου πρώτη εμφάνισις των σμυρναϊκών ποδοσφαιρικών σωματείων εις επισήμους αγώνας. Ώρα 2 1/4 μ.μ. Πανιώνιος Γυμναστ. Σύλλογος εναντίον Παναθηναϊκού Αγωνιστικού και Ποδοσφαιρικού Ομίλου.". Ο σύλλογος κατέλαβε τη 2η θέση στο Γ΄ και την 3η στο Δ΄ Πρωτάθλημα Αθηνών-Πειραιώς της Ένωσης Ποδοσφαιρικών Σωματείων Αθηνών-Πειραιώς.
Φιλικοί αγώνες.
Παρά το ότι δεν είχε δυνατή ομάδα, η φήμη του συλλόγου μεταξύ των προσφυγικών πληθυσμών ήταν πολύ μεγάλη και συχνά προσκαλείτο για φιλικούς αγώνες σε επαρχιακές πόλεις με έντονο προσφυγικό στοιχείο.
Νέα Σμύρνη (1940).
Το 1940, εν όψει της δημιουργίας του γηπέδου Ν. Σμύρνης οι παίκτες της Πράσινης Θύελλας αποφάσισαν ομαδικά να ενταχθούν στον Πανιώνιο. Έτσι δημιουργήθηκε πάλι η ποδοσφαιρική ομάδα του Πανιωνίου. Τη νέα ομάδα αποτέλεσαν οι: Βαζαίος, Μπουμπής, Λέκκας, Χριστάκης, Σκιαδάς, Ζαρκάδης, Βενετσάνος, Κωτσόβολος, Ηλιάδης, Χαροκόπος και Βασίλης Στάικος. Όμως, πριν καλά-καλά προλάβει να ανασυσταθεί, η ομάδα περιήλθε σε απραξία λόγω του πολέμου. Πρόλαβε να δώσει μόλις έναν φιλικό αγώνα με την Α.Ε. Καλλιθέας (2-0) στις 20 Οκτωβρίου 1940. Μια βδομάδα αργότερα ξεκίνησε ο πόλεμος. Στη διάρκεια της κατοχής ελάχιστη ποδοσφαιρική δραστηριότητα υπήρξε. Όμως η ομάδα επιβίωσε χάρη στις προσπάθειες του Γ. Ρουσόπουλου.
Περίοδος 1946-1959.
Μετά την κατοχή μια αξιόλογη φουρνιά ποδοσφαιριστών πλαισίωσαν το σωματείο και του χάρισαν επιτυχίες. Από το 1945 ως το 1959 που συστάθηκε η Α΄ Εθνική κατηγορία, ο Πανιώνιος συμμετείχε κανονικά στο πρωτάθλημα Αθηνών, το οποίο κατέκτησε το 1951. Έξι φορές προκρίθηκε στο πανελλήνιο πρωτάθλημα, στο οποίο τερμάτισε 2ος το 1951. Το επόμενο έτος έφτασε στον τελικό του Κυπέλλου Ελλάδος αποκλείοντας τους: Απόλλωνα Αθ. (2-1 εκτός), Εθνικό Π. (2-2, 3-2) και Δόξα Δρ. (2-1, 2-1). Στον τελικό έχασε από ατυχία από τον Ολυμπιακό. Ενώ προηγείτο με 2-1, ισοφαρίστηκε στο 90΄ και έχασε με 2-0 στον επαναληπτικό. Τα επόμενα χρόνια έφτασε άλλες τρεις φορές μέχρι τα ημιτελικά του κυπέλλου. 
Την περίοδο αυτή στην ομάδα αγωνίζονταν οι: Πεντζαρόπουλος, Νώντας Κασάπογλου, Κερδεμελίδης, Ι. Ζαρκάδης, Παυλίδης, Βασίλης Στάικος, Σκορδίλης, Νεστορίδης, Τσολιάς, Ν. Ζαρκάδης, Κώστας Σωτηριάδης (Κωστάρας), Αδάμ Τσουχνικάς, Θανάσης Σαραβάκος, Αναστάσιος Μυλωνάκης, Κων. Κωνσταντινίδης, Χρονόπουλος κλπ.
Διακρίσεις
Α΄ Εθνική κατηγορία (1959-1979).
Η δεκαετία του ’60.
Την περίοδο 1959-60 ο Πανιώνιος ήταν η μία από τις τέσσερις αθηναϊκές ομάδες που συγκρότησαν τις 16 της Α΄ Εθνικής κατηγορίας. Στο πρώτο πρωτάθλημα Α΄ Εθνικης Κατηγορίας αγωνίστηκαν οι: Κώστας Βαλλιάνος (τερμ.), Γιάννης και Γεώργιος Γιαννακόπουλος (αδέλφια), Κώστας Γεωργόπουλος, Παναγιώτης Ερμείδης, Κυριάκος Καζαντζίδης, Γρηγόρης Καψής, Γιώργος Κοσμόπουλος, Στάθης Μαυρίδης, Στέλιος Μπραουδάκης, Γιώργος και Παναγιώτης (Τάκης) Παπουλίδης (αδέλφια), Θανάσης Σαραβάκος, Στέλιος Σώχος (τερμ.), Στάθης Χάιτας, Θανάσης Χρήστου και Αδάμ Χρονόπουλος.
Η δεκαετία του ’60 ήταν από τις πιο πετυχημένες του συλλόγου. Με λιγοστές εξαιρέσεις τερμάτισε σχεδόν πάντα στην πρώτη εξάδα του πρωταθλήματος και έφθασε δύο φορές στον τελικό του κυπέλλου.
Η δεκαετία του ’70.
Η δεκαετία του ’70 ξεκίνησε με σημαντικές επιτυχίες και με προπονητή τον Άγγλο Τζο Μάλετ απέφερε τον πρώτο σημαντικό ποδοσφαιρικό τίτλο στο σωματείο.
Τη σπουδαία ομάδα εκείνης της περιόδου συγκροτούσαν οι παίκτες: Φίλης, Χριστοδούλου Δ. Σκρέκης, Τόλης Τσιρογιάννης, Θεοφιλόπουλος, Βασίλης Μωραϊτέλης, Στάθης Χάιτας, Θανάσης Ιντζόγλου, Μπάμπης Ιντζόγλου, Γιώργος Δέδες, Θωμάς Μαύρος, Αλέκος Παπασίκας, Γιάννης Κυριαζής, Κώστας Λαγός και Γιώργος Σπυρόπουλος 
Τις επιτυχίες ακολούθησε μια φθίνουσα πορεία. Πολλοί παίκτες του μεταγράφηκαν σε άλλα σωματεία και η ομάδα αποδυναμώθηκε. Στο πρωτάθλημα τερμάτιζε μόνιμα κάτω από την 7η θέση, με χειρότερη τη 16η το 1977-78 και συχνά κινδύνευε με υποβιβασμό. 
Το επαγγελματικό πρωτάθλημα (1979 έως σήμερα).
Η δεκαετία του ’80.
Τη δεκαετία του ’80 συνεχίστηκε η φθίνουσα πορεία και σχεδόν κάθε χρόνο η ομάδα κινδύνευε με υποβιβασμό. Μάλιστα, επί δύο συνεχόμενες χρονιές σώθηκε έπειτα από αγώνες μπαράζ: το 1983 με Μακεδονικό (3-2) και το 1984 με Γιάννινα (2-0 στην παράταση). Παρά τη μετριότητά της η ομάδα ανέδειξε ένα νέο αστέρι, τον επιθετικό Δημήτρη Σαραβάκο. Μετά τα μέσα της δεκαετίας, με πρόεδρο το Μιχάλη Σταματελάτο, ο Πανιώνιος είχε πάλι επιτυχίες υπό την καθοδήγηση του Βέλγου προπονητή Ούρμπεν Μπραμς, ο οποίος έμεινε στον πάγκο του Πανιωνίου για τρία χρόνια (1985-88) με απόλυτη επιτυχία (33 ν. - 27 ισ. - 30 ήτ.). Ο Μπραμς παραμένει ως σήμερα ο μακροβιότερος προπονητής του συλλόγου.
Η δεκαετία του ’90.
Η δεκαετία του ’90 ξεκίνησε με τους καλύτερους οιωνούς. Το 1990 πρώτος σκόρερ του πρωταθλήματος αναδείχθηκε ο Θωμάς Μαύρος με 22 γκολ. Το 1991 η ομάδα έφτασε στα ημιτελικά του κυπέλλου και ο Θωμάς Μαύρος τερμάτισε την καριέρα του έχοντας επιτύχει 260 γκολ, που είναι ρεκόρ όλων των εποχών στην Α΄ Εθνική. Τη χρονιά αυτή στην ομάδα αγωνίστηκαν και οι: Λαγωνικάκης, Καπουράνης, Βόκολος, Κοπιτσής, Μιρτσέκης, Λεάντρο, Τζανετής.
Τις επόμενες χρονιές η συνέχεια δεν ήταν ανάλογη και παρά την παρουσία του σπουδαίου Σέρβου ποδοσφαιριστή Μίλινκο Πάντιτς, ο σύλλογος έκανε τις χειρότερες εμφανίσεις της ιστορίας του στο πρωτάθλημα, με αποτέλεσμα να υποβιβαστεί δυο φορές στη Β΄ Εθνική (το 1992 και το 1996) και τις δυο φορές όμως προήχθη αμέσως.
Παρά την άσχημη παρουσία στο πρωτάθλημα, κατέκτησε ξανά το κύπελλο Ελλάδος το 1998, αν και στους πρώτους γύρους δυσκολεύτηκε απέναντι σε μικρές ομάδες. Αφού απέκλεισε τους: Πανελευσινιακό (1-3, 3-0), Ορφέα Αλεξανδρούπολης (0-0, 1-0), Απόλλωνα Καλαμαριάς (4-2, 2-0), ΠΑΟΚ (1-0, 1-1), στον τελικό νίκησε τον Παναθηναϊκό με 1-0 με γκολ του Ναλιτζή (53΄). Την ομάδα αποτελούσαν οι: Στρακόσια, Μπουγάς, Βόκολος, Β.Ιωαννίδης, Κατσιαμπής (78΄ Θ.Καρασαββίδης), Μένταν (65΄ Κάφαλης), Α.Μάντζιος, Ναλιτζής (73΄ Βάσμπεργκ), Καμίτσης, Σαπουντζής, Φύσσας. Προπονητής: Χρήστος Εμβολιάδης.
Το επόμενο έτος 1998-99 με προπονητή τον Ιρλανδό Ρόνι Γουίλαν είχε εντυπωσιακή πορεία στο κύπελλο Κυπελλούχων, φτάνοντας ως τα προημιτελικά. Επίσης, το 1999 ο Ναλιτζής αναδείχθηκε πρώτος σκόρερ του πρωταθλήματος αν και στον β΄ γύρο μεταγράφηκε στον ΠΑΟΚ.
2001-2010.
Στις αρχές της νέας δεκαετίας το σωματείο αντιμετώπισε οικονομικά προβλήματα. Το 2001 μπήκε σε ειδικό οικονομικό καθεστώς, όπως προβλεπόταν από τον Νόμο περί Ειδικής Εκκαθάρισης. Αγωνιστικά, επέδειξε σημαντικές διακρίσεις και σχεδόν κάθε χρόνο τερμάτιζε σε υψηλές θέσεις στο πρωτάθλημα και διεκδικούσε την έξοδο στο κύπελλο ΟΥΕΦΑ, κάτι που κατάφερε τρεις περιόδους: 2002-03 (5ος), 2003-04 (6ος) και 2006-07 (5ος). Βασικοί ποδοσφαιριστές των επιτυχιών αυτών ήταν, μεταξύ άλλων, οι: Ντρόμπνι, Γιαννόπουλος, Β.Μάντζιος, Τζιόλης, Φερεκίδης, Σίμονσιτς, Μπουλούτ, Μπελά, Λαγωνικάκης, Μπρέσκα, Βλτσεκ, Παρόντι, Ν.Σπυρόπουλος, Μάκος, Εξουζίδης, Μανιάτης, Πλετς, Ενσαλίβα, Μπερτέ, Τσικιτισβίλι, Γουνδουλάκης, Μήτρου, Ζωγραφάκης, Αραβίδης, Κένιγκ. Προπονητές οι Γιόζεφ Μπουμπένκο, Κάρολ Πέτσε και Έβαλντ Λίνεν.
Περίοδος Τσακίρη (2006-2010).
Το καλοκαίρι του 2006, μετά από μία χρονιά απαξίωσης και προ του κινδύνου υποβιβασμού και διάλυσης, το πλειοψηφικό πακέτο πέρασε στα χέρια του εφοπλιστή Κωνσταντίνου Τσακίρη, ο οποίος ήταν ήδη Πρόεδρος του Ερασιτέχνη Πανιωνίου. Από αυτή την αγωνιστική περίοδο (2006-07) ως τον Νοέμβριο του 2008 προπονητής ήταν ο παλιός Γερμανός διεθνής ποδοσφαιριστής Έβαλντ Λίνεν, με τον οποίο ο Πανιώνιος συνέχισε την ανοδική του πορεία και τερμάτισε δύο συνεχόμενες χρονιές στην 5η θέση. Το 2008 συμμετείχε στην τελευταία διοργάνωση του κυπέλλου Ιντερτότο, όπου αποκλείστηκε στον 3ο γύρο από την ιταλική Νάπολι. Toν Νοέμβριο του 2008 ο Λίνεν απομακρύνθηκε.
Τα επόμενα χρόνια η ομάδα δεν κατάφερε να ξαναβρεί τον δρόμο προς τις επιτυχίες. Η οικονομική δυσπραγία οδήγησε τη διοίκηση στην πώληση ή την παραχώρηση πολλών εξελίξιμων ή διεθνών παικτών καθώς και ποδοσφαιριστών με υψηλές αποδοχές, όπως μεταξύ άλλων οι: Φερνάντες, Ν.Σπυρόπουλος, Μάκος, Τζεμπούρ, Κρέσιτς, Χούτος, Ρεκόμπα, Εστογιανόφ (δανεικός στην Πενιαρόλ), Τζαβέλλας. Επίσης, για τρεις συνεχόμενες περιόδους κανείς προπονητής δεν έμεινε ως το τέλος του πρωταθλήματος. Ως διάδοχος του Λίνεν προσλήφθηκε ο Τάκης Λεμονής, ο οποίος παραιτήθηκε έπειτα από τρεις εβδομάδες. Στη θέση του προωθήθηκε ο επί δύο έτη βοηθός προπονητή της ομάδας Γιώτης Σταματόπουλος, ο οποίος παρέμεινε μέχρι το τέλος της αγωνιστικής περιόδου 2008-09.
Από τον Μάιο 2009 ως τον Ιανουάριο 2010 προπονητής του συλλόγου ήταν ο Βέλγος Εμίλιο Φερέρα που είχε υπογράψει τριετές συμβόλαιο αλλά παραιτήθηκε. Από τον Φεβρουάριο 2010 ως το τέλος της περιόδου προπονητής ανέλαβε ο Γιώργος Παράσχος.
2010 έως σήμερα.
Στις 26 Απριλίου 2010 προσλήφθηκε ο Σουηδός προπονητής Μίκαελ Στόρε, ο οποίος απολύθηκε στις 28 Οκτωβρίου του ίδιου έτους. Τον Νοέμβριο 2010 ανέλαβε ξανά ο Παράσχος αλλά παραιτήθηκε μια εβδομάδα αργότερα. Παράλληλα, υπήρχε διοικητικό χάος, έπειτα από την απόφαση του Τσακίρη να αποχωρήσει και να παραχωρήσει τον διοικητικό έλεγχο στον ερασιτέχνη. Από τις 10 Δεκεμβρίου 2010 προπονητής ανέλαβε ο Τάκης Λεμονής που παρέμεινε ως τη 10η αγωνιστική της επόμενης περιόδου. Η μείωση του μπάτζετ και η αποχώρηση βασικών ποδοσφαιριστών είχαν ως αποτέλεσμα να αποχωρήσει από την ομάδα, την οποία ανέλαβε ο Άκης Μάντζιος ως το τέλος της περιόδου 2011-12, καταφέρνοντας την παραμονή της στην κατηγορία.
Την περίοδο 2012-13 ο σύλλογος αναγκάστηκε να στηριχτεί σε νεαρούς ποδοσφαιριστές προερχόμενους από τα τμήματα υποδομής με λιγοστές προσθήκες, καθώς δεν μπόρεσε να εξασφαλίσει, λόγω των μεγάλων οικονομικών προβλημάτων, άδεια για μεταγραφές ποδοσφαιριστών άνω των 23 ετών. Στη δύσκολη αυτή φάση προπονητής ανέλαβε ο πρώην διεθνής τερματοφύλακας Δημήτρης Ελευθερόπουλος, στην πρώτη προπονητική του προσπάθεια. Με τους "μπέμπηδες" της ομάδας έκανε έναν εκπληκτικό πρώτο γύρο, στον οποίο η ομάδα βρισκόταν σχετικά κοντά στην κορυφή της βαθμολογίας, όμως ακολούθησαν συνεχόμενα άσχημα αποτελέσματα και ο Ελευθερόπουλος αποχώρησε την 22η αγωνιστική, για να ολοκληρώσει τη χρονιά ο Κώστας Παναγόπουλος.
Η απαγόρευση μεταγραφών συνεχίστηκε και την επόμενη περίοδο 2013-14 καθώς τα οικονομικά προβλήματα παρέμειναν, ενώ αποχώρησαν οι περισσότεροι έμπειροι ποδοσφαιριστές όπως οι Γουνδουλάκης, Σιδεράκης, Ρόκας, Ανδράλας και στον β΄ γύρο ο Μενδρινός. Τα "κάστανα από τη φωτιά" ανέλαβε να βγάλει ο Νίκος Παντέλης που παρέμεινε ως τον πρώτο γύρο, φέρνοντας ικανοποιητικά αποτελέσματα, όμως η διοίκηση αποφάσισε να τον αντικαταστήσει με τον Κώστα Παναγόπουλο. Στη δεύτερη θητεία του τελευταίου η ομάδα βρέθηκε σε δύσκολη βαθμολογική θέση, με αποτέλεσμα τις τελευταίες δέκα αγωνιστικές να κληθεί ο έμπειρος Νίκος Αναστόπουλος, που κατάφερε τελικά να σώσει τον σύλλογο από τον υποβιβασμό.
Παρά την οικονομική κρίση, την περίοδο αυτή οι "κυανέρυθροι" ανέδειξαν πλήθος ταλαντούχων παικτών, προερχόμενων από τα τμήματα υποδομής, αρκετοί από τους οποίους στελέχωσαν την εθνική ομάδα, όμως οι περισσότεροι παραχωρήθηκαν σε άλλους συλλόγους αντί "πινακίου φακής", όπως οι: Μανιάτης, Σιόβας, Σάμαρης, Κολοβός, Αυλωνίτης (Ολυμπιακός), Κοντοές, Αραβίδης, Ντούνης, Ανέστης, Λαμπρόπουλος (ΑΕΚ), Π.Σπυρόπουλος (Παναθηναϊκός), Κούρος (Ατρόμητος), Περιστερίδης (Πλατανιάς).
Η περίοδος 2014-15 ξεκίνησε με τον σύλλογο να εξακολουθεί να βρίσκεται υπό καθεστώς απαγόρευσης μεταγραφών ποδοσφαιριστών άνω των 23 ετών (επιτρέπονταν μόλις τρεις) και για ακόμη μια χρονιά κλήθηκε να αντεπεξέλθει με νεαρούς παίκτες από τις ακαδημίες του, κατάφερε ωστόσο να παραμείνει στην κατηγορία, τερματίζοντας στη 13η θέση. Την επόμενη χρονιά (2015–16) τερμάτισε πέμπτος, εξασφαλίζοντας τη συμμετοχή του στα πλέι οφ και παράλληλα την έξοδό του στο Γιουρόπα Λιγκ (2016-17), δεν κατάφερε όμως να συμμετάσχει καθώς δεν έλαβε τη σχετική άδεια συμμετοχής από την ΟΥΕΦΑ και τη θέση του πήρε ο ΠΑΣ Γιάννινα που είχε τερματίσει 6ος.
Στο πρωτάθλημα της περιόδου 2016-17 τερμάτισε ξανά στην πέμπτη θέση, συμμετέχοντας για δεύτερη συνεχή χρονιά στα πλέι οφ, εξασφαλίζοντας παράλληλα την παρουσία του στο Γιουρόπα Λιγκ (2017-18).
Στο πρωτάθλημα της περιόδου Σούπερ Λιγκ Ελλάδας 2019-20 ο Πανιώνιος δεν πήρε αδειοδότηση οπότε ξεκίνησε το πρωτάθλημα με -6 βαθμούς και με απαγόρευση μεταγραφών. Έπειτα από μια περίεργη χρόνια τερμάτισε τελευταίος ένα βαθμό πίσω από την προτελευταία Ξάνθη και υποβιβάστηκε στην Σούπερ Λιγκ 2. Τελικά δεν δήλωσε συμμετοχή και αγωνίστηκε στην Γ'Εθνική. Την πρώτη του σεζόν σε ερασιτεχνική κατηγορία έκανε μια καταπληκτική πορεία και τερμάτισε στην 1η θέση του 6ου ομίλου αήττητος. Ύστερα αγωνίστηκε στα μπαράζ ανόδου για την Σούπερ λιγκ 2 στα οποία βγήκε 4ος. Όμως του δόθηκε δικαίωμα συμμετοχής στην παραπάνω κατηγορία λόγω αποχωρήσεων, αλλά λόγω χρεών που άγγιζαν τα 2 εκατ. τελικά θα παραμείνει και την σεζόν 2021-22 στην Γ' Εθνική. 
Οικονομικά και ιδιοκτησιακό.
Το 10% των μετοχών της ΠΑΕ Πανιώνιος Γ.Σ.Σ. άνηκε στο ιδρυτικό σωματείο Πανιώνιος Γ.Σ.Σ., όπως προβλέπει ο νόμος.
Το 67% των μετοχών κατείχαν οι Χρήστος Δάρας και Νίκος Ζαμάνης. 
Από το 2020 δεν υπάρχει ΠΑΕ λόγω υποβιβασμού στη Γ΄ Εθνική
Επωνυμία.
Η επωνυμία της Αθλητικής Ανώνυμης Εταιρείας (ΑΑΕ), απαραίτητης για τη συμμετοχή της ομάδας (ΠΑΕ) σε επαγγελματική ποδοσφαιρική κατηγορία, έχει αλλάξει με το πέρασμα των χρόνων ως ακολούθως:
Έμβλημα.
Το έμβλημα της ομάδας του Πανιωνίου έχει εξελιχθεί με την πάροδο των ετών. Το 2006, η ΠΑΕ αντικατέστησε το σήμα της με αυτό του ερασιτέχνη.
Οι αγώνες στις ευρωπαϊκές διοργανώσεις.
Κορυφαία διάκριση του συλλόγου στις ευρωπαϊκές διοργανώσεις αποτέλεσε η συμμετοχή του στην προημιτελική φάση του κυπέλλου Κυπελλούχων την αγωνιστική περίοδο 1998-99, αποκλείοντας κατά σειρά τη φινλανδική Χάκα και τον Απόλλωνα Λεμεσού, για να αποκλειστεί από τη μετέπειτα νικήτρια του θεσμού Λάτσιο. 
Ο Πανιώνιος ήταν η πρώτη ελληνική ομάδα που αγωνίστηκε στο (νεοσύστατο τότε) κύπελλο UEFA την περίοδο 1971-72, στη δεύτερη ευρωπαϊκή συμμετοχή του. Είχε προηγηθεί η παρουσία του δύο χρόνια νωρίτερα (1969-70) στο κύπελλο Διεθνών Εκθέσεων (διοργάνωση που σταμάτησε το 1971 και ουσιαστικά αντικαταστάθηκε από το κύπελλο UEFA). 
Η μεγαλύτερη σε έκταση νίκη που έχει επιτύχει, σημειώθηκε στο κύπελλο Κυπελλούχων της περιόδου 1979-80 επί της ολλανδικής Τβέντε με 4-0 (εντός έδρας), στην ευρύτερη νίκη που έχει σημειώσει ποτέ ελληνική ομάδα εναντίον ολλανδικής. Η μεγαλύτερη ήττα του σημειώθηκε στην πρώτη του συμμετοχή στο κύπελλο UEFA (1971-72) από την ουγγρική Φερεντσβάρος με 6-0 (εκτός έδρας), ενώ τα περισσότερα τέρματα σε έναν αγώνα (συνολικά 7) σημειώθηκαν στην εντός έδρας νίκη με 5-2 επί της γεωργιανής Ντιναμό Τιφλίδας, στο κύπελλο UEFA της περιόδου 2004-05.
Δύο ακόμη σπουδαίες στιγμές στην ευρωπαϊκή πορεία του συλλόγου υπήρξαν οι προκρίσεις στο κύπελλο UEFA επί της ιταλικής Ουντινέζε (2004-05) και της γαλλικής Σοσό (2007-08), που είχαν ως αποτέλεσμα τη συμμετοχή των "κυανέρυθρων" στη φάση των ομίλων της διοργάνωσης.
Στην πρώτη θέση των σκόρερ στην ιστορία του συλλόγου στις ευρωπαϊκές διοργανώσεις βρίσκονται τέσσερις ποδοσφαιριστές με 3 τέρματα, οι Νίκος Αναστόπουλος (στο κύπελλο Κυπελλούχων της περιόδου 1979-80), Αντώνης Σαπουντζής (στο κύπελλο Κυπελλούχων της περιόδου 1998-99), Βαγγέλης Μάντζιος (στο κύπελλο UEFA της περιόδου 2004-05 και συγκεκριμένα με χατ τρικ στον νικηφόρο αγώνα με 5-2 εναντίον της Ντιναμό Τιφλίδας) και Σαμέντ Γεσίλ (στο Europa League 2017-18).
Σύνολο ευρωπαϊκών συμμετοχών.
Προκρίσεις: 8 – Αποκλεισμοί: 9 (7 νοκ άουτ, 2 σε όμιλο)
Στο Κύπελλο Ράπαν.
Το καλοκαίρι του 1964 ο Πανιώνιος πήρε μέρος στο Κύπελλο Ράπαν στη θέση του Ολυμπιακού, ο οποίος αποσύρθηκε ενώ είχε ήδη δώσει δύο αγώνες με Τουλούζ (2-4) και Ντιναμό Ζάγκρεμπ (0-4) και εν συνεχεία δεν πήγε στη Γαλλία να αγωνιστεί με την Τουλούζ. Τα αποτελέσματα αυτά υπολογίστηκαν στη βαθμολογία, χωρίς να αγωνιστεί ξανά ο Πανιώνιος με τις ομάδες αυτές. Ο Πανιώνιος έδωσε τους υπόλοιπους τέσσερις αγώνες, δύο εντός έδρας στο Καυτανζόγλειο Στάδιο (το οποίο είχε προβολείς) και δύο εκτός έδρας με Μάλμε και Τουλούζ. Ο εκτός έδρας αγώνας με την Τουλούζ, στον οποίο αρνήθηκε να μετάσχει ο Ολυμπιακός, αρχικά κατακυρώθηκε με 3-0 υπέρ της γαλλικής ομάδας, όμως αγωνίστηκε τελικά ο Πανιώνιος καθυστερημένα, στις 30 Σεπτεμβρίου, οπότε διαγράφηκε ο μηδενισμός του Ολυμπιακού καθώς και οι οικονομικές απαιτήσεις της γαλλικής ομάδας από τους "ερυθρόλευκους".
Διεθνείς παίκτες.
Έλληνες διεθνείς (ανδρών).
Ο Πανιώνιος αποτέλεσε το φυτώριο πολλών μεγάλων ποδοσφαιριστών που στελέχωσαν την εθνική Ελλάδας αλλά και τις μικρές εθνικές ομάδες.
Από τον σύλλογο αναδείχθηκαν πολλοί διεθνείς, ιδίως τερματοφύλακες και μεγάλοι σκόρερ (σε παρένθεση οι συμμετοχές και τα γκολ με την εθνική ομάδα):
Λοιπές εθνικές ομάδες.
Ο σύλλογος έχει παράδοση στα τμήματα υποδομής και πολλοί ποδοσφαιριστές του έχουν αγωνιστεί στις μικρές εθνικές ομάδες Ελπίδων, Κ-20, Νέων και Παίδων, χωρίς να έχουν αγωνιστεί στην εθνική ανδρών ως παίκτες του Πανιωνίου. Επίσης, παίκτες του συλλόγου έχουν στελεχώσει την ολυμπιακή ομάδα στα προολυμπιακά τουρνουά και στην Ολυμπιάδα 2004 ή τη μεσογειακή ομάδα καθώς και τις Εθνικές Ενόπλων και Ερασιτεχνών. 
Ξένοι διεθνείς.
ΕΥΡΩΠΗ
ΕΥΡΩΠΗ
ΑΣΙΑ
ΩΚΕΑΝΙΑ
ΑΦΡΙΚΗ
ΝΟΤΙΑ ΑΜΕΡΙΚΗ
ΒΟΡΕΙΑ-ΚΕΝΤΡΙΚΗ ΑΜΕΡΙΚΗ
Σύνδεσμος παλαιμάχων.
Ο "Σύνδεσμος Παλαιμάχων Ποδοσφαιριστών του Πανιωνίου" ιδρύθηκε το 1992 και ως μέλη του μπορούν να ενταχθούν όλοι όσοι φόρεσαν τη φανέλα του Πανιωνίου. Έχει 135 τακτικά και 12 επίτιμα μέλη. Σκοποί του Συνδέσμου είναι η σύσφιξη των σχέσεων, η αλληλοβοήθεια και η πραγματοποίηση πολιτιστικών, κοινωνικών και αθλητικών εκδηλώσεων.
Έχει δώσει πάνω από 420 αγώνες σε Ελλάδα, Αμερική, Αφρική, Γαλλία, Κύπρο και Καναδά διαφημίζοντας το σύλλογο του Πανιωνίου. Επίσης, έχει βοηθήσει πολλούς παλαίμαχους ποδοσφαιριστές του Πανιωνίου και άλλων ομάδων ηθικά και οικονομικά.
Πρόεδρος του Συνδέσμου υπήρξε για πολλά χρόνια ο Στάθης Μαυρίδης. Μέλη του Δ.Σ. έχουν διατελέσει οι Νίκος Πανταζής, Αντώνης Μανίκας, Κώστας Βαλιάνος, Αθανασούλας, Σταματιάδης, Βλάχος, Γκρέκας, Βασίλης Στάικος κ.ά. Μετά το θάνατο του Μαυρίδη πρόεδρος εκλέχτηκε ο Αντώνης Μανίκας, τον Απρίλιο του 2009.
Υποστηρικτές.
Η υποστηρικτές του Πανιωνίου είναι οι Panthers Gate 3. Έχουν αναπτύξει καλές σχέσεις με τους οπαδούς της Crystal Palace,της Genoa,της Νίκη Βόλου,του Απόλλωνα Σμύρνης και πρόσφατα ανέπτυξαν καλές σχέσεις με τους Warriors Gate 6,οπαδούς του Παναιτωλικού.
Τίτλοι - Διακρίσεις.
ΤΊΤΛΟΙ:
ΤΊΤΛΟΙ ΤΜΗΜΑΤΩΝ ΥΠΟΔΟΜΗΣ :
ΔΙΑΚΡΙΣΕΙΣ:

</doc>
<doc id="69508" url="https://el.wikipedia.org/wiki?curid=69508" title="Τομά Πικεττύ">
Τομά Πικεττύ



</doc>
<doc id="69509" url="https://el.wikipedia.org/wiki?curid=69509" title="Άρτουρ Σοπενχάουερ">
Άρτουρ Σοπενχάουερ

Ο Άρτουρ Σοπενχάουερ, ή Αρθούρος Σοπενάουερ ("Arthur Schopenhauer", Γκντανσκ (Ντάντσιχ), Πρωσία , 22 Φεβρουαρίου 1788 − Φρανκφούρτη, Γερμανία, 21 Σεπτεμβρίου 1860) ήταν Γερμανός φιλόσοφος, ιδεαλιστής, συνεχιστής, κατά τα λεγόμενα του, του Καντ και λάτρης του 'θείου', όπως τον αποκαλούσε, Πλάτωνα. Γνωστός κυρίως από το βιβλίο του "ο κόσμος ως βούληση και ως παράσταση", ο Σοπενχάουερ ίδρυσε μία νέα φιλοσοφία, επίκεντρο της οποίας είναι η "βούληση," ως μεταφυσική αρχή κατανόησης του κόσμου αλλά και του ίδιου του ατόμου. Ήταν ο πρώτος σημαντικός Ευρωπαίος φιλόσοφος που εισήγαγε την ινδική φιλοσοφία στον δυτικό τρόπο σκέψης.
Ο Σοπενχάουερ ήταν γνωστός για τον αθεϊστικό πεσιμισμό του και την φιλοσοφική του διαύγεια. Στην ηλικία των 25 δημοσίευσε τη διδακτορική διατριβή του με τίτλο "«Επί της τετραπλής ρίζας του αποχρώντος λόγου»", η οποία εξέταζε αν η αιτιότητα καθαυτή μπορεί να προσκομίσει απαντήσεις για τον κόσμο μας. Το σημαντικότερο έργο του Σοπενxάουερ, "Ο Κόσμος ως Βούληση και ως Παράσταση", τόνιζε τον ρόλο του κύριου κινήτρου δράσης των ανθρώπων, το οποίο ο Σοπενxάουερ ονόμαζε "Βούληση". Η ανάλυση της Βούλησης οδήγησε τον Σοπενxάουερ στο συμπέρασμα ότι οι συναισθηματικές, σωματικές και σεξουαλικές επιθυμίες δεν μπορούν ποτέ να εκπληρωθούν ολοκληρωτικά. Αυτό είχε ως αποτέλεσμα ο Σοπενxάουερ να κατατείνει προς ένα τρόπο ζωής που απέρριπτε τις ανθρώπινες επιθυμίες, παρόμοιο με αυτόν που διδάσκουν ο Βουδισμός και οι Βέδες. 
Η μεταφυσική ανάλυση της Βούλησης από μέρους του Σοπενxάουερ, η άποψή του πάνω στο κίνητρο και την επιθυμία, και ο αφοριστικός τρόπος γραφής του επηρέασαν πολλούς γνωστούς ανθρώπους του πνεύματος όπως ο Φρειδερίκος Νίτσε, ο Ρίχαρντ Βάγκνερ, ο Λούντβιχ Βιτγκενστάιν, ο Άλμπερτ Αϊνστάιν, ο Σίγκμουντ Φρόυντ, ο Χόρχε Λουίς Μπόρχες και άλλοι.
Η ζωή του.
Ο πατέρας του ήταν ένας πετυχημένος και πλούσιος έμπορος και εφοπλιστής, που τον προόριζε για διάδοχό του στην οικογενειακή επιχείρηση, ενώ η μητέρα του ήταν συγγραφέας. Μορφώθηκε στο Ντάντσιχ (σημερινό Γκντανσκ, Πολωνία) και στο Αμβούργο. Με την πρόθεση να τον εισαγάγει στον κόσμο του εμπορίου, ο πατέρας του τον ώθησε στην εκμάθηση ξένων γλωσσών. Για τον σκοπό αυτό ταξίδεψε στην Ολλανδία, στην Ελβετία, στην Αυστρία και στην Αγγλία, ενώ έμεινε για δύο χρόνια στη Γαλλία. Τα παιδικά του χρόνια ήταν μια περίοδος δυσάρεστη για αυτόν εξαιτίας της πιεστικής συμπεριφοράς του πατέρα του και προβλημάτων στην υγεία του.
Όταν το 1805 πεθαίνει ο πατέρας του, του αφήνει μια κληρονομιά που του επιτρέπει να ζει χωρίς να εργάζεται. Φοίτησε στο γυμνάσιο στην Γκότα και στη Βαϊμάρη και το 1809 γράφεται στην ιατρική σχολή, όπου έχει την ευκαιρία να παρακολουθήσει τα μαθήματα του Schulze. Επηρεασμένος από αυτά αρχίζει να ασχολείται με τη φιλοσοφία και να διαβάζει Πλάτωνα και Καντ. Το 1811 μετακομίζει στο Βερολίνο, όπου παρακολουθεί τα μαθήματα του Σλάιερμαϊερ και του Φίχτε. Παίρνει πτυχίο μετά από 2 χρόνια γράφοντας μια πτυχιακή εργασία την οποία εκτίμησε ιδιαίτερα ο Γκαίτε. Στη συνέχεια απομονώνεται στη Δρέσδη, όπου και ολοκληρώνει τη μελέτη των κλασσικών φιλοσόφων. Το διάστημα 1818-1819 επισκέπτεται τη Ρώμη, τη Νάπολη και τη Βενετία όπου και παραλίγο να νυμφευθεί. Το 1820 γίνεται καθηγητής στο Πανεπιστήμιο του Βερολίνου μετά από μια λεκτική σύγκρουση με τον Χέγκελ. Οι ώρες των μαθημάτων του συμπίπτουν με αυτών του Χέγκελ, με αποτέλεσμα μετά από ένα εξάμηνο να διακοπούν. Έτσι αρχίζει τα ταξίδια στην Ελβετία, στην Ιταλία και στη Γερμανία. Το 1825 επιστρέφει στη Γερμανία με την πρόθεση να ξεκινήσει την πανεπιστημιακή του καριέρα, αλλά φεύγει λόγω της έλλειψης ενδιαφέροντος από την πλευρά του πανεπιστημίου και της επιδημίας της Χολέρας που οδήγησε στον θάνατο και τον Χέγκελ. Το 1833 μετακομίζει στη Φρανκφούρτη, όπου και ζει για το υπόλοιπο της ζωής του. Πεθαίνει το 1860 σε ηλικία 72 χρονών από πνευμονική εμβολή.
Η φιλοσοφία του.
Η φιλοσοφία της βούλησης.
Ένα σημείο εστίασης της φιλοσοφίας του Σοπενχάουερ ήταν η διερεύνηση του πάνω στο ατομικό κίνητρο. Πριν από τον Σοπενχάουερ, ο Γκέοργκ Βίλχελμ Φρήντριχ Χέγκελ είχε εισαγάγει την έννοια του Zeitgeist, την ιδέα ότι η κοινωνία διέπετο από μια συλλογική συνείδηση η οποία κατέτεινε προς μία συγκεκριμένη κατεύθυνση, δίνοντας την κατευθυντήριο γραμμή στα μέλη της. Ο Σοπενχάουερ, γνώστης της φιλοσοφίας του Εμμάνουελ Καντ και του Χέγκελ, άσκησε κριτική στη λογική βελτιοδοξία και την πίστη ότι η ατομική ηθική καθορίζονταν από την κοινωνία και από τον Λόγο. Ο Σοπενχάουερ πίστευε ότι οι άνθρωποι υποκινούνταν από τις ίδιες τους τις βασικές επιθυμίες, ή από τη Wille zum Leben (βούληση του ζην), η οποία κατεύθυνε όλη την ανθρωπότητα. Για τον Σοπενχάουερ, η ανθρώπινη επιθυμία ήταν μάταιη, άλογη, ακαθοδήγητη, και, κατ' επέκταση, αυτό ίσχυε για όλο το σύνολο της ανθρώπινης δράσης. Η Βούληση για τον Σοπενxάουερ είναι μια μεταφυσική οντότητα που ελέγχει όχι μόνο τις πράξεις του ατόμου, αλλά εν τέλει και όλα τα παρατηρήσιμα φαινόμενα. Βούληση, για τον Σοπενxάουερ, είναι ό,τι ο Καντ ονόμαζε «πράγμα καθαυτό».
Τέχνη και αισθητική.
Για τον Σοπενxάουερ, η ανθρώπινη επιθυμία, η «βούληση» και η θέληση προκαλούν πόνο και ανέχεια. Ένας προσωρινός τρόπος να απαλλαχθεί κανείς από τον πόνο είναι μέσω της αισθητικής περισυλλογής. Αυτός είναι ο αμέσως καλύτερος τρόπος καταστολής της βούλησης, πέρα από την πλήρη εξάλειψη του θέλειν. Η ολική απορρόφηση στον κόσμο νοούμενο ως Παράσταση, μέσω της αναπαραγωγής της πραγματικότητας από το έργο τέχνης, σώζει τον άνθρωπο από τον κόσμο ως Βούληση, που είναι ο καθαυτό κόσμος. Η μουσική κατέχει μείζονα θέση στην αισθητική θεώρηση του Σοπενxάουερ καθώς, λόγω της αφαιρετικότητας της, δεν βασίζεται σ' ένα φαινομενολογικό παραστατικό μέσον. Η μουσική αισθητικά αναπαριστά την Βούληση καθεαυτήν, αδιαμεσολάβητη, και όχι όπως αυτή παρουσιάζεται υπό του ατομικιστικού πρίσματος. Σύμφωνα με τον Daniel Albright «ο Σοπενxάουερ πίστευε ότι η μουσική ήταν η μόνη τέχνη η οποία δεν αντέγραφε απλά ιδέες, αλλά ήταν η ίδια η ενσάρκωση της Βούλησης».
Ηθική.
Η ηθική θεωρία του Σοπενχάουερ πρότεινε ότι υπάρχουν τρία κύρια ηθικά ελατήρια: η συμπόνια, η μοχθηρία και ο εγωισμός. Η συμπόνια είναι το κύριο κίνητρο της ηθικής έκφρασης. Η μοχθηρία και ο εγωισμός είναι εκφυλισμένες εναλλακτικές ηθικές εκφράσεις.
Ψυχολογία.
Η επιρροή του Σοπενχάουερ ήταν πιθανόν πιο έντονη πάνω στην πραγμάτευσή του για την ψυχολογία του ανθρώπου παρά πάνω στη σφαίρα της φιλοσοφίας. 
Οι φιλόσοφοι μέχρι τον Σοπενxάουερ δεν είχαν εντυπωσιαστεί από την πίεση που ασκεί το σεξ πάνω στον ανθρώπινο ψυχισμό, αλλά ο Σοπεάουερ αναφέρθηκε σ' αυτό και σε συναφή θέματα εκτενώς:...ο καθένας πρέπει να μένει έκπληκτος που ένα πράγμα [σεξ] το οποίο παίζει ένα τόσο σημαντικό ρόλο στην ανθρώπινη ζωή έχει μέχρι τώρα πρακτικά παραμεληθεί από το σύνολο των φιλοσόφων, και στέκει μπροστά μας σαν ανεπεξέργαστο και ακατέργαστο υλικό.Έδωσε όνομα σε μία δύναμη εντός του ανθρώπου, η οποία, όπως ο Σοπενxάουερ διαισθανόταν, σταθερά επικρατούσε έναντι της λογικής: τη Βούληση του ζην ("Wille zum Leben"). Την όρισε ως μία εγγενή ώθηση εντός των ανθρώπινων όντων, και των πλασμάτων γενικά, να παραμείνουν ζωντανοί και να αναπαραχθούν. Ο Σοπενxάουερ αρνιόταν να εκλάβει την αγάπη ως κάτι ασήμαντο ή τυχαίο, αλλά αντίθετα την εξέλαβε ως μια αστείρευτη δύναμη που βρισκόταν αθέατη εντός της ανθρώπινης Ψυχής αλλάζοντας δραματικά τη μορφή του κόσμου.Ο απόλυτος σκοπός όλων των υποθέσεων αγάπης... είναι πιο σημαντικός από κάθε άλλο σκοπό στη ζωή του ανθρώπου και γι' αυτό αξίζει τη μέγιστη σοβαρότητα με την οποία καθένας τον επιδιώκει. Αυτό το οποίο σχεδιάζεται μέσω των υποθέσεων αυτών δεν είναι τίποτε άλλο παρά η σύνθεση της επόμενης γενιάς.Αυτές οι ιδέες αποτελούσαν προοικονομία της δαρβινικής θεωρίας της εξέλιξης και των φροϋδικών εννοιών πάνω στη λίμπιντο και το ασυνείδητο.
Πολιτική και κοινωνική σκέψη.
Πολιτική.
Η πολιτική σκέψη του Σοπενxάουερ είναι, σε μεγάλο μέρος της, ένας απόηχος του ηθικού του συστήματος (το οποίο αναπτύσσεται στο βιβλίο "Die beiden Grundprobleme der Ethik" ("Στα Θεμέλια της Ηθικής"). Η ηθική καταλαμβάνει περίπου ένα τέταρτο του κύριου έργου του Σοπενxάουερ, "Ο κόσμος ως Βούληση και ως Παράσταση".
Σε περιστασιακές αναφορές πάνω στην πολιτική στα "Πάρεργα και Παραλειπόμενα", ο Σοπενxάουερ περιγράφει τον εαυτό του ως υπέρμαχο ενός φιλελεύθερου κυβερνητικού συστήματος. Το ουσιώδες ήταν, πίστευε, το κράτος «να αφήνει κάθε άνθρωπο ελεύθερο προς την αναζήτηση της προσωπικής λύτρωσης», και θα προτιμούσε «να κυβερνάται από ένα λιοντάρι παρά από τους αρουραίους ακόλουθούς του» — δηλαδή προτιμούσε τη διακυβέρνηση ενός μονάρχη από ένα δημοκράτη. Ο Σοπενxάουερ παρ'όλα αυτά συμμεριζόταν την άποψη του Τόμας Χομπς για την αναγκαιότητα του κράτους, και της κρατικής βίας, με την οποία καταστέλλονται οι καταστροφικές τάσεις που ενυπάρχουν στο ανθρώπινο είδος.
Ο Σοπενxάουερ, σύμφωνα με ομολογία του ίδιου, δεν στοχάστηκε ιδιαίτερα πάνω στα πολιτικά ζητήματα, και πολλές φορές αναφέρει με περηφάνια πόσο λίγη προσοχή έδωσε στις σύγχρονές του πολιτικές υποθέσεις. Σε μία εποχή επαναστάσεων ενάντια στη Γαλλική και Γερμανική κυβέρνηση, παρέμεινε στην απόμακρή του στάση «στοχαζόμενος όχι τις εποχές αλλά τις αιωνιότητες». Γενικά ο Σοπενxάουερ αμφισβητούσε την εξελικτική πορεία της Ιστορίας και το εύρος των συμπερασμάτων που μπορούσε κανείς να βγάλει ακολουθώντας τα ιστορικά γεγονότα. Ο Σοπενxάουερ έκανε πολλές υποτιμητικές παρατηρήσεις πάνω στους Γερμανούς και τη Γερμανία. Ένα χαρακτηριστικό παράδειγμα είναι «Καταλογίζει κανείς στους Γερμανούς ότι μιμούνται πότε τους Γάλλους και πότε τους Άγγλους. Ωστόσο, είναι ακριβώς ό,τι καλύτερο μπορούν να κάνουν, διότι, αν περιοριστούν στα δικά τους μέσα, δεν έχουν τίποτε καλό να επιδείξουν».
Ο Σοπενxάουερ είχε μια ξακάθαρη ιεραρχική σύλληψη πάνω στην ανθρώπινη φυλή, αποδίδοντας φυλετική ανωτερότητα στις βόρειες, «λευκές» φυλές, λόγω της ευαισθησίας τους και της δημιουργικότητας τους:Οι σημαντικότεροι πολιτισμοί και κουλτούρες, πέραν των αρχαίων Ινδών και Αιγυπτίων, παρατηρούνται αποκλειστικά στις λευκές φυλές, ενώ ακόμη και με πολλούς σκουρόχρωμους ανθρώπους, η κυρίαρχη κάστα ή φυλή, έχει πιο ανοιχτόχρωμο δέρμα από τους υπόλοιπους και κατά συνέπεια, επιλέγει τη μετανάστευση-παραδείγματος χάριν οι Βραχμάνοι, οι Ίνκας και οι κυρίαρχοι των Νήσων του Ειρηνικού. Όλο αυτό οφείλεται στο γεγονός του ότι η αναγκαιότητα είναι η μήτρα της εφευρετικότητας, καθώς εκείνες οι φυλές που μετανάστευσαν στον Βορρά και σταδιακά έγιναν λευκές, έπρεπε να αναπτύξουν όλες τις πνευματικές δυνάμεις και να εφεύρουν και να τελειοποιήσουν όλες τις τέχνες στη συγκρουσιακή τους σχέση με την ανάγκη, τη θέληση και την ανέχεια, που τις διάφορες μορφές τους, επέφερε το κλίμα.Πέραν τούτου, ήταν κατάφωρα αντίθετος προς τη διαφορετική μεταχείριση των ανθρώπων ανάλογα με τη φυλή τους, όντας ένθερμος εχθρός της δουλείας και υποστηρικτής του κινήματος για την κατάργησή της.
Από την άλλη, τα γραπτά του είναι εμποτισμένα με μεταφυσικό και πολιτικό αντι-Ιουδαϊσμό. Ο Σοπενxάουερ υποστήριζε ότι ο Χριστιανισμός αποτελούσε μια επανάσταση ενάντια στην υλιστική βάση του Ιουδαϊσμού, επιδεικνύοντας μια ηθική επηρεασμένη από την Άρυα-Βεδική διδασκαλία της αυτοϋπερνίκησης, την οποία αντιπαρέβαλε στην αδαή αναζήτηση μιας επίγειας ουτοπίας, που χαρακτήριζε το Ιουδαϊκό πνεύμα:Ενώ όλες οι άλλες θρησκείες επιδιώκουν να εξηγήσουν μέσω συμβόλων τη μεταφυσική σημασία της ζωής, η θρησκεία των Εβραίων επιμένει σε μία πολεμική ιαχή στα πλαίσια της διαπάλης των Ιουδαίων με άλλα έθνη."

</doc>
<doc id="69510" url="https://el.wikipedia.org/wiki?curid=69510" title="Arthur Schopenhauer">
Arthur Schopenhauer



</doc>
<doc id="69511" url="https://el.wikipedia.org/wiki?curid=69511" title="Σοπενχάουερ, Αρθούρος">
Σοπενχάουερ, Αρθούρος



</doc>
<doc id="69512" url="https://el.wikipedia.org/wiki?curid=69512" title="Schopenhauer, Arthur">
Schopenhauer, Arthur



</doc>
<doc id="69513" url="https://el.wikipedia.org/wiki?curid=69513" title="Γερμανός (αποσαφήνιση)">
Γερμανός (αποσαφήνιση)

Η ονομασία Γερμανός μπορεί να αναφέρεται σε: 

</doc>
<doc id="69514" url="https://el.wikipedia.org/wiki?curid=69514" title="Πανιώνιος (καλαθοσφαίριση ανδρών)">
Πανιώνιος (καλαθοσφαίριση ανδρών)

&lt;br&gt;
Το τμήμα καλαθοσφαίρισης του Πανιωνίου ιδρύθηκε το 1919 στη Σμύρνη και ήταν από τα πρώτα στον Ελλαδικό χώρο. Σήμερα, η ομάδα μπάσκετ της Νέας Σμύρνης είναι ιδιαίτερα αγαπητή στους φιλάθλους του Πανιωνίου. Χρώματα της ομάδας είναι το κυανό και το κόκκινο.
Ως έδρα χρησιμοποιούσε το Κλειστό Γυμναστήριο Νέας Σμύρνης, χωρητικότητας περίπου 1.800 θεατών, το οποίο βρίσκεται σε διαδικασία κατεδάφισης προκειμένου στη θέση του να ανεγερθεί νέο γήπεδο. Από τον Φεβρουάριο του 2019 η ομάδα έχει ως προσωρινή έδρα το Κλειστό Δημοτικό Γυμναστήριο Παλαιού Φαλήρου «Σοφία Μπεφόν» μόνιμης χωρητικότητας 874 θεατών και το όπιο έχει την δυνατότητα εγκατάστασης-προσθήκης 330 πτυσσόμενων κερκίδων με την συνολική του χωρητικότητα να ανέρχεται έτσι σε 1.204 θεατές.
Ιστορία.
Ως το 1940.
Το 1918-1919, όταν ακόμα ο Πανιώνιος βρισκόταν στη Σμύρνη, πρωτοστατεί στη διάδοση του μπάσκετ. Το Μάρτιο του 1919 ο πρόεδρος Δημήτριος Δάλλας ιδρύει τμήμα μπάσκετ, στο οποίο ως τα τέλη του έτους μετείχαν ενεργά 78 αθλητές. Σε ένα πρώτο τουρνουά που διοργάνωσε ο σύλλογος το 1920 στην προκυμαία της Σμύρνης με τη συμμετοχή άλλων δύο ομάδων από τη Σμύρνη και δύο ομάδων του Ελληνικού Στρατού ο Πανιώνιος αναδείχθηκε νικητής, με καλύτερο παίκτη τον πολυσύνθετο αθλητή Δημητρό Καραμπάτη. Το τουρνουά αυτό θεωρείται η πρώτη επίσημη διοργάνωση μπάσκετ στον ελληνικό χώρο.
Στην Αθήνα το 1924 ο σύλλογος αναδημιουργεί το τμήμα μπάσκετ. Το 1925, με πρωτοβουλία του Δ. Δάλλα, διοργανώνει εφηβικό τουρνουά μεταξύ σχολείων και σωματείων, με τη συμμετοχή 35 ομάδων, το οποίο καθιερώνεται και συνεχίζεται ως το 1950. Μάλιστα, στη διοργάνωση συμμετείχαν και ομάδες κοριτσιών κάτι πρωτοποριακό για την εποχή. Οι αγώνες γίνονται στο Καλλιμάρμαρο Στάδιο, που αποτελεί την έδρα του συλλόγου από το 1922 ως το 1940. Ουσιαστικά ο Πανιώνιος είναι εκείνος που καθιέρωσε το Καλλιμάρμαρο ως γήπεδο καλαθοσφαίρισης, ένα χώρο ο οποίος μεταπολεμικά αποτέλεσε την καρδιά του ελληνικού μπάσκετ.
Το 1927-28 ο Πανιώνιος συμμετέχει στο πρώτο ανεπίσημο πανελλήνιο πρωτάθλημα, το οποίο διοργάνωσαν επτά σύλλογοι της Αθήνας και της Θεσσαλονίκης, με νικητή τον Ηρακλή καθώς και στα επόμενα δύο (1928-29, 1929-30), τερματίζοντας στην 7η, 6η και 4η θέση αντίστοιχα. Το 1929 ο ΣΕΓΑΣ θέτει το άθλημα υπό την αιγίδα του και δημιουργεί "Τεχνική Επιτροπή Αθλοπαιδιών" (Τ.Ε.Α.), στην οποία μετέχει και ο γεν. γραμματέας του Πανιωνίου, ο Νίκος Λωρέντης. Στο Α΄ περιφερειακό πρωτάθλημα Αθηνών (1929), μετέχουν οκτώ ομάδες και ο σύλλογος τερματίζει τέταρτος.
Το 1930, στο Α΄ επίσημο πανελλήνιο πρωτάθλημα, που διοργανώνει η Τ.Ε.Α. του ΣΕΓΑΣ στη Θεσσαλονίκη, τερματίζει στην 4η θέση με παίκτες τους: Κοκκίνη, Δημητριάδη, Καμιζούλη, Βιδωρή, Κτενά, Βάσση, Χριστοδούλου. Συμμετοχή της ομάδας μπάσκετ στο πρωτάθλημα αναφέρεται όλα τα έτη από το 1932 ως το 1939. Μάλιστα, στο πρωτάθλημα Αθηνών-Πειραιώς του 1936-37 πέτυχε ανεπανάληπτη νίκη επί του Πανεπιστημίου Αθηνών με 41-0! Τις σεζόν 1934-35 και 1938-39 προκρίθηκε στην τελική φάση του πανελληνίου πρωταθλήματος, τερματίζοντας στην 3η και 5η θέση αντίστοιχα.
Ως σπουδαιότερος καλαθοσφαιριστής της ομάδας κατά την προπολεμική περίοδο σημειώνεται ο Σπύρος Καμιζούλης. Στον πρώτο αγώνα της Εθνική Ελλάδος στις 25-6-1936 με την Τουρκία στην Κωνσταντινούπολη συμμετείχε και ο παίκτης του Πανιωνίου Βασίλης Βάσσης. Στο δεύτερο αγώνα της Εθνικής στις 20-4-1940 με την Αίγυπτο στο Κάιρο μετείχαν τρεις παίκτες του συλλόγου, οι: Λευτέρης Χατζηδάκης, Δημήτρης Δημητριάδης και Μάριος Δημάδης. Άλλοι παίκτες της προπολεμικής ομάδας ήσαν οι: Γιώργος Ρουσόπουλος, Κ. Βαλσαμάκης, Ιωάννης Σκορδίλης, Κ. Λάμπρου, Στεφανίδης, Παπαδόπουλος. Προπονητής ήταν ο Νικ. Καραβιάς. Παράλληλα, υπήρχαν ομάδες νέων και παίδων.
Μεταπολεμική περίοδος.
Τα πρώτα μεταπολεμικά χρόνια το τμήμα μπάσκετ είχε αξιοπρόσεκτη παρουσία αλλά χωρίς ιδιαίτερες διακρίσεις. Τη φανέλα του συλλόγου φόρεσαν ορισμένοι σπουδαίοι καλαθοσφαιριστές, όπως: Φαίδων Ματθαίου, Πέππας, Φιλιππάκης, Λάνθιμος, Λούλας, Καράλης, Μπαβέας, Μοσχούδης, Πεντζαρόπουλος, Μαστρογιάννης, Σκορδίλης, Λάμπρου, Στεφανάκης, Παπακυριακού, Ψηνάκης, Φρατζής, Παπαϊωάννου, Αποστολίδης, αδερφοί Πιπερίδη, Πανάς, Τσαμπαρλής, Τζανανδρέας, Κουτσούκος, Παναγιωτόπουλος κ.ά.
Πάντως, ως τα τέλη της δεκαετίας του '60 ο σύλλογος αγωνίζεται στο τοπικό πρωτάθλημα Αθηνών. Δεν αξιώθηκε να παίξει στο πανελλήνιο πρωτάθλημα ούτε συμπεριλήφθηκε στην Α΄ Εθνική που δημιουργήθηκε το 1963. Το 1967 ανεβαίνει για πρώτη φορά στην Α΄ Εθνική, στην οποία αγωνίζεται για τέσσερις περιόδους, χωρίς ιδαίτερη διάκριση ως το 1971 που υποβιβάζεται.
Από τα μέσα της δεκαετίας του '70 με πρωτοβουλία του Ανδρέα Βαρίκα δημιουργήθηκαν τμήματα υποδομής και αναδείχθηκε μια νέα φουρνιά καλαθοσφαιριστών που ανέβασαν τον Πανιώνιο στην Α΄ Εθνική, όπου πρωταγωνίστησε.
Ακολούθησε μια μικρή περίοδος κάμψης και υποβιβασμού στη Β΄ Εθνική το 1980, χωρίς να το αξίζει, αφού είχε μια σειρά ατυχιών σε ένα περίεργο πρωτάθλημα που διεξήχθη τότε σε δύο φάσεις. Είναι χαρακτηριστικό ότι το ίδιο έτος έφτασε στα ημιτελικά του Κυπέλλου. Όμως, αμέσως ανέκαμψε, πήρε το πρωτάθλημα της Β΄ Εθνικής κι από το 1981 συμμετέχει ανελλιπώς στο πρωτάθλημα της Α΄ κατηγορίας. Από το 1984 και επί μία δεκαετία ήταν μόνιμα στην πρώτη τετράδα. Την περίοδο αυτή την ομάδα αποτελούσαν οι Φάνης Χριστοδούλου, Χρήστος Χριστοδούλου, Νίκος Λινάρδος, Γιώργος Γάσπαρης, Δημήτρης Φωσσές, Τζ. Ράπις, Β. Καραϊσκος, Θοδωρής Καραμανώλης, Τάκης Κορωναίος, Γιώργος Μποσγανάς, Νίκος Σερέτης, Μέντζος, Χρ. Μαγγίνας, Μαρκ Λαντσμπέργκερ κι αργότερα Μπόμπαν Γιάνκοβιτς, Π.Τζ. Μπράουν κ.ά. 
Μια νεότερη γενιά με επικεφαλής τους Καράγκουτη, Καλαϊτζή -παγκόσμιους πρωταθλητές με την Εθνική Νέων- και με τη βοήθεια του Π. Γιαννάκη -προς το τέλος της καριέρας του- ανανέωσε το σύλλογο κι έφερε νέες διακρίσεις τη δεκαετία του '90. Εκτός από την παρουσία στον τελικό του Κυπέλλου το 1995, έφτασε ως τα ημιτελικά του Κυπ. Κόρατς (1994, 1999) και συμμετείχε στη Σουπρολίγκα.
Μετατροπή σε ΤΑΚ και ΚΑΕ.
Το 1999 το ανδρικό τμήμα μπάσκετ μετατράπηκε σε επαγγελματικό "Τμήμα Αμοιβόμενων Καλαθοσφαιριστών" (Τ.Α.Κ.) και στη συνέχεια σε "Καλαθοσφαιρική Ανώνυμη Εταιρεία" (ΚΑΕ). Το 2003 πήρε τη σημερινή εταιρική μορφή "Πανιώνιος ΚΑΕ". Τέθηκαν καθαρά επαγγελματικές βάσεις και την επόμενη δεκαετία κατάφερε να έχει πρωταγωνιστικό ρόλο στο πρωτάθλημα. Με την ανάληψη της προεδρίας και των μετοχών της ΚΑΕ από τον Ηλία Λιανό, τέθηκαν υψηλότεροι στόχοι. Η ομάδα μετέφερε την έδρα της από το παλιό και ακατάλληλο πλέον για υψηλό επίπεδο γυμναστήριο της οδού Αρτάκης στο κλειστό των ολυμπιακών εγκαταστάσεων του Ελληνικού, αν και την κίνηση αυτή δεν την αγκάλιασαν οι φίλαθλοι, με αποτέλεσμα συχνά να αγωνίζεται μπροστά σε λιγοστούς φιλάθλους. Πάντως κατάφερε να δημιουργήσει ανταγωνιστική ομάδα.
Έφτασε δυο φορές στα ημιτελικά των πλέι-οφ στο πρωτάθλημα της Α1 και τερμάτισε δύο φορές στην τρίτη θέση (2005, 2008) και μια φορά τέταρτος (2007). Παράλληλα, στο Κύπελλο Ελλάδος έφτασε στα ημιτελικά το 2009, ενώ σχεδόν κάθε χρόνο ήταν στα προημιτελικά. Αποκορύφωμα της περιόδου αυτής ήταν η πρόκριση του συλλόγου στην Ευρωλίγκα τη σεζόν 2007-08 με την κατάκτηση της τρίτης θέσης, έπειτα από μια συναρπαστική αναμέτρηση στα ημιτελικά των πλέι-οφ με το Μαρούσι. Την κανονική περίοδο τερμάτισε στην τέταρτη θέση. Στον τελικό για την τρίτη θέση επικράτησε του Γ.Σ. Αμαρουσίου με 3-2 νίκες, αν και βρέθηκε με την πλάτη στον τοίχο, αφού ξεκίνησε τη σειρά με 0-2 ήττες. Προπονητής ήταν ο Σέρβος Νέναντ Μάρκοβιτς και την ομάδα αποτελούσαν οι: Βασίλης Ξανθόπουλος, Γιάννης Καλαμπόκης, Αλέξανδρος Τσάπιν (Σλοβενία), Ιβάν Ζορόσκι (Σερβία), Δημήτρης Κατιάκος, Μπραντ Νιούλεϊ (Αυστραλία), Γιάννης Γεωργαλής, Αλέξανδρος Σιγκούνας, Βλαδίμηρος Γιάνκοβιτς, Νίκος Αγγελόπουλος, Ντούσαν Σάκοτα, Λέβον Κέντολ (Καναδάς), Αντάνας Καβαλιάουσκας (Λιθουανία), Γιάννης Γιαννούλης, Λόνι Μπάξτερ (ΗΠΑ).
Επίσης, συμμετείχε τακτικά στις ευρωπαϊκές διοργανώσεις, έφτασε δυο φορές στα προημιτελικά στο Κύπελλο Σαπόρτα (2002) και στο FIBA EuroCup (2007) και συμμετείχε στην Ευρωλίγκα το 2008-09.
Από τη σεζόν 2009-10 επέστρεψε στο κλειστό της οδού Αρτάκης, μιας και δεν προκρίθηκε σε ευρωπαϊκή διοργάνωση. Στη διοίκηση παραμένει πάντα ο Ηλίας Λιανός, ενώ από το 2010 προπονητής είναι ο Γιώργος Μπαρτζώκας που προσπαθεί να δημιουργήσει μια νεανική ομάδα με βάση Έλληνες παίκτες.
Οι μικρές ομάδες.
Η δύναμη και η διαρκής ανανέωση το σωματείου οφείλεται στα πολύ καλά τμήματα υποδομής που έχει. Είναι χαρακτηριστικό ότι ο Πανιώνιος έχει κατακτήσει πέντε πανελλήνια πρωταθλήματα Εφήβων (1984, 1987, 1993, 2004, 2014) και πέντε Παίδων (1990, 1992, 1993, 2002, 2012). Άλλη μια χρονιά Παίδες και Έφηβοι έφτασαν στον τελικό (1981). Επίσης, το 1999 η ομάδα Εφήβων και το 2009 η ομάδα Παίδων τερμάτισαν στην τρίτη θέση στα αντίστοιχα πανελλήνια πρωταθλήματα.
Δύο Έφηβοι Ολυμπιονίκες
Το 2010 στην Α΄ Ολυμπιάδα Νέων στη Σιγκαπούρη δυο 17χρονοι έφηβοι του Πανιωνίου, ο Λάμπρος Βλάχος και ο Σπύρος Παναγιωταράς (γεννημένοι το 1993) αποτελούσαν τα δύο από τα τέσσερα μέλη της Εθνικής Ομάδας Μπάσκετ 3Χ3 που κατέκτησε το χάλκινο μετάλλιο.
Κύπελλο Ελλάδος.
Ο Πανιώνιος έχει τρεις παρουσίες στον τελικό του Κυπέλλου Ελλάδος με μία κατάκτηση.
Ευρωπαϊκές Διοργανώσεις.
Ο Πανιώνιος συμμετέχει σχεδόν κάθε χρόνο στις ευρωπαϊκές διοργανώσεις από τη σεζόν 1975-76 .
Εξωτερικοί σύνδεσμοι.
&lt;br&gt;

</doc>
<doc id="69515" url="https://el.wikipedia.org/wiki?curid=69515" title="Διάσπαση του ατόμου">
Διάσπαση του ατόμου



</doc>
<doc id="69517" url="https://el.wikipedia.org/wiki?curid=69517" title="Υποξία">
Υποξία

Η υποξία είναι κρίσιμη παθολογική κατάσταση του ανθρώπινου οργανισμού, κατά την οποία, ολόκληρο το σώμα ("γενικευμένη υποξία") ή ένα μέρος του ("μερική υποξία"), στερείται επαρκούς οξυγόνωσης. Είναι κατάσταση επικίνδυνη για τη ζωή. Η υποξία στην οποία υπάρχει ολική στέρηση οξυγόνου ονομάζεται ανοξία.
Η υποξία είναι διαφορετική από την υποξαιμία. Η υποξαιμία είναι μια κατάσταση κατά την οποία η μερική πίεση του οξυγόνου στο αρτηριακό αίμα είναι αφύσικα χαμηλή. Ένα συχνό λάθος είναι η χρήση του όρου υποξαιμία, η οποία σημαίνει την μειωμένη ποσότητα οξυγόνου στο αρτηριακό αίμα. Είναι δυνατό να υπάρχει χαμηλή ποσότητα οξυγόνου στο αίμα(λόγω π.χ. αναιμίας) αλλά η πίεσή του να είναι υψηλή.
Γενικευμένη υποξία συμβαίνει σε υγιείς ανθρώπους όταν ανεβαίνουν σε μεγάλο υψόμετρο όπου προκαλείται η ασθένεια του υψόμετρου, με πιθανές θανάσιμες επιπλοκές το πνευμονικό οίδημα μεγάλου υψόμετρου, και το εγκεφαλικό οίδημα μεγάλου υψομέτρου. Υποξία συμβαίνει επίσης σε υγιείς ανθρώπους όταν αυτοί εισπνεύσουν μείγματα αερίων με χαμηλή συγκέντρωση οξυγόνου, οι δύτες για παράδειγμα, ιδίως αυτοί που χρησιμοποιούν ρυθμιστή για την ποσότητα του οξυγόνου που λαμβάνουν. Η εκπαίδευση στο υψόμετρο εκμεταλλεύεται την ήπια υποξία που προκαλείται, για την μεγαλύτερη συγκέντρωση ερυθρών αιμοσφαιρίων στο σώμα του αθλητή με αποτέλεσμα την υψηλότερη επίδοση αυτού.
Συμπτώματα.
Τα συμπτώματα της γενικευμένης υποξίας εξαρτώνται από τη σοβαρότητα καθώς και την ταχύτητα εγκατάστασής της. Στην περίπτωση της ασθένειας του υψόμετρου, όπου έχουμε σταδιακή ανάπτυξη της υποξίας, τα συμπτώματα περιλαμβάνουν: πονοκέφαλο, εξάντληση, δύσπνοια και ναυτία. Στην βαριά υποξία, ή στην ραγδαία υποξία, υπάρχουν αλλαγές στο επίπεδο συνείδησης, κρίσεις, κώμα και τελικά θάνατος. Η βαριά υποξία προκαλεί τον κυανό χρωματισμό του δέρματος που ονομάζεται κυάνωση (η αιμοσφαιρίνη είναι μπλε όταν δεν δεσμεύει οξυγόνο (δεοξυαιμοσφαιρίνη), σε αντίθεση με το κόκκινο χρώμα που έχει όταν έχει δεσμεύσει οξυγόνο (οξυαιμοσφαιρίνη). Σε περιπτώσεις στις οποίες το οξυγόνο έχει αντικατασταθεί από άλλο μόριο (π.χ. μονοξείδιο του άνθρακα), το δέρμα παίρνει κατακόκκινο χρώμα αντί για κυανωτικό. 
Παθοφυσιολογία.
Μετά την ανάμειξή του με τα μικροσκοπικά σταγονίδια και τον εκπνεόμενο διοξείδιο του άνθρακα στους πνεύμονες, το οξυγόνο εισέρχεται στο αρτηριακό αίμα λόγω διαφοράς πιέσεως. Το αρτηριακό αίμα μεταφέρει το οξυγόνο στους περιφερικούς ιστούς και από εκεί μεταφέρεται μέσα στα κύτταρα, στα μιτοχόνδρια. Αυτά τα μορφώματα αφαιρούν το υδρογόνο από τις καύσιμες ύλες (λίπη, σάκχαρα), για να συνθέσουν μαζί με το οξυγόνο νερό. Η ενέργεια που απελευθερώνεται αποθηκεύεται ως ATP για να χρησιμοποιηθεί αργότερα για τον μεταβολισμό. Ο άνθρακας των καυσίμων οξειδώνεται και μετατρέπεται σε διοξείδιο του άνθρακα για να αποβληθεί εκτός των κυττάρων, λόγω της μερικής του πίεσης, στο φλεβικό αίμα για να αποβληθεί τελικά από τους πνεύμονες με την εκπνοή. 
Σε περίπτωση που το οξυγόνο που φτάνει στα κύτταρα δεν επαρκεί για τις ανάγκες τους (υποξία), το υδρογόνο αντικαθίσταται από πυροσταφυλικό οξύ το οποίο θα το μετατρέψει σε γαλακτικό οξύ. Αυτή η προσωρινή ρύθμιση (αναερόβιος μεταβολισμός) επιτρέπει την παραγωγή μικρών ποσοτήτων ενέργειας. Η συγκέντρωση γαλακτικού οξέως στο αίμα και στους ιστούς είναι σημάδι ανεπαρκούς μιτοχονδριακής οξυγόνωσης, η οποία μπορεί να οφείλεται σε υποξαιμία, μειωμένη αιματική ροή (π.χ. σε σοκ) ή σε συνδυασμό τους. Βαριά ή παρατεταμένη υποξία οδηγεί σε κυτταρικό θάνατο.
Αγγειοσυστολή και Αγγειοδιαστολή.
Στους περισσότερους ιστούς του σώματος η αντίδραση στην υποξία είναι η αγγειοδιαστολή. Μεγαλώνοντας το εύρος των αγγείων ο ιστός επιτρέπει την μεγαλύτερη διαπότιση με αίμα. 
Σε αντίθεση, στους πνεύμονες, η αντίδραση στην υποξία είναι αγγειοσυστολή. Αυτό είναι γνωστό ως υποξική πνευμονική αγγειοσυστολή.

</doc>
<doc id="69519" url="https://el.wikipedia.org/wiki?curid=69519" title="Αλέκος Παπαδόπουλος (ποδοσφαιριστής)">
Αλέκος Παπαδόπουλος (ποδοσφαιριστής)

Ο Αλέκος Παπαδόπουλος (5 Ιουνίου 1951 - 6 Φεβρουαρίου 2007) ήταν Έλληνας ποδοσφαιριστής και προπονητής.
Βιογραφία.
Γεννήθηκε στην Τασκένδη του Ουζμπεκιστάν (πρώην Δημοκρατία της Σοβιετικής Ένωσης) στις 5 Ιουνίου του 1951 από γονείς πολιτικούς πρόσφυγες. Ξεχώρισε από μικρός για τις αθλητικές του ικανότητες και διακρίθηκε σε πολλά αθλήματα.
Ως ποδοσφαιριστής αγωνίστηκε στην Παχτακόρ Τασκένδης (ποδοσφαιρική ομάδα Α' Εθνικής) όπου ήταν συμπαίχτης με τον Βασίλη Χατζηπαναγή. Το 1976 πήρε μεταγραφή στην ΑΕΚ όπου και αγωνίστηκε για ένα χρόνο. Την επόμενη περίοδο ('77-'78) φόρεσε τη φανέλα του ΟΦΗ και στη συνέχεια πήγε στην Νάουσα (1978-1983). Έκλεισε την καριέρα του στη Βέροια (΄83-΄84).
Την προπονητική του καριέρα την ξεκίνησε ως βοηθός προπονητή στην Νάουσα δίπλα στον Στέφανο Γαϊτάνο, τον Γιάννη Μαντζουράκη κ.α.
Την περίοδο 1988-89 ανέλαβε την Νάουσα ως πρώτος προπονητής. Ξεκίνησε μια ανανέωση της ομάδας προωθώντας νεαρούς ποδοσφαιριστές οι οποιοί στη συνέχεια έκαναν σπουδαία σταδιοδρομία (Βασίλης Τσιάρτας, Δημήτρης Μάρκος, Βασίλης Λάκης, Νίκος Κυζερίδης, Κώστας Παυλόπουλος, Ηλίας Σαπάνης, Μίλτος Σαπάνης, Γρηγόρης Τρούπκος κ.α.). Η επιβράβευση της δουλειάς του στην Νάουσα ήρθε με την άνοδο της ομάδος στην Α' Εθνική, την περίοδο 1992-1993. Να σημείωθει πως η Νάουσα (πληθυσμός 20.000 κατ.) είναι η μόνη πόλη - μη πρωτεύουσα νομού που είχε τότε ομάδα στην Α' κατηγορία της Ελλάδας.
Στη συνέχεια θα προπονήσει κατα σειρά τις ομάδες: Αναγέν.Γιαννιτσών, Νίκη Βόλου, Ολυμπιακό Βόλου, Κοζάνη, Αλμωπό Αριδαίας, Άργος Ορεστικό, Οδυσ. Κορδελιού και θα επιστρέψει στην Νάουσα την περίοδο 2001-2002 (την οποία άφησε το 1993 στην Α΄Εθνική και βρίσκει πλέον στο ερασιτεχνικό πρωτάθλημα για να την ανεβάσει στην Δ'Εθνική). Τα επόμενα χρόνια θα ασχοληθεί με την προπόνηση νεαρών ποδοσφαιριστών στην ποδοσφαιρική ακαδημία της Θεσσαλονίκης Α.Ο. Λέοντες.
Στις 6 Φεβρουαρίου 2007 άφησε την τελευταία του πνοή κατευθυνόμενος για το γήπεδο. Ήταν 56 ετών. Είχε τρία παιδιά, τον Αναστάσιο, τον Βλαδίμηρο και τον Μάριο Παπαδόπουλο και ήταν παντρεμένος με την Λιουντμίλα.

</doc>
<doc id="69520" url="https://el.wikipedia.org/wiki?curid=69520" title="Πανιώνιοι Αγώνες">
Πανιώνιοι Αγώνες

Οι Πανιώνιοι Αγώνες ήταν μια ετήσια αθλητική διοργάνωση αγωνισμάτων στίβου κυρίως, που διεξαγόταν στη Σμύρνη κι έπειτα στην Αθήνα από τα τέλη του 19ου αιώνα ως τα μέσα του 20ού αιώνα με διοργανωτή τον Πανιώνιο Γυμναστικό Σύλλογο Σμύρνης. Διεξήχθησαν είκοσι έξι (26) φορές και είχαν πανελλήνιο χαρακτήρα, ο οποίος περιελάμβανε τη συχνή εμφάνιση αθλητικών σωματείων της ελληνικής διασποράς. Η συμμετοχή κατ' άτομα ή ομάδες αθλητών από ξένα κράτη, τέλος, απέδωσε διεθνή εμβέλεια στους Αγώνες.
Ιστορία.
Οι Πανιώνιοι Αγώνες ξεκίνησαν το 1896 στη Σμύρνη από το σύλλογο Γυμνάσιον με την ονομασία "Δημόσιοι Αγώνες". Ο τοπικός τύπος, όμως, από την αρχή τους αποκαλούσε Πανιώνιους, εις ανάμνηση των ομώνυμων αγώνων που τελούνταν στη Σμύρνη την αρχαία εποχή. Έτσι καθιερώθηκε η ονομασία, από την οποία προέκυψε και η ονομασία του συλλόγου. Συγκεκριμένα, το 1898 τους αγώνες διοργάνωσαν από κοινού οι ομογάλακτοι σύλλογοι "Γυμνάσιον" και "Ορφεύς", οι οποίοι είχαν χωρίσει το 1893. Στα τέλη του 1898 συνενώθηκαν και πάλι με το όνομα Πανιώνιος Γυμναστικός Σύλλογος, ο οποίος έκτοτε ανέλαβε την ευθύνη της διοργάνωσης.
Αμέσως μετά τη συνένωση Γυμνασίου-Ορφέα, ως πρώτιστος στόχος τέθηκε η προετοιμασία και η διοργάνωση των Γ΄ Πανιώνιων Αγώνων του 1899. Οι αγώνες τέθηκαν σε καλύτερη βάση, θεσπίστηκε κανονισμός και καθορίστηκαν τα αγωνίσματα. Αρχικά χρησιμοποιήθηκε το αγγλικό σύστημα μέτρησης: 100, 220, 440 γιάρδες, μισό και ένα μίλι, πανιώνιος δρόμος 8,5 χλμ., 120 γιάρδες με εμπόδια, άλματα εις μήκος και ύψος, ρίψεις δίσκου και σφαίρας. Από το 1901 οι αποστάσεις ορίστηκαν με βάση το μέτρο. Όμως, σε κάποιες διοργανώσεις γίνονταν δρόμοι ημιαντοχής ή αντοχής υπολογισμένοι σε μίλια. Αργότερα προστέθηκαν κι άλλα αγωνίσματα: 800, 1.500, 10.000, βάδην, σκυταλοδρομίες, τριπλούν, επί κοντώ, άλματα άνευ φοράς, ακόντιο, λιθοβολία, ελληνική δισκοβολία και πένταθλο.
Από το 1913 εντάχθηκαν στο πρόγραμμα και αγωνίσματα εφήβων και παίδων. Επίσης, διεξάγονταν αγωνίσματα γυμναστικής, κολύμβησης, οπλομαχίας, ποδηλασίας, ναυτικά (κωπηλασία) και κατά καιρούς αγώνες πάλης και άρσης βαρών. Οι αγώνες τελούνταν στα τέλη Απριλίου ή στις αρχές Μαΐου.
Από το 1904 παράλληλα με τους Πανιώνιους αγώνες διεξαγόταν και το "Σχολικό Πρωτάθλημα Στίβου", στο οποίο μετείχαν μαθητές από τα σχολεία της Σμύρνης. Ως το 1922 πραγματοποιήθηκαν 18 σχολικά πρωταθλήματα αλλά όχι πάντα ταυτόχρονα με τους Πανιώνιους Αγώνες.
Στους αγώνες είχαν λάβει μέρος όλα τα μεγάλα ονόματα του ελληνικού αθλητισμού εκείνης της εποχής, πολλά από τα οποία είχαν διακριθεί στις Ολυμπιάδες, όπως οι ολυμπιονίκες Τσικλητήρας, Δώριζας, Γεωργαντάς, Τόφαλος, αδελφοί Αλιπράντη.
Από τους αγώνες αναδείχθηκαν μορφές του ελληνικού αθλητισμού, κάτοχοι πανελληνίων ρεκόρ και μετέπειτα πανελληνιονίκες, όπως οι: Κωνσταντίνος Μουράτης, Δημήτριος Σαμοθράκης, Γεώργιος Κασσάρ, Βίκτωρ Γοντράν, Χρ. Πάρσαλης, Ν. Ανδρεαδάκης, Κωνσταντίνος Ίσκος, Παντελής Έκτωρος, Καραμπάτης, Παναγιώτης Ρετέλας, Γεώργιος Ισηγόνης κ.ά. Οι νικητές των αγώνων έχαιραν ιδιαίτερης τιμής και στους πολυνίκες ή σε όσους κατέρριπταν ρεκόρ ο Πανιώνιος απένειμε το Χρυσό Σταυρό, την ανώτατη διάκριση του σωματείου.
Στους αγώνες του 1899 συμμετείχαν για πρώτη φορά αθλητές από σωματεία εκτός Σμύρνης, συγκεκριμένα από τη Λέσβο και από τη Σάμο. Από το 1904 συμμετείχαν και αθηναϊκά σωματεία. Σε όλη την περίοδο της Σμύρνης υπολογίζεται ότι στους Πανιώνιους Αγώνες μετείχαν περισσότεροι από 1.600 αθλητές προερχόμενοι από όλα τα σωματεία της Σμύρνης, από πόλεις της Μικρασίας, την Κωνσταντινούπολη, Λέσβο, Σάμο, Αθήνα, Πειραιά, Πάτρα, Αλεξάνδρεια, Κύπρο καθώς και αγγλικοί, αρμένικοι και τούρκικοι σύλλογοι. Πολλές φορές τους παρακολουθούσαν εκπρόσωποι του ΣΕΓΑΣ και της Επιτροπής Ολυμπιακών Αγώνων. Το 1918 συμμετείχε και η τουρκική ομάδα της Σμύρνης «Αλτάι», η οποία μετά το 1922 οικειοποιήθηκε και χρησιμοποιεί μέχρι σήμερα ως έδρα το στάδιο του Πανιωνίου.
Στάδιο διεξαγωγής.
Από το 1898 ως το 1903 οι αγώνες διεξάγονταν στο στάδιο του Μπουρνόβα, ενός προαστίου της Σμύρνης, το οποίο είχε δημιουργήσει ο εκεί αγγλικός αθλητικός σύλλογος "Bournobat Juniors Athletic Association".
Το 1904 μεταφέρθηκαν "εις το εν Παραδείσω Σταδίω του Ιπποδρομικού κύκλου", στο οποίο διεξήχθησαν ως το 1909. Στη συνέχεια μεταφέρθηκαν στο στάδιο του Πανιωνίου, το οποίο χτίστηκε το 1910-12 σε έκταση που παραχώρησε η ελληνική κοινότητα κοντά στο ορθόδοξο νεκροταφείο. Εκεί διεξάγονταν ως τη ΙΘ΄ διοργάνωση (1921), που ήταν η τελευταία που έγινε στη Σμύρνη.
Μετά τη μικρασιατική καταστροφή και την εγκατάσταση του Πανιωνίου στην Αθήνα, ο σύλλογος διοργάνωσε τους Αγώνες στο Παναθηναϊκό Στάδιο. Όμως, στην Αθήνα οι αγώνες σιγά-σιγά έχασαν την παλιά τους αίγλη. Μεταπολεμικά έγιναν άλλες τρεις διοργανώσεις, με τελευταία την 25η το 1949.
Οι διοργανώσεις.
1 Το 1940 στο Στάδιο Νέας Σμύρνης διεξήχθησαν τα πρωινά αγωνίσματα της β΄ ημέρας που περιλάμβαναν τον τελικό της σφυροβολίας και κάποιους προκριματικούς, με σκοπό να γίνουν ταυτόχρονα τα επίσημα εγκαίνια του νέου γηπέδου του Πανιωνίου.
2 Η σφυροβολία διεξήχθη στο Στάδιο Νέας Σμύρνης.
3 Η σφυροβολία διεξήχθη στο Στάδιο Νέας Σμύρνης.
4 Η σφυροβολία διεξήχθη στο Στάδιο Νέας Σμύρνης.
Η΄ Πανιώνιοι Αγώνες (1904).
Οι αγώνες του 1904 ήταν οι πρώτοι που διεξήχθησαν στο Στάδιο Παραδείσου (Ιπποδρόμιο), στο οποίο είχε διαμορφωθεί στίβος 400μ και βιράζ ποδηλατοδρόμιου. Η αναγγελία των αγώνων έχει ως εξής:
Αρχικά είχαν προγραμματιστεί για τις 2-3 Μαΐου αλλά επειδή στις 6 Μαΐου ξεκινούσε το πανελλήνιο πρωτάθλημα, μεταφέρθηκαν χρονικά για τις 16-17 Μαΐου. Δήλωσαν συμμετοχή τα σωματεία: Εθνικός Γ.Σ., Παναχαϊκός Πατρών, Λαϊκός Γ.Σ. Σάμου, Πειραϊκός Σύνδεσμος, Αθλήτική Ένωσις (Union Sportive) Σμύρνης. Είχαν εκδηλώσει επιθυμία να μετάσχουν: Πανελλήνιος Γ.Σ, Γυμναστική Εταιρεία Πατρών. Αναμενόμενες συμμετοχές: Sporting Club Αλεξανδρείας, Κυπριακά σωματεία, Αρίων Μυτιλήνης, Μουσικός Όμιλος Βρυούλων. Για τους αγώνες, εκτός του μεταλλίου της πρωτιάς, ο Πανιώνιος αθλοθέτησε ειδικά μετάλλια για τις εξής επιδόσεις ανά αγώνισμα: 
Την ίδια περίοδο περίπου (23 και 26 Απριλίου 1904) διεξήχθησαν τα "Α΄ Απολλώνια", αθλητικοί αγώνες που διοργάνωσε ο Απόλλων Σμύρνης στο Στάδιο Βουρνόβα (όπου γίνονταν οι Πανιώνιοι αγώνες ως το 1903), με συμμετοχή του ΑΟ Βουρνόβα, της Union Sportive και του Ομίλου Ερετών Σμύρνης. Μοιραία ξέσπασε μια αντιζηλία μεταξύ των δύο σωματείων, οι παράγοντες κλήθηκαν να εξηγήσουν γιατί δεν διοργανώθηκαν κοινοί αγώνες, υπήρξε σύγκριση των επιδόσεων που πέτυχαν οι αθλητές στις δύο διοργανώσεις, όπως προκύπτει από σχετικά δημοσιεύματα.
Ταυτόχρονα έγιναν οι Δ΄ Σχολικοί Αγώνες στα αγωνίσματα: 100, 400, 800, ύψος, μήκος, δίσκος και διελκυστίνδα.
Θ΄ Πανιώνιοι Αγώνες (1905).
Ταυτόχρονα έγιναν οι Ε΄ Σχολικοί Αγώνες με συμμετοχή 12 σχολείων στα αγωνίσματα: 100, 400, 800, ύψος, μήκος, δίσκος και διελκυστίνδα.
ΙΑ΄ Πανιώνιοι Αγώνες (1907).
1 Κύπελλο αθλοθετηθέν υπό της Μαρίας Νεγρεπόντη για τον πολυνίκη σύλλογο στην κολύμβηση. 
2 Διετές Επαμειβόμενο Κύπελλο που αθλοθέτησε η Επιτροπή Ολυμπιακών Αγώνων για τον πολυνίκη σύλλογο.
ΙΒ΄ Πανιώνιοι Αγώνες (1908).
Διοργάνωση.
Διεξήχθησαν από 18 ως 26 Μαΐου 1908 και σημαδεύτηκαν από την αποχώρηση του Απόλλωνα κατά την πρώτη ημέρα των αγώνων. Ταυτόχρονα έγιναν οι Σχολικοί Αγώνες με συμμετοχή 110 μαθητών στα αγωνίσματα: 100, 400, 800, 110 εμπ., ύψος, μήκος, τριπλούν, επί κοντώ, σφαίρα και ποδόσφαιρο. 
Τη χρονιά αυτή προκηρύθχηκαν και φθινοπωρινοί "Πανιώνιοι Αγώνες", για τις 5 και 12 Οκτωβρίου 1908, με συνδιοργανωτές Πανιώνιο και Απόλλωνα, για την αποκατάσταση των σχέσεων των δύο συλλόγων. Μετείχαν επίσης οι σύλλογοι Θησεύς και Ερμής Βουρνόβα και Σίπυλος Μαγνησίας. Έγιναν στο Στάδιο Παραδείσου και την πρώτη ημέρα περιλάμβαναν αγωνίσματα στίβου (100μ, 800μ, 5μίλια, σκυταλοδρομία 800μ, σφαίρα, ακόντιο, ελλ. δισκοβολία, επί κοντώ, μήκος) και ελληνορωμαϊκή πάλη. Η δεύτερη ημέρα μάλλον δεν διεξήχθη, διότι δεν αναφέρεται (εφ. Αμάλθεια, φύλλα Οκτωβρίου 1908).
Αποτελέσματα.
1 Είχαν προηγηθεί τρεις προκριματικές σειρές, με νικητές τους: Χριστοδούλου (Σιπύλου), Π. Βλάκοβιτς, Δ. Ρώτα του Απόλλωνα. Οι αθλητές του Απόλλωνα δεν έτρεξαν στον τελικό, υπακούοντας στην απόφαση των συναθλητών τους να αποχωρήσουν. 
2 Οι αθλητές του Απόλλωνα αποχώρησαν μετά τον αγώνα αυτόν διαμαρτυρόμενοι για μεροληψία του κριτή της δισκοβολίας Σοφ. Μάγνη, που ήταν και γυμναστής του Πανιωνίου.
3 Διετές Επαμειβόμενο Κύπελλο που αθλοθέτησε η Επιτροπή Ολυμπιακών Αγώνων για τον πολυνίκη σύλλογο.
ΙΓ΄ Πανιώνιοι Αγώνες (1909).
1 Διετές Επαμειβόμενο Κύπελλο που αθλοθέτησε η Επιτροπή Ολυμπιακών Αγώνων για τον πολυνίκη σύλλογο.
ΙΔ΄ Πανιώνιοι Αγώνες (1912).
1 Διετές Επαμειβόμενο Κύπελλο που αθλοθέτησε η Επιτροπή Ολυμπιακών Αγώνων για τον πολυνίκη σύλλογο. Η απονομή των μεταλλίων των νικητών έγινε στις 3/6/1913 καθώς μεσολάβησαν οι βαλκανικοί πόλεμοι.
ΙΣΤ΄ Πανιώνιοι Αγώνες (1914).
1 Η απονομή του κυπέλλου του πολυνίκη συλλόγου και των μεταλλίων των νικητών έγινε στις 15/3/1920 καθώς μεσολάβησε ο Α΄ παγκόσμιος πόλεμος.
ΙΗ΄ Πανιώνιοι Αγώνες (1918).
1 Αυτό είναι το κανονικό αποτέλεσμα. Όμως, "τύποις" νικητής αναδείχθηκε ο Τούρκος Οσμάν της Αλτάι, καθώς ο αγώνας επαναλήφθηκε έπειτα από ένσταση δύο Τούρκων μελών της Ελλανοδίκου Επιτροπής. Στον επαναληπτικό ο Πετρίτσας προηγήθηκε και πάλι καθαρά αλλά λίγο πριν τερματίσει βγήκε επιδεικτικά έξω από το στίβο και σταμάτησε.
Οι "Πανιώνιοι-Ελευθέρια" του 1919.
Το 1919 επρόκειτο να διεξαχθούν οι ΙΘ΄ Πανιώνιοι Αγώνες σε ένα τελείως διαφορετικό περιβάλλον. Από τις 2 Μαΐου 1919 ο ελληνικός στρατός είχε αποβιβαστεί και κατείχε τη Σμύρνη και την ενδοχώρα της, με εντολή της Κοινωνίας των Εθνών και ο μικρασιατικός ελληνισμός βίωνε μια ατμόσφαιρα ελευθερίας. Συμμετέχοντας στον εθνικό ενθουσιασμό ο Πανιώνιος αποφάσισε να επωνομάσει τους αθλητικούς αγώνες του 1919 "Πανιώνιους-Ελευθέρια". Προγραμμάτισε τη διεξαγωγή τους για τις 26-27 Μαΐου 1919 και σχεδίαζε να τους δοθεί ξεχωριστός τόνος προσκαλώντας σωματεία από όλο τον ελληνικό χώρο. Η Επιτροπή Ολυμπιακών Αγώνων, ο ΣΕΓΑΣ και τα σωματεία είχαν αποδεχτεί με ενθουσιασμό την ιδέα. Όμως, ο Έλληνας αρμοστής της Σμύρνης Αριστείδης Στεργιάδης είχε διαφορετική άποψη. Φοβούμενος τυχόν τουρκικές αντιδράσεις απαγόρευσε τη διεξαγωγή τους. Αρχικά επέβαλε την αναβολή τους και όταν ο πρόεδρος του Πανιωνίου Δημητρός Δάλλας ανακοίνωσε τη διεξαγωγή τους για τις 29 Ιουνίου, χωρίς να ζητήσει την άδειά του, ο Στεργιάδης διέταξε τη ματαίωσή τους.
Η σχετική ανακοίνωση του Πανιωνίου δημοσιεύτηκε ως εξής στον τύπο:
ΙΘ΄ Πανιώνιοι Αγώνες (1921).
Διοργάνωση.
Διεξήχθησαν στις 19 και 20 Σεπτεμβρίου 1921, στο "Πανιώνιο Στάδιο" της Σμύρνης, με συμμετοχή 120 αθλητών συλλόγων της Σμύρνης, αθλητών από Αθήνα που μετείχαν ως "ιδιώτες", στρατευμένων που υπηρετούσαν στη Μικρασία και μεμονωμένων παρεπιδημούντων στη Σμύρνη, όπως ο Αμερικανός Χάμερσον στα 1500μ. Τους αγώνες παρακολούθησαν περίπου 10.000 θεατές, μεταξύ των οποίων ο μητροπολίτης Χρυσόστομος και η ελληνική πολιτική και στρατιωτική ηγεσία. Ναύτες του πολεμικού πλοίου "Λήμνος" είχαν φροντίσει τη διαμόρφωση των χώρων, η Μουσική της Ελληνικής Στρατιάς παιάνιζε κατά τη διάρκεια των αγωνισμάτων. Το κυλικείο είχαν αναλάβει εθελόντριες της "Μικρασιατικής Άμυνας" και τα έσοδα πήγαν για τη φανέλα του στρατιώτη. Οι τιμές των εισιτηρίων ήταν: Α΄ θέση 35 γρόσια ή 5 δρχ, Β΄ θέση 45 γρόσια, οπλιτών 1 δρχ. 
Την Ελλανόδικο Επιτροπή αποτελούσαν: Πρόεδρος Αντ. Αθηνογένης και μέλη: Δ. Αγγελομάτης, Γ. Αλευράς, Α. Αλεξιάδης, Α. Βαλτζής, Χ. Βεντιρόζος, Α. Καΐρης, Δ. Μαρσέλλος, Ε. Γουίτελ, Δ. Σκιαδάς, Ν. Σταματιάδης. Αντιπρόσωπος του ΣΕΓΑΣ: Πέτρος Γουναράκης, γεν. γραμ. της Υπάτης Αρμοστείας Σμύρνης.
Αγωνιστικά κυριάρχησε ο Καραμπάτης που κατέρριψε τρία πανελλήνια ρεκόρ (100, 200, ελλην. δισκοβολίας) και του απονεμήθηκαν τρεις Χρυσοί Σταυροί του Πανιωνίου. Η απονομή των επάθλων, τα οποία είχαν αθλοθετήσει επιχειρήσεις, φορείς και φίλαθλοι, έγινε την Κυριακή 17 Οκτωβρίου 1921 σε ειδική εορτή στο Στάδιο, από τον αρχιστράτηγο Αν. Παπούλα και τον Ανώτ. Γεν. Στρατ. Διοικητή υποστράτηγο Βλαχόπουλο.
Αποτελέσματα.
Σημειώσεις: 
1Μετείχαν πέντε δρομείς. Δεύτερος τερμάτισε ο Αμερικανός Χάμερσον με 4΄52΄΄4.
2 Ο Σκαμπέλας ήταν επίσης δεύτερος στα 100μ, 200μ (πίσω από τον Καραμπάτη) και στη λιθοβολία.
Κ΄ Πανιώνιοι Αγώνες (1923).
Η διοργάνωση.
Οι αγώνες σχεδιάστηκαν σε τρεις φάσεις (οργανώσεις), όλες στο Παναθηναϊκό Στάδιο. 
ΚΑ΄ Πανιώνιοι Αγώνες (1925).
Η διοργάνωση.
Διεξήχθησαν στις 13 (Κυριακή), 14 (Δευτέρα) και 20 Σεπτεμβρίου (Κυριακή) στο Παναθηναϊκό Στάδιο και περιλάμβαναν "πάντα τα αθλητικά αγωνίσματα του στίβου προς δε την πάλην και την άρσιν βαρών". Στους αγώνες αυτούς για πρώτη φορά δόθηκε μετάλλιο και στον 3ο νικητή κάθε αγωνίσματος, αντί απλού διπλώματος, όπως συνηθιζόταν μέχρι τότε, ακόμα και στο πανελλήνιο πρωτάθλημα. Στους πρώτους νικητές απονεμήθηκαν επιπλέον διάφορα έπαθλα χορηγών είτε ιδιωτών είτε διαφόρων φορέων, επιχειρήσεων κλπ. Πολλοί ιδιώτες αντί επάθλου έδωσαν χρηματική χορηγία στο σύλλογο για τη δημιουργία δικού του γυμναστηρίου.
Τα αποτελέσματα.
1Στη διαδρομή Στάδιο-Πικέρμι-Στάδιο. Μετείχαν 15 δρομείς, τερμάτισαν 5: 2) Γ. Μάρας (Πανιών.) 3:48.14.6, 3) Κάντζας (Πειρ. Συνδ.), 4) Γ. Κοφινάς (Ε.Γ.Σ.), 5) Γ. Κακουράτος (ΟΣΦΠ). 
2Αγώνας 2x800+2x400+2x200+2x100μ.
3Ήταν αγώνας επίδειξης και δεν καταμετρήθηκε η βολή.
4Αγώνας μιας ημέρας: μήκος, ακόντιο, 200μ, δίσκος, 1500μ.
5Νικητής αναδείχθηκε ο Α. Ζαΐρης της ΑΕΚ αλλά αποκλείστηκε, διότι εμπόδισε αντικανονικά τον Γ. Ζαμαρία, όταν προσπάθησε να τον προσπεράσει πάνω στο βιράζ. Σε ένδειξη διαμαρτυρίας οι αθλητές της ΑΕΚ αποχώρησαν από τη συνέχεια των αγώνων.
6Βαθμολογήθηκαν με ένα βαθμό όσοι αθλητές πήραν μετάλλιο.
Πανιώνιοι Αγώνες (1927).
Το Φεβρουάριο του 1927 αποφασίστηκε οι επόμενοι αγώνες να γίνουν τον Αύγουστο:
Τελικά δεν διεξήχθησαν.
ΚΒ΄ Πανιώνιοι Αγώνες (1940).
Η διοργάνωση.
Διεξήχθησαν στις 14 και 15 Σεπτεμβρίου 1940 στο Παναθηναϊκό Στάδιο και είχαν πανηγυρικό χαρακτήρα για δύο λόγους. Αφ' ενός αποτέλεσαν το αποκορύφωμα των εορταστικών εκδηλώσεων για την 50ετηρίδα του συλλόγου. Αφ' ετέρου, συνδυάστηκαν με τα επίσημα εγκαίνια του Γυμναστηρίου του Πανιωνίου στη Νέα Σμύρνη, στο οποίο μετακόμισε πλέον ο σύλλογος. Για το λόγο αυτό τα πρωινά αγωνίσματα της β΄ ημέρας των αγώνων (ο τελικός της σφυροβολίας και οι προκριματικοί των: 200μ, τριπλούν, δίσκου και ακοντίου) διεξήχθησαν στο νέο Στάδιο της Νέας Σμύρνης και παράλληλα τελέστηκαν τα εγκαίνια από τον πρωθυπουργό Ιωάννη Μεταξά.
Ο Πανιώνιος προσπάθησε να δώσει διεθνή χαρακτήρα στη διοργάνωση προσκαλώντας αθλητές από την Ουγγαρία και από κάποιες βαλκανικές χώρες αλλά το διεθνές κλίμα δεν επέτρεψε τη συμμετοχή τους, μιας και είχε ξεσπάσει ο Β΄ Παγκόσμιος Πόλεμος στην Ευρώπη. Υπήρξε όμως αθρόα συμμετοχή όλων των Ελλήνων πρωταθλητών, καθόσον ο ΣΕΓΑΣ ονόμασε τους αγώνες "προβαλκανικούς", με την έννοια ότι από τους νικητές θα επιλέγονταν τα μέλη της εθνικής ομάδας για τους Βαλκανικούς Αγώνες της Κωνσταντινούπολης που διεξήχθησαν τρεις εβδομάδες αργότερα.
Τα καθαρά έσοδα από τους αγώνες ο σύλλογος τα διέθεσε υπέρ της εθνικής άμυνας, προκειμένου να συμβάλλει στην αντικατάσταση του πολεμικού πλοίου Έλλη που είχαν τορπιλίσει οι Ιταλοί στην Τήνο ένα μήνα ενωρίτερα. Γι' αυτό δεν κυκλοφόρησε προσκλήσεις αναγκάζοντας όλους να προμηθευτούν εισιτήρια, τα οποία είχαν 10 δρχ, εκτός από τις κεντρικές κερκίδες 7 και 8 του Σταδίου που είχαν 25 δρχ.
Στους τρεις πρώτους νικητές κάθε αγωνίσματος δόθηκαν διπλώματα και μετάλλια (επίχρυσα, επάργυρα και χάλκινα), τα οποία φιλοτέχνησε ο γλύπτης Γεώργιος Ματαράγκας άνευ αμοιβής. Στην πρόσθια όψη απεικόνιζαν έναν αθλητή και στην πίσω πλευρά τις λέξεις "22οι Πανιώνιοι Αγώνες, Αθήναι 1940". Εκτός των μεταλλίων για το νικητή κάθε αγωνίσματος είχαν αθλοθετηθεί διάφορα έπαθλα από φορείς και ιδιώτες. Επίσης, απονεμήθηκαν: το έπαθλο 50ετηρίδος του συλλόγου για τον πρώτο σύλλογο στη βαθμολογία (σύστημα 6-5-4-3-2-1), το έπαθλο πολυνίκη αθλητή από τον κυβερνήτη Ι. Μεταξά και το έπαθλο καλύτερου νέου αθλητή από τον υπουργό Πρωτευούσης Κ. Κοτζιά. Επιπλέον εξαγγέλθηκε η απονομή του Χρυσού Σταυρού του συλλόγου σε όποιον αθλητή καταρρίψει πανελλήνιο ρεκόρ.
ΚΓ΄ Πανιώνιοι Αγώνες (1945).
Η διοργάνωση.
Διεξήχθησαν την Παρασκευή 14 και την Κυριακή 16 Σεπτεμβρίου 1945 στο Παναθηναϊκό Στάδιο παρουσία χιλιάδων φιλάθλων παρά την κακοκαιρία που επικρατούσε. Ήταν οι πρώτοι μεγάλοι αγώνες που γίνονταν στο Στάδιο μεταπολεμικά και υποστηρίχτηκαν από πολλού δημόσιους και ιδιωτικούς φορείς. Η αγγλοελληνική υπηρεσία πληροφοριών διέθεσε μεγάφωνα για την μετάδοση των αποτελεσμάτων. Το Υπ. Παιδείας αθλοθέτησε βαρύτιμο κύπελλο για τον πρώτο σύλλογο στη βαθμολογία (με το φινλανδικό σύστημα). Επίσης, κύπελλα αθλοθέτησαν ο Δήμος Αθηναίων, ο Δήμος Ν. Σμύρνης, το "Σινεάκ", η εταιρεία "Σκούρας Φιλμς", τα καταστήματα αθλητικών ειδών "Καραμπάτη-Απετιάν", Αιμ. Ιωνά, Κατράτζου, και οι ιδιώτες φίλαθλοι Καρύδας, Μ. Γρηγοριάδης, Πιόκος κ.ά. 
Πανιώνιοι Αγώνες (1947).
Είχαν προαναγγελθεί για τις 30 και 31 Αυγούστου. Είχε ανακοινωθεί το πρόγραμμα και τα έπαθλα αλλά μια εβδομάδα πριν τη διεξαγωγή τους αναβλήθηκαν για το τέλος Οκτωβρίου και τελικά δεν διεξήχθησαν:
ΚΕ΄ Πανιώνιοι Αγώνες (1949).
Η διοργάνωση.
Οι ΚΕ΄ Πανιώνιοι αγώνες πραγματοποιήθηκσν το Σαββατοκύριακο 7-8 Μαΐου 1949 στο Παναθηναϊκό Στάδιο. Οι αγώνες σημείωσαν οργανωτική και αγωνιστική επιτυχία και αποτέλεσαν το μεγαλύτερο διεθνές αθλητικό γεγονός της σεζόν για τον ελληνικό στίβο. Είχαν διεθνή χαρακτήρα, διότι μετείχαν δώδεκα Τούρκοι πρωταθλητές (ανάμεσά τους και ο χάλκινος ολυμπιονίκης του τριπλούν Ρουχή Σαριάπλ) καθώς και όλοι οι Έλληνες πρωταθλητές. Συνολικά μετείχαν πάνω από 150 αθλητές από 20 περίπου συλλόγους. Ουσιαστικά θεωρήθηκαν ρεβάνς των μεσογειακών αγώνων στίβου της Πόλης, της προηγούμενης χρονιάς. Το Στάδιο το Σάββατο είχε 10.000 θεατές ενώ την Κυριακή διπλάσιους. Ανάμεσά τους ο Τούρκος πρέσβης, ο στρατηγός Πλαστήρας, πολλοί υπουργοί, παλαίμαχοι αθλητές κ.ά. Το τελετουργικό της έναρξης περιλάμβανε έπαρση των δύο σημαιών με τη βοήθεια της Φιλαρμονικής της Αεροπορίας. Οι τιμές των εισιτηρίων κυμαίνονταν από 3.000 ως 10.000 δρχ. Στο αγωνιστικό μέρος ο συναγωνισμός ήταν έντονος. Σημειώθηκαν έξι νέα ρεκόρ αγώνων και τρεις ισοφαρίσεις. Σημειώθηκε ένα εθνικό ρεκόρ στα 10χλμ από τον Τζοσκούλ.
ΚΣΤ΄ (Τριεθνείς) Πανιώνιοι Αγώνες (1956).
Η διοργάνωση.
Διεξήχθησαν την Παρασκευή 31/8 και Κυριακή 2/9/1956 στο Παναθηναϊκό Στάδιο (η σφυροβολία διεξήχθη στο Στάδιο Ν. Σμύρνης το Σάββατο 1/9), υπό το φως των προβολέων, παρουσία 20.000 θεατών την Παρασκευή και 10.000 την Κυριακή (καθώς υπήρχαν και ποδοσφαιρικά ματς). Ήταν η μεγαλύτερη διεθνής διοργάνωση της σεζόν που έγινε στην Αθήνα. Προαναγγέλθηκαν ως "Πανιώνιοι Αγώνες" και είχαν προσκληθεί πάνω από 35 πρωταθλητές από εννιά χώρες (ανάμεσά τους οι ολυμπιονίκες: Μιμούν, Κονσολίνι, Τοκάρεφ, Κουτς, Κριβονόσωφ, Ίχαρος, Σκόμπλα). Τελικά έγιναν με συνδιοργανωτή τον Παναθηναϊκό και αναφέρονται ως "Τριεθνείς" καθώς μετείχαν 11 Γιουγκοσλάβοι, 7 Βούλγαροι και 80 περίπου Έλληνες πρωταθλητές από 14 σωματεία. Οι αγώνες περιλάμβαναν όλα τα ανδρικά αγωνίσματα σταδίου, εκτός από τα στιπλ (συνολικά 19) και δύο εφήβων. Οι τιμές των εισιτηρίων είχαν καθορισθεί 11, 17 και 25 δρχ. αναλόγως του διαζώματος. 
Παραβρέθηκαν πολλοί επίσημοι, οι Υπουργοί Παιδείας Λεβαντής και Δημ. Έργων Ράλλης, ο Δήμαρχος Αθηναίων Κατσώτας, οι πρέσβεις Γιουγκοσλαβίας και Βουλγαρίας κ.ά. Εκτός από τους δύο συλλόγους έπαθλα αθλοθέτησαν πολλοί φορείς και φίλαθλοι: ΕΠΣΑ, ΔΕΗ, Ηλεκτρική Εταιρεία (ΗΕΑΠ), Εμπορική Τράπεζα, Δήμος Πειραιά, Γ.Ε. Αεροπορίας, Γ.Ε. Ναυτικού (που εγκατέστησε τηλεφωνική γραμμή μετάδοσης αποτελεσμάτων στη γραμματεία, ώστε να ανακοινώνονται στους φιλάθλους από τα μεγάφωνα), το ξενοδοχείο «Θεοξένεια» Κηφισιάς (όπου έμειναν οι ξένες αποστολές), ο Γεώργιος Πλυτάς κ.ά.
Το τελετουργικό περιλάμβανε παρέλαση των αποστολών με τις σημαίες τους, ανάκρουση του Ολυμπιακού ύμνου από την μπάντα της Αεροπορίας, ορκωμοσία αθλητών και παρουσίαση από μεγαφώνου των ξένων πρωταθλητών και των επιδόσεών τους. Είχε προγραμματιστεί να τιμηθεί ο ευρισκόμενος στην Αθήνα ολυμπιονίκης του μαραθωνίου του 1936, ο Κορεάτης Σον Κη-Τσονκ (είχε αγωνιστεί ως Ιάπωνας με το όνομα Κιτέι), με αρχαία λήκυθο περιέχουσα χώμα από το Μαραθώνα αλλά αυτό δεν κατέστη δυνατό λόγω πρόωρης αναχώρησης της πτήσης του και διαβάστηκε μόνο ο χαιρετισμός του. 
ΚΖ΄ Πανιώνιοι Αγώνες 75ετηρίδος (1965).
Το 1965, με αφορμή τον εορτασμό των 75 ετών από την ίδρυση του συλλόγου, πραγματοποιήθηκαν μια σειρά από εορταστικές και αγωνιστικές εκδηλώσεις. Μεταξύ αυτών είχε προγραμματιστεί και η διεξαγωγή διεθνών "Πανιωνίων Αγώνων". Σύμφωνα με ανακοίνωση του συλλόγου ο επίσημος εορτασμός της 75ετηρίδος επρόκειτο να γίνει την Κυριακή 12 Σεπτεμβρίου στην αίθουσα του Φιλολογικού συλλόγου "Παρνασσός" και οι αγώνες θα διεξάγονταν το διήμερο 15-16 Σεπτεμβρίου 1965 στο Παναθηναϊκό Στάδιο με την επωνυμία "ΚΖ΄ Πανιώνιοι Αγώνες", με συμμετοχή όλων των σωματείων του ΣΕΓΑΣ και σημαντικού αριθμού ξένων αθλητών από τα Βαλκάνια και τη Σοβιετική Ένωση, μεταξύ των οποίων των διάσημων ολυμπιονικών Βαλερύ Μπρούμελ, Ιγκόρ Τερ-Οβανεσιάν και των αδελφών Ιρίνα και Ταμάρα Πρες. Δημοσιεύτηκε η προαναγγελία των αγώνων καθώς και το πρόγραμμα διεξαγωγής τους:
Στο αγωνιστικό πρόγραμμα είχαν συμπεριληφθεί όλα τα ολυμπιακά ανδρικά αγωνίσματα σταδίου εκτός από τα 10χλμ, τα 3.000 στιπλ και το δέκαθλο καθώς και οκτώ γυναικεία αγωνίσματα (100μ, 300μ, 80μ εμπ, μήκος, ύψος, σφαίρα, δίσκος, 4Χ100μ). Τελικά, επειδή οι ημερομηνία συνέπιπτε με τη λήξη των βαλκανικών αγώνων στίβου, η εκδήλωση στον Παρνασσό μεταφέρθηκε για τις 30 Οκτωβρίου, ενώ οι Πανιώνιοι αγώνες ματαιώθηκαν.

</doc>
<doc id="69521" url="https://el.wikipedia.org/wiki?curid=69521" title="Νικόλαος Β΄ Χρυσοβέργης">
Νικόλαος Β΄ Χρυσοβέργης

Ο Πατριάρχης Νικόλαος Β΄, ο αποκαλούμενος και Χρυσοβέργης, κατείχε τον Πατριαρχικό θρόνο της Κωνσταντινούπολης από το έτος 984 μέχρι το 991. Ανήκε σε βυζαντινή οικογένεια που έδωσε πολλούς ιερείς στην Εκκλησία της Κωνσταντινούπολης και της Αντιόχειας κατά τους επόμενους δύο αιώνες.
Ο Πατριάρχης Νικόλαος Β΄ ήταν εκείνος που χειροτόνησε τον πρώτο Μητροπολίτη της Ρωσίας Μιχαήλ τον Σύρο, τον οποίο και έστειλε στη Ρωσία με έξι Επισκόπους και πολλούς κατώτερους κληρικούς για τον εκχριστιανισμό των Ρώσων. Φαίνεται ότι προσπάθησε να αποσπάσει φορολογικά προνόμια από τον αυτοκράτορα Βασίλειο Β´, ενόσω εκείνος ασχολούταν με τον εμφύλιο πόλεμο.
Το 980, κατά τη διάρκεια της πατριαρχίας του, ο Αρχάγγελος Γαβριήλ πιστεύεται ότι εμφανίστηκε με τη μορφή μοναχού στον μαθητή ενός μοναχού στη Μονή Παντοκράτορος στο Άγιο Όρος. Ο μοναχός ανέφερε ότι ο άγγελος έψαλε έναν νέο στίχο ύμνου του όρθρου, τον οποίον κατέγραψε σε μια πλάκα, η οποία φυλάσσεται μέχρι και σήμερα στο μοναστήρι. Ο Πατριάρχης Νικόλαος υποδέχθηκε το κειμήλιο στον Ναό της Αγίας Σοφίας. Το «Άξιον Εστίν» ψάλλεται μέχρι σήμερα σε Ορθόδοξες ακολουθίες.
Ανακηρύχθηκε άγιος και η Ορθόδοξη και η Καθολική Εκκλησία τιμούν τη μνήμη του στις 16 Δεκεμβρίου.

</doc>
<doc id="69522" url="https://el.wikipedia.org/wiki?curid=69522" title="Πατριάρχης Νικόλαος Β΄ ο Χρυσοβέργης">
Πατριάρχης Νικόλαος Β΄ ο Χρυσοβέργης



</doc>
<doc id="69538" url="https://el.wikipedia.org/wiki?curid=69538" title="Εφιάλτης στο Δρόμο με τις Λεύκες">
Εφιάλτης στο Δρόμο με τις Λεύκες

Ο Εφιάλτης στο Δρόμο με τις Λεύκες (αγγλικά: "Α Nightmare on Elm Street") είναι ταινία τρόμου αμερικανικής παραγωγής του 1984, σε σκηνοθεσία του Γουές Κρέιβεν. 
Πρωταγωνιστούν οι ηθοποιοί Heather Langenkamp, John Saxon, Ronee Blakley, Amanda Wyss, Jsu Garcia, Robert Englund, και ο Johnny Depp, στην πρώτη του εμφάνιση σε ταινία. Το σενάριο της ταινίας αφορά μία ομάδα εφήβων, που τρομοκρατούνται και δολοφονούνται στα όνειρά τους, αλλά μυστηριωδώς και στην πραγματικότητα, από έναν άνδρα με το όνομα Freddy Krueger. Οι ίδιοι δεν γνωρίζουν την αιτία αυτού του περίεργου φαινομένου, αντίθετα από τους γονείς τους, οι οποίοι κρατούν ένα σκοτεινό μυστικό.
Πλοκή.
Μια ομάδα εφήβων δέχονται επιθέσεις από έναν βάναυσο δολοφόνο που σκοτώνει τα θύματά του μέσα στα όνειρά τους. Όταν οι επιζώντες ψάχνουν να βρουν γιατί τους κυνηγάει, ο φονιάς δεν θα χάσει καμία ευκαιρία με το να τους σκοτώσει όταν κοιμηθούν.
Υποδοχή.
Η ταινία απέφερε 1.271.000 δολάρια την πρώτη εβδομάδα προβολής της στις ΗΠΑ, με συνέπεια να θεωρηθεί εμπορική επιτυχία. Τελικά, το φιλμ κέρδισε συνολικά 25.504.513 δολάρια στο αμερικάνικο box office. Τελικά, προβλήθηκε στην Ευρώπη, τον Καναδά και την Αυστραλία. Θεωρήθηκε πρωτοπόρα για το έξυπνο σενάριό της και για τα ειδικά οπτικά εφέ που παρουσιάζει.
Ο "Εφιάλτης στο Δρόμο με τις Λεύκες" έλαβε παγκοσμίως θριαμβευτικές κριτικές. Οι κριτικοί επαίνεσαν την ικανότητα της ταινίας να σπάει "τα όρια ανάμεσα στο φανταστικό και το πραγματικό", παίζοντας με την αντίληψη του θεατή.
Παραγωγή.
Ο χαρακτήρας Φρέντυ Κρούγκερ είναι εμπνευσμένος από διάφορα περιστατικά που συνέβησαν στον Γουές Κρέιβεν όταν ήταν παιδί. Το όνομά του το πήρε από ένα συμμαθητή του, ο οποίος τον τρόμαζε και τον πείραζε συνέχεια, το όνομά του ήταν Φρεντ Κρούγκερ. Τα ρούχα του τα εμπνεύστηκε από έναν άστεγο, ο οποίος τον παρακολουθούσε από το παράθυρο όταν ήταν 10 χρονών.
Συνέχειες.
Remake.
Το ρόλο του Freddy Krueger στο remake του 2010 έχει ο Jackie Earle Haley. Η παραγωγή της ταινίας έγινε από τον Michael Bay, και η σκηνοθεσία από τον Samuel Bayer. Το σενάριο είναι των Wesley Strick και Eric Heisserer.

</doc>
<doc id="69541" url="https://el.wikipedia.org/wiki?curid=69541" title="Εφιάλτης στο δρόμο με τις λεύκες">
Εφιάλτης στο δρόμο με τις λεύκες



</doc>
<doc id="69542" url="https://el.wikipedia.org/wiki?curid=69542" title="Α Nightmare on Elm Street">
Α Nightmare on Elm Street



</doc>
<doc id="69546" url="https://el.wikipedia.org/wiki?curid=69546" title="Τα Νέα">
Τα Νέα

Τα Νέα (πρώην Αθηναϊκά Νέα) είναι ελληνική ημερήσια απογευματινή εφημερίδα, η οποία εκδίδεται από την "Alter Ego Επιχείρηση Μέσων Μαζικής Ενημέρωσης Α.Ε." Για πρώτη φορά εκδόθηκε στις 28 Μαΐου 1931 με την ονομασία "Αθηναϊκά Νέα" ενώ το 1945 έλαβε τη σημερινή ονομασία της. Κυκλοφορεί αδιάλειπτα από τότε έως και σήμερα και τα πρόσφατα χρόνια αποτελεί σταθερά την πρώτη σε κυκλοφορία ημερήσια απογευματινή εφημερίδα.
Προγραμματικά η εφημερίδα εκδόθηκε για να αντισταθεί στον κιτρινισμό του τύπου, εναντίον του οποίου η κυβέρνηση Βενιζέλου είχε ψηφίσει νόμο που προέβλεπε αυστηρές ποινές για όσες εφημερίδες συκοφαντούσαν τον ιδιωτικό βίο δημοσίων και όχι μόνο προσώπων.
Αφορμή για την ψήφιση του νόμου ήταν η σκανδαλοθηρική εκστρατεία της αντιπολιτευόμενης εφημερίδας Ακρόπολις κατά στελεχών της κυβέρνησης Βενιζέλου αλλά και συνεργατών του. Η προηγηθείσα της έκδοσης της εφημερίδας διαφήμιση τόνιζε τη φιλοδοξία της εφημερίδας να απευθυνθεί σε αναγνώστες που αποστρέφονταν τον "αχαλίνοτον κιτρινισμόν". Ιδρυτής της υπήρξε ο Δημήτριος Λαμπράκης, Διευθύνων Σύμβουλος της ο Σταύρος Ψυχάρης, ενώ διευθυντής της ο Χρήστος Μεμής. Διατελέσαντες διευθυντές είναι, μεταξύ άλλων, ο Λέων Καραπαναγιώτης, ο Δημήτρης Μητρόπουλος και ο Παναγιώτης Λάμψιας. Σήμερα την εφημερίδα διευθύνει ο Γιώργος Μαντέλας.
Δραστηριότητες.
Θεωρείται εφημερίδα του Κέντρου και της Κεντροαριστεράς. Εντούτοις, είναι μια πολυσυλλεκτική εφημερίδα φιλοξενώντας απόψεις, γνώμες, θέσεις και άρθρα όλων των πρεσβευτών του δημοκρατικού τόξου.
Στα "ΝΕΑ" αρθρογραφούν πολλοί γνωστοί Έλληνες δημοσιογράφοι, λογοτέχνες, πανεπιστημιακοί, κριτικοί κινηματογράφου και καλλιτέχνες όπως, η Έλενα Ακρίτα, ο Ηλίας Κανέλλης, ο Δημήτρης Δουλγερίδης, ο Γιάννης Πρετεντέρης, ο Γιώργος Παπαχρήστος, ο Παύλος Τσίμας, η Πέπη Ραγκούση, η Ρούλα Γεωργακοπούλου, ο Θανάσης Νιάρχος, ο Γιάννης Ζουμπουλάκης, ο Βασίλης Σκουντής, ο Αντώνης Καρπετόπουλος, ο Γιώργος Νασμής, ο Πέτρος Τατσόπουλος, ο Γιώργος Σκαμπαρδώνης, ο Χρήστος Χωμενίδης, ο Κώστας Γεωργουσόπουλος, ο Γιάννης Βούλγαρης. Ενώ κατά καιρούς φιλοξενεί στις σελίδες της, άρθρα Ελλήνων διανοουμένων και πολιτικών.
Η εφημερίδα κατέχει επίσης μεγάλη παράδοση στην ελληνική πολιτική γελοιογραφία. Έχει φιλοξενήσει στις σελίδες της μεγάλα ονόματα της ελληνική πολιτικής γελοιογραφίας όπως ο Φωκίων Δημητριάδης, ο Σπύρος Ορνεράκης, ο Στάθης Σταυρόπουλος, ο Κυρ, ο Δημήτρης Χαντζόπουλος. Σήμερα στην εφημερίδα σκιτσογραφούν τακτικά ο Κώστας Μητρόπουλος, η Έφη Ξένου και ο Κώστας Σκλαβενίτης.
Ένθετα.
Η εφημερίδα "Τα Νέα", εκτός από την ημερήσια εφημερίδα εκδίδει επίσης και τα ένθετα:
Εκδίδει επίσης έκτακτα ένθετα με ποικίλη θεματολογία.
Το 2000, το ιστορικό περιοδικό του ΔΟΛ, "Ταχυδρόμος" αποτέλεσε ένθετη προσφορά της εφημερίδας "Τα Νέα Σαββατοκύριακο" μέχρι το 2013, όποτε και ενσωματώθηκε πλήρως στο σώμα της εφημερίδας.
Διευθυντές.
Κατά χρονολογική σειρά, την εφημερίδα διηύθυναν οι ακόλουθοι:
Εκδότες της εφημερίδας.
Την εφημερίδα κατά σειρά εκδώσαν οι ακόλουθοι:

</doc>
<doc id="69549" url="https://el.wikipedia.org/wiki?curid=69549" title="Γκρανάδα">
Γκρανάδα



</doc>
<doc id="69551" url="https://el.wikipedia.org/wiki?curid=69551" title="Γρενάνδη">
Γρενάνδη



</doc>
<doc id="69552" url="https://el.wikipedia.org/wiki?curid=69552" title="Αντεκερουέλα">
Αντεκερουέλα



</doc>
<doc id="69553" url="https://el.wikipedia.org/wiki?curid=69553" title="Αλμπαϊθίν">
Αλμπαϊθίν



</doc>
<doc id="69556" url="https://el.wikipedia.org/wiki?curid=69556" title="Johnny Depp">
Johnny Depp



</doc>
<doc id="69559" url="https://el.wikipedia.org/wiki?curid=69559" title="Χαμένοι στις Άνδεις">
Χαμένοι στις Άνδεις

Η ιστορία Χαμένοι στις Άνδεις είναι μια ιστορία κόμικ, με πρωταγωνιστή τον Ντόναλντ Ντακ που έγραψε και σχεδίασε ο Καρλ Μπαρκς και πρωτοδημοσιεύτηκε το 1949. Είναι μια από τις γνωστότερες ιστορίες του μεγάλου "παπιάνθρωπου", που συνδυάζει χιούμορ, περιπέτεια και σασπένς και μάλιστα από πολλούς θεωρείται ως το αριστούργημά του.
Ιστορικό.
Την κλασική αυτή ιστορία έγραψε και σχεδίασε ο Καρλ Μπαρκς και την υπέβαλε προς έγκριση και δημοσίευση στις 21 Οκτωβρίου του 1948. Πρωτοδημοσιεύτηκε στις Ηνωμένες Πολιτείες τον Απρίλιο του 1949, στο περιοδικό "Four Color" #223 της Dell Publishing Co., με πρωταγωνιστή τον Ντόναλντ Ντακ και με τίτλο "Lost in the Andes". Είναι μια ιστορία 32 σελίδων, με 4 σειρές ανά σελίδα, ενώ είναι αλλιώς γνωστή ως η ιστορία με τα τετράγωνα αβγά. Μάλιστα ο συγγραφέας, εκτός από το εξώφυλλο, έχει φιλοτεχνήσει το 1973 και μια ελαιογραφία, με τίτλο "Τα τετράγωνα αυγά" (Eight-Cornered Eggs).
Όταν ο Καρλ Μπαρκς έγραψε αυτήν την ιστορία, είχε κλείσει επτά χρόνια στον χώρο του κόμικ και είχε αποκτήσει την εμπειρία να γράφει σενάρια και να ελέγχει την αλληλουχία των σκηνών στη διάρθρωση μιας εικονογραφημένης ιστορίας. Όπως έχει παραδεχθεί κι ο ίδιος, θεωρούσε το "Χαμένοι στις Άνδεις" ως την πιο ολοκληρωμένη ιστορία του. Κάποια άρθρα του National Geographic για τις ινδιάνικες φυλές των Άνδεων και τους Ίνκας, όπως παραδέχεται σε συνέντευξή του, αποτέλεσαν την κύρια πηγή για τον τρόπο που σχεδίασε τα τοπία, τα κτήρια, τις γέφυρες και τα μονοπάτια στις Άνδεις, ενώ η ιδέα των τετράγωνων αβγών ήταν ένα αστείο που κυκλοφορούσε στην εποχή του και την άκουγε από όταν ήταν μικρό παιδί. 
Η ιστορία δημοσιεύτηκε στα ελληνικά στο περιοδικό ΚΟΜΙΞ #1, ενώ επαναδημοσιεύτηκε, ξαναγραμμένη και ξαναχρωματισμένη στο τεύχος #181 του ίδιου περιοδικού. Τη συνέχειά της, "Επιστροφή στη Μονοτονία", έγραψε ο Ντον Ρόσα το 1989. Έχει ακόμη μεταφραστεί στα Γαλλικά, Γερμανικά, Ιταλικά, Ισπανικά, Πορτογαλικά, Ολλανδικά, Δανικά, Σουηδικά, Νορβηγικά και Φινλανδικά.
Πλοκή.
Ο Ντόναλντ Ντακ εργάζεται ως βοηθός Επιστάτη στο Μουσείο Φυσικών Επιστημών της Λιμνούπολης. Κατά λάθος, ανακαλύπτει ότι οι τετράγωνοι πέτρινοι κύβοι που προέρχονται από ανασκαφές στα ερείπια των Ίνκας στο Περού, είναι στην πραγματικότητα τετράγωνα αβγά. Αμέσως γεννιέται επιστημονικό και εμπορικό ενδιαφέρον, το οποίο ολοένα και αυξάνεται, για να βρεθεί η πηγή τους και οι κότες που τα γέννησαν. Τίποτε άλλο όμως δεν είναι γνωστό, παρά μόνον ότι προέρχονται από τα υψίπεδα της Κορδιλιέρας των Άνδεων.
Αμέσως οργανώνεται επιστημονική αποστολή για το Περού, στην οποία συμμετέχουν ως βοηθοί ο ίδιος ο Ντόναλντ Ντακ και τ' ανίψια του Χιούη, Λιούη και Ντιούη. Κατά τη διάρκεια του ταξιδιού τα υπόλοιπα μέλη της επιστημονικής αποστολής αρρωσταίνουν από τροφική δηλητηρίαση και ο Ντόναλντ και τ' ανίψια του, αναγκάζονται να ψάξουν μόνοι τους για τα τετράγωνα αβγά.
Η αναζήτηση των τετράγωνων αβγών μοιάζει να μη οδηγεί πουθενά, αφού οι ντόπιοι δεν γνωρίζουν τίποτε σχετικά, μάλιστα ή τους περιγελούν ή προσπαθούν να τους ξεγελάσουν πουλώντας τους κύβους από τσιμέντο. Τελικά κατορθώνουν να βρουν ένα γέροντα που τους λέει ότι ο πατέρας του είχε βρει ένα άγνωστο αμερικανό να βγαίνει εξαντλημένος από τη "Χώρα της Ομίχλης", ο οποίος και είχε μαζί του κάποια μικρά περίεργα λιθάρια, τα οποία είχε δει κι ο ίδιος, όταν ήταν παιδί. Ο άγνωστος Αμερικανός, δεν μπόρεσε τελικά να ζήσει και τα λιθάρια πουλήθηκαν σε κάποιον ηγούμενο στο Κούσκο, για να καταλήξουν στο Μουσείο της Λιμνούπολης.
Οι Ντακ ακολουθούν τις οδηγίες του γέροντα και ύστερα από ημέρες προσπαθειών, ανακαλύπτουν
μια χώρα άγνωστη στον υπόλοιπο κόσμο, όπου όλα είναι τετράγωνα, από τους κατοίκους και τα κτήρια μέχρι τα αβγά. Οι ντόπιοι μιλούν αγγλικά με την προφορά του παλιού αμερικανικού Νότου, ενώ τραγουδούν παλιά τραγούδια όπως το "Ντίξι" (Dixie) και το "Πάρε με πίσω στην παλιά Βιρτζίνια" (Carry Me Back to Old Virginny), τα οποία διδάχθηκαν από τον μοναδικό επισκέπτη που είχαν ποτέ, τον καθηγητή Ρατ Μπέτλερ (Rhutt Betlah) του Πανεπιστημίου του Μπέρμινγχαμ της Αλαμπάμα, που έμεινε μαζί τους από το 1863 έως το 1868. Αυτός ήταν ο ξένος που είχε βρει ο πατέρας του γέροντα που τους καθοδήγησε, κι αυτός ήταν που είχε ονομάσει τη χώρα που ανακάλυψε "Μονοτονία" ("Plain Awful").
Οι Ντακ διαπιστώνουν ότι η μοναδική τροφή των κατοίκων είναι τα τετράγωνα αβγά, οι ντόπιοι όμως δεν γνωρίζουν από πού προέρχονται. Οι Χιούη, Λιούη και Ντιούη ανακαλύπτουν τελικά τις τετράγωνες κότες, κάνουν όμως το λάθος να παραβούν τον μοναδικό νόμο της "Μονοτονίας", αφού κάνοντας τσιχλόφουσκες, παρουσιάζουν κάτι στρογγυλό σε κοινή θέα. Η ποινή τους; Ή θα περάσουν όλη την υπόλοιπη ζωή τους στα νταμάρια ή θα παρουσιάσουν τετράγωνες φούσκες. Τελικά, με τη βοήθεια κοτόπουλων που έχουν κρυμμένα κάτω από τις μπλούζες τους, το κατορθώνουν.
Οι Χιούη, Λιούη και Ντιούη πείθουν στο τέλος τους φιλόξενους ιθαγενείς να τους αφήσουν να φύγουν, δίνοντάς τους μάλιστα και μια πυξίδα που τους είχε δώσει ο καθηγητής από το Μπέρμινγχαμ, και σε αντάλλαγμα τα ανίψια τούς μαθαίνουν χορούς.
Φεύγοντας από την κοιλάδα, σε μια από τις λίγες φορές που ο Καρλ Μπαρκς βάζει τους πρωταγωνιστές του να εκφέρουν ένα ηθικό δίδαγμα, ο Ντόναλντ Ντακ διαπιστώνει ότι οι κάτοικοι της "Μονοτονίας": "είχαν τόσο λίγα πράγματα, κι όμως ήταν οι πιο ευτυχισμένοι άνθρωποι που έχουμε γνωρίσει ποτέ!"
Τα ανίψια καταφέρνουν τελικά να βγουν από τη "Χώρα της Ομίχλης", αφού έχουν αναγκαστεί να φάνε όλα τα κοτόπουλα και τα αβγά, εκτός από δύο. Η όλη επιχείρηση καταλήγει σε φιάσκο, όταν τα δύο κοτόπουλα που φέρνουν πίσω στη Λιμνούπολη, αποδεικνύονται κόκορες.

</doc>
<doc id="69562" url="https://el.wikipedia.org/wiki?curid=69562" title="Μπέτι Μίντλερ">
Μπέτι Μίντλερ

Η Μπέτι Μίντλερ ("Bette Midler") είναι Αμερικανίδα τραγουδίστρια και ηθοποιός, γνωστή για το ταλέντο της σε κωμικούς ρόλους. Γεννήθηκε την 1 Δεκεμβρίου 1945 στη Χονολουλού. Στη διάρκεια της καριέρας της, έχει βραβευτεί με τέσσερα βραβεία Γκράμμυ, ένα βραβείο Έμμυ κι ένα βραβείο Τόνυ. Επίσης, έχει προταθεί δύο φορές για Όσκαρ.

</doc>
<doc id="69563" url="https://el.wikipedia.org/wiki?curid=69563" title="Μπο Γκάρετ">
Μπο Γκάρετ

Η Μπο Γκάρετ (αγγλικά: "Beau Jesse Garrett", 28 Δεκεμβρίου 1982) είναι Αμερικανίδα ηθοποιός και μοντέλο. Η πρώτη της εμφάνιση στον κινηματογράφο ήταν στην ταινία τρόμου "Turistas", το 2006.
Βιογραφία-σταδιοδρομία.
Η Μπο γεννήθηκε στην ευρύτερη περιοχή της Σάντα Μόνικα στην Καλιφόρνια. Η καριέρα της σαν μοντέλο ξεκίνησε όταν ένας ατζέντης την ανακάλυψε βλέποντας την σε ένα εμπορικό κέντρο. Η δουλιές της στο μόντελινγκ περιλαμβάνουν συνεργασίες με εταιρείες και περιοδικά όπως GUESS!, Double D Ranch και CosmoGirl. Το πέρασμα της στην ηθοποιία έγινε με τις τηλεοπτικές σειρές "Entourage" (ελλ. "Η Κουστωδία") και "North Shore" το 2004. Ακολούθησαν και άλλες συμμετοχές τόσο στην τηλεόραση όσο και στον κινηματογράφο. Τον Ιούνιο του 2007 εμφανίστηκε στο ρόλο της Frankie Raye στην ταινία ""

</doc>
<doc id="69564" url="https://el.wikipedia.org/wiki?curid=69564" title="Κήπος">
Κήπος

Ο Κήπος είναι ένα κομμάτι γης για την καλλιέργεια διάφορων φυτών. Συνήθως καλείται το οικόπεδο ενός ιδιωτικού κτιρίου κήπος. Μια εξαίρεση είναι ο Βοτανικός Κήπος, ο οποίος έχει έναν καθαρά επιστημονικό σκοπό. Ο κήπος για την καλλιέργεια των λαχανικών λέγεται λαχανόκηπος, για την καλλιέργεια λουλουδιών ανθόκηπος. 
Η κηπουρική είναι η δραστηριότητα της ανάπτυξης και της διατήρησης του κήπου. Αυτή η εργασία γίνεται από έναν ερασιτέχνη ή επαγγελματικό κηπουρό. Ο κηπουρός επίσης εργάζεται σε άλλους χώρους όπως τα δημόσια πάρκα. Η αρχιτεκτονική τοπίων είναι μια επαγγελματική δραστηριότητα με τους αρχιτέκτονες τοπίων που έχουν ειδικευτεί στο σχεδιασμό δημόσιων και εταιρικών κήπων.
Ιστορία.
Η δημιουργία των κήπων δεν είναι φαινόμενο της νεότερης ιστορίας της ανθρωπότητας. Η τέχνη της διαμόρφωσης των κήπων άρχισε να διαδίδεται από τους πρώτους ασιατικούς πολιτισμούς και στην αρχαία Αίγυπτο κι από εκεί στην Ελλάδα. Από τους πιο γνωστούς κήπους της αρχαιότητας ήταν οι κρεμαστοί της Βαβυλώνας, ένα από τα εφτά θαύματα του κόσμου.
Στην Περσία υπήρχαν οι λεγόμενοι παράδεισοι μέσα στους οποίους, εκτός από τα διάφορα λουλούδια και δέντρα που καλλιεργούσαν, υπήρχαν και διάφορα εξωτικά πουλιά και ζώα, ενώ οι Πέρσες βασιλιάδες χρησιμοποιούσαν τους κήπους και σαν τόπους κυνηγιού. Αλλά και στην αρχαία Ελλάδα υπήρχαν κήποι, γιατί οι Έλληνες πίστευαν ότι ανάμεσα στους κήπους και στους θεούς υπήρχε κάποια σχέση, γι' αυτό γύρω απ' τους ναούς δημιουργούσαν κήπους. Ο πιο ονομαστός ήταν ο κήπος της Ακαδημίας. Στη Ρώμη η τέχνη των κήπων γνώρισε καινούρια ακμή. Εκτός από τους δημόσιους αναπτύσσονται και οι ιδιωτικοί καθώς και πάρκα. Ανάμεσα στους πιο γνωστούς ήταν οι κήποι στα σπίτια του Λούκουλου, του Μαικήνα κλπ.
Στο μεσαίωνα η τέχνη των κήπων περιορίζεται στα μοναστήρια. Με την Αναγέννηση αρχίζει και πάλι ν' αναπτύσσεται και να γνωρίζει καινούρια ακμή. Στην Ιταλία αναπτύσσεται μια νέα νοοτροπία στην κατασκευή και στη διαρρύθμιση των κήπων που διαδίδεται σ' όλη την Ευρώπη. Το χαρακτηριστικό του κήπου με την ιταλική τεχνοτροπία είναι τα διάφορα παρτέρια, οι λίμνες κλπ. Παράλληλα στην Αγγλία δημιουργείται άλλο στυλ, περισσότερο προσαρμοσμένο στη φύση που υπάρχει στα Αγγλικά νησιά.
Στη σημερινή εποχή η κηποτεχνία έχει ακολουθήσει άλλο δρόμο και βασίζεται κυρίως στο μικρό χώρο που έχει στη διάθεσή του το κάθε σπίτι για τη δημιουργία ιδιωτικού κήπου, ενώ, παράλληλα, γίνεται προσπάθεια σε πολλές χώρες να γίνει μια όσο το δυνατό καλύτερη αξιοποίηση του ακάλυπτου χώρου.

</doc>
<doc id="69565" url="https://el.wikipedia.org/wiki?curid=69565" title="Θεοσοφισμός">
Θεοσοφισμός



</doc>
<doc id="69574" url="https://el.wikipedia.org/wiki?curid=69574" title="Marvel comics">
Marvel comics



</doc>
<doc id="69576" url="https://el.wikipedia.org/wiki?curid=69576" title="Εφτά θαύματα του κόσμου">
Εφτά θαύματα του κόσμου



</doc>
<doc id="69577" url="https://el.wikipedia.org/wiki?curid=69577" title="Επτά θαύματα του κόσμου">
Επτά θαύματα του κόσμου



</doc>
<doc id="69578" url="https://el.wikipedia.org/wiki?curid=69578" title="Στανισλάφσκι">
Στανισλάφσκι



</doc>
<doc id="69580" url="https://el.wikipedia.org/wiki?curid=69580" title="Δημητρός Καραμπάτης">
Δημητρός Καραμπάτης

Ο Δημητρός Καραμπάτης (22 Σεπτεμβρίου 1899 - 3 Σεπτεμβρίου 1964) ήταν ένας πολυσύνθετος αθλητής στίβου του Πανιωνίου. Υπήρξε παγκόσμιος ρέκορντμαν ελληνικής δισκοβολίας, βαλκανιονίκης και κάτοχος πολλών πανελληνίων ρεκόρ. Εκτός από το στίβο διακρίθηκε σε ποικίλα αθλήματα: κολύμβηση, υδατοσφαίριση, καταδύσεις, βόλεϊ, πυγμαχία, άρση βαρών και ελληνορωμαϊκή πάλη. Είχε ύψος 1,84μ και βάρος κατά την αθλητική του ακμή 80 χλγρ.
Η ζωή του.
Ο Καραμπάτης γεννήθηκε στη Σμύρνη το 1899. Στα εφηβικά και νεανικά του χρόνια εργαζόταν σε ένα φούρνο. Την άνοιξη του 1917 είχε πάει να προπονηθεί στο στάδιο του Πανιωνίου, όπως πολλοί νέοι της πόλης. Ήταν ψηλόλιγνος και πολύ ταχύς. Εκεί τον πρόσεξε ο πρόεδρος του συλλόγου Δημητρός Δάλλας, ο οποίος αμέσως τον ενέταξε στο δυναμικό του σωματείου.
Η εξέλιξή του ήταν ραγδαία. Στους Πανιώνιους Αγώνες του 1918 ήταν νικητής σε δυο αγωνίσματα ενώ στους αγώνες του 1921 αναδείχθηκε πολυνίκης με πέντε πρωτιές και πανελλήνια ρεκόρ στα 100 και 200 μ. Επίσης, κατέκτησε δύο δεύτερες θέσεις. Ενδιάμεσα, το 1920, αναδείχθηκε πανελληνιονίκης στο δρόμο σταδίου (192 μ.). Τον Ιούλιο του 1922 πέτυχε παγκόσμιο ρεκόρ στην ελληνική δισκοβολία με 38,94 μ. Τρεις νίκες κατέκτησε και στους Κ΄ Πανιώνιους Αγώνες στην Αθήνα, το 1923. Συνολικά, αναδείχθηκε οκτώ φορές πανελληνιονίκης. Στο τέλος της καριέρας αναδείχτηκε και βαλκανιονίκης κατακτώντας δυο ασημένια και δυο χάλκινα μετάλλια στους αγώνες του 1929, 1930 και 1931.
Συμμετείχε σε τρεις Ολυμπιάδες (1920, 1924 και 1928) και κατέρριψε ή ισοφάρισε τα πανελλήνια ρεκόρ των: 100 μ., 200 μ., δίσκου, ελληνικής δισκοβολίας και σφύρας. Επίσης, διακρινόταν στο πένταθλο και στη σφαίρα. Για τις πολλαπλές διακρίσεις του τιμήθηκε τρεις φορές με το Χρυσό Σταυρό του Πανιωνίου, ένα ετήσιο έπαθλο που είχε θεσπίσει ο σύλλογος για τον καλύτερο αθλητή της χρονιάς. 
Στην καταστροφή του 1922 θεωρήθηκε χαμένος αλλά κατάφερε να ξεφύγει και να φτάσει στην Κύπρο, από όπου ειδοποίησε τηλεγραφικά ότι ζει. Από κει μετέβη στην Αλεξάνδρεια, όπου έμεινε για λίγο διάστημα, συμμετείχε σε αγώνες και κατέρριψε τα ρεκόρ Αιγύπτου στη σφαίρα και στη δισκοβολία. Έπειτα ήρθε στην Αθήνα, όπου συνέβαλε στην ανασυγκρότηση του Πανιωνίου ως αθλητής και ως έφορος του τμήματος στίβου.
Τη σεζόν 1924-1925 συμμετείχε νικηφόρα σε διεθνείς αγώνες πυγμαχίας και τον Οκτώβριο του ίδιου έτους εξελέγη αντιπρόεδρος στη νεοϊδρυθείσα "Ένωση Πυχμάχων Αθηνών". Αν και έλαβε μέρος ως ερασιτέχνης, επειδή το τουρνουά ήταν επαγγελματικό τιμωρήθηκε με αποκλεισμό ενός έτους από τις αθλητικές συναντήσεις. Έτσι το 1925 μετέβη στις ΗΠΑ προσκαλεσμένος του ελληνικού σωματείου Ολυμπιακός Σικάγου, όπου κατέκτησε πολλές νίκες σε αγώνες ρίψεων. 
Παράλληλα με το στίβο, υπήρξε ενεργό στέλεχος των ομάδων κολύμβησης, καταδύσεων, υδατοσφαίρισης και βόλεϊ του Πανιωνίου. Επίσης, εργάστηκε ως αθλητικός συντάκτης και το 1928 διετέλεσε αντιπρόεδρος στο πρώτο Δ.Σ. της Ένωσης Αθλητικών Συντακτών.
Το 1925 η διάσημη Σμυρνιά φωτογράφος Nelly’s (Έλλη Σουγιουλτζόγλου-Σεραϊδάρη) τον απαθανάτισε σε μια σειρά με τίτλο: «Σπουδή ενός άνδρα στην Ακρόπολη», που έχει μείνει ιστορική.
Το 1936 εξελέγη πρόεδρος του Πανιωνίου Γ.Σ., τον οποίο υπηρέτησε για πολλά χρόνια ως το θάνατό του, από καρκίνο, στις 3 Σεπτεμβρίου 1964. Η προτομή του υπάρχει στην είσοδο του Σταδίου του συλλόγου στη Νέα Σμύρνη, αφού υπήρξε σημαντική η συμβολή του στην δημιουργία του. Στη διάρκεια της γερμανικής κατοχής, το 1942, συμμετέσχε στα ιδρυτικά Μέλη της Ένωσης Ελλήνων Αθλητών μαζί με τον Γρηγόρη Λαμπράκη, τον Κλεάνθη Μαρόπουλο, τον Βαγγέλη Χέλμη, τον Γιάννη Σκιαδά, τον Ρένο Φραγκούδη, τον Ηλία Μισαηλίδη, κ.ά. και δραστηριοποιήθηκε στην οργάνωση των αθλητικών συσσιτίων και στην περίθαλψη των εμπερίστατων αθλητών. Διετέλεσε, επίσης, πρόεδρος της Ελληνικής Ποδοσφαιρικής Ομοσπονδίας (ΕΠΟ) κατά τη διάρκεια του Β΄ παγκοσμίου πολέμου και έπειτα την Απελευθέρωση (1943-1946), αντιπρόεδρος του Συνδέσμου Ελληνικών Γυμναστικών Αθλητικών Σωματείων (ΣΕΓΑΣ) και μέλος του ΔΣ διαφόρων ομοσπονδιών.
Μετά την αποχώρηση του από το στίβο ασχολήθηκε επαγγελματικά με τη δημοσιογραφία. Προπολεμικά εξέδωσε διάφορα αθλητικά έντυπα, ενώ συνεργάστηκε με τις εφημερίδες "Εμπρός", "Έθνος" κλπ. Επίσης, δημοσίευσε μελέτες για τον αθλητισμό της αρχαίας Ελλάδας.
Επιμνημόσυνες εκδηλώσεις.
Αγώνες 75ετηρίδος Πανιωνίου εις μνήμην Δάλλα &amp; Καραμπάτη.
Το 1965, με αφορμή τον εορτασμό των 75 ετών από την ίδρυση του συλλόγου, πραγματοποιήθηκαν μια σειρά από αθλητικές εκδηλώσεις. Μεταξύ αυτών στις 29 και 30 Ιουνίου διοργανώθηκαν στο Παναθηναϊκό Στάδιο "Ειδικοί αγώνες στίβου εις μνήμην Δ. Δάλλα και Δ. Καραμπάτη":
Στους αγώνες πήραν μέρος δεκάδες αθλητές από όλα τα αθλητικά σωματεία Αθηνών-Πειραιώς και αρκετοί από επαρχιακούς συλλόγους. Η διοργάνωση ήταν ιδιαίτερα φροντισμένη. Αλυτάρχης ορίστηκε ο Νίκος Πολίτης και γυμνασίαρχος ο Ηλίας Μισαηλίδης, ενώ η αγωνόδικος επιτροπή συνολικά (έφοροι αγωνισμάτων, αφέτες, κριτές, χρονομέτρες, γραμματεία κλπ) αποτελείτο από πλέον των 50 ατόμων. Στους νικητές αθλητές απονεμήθηκαν μετάλλια και διπλώματα, ενώ υπήρχαν τρία ειδικά ομαδικά έπαθλα: 
Το πρόγραμμα περιλάμβανε τα ακόλουθα αγωνίσματα:
Είναι γνωστά τα εξής αποτελέσματα:
Αγώνες Ελλήνων Αιγύπτου εις μνήμην Καραμπάτη.
Στις 9 Μαΐου 1965 η Αθλητική Ένωση Ελλήνων Αλεξάνδρειας διοργάνωσε αθλητική συνάντηση με την "Ελληνική Αθλητική Ένωση Καΐρου" στη μνήμη του Δ. Καραμπάτη, ο οποίος είχε πολλές φορές αγωνιστεί στην Αλεξάνδρεια και είχε αφήσει αγαθές εντυπώσεις. Οι αγώνες διεξηχθησαν στο Κοινοτικό Στάδιο Σώτερ της Αλεξάνδρειας. Το αγωνιστικό πρόγραμμα περιλάμβανε δέκα αγωνίσματα ανδρών (100μ, 400μ, 800μ, 3.000μ, σφαίρα, δίσκος, ακόντιο, μήκος, ύψος, βαλκανική σκυταλοδρομία), τρία γυναικών (200μ, σφαίρα, ύψος) και δύο μαθητών (60μ, 80μ). Στη βαθμολογία επικράτησε η ομάδα του Καΐρου.

</doc>
<doc id="69584" url="https://el.wikipedia.org/wiki?curid=69584" title="Γιάτσεκ Γέντρουχ">
Γιάτσεκ Γέντρουχ

Ο Γιάσεκ Γιόντρουχ ("Jacek Jędruch", Βαρσοβία, 1927 – Αθήνα, Μάρτιος 1995) ήταν Πολωνός πυρηνικός μηχανικός και ιστορικός του πολωνικού κοινοβουλευτισμού.
Κατά τη διάρκεια του Β΄παγκόσμιου πολέμου συμμετείχε στην πολωνική αντίσταση. Μετά το τέλος του πολέμου διώχθηκε από τις κομμουνιστικές δυνάμεις ασφάλειας, δραπέτευσε στη δύση, βρέθηκε στην Αγγλία, και από εκεί μετανάστευσε στις Ηνωμένες Πολιτείες. Σπούδασε πυρηνική τεχνολογία στο πανεπιστήμιο και το ίδρυμα τεχνολογίας της Μασαχουσέτης, και στο κρατικό πανεπιστήμιο της Πενσυλβανίας. Έγραψε ένα βιβλίο για την πολωνική κοινοβουλευτική ιστορία (πρώτη έκδοση 1982, δεύτερη έκδοση 1997). Ετοιμαζόταν για τη δεύτερη έκδοση όταν τον Μάρτιο του 1995, ενώ βρισκόταν στην Ελλάδα με τη σύζυγό του Ευα, χημικός μηχανικός και αυτή, υπέστη ατύχημα στην Ακρόπολη στην Αθήνα, το οποίο ήταν και μοιραίο. Η σύζυγός του μαζεύοντας τις σημειώσεις του, ολοκλήρωσε τη δεύτερη έκδοση του βιβλίου του.

</doc>
<doc id="69595" url="https://el.wikipedia.org/wiki?curid=69595" title="Black Cats">
Black Cats



</doc>
<doc id="69596" url="https://el.wikipedia.org/wiki?curid=69596" title="Στρατονίκη (σύζυγος Αντίγονου)">
Στρατονίκη (σύζυγος Αντίγονου)



</doc>
<doc id="69597" url="https://el.wikipedia.org/wiki?curid=69597" title="Στρατονίκη της Θράκης">
Στρατονίκη της Θράκης

Η Στρατονίκη (4ος αιώνας π.Χ.) ήταν κόρη του Κορράγου, βασιλιά της Θράκης, και σύζυγος του Αντίγονου Α' του Μονόφθαλμου, ενός από τους στρατηγούς του Αλεξάνδρου του Μέγα, ο οποίος μετά το θάνατο του τελευταίου έγινε ο ανώτατος κυβερνήτης των ασιατικών του κτίσεων. Μαζί του απέκτησε δύο γιους: το Φίλιππο, ο οποίος πέθανε νέος, και το Δημήτριο, που έμεινε στην ιστορία ως Δημήτριος ο Πολιορκητής (337 – 283 π.Χ.). Ο Δημήτριος ανέβηκε τελικά στο θρόνο της Μακεδονίας το 294 π.Χ., ξεκινώντας μια γραμμή βασιλέων που κυβέρνησαν μέχρι και την κατάκτηση της χώρας από τους Ρωμαίους: τη Δυναστεία των Αντιγονιδών.
Βιογραφία.
Το 316 π.Χ. αναφέρεται πως έλαβε μέρος στις διαπραγματεύσεις του συζύγου της με το Δόκιμο, ένα στρατηγό που, μαζί με άλλους εχθρούς του αντιβασιλιά του Αλεξάνδρου Περδίκκα, είχε κλειστεί σε ένα φρούριο στη Φρυγία. Πείθοντάς τον όμως να εγκαταλείψει τη θέση του, τελικά στάθηκε για εκείνον η αιτία να αιχμαλωτιστεί. 
Κατά την περίοδο των Πολέμων των Διαδόχων, ο Αντίγονος και ο γιος τους Δημήτριος απέκτησαν μεγάλη δύναμη, θέτοντας υπό την επιρροή τους πολλές ελληνικές πόλεις - κράτη. Ήταν οι πρώτοι που οι ελληνικές πόλεις αναγνώρισαν το 306 π.Χ. ως βασιλείς μετά τον Αλέξανδρο, ένα κομβικό σημείο στην ιστορία των ελληνιστικών χρόνων. Η ισχυροποίηση της θέσης τους όμως, προκάλεσε την ανησυχία των άλλων διεκδικητών των εδαφών του αποθανόντος Μακεδόνα στρατηλάτη που συνασπίστηκαν εναντίον τους σε πολλές περιπτώσεις. 
Μετά τη Μάχη της Ιψού το 301 π.Χ., όπου σκοτώθηκε ο ηλικιωμένος πια σύζυγός της, η Στρατονίκη έφυγε από την Κιλικία μαζί με το γιο της Δημήτριο. Προορισμός τους ήταν η Σαλαμίνα της Κύπρου. Γνωρίζουμε πως βρισκόταν μέσα στην πόλη μαζί με τα παιδιά και τη σύζυγο του Δημητρίου, τη Φίλα, όταν ο Πτολεμαίος, εχθρός της οικογένειάς της, πολιόρκησε και κατέλαβε το νησί γύρω στο 295 π.Χ.. Αν και ο Πτολεμαίος φέρθηκε με σεβασμό στη Φίλα και τελικά της επέτρεψε να επιστρέψει κοντά στο Δημήτριο τον επόμενο χρόνο, για τη Στρατονίκη δεν υπάρχουν πληροφορίες σχετικά με το αν πέθανε στην Κύπρο και πώς. 
Ο Δημήτριος έδωσε στην κόρη του Στρατονίκη το όνομα της γιαγιάς της, και κατόπιν αρκετές πριγκίπισσες της εποχής φέρουν αυτό το όνομα. 

</doc>
<doc id="69599" url="https://el.wikipedia.org/wiki?curid=69599" title="Jacek Jędruch">
Jacek Jędruch



</doc>
<doc id="69602" url="https://el.wikipedia.org/wiki?curid=69602" title="Σαρδίνια Αιτωλοακαρνανίας">
Σαρδίνια Αιτωλοακαρνανίας

Τα Σαρδίνια είναι πεδινό χωριό στην Αιτωλοακαρνανία σε υψόμετρο 80 μέτρα.
Γεωγραφία - Ιστορία.
Τα Σαρδίνια βρίσκονται νοτιοανατολικά του Αμβρακικού κόλπου, σε απόσταση 6 χλμ. από την πόλη της Αμφιλοχίας. Αναφέρονται επίσημα το 1836 με το όνομα "Σαρδίνινα" να προσαρτούνται στον τότε δήμο Αμβρακίας. Το όνομά τους διορθώνεται σε Σαρδίνια το 1940. Σύμφωνα με το σχέδιο Καλλικράτης μαζί με τα Καλύβια αποτελούν την Τοπική Κοινότητα Σαρδινίων που ανήκει στη Δημοτική Ενότητα Αμφιλοχίας του Δήμου Αμφιλοχίας και σύμφωνα με την απογραφή του 2011 ως κοινότητα έχει πληθυσμό 625 κατοίκους, ενώ ως οικισμός 598. στο νομό Αιτωλοακαρνανίας. Παλιότερα, σύμφωνα με το σχέδιο Καποδίστρια μαζί με τον οικισμό Καλύβια συναποτελούσαν το Διαμέρισμα Σαρδινίων, με συνολικό πληθυσμό 1.078 κατοίκους, από τους οποίους οι 1.029 ζούσαν στα Σαρδίνια.
Αξιοθέατα.
Σε μικρή απόσταση από τα Σαρδίνια, στο χώρο των παλαιών Σαρδηνίων, υπάρχει το εκκλησάκι της Αγίας Παρασκευής που θεμελιώθηκε γύρω στα 1700 και γιορτάζει στις 26 Ιουλίου. Είναι τύπου σταυροειδούς με οκτάπλευρο τρούλο, σε κάθε πλευρά του οποίου ανοίγεται από ένα μονόλοβο τοξωτό παράθυρο. Η αγιογραφία του Αγίου Βαρβάρου, που βρίσκεται στο ναό, περιστοιχίζεται από ιδιόχειρες σημειώσεις αρματωλών του Βάλτου οι οποίες εξιστορούν τις εμπειρίες τους από την περίοδο της Ελληνικής επανάστασης.
Άλλος ναός της περιοχής είναι ο Άγιος Αθανάσιος στα Καλύβια, με αξιόλογο τέμπλο.

</doc>
<doc id="69607" url="https://el.wikipedia.org/wiki?curid=69607" title="Γρανάδα (επαρχία)">
Γρανάδα (επαρχία)

Η επαρχία της Γρανάδας συνεστήθει το 1833 μετά τη διαίρεση του τέως βασιλείου της Γρανάδας στις σύγχρονες επαρχίες της Γρανάδας, της Αλμερίας και της Μάλαγας. Καταλαμβάνει το κεντρικό τμήμα του άλλοτε αραβικού Βασιλείου της Γρανάδας στη περιφέρεια της Ανδαλουσίας στην Ισπανία. Είναι περιοχή περισσότερο ορεινή που περιλαμβάνει τις δύο υψηλότερες κορυφές της οροσειράς Σιέρρα Νεβάδα αλλά και της Ισπανίας γενικότερα το Μουλαθέν (3.495 μ.) και τη Βελέτα (3473 μ.). Οι ποταμοί Χενίλ, Μικρός Γκουαδιάνα και ο Γκουαδαλφέο αρδεύουν και καθιστούν εξαιρετικά εύφορες τις πεδιάδες του νομού.
Το υπέδαφος του νομού της Γρανάδας περιέχει κοιτάσματα μολύβδου, αλάβαστρου και μαρμάρου. Κυριότερη βιομηχανία είναι ο καθαρισμός της ζάχαρης που έχει λάβει ιδιαίτερη ανάπτυξη από την αρχή του προηγούμενου αιώνα. Κυριότερες πόλεις του νομού είναι η πρωτεύουσα Γρανάδα, το Γκουαδίξ, το Μοτρίλ και η Μπάθα.

</doc>
<doc id="69610" url="https://el.wikipedia.org/wiki?curid=69610" title="Κάρμιο Ηλείας">
Κάρμιο Ηλείας

Το Κάρμιο είναι χωριό της Ελλάδας στον νομό Ηλείας, που ανήκει διοικητικά στον δήμο Ανδρίτσαινας από την ίδρυση του Νεοελληνικού Κράτους. Ανήκει διοικητικά στο Δήμο Ανδρίτσαινας - Κρεστένων.
Η πρώτη πηγή για την ύπαρξη του χωριού είναι η απογραφή των Ενετών το 1679 (60 κάτοικοι). Κατά την απογραφή του 1879 το Κάρμιο είχε 192 κατοίκους. Σήμερα κατοικείται από ελάχιστους κατοίκους τον χειμώνα και στην απογραφή του 2001 βρέθηκε με 26 κατοίκους. 
Το Κάρμιο έχει πλούσια βλάστηση και πολλά τρεχούμενα νερά. Βρίσκεται 7 χλμ. ΒΑ της Ανδρίτσαινας και συνορεύει με τα χωριά Ρόβια, Θεισόα και Μάτεσι.

</doc>
<doc id="69612" url="https://el.wikipedia.org/wiki?curid=69612" title="Σταθμός Κεραμεικός (Μετρό Αθήνας)">
Σταθμός Κεραμεικός (Μετρό Αθήνας)

Ο Σταθμός Κεραμεικός είναι σταθμός του μετρό της Αθήνας, επί της γραμμής 3. Βρίσκεται στην Αθήνα και πήρε το όνομά του από την αθηναϊκή συνοικία του Κεραμεικού, την οποία εξυπηρετεί. Εγκαινιάστηκε στις 26 Μαΐου 2007. Είναι υπόγειος και διαθέτει δύο πλευρικές αποβάθρες. Μελλοντικά προβλέπεται να ανταποκρίνεται με τον προαστιακό, εφόσον γίνει η υπογειοποίηση του τμήματος Ρουφ-Αθήνα.
Στον σταθμό, στο επίπεδο έκδοσης εισιτηρίων εκτίθεται το έργο «Διαστρωματώσεις-Ενεργειακές Εικόνες-XVI» του καλλιτέχνη Γιάννη Μπουτέα. 
Ιστορικό.
Στα αρχικά σχέδια κατασκευής της γραμμής 3 του μετρό και κατά την αρχική περίοδο της κατασκευής του, ο σταθμός Κεραμεικού είχε χωροθετηθεί στη συμβολή της Ιεράς Οδού με την οδό Πειραιώς. Οι αρχαιολογικές ανασκαφές που προηγήθηκαν των έργων και ξεκίνησαν το 1992 διήρκεσαν πέντε χρόνια και ανέδειξαν στο συγκεκριμένο σημείο το δυτικό άκρο του νεκροταφείου του Κεραμεικού. Ύστερα από πολλές διαμάχες, το Κεντρικό Αρχαιολογικό Συμβούλιο αποφάσισε το 1997 να απαγορεύσει τη διέλευση της σήραγγας κάτω από το αρχαίο νεκροταφείο, με αποτέλεσμα να μετατοπιστεί και η θέση του σταθμού αν και το κέλυφος του είχε ήδη κατασκευαστεί. Το κέλυφος αργότερα μετασκευάστηκε σε υπόγειο πάρκινγκ.
Ο σταθμός μεταφέρθηκε στην περιοχή Γκάζι, δίπλα στον Κεραμεικό, ανάμεσα από το παλαιό εργοστάσιο φωταερίου και την σιδηροδρομική γραμμή Πειραιά - Πλατέος. Τότε αποφασίστηκε η μετονομασία του σταθμού στο όνομα "Βοτανικός", η οποία οφειλόταν στον παρακείμενο Βοτανικό Κήπο. Κατά τη διαδικασία κατασκευής της γραμμής, όμως, αποφασίστηκε η μετονομασία του σταθμού στο αρχικό του όνομα.
Υπόγειος χώρος στάθμευσης.
Τον σταθμό εξυπηρετεί ένας υπόγειος σύγχρονος 5όροφος χώρος στάθμευσης χωρητικότητας 272 θέσεων. Ο χώρος στάθμευσης συνολικής ωφέλιμης επιφάνειας 8.143,50 τ.μ. άνοιξε για το κοινό το 2014, αφού μεσολάβησαν ορισμένα νομικά προβλήματα καθώς δεν είχε ξεκαθαριστεί ποιός θα είχε το δικαίωμα διαχείρισης. Τελικά η άδεια λειτουργίας δόθηκε στην Αττικό Μετρό ΑΕ. 

</doc>
<doc id="69613" url="https://el.wikipedia.org/wiki?curid=69613" title="Σταθμός Ελαιώνας (Μετρό Αθήνας)">
Σταθμός Ελαιώνας (Μετρό Αθήνας)

Ο Σταθμός Ελαιώνας είναι σταθμός του μετρό της Αθήνας, επί της γραμμής 3. Βρίσκεται στα όρια του Αιγάλεω με την Αθήνα, στην διασταύρωση της Ιεράς Οδού με την οδό Αγίας Άννης. Πήρε το όνομά του από την περιοχή του Ελαιώνα, την οποία εξυπηρετεί. Εγκαινιάστηκε στις 26 Μαΐου 2007. Είναι υπόγειος και διαθέτει δύο πλευρικές αποβάθρες. Δίπλα από το σταθμό "Ελαιώνα", στην οδό Αγίας Άννης, υπάρχει το αμαξοστάσιο του Ελαιώνα. Ο σταθμός έχει μειωμένη κίνηση καθώς η γύρω περιοχή είναι βιομηχανική και ιδιαίτερα αραιοκατοικημένη και κατασκευάστηκε κυρίως με την προοπτική μιας μελλοντικής αναβάθμισης της περιοχής. (δείτε ενότητα "Έργα υπό μελέτη") 
Η περιοχή πάνω από τον σταθμό έχει διαμορφωθεί ως χώρος πρασίνου με γρασίδι και δέντρα. Επίσης σε υπαίθριο σκέπαστρο πίσω από την είσοδο του σταθμού εκτίθεται τμήμα αρχαίας γέφυρας του Κηφισού ποταμού (τμήμα της αρχαίας Ιεράς Οδού) το οποίο ήρθε στο φως κατά τη κατασκευή του σταθμού και χρονολογείται στο διάστημα μεταξύ 5ου-6ου αιώνα π.Χ. Τα τρία βάθρα της γέφυρας αυτής, μετά από απόφαση του Κεντρικού Αρχαιολογικού Συμβουλίου, αποσπάστηκαν και συντηρήθηκαν με δαπάνες της Αττικό Μετρό ΑΕ και επανατοποθετήθηκαν στην αρχική τους θέση όπου βρίσκονται μέχρι σήμερα. Η γέφυρα είναι η αρχαιότερη που έχει βρεθεί στον Ελλαδικό χώρο. 
Στον σταθμό εκτίθεται το έργο «Διαδρομές» του καλλιτέχνη Γιώργου Λαζόγκα. 
Στα αρχικά σχέδια της γραμμής 3 ο σταθμός Ελαιώνα, αναφερόταν με το όνομα "Άγιος Σάββας", από τον παρακείμενο Ιερό Ναό του Οσίου Σάββα, αλλά η μετονομασία του σταθμού στο σημερινό του όνομα έγινε ήδη πριν από την έναρξη της κατασκευής του.
Πρόκειται για τον μοναδικό σταθμό στο δίκτυο του μετρό που διαθέτει μια και μοναδική είσοδο/έξοδο αντί για τουλάχιστον δύο όπως συνηθίζεται. Η ανωμαλία αυτή προέκυψε λόγω περιορισμένου χώρου στην επιφάνεια. 

</doc>
<doc id="69614" url="https://el.wikipedia.org/wiki?curid=69614" title="Γιανίκ Νοά">
Γιανίκ Νοά

Ο Γιανίκ Νοά ("Yannick Noah", 18 Μαΐου 1960) είναι πρώην Γάλλος αθλητής του τένις και τραγουδιστής. 
Γεννήθηκε στις 18 Μαΐου 1960 στο Σεντάν στις Αρδέννες. Ο πατέρας του, Ζαχαρίας Νοά, ήταν Καμερουζιανός επαγγελματίας ποδοσφαιριστής ,και αναγκαστικά ενώ ήταν 3 ετών η οικογένεια του μετακομίζει στην Γιαουντέ στο Καμερούν και εκεί ο Γιανίκ ξεκινά να ασχολείται με το τένις.Ξεκινά την επαγγελματική του σταδιοδρομία στο τένις το 1977 κερδίζοντας το Γουίμπλετον στην κατηγορία των νέων το 1978.Το 1978 κερδίζει και του τίτλους στα τουρνουά της Καλκούτα και της Μανίλας.Το 1980 προκαλεί σάλο ,πριν το Αμερικάνικο όπεν,με τις δηλώσεις του ότι οι "Φλοκ" και "Ροκ" ντοπάρονται.Έχει συμμτάσχη σε όλα τα μεγάλα τουρνουά τένις και έχει κατακτήση πολλά από αυτά.Σταμάτησε το τένις το 1991 με μια μικρή επιστροφή σε κάποια τουρνουά το 1996 , ήταν προπονητής της εθνικής γυναικών της Γαλλίας το 1997 με την οποία και κατέκτησε το Φεντερέσιονς καπ.Σταματώντας το τένις ο Γιανίκ ασχολήθηκε με το τραγούδι κάνοντας μεγάλη καριέρα.

</doc>
<doc id="69616" url="https://el.wikipedia.org/wiki?curid=69616" title="Rastriya Gaan">
Rastriya Gaan



</doc>
<doc id="69617" url="https://el.wikipedia.org/wiki?curid=69617" title="El Gran Carlemany">
El Gran Carlemany



</doc>
<doc id="69618" url="https://el.wikipedia.org/wiki?curid=69618" title="Maamme/Vårt land">
Maamme/Vårt land



</doc>
<doc id="69620" url="https://el.wikipedia.org/wiki?curid=69620" title="Λιβάνιος">
Λιβάνιος

Ο Λιβάνιος (Αντιόχεια, 314 μ.Χ. - Αντιόχεια, 392 ή 393 μ.Χ.) ήταν Έλληνας δάσκαλος ρητορικής της σχολής των Σοφιστών. Έμεινε γνωστός για το κλασικιστικό του ύφος και για τη νοσταλγία του για το κλασικό παρελθόν και τον παγανιστικό κόσμο που χανόταν. Υπήρξε ο πολυγραφότερος συγγραφέας της αρχαιότητας. Είχε πολλούς μαθητές, μεταξύ αυτών ο φιλόσοφος Αιδέσιος, ο Μέγας Βασίλειος, ο Ιωάννης ο Χρυσόστομος και ο αυτοκράτορας Ιουλιανός. 
Γεννήθηκε το 314 μ.Χ στην Αντιόχεια και σπούδασε στην Αθήνα. Εργάστηκε ως δάσκαλος ρητορικής και φιλοσοφίας στην Κωνσταντινούπολη και τη Νικομήδεια. Επέστρεψε στην Αντιόχεια το 354 όπου ίδρυσε σχολή η οποία επί 40 χρόνια είχε τη μεγαλύτερη φήμη στην αυτοκρατορία. Πέθανε το 392 ή 393 μ.Χ. στην Αντιόχεια.
Στην Παλατινή Ανθολογία σώζεται ένα επίγραμμά του (VII 747), επιτύμβιο του Ιουλιανού.

</doc>
<doc id="69621" url="https://el.wikipedia.org/wiki?curid=69621" title="Bette Midler">
Bette Midler



</doc>
<doc id="69623" url="https://el.wikipedia.org/wiki?curid=69623" title="Γαλεάσσα">
Γαλεάσσα

 
Η γαλεάσσα ή γαλεάτσα ήταν τύπος αμφικίνητου (ιστιοφόρου και κωπήλατου) πολεμικού πλοίου, που αποτέλεσε εξέλιξη των μεγάλων εμπορικών γαλερών. Ο σκοπός της ανάπτυξής της ήταν να συνδυάσει την ταχύτητα (και την ευελιξία) της γαλέρας με την αξιοπλοϊκότητα και την ισχύ πυρός πυροβολικού του γαλιονιού. Μολονότι ποτέ δεν ικανοποίησε πλήρως αυτόν το συνδυασμό, η γαλεάσσα παρέμεινε σημαντικό στοιχείο του ναυτικού οπλοστασίου πολλών ναυτικών δυνάμεων, για αξιοσημείωτο χρονικό διάστημα.
Εξέλιξη.
Καθώς προσαρμόστηκαν για πολεμική χρήση, οι γαλεάσσες ήταν ψηλότερες, μεγαλύτερες και βραδύτερες από τις κανονικές γαλέρες. Είχαν (αρχικά) ως και 32 κουπιά, με ως και πέντε (5) άνδρες ανά κουπί. Είχαν συνήθως τρία (3) κατάρτια, καθώς και δύο (2) «κάστρα», ένα πλωραίο και ένα πρυμναίο. Στις αρχές του 17ου αιώνα, λόγω της προόδου του πυροβολικού, έφθασε σε εκτόπισμα ως τους 1.000 τόνους. με μήκος ως 58 μ., πλάτος ως 11 μ. και βύθισμα ως 5 μ.&lt;br&gt;
Η ιστιοφορία της Γαλεάσσας αποτελούνταν από τρία (3) λατίνια σε ισάριθμους ιστούς. Η δε μηχανική (κωπήλατη) πρόωσή της γινόταν με ως 52 κουπιά (κώπες) μήκους 16 μέτρων, το καθένα, το οποίο και χειρίζονταν ("ηλαύνετο") από ως 9 κωπηλάτες.
Δηλαδή τυπικά, με βάση την αρχαία ορολογία που δεν ήταν πια σε ισχύ, έφθασαν να αντιστοιχούν ως και σε εννήρεις.
Μεγάλη προσπάθεια καταβλήθηκε (ιδιαίτερα) από τη Βενετία να καταστήσει της γαλεάσσες της όσο το δυνατό ταχύτερες, για να συναγωνίζονται τις συνηθισμένες γαλέρες. Το κατάστρωμα των πυροβόλων τοποθετούνταν συνήθως πάνω από τις θέσεις των κωπηλατών, αλλά έχουν βρεθεί απεικονίσεις και με την αντίθετη τοποθέτηση. Οι γαλεάσσες συνήθως έφεραν περισσότερα πανιά σε σύγκριση με τις καθεαυτό γαλέρες και σίγουρα ήταν πολύ πιο θανάσιμες. Μια γαλέρα ήταν πρακτικά αβοήθητη έναντι μιας γαλεάσσας, όταν οι δυο τους βρίσκονταν πλάι - πλάι, επειδή εκτίθενταν υπό το αναπάντητο (από πυροβολικό) πυρ του πυροβολικού της δεύτερης. Όμως, σχετικά λίγες γαλεάσσες κατασκευάστηκαν, σε σύγκριση με τις γαλέρες, ενώ βασίζονταν περισσότερο στα πανιά τους. Η θέση τους μπροστά από τη γραμμή μάχης των γαλερών στην αρχή της μάχης δεν μπορούσε να είναι εγγυημένη.
Πλήρωμα.
Το πλήρωμα της γαλεάσσας κατανεμόταν ως ακολούθως (μέγιστη σύνθεση): 1 πλοίαρχος (κυβερνήτης), 1 υποπλοίαρχος (ύπαρχος), 3 βοηθοί (ανθυποπλοίαρχοι), 1 ιερέας, 2 ιατροί χειρούργοι, 2 γραμματείς, 12 δόκιμοι, 2 πλοηγοί μετά 2 βοηθών, 4 σύμβουλοι μετεωρολόγοι, 12 πηδαλιούχοι, 60 ναύτες, 40 σύντροφοι (βοηθοί των ναυτών και των πυροβολητών), 50 πυροβολητές, 2 δεσμοφύλακες, 2 ξυλουργοί, 2 διανάκτες, 2 καδοποιοί (βαρελοποιοί), 2 αρτοποιοί, 2 κουρείς. 350 πεζοναύτες, 468 κωπηλάτες δεσμώτες (κατεργάρηδες) καθώς και 10 δεσμώτες - υπηρέτες των αξιωματικών.
Ύστερη ιστορία και παραλληλισμοί.
Κατά το 15ο αιώνα, ένας τύπος ελαφρών γαλεασσών που (τότε) ονομάστηκαν «φρεγάτες» κατασκευάστηκε από νοτιοευρωπαϊκές χώρες, ως απάντηση για την αυξανόμενη απειλή που αποτελούσαν οι βορειοαφρικανοί πειρατές της Μπαρμπαριάς με τις γρήγορες γαλέρες τους.
Στη Μεσόγειο Θάλασσα, με το λειγότερο επικίνδυνο καιρό και τους άστατους ανέμους, τόσο οι γαλεάσσες όσο και οι γαλέρες συνέχησαν να βρίσκονται σε χρήση, ιδιαίτερα από τη Βενετία και από την Οθωμανική Αυτοκρατορία, για πολύ αργότερα, ακόμη και όταν θεωρήθηκαν παρωχημένες αλλού. Αργότερα, τα «στρογγυλά» πλοία και οι γαλεάσσες αντικαταστάθηκαν σταδιακά από τα γαλιόνια και τα πλοία γραμμής, που προέρχονταν από την Ατλαντική Ευρώπη. Ωστόσο, το πρώτο βενετικό πλοίο γραμμής ναυπηγήθηκε το 1660.
Στη Βόρεια Θάλασσα και στη Δυτική Βαλτική, ο όρος γαλεάσσα αναφέρονταν σε μικρά εμπορικά σκάφη παρόμοια με τα πλατιάς πρύμνης μπουσέ ρέγγας ("herring buss").
Στη Νοτιοανατολική Ασία, το λαγκαράν ("lancaran") ήταν ισοδύναμο πλοίο με τις ευρωπαϊκές γαλεάσσες, παρόλο που οι τακτικές του χρήσεις ήταν διαφορετικές από τις αντίστοιχες ευρωπαϊκές. Τα λαγκαράν ήταν οπλισμένα με (μεγαλύτερα) πλωραία πυροβόλα και πλευρικά περιστρεφόμενα (μικρότερα) πυροβόλα. Οι πεζοναύτες των νοτιοανατολικών ασιατικών ναυτικών συνήθιζαν να μάχονται με επιχειρήσεις ρεσάλτο, οπότε το (σχετικά) γρήγορα πλευρικά περιστρεφόμενα πυροβόλα μπορούσαν να απαντήσουν στις αντίπαλες απόπειρες ρεσάλτο.
Οι μεγάλες γαλέρες (πρακτικά γαλεάσσες) του Ασέχ Σουλτανάτου έφθασαν ως τα 100 μέτρα μήκος και τα 17 μέτρα πλάτος, έχοντας τρία (3) κατάρτια με τετράγωνα πανιά και αρτέμωνες. Κινούνταν με 35 κουπιά ανά πλευρά και ήταν ικανές να μεταφέρουν ως 700 άνδρες. Τα λαγκαράν ήταν οπλισμένα με ως 98 πυροβόλα: 5 των 55 λιβρών στην πλώρη, 1 των 25 λιβρών στην πρύμνη και τα υπόλοιπα πλευρικά ήταν των 17-18 λιβρών, μαζί με 80 φαλκονέτες ("falconets") και πολλά περιστρεφόμενα μικρότερα πυροβόλα. Ένα τέτοιο πλοίο ονομάζονταν «"τρόμος του κόσμου"» ("Espanto do Mundo"). Οι Πορτογάλοι ανέφεραν ότι ήταν μεγαλύτερα από οποιοδήποτε πλοίο υπήρχε (τότε) στο χριστιανικό κόσμο και ότι το πυροβολικό του κάστρου της πλώρης του μπορούσε μόνο του να ανταγωνιστεί την ισχύ πυρός ολόκληρων γαλιονιών. Ακόμη, ανέφεραν ότι υπήρχαν 47 τέτοια πλοία κατά τη βασιλεία του Ισκαντάρ Μούντα.

</doc>
<doc id="69625" url="https://el.wikipedia.org/wiki?curid=69625" title="Γαλέα">
Γαλέα

Η Γαλέα ήταν μικρό κωπήλατο πολεμικό πλοίο ο τύπος του οποίου με εκείνο του Δρόμωνα απετέλεσαν τους προδρόμους της Γαλέρας. Κυριότερες αποστολές - χρήσεις αυτού του τύπου πλοίου ήταν ως ταχυδρομικό («απόστολο», «αγγελιαφόρο») των Βυζαντινών στόλων αλλά και ως ανιχνευτικό σε νηοψίες και για παρακολούθηση άλλων στόλων.

</doc>
<doc id="69626" url="https://el.wikipedia.org/wiki?curid=69626" title="Σέρτζιο Λεόνε">
Σέρτζιο Λεόνε

Ο Σέρτζιο Λεόνε, ορθότερα Σέρτζο Λεόνε (ιταλ. "Sergio Leone", 3 Ιανουαρίου 1929 - 30 Απριλίου 1989) ήταν Ιταλός σκηνοθέτης. Έγινε γνωστός και έμεινε στην ιστορία για τα αποκαλούμενα «σπαγγέτι γουέστερν» του καθώς και για το χαρακτηριστικό τρόπο κινηματογράφησης του, όπου συχνά αντιπαραθέτει πολύ κοντινά πλάνα, γκρο πλαν, (close-ups) με μακρινές λήψεις (long shots).
Βιογραφία.
Τα πρώτα χρόνια.
Γεννήθηκε και μεγάλωσε στη Ρώμη. Ο πατέρας του, Βιτσέντζο Λεόνε, ήταν από ένας τους πρώτους σκηνοθέτες του Ιταλικού κινηματογράφου (με το ψευδώνυμο Ρομπέρτο Ρομπέρτι) και η μητέρα του ηθοποιός. Άρχισε να δουλεύει στον κινηματογράφο σε ηλικία 18 ετών. Ξεκίνησε γράφοντας σενάρια στη δεκαετία του '50 για τα επονομαζόμενα «πέπλα» (ψευδοϊστορικά έπη χαμηλού προϋπολογισμού) που ήταν εξαιρετικά δημοφιλή εκείνη την εποχή. Παράλληλα εργάστηκε σαν βοηθός σκηνοθέτη σε γνωστές Χολιγουντιανές παραγωγές που γυρίστηκαν στα περίφημα στούντιο της Τσινετσιτά, μεταξύ των οποίων τα Κβο Βάντις (1951) και Μπεν Χουρ (1959).
Το 1959 στη διάρκεια των γυρισμάτων της ταινίας Οι Τελευταίες Μέρες της Πομπηίας ο βασικός σκηνοθέτης Μάριο Μπονάρντ αρρώστησε βαριά και οι παραγωγοί ζήτησαν από το Λεόνε, που εργάζονταν σαν βοηθός σκηνοθέτη, να ολοκληρώσει την ταινία. Όταν δυο χρόνια αργότερα κλήθηκε να σκηνοθετήσει τον Κολοσσό της Ρόδου είχε ήδη την εμπειρία για να ανταποκριθεί στις απαιτήσεις τέτοιων παραγωγών.
Καριέρα με τα σπαγγέτι γουέστερν.
Στα πρώτα χρόνια της δεκαετίας του '60 η απήχηση των ιστορικών επών εκφυλίστηκε, ο Λεόνε εντούτοις είχε την τύχη να βρίσκεται ανάμεσα στους πρωτοπόρους που ασχολήθηκαν με το ανερχόμενο τότε είδος των γουέστερν. Η ταινία του Για Μια Χούφτα Δολάρια ("Per un pugno di dollari", 1964) υπήρξε μια από τις πρώτες (και πολύ επιτυχημένες) προσπάθειες στο είδος του «σπαγγέτι γουέστερν». Βασισμένο στο ιαπωνικό ιστορικό έπος του Ακίρα Κουροσάβα, Yojimbo (1961), προκάλεσε νομικές διαμάχες με τον Ιάπωνα δημιουργό. Έμεινε επίσης στην ιστορία ως η ταινία που καθιέρωσε τον Κλιντ Ίστγουντ, έναν άγνωστο μέχρι τότε τηλεοπτικό ηθοποιό, σαν παγκόσμιο αστέρα. 
Η ατμόσφαιρα της ταινίας, αποτέλεσμα εν μέρει του μικρού προϋπολογισμού και των ισπανικών τοπίων που χρησιμοποιήθηκαν, παρουσίασε ένα τραχύ, βίαιο και ηθικά περίπλοκο όραμα της Αμερικανικής Δύσης, που αν και αποτελούσε φόρο τιμής στα παραδοσιακά Αμερικανικά γουέστερν, διαφοροποιούνταν σημαντικά από αυτά σε επίπεδο ιστορίας, πλοκής, διάθεσης και σκιαγράφησης των χαρακτήρων. Ο Λεόνε επάξια αναγνωρίζεται σαν ο αναμορφωτής του σύγχρονου γουέστερν δημιουργώντας ένα ρεύμα που επηρέασε όλα τα μελλοντικά γουέστερν αλλά και διαφορετικά είδη ταινιών. Στα κλασσικά γουέστερν οι ήρωες των ταινιών, καλοί και κακοί, παρουσιάζονταν πάντα ατσαλάκωτοι και καθαροί, ενώ η διαχωριστική γραμμή ανάμεσα στο ήθος του καθενός ήταν πάντα τονισμένη και ευδιάκριτη (με τη βοήθεια ακόμα και των ρούχων τους, οι καλοί φορούσαν πάντα άσπρο καπέλο, ενώ οι κακοί μαύρο). Οι χαρακτήρες του Λεόνε αντιθέτως υπήρξαν πολύ πιο "ρεαλιστικοί" και περίπλοκοι. Συνήθως ήταν μοναχικά-αντικοινωνικά όντα, που σπάνια πλένοταν ή ξυρίζονταν, έδειχναν βρώμικοι και είχαν βεβαρημένο παρελθόν. Ο αμφίσημος χαρακτήρας τους ανάλογα με τις περιστάσεις μετατρέπονταν από συμπονετικός και γενναιόδωρος σε βάρβαρο, κυνικά εγωιστή και καιροσκοπικό. Αυτή η αίσθηση ρεαλισμού επηρεάζει ακόμα και σήμερα τα γουέστερν που γυρίζονται. Πολλοί αποκάλεσαν ειρωνεία το γεγονός ότι ένας Ιταλός, που δεν μίλαγε Αγγλικά και δεν είχε ποτέ του αντικρίσει την Αμερικάνική Δύση μπόρεσε σχεδόν μεμιάς να αλλάξει για πάντα την αρχετυπική εικόνα του «καουμπόι».
Οι δύο επόμενες ταινίες του, Μονομαχία Στο Ελ Πάσο (1965) και Ο Καλός, Ο Κακός και ο Άσχημος (1966), ολοκλήρωσαν την τριλογία, με την κάθε μια να είναι εμπορικά πιο επιτυχημένη και τεχνικά αρτιότερη από την προηγούμενη. Τη μουσική και στις τρεις αυτές ταινίες υπογράφει ο παραγωγικότατος συμπατριώτης του Λεόνε και θρύλος σήμερα της μουσικής, Ένιο Μορικόνε. Ο Λεόνε είχε αναπτύξει έναν πολύ ιδιαίτερο τρόπο κινηματογράφησης γυρίζοντας τις σκηνές των ταινιών του με υπόκρουση τη μουσική του Μορικόνε. Οι περισσότεροι κριτικοί συμφωνούν ότι "Ο Καλός, Ο Κακός και ο Άσχημος" ήταν η κορυφαία ταινία της τριλογίας.
Με εφαλτήριο την επιτυχία της τριλογίας του, το 1967 εκλήθη στην Αμερική προκειμένου να σκηνοθετήσει αυτό που ήλπιζε να αποτελέσει το αριστούργημα του, το φιλόδοξο "Κάποτε στη Δύση", για λογαριασμό της Paramount Pictures. Γυρισμένο ως επί το πλείστον σε Ισπανία και Ιταλία και εν μέρη στο Μόνιουμεντ Βάλεϊ της Γιούτα και με πρωταγωνιστές τους Χένρι Φόντα, Τσαρλς Μπρόνσον και Κλαούντια Καρντινάλε, αποτελούσε μια εκτεταμένη, συχνά βίαια και ονειρική φιλοσόφιση πάνω στη μυθολογία της Αμερικανικής Δύσης. Την ιστορία έγραψαν οι Μπερνάρντο Μπερτολούτσι και Ντάριο Αρτζέντο (με σημαντικές μετέπειτα καριέρες ως σκηνοθέτες) και το σενάριο υπέγραψε ο μακροχρόνιος φίλος και συνεργάτης του Λεόνε, Σέρτζιο Ντονάτι. Οι υπεύθυνοι της Paramount ξαναμοντάρισαν το υλικό πριν τη διανομή του στις αίθουσες με αποτέλεσμα την εμπορική του αποτυχία στις Η.Π.Α. Στην Ευρώπη η ταινία έγινε επιτυχία και σήμερα θεωρείται από πολλούς ως η κορυφαία ταινία του δημιουργού.
Μετά τα γουέστερν.
Τα επόμενα χρόνια ο Λεόνε σκηνοθέτησε την ταινία A Fistful of Dynamite ("Giù la testa", 1971), έκανε την παραγωγή σε έναν μικρό αριθμό ταινιών και δημιούργησε βραβευμένα τηλεοπτικά σποτ. Είχε απορρίψει την πρόταση να σκηνοθετήσει το Νονό για χάρη μιας άλλης γκανγκστερικής ιστορίας που είχε συλλάβει μερικά χρόνια πριν. Αφιέρωσε περισσότερα από δέκα χρόνια σε αυτή την παραγωγή που βασίζονταν στο βιβλίο του Harry Grey, "The Hoods" και εξιστορούσε τη ζωή τεσσάρων εβραϊκής καταγωγής γκάνγκστερ στη Νέα Υόρκη της εποχής του μεσοπολέμου. Το Κάποτε στην Αμερική (1984) με πρωταγωνιστές τους Ρόμπερτ Ντε Νίρο και Τζέημς Γουντς ήταν ακόμα μια φιλοσοφική ματιά πάνω σε έναν Αμερικανικό μύθο, το ρόλο της απληστίας και της βίας στη δύσκολη συνύπαρξη τους με έννοιες όπως εθνική καταγωγή και φιλία. Για μία ακόμη φορά το τελικό αποτέλεσμα κρίθηκε υπερβολικά μεγάλο σε διάρκεια και πολύ δηκτικό για τα στάνταρ του στούντιο, με αποτέλεσμα την δραστική περικοπή σκηνών (για την Αμερικανική αγορά μόνο) και την εμπορική αποτυχία. Στον υπόλοιπο κόσμο η ταινία προβλήθηκε χωρίς περικοπές στην πλήρη διάρκεια της (4 ώρες) και αποτέλεσε τόσο εμπορική όσο και καλλιτεχνική επιτυχία.
Τη χρονιά που πέθανε, το 1989, βρίσκονταν ήδη σε προχωρημένο στάδιο η προετοιμασία της επόμενης ταινίας του, ενός ιστορικού έπους που διαδραματίζονταν κατά τη διάρκεια της πολιορκίας του Λένινγκραντ στο Δεύτερο Παγκόσμιο Πόλεμο. Ο Λεόνε ήταν διαβόητος για την ακόρεστη όρεξη του, κάτι που τον οδήγησε στην παχυσαρκία, παράγοντας που πιθανότατα συντέλεσε στο θάνατο του από έμφραγμα του μυοκαρδίου. 
Αν και οι κριτικοί αρχικά δεν εκτίμησαν το έργο του, εξαιτίας της αρνητικής προκατάληψης απέναντι στα σπαγγέτι γουέστερν, σήμερα η αξία του Λέονε αναγνωρίζεται παγκοσμίως.

</doc>
<doc id="69627" url="https://el.wikipedia.org/wiki?curid=69627" title="Γαλεάτσα">
Γαλεάτσα



</doc>
<doc id="69630" url="https://el.wikipedia.org/wiki?curid=69630" title="City University, London">
City University, London



</doc>
<doc id="69632" url="https://el.wikipedia.org/wiki?curid=69632" title="Σετ">
Σετ

Ο Σετ, επίσης Σεθ ή "Σηθ", ή "Σουτέκ" (Κοπτικά: ⲥⲏⲧ) είναι άλλη μία πρώιμη θεότητα της αιγυπτιακής μυθολογίας, πιθανώς από τη Λιβύη, που λατρευόταν κυρίως με τις μορφές φετίχ του ιπποπόταμου και του κροκόδειλου. Ο Σετ σε όλο το πλέγμα των μύθων παρουσιάζεται ως ο κακός αδελφός του Όσιρι, και είχε καταλήξει να συμβολίζει το πνεύμα του κακού, που αντιτίθετο παντού και πάντοτε στο πνεύμα του καλού. Οι Έλληνες τον ταύτιζαν με τον Τυφώνα. Γιος του Γκεμπ και της Νουτ, γεννήθηκε πρόωρα -αναφέρει ο Πλούταρχος- την τρίτη από τις εμβόλιμες μέρες. Βγήκε σύμφωνα με την αφήγηση του μύθου με τόση ορμή από την κοιλιά της μητέρας του, που της έσκισε τα τοιχώματα. Βίαιος και άγριος είχε λευκό δέρμα και κοκκινωπά μαλλιά, χρώμα που οι Αιγύπτιοι απεχθάνονταν τόσο, ώστε να παρομοιάζουν αυτό το είδος κόμης με το τρίχωμα γαϊδάρου.
Ο μύθος.
Ο Σετ φέρεται πως φθονούσε σύμφωνα με μία εκδοχή του μύθου τον Όσιρι, τον μεγαλύτερο αδελφό του και σφετεριζόταν το στέμμα. Προκειμένου να πραγματοποιήσει το σκοπό του, εξασφάλισε τη συνδρομή εβδομήντα δύο συνενόχων και προσκάλεσε τον αδελφό του σε συμπόσιο προς τιμήν του. Κατά τη διάρκεια του συμποσίου έδωσε εντολή να φέρουν ένα μεγάλο κιβώτιο επεξεργασμένο με τον πιο θαυμαστό τρόπο. Το κιβώτιο ανήκε σε όποιον χωρούσε επακριβώς μέσα του. 
Ο Όσιρις ξάπλωσε στο κιβώτιο ανυποψίαστος και οι συνωμότες κατέβασαν το κάλυμμα, το κάρφωσαν και στη συνέχεια έριξαν το κιβώτιο στον Νείλο. Το ρεύμα του ποταμού το έφερε μέχρι τη Βύβλο, όπου το ανάλυψε η Ίσιδα και το επανέφερε στην Αρχαία Αίγυπτο. Αργότερα ο μύθος παραδίδει πως ο Σετ, κυνηγώντας μία νύχτα με φεγγάρι στα έλη του Δέλτα, το βρήκε ξανά τυχαία και αναγνωρίζοντας το πτώμα του αδελφού του, κατέκοψε τον νεκρό σε δέκα τέσσερα κομμάτια, τα οποία διασκόρπισε στους αγρούς.
Ο Σετ είχε διαμάχη και με τον Ώρο, και σε μία σύγκρουσή τους, ο θεός με το κεφάλι γερακιού έχασε το μάτι του από τον Σετ, και για εκδίκηση τον ευνούχισε.
Η θανάτωση του Όσιρι ήταν η αφορμή για να τον εγκαταλείψει η σύζυγός του Νέφθυς και να εισχωρήσει στους οσιρικούς θεούς. Το ίδιο παραδίδεται στον μύθο και για τους περισσότερους θεούς, οι οποίοι, προκειμένου να αποφύγουν τη σκληρότητα του τυράννου, είχαν ήδη καταφύγει στα σώματα διαφόρων ζώων.
Ερμηνείες.
Ο Σετ, στον περί Οσίριδος και Ίσιδος μύθο εκπροσωπεί τον αιώνιο αντίπαλο, συμβολίζοντας την έρημο, την ξηρασία και το σκότος, σε αντίθεση με την εύφορη γη, το γονιμοποιό ύδωρ και το φως. Ό,τι είναι δημιουργία και ευεργεσία προέρχεται από τον Όσιρι. Ό,τι συμβολίζει την καταστροφή και τη μοχθηρία προέρχεται από τον Σετ.
Στους αρχαιότερους χρόνους όμως ο κακός χαρακτήρας του θεού δεν ήταν τόσο τονισμένος. Στα παλαιά κείμενα των Πυραμίδων αναφέρεται όχι ως αδελφός του Όσιρι, αλλά του Ώρου του Αρχαίου. Σε αυτά τα κείμενα αποδίδονται οι μεταξύ τους συγκρούσεις, οι οποίες τερματίστηκαν μόνον κατόπιν αποφάσεως των θεών. Σε τούτη την απόφαση η νίκη δόθηκε στον Ώρο ενώ ο Σετ εξορίστηκε στην έρημο. Μόνο όταν αναπτύχθηκε ο μύθος για τον Όσιρι και οι δύο Ώροι συγχωνεύθηκαν σε έναν, έπαψε ο Σετ να θεωρείται αδελφός του Ώρου και έγινε θείος του και αιώνιος εχθρός του Όσιρι. Φαίνεται ότι αρχικά ο Σετ ήταν κυρίαρχος της Άνω Αιγύπτου και ότι του αφαιρέθηκε η εξουσία από εκείνους που λάτρευαν τον θεό γεράκι. Είναι πολύ πιθανό οι μυθικοί αγώνες μεταξύ των δύο αδελφών να αντιστοιχούν σε πανάρχαια πρωτοϊστορικά γεγονότα.
Επί Παλαιού και Μέσου Βασιλείου, τα ανάγλυφα παρίσταναν τον Σετ και τον Ώρο να μεταφέρουν από κοινού αιχμαλώτους στον φαραώ ή να δένουν στη βάση του βασιλικού θρόνου, φυτά της Άνω και της Κάτω Αιγύπτου, τελώντας τη συμβολική πράξη της ένωσης.
Την εποχή της κυριαρχίας των Υκσώς (στη γλώσσα του αιγυπτιακού ιερατείου "υκ"=βασιλέας, "σως"=ποιμένας), οι νέοι βασιλείς εξομοίωσαν τον Σετ με τον μεγάλο πολεμικό θεό τους Σουτέχ (Soutekh) και έχτισαν προς τιμήν του ιερό στην πρωτεύουσά τους Αύαριν. Επί Νέου Βασιλείου, ο Ραμσής Β', του οποίου ο πατέρας επονομαζόταν "Σετί" (εκείνος που ανήκει στον Σετ), δε δίσταζε να αυτοαποκαλείται «αγαπημένος του Σετ». Οι οπαδοί του Όσιρι πάντως αγανακτούσαν για την απόδοση λατρείας στο δολοφόνο του «καλού», με αποτέλεσμα ο Σετί να αναγκαστεί να σβήσει την εικόνα του από τα ανάγλυφα του τάφου του και να αυτοαποκαλείται «Οσιρικός». 
Στα μέσα του 10ου αιώνα, επί 22ης δυναστείας το ιερατείο του Όσιρι έσπασε τα αγάλματα του Σετ και κατέστρεψε τις ανάγλυφες αναπαραστάσεις του. Οποιοσδήποτε έγραφε το όνομά του, ήταν αναγκασμένος να το σβήσει. Τελικά τον απέβαλαν από το αιγυπτιακό πάνθεο, μεταβάλλοντας τον σε θεό των μολυσμένων. Έτσι, ο πρώην κυρίαρχος της Άνω Αιγύπτου μετουσιώθηκε σε ένα είδος "ενάντιου", απέναντι σε όλους του θεούς.
Εικονοπλασία.
Οι όνοι, οι αντιλόπες και άλλα ζώα της ερήμου θεωρούνταν "τυφωνικά", όπως και ο ιπποπόταμος, ο κάπρος, ο κροκόδειλος και ο σκορπιός, στο σώμα του οποίου πιστεύονταν ότι ο Σετ και άλλοι θεοί είχαν αναζητήσει καταφύγιο, για να προφυλαχθούν από τα πλήγματα του νικητή ΄Ωρου. Με μορφή μαύρου χοίρου ο Σετ φέρεται πως είχε άλλοτε πληγώσει, σύμφωνα με το μύθο, τον Ώρο στο μάτι, ενώ κάθε μήνα επιτίθονταν και κατέτρωγε τη σελήνη, όπου, κατά κάποιο τρόπο, είχε καταφύγει η ψυχή του Όσιρι.
Στα πλαίσια του μυθολογικού θηριομορφισμού ο Σετ απεικονιζόταν ως κάποιο φανταστικό ζώο, με ρύγχος λεπτό και κυρτό, με όρθια αυτιά, κομμένα στην άκρη και με ουρά άκαμπτη και διχαλωτή. Ήταν αδύνατο ένα τέτοιο ζώο να ταυτιστεί, κατά τρόπο ασφαλή, με οποιοδήποτε άλλο γνωστό, για αυτό και ονομάστηκε «τυφωνικό ζώο». Ο Σετ απεικονίζονταν επίσης και ως άνθρωπος, αλλά με την κεφαλή του παραπάνω τετραπόδου.
Οι Αιγύπτιοι δεν ήξεραν πώς να απεικονίσουν έναν τόσο ζοφερό θεό, έτσι του έδωσαν το κεφάλι εκείνου του παράξενου ζώου με τα τετράγωνα αυτιά και την μακριά μουσούδα. Ο Σετ εικονιζόταν επίσης με το κεφάλι ενός μυρμηγκοφάγου.

</doc>
<doc id="69634" url="https://el.wikipedia.org/wiki?curid=69634" title="Τζωρτζ Χέρμπερτ Ουώκερ Μπους">
Τζωρτζ Χέρμπερτ Ουώκερ Μπους



</doc>
<doc id="69636" url="https://el.wikipedia.org/wiki?curid=69636" title="Πανεπιστήμια">
Πανεπιστήμια



</doc>
<doc id="69641" url="https://el.wikipedia.org/wiki?curid=69641" title="Κατάλογος Ελληνικών Πανεπιστημίων">
Κατάλογος Ελληνικών Πανεπιστημίων



</doc>
<doc id="69644" url="https://el.wikipedia.org/wiki?curid=69644" title="Β' Πανελλαδική">
Β' Πανελλαδική



</doc>
<doc id="69645" url="https://el.wikipedia.org/wiki?curid=69645" title="ΕΚΟΝ Ρήγας Φεραίος - Β' Πανελλαδική">
ΕΚΟΝ Ρήγας Φεραίος - Β' Πανελλαδική



</doc>
<doc id="69646" url="https://el.wikipedia.org/wiki?curid=69646" title="Ρενέ Λακόστ">
Ρενέ Λακόστ

Ο Ρενέ Λακόστ (γαλλικά: "Jean René Lacoste", 2 Ιουλίου 1904 - 12 Οκτωβρίου 1996) ήταν Γάλλος αντισφαιριστής και σχεδιαστής ρούχων. Οι θαυμαστές του τον φώναζαν και "κροκόδειλο" ("crocodile") εξαιτίας της συμπεριφοράς του στο γήπεδο.
Γεννήθηκε στο Παρίσι στις 2 Ιουλίου 1904 και πέθανε στο "Saint-Jean-de-Luz" στις 12 Οκτωβρίου 1996. Το 1963 εφηύρε ρακέτες από χάλυβα, επανάσταση για τον χώρο του τένις αφού μέχρι εκείνη την εποχή οι ρακέτες ήταν ξύλινες. Επίσης έκανε σταδιοδρομία τραγουδιστή και σχεδιαστή ρούχων σχεδιάζοντας το γνωστό μακό μπλουζάκι "Lacoste" με σήμα το κροκοδειλάκι το οποίο σχεδιάστηκε το 1933 και η πώλησή του ξεκίνησε το 1934.

</doc>
<doc id="69649" url="https://el.wikipedia.org/wiki?curid=69649" title="Αβδεμέλεχ">
Αβδεμέλεχ

Ο Αβδεμέλεχ είναι πρόσωπο που αναφέρεται στη Παλαιά Διαθήκη. Ήταν Αιθίοπας δούλος του Σεδεκία που έσωσε τη ζωή του Ιερεμία, τον οποίον είχαν ρίξει σε στέρνα για να πεθάνει. Ο Αβδεμέλεχ αναφέρεται ως ευνούχος και το όνομά του μεταφράζεται ως «υπηρέτης του βασιλιά» και θεωρείται ότι αυτό μπορεί να μην ήταν το όνομά του, αλλά ο τίτλος του. Ο Ιερεμίας, αργότερα, είπε στον Αβδεμέλεχ ότι έλαβε μήνυμα από το θεό ότι αυτός δε θα έπεφτε από το σπαθί κατά την άλωση της Ιερουσαλήμ από τους Βαβυλώνιους, γιατί είχε θέσει την πίστη του στο θεό.

</doc>
<doc id="69650" url="https://el.wikipedia.org/wiki?curid=69650" title="Αβδεναγώ">
Αβδεναγώ

Ο Αβδεναγώ είναι πρόσωπο που αναφέρεται στη Παλαιά Διαθήκη. Αναφέρεται από τον προφήτη Δανιήλ, ότι παρόλο που μαζί με τον Σεδράχ και τον Μισάχ ρίχτηκαν στη «φλεγόμενη κάμινο» μετά από διαταγή του Ναβουχοδονόσαρ Β΄, επέζησαν χωρίς να πάθουν τίποτα. Το αρχικό του όνομα ήταν Αζαρίας ενώ το Αβδεναγώ σημαίνει «δούλος του Νεγώ» επειδή ανατρεφόταν στην αυλή του Ναβουχοδονόσαρ. Όπως και οι δύο φίλοι του (τα εβραϊκά ονοματά τους ήταν Ανανίας και Μισαήλ) καταγόταν από βασιλικό γένος, ζούσαν στα Ιεροσόλυμα και μεταφέρθηκαν το 605 π.Χ. μαζί με τον Δανιήλ αιχμάλωτοι στη Βαβυλώνα, όταν η πόλη τους κυριεύθηκε από τον βασιλιά των Βαβυλωνίων. Οι «Τρεις Παίδες εν Καμίνω» ή αλλιώς οι Άγιοι Τρεις Παίδες, δηλαδή ο Αζαρίας, Ανανίας και Μισαήλ, εορτάζουν στις 17 Δεκεμβρίου και θεωρούνται προστάτες της Πυροσβεστικής Υπηρεσίας Ελλάδας και Κύπρου.

</doc>
<doc id="69651" url="https://el.wikipedia.org/wiki?curid=69651" title="Σεδεκίας">
Σεδεκίας

Ο Σεδεκίας είναι βιβλικό πρόσωπο. Υιός του βασιλέα Ιωσίου, αδελφός του Ιωάχαζ και τελευταίος βασιλέας του βασιλείου του Ιούδα. Το πραγματικό του όνομα ήταν Ματθανίας.
Ιστορικό.
Το 597 π.Χ ο Ναβουχοδονόσωρ Β΄ πολιορκεί και καταλαμβάνει την πόλη της Ιερουσαλήμ. Λεηλατεί τους θησαυρούς της πόλης και μεταφέρει αιχμάλωτους στην Βαβυλώνα τον βασιλέα της πόλης "Ιωαχείν" καθώς και 10.000 Ισραηλίτες. Στην θέση του βασιλέα τοποθετεί τον θείο τού "Ιωαχείν", Ματθανία και του δίδει το όνομα Σεδεκίας.
Ο Σεδεκίας βασίλεψε σε μια δύσκολη περίοδο και πάντα υπό τον ζυγό της Βαβυλώνας. Επηρεαζόμενος πάντα από την αντιβαβυλωνιακή μερίδα των πολιτών τού βασιλείου του δεν μπόρεσε να λάβει σωστές αποφάσεις στις κρίσιμες στιγμές, παρά των επίμονων συμβουλών προς αυτόν από τον προφήτη Ιερεμία, τον οποίον στο τέλος τον φυλάκισε. 
Αποτέλεσμα ήταν το 588 π.Χ. να συμμαχήσει με τον Φαραώ Εφρέ καθώς και με τα τοπικά βασίλεια κατά των Χαλδαίων. Ο Ναβουχοδονόσωρ με μεγάλο στράτευμα πολιορκεί ξανά την Ιερουσαλήμ τον Ιούνιο του 587 π.Χ., την καταλαμβάνει το 586 π.Χ. (Ιούλιος του 586 π.Χ - Μήνας Ταμμούζ του 11ου χρόνου της βασιλείας του Σεδεκία) και την καταστρέφει.
Ο Σεδεκίας καταδιωκόμενος συλλαμβάνεται κοντά στην Ιεριχώ. Οι Βαβυλώνιοι σκοτώνουν μπροστά του τους γιούς του, κατόπιν τον τυφλώνουν και τον μεταφέρουν δέσμιο μαζί με πολλούς Ισραηλίτες στην Βαβυλώνα επαληθεύοντας με αυτό τον τρόπο την προφητεία. του Ιερεμία.

</doc>
<doc id="69653" url="https://el.wikipedia.org/wiki?curid=69653" title="Σεδεκίας (ψευδοπροφήτης)">
Σεδεκίας (ψευδοπροφήτης)

Ο Σεδεκίας είναι πρόσωπο που αναφέρεται στην Παλαιά Διαθήκη.
Αναφέρεται ως ψευδοπροφήτης που έδρασε επί των ημερών του Αχαάβ.

</doc>
<doc id="69654" url="https://el.wikipedia.org/wiki?curid=69654" title="Έργο εξαγωγής">
Έργο εξαγωγής

Τα μέταλλα αποτελούνται από θετικά ιόντα, τοποθετημένα συμμετρικά σε κρυσταλλικό πλέγμα. Στο εσωτερικό του μετάλλου υπαρχουν εγκλωβισμένα "ελεύθερα" ηλεκτρόνια δηλαδή ηλεκτρόνια που δεν ανήκουν στα ιόντα του μετάλλου. Πάνω σε αυτά ασκούνται δυνάμεις από τα θετικά ιόντα του κρυσταλλικού πλέγματος. Οι δυνάμεις αυτές έχουν τυχαίες διευθύνσεις και για αυτό μπορούμε να θεωρήσουμε ότι η συνολική δύναμη πάνω σε κάθε ένα ελεύθερο ηλεκτρόνιο είναι μηδέν. Ως αποτέλεσμα τα ηλεκτρόνια μπορουν να κινούνται ελεύθερα μέσα στο μέταλλο.
Όταν ένα από αυτά τα ηλεκτρόνια λόγω της ταχύτητάς του καταφέρει να απομακρυνθεί από το μέταλλο, πάνω του ασκούνται ελκτικές δυνάμεις από τα ιόντα του πλέγματος αλλά αυτή τη φορά η συνολική δύναμη είναι τέτοια που τείνει να επαναφέρει το ηλεκτρόνιο στην επιφάνεια του μετάλλου.
Για να μπορέσει ένα ηλεκτρόνιο να υπερνικήσει τις ελκτικές δυνάμεις και να διαφύγει οριστικά πρέπει να έχει αρκετή κινητική ενέργεια (σύμβολο formula_1). Στις συνήθεις όμως συνθήκες η "μέγιστη κινητική ενέργεια" (σύμβολο formula_2) των ελεύθερων ηλεκτρονίων δεν είναι αρκετή για να υπερνικηθούν οι ελκτικές δυνάμεις. Έτσι για να μπορέσει ένα ηλεκτρόνιο να διαφύγει χρειάζεται να του δοθεί με κάποιο τρόπο επιπλέον ενέργεια.
Η "ελάχιστη ενέργεια" που πρέπει να προσφερθεί σε ένα ελεύθερο ηλεκτρόνιο ώστε να μπορέσει να εγκαταλείψει οριστικά την επιφάνεια του μετάλλου ονομάζεται έργο εξαγωγής ή έργο εξόδου (σύμβολο formula_3) του μετάλλου και είναι ένα μέγεθος χαρακτηριστικό για κάθε μέταλλο. Η ενέργεια μπορεί να προσφερθεί με θέρμανση του μετάλλου ή με φωτισμό της επιφάνειάς του με κατάλληλη ηλεκτρομαγνητική ακτινοβολία. Τα εκπεμπόμενα ηλεκτρόνια ονομάζονται και φωτοηλεκτρόνια.

</doc>
<doc id="69655" url="https://el.wikipedia.org/wiki?curid=69655" title="Άβε Μαρία">
Άβε Μαρία

Το Άβε Μαρία (Ave Maria) αποτελεί τίτλο που προέρχεται από τις δύο πρώτες λέξεις προσευχής των Καθολικών προς την Παναγία και που απαγγέλλεται στη λατινική γλώσσα. Ο ύμνος αυτός σε ελληνική μετάφραση έχει ως εξής:
Καθίσταται εμφανές ότι το πρώτο μέρος της προσευχής προέρχεται αυτολεξεί από το Ευαγγέλιο του Λουκά που είναι ο χαιρετισμός του Αρχαγγέλου Γαβριήλ προς την Παρθένο Μαρία συμπληρούμενος από την αναφώνηση της Ελισάβετ.
Επίσης με τον τίτλο "Άβε Μαρία" τιτλοφορούνται στην Καθολική Εκκλησία και άλλοι ύμνοι ή προσευχές προς την Θεοτόκο.
Σημειώνεται πως οι λέξεις αυτές λόγω της συγκινησιακής φόρτισης προκαλεί ανέκαθεν τις ψυχές των Χριστιανών και επέδρασε βαθύτατα στη φαντασία πολλών καλλιτεχνών κυρίως της Δύσεως εκ των οποίων άλλοι μεν ζωγράφοι και άλλοι δε μουσουργοί τιτλοφόρησαν έργα τους με θέμα "Άβε Μαρία" που αποτελούν αθάνατα αριστουργήματα τέχνης.
Από τα πάμπολλα ζωγραφικά έργα εξέχουσα θέση έχουν οι ομώνυμοι πίνακες του Λεονάρντο ντα Βίντσι, του Ραφαήλ, του Μιχαήλ Άγγελου, του Τιτσιάνο, του Θεοτοκόπουλου και άλλων.
Ενώ από τις μουσικές συνθέσεις διακρίνονται του Σαρλ Γκουνώ, του Λουίτζι Κερουμπίνι και του Βέρντι. Το τραγούδι Ellens dritter Gesang του Φραντς Σούμπερτ τραγουδιέται συχνά με τους στίχους του Άβε Μαρία αντί για τους πρωτότυπους στίχους και έτσι συχνά αναφέρεται λανθασμένα ως Άβε Μαρία του Σούμπερτ.

</doc>
<doc id="69656" url="https://el.wikipedia.org/wiki?curid=69656" title="Ave Maria">
Ave Maria



</doc>
<doc id="69657" url="https://el.wikipedia.org/wiki?curid=69657" title="Ουγενότοι">
Ουγενότοι

Οι Ουγενότοι (γαλ. Hugenots) ήταν μέλη της Προτεσταντικής Μεταρρυθμισμένης Εκκλησίας της Γαλλίας κατά τον 16ο έως τον 18ο αιώνα, γνωστοί και ως Γάλλοι Καλβινιστές.
Κατά την «Νύχτα του Αγίου Βαρθολομαίου» (24 Αυγούστου 1572), χιλιάδες Ουγενότοι σφαγιάσθηκαν από Ρωμαιοκαθολικούς, στο Παρίσι.

</doc>
<doc id="69660" url="https://el.wikipedia.org/wiki?curid=69660" title="Ντοράνο Πιέτρι">
Ντοράνο Πιέτρι



</doc>
<doc id="69663" url="https://el.wikipedia.org/wiki?curid=69663" title="Γλυκοζαμινογλυκάνες">
Γλυκοζαμινογλυκάνες

Οι γλυκοζαμινογλυκάνες είναι πολυσακχαριτικές αλυσίδες που συνήθως αποτελούνται από επαναλαμβανόμενες δισακχαριτικές μονάδες. Βρίσκονται στην εξωτερική επιφάνεια ζωικών κυττάρων και αποτελουν θεμελιώδη συστατικά της εξωκυττάριας θεμελιας ουσίας,του υαλώδους υγρού του οφθαλμού,των εκκρίσεων των βλεννοπαραγωγικων κυττάρων και των χόνδρων.
Δομή.
Οι γλυκοζαμινογλυκάνες που αποτελούνται από επαναλαμβανόμενες δισακχαριτικές μονάδες περιέχουν τουλάχιστον ένα σάκχαρο με αρνητικά φορτισμένη καρβοξυλική ή θειική ομάδα καθώς επίσης και ένα αμινοσάκχαρο το οποίο μπορεί να είναι γλυκοζαμίνη ή γαλακτοζαμίνη.
Ο μεγάλος αριθμός των αρνητικών τους φορτίων ωθεί την ακτινωτή διάταξη των αλυσίδων τους γύρω από την πρωτεϊνη που προσκολλώνται και οδηγεί σε μια διάταξη που θυμίζει βούρτσα μπουκαλιού.

</doc>
<doc id="69665" url="https://el.wikipedia.org/wiki?curid=69665" title="Ροδόλφειοι Πίνακες">
Ροδόλφειοι Πίνακες

Ροδόλφειοι Πίνακες (ή Ροδολφινοί Πίνακες) ονομάζεται μια σειρά πινάκων με τις κινήσεις των πλανητών και μια σειρά αστρικών καταλόγων που δημοσίευσε το 1627 ο μεγάλος Γερμανός αστρονόμος Γιοχάνες Κέπλερ. Ήταν βασισμένοι στις ακριβείς παρατηρήσεις του Τύχο Μπράχε. Παρέχουν με ακρίβεια μερικών πρώτων λεπτών της μοίρας τις θέσεις 1055 άστρων. Επίσης έχουν οδηγίες και πίνακες για τον εντοπισμό τον πλανητών του Ηλιακού Συστήματος. Είναι οι πρώτοι που περιέχουν διορθωτικούς συντελεστές για την ατμοσφαιρική διάθλαση, καθώς και λογαριθμικούς-αντιλογαριθμικούς πίνακες επεξεργασμένους από τον ίδιο τον Κέπλερ.
Το όνομά τους το οφείλουν στον αυτοκράτορα της Αγίας Ρωμαϊκής Αυτοκρατορίας του Γερμανικού `Εθνους Ροδόλφο Β΄: ήταν ένας φόρος τιμής του Κέπλερ στον «προστάτη» του.
Οι νέοι πίνακες ξεπερνούσαν τους παλαιότερους: τους «Πρωσικούς» ή «Προυτενικούς» Πίνακες του Ράινχολντ (1551) και τους Αλφόνσειους Πίνακες (13ος αιώνας μ.Χ.). Σκοπός των "Ροδόλφειων Πινάκων" ήταν αρχικώς η παροχή ενός ακριβούς εργαλείου για την κατάρτιση ωροσκοπίων.
Δημοσίευση.
Κατά την έκδοση των "Ροδόλφειων Πινάκων" ο Κέπλερ έπρεπε να αντιδικεί συνεχώς με τους πολυάριθμους συγγενείς του Τύχωνα, οι οποίοι προσπαθούσαν να αποκτήσουν τα δικαιώματα των παρατηρήσεων του νεκρού πλέον Δανού αστρονόμου για δικό τους όφελος, θεωρώντας τον Κέπλερ ανταγωνιστή του μάλλον, παρά συνεργάτη του. Ο Κέπλερ θεωρούσε την προσπάθεια αυτή πολύ άδικη, καθώς ο ίδιος και ο Τύχων είχαν συνεργασθεί πάνω στα δεδομένα αυτά επί πολλά χρόνια πριν τον θάνατο του δεύτερου, και επιπλέον ο Κέπλερ ήταν υπεύθυνος για τους περισσότερους υπολογισμούς και για την οργάνωση των δεδομένων. Τελικώς ο Κέπλερ κέρδισε τα πλήρη δικαιώματα επί όλων των πινάκων και τους εξέδωσε ο ίδιος.

</doc>
<doc id="69666" url="https://el.wikipedia.org/wiki?curid=69666" title="Ροδολφινοί πίνακες">
Ροδολφινοί πίνακες



</doc>
<doc id="69667" url="https://el.wikipedia.org/wiki?curid=69667" title="Αλφονσινοί πίνακες">
Αλφονσινοί πίνακες



</doc>
<doc id="69668" url="https://el.wikipedia.org/wiki?curid=69668" title="Αντιγονίδες">
Αντιγονίδες



</doc>
<doc id="69669" url="https://el.wikipedia.org/wiki?curid=69669" title="Αδάμας (ορυκτό)">
Αδάμας (ορυκτό)



</doc>
<doc id="69670" url="https://el.wikipedia.org/wiki?curid=69670" title="Κόμιξ">
Κόμιξ



</doc>
<doc id="69671" url="https://el.wikipedia.org/wiki?curid=69671" title="Αντίς Αλάμ">
Αντίς Αλάμ



</doc>
<doc id="69673" url="https://el.wikipedia.org/wiki?curid=69673" title="Επικίνδυνο Παιχνίδι">
Επικίνδυνο Παιχνίδι



</doc>
<doc id="69685" url="https://el.wikipedia.org/wiki?curid=69685" title="Περισσοδάκτυλα">
Περισσοδάκτυλα

Τα περισσοδάκτυλα ("Perissodactyla") είναι τάξη οπληφόρων θηλαστικών. Σε αντίθεση με τα αρτιοδάκτυλα οπληφόρα χαρακτηρίζονται από περιττό αριθμό δακτύλων στις οπλές. Είναι μεγαλόσωμα φυτοφάγα ζώα και εκπροσωπούνται σήμερα από έναν μικρό αριθμό ειδών ρινόκερων, ταπίρων και ίππων.
Εμφανίστηκαν για πρώτη φορά στο άνω Παλαιόκαινο (πριν 60 εκατομμύρια χρόνια περίπου) και αποτελούσαν κατά τη διάρκεια του Μειοκαίνου (πριν 55. εκατ. χρ.) την άρχουσα τάξη οπληφόρων, εκπροσωπούμενα από ζώα όπως τα βροντοθηρία, τα χαλικοθηρία και τα παλαιοθηρία.
Μορφολογικά χαρακτηριστικά.
Οι διάφορες οικογένειες των περισσοδακτύλων έχουν αναπτύξει ευκρινείς μορφολογικές διαφορές, ως αποτέλεσμα της προσαρμογής τους σε διαφορετικά ενδιαιτήματα και διαφορετικούς τρόπους διαβίωσης.
Έχουν ωστόσο κοινά χαρακτηριστικά στη δομή των άκρων και της οδοντοστοιχίας. Όλα τα σύγχρονα και η πλειονότητα των εξαφανισμένων περισσοδακτύλων είναι μεγαλόσωμα ζώα. Το εξαφανισμένο Παρακεραθηρίο του Ολιγοκαίνου είναι μάλιστα το μεγαλύτερο χερσαίο θηλαστικό που έχει υπάρξει.
Τα μέλη της οικογένειας των ρινοκερατιδών είναι όπως και οι ελέφαντες παχύδερμα, ενώ οι τάπιροι και οι ίπποι καλύπτονται από κοντό και πυκνό τρίχωμα.
Άκρα, κρανίο και οδοντοστοιχία.
Τα περισσοδάκτυλα έχουν όπως όλα τα οπληφόρα στις απολήξεις των άκρων τους οπλές. Οι ρινόκεροι έχουν στις οπλές τους τρία δάκτυλα, ενώ οι τάπιροι έχουν στα μπροστινά άκρα τέσσερα και στα πίσω άκρα τρία δάκτυλα. Οι ίπποι εμφανίζουν μονοδακτυλία. Στο κρανίο των ρινόκερων φύονται ένα, η δύο κέρατα, τα οποία δεν αποτελούνται όπως τα κέρατα των αρτιοδακτύλων από οστεική μάζα, αλλά από κερατίνη. Το άνω χείλος και η ρίνα έχουν εξελιχθεί στους τάπιρους σε μικρή προβοσκίδα, με την οποία λαμβάνουν την φυτική τους τροφή.
Ο οδοντικός τύπος των περισσοδακτύλων είναι: I 0-3/0-3 C 0-1/0-1 P 3-4/3-4 M 3/3.
Συστηματική.
Τα περισσοδάκτυλα εκπροσωπούνται σήμερα από τρεις οικογένειες, τις ιππίδες ("Equidae"), τις ταπιρίδες ("Tapiridae") και τις ρινοκερατίδες ("Rhinocerotidae"). Οι οικογένειες αυτές φαινοτυπικά διαφέρουν αρκετά μεταξύ τους και ο πρώτος που αντιλήφθηκε τη συγγενική σχέση μεταξύ αυτών ήταν το 19ο αιώνα ο ζωολόγος Ρίτσαρντ Όουεν (Richard Owen), ο οποίος τα κατέταξε σε μια κοινή τάξη, την οποία ονόμασε Perissodactyla, από τις ελληνικές λέξεις περισσός και δάκτυλον.
Οι ζωολόγοι αναγνωρίζουν 17 σύγχρονα είδη περισσοδακτύλων, τα οποία ανήκουν σε 6 γένη. Οι ρινόκεροι (4 γένη) και οι τάπιροι (1 γένος) αποτελούν την υποτάξη των κερατομόρφων (Ceratomorpha), ενώ τα άλογα, οι ζέβρες και οι όνοι της οικογένειας των ιππιδών ανήκουν όλα στο ίδιο γένος και αποτελούν την υποτάξη των ιππομόρφων (Hippomorpha).

</doc>
<doc id="69687" url="https://el.wikipedia.org/wiki?curid=69687" title="Οι Ουγενότοι">
Οι Ουγενότοι



</doc>
<doc id="69689" url="https://el.wikipedia.org/wiki?curid=69689" title="Ιησουίτες">
Ιησουίτες



</doc>
<doc id="69693" url="https://el.wikipedia.org/wiki?curid=69693" title="Αργύρης Καμπούρης">
Αργύρης Καμπούρης

Ο Αργύρης Καμπούρης (Αστυπάλαια, 24 Ιανουαρίου 1962) είναι Έλληνας πρώην καλαθοσφαιριστής και νυν προπονητής. Η πιο σημαντική στιγμή στην καριέρα του υπήρξε το Ευρωπαϊκό Πρωτάθλημα του 1987, όταν στον τελικό με τη Σοβιετική Ένωση ευστόχησε στις δύο τελευταίες βολές του αγώνα και χάρισε το τρόπαιο στην Εθνική Ελλάδας. Αποτελεί εμβληματική φυσιογνωμία στην ιστορία του Ολυμπιακού Πειραιώς και τα τελευταία χρόνια εργάζεται στα τμήματα υποδομής της ομάδας ως τεχνικός σύμβουλος.
Βιογραφία.
Ο Αργύρης Καμπούρης γεννήθηκε στην Αστυπάλαια στις 24 Ιανουαρίου 1962, ωστόσο μεγάλωσε στον Πειραιά. Μέλος οικογένειας με επτά παιδιά, από πολύ νωρίς χρειάστηκε να βοηθήσει τον πατέρα του που ήταν οικοδόμος στο επάγγελμα.
Τα πρώτα του βήματα ως καλαθοσφαιριστής τα έκανε στα τμήματα υποδομής του Ολυμπιακού.
Για ένα χρόνο εστάλη δανεικός στην ομάδα του Α.Ν.Ο. Γλυφάδας στα πλαίσια της μετεγγραφής του Γιάννη Παραγιού. Την επόμενη περίοδο επέστρεψε στο λιμάνι όπου είχε μακρά καριέρα μέχρι το 1995. Από τη θέση του αρχηγού κατέκτησε τρία Πρωταθλήματα Ελλάδας (1993, 1994, 1995) κι ένα Κύπελλο Ελλάδας (1994). Επιπλέον συμμετείχε σε δύο τελικούς Ευρωλίγκας, στο Τελ Αβίβ το 1994 και στη Σαραγόσα το 1995. Την καριέρα του έκλεισε στο Γ.Σ. Περιστερίου, όπου και αγωνίστηκε την περίοδο 1995–96.
Στα δέκα χρόνια που αγωνίστηκε στην Εθνική ομάδα, συμμετείχε σε τρία Ευρωπαϊκά Πρωταθλήματα (1987, 1989, 1991) και σε δυο Παγκόσμια Πρωταθλήματα (1986, 1990), αγωνιζόμενος 131 αγώνες και σκοράροντας συνολικά 529 πόντους. Στο Ευρωμπάσκετ του 1987 στην Αθήνα εκτέλεσε τις δύο τελευταίες καθοριστικές βολές στα τελευταία δευτερόλεπτα του αγώνα δίνοντας την νίκη στην εθνική με 103-101 εναντίον της Σοβιετικής Ένωσης και το χρυσό μετάλλιο. Στο Ευρωμπάσκετ του 1989 κέρδισε το ασημένιο μετάλλιο.
Την προπονητική του καριέρα την ξεκίνησε με την ομάδα του Γ.Σ. Αγίων Αναργύρων, την οποία οδήγησε από τη Β' Ε.Σ.Κ.Α. στη Γ' Εθνική Κατηγορία, ενώ έχει δουλέψει ακόμα στο Αιγάλεω Α.Ο., την Ελευσίνα και τον Α.Σ. Νίκη Αμαρουσίου. Τα τελευταία χρόνια εργάζεται στα τμήματα υποδομής του Ολυμπιακού ως τεχνικός σύμβουλος.

</doc>
<doc id="69700" url="https://el.wikipedia.org/wiki?curid=69700" title="Sagar Pawan">
Sagar Pawan

Οι Sagar Pawan (Αγγλικά: Sea breeze, μετάφραση: Θαλάσσια Αύρα) είναι το ακροβατικό αεροπορικό σμήνος επιδείξεων της Ναυτικής Αεροπορίας της Ινδίας. Η ομάδα χρησιμοποιεί τέσσερα αεροσκάφη Kiran Mk II, Ινδικής σχεδίασης και κατασκευής, και έχει ως έδρα την αεροναυτική βάση του Dabolim στην Γκόα. Τα αεροσκάφη της ομαδας είναι βαμένα σε σκούρο μπλέ και άσπρο χρώμα. Η ομάδα δημιουργήθηκε το 2003 και έδωσε την πρώτη της επίδειξη στους εορτασμούς για τα 50 χρόνια της Ινδικής Ναυτικής Αεροπορίας, τον Μάιο του 2003. Από τότε έχουν δώσει πολλές επιδείξεις σε όλη την Ινδία καθώς και στο Διεθνές Φεστιβάλ Κινηματογράφου της Ινδίας. Η ομάδα σήμερα είναι μία από τις δύο ενεργές Ναυτικές Ακροβατικές Ομάδες στον κόσμο, μαζί με τους Blue Angels του Αμερικανικού Ναυτικού.

</doc>
<doc id="69703" url="https://el.wikipedia.org/wiki?curid=69703" title="Kawasaki T-4">
Kawasaki T-4

Το Kawasaki T-4 είναι ένα υποηχητικό εκπαιδευτικό αεροσκάφος, Ιαπωνικής σχεδίασης και κατασκευής, σε υπηρεσία με την Ιαπωνική Αεροπορική Δύναμη Αυτοπροστασίας. Χρησιμοποιείται επίσης από το Ιαπωνικό αεροπορικό ακροβατικό σμήνος Blue Impulse. Το πρώτο πρωτότυπο XT-4 πέταξε στις 29 Ιουλίου 1985, ενώ το πρώτο αεροσκάφος αεροσκάφος παραγωγής παραδόθηκε το 1988.

</doc>
<doc id="69707" url="https://el.wikipedia.org/wiki?curid=69707" title="Sarang">
Sarang

Οι Sarang είναι η ομάδα επιδείξεων ελικοπτέρων της Πολεμικής Αεροπορίας της Ινδίας, και ένα από τα τέσσερα επαγγελματικά ακροβατικά σμήνη ελικοπτέρων στον κόσμο, μαζί με τους Black Cats του Βρετανικού Ναυτικού, τους Scorpion της Πολωνικής Πολεμικής Αεροπορίας και τους Blue Eagles του Βρετανικού Στρατού. Η ομάδα χρησιμοποιεί τρία ελικόπτερα HAL Dhruv, Ινδικής σχεδίασης και κατασκευής. "Sarang" σημαίνει Παγώνι στα Σανσκριτικά, το οποίο είναι και το εθνικό πτηνό της Ινδίας. Η ομάδα δημιουργήθηκε το 2003 και έκανε την πρώτη διεθνή της εμφάνιση στην Ασιατική Αεροδιαστημική Έκθεση, στην Σιγκαπούρη, το 2004. Ακόμα έχει δώσει επιδείξεις στην αεροπορική έκθεση του Farnborough της Μεγάλης Βρετανίας και σε Ινδικά αεροπορικά show. 
Τον Φεβρουάριο του 2007 η ομάδα είχε το πρώτο θανατηφόρο της ατύχημα, όταν ένα από τα ελικόπτερά της συνετρίβη κατά τη διάρκεια δοκιμαστικών, σκοτώνοντας τον ένα πιλότο και τραυματίζοντας τον άλλο.

</doc>
<doc id="69709" url="https://el.wikipedia.org/wiki?curid=69709" title="Σούρυα Κιράν">
Σούρυα Κιράν

Οι Σούρυα Κιράν (Αγγλικά: Sun Rays, μετάφραση: Ηλιακτίδες) είναι το ακροβατικό αεροπορικό σμήνος επιδείξεων της Πολεμικής Αεροπορίας της Ινδίας, απόγονοι των Thunderbolts (Κεραυνοί). Η ομάδα χρησιμοποιεί Ινδικής σχεδίασης και κατασκευής αεροσκάφος Kiran Mk II και έχουν ως έδρα την αεροπορική βάση Μπιντάρ. Η Ινδική Αεροπορία έχει παραγγείλει 16 νέα αεροσκάφη HJT-36 τα οποία θα αντικαταστήσουν τα Kiran MK II.

</doc>
<doc id="69711" url="https://el.wikipedia.org/wiki?curid=69711" title="Silver Falcons">
Silver Falcons

Οι Silver Falcons (Ασημένια Γεράκια) είναι το ακροβατικό αεροπορικό σμήνος επιδείξεων της Πολεμικής Αεροπορίας της Νοτίου Αφρικής. Δημιουργήθηκαν το 1946 με το όνομα Bumbling Bees (Ενθουσιώδεις Μέλισσες), χρησιμοποιόντας αρχικά αεροσκάφη T-6 Harvard και στη συνέχεια τα de Havilland Vampire. Το 1966 η ομάδα άρχισε να χρησιμοποιέι τα αεροσκάφη Aermacchi MB-326 Impala και τότε άλλαξε το όνομά της σε "Silver Falcons".
Μέχρι το 1998 η ομάδα ήταν μέρος της 85ης Στατιωτικής Σχολής Πτήσεων, όμως από τότε και μετά είναι μέρος της Κεντρικής Σχολής Πτήσεων της Πολεμικής Αεροπορίας της Νοτίου Αφρικής, στην αεροπορική βάση του Langebaanweg, κοντά στο Κέιπ Τάουν. Ταυτόχρονα η άλλαξε αεροσκάφη χρησιμοποιόντας τώρα τέσσερα εκπαιδευτικά αεροσκάφη Pilatus PC-7 MkII Astra.
Τα 4 αεροσκάφη της ομάδας διατηρούν το άσπρο και κόκκινο σχέδιο χρωμάτων που φέρουν όλα τα PC-7 της Νοτιοαφρικάνικης Πολεμικής Αεροπορίας, με εξαίρεση τους μεγάλους αριθμούς της ομάδας στην ουρά τους. Οι πιλότοι όλης της ομάδας υπηρετούν ως εκπαιδευτές στην Κεντρική Σχολή Πτήσεων και κάνουν τις απαραίτητες δοκιμές επιδείξεων στον ελεύθερο χρόνο τους.

</doc>
<doc id="69713" url="https://el.wikipedia.org/wiki?curid=69713" title="Blue Eagles">
Blue Eagles

Οι Blue Eagles (Μπλε Αετοί) είναι η ομάδα επιδείξεων ελικοπτέρων του Βρετανικού Στρατού και ένα από τα έξι επαγγελματικά ακροβατικά σμήνη ελικοπτέρων στον κόσμο, μαζί με τους Black Cats του Βρετανικού Ναυτικού, τους Scorpion της Πολωνικής Πολεμικής Αεροπορίας, τους Sarang της Ινδικής Πολεμικής Αεροπορίας, τους Rotores de Portugal της Πορτογαλικής Πολεμικής Αεροπορίας και τους Patrulla Aspa της Ισπανικής Πολεμικής Αεροπορίας. 
Ιστορία.
Η ομάδα δημιουργήθηκε το 1968 από εκπαιδευτές της Βρετανικής Αεροπορίας Στρατού με έδρα την βάση του Middle Wallop, οι οποίοι έκαναν δοκιμές στον ελεύθερο χρόνο τους. Ένα χρόνο αργότερα η ομάδα δημιουργήθηκε και επίσημα χρησιμοποιόντας πέντε ελικόπτερα Bell-47G Sioux. Παρόλο που δεν υπήρχε επίσημη εκπαίδευση πτήσης σε σχηματισμό από τον στρατό η ομάδα επέκτησε διαρκώς αυξανόμενη φήμη και έκανε την πρώτη της διεθνή εμφάνιση το 1974. Παρά ταύτα, ο στρατός δεν μπορούσε να καλύπτει τα έξοδα του σμήνος σε μόνιμη βάση και έτσι το σμήνος διαλύθηκε. Οι πιλότοι όμως εξακολούθησαν να πετούν στον ελεύθερο χρόνο τους και έτσι κατάφεραν να διατηρήσουν την ομάδα και την εμπειρία τους. Η ομάδα συνέχισε ανεπίσημα να εκτελεί επιδείξεις χρησιμοποιώντας ονόματα όπως Eagles ("Αετοί"), Army Eagles ("Αετοί του Στρατού") και Sparrow-hawks. 
Το 1982 η ομάδα ανασυστάθηκε επίσημα ως Silver Eagles ("Ασημένιοι Αετοί") για την επέτειο των 25 χρόνων της Αεροπορίας Στρατού. Εκείνη την περίοδο το σμήνος χρησιμοποιούσε τα ελικόπτερα Aérospatiale Gazelle, Westland Lynx και Westland Scout ενώ σε κάποιες επιδείξεις χρησιμοποιούνταν και αεροσκάφη. 
Το 1992 οι "Αετοι" εξοπλίστηκαν με τέσσερα ελικόπτερα Westland Lynx, τα οποία εξέπληξαν τα πλήθη με τις ικανότητες ελιγμών και τη δύναμή τους. Όμως οι απαιτήσεις του στρατού δεν μπορούσαν να δικαιολογήσουν την δέσμευση των ελικοπτέρων για αποκλειστική χρήση από μία ανεπίσημη ομάδα. Έτσι το 1993 η ομάδα υιοθέτησε την παρούσα διάταξή τους με τέσσερα ελικόπτερα Gazelle και ένα ελικόπτερο Lynx. Εκείνη τη χρονιά το σμήνος κέρδισε τη διάκριση Wilkinson Sword στο Royal International Air Tattoo. Έπειτα από αυτή τους την επιτυχία η ομάδα υιοθέτησε το όνομα Blue Eagles το 1994 παρόλο που εξακολουθεί να αποτελείται από εθελοντές. 
Εξωτερικοί σύνδεσμοι.
&lt;br&gt;

</doc>
<doc id="69715" url="https://el.wikipedia.org/wiki?curid=69715" title="Κόξαρη">
Κόξαρη



</doc>
<doc id="69730" url="https://el.wikipedia.org/wiki?curid=69730" title="Χρυσός Σταυρός Πανιωνίου">
Χρυσός Σταυρός Πανιωνίου

Ο Χρυσός Σταυρός των Πρωταθλητών του Πανιωνίου ή "Ειδικός Σταυρός" είναι η ανώτατη τιμητική διάκριση που απονέμει ο Πανιώνιος Γυμναστικός Σύλλογος Σμύρνης σε αθλητές που διακρίνονται ιδιαίτερα. Παλιότερα ο σύλλογος τιμούσε με το Χρυσό Σταυρό αθλητές ποικίλης προέλευσης που πετύχαιναν σημαντικές αθλητικές επιτυχίες. Μεταπολεμικά η διάκριση απονέμεται μόνο σε αθλητές ή ανθρώπους του Πανιωνίου είτε επειδή πέτυχαν κάποια σημαντική αθλητική διάκριση είτε για την προσοφορά τους στο σύλλογο. Κατ' εξαίρεση έχουν τιμηθεί και πρόσωπα εκτός του συλλόγου για ειδικούς λόγους.
Ιστορία.
Ο Χρυσός Σταυρός (ή "Ειδικός Σταυρός") του Πανιωνίου ήταν μια τιμητική διάκριση με ιδιαίτερη αίγλη στα χρόνια που το σωματείο λειτουργούσε στη Σμύρνη. Όμως, συνέχισε να έχει την αξία της και μετέπειτα, όταν ο σύλλογος, ως προσφυγικό σωματείο, είχε καταφύγει στην Αθήνα. Ξεκίνησε να δίνεται σε όσους αθλητές σημείωναν "πανιώνιο ρεκόρ", δηλαδή ρεκόρ Πανιώνιων Αγώνων. Αργότερα, δινόταν μόνο σε όσους κατέρριπταν πανελλήνιο ρεκόρ κατά τη διάρκεια των Πανιώνιων Αγώνων.
Καθιερώθηκε το 1904 στους Η΄ Πανιώνιους Αγώνες και η πρώτη απονομή έγινε στον ολυμπιονίκη αρσιβαρίστα Δημήτρη Τόφαλο. Ο μοναδικός αθλητής που τιμήθηκε τρεις φορές με το χρυσό σταυρό ήταν ο πολυτάλαντος Δημητρός Καραμπάτης.
Μεταπολεμικά η τιμητική αυτή διάκριση δόθηκε κατ' εξαίρεση στο Στέλιο Κυριακίδη, έπειτα από την νίκη του στο Μαραθώνιο της Βοστόνης. Σταδιακά έπαψε να έχει την παλιά της αίγλη, δεδομένου ότι καθιερώθηκαν και άλλες παρόμοιες από διάφορους φορείς και περιορίστηκε η απονομή σε ανθρώπους του σωματείου με ιδιαίτερη προσφορά. Εξακολουθεί όμως να αποτελεί την ύψιστη διάκριση που απονένει ο σύλλογος.
Οι Χρυσοί Σταυροί ως το 1940.
Από τις περιόδους της Σμύρνης (1904 ως 1922) και της Αθήνας (1922 ως 1940) είναι γνωστές οι ακόλουθες απονομές Χρυσών (Ειδικών) Σταυρών:
1Ο Κώστας Κοτζιάς, ως Υπουργός Διοικήσεως Πρωτευούσης, το 1937 επιχορήγησε τον Πανιώνιο με 2,5 δισ. δρχ για την ανέγερση του Σταδίου Ν. Σμύρνης, στο οποίο εγκαταστάθηκε το 1940. Πέραν τούτου ο Κώστας Κοτζιάς στα χρόνια της νεότητάς του υπήρξε πρωταθλητής στίβου και ξιφασκίας.
Χρυσοί Σταυροί μετά το 1940.
Από το 1940 που ο σύλλογος εγκαταστάθηκε στη Νέα Σμύρνη η διάκριση απονέμεται είτε σε αθλητές του συλλόγου που πετυχαίνουν σημαντικές διεθνείς διακρίσεις ή ρεκόρ είτε σε προσωπικότητες για τη συνολική προσφορά τους στο σύλλογο. Σε εξαιρετικές περιπτώσεις απονέμεται σε αθλητές ή παράγοντες άλλων σωματείων με απόφαση της Γ.Σ. Είναι γνωστοί οι εξής τιμηθέντες:

</doc>
<doc id="69741" url="https://el.wikipedia.org/wiki?curid=69741" title="Χιλιαστές">
Χιλιαστές



</doc>
<doc id="69742" url="https://el.wikipedia.org/wiki?curid=69742" title="Αρνητική θερμοκρασία">
Αρνητική θερμοκρασία

Στη φυσική κάποια συστήματα μπορούν να έχουν αρνητικη θερμοκρασία, δηλαδή η θερμοδυναμική θερμοκρασία τους να εκφράζεται από μια αρνητική ποσότητα. Οι αρνητικές θερμοκρασίες εκφράζονται με αρνητικούς αριθμούς στην κλίμακα Κέλβιν.
Οι θερμοκρασίες που εκφράζονται με αρνητικές τιμές στις κλίμακες Κελσίου και Φαρενάιτ, απλά δηλώνουν ότι η εν λόγω θερμοκρασία είναι χαμηλότερη από το σημείο στο οποίο έχει οριστεί το μηδέν στις συγκεκριμένες κλίμακες. Κατά συνέπεια, κάποιος θα περίμενε πως οι αρνητικές θερμοκρασίες που αναφέρονται στην κλίμακα Κέλβιν, θα εκφράζουν χαμηλότερες ενεργειακα καταστάσεις από την πλήρη θερμική αδράνεια που εκφράζει το απόλυτο μηδέν. Όμως κάτι τέτοιο δεν ισχύει και αποκλείεται από τον ίδιο τον ορισμό του απολύτου μηδενός. Στην ουσία τα συστήματα που έχουν αρνητικη θερμοκρασία, είναι θερμότερα, δηλαδή αντιστοιχούν σε καταστάσεις υψηλότερης ενέργειας, από συστήματα των οποίων η θερμοκρασία αγγίζει το απόλυτο μηδέν.
Συστήματα με αρνητικη θερμοκρασία.
Οι αρνητικες θερμοκρασίες μπορούν να υπάρξουν μόνο σε συστήματα των οποίων η συνολική ενέργεια δεν μπορεί να υπερβεί μια μέγιστη πεπερασμένη τιμή. Σε ένα τέτοιο σύστημα, καθώς η θερμοκρασία αυξάνεται, τα σωματίδια μεταπίπτουν σε υψηλότερες ενεργειακα καταστάσεις και η θερμοκρασία τους ξεπερνά το άνω όριό της αλλά και το όριο που θέτει το +∞. Ο αριθμός των σωματιδίων που βρίσκονται σε χαμηλές ενεργειακα καταστάσεις εξισώνεται με αυτόν που εκφράζει τον αριθμό των σωματιδίων που βρίσκονται σε καταστάσεις ενεργειακα υψηλότερες. Με την αύξηση της ενέργειας σε αυτά τα συστήματα, είναι δυνατόν να υπάρξουν περισσότερα σωματίδια σε ενεργειακα υψηλότερη κατάσταση από αυτά στις χαμηλότερες στάθμες. Αυτή είναι η κατάσταση στην οποία υπάρχει η αρνητική θερμοκρασία. Μια ουσία με αρνητική θερμοκρασία δεν είναι "ψυχρότερη" από το απόλυτο μηδέν. Αντίθετα, έχει περισσότερη ενέργεια από την άπειρη θερμοκρασία για το σύστημα, όπως το θεωρούμε. Οι Kittel και Kroemer (σελ.462) το έθεσαν ως εξής: "Η θερμοκρασιακή κλίμακα από το ψυχρό προς το θερμό ακολουθεί την πορεία: +0 K, . . . , +300 K, . . . , +∞ K, −∞ K, . . . , −300 K, . . . , −0 K."
Γενικά, αν θεωρήσουμε όλες τις ιδιότητες για ένα σύστημα, θα διαπιστώσουμε πως δεν μπορεί να υπάρξει άνω όριο στην ενέργειά του. Η θερμοκρασία, ορίζεται από την κινητική ενέργεια των ατόμων στο σύστημα που μελετούμε. Επειδή όμως δεν μπορεί να υπάρξει άνω όριο στην ορμή ενός ατόμου, δεν μπορεί να υπάρξει και άνω όριο στις διαθέσιμες ενεργειακές στάθμες. Όμως, αν μια συγκεκριμένη ιδιότητα ενός συστήματος αλληλεπιδρά κατά πολύ ασθενή τρόπο με όλες τις άλλες ιδιότητές του, αυτή η ιδιότητα μπορεί να φτάσει σε μια "εσωτερική ισορροπία" χωρίς κατ'ανάγκη να βρίσκεται σε ισορροπία με τις άλλες ιδιότητες. Επομένως αν μελετούμε το σύστημα ως προς αυτήν του την ιδιότητα, μπορούμε να συνδέσουμε με αυτό μια αρνητική θερμοκρασία.
Θερμοκρασία και αταξία.
Η κατανομή της ενέργειας σε ένα σύστημα σύμφωνα με τις δυνατές καταστάσεις στην μεταφορική και περιστροφική κίνηση, στις ταλαντώσεις, στις περιστροφές, στις ηλεκτρονιακές κατανομές του και στην πυρηνική του δομή, καθορίζουν τη μακροσκοπική θερμοκρασία που το εκφράζει. Σε ένα σύστημα, η θερμική ενέργεια συνεχώς ανταλλάσσεται μεταξύ των διαφορετικών αυτών καταστάσεων.
Εντούτοις, σε μερικές περιπτώσεις, είναι δυνατόν να απομονώσουμε μερικούς από αυτούς τους τρόπους ανταλλαγής ενέργειας. Στην πράξη, οι απομονωμένες μορφές ανταλλάσσουν ενέργεια με τις άλλες, αλλά στην κλίμακα του χρόνου, η ανταλλαγή αυτή είναι πολύ αργή σε σχέση με την ανταλλαγή ενέργειας μεταξύ τους. Ένα παράδειγμα είναι αυτό της στροφορμής του πυρήνα κατά την εφαρμογή ισχυρού εξωτερικού μαγνητικού πεδίου. Σε αυτήν την περίπτωση η ενέργεια ρέει ταχύτατα μεταξύ των καταστάσεων ιδιοπεριστροφής των αλληλεπιδρόντων ατόμων, αλλά η μεταφορά ενέργειας μεταξύ των σπιν του πυρήνα και των άλλων τρόπων μεταφοράς ενέργειας είναι σχετικά αργή. Επειδή η ροή της ενέργειας εστιάζεται κυρίως στο σύστημα της ιδιοπεριστροφής, έχει περισσότερο νόημα να θεωρήσουμε μία θερμοκρασία για το σύστημα που εστιάζει στο σπιν η οποία είναι ξεχωριστή από τη θερμοκρασία που οφείλεται σε άλλες μεθόδους ανταλλαγής ενέργειας.
Ένας ορισμός της θερμοκρασίας μπορεί να βασιστεί στη σχέση:
Η σχέση αυτή, υποδεικνύει ότι η θετική θερμοκρασία αντιστοιχεί σε μια κατάσταση στην οποία η εντροπία αυξάνεται καθώς αυξάνεται και η ενέργεια του συστήματος. Αυτή είναι η ισχύουσα κατάσταση στη μακροσκοπική θεώρηση του κόσμου. Αν ένα σύστημα όπως το θεωρήσουμε, έχει ένα άνω όριο στην ενέργεια, αυτό θα σημαίνει πως η εντροπία του αυξάνεται, αγγίζει το μέγιστο και έπειτα μειώνεται σε συνάρτηση με την ενέργεια, έως ότου φτάσει στο μέγιστο της ενέργειας. Επομένως, η παράγωγος παραπάνω είναι σε ένα τμήμα του πεδίου ορισμού αρνητική, επειδή και η εντροπία είναι εκεί, φθίνουσα συνάρτηση της ενέργειας. Σε αυτό το τμήμα είναι αρνητική η θερμοκρασία.
Παραδείγματα.
Σπιν των πυρήνων.
Σε συστήματα που σχετίζονται με το πυρηνικό και ηλεκτρονιακό σπιν, υπάρχει συνήθως ένας πεπερασμένος αριθμός διαθέσιμων καταστάσεων, συνήθως δύο, που αντιστοιχούν στο διάνυσμα του σπιν να βρίσκεται προς τα πάνω ή προς τα κάτω. Κατά την απουσία μαγνητικού πεδίου, οι καταστάσεις του σπιν είναι εκφυλισμένες, δηλαδή αντιστοιχούν στην ίδια ενέργεια. Όταν εφαρμοστεί ένα εξωτερικό μαγνητικό πεδίο, τα επίπεδα της ενέργειας διαχωρίζονται, ώστε αυτά που βρίσκονται παράλληλα προς τη διεύθυνση του μαγνητικού πεδίου να έχουν διαφορετική ενέργεια με αυτά που βρίσκονται αντιπαράλληλα.
Στην απουσία μαγνητικού πεδίου, θα περίμενε κάποιος πως ένα τέτοιο σύστημα με δύο πιθανές καταστάσεις σπιν, θα έχει τα μισά του άτομα με σπιν προς τα πάνω και τα άλλα μισά με σπιν προς τα κάτω, πράγμα που θεωρείται και λογικό εφόσον αυτή είναι η κατάσταση που μεγιστοποιεί την εντροπία. Με την εφαρμογή του μαγνητικού πεδίου, κάποια άτομα θα ευθυγραμμιστούν με αυτό, με σκοπό να ελαχιστοποιήσουν την ενέργεια του συστήματος, επομένως ο αριθμός των ατόμων που είναι σε χαμηλότερη ενεργειακά κατάσταση θα είναι μεγαλύτερος από αυτών που βρίσκονται σε υψηλότερη ενεργειακά στάθμη (θεωρούμε χάριν απλότητας πως το σπιν προς τα κάτω δηλώνει χαμηλότερη ενέργεια). Είναι δυνατόν να προσθέσουμε ενέργεια στο σύστημα των σπιν με τη χρήση τεχνικών ραδιοσυχνοτήτων. Αυτό θα εξανάγκαζε κάποια άτομα με σπιν προς τα κάτω να αλλάξουν και να βρεθούν να έχουν σπιν προς τα πάνω. Ένας άλλος τρόπος, στην περίπτωση των ατομικών πυρήνων, είναι μετά την εφαρμογή του μαγνητικού πεδίου, να αλλάξει η φορά του τόσο γρήγορα, ώστε κάποια σωματίδια του πυρήνα να μην "προλάβουν" να προσαρμοστούν στη νέα κατάσταση. Στην κατάσταση που προκύπτει για το μελετούμενο σύστημα, δεν υπάρχει μέγιστη εντροπία και έχουμε αρνητική θερμοκρασία, κάτι που κατάφεραν οι Purcell και Pound το 1951.
Αρχικά τα μισά άτομα βρισκόντουσαν με σπιν προς τα κάτω και τα άλλα μισά με σπιν προς τα πάνω το οποίο μας δίνει μια αναλογία 1/1, επομένως σε μια αύξουσα εντροπία που αντιστοιχίζεται σε θετική θερμοκρασία. Όμως σε κάποιο σημείο περισσότερα από τα μισά σπιν ήταν προς τα πάνω. Σε αυτή την περίπτωση, η πρόσθετη ενέργεια μειώνει την εντροπία, εφόσον μεταβάλλει την αναλογία 1/1, Αυτή η μείωση της εντροπίας μαζί με την προσθήκη επιπλέον ενέργειας δηλώνει την αρνητική θερμοκρασία.
Λέιζερ ημιαγωγών.
Το φαινόμενο αυτό παρατηρείται επίσης σε πολλά συστήματα λέιζερ όπου ένα μεγάλο ποσοστό των ατόμων του συστήματος (σε λέιζερ αερίου ή χημικά λέιζερ) ή των ηλεκτρονίων (σε λέιζερ ημιαγωγών) βρίσκονται σε διεγερμένες καταστάσεις. Αυτό αναφέρεται σαν αναστροφή πληθυσμού και παίζει καταλυτικό ρόλο στην παραγωγή των ακτίνων λέιζερ.
Η Χαμιλτονιανή για μία κατάσταση ηλεκτρομαγνητικής ακτινοβολίας σε συχνότητα ν είναι:
Ο τελεστής πυκνότητας της γενικευμένης κανονικής συλλογής ("grand canonical ensemble") είναι:
Για να έχει το σύστημα μια θεμελιώδη κατάσταση, το ίχνος του τελεστή να συγκλίνει και γενικά ο τελεστής να έχει νοήμα, το "βH" πρέπει να είναι θετικά ημιορισμένα. Έτσι, αν το 'hν" &lt; μ και ο "H" είναι αρνητικά ημιορισμένα, το "β" πρέπει να είναι αρνητικό, και εφόσον β=1/kT (Τ: η θερμοκρασία), έχουμε και αρνητική θερμοκρασία.

</doc>
<doc id="69743" url="https://el.wikipedia.org/wiki?curid=69743" title="Negative temperature">
Negative temperature



</doc>
<doc id="69760" url="https://el.wikipedia.org/wiki?curid=69760" title="Ιωάννης Πολέμης">
Ιωάννης Πολέμης

Ο Ιωάννης Πολέμης (1862 - 28 Μαΐου 1924) ήταν Έλληνας ποιητής και θεατρικός συγγραφέας.
Γεννήθηκε στην Αθήνα το 1862. Η καταγωγή του δικαστή πατέρα του ήταν από την Άνδρο, ενώ η μητέρα του ήταν Αθηναία. Και δύο οικογένειες πάντως είχαν ρίζες βυζαντινές. Ξεκίνησε να γράφει ποίηση στα 13 χρόνια του. Ο Πολέμης ανέπτυξε από νωρίς φιλικούς δεσμούς με τον Γεώργιο Σουρή, τον Κρητικό ποιητή Εμμανουήλ Στρατουδάκη και τον Δημήτριο Καμπούρογλου. Όταν ολοκλήρωσε τις γυμνασιακές του σπουδές εντάχθηκε στο σύλλογο νέων "Αι Μούσαι". Σπούδασε νομικά στην Αθήνα και για δύο χρόνια αισθητική και ιστορία της τέχνης στο Παρίσι. Τα πρώτα ποιήματά του, ακολουθώντας την συνήθεια της εποχής, τα έγραψε στην καθαρεύουσα. Διετέλεσε υπάλληλος του Υπουργείου Παιδείας και Γενικός Γραμματέας (1915) της Σχολής Καλών Τεχνών, ενώ υπήρξε ιδρυτής και πρώτος πρόεδρος της Εταιρείας Ελλήνων Θεατρικών συγγραφέων.
Πέθανε από βρογχοπνευμονία τον Μάιο του 1924 στην Αθήνα. 
Η ποίησή του χαρακτηρίζεται από ευαισθησία και καλοσύνη, στοιχεία άλλωστε που χαρακτήρισαν και την ίδια του τη ζωή. Ο Ιωάννης Πολέμης εντάσσεται στη Νέα Αθηναϊκή Σχολή που αντιτάχτηκε στην υπερβολή και τον άκρατο ρομαντισμό, ενώ παράλληλα καθιέρωσε (όπως οι Παλαμάς, Δροσίνης) τη δημοτική γλώσσα στην ποίηση. Είναι ποιητής των χαμηλών τόνων, αισθηματικός, μελωδικός λυρικός και δραματικός. Το έργο του, που είχε πρωτοφανή λαϊκή απήχηση, διακρίνει ο μελωδικός στίχος, η απλότητα και ο αβίαστος συμβολισμός. Πολλά από τα ποιήματά του μελοποιήθηκαν. Το 1918 τιμήθηκε με το Αριστείο των Γραμμάτων για την προσφορά του στα ελληνικά γράμματα. Ο Ιωάννης Πολέμης έγραψε ακόμα δράματα, ποιήματα για παιδιά, λίγα διηγήματα, ενώ επιμελήθηκε ποιητικές ανθολογίες. 
Ο Πολέμης επικρίθηκε συχνά και από τους συγχρόνους του και από τους μετέπειτα κριτικούς για το χαμηλόφωνο ύφος του, για τον έντονο αισθηματισμό του, την έλλειψη ποιητικού βάθους και θεματικής πρωτοτυπίας.
Εργογραφία.
Τα θεατρικά του έργα.
Διακρίθηκε και ως θεατρικός συγγραφέας. Αναφέρουμε ενδεικτικά τα εξής θεατρικά έργα:
Ξεχωρίζουν "Ο Βασιλιάς Ανήλιαγος" και το "Μια φορά κι έναν καιρό". 
Το μεταφραστικό του έργο.
Αξιόλογο είναι και το μεταφραστικό του έργο. Σ' αυτό περιλαμβάνονται μεταξύ άλλων και οι ακόλουθες μεταφράσεις:

</doc>
<doc id="69769" url="https://el.wikipedia.org/wiki?curid=69769" title="Άβε Καίσαρ">
Άβε Καίσαρ

= Άβε Καίσαρ! =
Το Avē Imperātor, moritūrī tē salūtant («Χαίρε, αυτοκράτορα, όσοι πρόκειται να πεθάνουν σε χαιρετίζουν») είναι μια πολύ γνωστή λατινική φράση που αναφέρεται στο Suetonius, De vita Caesarum («Η ζωή των Καίσαρων» ή «Οι Δώδεκα Καίσαρες». "). Σύμφωνα με πληροφορίες, χρησιμοποιήθηκε κατά τη διάρκεια μιας εκδήλωσης το 52 μ.Χ. στη λίμνη Fucinus -αιχμάλωτοι και εγκληματίες που προορίζονταν να πεθάνουν πολεμώντας κατά τη διάρκεια εικονικών ναυτικών συναντήσεων- παρουσία του αυτοκράτορα Κλαύδιου. Ο Σουητώνιος αναφέρει ότι ο Κλαύδιος απάντησε "Aut nōn" ("ή όχι").
Τα παραλλαγμένα στοιχεία της ανταλλαγής περιλαμβάνουν το "Have" ως πρώτη λέξη αντί για το γραμματικά κατάλληλο "Avē", καθώς και τις εναλλακτικές διατυπώσεις "Avē Caesar" και "Moritūrī tē salūtāmus"—το τελευταίο σε 1ο πρόσωπο ("Εμείς που είμαστε έτοιμος να πεθάνει, σε χαιρετίζω»)—και μια απάντηση σε κείμενα του 15ου αιώνα του «Avete vos» («Να είσαι καλά»).
Παρά την εκλαΐκευση της σε μεταγενέστερους χρόνους, η φράση δεν καταγράφεται αλλού στη ρωμαϊκή ιστορία. Οι ιστορικοί αμφισβητούν αν χρησιμοποιήθηκε ποτέ ως χαιρετισμός. Ήταν πιο πιθανό μια μεμονωμένη έκκληση από απελπισμένους αιχμαλώτους και εγκληματίες που καταδικάστηκαν να πεθάνουν, και σημειώθηκε από τους Ρωμαίους ιστορικούς εν μέρει για την ασυνήθιστη μαζική αναστολή που παραχώρησε ο Κλαύδιος στους επιζώντες.
Ιστορικό υλικό πηγής.
Το πηγαίο υλικό προέρχεται από τα έργα τριών Ρωμαίων ιστορικών, που γεννήθηκαν όλοι μετά τα γεγονότα του 52 μ.Χ. Ο Σουητώνιος (περίπου 69–75 έως μετά το 130, πιθανότατα γράφοντας γύρω στο 121 μ.Χ.), και ο Κάσσιος Δίος (γύρω στο 155–164 έως μετά το 229, πιθανώς γράφοντας 200–22) έγραψαν και οι δύο για το γεγονός και παρέθεσαν τη φράση. Ο Τάκιτος (περίπου 56–117, γράφοντας από το 98 έως το 117 περίπου) αναφέρει το γεγονός αλλά δεν παραθέτει τη φράση.
Η πρώτη γνωστή καταγραφή της φράσης βρίσκεται στα γραπτά του Σουητώνιου (εδώ με κορυφές για αναγνωσιμότητα):
...quín [Claudius] et émissúrus Fúcinum lacum naumachiam ante commísit. Sed cum próclamantibus naumachiáriís: "Have imperátor, moritúrí té salútant!" Responisset: "Aut nón," neque post hanc vócem οιονεί veniá datá quisquam dímicáre vellet, diú cúnctátus an omnés igní ferróque absúmeret, tandem é é séde suá prósiluit ac per ambitum lacúndhne compartment. Hóc spectáculó classis Sicula et Rhodia concurrérunt, duodénárum trirémium singulae...
"Ακόμη και όταν [ο Κλαύδιος] ήταν έτοιμος να αφήσει το νερό από τη λίμνη Φουκίνο, έδωσε πρώτα μια ψεύτικη θαλάσσια μάχη. Όταν όμως οι μάχιμοι φώναξαν: «Χαίρε, αυτοκράτορα, σε χαιρετούν όσοι πρόκειται να πεθάνουν», εκείνος απάντησε: «Ή όχι», και μετά από αυτό όλοι αρνήθηκαν να πολεμήσουν, υποστηρίζοντας ότι τους είχε δοθεί χάρη. Μετά από αυτό δίστασε για αρκετή ώρα να τους καταστρέψει όλους με φωτιά και σπαθί, αλλά τελικά πηδώντας από τον θρόνο του και τρέχοντας κατά μήκος της άκρης της λίμνης με το γελοίο τρανταχτό βάδισμά του, τους παρότρυνε να πολεμήσουν, εν μέρει με απειλές και εν μέρει με υποσχέσεις . Σε αυτή την παράσταση συμμετείχαν ένας Σικελικός και ένας Ροδιακός στόλος, ο καθένας από τους οποίους αριθμούσε δώδεκα τριήρεις..."
Το ίδιο περιστατικό περιγράφεται στα γραπτά του Cassius Dio, ενός Ρωμαίου προξένου και ιστορικού που έγραψε στα ελληνικά. Στο Βιβλίο 60 της Ρωμαϊκής Ιστορίας του αναφέρει:
""Ο Κλαύδιος συνέλαβε την επιθυμία να παρουσιάσει μια ναυμαχία σε μια συγκεκριμένη λίμνη. Έτσι, αφού έχτισε έναν ξύλινο τοίχο γύρω του και έστησε κερκίδες, συγκέντρωσε ένα τεράστιο πλήθος. Ο Κλαύδιος και ο Νέρων ήταν ντυμένοι με στρατιωτική ενδυμασία, ενώ η Αγριππίνα φορούσε μια όμορφη χλαμύδα πλεγμένη με χρυσά νήματα και οι υπόλοιποι θεατές ό,τι τους άρεσε. Όσοι επρόκειτο να συμμετάσχουν στη θαλάσσια μάχη καταδικάστηκαν εγκληματίες, και κάθε πλευρά είχε πενήντα πλοία, το ένα μέρος ονομαζόταν «Ρόδιοι» και το άλλο «Σικελιανοί». Πρώτα συγκεντρώθηκαν σε ένα ενιαίο σώμα και όλοι μαζί απευθύνθηκαν στον Κλαύδιο με αυτόν τον τρόπο: "Χαίρε, αυτοκράτορα! Εμείς που πρόκειται να πεθάνουμε, σε χαιρετίζουμε [χαῖρε, αὐτοκράτορ· οἱ ἀπολούμενοί σε ἀσπαζόμεθα]." Και όταν αυτό σε καμία περίπτωση δεν ωφέλησε να τους σώσει και τους διατάχθηκε να πολεμήσουν το ίδιο, απλώς διέσχισαν τις γραμμές των αντιπάλων τους, τραυματίζοντας ο ένας τον άλλον όσο το δυνατόν λιγότερο. Αυτό συνεχίστηκε μέχρι που αναγκάστηκαν να καταστρέψουν ο ένας τον άλλον.""
Παραλλαγές και ερμηνεία πηγής.
Το πρόσωπο του κύριου ρήματος διαφέρει στις δύο πηγές. Ο Σουητώνιος το παραθέτει με ρήμα πληθυντικού τρίτου προσώπου (salūtant, που σημαίνει «αυτοί/αυτοί χαιρετούν/χαιρετούν»), και ο Κάσσιος το παραθέτει με ρήμα πληθυντικού πρώτου προσώπου (ἀσπαζόμεθα, που σημαίνει «χαιρετούμε/χαιρετούμε»). Εκτός από αυτό, η λατινική και η ελληνική έκφραση έχουν την ίδια σημασία.
Η απάντηση του Κλαύδιου αναφέρεται σε πολλές πηγές ως "Avēte vōs!" («Να είσαι καλά!»), προτείνοντας μια πράξη εύνοιας. Οι παλαιότερες εκδόσεις του De Vita Caesarum που εκδόθηκαν στη Ρώμη το 1470 και στη Βενετία το 1471 χρησιμοποιούσαν το "Avēte vōs", αλλά αυτή η έκδοση έγινε ακόμη αποδεκτή τον 19ο αιώνα, όπως φαίνεται στην έκδοση Baumgarten-Crusius του 1816. Ο Καρλ Λούντβιχ Ρόθ επέστρεψε προς το καλύτερο χειρόγραφo για την έκδοσή του 1857 —κυρίως τον Codex Memmianus του 9ου αιώνα, την παλαιότερη γνωστή σωζόμενη έκδοση του έργου του Σουητώνιος— και διόρθωσε την αναφερόμενη απάντηση του Κλαύδιου στο «Aut nōn». Ο John C. Rolfe σημειώνει και τις δύο απαντήσεις, περιγράφοντάς τις ως «ένα από τα αδύναμα αστεία του Κλαύδιου, το οποίο οι μαχητές προσποιήθηκαν ότι καταλάβαιναν ότι σημαίνει ότι δεν χρειάζεται να ρισκάρουν τη ζωή τους στη μάχη». Ο Ντόναλντ Κάιλ το περιγράφει ως μια πιθανή απόπειρα πνευματισμού. Ο Joseph Pike αναφέρει στις σημειώσεις του για το κείμενο του Ροθ:
Η ανάγνωση «Avēte vōs» προέρχεται από χειρόγραφα και εκδόσεις του 15ου αιώνα. Σε αυτή την περίπτωση ο αυτοκράτορας απλώς ανταποδίδει τον χαιρετισμό. Η κυριολεκτική σημασία είναι, ωστόσο, «να είσαι καλά», «να είσαι ασφαλής» ή «να είσαι υγιής», και οι μονομάχοι το κατάλαβαν σαν να τους απορρίπτουν.
Ο Basil Kennett, γράφοντας το 1820, περιγράφει την απάντηση «Avete vos» ως ένα σκληρό αστείο: «[Όταν] ευχαρίστως θα την ερμήνευαν ως μια πράξη εύνοιας και ως επιχορήγηση της ζωής τους, σύντομα τους έδωσε να καταλάβουν ότι προήλθε από την αντίθετη αρχή της βάρβαρης σκληρότητας και της αναισθησίας».
Πολιτιστικό υπόβαθρο.
Ο Κλαύδιος, ο 4ος Ρωμαίος Αυτοκράτορας της Ιουλιο-Κλαυδιανής δυναστείας, κυβέρνησε τη Ρωμαϊκή Αυτοκρατορία μετά το θάνατο του Καλιγούλα το 41 μ.Χ. μέχρι τον θάνατό του το 54 μ.Χ. Λέγεται ότι σηκώθηκε με το πλήθος μετά από αγώνες μονομάχων και έδινε ασυγκράτητους επαίνους στους μαχητές και επικρίθηκε επειδή δεν έφευγε από την αρένα κατά τη διάρκεια των εκτελέσεων, όπως συνηθιζόταν στις τάξεις των ευγενών.
Ο Κλαύδιος προήδρευσε επίσης σε πολλές νέες και πρωτότυπες εκδηλώσεις. Λίγο μετά την άνοδό του στην εξουσία, ο Κλαύδιος καθιέρωσε αγώνες προς τιμή του πατέρα του, Νέρωνα Κλαύδιου Δρούσου, στα γενέθλια του. Ετήσιοι αγώνες πραγματοποιούνταν επίσης προς τιμήν της ένταξής του και γίνονταν στο στρατόπεδο των Πραιτωρίων όπου ο Κλαύδιος είχε ανακηρυχθεί για πρώτη φορά αυτοκράτορας.
Ο Κλαύδιος γιόρταζε τους κοσμικούς αγώνες —μια θρησκευτική γιορτή που είχε αναβιώσει ο Αύγουστος— για να σηματοδοτήσει την 800η επέτειο από την ίδρυση της Ρώμης. Επίσης, τουλάχιστον μία φορά συμμετείχε ο ίδιος σε ένα κυνήγι άγριων ζώων σύμφωνα με τον Πλίνιο τον Πρεσβύτερο, ξεκινώντας με τις γιορτές των Πραιτωρίων για να πολεμήσουν μια φάλαινα δολοφόνο που είχε παγιδευτεί στο λιμάνι της Όστιας.
Οι δημόσιες ψυχαγωγίες ποικίλλουν από μάχη μεταξύ δύο μόνο μονομάχων, έως εκδηλώσεις μεγάλης κλίμακας με δυνητικά χιλιάδες θανάτους. Η ναυμαχία (ονομαζόμενη και ναυάλια προέλια από τους Ρωμαίους) ήταν ένα από τα τελευταία, μια μεγάλης κλίμακας και αιματηρή θεαματική μάχιμη εκδήλωση που λάμβανε χώρα σε πολλά πλοία και πραγματοποιήθηκε σε μεγάλες λίμνες ή πλημμυρισμένες αρένες. Οι αιχμάλωτοι πολέμου και οι εγκληματίες που είχαν καταδικαστεί να πεθάνουν επιφορτίστηκαν με τη διοργάνωση ναυμαχιών μέχρι θανάτου για δημόσια ψυχαγωγία. Αυτοί που επιλέχθηκαν ήταν γνωστοί ως "naumachiarii".
Σε αντίθεση με τις μάχες των μονομάχων, οι ναυμαχίες πραγματοποιούνταν σπάνια - συνήθως καλούνταν μόνο για να γιορτάσουν αξιοσημείωτα γεγονότα. Ο Ιούλιος Καίσαρας πραγματοποίησε μια εκδήλωση με 6.000 ναουμαχιάριους στον μικρότερο Κώδετα, μια ελώδη περιοχή δίπλα στον Τίβερη, για να γιορτάσει την τέταρτη νίκη του που τιμήθηκε με θρίαμβο. Ο Κάσσιος Δίων γράφει για δύο ναυμαχίες που ο Τίτος πραγματοποίησε κατά τη διάρκεια των εναρκτήριων αγώνων του Αμφιθεάτρου των Φλαβίων, συμπεριλαμβανομένης μιας εκδήλωσης 3.000 ανδρών που διοργάνωσαν μια μάχη μεταξύ των Αθηναίων και των Συρακουσών.) Ο Δομιτιανός κράτησε μια ναυμαχία στην οποία ο Ντίο αναφέρει ότι «αφανίστηκαν σχεδόν όλοι οι μαχητές και πολλοί από τους θεατές».
Η ναυμαχία που κάλεσε ο Κλαύδιος γιόρτασε την ολοκλήρωση ενός έργου αποστράγγισης και αποκατάστασης γεωργικής γης στη μεγαλύτερη εσωτερική λίμνη της Ιταλίας, τη λίμνη Fucino, μια λίμνη κρατήρα μήκους 11 μιλίων (19 km) στην οροσειρά των Κεντρικών Απεννίνων που βρίσκεται περίπου 50 μίλια (80 km) ) από τη Ρώμη. Το έργο, το οποίο χρειάστηκε έντεκα χρόνια για να ολοκληρωθεί και απασχόλησε 30.000 άνδρες, περιελάμβανε την ισοπέδωση μιας κορυφής λόφου και την κατασκευή μιας σήραγγας μήκους 3 μιλίων (4,8 χλμ) μεταξύ της λίμνης και του ποταμού Λίρη (Λατ. Λίρις). Η σήραγγα έχει περιγραφεί ως «η μεγαλύτερη ρωμαϊκή σήραγγα» (Encyclopedia Americana) παρόλο που αρχικά πέτυχε μόνο μερική επιτυχία, και ήταν η μεγαλύτερη σε μήκος τέτοιου τούνελ μέχρι την κατασκευή του Mont Cenis το 1876. Σύμφωνα με τα "Annals of Tacitus":
"Για να φανεί ο εντυπωσιακός χαρακτήρας του έργου από μεγαλύτερο αριθμό επισκεπτών, οργανώθηκε ναυμαχία στην ίδια τη λίμνη, στο πρότυπο ενός προγενέστερου θεάματος που είχε δώσει ο Αύγουστος – αν και με ελαφρά σκάφη και μικρότερη δύναμη [. ..]""
Σε μια υποσημείωση σε μια δημοσίευση του Tacitus' Annals το 2008, σημειώνεται ότι «"ένας τέτοιος αριθμός εγκληματιών [19.000 σύμφωνα με τον Τάκιτο και άλλες πηγές] μπορεί πιθανώς να αντιπροσωπεύει τις σαρώσεις των επαρχιών καθώς και της Ρώμης και της Ιταλίας. αυτή η υπόθεση ο αριθμός, όπως παρατηρεί ο Friedländer (ii, 324), υποδηλώνει άδικες καταδίκες"».
Περιγραφή του γεγονότος από τον Τάκιτο.
Σύμφωνα με τον Τάκιτο (γράφοντας περίπου 50 χρόνια μετά το γεγονός):
"Ο Κλαύδιος εξοπλίζει τριήρεις, τετράπλευρες και δεκαεννιά χιλιάδες μαχητές: οι λίστες που περιέβαλλε με σχεδίες, ώστε να μην αφήνει κανένα μη εξουσιοδοτημένο σημείο διαφυγής, αλλά κράτησε αρκετό χώρο στο κέντρο για να δείξει το σθένος της κωπηλασίας, τις τέχνες των τιμονιέρηδων, την ώθηση του οι γαλέρες, και τα συνηθισμένα περιστατικά ενός αρραβώνα. Στις σχεδίες ήταν σταθμευμένες εταιρείες και μοίρες των πραιτωριανών κορτών, καλυμμένες από ένα στήθος από το οποίο λειτουργούσαν οι καταπέλτες και οι βαλλιστοί τους: το υπόλοιπο μέρος της λίμνης καταλαμβανόταν από πεζοναύτες με στολισμένα σκάφη. Οι ακτές, οι λόφοι, οι κορυφές των βουνών, σχημάτιζαν ένα είδος θεάτρου, που σύντομα γέμιζε από ένα ανείπωτο πλήθος, που προσελκύονταν από τις γειτονικές πόλεις και εν μέρει από την ίδια την πρωτεύουσα, από περιέργεια ή από σεβασμό για τον κυρίαρχο. Αυτός και η Αγριππίνα προήδρευαν, ο ένας με έναν υπέροχο στρατιωτικό μανδύα, ο άλλος – όχι πολύ μακριά – με έναν ελληνικό μανδύα από χρυσό ύφασμα. Η μάχη, αν και μια από τους εγκληματίες [sontes], αμφισβητήθηκε με το πνεύμα και το θάρρος των ελεύθερων. και, αφού είχε κυλήσει πολύ αίμα, οι μαχητές εξαιρέθηκαν από την καταστροφή [occidioni]".
Χρήση στη ρωμαϊκή εποχή.
Ο HJ Leon του Πανεπιστημίου του Τέξας εξέτασε αυτόν τον χαιρετισμό στις Συναλλαγές της Αμερικανικής Φιλολογικής Εταιρείας το 1939. Παρατήρησε ότι ο χαιρετισμός είχε εκπροσωπηθεί ευρέως και εξωραϊσμένος σε «πολλά έργα που αφορούσαν τις ρωμαϊκές αρχαιότητες, έτσι ώστε να έχει γίνει ένα από τα καλύτερα γνωστά και πιο συχνά αναφερόμενα από τα ρωμαϊκά έθιμα». Αναγνωρίστηκε στα λαϊκά και ακαδημαϊκά κείμενα ως εθιμικός χαιρετισμός των μονομάχων προς τον αυτοκράτορα. Και όμως «δεν υπάρχει άλλη αρχαία αναφορά σε χαιρετισμό των μονομάχων, και στην προκειμένη περίπτωση δεν ειπώθηκε από μονομάχους καθόλου, αλλά από ναυμαχιάριους». Ένα εντυπωσιακό παράδειγμα αυτής της διάχυτης πεποίθησης ακόμη και στον ακαδημαϊκό κόσμο μπορεί να βρεθεί στο βιβλίο του ιστορικού Jérôme Carcopino το 1940 La vie Quotidienne à Rome à l'Apogée de l'Empire (Καθημερινή ζωή στην Αρχαία Ρώμη: Οι άνθρωποι και η πόλη στο ύψος της αυτοκρατορίας ). Σε αυτό το βιβλίο ο συγγραφέας, μέλος της Γαλλικής Ακαδημίας, καθηγητής στη Χάβρη και στη Σορβόννη, και Διευθυντής της Γαλλικής Ακαδημίας στη Ρώμη, παραθέτει τη φράση και γράφει με ζωηρές και ποιητικές λεπτομέρειες τον «μελαγχολικό χαιρετισμό» των μονομάχων καθώς αυτοί παρελαύνουν δίπλα από τον αυτοκράτορα πριν μπουν στο Κολοσσαίο.
Μετά από μια ανασκόπηση του αρχικού υλικού που σχετίζεται με τη ναυμαχία του 52 μ.Χ., ο Leon παρατηρεί ότι οι μαχητές δεν ήταν μονομάχοι, αλλά ήταν καταδικασμένοι εγκληματίες που καταδικάστηκαν σε θάνατο. Η προβλεπόμενη μοίρα τους ήταν occidioni (σφαγή ή σφαγή). Η λίμνη είχε περικυκλωθεί με «σχεδίες» για να αποφευχθεί μια μαζική έκρηξη και περικυκλώθηκε από «τους στρατιώτες της πραιτοριανής φρουράς, τόσο πεζικού όσο και ιππικού, που προστατεύονταν από επάλξεις και εξοπλισμένα με καταπέλτες και βαλλιστούς και ενισχύονταν περαιτέρω από πλοία που έφεραν πεζοναύτες έτοιμοι για δράση». Συμπεραίνει ότι δεν επρόκειτο για επίσημο χαιρετισμό, αλλά κατά πάσα πιθανότητα ένα μεμονωμένο περιστατικό μαζικής έκκλησης για συμπόνια ή έλεος από απελπισμένους καταδικασμένους που καταδικάστηκαν σε θάνατο σε μια συγκεκριμένη περίσταση, και ότι
Συνδυάζοντας τις τρεις αφηγήσεις, μπορούμε εύλογα να υποθέσουμε ότι, καταδικασμένοι να πεθάνουν, αυτοί οι κατάδικοι επικαλέστηκαν τον Κλαύδιο με το "Morituri te salutant", που δεν ήταν ένας τακτικός και επίσημος χαιρετισμός, αλλά μια έκκληση που χρησιμοποιήθηκε μόνο σε εκείνη την περίπτωση με την ελπίδα να κερδίσει τη συμπάθεια του Αυτοκράτορα. Όταν απάντησε "Aut non", έλαβαν τα λόγια του ως σήμανση "aut non morituri" [ή να μην πεθάνω] και υποδεικνύοντας συγγνώμη - ο Σουητώνιος λέει "quasi venia data" - και αρνήθηκαν να πολεμήσουν, αλλά τελικά υπέκυψαν είτε στις παρακλήσεις των Αυτοκράτορας ή να εξαναγκάσει, και πολέμησε γενναία έως ότου οι επιζώντες δικαιώθηκαν από περαιτέρω σφαγή.
Το συμπέρασμά μου είναι, συνεπώς, ότι δεν υπάρχει κανένα στοιχείο για τον πολυαναφερόμενο χαιρετισμό των μονομάχων. Οι μόνες δύο αρχαίες αναφορές, αυτές στον Σουητώνιο και στο Δίο, δεν αναφέρονται σε μονομάχους αλλά σε ναουμαχιάριους, άνδρες που καταδικάστηκαν να πεθάνουν, και ακόμη και αυτές οι αναφορές είναι σε ένα συγκεκριμένο επεισόδιο, οι συνθήκες του οποίου δείχνουν ότι ο υποτιθέμενος χαιρετισμός δεν ήταν καν τακτικός χαιρετισμός των naumachiarii.
Ο Άλαν Μπέικερ συμφωνεί σε γενικές γραμμές, δηλώνοντας, "Δεν υπάρχουν στοιχεία ότι αυτό ήταν κοινή πρακτική μεταξύ των μονομάχων. Από όσο γνωρίζουμε, η μόνη φορά που χρησιμοποιήθηκε αυτή η φράση ήταν σε μια εκδήλωση που διοργάνωσε ο Κλαύδιος." Ο Plass σημειώνει ότι "είναι δύσκολο να καταλάβουμε γιατί ή πώς χρησιμοποιήθηκε η φράση σε αυτήν την περίπτωση, αν δεν ήταν μια κανονική φόρμουλα. Από την άλλη πλευρά, εάν ήταν κάτι που ο Κλαύδιος θα περίμενε να ακούσει, θα εξυπηρετούσε πιο φυσικά. ο ρόλος του ως γραμμή τροφοδοσίας για τον εκπρόσωπό του που απεικονίζει την ανίκητη ιδεολογία του». Σχολιάζει την αποστασιοποιητική επίδραση της λατινικής πηγής και του πρώτου προσώπου της ελληνικής πηγής και σημειώνει ότι η ερμηνεία και η απάντηση από τους αγωνιστές «φαίνεται να είναι ελιγμός εντός κανόνων που διέπουν την επιείκεια στην αρένα».
Ο Kyle συμφωνεί ότι καμία άλλη πηγή δεν καταγράφει τον "υποτιθέμενο χαιρετισμό μονομάχων" σε οποιοδήποτε άλλο πλαίσιο "και δεν προήλθε εδώ από αληθινούς μονομάχους". Αντιμετωπισμένοι ως εμπόρευμα, δεν ήταν εκλεκτοί μονομάχοι αλλά αιχμάλωτοι και εγκληματίες καταδικασμένοι να πεθάνουν, που συνήθως πολεμούσαν μέχρι να σκοτωθούν όλοι. Όταν ο χαιρετισμός ή η έκκληση απέτυχαν, και αναγκάστηκαν να σκοτώσουν ο ένας τον άλλον σοβαρά,
Ενεργώντας με κάποια πρωτοβουλία και επινοώντας έναν ψευδο-μονομάχο χαιρετισμό, και μετά παλεύοντας καλά, αυτοί οι άνδρες, παρά την εγκληματική και μη επαγγελματική τους ιδιότητα και την επιδιωκόμενη εξόντωσή τους, μετατράπηκαν άτυπα σε σωστούς μονομάχους για μια μέρα. Ως εκ τούτου, κάποιοι επέζησαν.
Καταλήγει στο συμπέρασμα ότι «[οι] πηγές παρατήρησαν για το περιστατικό, εν μέρει, επειδή ήταν μια ανωμαλία στην πρακτική της αρένας – μια μαζική ανδροκλεϊκή αναστολή».
Χρήση στη σύγχρονη εποχή.
Η ιστορία ήταν πολύ γνωστή τον 20ο αιώνα και όντως εμφανίζεται στο έργο του Τζορτζ Μπέρναρντ Σω το 1912 «Ανδροκλής και το λιοντάρι» αμέσως πριν οι Χριστιανοί αντιμετωπίσουν τα λιοντάρια ως «Χαίρε, Καίσαρα! όσοι πρόκειται να πεθάνουν, σε χαιρετίζουν», με τον Αυτοκράτορα να απαντά «Καλά αύριο, φίλοι». Εκτός από τη ρίζα της στις σύγχρονες αντιλήψεις των ρωμαϊκών εθίμων, η φράση έχει περάσει στη σύγχρονη κουλτούρα, συμπεριλαμβανομένης της χρήσης από πιλότους της πολεμικής αεροπορίας όπως ο John Lerew (η βιογραφία του τιτλοφορείται "We Who Are About to Die"), δύο ταινίες του Β' Παγκοσμίου Πολέμου με τίτλο Morituri, ένα επεισόδιο του M*A*S*H με τίτλο "Peace on Us", το γαλλικό κόμικ Asterix των Ρενέ Γκοσινί και Αλμπέρ Ουντερζό, ένα κόμικ της Marvel της δεκαετίας του 1980 με τίτλο Strikeforce: Morituri που εστίαζε σε υπερήρωες που αναπόφευκτα πήγαιναν to die, το επεισόδιο Adventure Time "Morituri Te Salutamus", "ένα σύνολο μονόπρακτων θεατρικών έργων της δεκαετίας του 1890 από τον Hermann Sudermann, το κανονικό μυθιστόρημα του Joseph Conrad του 1902 Heart of Darkness, το μυθιστόρημα του James Joyce Ulysses, που ομιλεί ο κύριος ανταγωνιστής, ο κ. Brown, λίγο πριν από το θάνατό του στο μυθιστόρημα της Agatha Christie του 1922 The Secret Adversary, όπως επίσης αναφέρεται στον επίλογο του βιβλίου του Christie A Caribbean Mystery (1964), στη δημοφιλή μουσική της δεκαετίας του 1980, καθώς και στη μουσική σε βιντεοπαιχνίδια, στην εφημερίδα τίτλος ιατρού με κριτές έρευνα, σε μια πολιτική παρθενική ομιλία, σχολιασμός αγοράς κατά τη διάρκεια της παγκόσμιας οικονομικής κρίσης του 2008 και στη σύγχρονη τέχνη, τη μυθοπλασία, τη μη μυθοπλασία και την ποίηση που σχετίζονται με τη ρωμαϊκή περίοδο.
Γραφή και προφορά.
Γράφεται με προαιρετικές μακροεντολές: Avē Imperātor (Cæsar), moritūrī tē salūtant.
Κλασική λατινική προφορά: [ˈaweː ɪmpeˈraːtor (ˈkae̯sar) moriˈtuːriː teː saˈluːtant]
Εξωτερικοί Σύνδεσμοι.
https://en.wikipedia.org/wiki/Julius_Caesar
https://en.wikipedia.org/wiki/Claudius

</doc>
<doc id="69770" url="https://el.wikipedia.org/wiki?curid=69770" title="Αβεσσαλώμ">
Αβεσσαλώμ

Το όνομα Αβεσσαλώμ είναι σύνθετη εβραϊκή λέξη «άμπα + σαλόμ», που σημαίνει «πατέρας ειρήνης» ή «ειρηνικός» την οποία και απέδωσαν οι «Εβδομήκοντα» μεταφραστές της Αγίας Γραφής με το όνομα Αβεσσαλώμ. 
Ο Αβεσσαλώμ ήταν ο τρίτος γιος του προφητάνακτα Δαυίδ, περίφημος για την ομορφιά του και ιδίως για τα πλούσια και ωραία μαλλιά του. «"Δεν υπήρχε", κατά τις Γραφές, "μεταξύ των Ισραηλιτών άλλος τόσο ωραίος όπως ο Αβεσσαλώμ, όπου από τα πέλματα των ποδιών του μέχρι τη κορυφή της κεφαλής του δεν παρουσίαζε το παραμικρό ελάττωμα"». Τον κατέλαβε όμως η υπεροψία όταν έγινε αντικείμενο θαυμασμού και αγάπης από τον λαό. Αυτό συνετέλεσε στην υποψία του Βασιλέως πατέρα του όταν ο Αβεσσαλώμ σκότωσε τον μεγαλύτερο αδελφό του, τον Αμνών, πρωτότοκο γιο του Δαυίδ.
Ο Αβεσσαλώμ προκειμένου να αποφύγει τη πατρική οργή αυτοεξορίσθηκε στη Γεσσούρ, όπου και παρέμεινε εκεί τρία χρόνια μέχρι που ο πατέρας του, του επέτρεψε την επιστροφή του. Εκμεταλλευόμενος όμως ο Αβεσσαλώμ την αγάπη που του έτρεφε ο λαός μόλις επέστρεψε εξήγειρε αυτόν σε επανάσταση εναντίον του πατέρα του. Τότε ο Δαυίδ αναγκάσθηκε να εγκαταλείψει την πρωτεύουσα της χώρας του την Ιερουσαλήμ και να μεταβεί εκτός αυτής, όπου αφού συγκέντρωσε στρατεύματα, κινήθηκε πλέον εναντίον του γιου του επιστρέφοντας στη πόλη. Αρχηγός του βασιλικού στρατού ανέλαβε ο στρατηγός Ιωάβ, με την ρητή όμως εντολή να μη σκοτώσει τον Αβεσσαλώμ. Τα αντίπαλα στρατεύματα συναντήθηκαν κοντά στο δάσος του Εφραίμ, όπου και ακολούθησε λυσσώδης μάχη που κατέληξε σε νίκη του Ιωάβ, αφού κατέσφαξε και όσους συνέλαβε αιχμαλώτους. 
Ο Αβεσσαλώμ επιβαίνοντας σε ημίονο προσπάθησε να διασωθεί και καθώς αυτό κάλπαζε τα ωραία του μαλλιά μπλέχτηκαν σε κλαδιά του δάσους, όπου και έμεινε κρεμασμένος μέχρι που τον πρόφθασε ο Ιωάβ. Παρά όμως την εντολή που είχε λάβει, διαπέρασε με το ακόντιό του το σώμα του κρεμασμένου Αβεσσαλώμ στο στήθος, όπου και πέθανε. Αλλόφρων ο Δαυίδ θρήνησε το θάνατο του γιου του. Από εκείνους τους θρήνους παρέμεινε παροιμιώδης ο αντίλαλος: «Υιέ μου, Υιέ μου Αβεσσαλώμ».
Σημειώνεται ότι έξω από την Ιερουσαλήμ σώζεται μέχρι σήμερα οικοδόμημα (στύλος) που φέρει το όνομα «Τάφος του Αβεσσαλώμ», που προφανώς όμως πρόκειται για μνημείο της μεταγενέστερης ελληνορωμαϊκής εποχής. Έχει βάση περίπτερο τετράγωνο που υψώνεται κυλινδρικά και καταλήγει σε κόλουρο κώνο.

</doc>
<doc id="69772" url="https://el.wikipedia.org/wiki?curid=69772" title="Κώστας Σαραλιώτης">
Κώστας Σαραλιώτης

Ο Κώστας Σαραλιώτης (1947) είναι Έλληνας διεθνής πρώην ποδοσφαιριστής, ο οποίος αγωνιζόταν στη θέση του τερματοφύλακα.
Ποδοσφαιρική σταδιοδρομία.
Σε συλλογικό επίπεδο.
Γεννήθηκε το 1947 στην Καλλιθέα Αθηνών και έπαιξε ποδόσφαιρο αρχικά στον Φοίνικα Καλλιθέας πριν πάει στον Πανιώνιο. Με τον Πανιώνιο αναδείχθηκε δευτεραθλητής Α΄ Εθνικής 1970-71, κατά τη μεγαλύτερη διάκριση του συλλόγου στο πρωτάθλημα Ελλάδας από κοινού με το Πανελλήνιο του 1951. Έπειτα από ένα χρόνο με την Παναχαϊκή, μεταγράφηκε στον Ολυμπιακό Πειραιώς χωρίς να καθιερωθεί ως βασικός, όντας συμπαίκτης με τους Παναγιώτη Κελεσίδη και Λευτέρη Πουπάκη.
Στις εθνικές ομάδες.
Υπήρξε 2 φορές διεθνής με την Ανδρών Ελλάδας σε αγώνες κατά της Αυστραλίας, στις 19 και στις 23 Ιουλίου 1969, σε περιοδεία στην χώρα αυτή. Στον πρώτο (ήττα με 0-1) χρησιμοποιήθηκε ως αλλαγή στο 29', ενώ στον δεύτερο (ισοπαλία 2-2) μετείχε επί 90' (σε αυτόν σημειώθηκε το μοναδικό ρεκόρ για τον Πανιώνιο, να αγωνιστούν σε όλη τη διάρκεια 5 ποδοσφαιριστές του).
Επίσης, στις 14 Δεκεμβρίου 1966 αγωνίστηκε με την εθνική Νέων στον προκριματικό του Ευρωπαϊκού πρωταθλήματος με τη Βουλγαρία.
Τον Ιούνιο του 1967 αγωνίστηκε με την Εθνική Ερασιτεχνών, όπως ονομαζόταν τότε η Ολυμπιακή ομάδα, στο προολυμπιακό τουρνουά, στον επαναληπτικό από τους δυο αγώνες με την Ανατολική Γερμανία.
Τέλος, τον Ιούνιο του 1969 υπήρξε βασικός τερματοφύλακας της εθνικής Ελπίδων, η οποία κατέκτησε το 2ο Βαλκανικό Κύπελλο.

</doc>
<doc id="69773" url="https://el.wikipedia.org/wiki?curid=69773" title="Λάκης Γκλέζος">
Λάκης Γκλέζος

Ο Απόστολος (Λάκης) Γκλέζος (Άσπρα Χώματα Νίκαιας Αττικής, 4 Φεβρουαρίου 1947 - Πειραιάς, 18 Ιουνίου 2007) ήταν Έλληνας διεθνής ποδοσφαιριστής που αγωνιζόταν στο κέντρο της άμυνας. Αγωνίστηκε κυρίως στην Προοδευτική και στον Ολυμπιακό.
Καριέρα.
Από μικρή ηλικία αγωνιζόταν σε μια μικρή ομάδα που υπήρχε στα Άσπρα Χώματα, το «"Ατρομητάκι"». Σε ηλικία 14 ετών του έδωσε ιδιαίτερη προσοχή ο πρόεδρος του Ερμή Νικαίας, Παντελής Ορφανός, και το 1961 τον πήρε στην ομάδα, που συμμετείχε τότε στην Α΄ κατηγορία της Ε.Π.Σ. Πειραιώς. Δέχτηκε να υπογράψει δελτίο με τον όρο ο πρόεδρος της ομάδας, που ήταν και διευθυντής σε επαγγελματική σχολή, να μεσολαβήσει για να μην απορριφθεί στο σχολείο του, δεδομένου ότι είχε αποτύχει στις εξετάσεις.
Στον Ερμή αγωνίστηκε δύο χρόνια, κρυφά από την οικογένειά του και για αυτόν τον λόγο παρακαλούσε τους δημοσιογράφους όταν έγραφαν τη σύνθεση της ομάδας να μην βάζουν το όνομά του, για να μην αποκαλυφθεί.
Προοδευτική.
Το καλοκαίρι του 1963 τον προσκάλεσε η Προοδευτική, στην οποία προπονητής ήταν ο Θανάσης Κίνλεϊ. Αρχικά αγωνιζόταν ως αριστερό μπακ αλλά ο τότε προπονητής της εθνικής Νέων Λάκης Πετρόπουλος, τον καθιέρωσε ως κεντρικό αμυντικό.
Με την Προοδευτική αγωνίστηκε μέχρι και το 1972 κυριότερα στην Α' Εθνική, με εξαίρεση τις περιόδους 1963-64, 1968-69 και 1971-72 που αγωνίστηκε στη Β' Εθνική. Έγινε ευρύτερα γνωστός και κέρδισε τη συμμετοχή του διαδοχικά στην εθνική Ελπίδων και στην εθνική ομάδα. Έγινε ο πρώτος διεθνής ποδοσφαιριστής της Προοδευτικής.
Ολυμπιακός.
Το 1972 αποκτήθηκε από τον Ολυμπιακό του Νίκου Γουλανδρή. Αυτή τη φορά πήρε και ο ίδιος χρήματα για τη μεταγραφή του. Μαζί με τον Βασίλη Σιώκο δημιούργησαν ένα ισχυρό αμυντικό δίδυμο. Κατέκτησαν τρεις συνεχόμενους τίτλους πρωταθλήματος (1972-73, 1973-74 και 1974-75), καθώς και δύο κύπελλα Ελλάδας (1972-73, 1974-75).
Καλλιθέα.
Το 1979 μεταγράφηκε στην Καλλιθέα, στη Β΄ Εθνική, όμως λίγους μήνες αργότερα αποσύρθηκε από την ενεργό δράση, έπειτα από σοβαρό τραυματισμό στο γόνατο.
Συνολικά συμμετείχε σε 261 αγώνες πρωταθλήματος, 132 με την Προοδευτική και 129 με τον Ολυμπιακό.
Στις εθνικές ομάδες.
Φόρεσε 10 φορές τη φανέλα της εθνικής Ελλάδας από το 1971 ως το 1974, 3 ως ποδοσφαιριστής της Προοδευτικής και 7 του Ολυμπιακού. Σημείωσε ένα γκολ στον εκτός έδρας αγώνα με τη Βουλγαρία, ισοφαρίζοντας για την Ελλάδα στο 88΄ και διαμορφώνοντας παράλληλα το τελικό αποτέλεσμα (3-3). 
Το 1964 κλήθηκε στην εθνική Νέων και την επόμενη χρονιά (1965) που παρουσιάστηκε στο Λιμενικό, κλήθηκε να αγωνιστεί και στην Εθνική Ενόπλων. Υπήρξε επίσης διεθνής με την εθνική Ελπίδων την περίοδο 1967-69.
Προσωπική ζωή.
Οι γονείς του ονομάζονταν Θανάσης και Ελπίδα και είχε άλλα δυο αδέλφια, τον Νίκο και τον Γιάννη. Ο πατέρας του ήταν φορτοεκφορτωτής στο επάγγελμα, γνωστός στη Νίκαια και με το παρατσούκλι «Τσάκαλος». 
Με τη σύζυγό του Σόνια απέκτησαν δύο κόρες, την Ελπίδα και την Έλενα. Διατηρούσε τρία καταστήματα με παπούτσια στην Καλλιθέα, στο Μοσχάτο, στο κέντρο της Αθήνας καθώς και μια βιοτεχνία, όμως μια επιχείρηση εμφιαλωμένου νερού που άνοιξε στην Αλβανία το 1997 η οποία δεν του επέφερε έσοδα, με αποτέλεσμα να χάσει μεγάλο μέρος της περιουσίας του.
Προβλήματα υγείας.
Το 1981 έμεινε παράλυτος και πήγε στον Καναδά, όπου θεραπεύτηκε. Ο Λάκης Γκλέζος πέθανε στις 18 Ιουνίου 2007 από καρκίνο.

</doc>
<doc id="69775" url="https://el.wikipedia.org/wiki?curid=69775" title="Απόστολος Γκλέζος">
Απόστολος Γκλέζος

Με το όνομα αυτό είναι γνωστοί οι:

</doc>
<doc id="69776" url="https://el.wikipedia.org/wiki?curid=69776" title="Τάκης Συνετόπουλος">
Τάκης Συνετόπουλος

Ο Τάκης (Δημήτρης) Συνετόπουλος (25 Δεκεμβρίου 1948 - 30 Νοεμβρίου 2013) ήταν Έλληνας διεθνής ποδοσφαιριστής.
Γεννήθηκε στις 25 Δεκεμβρίου 1948 στον Βόλο. Ξεκίνησε το ποδόσφαιρο στον Ολυμπιακό Βόλου και το 1970 πήρε μεταγραφή για τον Ολυμπιακό Πειραιά κι ενώ τον διεκδίκησαν τόσο η ΑΕΚ όσο και ο Παναθηναϊκός. Στον Ολυμπιακό έμεινε μέχρι το 1978 και εν συνεχεία επέστρεψε στον Ολυμπιακό Βόλου. Το καλοκαίρι του 1983 μεταγράφηκε στον Α.Σ. Λαμία, όπου με τη φανέλα της ομάδας της Λαμίας αγωνίστηκε για μια χρονιά και τερμάτισε την ποδοσφαιρική του σταδιοδρομία. Αγωνίστηκε 16 φορές με την Εθνική Ελλάδας.
Με την εθνική ενόπλων κατέκτησε το Παγκόσμιο Κύπελλο Ποδοσφαίρου Ενόπλων 1969.
Επίσης, αγωνίστηκε με την Εθνική Νέων στο Ευρωπαϊκό πρωτάθλημα 1965 σε δύο αγώνες και στους δύο προκριματικούς αγώνες το 1966.
Απεβίωσε στις 30 Νοεμβρίου 2013, σε ηλικία 64 ετών.
Τα τελευταία χρόνια βρισκόταν ανελλιπώς δίπλα στην αγαπημένη του ομάδα τον Ολυμπιακό Βόλου, μέχρι να παρουσιαστούν τα προβλήματα στην υγεία του.

</doc>
<doc id="69777" url="https://el.wikipedia.org/wiki?curid=69777" title="Μυτιληνιοί">
Μυτιληνιοί

Το χωριό Μυτιληνιοί βρίσκεται στο κέντρο του νησιού της Σάμου, στους ανατολικούς πρόποδες του βουνού Καρβούνης (ή Άμπελος), στο δυτικό άκρο της ομώνυμης κοιλάδας, ενώ το υψόμετρο του είναι στα 120 μέτρα. Το χωριό είναι κτισμένο σε τέτοιο σημείο που δεν φαίνεται η θάλασσα. Αυτό δείχνει ότι μπορεί να χτίστηκε σε αυτό το σημείο για τον φόβο των πειρατών που υπήρχαν παλιά.
Οι Μυτιληνιοί ήταν το πρώτο αγροτικό κέντρο της Σάμου. Είναι ένα από τα μεγαλύτερα χωριά της Σάμου σε πληθυσμό και παραγωγή καλών και εκλεκτών προιόντων. Η περιφέρεια των Μυτιληνιών αρχίζει έξω από το Κοκκάρι και φτάνει κοντά στο Πυθαγόρειο. Το χωριό είναι χτισμένο αμφιθεατρικά πάνω σε τρείς λόφους και στη μέση της κατάφυτης και πολύ γόνιμης κοιλάδας του Χησίου (μεγάλο ρέμα) και βλέπει ένα μικρό κομμάτι του Επταστάδιου και της ψηλής Μυκάλης.
Οι κάτοικοι του χωριού είναι κατά βάση γεωργοί. Κύρια προιόντα που παράγουν είναι λάδι, κρασί, φρούτα και λαχανικά. Επίσης παράγουν κτηνοτροφικά και πτηνοτροφικά προιόντα κυρίως για την κάλυψη των δικών τους αναγκών. Παλιότερα καλλιεργούσαν καπνό και δημητριακά.
Το χωριό απέχει 7 Km από την πόλη του Πυθαγορείου, 13 Km από την πόλη της Σάμου, 35 Km από την πόλη του Καρλοβάσου και 33 Km από τον Μαραθόκαμπο.
Σύμφωνα με την τελευταία απογραφή πληθυσμού που έγινε το 2011, το χωριό των Μυτιληνιών έχει 1.982 κατοίκους.
Ιστορία.
Το όνομα του χωριού.
Η ιστορία λέει ότι κάποια περίοδο το νησί της Σάμου είχε σχεδόν ερημώσει από τις συνεχείς επιθέσεις των πειρατών. Οι κάτοικοι του αναγκάστηκαν να διασκορπιστούν στα γύρω νησιά όπως η Χίος, η Μυτιλήνη κλπ. Έπειτα από πρόσκληση του Κιλίτζ Πασά, έφτασαν στη Σάμο οι Μυτιληναίοι και χάρις στη συμπάθεια που τους είχε, τους άφησε να διαλέξουν εκείνοι τον τόπο που θα έχτιζαν το χωριό τους. Προτίμησαν το χώρο που βρίσκεται μέχρι και σήμερα το χωριό των Μυτιληνιών και όπως αποδείχτηκε έκαναν πολύ καλή επιλογή αφού πρόκειται για ένα όμορφο τόπο με γόνιμο χώμα, άφθονο νερό και πλούσια βλάστηση. Τα χαρακτηριστικά αυτά σε συνδυασμό με το φιλότιμο, την εξυπνάδα και την εργατικότητα των κατοίκων του είχαν ως αποτέλεσμα να αναπτυχθεί πολύ και να ευημερήσει. Αξίζει να σημειωθεί ότι οι Μυτιληνιοί ήταν κάποτε κωμόπολη. Το 1886 το χωριό είχε 992 σπίτια, έξι ενορίες και σχεδόν 3.500 κατοίκους.
Υπάρχουν πολλές απόψεις για την προέλευση της ονομασίας του χωριού. Σύμφωνα με τον Επ. Σταματιάδη, όπως αναφέρει στα «Σαμιακά», το χωριό ονομάστηκε Μυτιληνιοί επειδή οι πρώτοι κάτοικοι που εγκαταστάθηκαν σε αυτό κατάγονταν από τη Μυτιλήνη της Λέσβου. Ο πατήρ Αποστολάκης Ανδρέας, αναφέρει στο βιβλίο του ότι οι πρώτοι έποικοι του χωριού παρουσίαζαν πολλές αρετές. Ήταν έξυπνοι, εργατικοί και φιλότιμοι.
Οι Είσοδοι στο χωριό.
Το χωριό των Μυτιληνιών έχει δύο κύριες εισόδους οι οποίες καταλήγουν στον κεντρικό δρόμο του χωριού. Στη μια είσοδο καταλήγει ο δρόμος από την περιοχή της Χώρας. Ξεκινώντας κάποιος τη διαδρομή από τη Χώρα πρoς τους Μυτιληνιούς, περνάει πάνω από το επιβλητικό γεφύρι της Χώρας. Είναι ένα έργο της ηγεμονίας του Παύλου Μουσούρου (1866) και παρόλο που ο ηγεμόνας αυτός δεν ανήκει στην κατηγορία των καλών ηγεμόνων του τόπου, έχει στο ενεργητικό του πολλά και σημαντικά οδικά έργα μεταξύ των οποίων και ο δρόμος αυτός . Αξίζει να αναφερθεί ότι η θέα κατά μήκος όλης της διαδρομής είναι πανέμορφη. Στη δεύτερη είσοδο καταλήγει ο δρόμος από το Βαθύ της Σάμου, όπου λίγο πριν την είσοδο στο χωριό συναντάμε το γνωστό γεφύρι των Μυτιληνιών το οποίο κατασκευάστηκε πριν 150 χρόνια. Στον κεντρικό δρόμο του χωριού, συναντάμε το φημισμένο Μουσείο Φυσικής Ιστορίας Αιγαίου - Παλαιοντολογικό Μουσείο Μυτιληνιών όπως και το Δημοτικό Σχολείο Μυτιληνιών όπου κάποτε ήταν η περίφημη "Ευθυμιάδα Σχολή". Ακολουθεί λίγα μέτρα πιο κάτω η πλατεία Καρακώστα με το επιβλητικό μεγάλο μαρμάρινο Ηρώο όπου διακρίνεται ένας οπλίτης να δίνει με το παγούρι του νερό σε τραυματισμένο συνάδελφο του. Επίσης, υπάρχει η κεντρική πλατεία του χωριού με τους δύο μεγάλους πλατάνους που προσφέρουν δροσιά κατά τους καλοκαιρινούς μήνες στους ντόπιους αλλά και στους επισκέπτες του χωριού. Στην κεντρική πλατεία του χωριού υπάρχουν καφετέριες, εστιατόρια και ψητοπωλεία ενώ στον κεντρικό δρόμο υπάρχει πλήθος καταστημάτων που εξυπηρετούν τους κατοίκους αλλά και τους επισκέπτες του.
Το γεφύρι των Μυτιληνιών.
Το γεφύρι των Μυτιληνιών κατασκευάστηκε πριν από 150 χρόνια και ήταν ένα πολύ μεγάλο έργο για την εποχή του. Όλα ξεκίνησαν τον Ιανουάριο του 1870 με την γενική συνέλευση των αντιπροσώπων της Ηγεμονίας, υπό την προεδρία του τότε ηγεμόνα Παύλου Μουσούρου, ο οποίος παρουσίασε για πρώτη φορά το τεχνικό του πρόγραμμα που αφορούσε την κατασκευή αμαξωτών δρόμων και γεφυριών που μέχρι τότε δεν υπήρχαν. Η διακίνηση ανθρώπων και προϊόντων γινόταν με τα ζώα, μέσα από μονοπάτια ή και λιθόστρωτους δρόμους, από τα χωριά προς τα λιμάνια Βαθέος και Πυθαγορείου στα ανατολικά και Καρλοβάσου και Μαραθοκάμπου στα δυτικά. Το τεχνικό πρόγραμμα αναφέρονταν στην κατασκευή του δρόμου Βαθέως -Μυτιληνιών - Χώρας και Πυθαγορείου και δυο γεφυριών ένα εκ των οποίων στον χείμαρρο των Μυτιληνιών τον Ύβεττο, όπως ονομάζονταν στην αρχαιότητα. Η πρόταση όμως του Ηγεμόνα δεν έτυχε θερμής υποδοχής. Ο κόσμος δεν μπορούσε να διανοηθεί την εξέλιξη της τεχνολογίας και του πολιτισμού και υπήρχαν και οι αγωγιάτες που φοβήθηκαν ότι θα χάσουν τη δουλειά τους. Το κόστος του έργου ήταν πολύ μεγάλο. Τα χρήματα δεν επαρκούσαν, γι’ αυτό και ο σουλτάνος έδωσε εντολή να δίνονται για το συγκεκριμένο έργο 100.000 γρόσια από τα έσοδα του φόρου κάθε χρόνο για τρία χρόνια, δηλαδή σύνολο 300.000 καθώς και ολόκληρο τον φόρο οδοποιίας που αντιστοιχούσε σε 160.000 γρόσια κάθε χρόνο για το ίδιο χρονικό διάστημα.
Μεγάλο έργο για εκείνη την εποχή το οποίο έγινε με τα μέσα της εποχής, με τον κασμά και το φτυάρι και βέβαια η μεταφορά των υλικών γινόταν με τα ζώα. Όμως μεγάλη ήταν και η δυσκολία να πεισθεί ο κόσμος και να αποδεχτεί ότι οι δρόμοι ήταν απαραίτητοι για να επικοινωνήσουν τα χωριά μεταξύ τους και να δημιουργηθούν υποδομές για την μετέπειτα οικονομική και κοινωνική ανάπτυξη του τόπου.
Το γεφύρι στον χείμαρρο Μυτιληνιών ξεκίνησε τον Μάρτιο του 1870 και τελείωσε μέσα στον ίδιο χρόνο! Ο δρόμος τελείωσε το 1872.
Το κόστος του δρόμου των Μυτιληνιών ήταν 50.000 γρόσια για κάθε χιλιόμετρο και το γεφύρι κόστισε 230.000 γρόσια.
Πρέπει να τονιστεί ότι το γεφύρι των Μυτιληνιών είναι το πρώτο που κτίσθηκε ,το μεγαλύτερο αλλά και ένα κομψοτέχνημα της αρχιτεκτονικής σε ολόκληρη την Σάμο. Ακόμη και τα χυτά κάγκελα που τοποθετήθηκαν ήρθαν από την Αγγλία .
Ο Πολωνός αρχιτέκτονας Σουρτολέφσκι έκτισε και τα υπόλοιπα γεφύρια της Σάμου αλλά σε αυτό είχε την ευκαιρία και λόγω του όγκου του, να δημιουργήσει ένα ανεπανάληπτο έργο που το θαύμασαν τότε όλοι αλλά ακόμη και σήμερα εντυπωσιάζει με την επιβλητική του παρουσία.
Πολλοί περνάνε καθημερινά από πάνω του αλλά δεν αντιλαμβάνονται την ιστορία και την αξία αυτού του γεφυριού.
Το γεφύρι αυτό, στα χρόνια που πέρασαν έγινε μάρτυρας πολλών και σημαντικών γεγονότων. Το 1893 πάνω του άφησαν την τελευταία τους πνοή εννιά άνθρωποι, αγρότες, που ξεκίνησαν να διαμαρτυρηθούν για την απόφαση του Ηγεμονικού γεωπόνου Μανταφούνη, να ξεριζώσει τα αμπέλια τους, παραμονές της συγκομιδής, λόγω της φυλλοξήρας. Η ηγεμονική τούρκικη φρουρά τους περίμενε απέναντι και τους υποδέχθηκε με τα όπλα.
Δυστυχώς για πολλά χρόνια, το γεφύρι αυτό ήταν αποδέκτης σκουπιδιών και μπαζωμάτων. Όμως τα τελευταία χρόνια, χάριν στις προσπάθειες του προέδρου του χωριού και της τοπικής κοινωνίας, αποφασίστηκε το σπουδαίο αυτό έργο να αναδειχθεί και να προβληθεί όπως αρμόζει σε ένα σημαντικό μνημείο της αρχιτεκτονικής αλλά και της πολιτιστικής μας κληρονομιάς.
Το γεφύρι καθαρίστηκε, κατασκευάστηκαν πέτρινα σκαλιά τα οποία σου επιτρέπουν να κατεβείς στις όχθες του ποταμού, τοποθετήθηκαν πινακίδες με πληροφορίες για τους επισκέπτες του χωριού και φωταγωγήθηκε πλήρως παρουσιάζοντας τις νυχτερινές ώρες ένα φανταστικό θέαμα. 
Οι πρόεδροι των Μυτιληνιών από το 1950.
Όλοι οι άνθρωποι που έχουν εκλεγεί πρόεδροι του χωριού των Μυτιληνιών, προσπαθούν να βοηθήσουν στην ανάπτυξη του χωριού καθώς και στην βελτίωση της καθημερινότητας των κατοίκων του, βοηθώντας στην εκτέλεση μικρών και μεγάλων έργων. Η εκλογή προέδρου στους Μυτιληνιούς ξεκινάει από το 1855. Παραθέτουμε τα ονόματα των προέδρων του χωριού από το 1950 έως και το 2006 αναγνωρίζοντας ταυτόχρονα το έργο όλων των προηγούμενων προέδρων του χωριού:
Ευθυμιάδα σχολή.
Επάνω στον κεντρικό δρόμο του χωριού, ξεχωρίζει το επιβλητικό κτήριο που στεγάζει το Α΄ Δημοτικό σχολείο Μυτιληνιών. Στο κτήριο αυτό στεγαζόταν η περίφημη "Ευθυμιάδα σχολή", ένα πρότυπο για την εποχή του αλληλοδιδακτικό σχολείο. Η ιστορία του σχολείου αυτού είναι εντυπωσιακή: 
Η ιστορία του νερού στους Μυτιληνιούς.
Το χωριό των Μυτιληνιών είναι χτισμένο πάνω σε ένα υδροφόρο ορίζοντα και το νερό είναι κοντά στην επιφάνεια. Κατά καιρούς στο χωριό έχει διοχετευθεί νερό από τρείς μεγάλες πηγές της περιοχής, "Καζάνια", "Κονταξή" και "Ρόγγια". Υπάρχει τεχνητή λιμνοδεξαμενή και πλήρες εσωτερικό υδρευτικό δίκτυο και το νερό φτάνει μέχρι τα σπίτια. Η μεγάλη ξηρασία που είχε το νησί της Σάμου από το 1967 έως και το 1972 έφερε μεγάλη λειψυδρία στο χωριό των Μυτιληνιών με αποτέλεσμα κάποιες πηγές να στερέψουν τελείως. Οι κάτοικοι ήταν σε απόγνωση. Τη λύση στο πρόβλημα της λειψυδρίας έδωσε ένα ανεξάντλητο πηγάδι που βρίσκεται μέσα στο χωριό. Με πολύ γρήγορες διαδικασίες, η Κοινότητα του χωριού αγόρασε το πηγάδι από τον ιδιοκτήτη του και οργάνωσε την άντληση και τη μεταφορά του νερού στο υδραγωγείο. Για να αποφευχθεί η αλόγιστη σπατάλη του νερού, διαίρεσε το χωριό σε τρείς υδρευτικούς τομείς στους οποίους διοχέτευε τμηματικά το νερό. Αργότερα, με ενέργειες πάλι της Κοινότητας, βρέθηκε νέα γεώτρηση στην περιοχή του Μεσόκαμπου η οποία βοήθησε την κατάσταση. Σήμερα, δεν υπάρχει πρόβλημα με την υδροδότηση του χωριού. Έπειτα από εργασίες που ολοκληρώθηκαν πρόσφατα, αντικαταστάθηκε το παλιό εσωτερικό δίκτυο ύδρευσης με καινούργιο. Επίσης γίνεται τακτικά έλεγχος και καθαρισμός της λιμνοδεξαμενής ώστε η ποιότητα του νερού να είναι στα επιθυμητά επίπεδα.
Η ιστορία της οικονομίας των Μυτιληνιών.
Κατά την διάρκεια των τελευταίων αιώνων, υπήρξαν δυο σημαντικές καλλιέργειες που τροφοδότησαν την οικονομία του χωριού και συνέβαλλαν στην ανάπτυξη του, η αμπελουργία και η καλλιέργεια του καπνού. Η αμπελουργία, ως οικονομικός πόρος των κατοίκων των Μυτιληνιών, διήρκησε ως τα τέλη του 19ου αιώνα. Το 1870 κάνει την εμφάνιση του στη Γαλλία το έντομο της φυλλοξήρας το οποίο και καταστρέφει εκατομμύρια στρέμματα Γαλλικών αμπελώνων. Αυτό οδήγησε σε αύξηση της ζήτησης των Σαμιώτικων κρασιών που σημειώνουν ρεκόρ πωλήσεων και τιμών το 1880, καθώς και ρεκόρ ακτοπλοϊκών συνδέσεων για το νησί. Το 1888 όμως εμφανίζεται η φυλλοξήρα και στη Σάμο, η οποία οδηγεί σε καταστροφή των αμπελιών οδηγώντας σε απόγνωση χιλιάδες Σαμιώτες. Μπροστά σε αυτή την κατάσταση οι καλλιεργητές και των Μυτιληνιών βρέθηκαν σε πολύ δύσκολη θέση. Προκειμένου να ανταποκριθούν στις ανάγκες των οικογενειών τους, πολλοί άρχισαν να πηγαίνουν στην απέναντι στεριά, στα παράλια της Μικράς Ασίας αλλά και στο εσωτερικό της όπου κατοικούσαν πολλοί Έλληνες που δούλευαν στους Μπέηδες ή Αγάδες Τούρκους. Πολλοί δούλευαν και στα καπνά όπου ήταν ανεπτυγμένη η καπνοκαλλιέργεια. Εκεί άρχισε η ιδέα ότι θα μπορούσαν να αρχίσουν την καλλιέργεια καπνού και στη Σάμο. Η ιδέα αυτή άρχισε σιγά σιγά να διαδίδεται και στους Μυτιληνιούς και ο ένας μετά τον άλλο άρχισαν την καλλιέργεια του καπνού στο χωριό. Η προσαρμογή στη νέα καλλιέργεια ήταν δύσκολη. Οι κάτοικοι του χωριού έπρεπε να προσαρμοστούν στις νέες συνθήκες. Αν και η νέα αυτή καλλιέργεια άρχισε σταδιακά να καλύπτει τις οικογενειακές ανάγκες των κατοίκων του χωριού ήταν πολύ κουραστική και απαιτητική και απαιτούσε εργασία σχεδόν καθόλη την διάρκεια του χρόνου. Στις αρχές της νέας καλλιέργειας όπου τα χωράφια ήταν ξεκούραστα η απόδοση ήταν πολύ καλή όπως και η τιμή αγοράς του καπνού. Οι κάτοικοι εκμεταλλεύονταν όλους τους φυσικούς πόρους του χωριού προκειμένου να παράγουν καπνό καλής ποιότητας. Από την κοπριά των ζώων τους μέχρι και διάφορα φυτά, ξύλα, πέτρες κλπ. Στο φύτεμα των σπόρων επιστρατεύονταν σχεδόν όλη η οικογένεια προκειμένου να γίνει γρήγορη και σωστή δουλειά. Η τιμή πώλησης του καπνού δεν ήταν πάντα υψηλή. Οι εταιρείες καιροφυλακτούσαν και συγκέντρωναν πληροφορίες προκειμένου να αγοράζουν στη χαμηλότερη δυνατή τιμή. Στις 25 Νοεμβρίου του 1929 άνοιξε η αγορά και πουλήθηκαν τα πρώτα καπνά σε αρκετά καλή τιμή, όμως τα επόμενα χρόνια, με την οικονομική κρίση που ξέσπασε στην Αμερική και επεκτάθηκε και στην Ευρώπη τα αποτελέσματα ήταν ολέθρια για τους καπνοπαραγωγούς. Από το 1934 και μετά η κατάσταση άρχισε να βελτιώνεται όμως ο πόλεμος και η κατοχή ανάγκασαν τους κατοίκους του χωριού να σταματήσουν την καπνοκαλλιέργεια. Για να επιβιώσουν άρχισαν να σπέρνουν σε όλα τα χωράφια στάρια και άλλα δημητριακά. Μετά την απελευθέρωση άρχισε πάλι η καλλιέργεια καπνού αλλά όχι με τον ίδιο ρυθμό. Μετά το τέλος του εμφυλίου άρχισε η εσωτερική μετανάστευση και πολλοί άρχισαν να εγκαταλείπουν το χωριό. Την δεκαετία 1950-1960 πολλοί νέοι φεύγουν στο εξωτερικό και το χωριό άρχισε να αδειάζει. Τα επόμενα χρόνια ελάχιστοι Μυτιληνιοί καλλιεργούσαν καπνό ώσπου το 1985 τελειώνει η καπνοκαλλιέργεια στο χωριό. Αξίζει να σημειωθεί ότι οι Μυτιληνιοί ήταν οι πρώτοι σε παραγωγή καπνού σε όλη τη Σάμο φτάνοντας τους 1.300 τόνους ετησίως. Αυτή η οικονομική αναβάθμιση του χωριού οδήγησε στην ανάπτυξη του και στην κατασκευή νέων σπιτιών, εκκλησιών, κλπ.
Μουσείο Φυσικής Ιστορίας Αιγαίου - Παλαιοντολογικό Μουσείο, Ίδρυμα Κ&amp;Μ Ζημάλη.
Ίδρυμα Κ&amp;Μ Ζημάλη.
Το 1992, με δωρεά του ζεύγους Κωνσταντίνου &amp; Μαρίας Ζημάλη συστήθηκε το ίδρυμα Κ&amp;Μ Ζημάλη. Βασικός σκοπός του ιδρύματος ήταν η δημιουργία ενός σύγχρονου Μουσείου Φυσικής Ιστορίας το οποίο θα στέγαζε και θα φρόντιζε τα παλαιοντολογικά ευρήματα της περιοχής των Μυτιληνιών Σάμου αλλά και θα συνέχιζε τις ανασκαφές για την ανεύρεση και άλλων απολιθωμάτων. Το ίδρυμα επίσης έχει ως στόχο να ερευνά και να προβάλλει διεθνώς τον αξιόλογο φυσικό πλούτο της Σάμου αλλά και του ευρύτερου χώρου του Αιγαίου. Άλλος στόχος του ιδρύματος είναι η βοήθεια σε νέους επιστήμονες που ασχολούνται με την προστασία του περιβάλλοντος.
Μουσείο Φυσικής Ιστορίας Αιγαίου - Παλαιοντολογικό Μουσείο.
Το Μουσείο Φυσικής Ιστορίας Αιγαίου - Παλαιοντολογικό Μουσείο, βρίσκεται στον κεντρικό δρόμο των Μυτιληνιών. Τα κτήρια καλύπτουν στεγασμένη έκταση 1600 τ.μ, σε τρία επίπεδα (εργαστήρια, εκθετήρια, βιβλιοθήκη, γραφεία). Ο περιβάλλων χώρος του είναι περίπου 20 στρέμματα. Στην είσοδο του υπάρχει χάλκινο άγαλμα του αρχαίου Σάμιου αστρονόμου Αρίσταρχου ενώ μέσα στο οικόπεδο του Μουσείου υπάρχει ένα εκκλησάκι αφιερωμένο στους Αγίους Κωνσταντίνο και Ελένη. Το Μουσείο είναι μέλος της διεθνούς ένωσης Μουσείων (I.C.O.M.). Οι σύγχρονες εγκαταστάσεις του ολοκληρώθηκαν το 1994 όπου έγιναν και τα εγκαίνια.
Οι λειτουργίες του Μουσείου διακρίνονται σε τρείς τομείς:
Το Μουσείο συνεργάζεται με αρκετά Πανεπιστήμια για την πραγματοποίηση των σκοπών του καθώς και με άλλα ιδρύματα και μουσεία της Ελλάδος αλλά και του εξωτερικού.
Ο εκθεσιακός χώρος του Μουσείου κεντρίζει το ενδιαφέρον των επισκεπτών του λόγω των πολλών και εντυπωσιακών του εκθεμάτων και διαθέτει πέντε τμήματα:
Όλα τα παραπάνω τμήματα υποστηρίζονται από τα αντίστοιχα εργαστήρια. Οι συλλογές του Μουσείου εμπλουτίζονται συνεχώς και περιλαμβάνουν μεγάλο αριθμό ευρημάτων από ανασκαφές που χρηματοδότησε το ίδρυμα, αρκετά είδη ορυκτών και πετρωμάτων, όστρακα, πτηνά, θηλαστικά και ερπετά καθώς επίσης και μεγάλο αριθμό βοτάνων σε μορφή Herbarium.
Στον εκθεσιακό χώρο του Μουσείου βρίσκεται και το διάσημο "Καπλάνι της βιτρίνας". Πρόκειται για άγριο ζώο που είχε επηρεάσει αρκετά τον αγροτικό κόσμο της Σάμου όταν είχε εμφανιστεί στο νησί. Το άγριο αυτό ζώο, το καπλάνι ή η "θηριοκάκιστη πάρδαλις", εικάζεται ότι κατέφυγε διωκόμενη από τη Μικρά Ασία στη Σάμο. Εμφανίστηκε στο νησί το 1856 και εξοντώθηκε το 1862. Οι μαρτυρίες της εποχής αναφέρουν ότι ήταν ζώο ορμητικό και ακατάβλητο με ασύλληπτη ταχύτητα. Η εξόντωση του έγινε όταν ομάδα ένοπλων Σαμιωτών κατάφεραν να το οδηγήσουν και να το αποκλείσουν σε σπήλαιο. Το 1870 ένα άλλο καπλάνι εμφανίστηκε και πάλι στη Σάμο χωρίς ωστόσο να επηρεάσει τον αγροτικό κόσμο του νησιού όπως το προηγούμενο. Έκτοτε δεν έχει εμφανιστεί παρόμοιο ζώο στη Σάμο.
Οι επισκέπτες μπορούν έναντι ενός συμβολικού αντιτίμου να περιηγηθούν στους χώρους του μουσείου ενώ αξίζει να σημειωθεί ότι για τους κατοίκους του χωριού η είσοδος είναι δωρεάν.
Παλαιοντολογικές ανασκαφές.
Η περιοχή των Μυτιληνιών της Σάμου ήταν γνωστή για τις απολιθωματοφόρες θέσεις της στη διεθνή επιστημονική κοινότητα από τα μέσα του περασμένου αιώνα. Επίσης οι αρχαίοι Έλληνες γνώριζαν την ύπαρξη των απολιθωμένων οστών αλλά δεν μπορούσαν να εξηγήσουν την πραγματική τους προέλευση και έπλαθαν διάφορους μύθους. Τα ζώα, τα απολιθώματα των οποίων βρέθηκαν στην περιοχή, ήρθαν στο νησί την εποχή που αυτό ήταν ενωμένο με τη Μικρά Ασία αλλά και με την υπόλοιπη Ελλάδα. Τα παλαιοντολογικά ευρήματα είναι εντυπωσιακά. Κάποιοι επιστήμονες πιστεύουν ότι πολλά από αυτά τα ζώα παρασύρθηκαν από μεγάλες πλημμύρες που σχημάτισαν χειμάρρους. Η ύπαρξη απολιθωμένων οστών μέσα σε ηφαιστειακό τόφο αποδεικνύει ότι στο νησί υπήρξε έντονη ηφαιστειακή δράση. Το 1963 ο καθηγητής Πανεπιστημίου Θεσσαλονίκης Ιωάννης Μελέντης έκανε ανασκαφές στην περιοχή Αδριανός που βρίσκεται κοντά στους Μυτιληνιούς και ανακάλυψε πλήθος απολιθωμένων οστών τα οποία αρχικά εκτέθηκαν σε μια αίθουσα του Κοινοτικού Καταστήματος Μυτιληνιών. Το 1994 μεταφέρθηκαν στο Μουσείο Φυσικής Ιστορίας Αιγαίου - Παλαιοντολογικό Μουσείο Μυτιληνιών το οποίο ανέλαβε την φύλαξη και τον εμπλουτισμό τους με νέα ευρήματα.
Οι εκκλησίες του χωριού.
Στους Μυτιληνιούς υπάρχουν πολλές εκκλησίες και ξωκλήσια τα οποία φανερώνουν την μεγάλη ανάπτυξη που είχε παλαιότερα το χωριό καθώς και το έντονο θρησκευτικό αίσθημα των κατοίκων του. Οι πέντε πρώτοι Ναοί είναι ενοριακοί. Επίσης, πλησίον του χωριού των Μυτιληνιών βρίσκεται η μονή της Αγίας Τριάδος.
Παναγία.
Ο Ναός της Παναγίας βρίσκεται κοντά στην κεντρική πλατεία του χωριού και έπειτα από εργασίες που έγιναν το 1971 έγινε τρίκλητος. Με τις εργασίες αυτές προστέθηκε επίσης νέο επιβλητικό Κωδωνοστάσιο το οποίο μπορεί κανείς να το διακρίνει ακόμη και από μεγάλη απόσταση λόγω του μεγάλου του ύψους. Το πραγματικό όμως στολίδι αυτού του ναού είναι το μεγάλο ρολόι που βρίσκεται πάνω από το Κωδωνοστάσιο το οποίο χτυπάει συγκεκριμένες ώρες της ημέρας. Ο εσωτερικός διάκοσμος του ναού είναι πλούσιος με ξυλόγλυπτο τέμπλο εξαιρετικής τέχνης. Διαθέτει παλιές και αξιόλογες εικόνες όπως των Τριών Ιεραρχών (1674), του Ιωάννου του Θεολόγου (1750) και του Αγίου Χαραλάμπους (1750). Ο σεισμός που έπληξε το νησί της Σάμου στις 30 Οκτωβρίου 2020 προξένησε στο ναό μικρές ζημιές οι οποίες αποκαταστάθηκαν άμεσα.
Άγιος Αντώνιος.
Ο Ναός του Αγίου Αντωνίου βρίσκεται στο υψηλότερο μέρος του χωριού γι' αυτό και διακρίνεται από μεγάλη απόσταση. Είναι ο μεγαλύτερος σε χώρο Ναός των Μυτιληνιών. Είναι παλιός αλλά έχει ανακαινιστεί πρόσφατα. Η εικόνα του Αγίου Αντωνίου είναι κλασσικής τεχνοτροπίας. Ο διάκοσμος του ναού είναι καλαίσθητος και σεμνός δίνοντας την αίσθηση της ευλάβειας. Στο Ναό του Αγίου Αντωνίου φυλάσσονται ιερά βιβλία παλαιών εκδόσεων (1689). Ο πρόσφατος σεισμός προξένησε στο Ναό σοβαρές ζημιές οι οποίες ακόμη δεν έχουν αποκατασταθεί και γι' αυτό είναι προσωρινά μη προσβάσιμος για τους πιστούς.
Άγιος Δημήτριος.
Ο Ναός του Αγίου Δημητρίου είναι δίκλητος με πολύ όμορφο διάκοσμο και πολλές εικόνες μεταβυζαντινής τεχνοτροπίας. Από τις πολλές εικόνες που διαθέτει ξεχωρίζει αυτή της Ζωοδόχου Πηγής (1720). Ο Ναός αυτός διαθέτει όμορφο και μεγάλο περίβολο.
Αγία Ματρώνα.
Ο Ναός της Αγίας Ματρώνας βρίσκεται κοντά στην κεντρική πλατεία του χωριού. Ονομάζεται και Χριστός της Γλίστρας διότι το δεύτερο κλίτος του είναι αφιερωμένο στη Γέννηση του Χριστού. Διαθέτει εξαίρετες εικόνες από τις οποίες ξεχωρίζει αυτή της Οσίας Ματρώνας και του Αγίου Χαραλάμπους. Είναι μικρός ναός αλλά διαθέτει εντυπωσιακό διάκοσμο, ιδιαίτερα το πρώτο κλίτος του με τους πέντε εντυπωσιακούς πολυελαίους του. Επίσης ξεχωρίζει το ψηφιδωτό που υπάρχει στο προαύλιο του Ναού. Ο μεγάλος σεισμός της 30ης Οκτωβρίου 2020 κατέστρεψε το μαρμάρινο σταυρό που υπήρχε στην κορυφή του Κωδωνοστασίου του Ναού.
Άγιος Νικόλαος.
Ο Άγιος Νικόλαος είναι ο μικρότερος αλλά και ο αρχαιότερος Ναός των Μυτιληνιών και διαθέτει μεγάλης αξίας τοιχογραφίες λόγω της παλαιότητας τους.
Ναός Γεννήσεως του Χριστού.
Ο Ναός αυτός βρίσκεται στην κεντρική πλατεία του χωριού και λέγεται και Ναός της Βρύσης. Ο Ναός αυτός είναι Προσκυνηματικός, δηλαδή λειτουργιέται μόνο για τάματα, βαπτίσεις, γάμους κλπ. Δυστυχώς υπέστη μεγάλες ζημιές από τον πρόσφατο σεισμό και οι κάτοικοι του χωριού αναμένουν τις εργασίες αποκατάστασης του.
Το Γεννέσιο της Θεοτόκου.
Είναι μικρός ναός που βρίσκεται στη Βορειοδυτική πλευρά του χωριού και ανήκει στη μεγάλη Κυπριακή μονή του Κύκκου.
Ευαγγελισμός της Θεοτόκου.
Ο Ναός αυτός διευθύνεται από το Πατριαρχείο Ιεροσολύμων και αποτελεί μετόχι του. Οι κάτοικοι του χωριού ξέρουν την εκκλησία αυτή ως Βαγγελίστρα.
Ιερά Μονή Αγίας Τριάδας.
Λίγο έξω από το χωριό των Μυτιληνιών, στη θέση Κατραφίλι, βρίσκεται το μοναστήρι της Αγίας Τριάδας. Η εκκλησία αρχικά χτίστηκε από ένα αγρότη στα τέλη του 18ου αιώνα ο οποίος θεώρησε την γέννηση των τριών παιδιών του ως θεϊκό μήνυμα γι' αυτό και την ονόμασε Αγία Τριάδα. Η εκκλησία με το πέρασμα των χρόνων εγκαταλείφτηκε μέχρι το 1815 όπου την επέλεξε ο μοναχός Νεόφυτος για να ασκητέψει. Επειδή ήταν μοναχός της Ιεράς Μονής Ζωοδόχου Πηγής, το μοναστήρι ονομάστηκε και Νέα Ζωοδόχος Πηγή. Είναι το νεότερο Μοναστήρι της Σάμου. Το 1824 άρχισε η ανέγερση των κελιών ενώ το σημερινό Καθολικό ανοικοδομήθηκε το 1905. Ή Ιερά Μονή Αγίας Τριάδος πανηγυρίζει τη Δευτέρα του Αγίου Πνεύματος. Η πρόσβαση είναι ελεύθερη για το κοινό και η είσοδος στο μοναστήρι, όπως και στα περισσότερα μοναστήρια επιτρέπεται μόνο με ευπρεπή ενδυμασία. Το μοναστήρι της Αγίας Τριάδας προσέφερε πολύτιμη βοήθεια στους κατοίκους του χωριού, ειδικά κατά τη διάρκεια του Β' Παγκοσμίου Πολέμου. Πολλοί κάτοικοι έβρισκαν εκεί καταφύγιο και τροφή. Επίσης πολλοί κάτοικοι εργάζονταν εκεί και βοηθούσαν στη συγκομιδή της ελιάς και στους αμπελώνες που είχε στην κατοχή του το Μοναστήρι. Δυστυχώς το Μοναστήρι υπέστη μεγάλες καταστροφές από το μεγάλο πρόσφατο σεισμό και γίνεται μεγάλη προσπάθεια από τους κατοίκους και τους τοπικούς φορείς ώστε οι ζημιές αυτές να αποκατασταθούν.
Υπάρχουν ακόμη αρκετές εκκλησίες και ξωκλήσια στους Μυτιληνιούς όπως η εκκλησία της Αγ. Παρασκευής, η Παναγία η Βροντιανή, οι Άγιοι Ανάργυροι, τα ξωκλήσια του Αη Γιώργη και του Αη Λιά και το ξωκλήσι της Αγίας Κυριακής.
Γενικά, όλες οι εκκλησίες του χωριού από άποψη αρχιτεκτονικού ρυθμού είναι λαϊκής μορφολογίας, τύπου απλής Βασιλικής με σταυρικό ή τρουλλικό σχήμα. Για το λόγο αυτό η εξωτερική τους εμφάνιση δεν εντυπωσιάζει όμως το εσωτερικό τους διάκοσμο είναι πλούσιο και εντυπωσιακό.
Πολιτιστικοί - Αθλητικοί Σύλλογοι.
Οι κάτοικοι των Μυτιληνιών έχουν έντονη παρουσία στα κοινά δρώμενα του χωριού και έχουν ιδρύσει αρκετούς συλλόγους με σκοπό την ανάδειξη και διαφύλαξη των πολιτισμικών και ιστορικών αξιών του τόπου τους.
Πολιτιστικός Σύλλογος των Απανταχού Μυτιληνιών Σάμου.
Ο Πολιτιστικός αυτός σύλλογος ιδρύθηκε από κατοίκους του λεκανοπεδίου Αττικής που κατάγονται από τους Μυτιληνιούς με σκοπό την σύσφιξη και διατήρηση των ηθών και των εθίμων, την αναβίωση πανηγυριών, για ψυχαγωγικούς λόγους καθώς και για την αλληλοβοήθεια φίλων. Εκδίδει την εφημερίδα "Οι Ρίζες μας" όπου αναγράφονται τα νέα και οι εκδηλώσεις του χωριού. Το 2008, ο πρόεδρος και τα μέλη του Διοικητικού συλλόγου, στην προσπάθεια τους να διατηρήσουν την ιστορία των Μυτιληνιών, αποφάσισαν και εκδώσαν ένα φωτογραφημένο συλλεκτικό λεύκωμα το οποίο περιέχει σπάνιο φωτογραφικό υλικό από το χωριό.
Εκπολιτιστικός και Επιμορφωτικός Σύλλογος Μυτιληνιών Σάμου.
Είναι ο Σύλλογος που ενισχύει την πολιτισμική παράδοση του χωριού και περιλαμβάνει:
-Τμήματα Χορού
-Τμήματα Γυμναστικής
-Τμήματα Χορωδίας
Ο Εκπολιτιστικός και Επιμορφωτικός Σύλλογος Μυτιληνιών Σάμου στεγάζεται στο κτήριο του Κέντρου Νεότητας και Φιλίας (ΚΕΝΕΦ).
Στον σύλλογο αυτό ανήκει και η Φιλαρμονική ορχήστρα του χωριού. Σε ένα ειδικά διαμορφωμένο χώρο στον πρώτο όροφο του ΚΕΝΕΦ, οι νέοι του χωριού μαθαίνουν και διδάσκονται μουσική από τους πιο παλιούς και έμπειρους μουσικούς διασφαλίζοντας με αυτό τον τρόπο την συνέχεια της Φιλαρμονικής. Σε όλες τις μεγάλες γιορτές και εκδηλώσεις του χωριού, η Φιλαρμονική ορχήστρα είναι παρούσα ομορφαίνοντας το χωριό με τις όμορφες μελωδίες της. Την περίοδο των Χριστουγέννων, η Φιλαρμονική περιοδεύει αρχικά σε όλο το χωριό και στη συνέχεια στα γύρω κοντινά χωριά παίζοντας τα κάλαντα αλλά και άλλες γιορτινές μελωδίες.
Πνευματικό κέντρο Μυτιληνιών Σάμου.
Στον κεντρικό δρόμο του χωριού βρίσκεται το Πνευματικό Κέντρο Μυτιληνιών]. Κάποτε φιλοξενούσε το Β΄ Δημοτικό Σχολείο ενώ πολύ παλιά ήταν Παρθεναγωγείο.
Λειτούργησε σαν σχολείο μέχρι τις αρχές της δεκαετίας του 80. Από το 1983 μέχρι το 1992 φιλοξένησε τον Εκπολιτιστικό κι Επιμορφωτικό Σύλλογο Μυτιληνιών με τη φιλαρμονική του , τα χορευτικά και πολλές άλλες δραστηριότητες (εκθέσεις ζωγραφικής, έκθεση λαογραφικού υλικού-μουσείο, εκθέσεις υφαντών, χαλκογραφίας, μαρμαρογλυπτικής, διάφορα παιχνίδια, πινγκ-πόνγκ κλπ). Ανακαινίστηκε επί προεδρίας Πολυκράτη Κωνσταντινίδη και παραδόθηκε σαν νομικό πρόσωπο-Πνευματικό Κέντρο το 1998. Από τότε στους χώρους του διοργανώνονται διάφορες εκδηλώσεις από τοπικούς φορείς . Κάτω από το "αέτωμα" της εξώθυρας, υπάρχει εντοιχισμένη στρογγυλή μαρμάρινη πλάκα με ανάγλυφη παράσταση.
ΑΕΣ Φοίνικας Μυτιληνιών.
Ο Α.Ε.Σ Φοίνικας Μυτιληνιών ιδρύθηκε το 1973 και έχει αγωνιστεί τόσο στην Α΄ όσο και στην Β΄ Κατηγορία του Πρωταθλήματος του Νομού Σάμου. Χρησιμοποιεί ως έδρα το Γήπεδο Μυτιληνιών Βασίλειος Καλυμνιός. Τα επίσημα χρώματα του Α.Ε.Σ. Φοίνικα είναι το Μπορντό και το Μπλε. Η ομάδα του Φοίνικα Μυτιληνιών διαθέτει της δική της Ακαδημία όπου μπορούν να συμμετέχουν παιδιά από την ηλικία των 4 χρόνων. Την περίοδο 2017 - 2018 η ομάδα του Φοίνικα ανακηρύχθηκε πρωταθλήτρια στην Β' κατηγορία του τοπικού πρωταθλήματος. Πολλοί επαγγελματίες αλλά και απλοί πολίτες συνδράμουν και βοηθούν τις προσπάθειες της τοπικής ομάδας η οποία συμμετέχει και διοργανώνει συχνά την φημισμένη "γιορτή τηγανίτας".
Εθελοντισμός.
Εθελοντικό Πυροσβεστικό Κλιμάκιο Μυτιληνιών Σάμου.
Λόγω της τοποθεσίας που βρίσκεται το χωριό και της πυκνής βλάστησης που το περιβάλλει, οι κάτοικοι του χωριού των Μυτιληνιών, συναισθανόμενοι την ανάγκη να προστατέψουν το χωριό τους δημιούργησαν πριν πολλά χρόνια ένα εθελοντικό πυροσβεστικό κλιμάκιο. Οι περισσότεροι νέοι του χωριού γίνονται ενεργά μέλη του εθελοντικού αυτού κλιμακίου και κάθε καλοκαίρι είναι σε 24ωρη επιφυλακή προκειμένου να προστατέψουν άμεσα το χωριό όταν εκδηλωθεί πυρκαγιά. Τον χειμώνα, που δεν υπάρχει κίνδυνος εκδήλωσης πυρκαγιών, οι εθελοντές πυροσβέστες του χωριού συντηρούν τα οχήματα και όλο τον εξοπλισμό που διαθέτουν προκειμένου να είναι έτοιμοι για το επόμενο καλοκαίρι. Αξίζει να σημειωθεί ότι το κλιμάκιο διαθέτει το δικό του χώρο ο οποίος τους έχει παραχωρηθεί δωρεάν και περιλαμβάνει γραφείο με όλο τον απαραίτητο εξοπλισμό επικοινωνιών, κλειστή αποθήκη όπου φυλάσσεται όλος ο πυροσβεστικός εξοπλισμός καθώς και μεγάλο πάρκινγκ όπου βρίσκονται σταθμευμένα τα πυροσβεστικά οχήματα. Η συμβολή των εθελοντών πυροσβεστών στο χωριό των Μυτιληνιών αλλά και σε όλο το νησί της Σάμου είναι πολύ μεγάλη. Εκτός της τεράστιας προσφοράς τους στην κατάσβεση πυρκαγιών, βοηθούν στον καθαρισμό των δρόμων και των πλατειών του χωριού, στον απεγκλωβισμό ανθρώπων και ζώων, στο κόψιμο δέντρων και κλαδιών καθώς και στο άνοιγμα μονοπατιών. Επίσης, αξίζει να αναφερθεί ότι οι εθελοντές πυροσβέστες του χωριού, όπως και όλοι οι εθελοντές πυροσβέστες του νησιού, εκπαιδεύονται συχνά από την Πυροσβεστική Υπηρεσία και προτιμώνται στις προκηρύξεις του Πυροσβεστικού σώματος λόγω της εξειδίκευσης και της μεγάλης εμπειρίας που διαθέτουν.
Οι Μυτιληνιοί σήμερα….
Ο σεισμός που έπληξε το νησί της Σάμου τον Οκτώβριο του 2020 δεν έκανε μεγάλες ζημιές στο χωριό των Μυτιληνιών. Υπήρξαν μικρές υλικές ζημιές σε σπίτια, καταστήματα και εκκλησίες. Την μεγαλύτερη ζημιά υπέστη η εκκλησία του Αγίου Αντωνίου η οποία παραμένει κλειστή εως σήμερα καθώς και ο πρώτος όροφος του Δημοτικού σχολείου ο οποίος έχει περιδεθεί προσωρινά για την αποφυγή πτώσης οικοδομικών υλικών. Οι περισσότερες ζημιές έχουν αποκατασταθεί ενώ εκκρεμεί η κατεδάφιση κάποιων πολύ παλιών σπιτιών. Οι Μυτιληνιοί είναι ένα ζωντανό χωριό με δραστήριους κατοίκους. Πολλοί ασχολούνται με αγροτικές εργασίες ενώ υπάρχουν όλων των ειδών εμπορικές επιχειρήσεις που δραστηριοποιούνται στο χωριό καλύπτοντας όλες τις ανάγκες των κατοίκων. Ο πληθυσμός έχει μειωθεί αισθητά σε σχέση με τα προηγούμενα χρόνια. Μειωμένη είναι και η ενασχόληση, ειδικά των νέων, με τις αγροτικές εργασίες. Οι περισσότεροι νέοι του χωριού σπουδάζουν εκτός νησιού και κάποιοι επιλέγουν να ζήσουν σε μεγάλες πόλεις. Τέλος, υπάρχει έκδηλη ανησυχία στους κατοίκους των Μυτιληνιών για την υπό κατασκευή δομή φιλοξενίας μεταναστών που κατασκευάζεται στην περιοχή Ζερβού λίγο έξω από το χωριό.
Βιβλιογραφικές πηγές.
1.      Το χρονικό της Σάμου, Τόμος Ά, Κώστας Γ. Καμπούρης, Αθήναι 1976
2.      Λαογραφικά της Σάμου, Νικολάου Δημητρίου, Αθήνα 1987
3.      Γεωγραφία της Σάμου (Σχολικό βοήθημα), Νικολάου Αλκ. Δημητρίου, Σάμος 1978
4.      Εν Μυτιληνίοις τη... Η ανάπτυξη της καπνοκαλλιέργειας στο χωριό μας, Κούλα Καραμηνά - Πόθου, Αθήνα 1998
5.      Μυτιληνιοί Ιστορία - Λαογραφία, Πρωτοπρεσβυτέρου Ανδρέου Αποστολάκη, Αθήναι 1997
6.      Ένα σχολείο με ιστορία εκατό χρόνων και πάνω...!, Ενημερωτικό φυλλάδιο του 7θέσιου Δημοτικού Σχολείου Μυτιληνιών
7.      Φωτογραφημένη Ιστορία - Οι Μυτιληνιοί Σάμου μέσα από το φακό της φωτογραφικής μηχανής, Σύλλογος των απανταχού Μυτιληνιών Σάμου, Αθήνα 2009
8.      Μουσείο Φυσικής Ιστορίας Αιγαίου - Παλαιοντολογικό Μουσείο - Ίδρυμα Κ&amp;Μ Ζημάλη, Σάμος 2011
9.      Το φυσικό περιβάλλον της Σάμου, Επιστημονική Διημερίδα - Περιφέρεια Βορείου Αιγαίου - Δημόσια κεντρική ιστορική βιβλιοθήκη Σάμου, Σάμος 2016

</doc>
<doc id="69778" url="https://el.wikipedia.org/wiki?curid=69778" title="Αγγλοϊσραηλίτικη θεωρία">
Αγγλοϊσραηλίτικη θεωρία

Με τον όρο Αγγλοϊσραηλίτικη θεωρία αναφέρεται η θεωρία εκείνη κατά την οποία οι Άγγλοι φέρονται ως δήθεν απόγονοι των Εβραίων εκείνων που είχαν αιχμαλωτισθεί από τους Ασσυροβαβυλώνιους το 721 π.Χ. και που με την πάροδο του χρόνου αναμίχθηκαν με τους Σάκκες και τους Σκύθες και ήλθαν και εγκαταστάθηκαν μόνιμα στη Βόρεια Ευρώπη, θεωρούμενοι έτσι ως πρόγονοι των Σαξόνων της Αγγλίας. Καμία όμως ιστορική απόδειξη δεν στηρίζει μια τέτοια θεωρία.
Η ανάπτυξη αυτής της θεωρίας οφείλεται αποκλειστικά στους λεγόμενους Πουριτανούς Άγγλους, από τον 16o αιώνα, στην οποία και τους ώθησε ο εξαιρετικός τους ζήλος στη προσήλωση των κειμένων της Παλαιάς Διαθήκης.

</doc>
<doc id="69779" url="https://el.wikipedia.org/wiki?curid=69779" title="Πάνθεον">
Πάνθεον



</doc>
<doc id="69780" url="https://el.wikipedia.org/wiki?curid=69780" title="Παναγιώτης Κελεσίδης">
Παναγιώτης Κελεσίδης

Ο Παναγιώτης (Τάκης) Κελεσίδης (Σέρρες, 1950) είναι Έλληνας πρώην διεθνής ποδοσφαιριστής, ο οποίος αγωνιζόταν στη θέση του τερματοφύλακα.
Βιογραφία.
Γεννήθηκε το 1950 στις Σέρρες, ξεκίνησε από τον Πανσερραϊκό και το 1972 πήγε στον Ολυμπιακό. Έπαιξε 7 φορές με την εθνική Ελλάδας. Το 1972 σε αγώνα με την Τότεναμ στο Λονδίνο απέκρουσε δύο φορές πέναλτι του Άγγλου Μάρτιν Πήτερς. Τερμάτισε τη σταδιοδρομία του με τα χρώματα της Προοδευτικής (1981-82)

</doc>
<doc id="69781" url="https://el.wikipedia.org/wiki?curid=69781" title="Metal">
Metal



</doc>
<doc id="69782" url="https://el.wikipedia.org/wiki?curid=69782" title="Μέταλ">
Μέταλ



</doc>
<doc id="69783" url="https://el.wikipedia.org/wiki?curid=69783" title="Χέβυ Μέταλ">
Χέβυ Μέταλ



</doc>
<doc id="69785" url="https://el.wikipedia.org/wiki?curid=69785" title="Χέβι μέταλ">
Χέβι μέταλ



</doc>
<doc id="69786" url="https://el.wikipedia.org/wiki?curid=69786" title="Εσωτερισμός">
Εσωτερισμός

Ως εσωτερισμός εν γένει εννοείται η ύπαρξη εσωτερικών πεποιθήσεων ή πίστεων, δηλαδή ιδεών που γίνονται κατανοητές από μικρές συνήθως ομάδες ανθρώπων ή μυημένους ή είναι αποτέλεσμα εγγενούς ενδιαφέροντος. Ο όρος πηγάζει από τη λέξη "ἐσωτερικός", σύνθετη του "ἔσω", που υποδηλώνει την εσωτερικότητα ή μυστικισμό του συστήματος. 
Ο όρος είναι επίσης πιθανό να αναφέρεται στην ακαδημαϊκή μελέτη των εσωτερικών θρησκευτικών συστημάτων και φιλοσοφιών ή στη μελέτη των θρησκευτικών συστημάτων και των φιλοσοφιών, των οποίων οι υποστηρικτές διακρίνουν τις πεποιθήσεις τους, τις πρακτικές και τις εμπειρίες τους από τις εξωτερικές και περισσότερο δογματικές παραδόσεις.
Ως παραδείγματα εσωτερικών θρησκευτικών κινημάτων και φιλοσοφιών αναφέρονται:
Η Αλχημεία, η Αστρολογία, η Ανθρωποσοφία, ο πρώιμος Χριστιανικός μυστικισμός, ο Ελευθεροτεκτονισμός, ο Γνωστικισμός, η Καββάλα, ο Νεοπλατωνισμός, o Ερμητισμός, η Μαγεία, ο Μυστικισμός Μερκαμπά, ο Μεσμερισμός, ο Ροδοσταυρισμός, ο Ταοϊσμός, η Αριθμολογία, ο Σβεντενμποργκιανισμός, η Σαϊεντολογία, ο Πνευματισμός, οι Αλεβίτες, η Θεοσοφία του Γιάκομπ Μπέμε, το θεοσοφικό κίνημα που σχετίζεται με την Ελένα Μπλαβάτσκυ και η Γνωστική Κίνηση του Σαμαέλ Αούν Βεόρ.
Αν και ο εσωτερισμός αναφέρεται ως εξερεύνηση των κρυμμένων νοημάτων και του συμβολισμού διαφόρων φιλοσοφικών, ιστορικών και θρησκευτικών κειμένων, τα ίδια κείμενα απαντώνται στις δεσπόζουσες θρησκείες. Για παράδειγμα, η Βίβλος και το Τορά θεωρούνται και αναφέρονται από τις σχετικές ομάδες ως εσωτερικά κείμενα.

</doc>
<doc id="69788" url="https://el.wikipedia.org/wiki?curid=69788" title="Μιχάλης Κρητικόπουλος">
Μιχάλης Κρητικόπουλος

Ο Μιχάλης Κρητικόπουλος (3 Ιανουαρίου 1946 – 20 Ιουλίου 2002) ήταν Έλληνας διεθνής ποδοσφαιριστής. Απεβίωσε με ανακοπή καρδιάς μετέχοντας σε αγώνα παλαιμάχων του Ολυμπιακού Πειραιώς στην Άνδρο. Το όνομά του φέρει σήμερα το δημοτικό γήπεδο Καισαριανής.
Ποδοσφαιρική σταδιοδρομία.
Σε συλλογικό επίπεδο.
Γεννήθηκε στην Καισαριανή. Διακρίθηκε ιδιαίτερα αγωνιζόμενος για τους πειραϊκούς συλλόγους Εθνικό και Ολυμπιακό. Τον διέκρινε μεγάλη ικανότητα στο σκοράρισμα και με 83 τέρματα πρωταθλήματος (σε 187 εμφανίσεις), εξακολουθεί να αποτελεί τον 6ο σκόρερ των "Ερυθρόλευκων" στην Α΄ Εθνική κατηγορία, ενώ παρότι μικρόσωμος θεωρείται από τους καλύτερους κεφαλοσφαιριστές στην Ελλάδα με 60 περίπου γκολ. Το 1984 γύρισε στονΠαναιγιάλειο, όπου αγωνίστηκε στην Γ΄ Εθνική ως παίκτης-προπονητής και έκλεισε την μεγάλη του καριέρα.
Στις εθνικές ομάδες.
Αγωνίστηκε 28 φορές για την Ανδρών Ελλάδας, 17 ως παίκτης του Εθνικού και 11 του Ολυμπιακού, σημειώνοντας 3 τέρματα. Κατέκτησε το Παγκόσμιο κύπελλο ΣΙΣΜ 1968 με την ομάδα Ενόπλων.
Επίσης, μετείχε στην εθνική Ελπίδων που κατέκτησε το αντίστοιχο Βαλκανικό κύπελλο το 1969.
Τίτλοι-διακρίσεις.
Με τα αντιπροσωπευτικά συγκροτήματα
Με τον Ολυμπιακό

</doc>
<doc id="69790" url="https://el.wikipedia.org/wiki?curid=69790" title="Απόστολοι">
Απόστολοι



</doc>
<doc id="69792" url="https://el.wikipedia.org/wiki?curid=69792" title="Ο Εξορκιστής">
Ο Εξορκιστής

Ο Εξορκιστής (πρωτότυπος τίτλος: The Exorcist) είναι κινηματογραφική ταινία του 1973, Αμερικανικής παραγωγής. Ανήκει στην κατηγορία ταινιών τρόμου / θρίλερ και είναι βραβευμένη με 2 βραβεία Όσκαρ. Ήταν η πιο επιτυχήμενη και εμπορική ταινία τρόμου για πάνω από 40 χρόνια, εως το 2017 που εκθρονίστηκε από Το Αυτό.(χωρίς να λάβουμε υπόψιν τον πληθωρισμό και την διαφορά των τιμών των εισιτηρίων μεταξύ 1973-2017.Ο Εξορκιστής παραμένει πρώτος με $998,710,500 μόνο στις Η.Π.Α.χωρίς να συμπεριλάβουμε και τις διεθνείς εισπράξεις που είναι περίπου ισόποσες με τις Αμερικανικές 
Το 2010 η ταινία χαρακτηρίστηκε από την Βιβλιοθήκη του Κογκρέσου ως «πολιτιστικά, αισθητικά και ιστορικά σημαντική» και επιλέχθηκε να ενταχθεί στο Εθνικό Μητρώο Κινηματογράφου των Ηνωμένων Πολιτειών Αμερικής.
Υπόθεση.
Το σενάριο είναι εμπνευσμένο από το ομώνυμο μυθιστόρημα του Γουίλιαμ Πίτερ Μπλάτυ (William Peter Blatty), και αφορά την κατάληψη ενός κοριτσιού από δαιμονικό πνεύμα και τις απεγνωσμένες προσπάθειες της μητέρας της για να τη σώσει μέσω εξορκισμών από διάφορους ιερείς.
Όπως παρατηρεί ο καθηγητής της ιστορίας στο Πανεπιστημίου του Παρισιού, Robert Muchembled, στην ταινία ο Εξορκιστής, όπως και σε άλλες παρόμοιες, οι νέοι γίνονται οι ευνοούμενοι φορείς του κακού. Το γεγονός αυτό «φανέρωνε πως υπήρχε δυσκολία στη μεταβίβαση των ρόλων σε μια κοινωνία που βρισκόταν σε σύγχηση, καθώς και έντονη ενοχή στις γενιές των ενηλίκων, που θεωρούν ότι εγκαταλείπουν στις επερχόμενες γενιές μόνο ερείπια και ότι αυτό, αναπόφευκτα, θα προκαλέσει το μίσος των κληρονόμων ενός τέτοιου κόσμου»
Άλλες πληροφορίες.
Το βιβλίο στο οποίο είχε βασιστεί η ταινία πούλησε στις ΗΠΑ περίπου έξι εκατομμύρια αντίτυπα.
Εκδοχές.
Το 2000 ο σκηνοθέτης Γουίλιαμ Φρίντκιν και ο σεναριογράφος Γουίλιαμ Πήτερ Μπλάτυ αποφάσισαν να προσθέσουν άλλα 11 λεπτά υλικό στην ταινία με επεξεργασμένο ήχο και εικόνα και να την προβάλλουν στον κινηματογράφο.Η εκδοχή αυτή ονομάστηκε "Extended Director's Cut".
Ο εξορκισμός του 1949.
Το μυθιστόρημα του Γουίλιαμ Πίτερ Μπλάτυ είναι εμπνευσμένο από εξορκισμό, ο οποίος πραγματοποιήθηκε στις ΗΠΑ το 1949. 
Στις 26 Ιανουαρίου 1949 πέθανε στο Cottage City κοντά στη Ουάσινγκτον η θεία του Roland Doe (γεννηθείς το 1935), ο οποίος, προφανώς επηρεασμένος από τον θάνατό της άλλαξε συμπεριφορά με τέτοιο τρόπο ώστε να «διαπιστωθεί» ότι δαίμονες έχουν αναλάβει το έλεγχο του προσώπου του. 
Από την πλευρά της μητέρας του είχε δεχτεί αυστηρά θρησκευτική ανατροφή ενώ η θεία του τον είχε μάθει περί αποκρυφισμού και χρήσης της πνευματιστικής δέλτου ("Ouija board"). Ψάχνοντας για βοήθεια, η μητέρα του απευθύνθηκε αρχικά στον ρωμαιοκαθολικό ιερέα Albert Hughes της εκκλησίας St. James της γειτονικής πόλης Μάουντ Ράινερ. Στις 11 Μαρτίου ο Roland Doe δέχτηκε πρώτη φορά την επίσκεψη του εξορκιστή Γουίλιαμ Σ. Μπόουντερν και των βοηθών του Ρέιμοντ Φ. Μπίσοπ και Walter Halloran. 
Στις 16 Μαρτίου ο Αρχιεπίσκοπος Τζόζεφ Ε. Ρίτερ έδωσε την άδεια του να πραγματοποιηθεί εξορκισμός, ο οποίος διάρκεσε μέχρι την 18 Απριλίου.
Στις 20 Αυγούστου 1949 ο εξορκισμός δημοσιεύτηκε σε άρθρο της εφημερίδας Washington Post. Αυτό θα διαβάσει αργότερα ο τότε εικοσάχρονος Γουίλιαμ Πίτερ Μπλάτυ, φοιτητής του πανεπιστημίου Τζώρτζταουν και θα του σταθεί έμπνευση για μυθιστόρημά του.
Συνέχειες και πρίκουελ.
Την ταινία ακολούθησαν αρκετές συνέχειες και πρίκουελ, καμιά όμως από αυτές δεν είχε ανάλογη επιτυχία. Αυτές είναι:
Πρίκουελ.
Και τα δύο πρίκουελ έχουν το ίδιο σενάριο.

</doc>
<doc id="69793" url="https://el.wikipedia.org/wiki?curid=69793" title="Γκόζο">
Γκόζο

Ο Γαύλος ή Γκόζο είναι το δεύτερο σε μέγεθος και σε πληθυσμό νησί του συμπλέγματος των νησιών της Μάλτας. Στα μαλτέζικα, το νησί αποκαλείται Għawdex (προφέρεται áw-desh). 
Έχει έκταση 67 τ.χλμ. και 31.053 κατοίκους, από τους οποίους 6.414 διαμένουν στην πρωτεύουσα Βικτώρια.
Το νησί Γαύλος έχει συνδεθεί με την Ωγυγία, το νησί κατοικία της νύμφης Καλυψώς στην Οδύσσεια του Ομήρου. Στην ιστορία αυτή, η Καλυψώ, με μεγάλες υπερφυσικές δυνάμεις και ερωτευμένη με τον Οδυσσέα, τον κρατά αιχμάλωτο για αρκετά χρόνια, μέχρι να τον αφήσει τελικά να συνεχίσει το ταξίδι του στο σπίτι.

</doc>
<doc id="69800" url="https://el.wikipedia.org/wiki?curid=69800" title="Δολό Ιωαννίνων">
Δολό Ιωαννίνων

Το Δολό είναι ένα από τα σαράντα χωριά που ανήκουν στα Πωγωνοχώρια της Ηπείρου, χτισμένο στο όρος Κουτσόκρανο σε υψόμετρο 800 μέτρα και από το 1967 ανακηρυγμένος παραδοσιακός οικισμός.
Ιστορία - Γεωγραφία.
Το Δολό βρίσκεται στα σύνορα της Ελλάδας με την Αλβανία, δίπλα στο φαράγγι του Κουβαρά, μία περιοχή ιδιαίτερου φυσικού κάλλους (Τ.Ι.Φ.Κ.), ιδανική για τους λάτρεις του περιπατητικού τουρισμού. Πρόκειται για απότομο και βαθύ φαράγγι, με πυκνή βλάστηση και πολλά νερά, που περνάει κάτω από το χωριό και το οποίο έχει σχηματιστεί από τον ποταμό Κουβαρά, την αρχή του ποταμού Δρίνου. Απέχει 72 χλμ. ΒΔ. από τα Ιωάννινα, 38 χλμ. ΒΔ. από το Καλπάκι (έδρα του Δήμου) και 8 χλμ. από την Πωγωνιανή.
Το Δολό - το πρώτο όνομά του ήταν Δελή (σλάβικα) που σημαίνει κάτι το χαμηλό και το κάτω σε σύγκριση με το υψηλό του ευρισκόμενο ορεινό συγκρότημα - βρίσκεται στα κράσπεδα του ορεινού συγκροτήματος που ονομάζεται Κουτσόκρανο και κάτω από το ύψωμα του Αγίου Χριστοφόρου. Ο παλιός συνοικισμός, ίσως να ήταν στη θέση που είναι σήμερα γνωστή ως "χαλάσματα" και η οποία πριν πάθει καθίζηση θα ήταν ισόπεδη με την πλαγιά "Παρακάτωνα". Η έλλειψη μαρτυριών μας αναγκάζει να προσφύγουμε στις κατασπαρμένες παραδόσεις για να φτάσουμε στο 1030 που αναφέρεται "χώρα Δολού" στον πίνακα δωρητών της Μονής Παναγίας Μολυβδοσκέπαστης (Ηπειρωτική Εστία, 1966, σ.349-353)
Κεντρική Εκκλησία.
Η ανέγερση της κεντρικής εκκλησίας προς τιμή του Αγίου Νικολάου έγινε το 1814. Στη θέση της σημερινής εκκλησίας υπάρχουν σημάδια παλιών μνημάτων. Χτίστηκε στη θέση παλιότερης εκκλησίας, την οποία το 1740 τη μεγάλωσαν. Η οικοδομή έγινε λίθινη, στέρεη με μικρά παράθυρα. Εσωτερικά χωρίζεται στο Άγιο Βήμα, ανδρωνίτη και γυναικωνίτη.
Σχολεία.
Γύρω στα 1760 μπορούμε να υπολογίσουμε την ύπαρξη δασκάλου στο Δολό, τον Παπά-Μπέλλο, ο οποίος γνώριζε γραφή και ανάγνωση και δίδασκε στον νάρθηκα της πρώτης εκκλησίας. Το 1824 χτίστηκε το πρώτο σχολικό κτίριο πάνω από την εκκλησία. Το 1848 χτίστηκε δίπλα μεγαλύτερο κτίριο. Το 1874 με 1880 χτίστηκε παραπλεύρως νέο διώροφο κτίριο. Το 1886 φοιτούσαν στο σχολείο 70-80 αγόρια και κορίτσια.
Αξιοθέατα.
Βόρεια από το χωριό, σε απόσταση περίπου 2 χλμ. και κοντά στην επαρχιακή οδό Πωγωνιανής - Δολού βρίσκεται ο παλιός νερόμυλος και το πέτρινο "γεφύρι της Νονούλως", το οποίο σύμφωνα με πληροφορίες κατασκευάστηκε μετά από ενέργειες και δαπάνη κάποιας δραστήριας Πωγωνίσιας γυναίκας με το όνομα Νονούλω. Και τα δύο, μαζί με το παλαιό μονοπάτι Δολό - Γεφύρι "Νονούλως" - Πωγωνιανή, από το 1997 έχουν χαρακτηριστεί ιστορικά διατηρητέα μνημεία γιατί "αποτελούν χαρακτηριστικά δείγματα λαϊκής προβιομηχανικής αρχιτεκτονικής, άρρηκτα συνδεδεμένα με τις μνήμες των κατοίκων σημαντικά για τη μελέτη της εξέλιξης της αρχιτεκτονικής της περιοχής".
Διοικητικά.
Το χωριό, μετά την απελευθέρωση, αναφέρεται επίσημα το 1919 στο ΦΕΚ 184Α - 19/08/1919 να ορίζεται έδρα της ομώνυμης κοινότητας. Σύμφωνα με το σχέδιο Καλλικράτης, μαζί με την Πωγωνιανή, τους Δρυμάδες και το Σταυροσκιάδι αποτελούν τη δημοτική ενότητα Πωγωνιανής που ανήκει στο του Δήμου Πωγωνίου και σύμφωνα με την απογραφή 2011 έχει 60 μόνιμους κατοίκους.

</doc>
<doc id="69801" url="https://el.wikipedia.org/wiki?curid=69801" title="Verner Panton">
Verner Panton



</doc>
<doc id="69802" url="https://el.wikipedia.org/wiki?curid=69802" title="Πέτρος Καραβίτης">
Πέτρος Καραβίτης

Ο Πέτρος Καραβίτης (11 Μαρτίου 1952) είναι Έλληνας παλαίμαχος διεθνής ποδοσφαιριστής, ο οποίος αγωνιζόταν κυρίως ως μέσος (αν και κατά καιρούς είχε χρησιμοποιηθεί και ως αμυντικός).
Καριέρα.
Σε συλλογικό επίπεδο.
Ξεκίνησε το ποδόσφαιρο από τον Α.Ο. Χαϊδαρίου και το 1968 βρέθηκε στις ακαδημίες του Ολυμπιακού έναντι 30.000 δραχμών. Προωθήθηκε στην πρώτη ομάδα την περίοδο 1971-72 από τον τότε προπονητή του συλλόγου Λάκη Πετρόπουλο. Το 1981 αγωνίστηκε στην ΑΕΚ για μία περίοδο (1981-82), ενώ στη συνέχεια αγωνίστηκε για δύο χρόνια στην Β΄ Εθνική με τη φανέλα της Προοδευτικής, όπου και ολοκλήρωσε την επαγγελματική ποδοσφαιρική του καριέρα. Τις σεζόν 1984-85 και 1985-86 αγωνίσθηκε στο τοπικό πρωτάθλημα Ε.Π.Σ. Αθηνών με τα χρώματα του Α.Ο. Χαϊδαρίου, προσφέροντας παράλληλα και τις υπηρεσίες του σαν τεχνικός και το 1986 αποσύρθηκε επίσημα σαν ποδοσφαιριστής αγωνιζόμενος με τη φανέλα της ομάδας που ξεκίνησε. 
Στην εθνική ομάδα.
Υπήρξε 10 συνολικά φορές διεθνής με την εθνική Ελλάδας, σημειώνοντας τρία γκολ, την περίοδο 1975-79. Το ντεμπούτο του πραγματοποιήθηκε στις 30 Δεκεμβρίου 1975, στον εκτός έδρας φιλικό αγώνα (διεξήχθη στη Φλωρεντία) με την Ιταλία, όταν υπό τις οδηγίες του Αλκέτα Παναγούλια ξεκίνησε ως βασικός. Υπήρξε επίσης μέλος της εθνικής Ελπίδων, η οποία το 1971 κατέκτησε το 4ο Βαλκανικό Κύπελλο.

</doc>
<doc id="69803" url="https://el.wikipedia.org/wiki?curid=69803" title="The Simpsons">
The Simpsons

Το The Simpsons είναι αμερικανική σειρά κινουμένων σχεδίων που δημιουργήθηκε από τον Ματ Γκρέινιγκ για το τηλεοπτικό κανάλι Fox. Οι "Simpsons" προβλήθηκαν για πρώτη φορά στις 17 Δεκεμβρίου του 1989 και συνεχίζουν να προβάλλονται έως σήμερα σε διάφορα τηλεοπτικά δίκτυα παγκοσμίως. Είναι από τις μακροβιότερες σειρές κινουμένων σχεδίων στην ιστορία της τηλεόρασης, ενώ αναδείχτηκαν ως η μακροβιότερη τηλεοπτική σειρά σε ώρα υψηλής τηλεθέασης της αμερικανικής τηλεόρασης. Έχουν μεταδοθεί πάνω από 660 επεισόδια, ενώ ο 30ος κύκλος μεταδίδεται την τηλεοπτική περίοδο 2018-19. Τον Ιούλιο του 2007 προβλήθηκε η κινηματογραφική ταινία "", η οποία έκανε εισπράξεις 527 εκατομμυρίων δολαρίων παγκοσμίως. Το 2011 ανακοινώθηκε ότι η σειρά θα έχει άλλες 2 σεζόν (24+25). Η 26η σεζόν έκανε πρεμιέρα στις 28 Σεπτεμβρίου του 2014 και ολοκληρώθηκε στις 17 Μαΐου του 2015. Στις 4 Μαΐου του 2015, η σειρά ανανεώθηκε για 27η και 28η σεζόν, οι οποίες έκαναν πρεμιέρα στις 27 Σεπτεμβρίου του 2015 και 25 Σεπτεμβρίου του 2016, αντίστοιχα.
Έχει αποσπάσει 25 βραβεία Έμμυ, 22 Βραβεία Anny κι ένα Βραβείο Peabody. Σύμφωνα με το περιοδικό "Time" (τεύχος 31 Δεκεμβρίου 1999), οι Simpsons είναι η καλύτερη σειρά του 20ού αιώνα. Στις 14 Ιανουαρίου του 2000, η οικογένεια Simpsons απέκτησε το δικό της αστέρι στο Hollywood Walk of Fame. Χαρακτηριστικές εκφράσεις όπως το «D'Oh!» του Homer έχουν αποκτήσει δικό τους λήμμα στο λεξικό. Η σειρά περιγράφει με σατιρικό τρόπο τη ζωή μια τυπικής αμερικανικής οικογένειας την οποία αποτελούν ο Homer, η Marge, o Bart, η Lisa και η Maggie. Η σειρά διαδραματίζεται στην φανταστική πόλη του Springfield.
Η επίδραση των Simpsons στην αμερικάνικη αλλά και στην παγκόσμια κουλτούρα είναι μεγάλη. Τα σενάρια, εκτός από το ευφυές χιούμορ έχουν και πολλές δόσεις σάτιρας της αμερικανικής και γενικά της σύγχρονης κοινωνίας, με κριτική σε πολλά επίπεδα. Θέματα όπως η ομοφοβία, ο αλκοολισμός, ο εθνικισμός μέχρι και η συμπεριφορά προέδρου Μπους έχουν περάσει από επεισόδια της σειράς. Διάδοχοι της σειράς μπορούν να θεωρηθούν σειρές όπως οι "South Park", "Family Guy" και "Futurama" (επίσης δημιουργήματα του Ματ Γκρέινινγκ).
Ιστορία.
Ο Γκρέινινγκ οραματίστηκε τους Simpsons όταν έπρεπε να προτείνει μια νέα σειρά κινουμένων σχεδίων μικρού μήκους, με τον παραγωγό Τζέιμς Λ. Μπρουκς, που θα γινόταν ένθετο κομμάτι του βαριετέ "The Tracey Ullman Show". Πρότεινε μια δυσλειτουργική οικογένεια στην οποία έδωσε ονόματα από τη δική του οικογένεια και στη θέση του εαυτού του, έδωσε το όνομα του Bart, που είναι αναγραμματισμός της λέξης brat (κακομαθημένο).
Τα βίντεο μικρού μήκους με την οικογένεια Σίμσονς ξεκίνησαν να παίζουν στο "The Tracey Ullman Show" στις 19 Απριλίου 1987. Μετά από τρεις κύκλους, η Fox έδωσε στους Σίμσονς τη δική τους αποκλειστική σειρά, που έκανε από πολύ νωρίς μεγάλη επιτυχία.
Χαρακτήρες.
Οι βασικοί χαρακτήρες της σειράς είναι η οικογένεια Simpsons, η οποία αποτελείται από τους Homer, Marge, Bart, Lisa και Maggie. Συχνές παρουσίες έχουν και άλλοι, όπως ο παππούς Abe, o Milhouse (φίλος του Bart), ο Krusty ο Κλόουν, ο Ned Flanders (γείτονας του Homer), ο κος Burns, ο Sideshow Bob και ο Moe Szyslak (ιδιοκτήτης του μπαρ όπου συχνάζει ο Homer). Σε πολλά επεισόδια συμμετέχουν και ως καλεσμένοι μεγάλες διασημότητες των ΜΜΕ και όχι μόνο, μουσικοί όπως οι U2, οι Metallica, ο Μάικλ Τζάκσον, ή ακόμα και γνωστοί επιστήμονες όπως ο Στήβεν Χώκινγκ. Κατά κανόνα, τα πραγματικά άτομα δίνουν τις φωνές τους στα κινούμενα σχέδια που παρουσιάζονται στην σειρά.
Κόμικς.
Η μεγάλη επιτυχία της σειράς οδήγησε και τη μεταφορά της σε κόμικς. Από το 1993 έως σήμερα, η εταιρεία Bongo Comics εκδίδει στην Αμερική περιοδικά με τους δημοφιλείς ήρωες. Από τότε, έχει κυκλοφορήσει μια πλειάδα τίτλων, με κυριότερους το "Simpsons Comics" (1993 έως σήμερα), το "Bart Simpson Comics" (2000 έως σήμερα), το "Bart Simpson's Treehouse of Horror" (1995 έως σήμερα) και άλλους.
Κριτικές.
Στη Ρωσία η σειρά προβαλλόταν το πρωί σε ένα κανάλι μαζί με το "South Park", αλλά απαγορεύτηκε, γιατί περιλάμβανε μια παρωδία του "Τομ και Τζέρι".

</doc>
<doc id="69804" url="https://el.wikipedia.org/wiki?curid=69804" title="Λατινική αυτοκρατορία">
Λατινική αυτοκρατορία



</doc>
<doc id="69806" url="https://el.wikipedia.org/wiki?curid=69806" title="Ουράνιο τόξο">
Ουράνιο τόξο

Οι επιστήμονες μελετούν ακόμη το ουράνιο τόξο. Ο Καρλ Μπ. Μπόγιερ παρατηρεί: «Μέσα σε μια σταγόνα βροχής η αλληλεπίδραση της ενέργειας του φωτός με την ύλη είναι τόσο στενή ώστε οδηγούμαστε κατευθείαν στην κβαντομηχανική και στη θεωρία της σχετικότητας. . . . Αν και γνωρίζουμε αρκετά πράγματα για το πώς σχηματίζεται το ουράνιο τόξο, λίγα είναι αυτά που έχουμε μάθει για το πώς γίνεται αντιληπτό».—Το Ουράνιο Τόξο, από το Μύθο στα Μαθηματικά (The Rainbow, From Myth to Mathematics), 1959, σ. 320, 321.Η πρώτη Βιβλική αναφορά σε ουράνιο τόξο βρίσκεται στην αφήγηση της διαθήκης που έκανε ο Θεός με τον Νώε και τους απογόνους του όταν οι επιζώντες από τον Κατακλυσμό βγήκαν από την κιβωτό. (Γε 9:8-17· Ησ 54:9, 10) Αυτό το υπέροχο θέαμα θα ήταν από μόνο του καθησυχαστικό για τον Νώε και την οικογένειά του και θα αποτελούσε σημείο ειρήνης για αυτούς.Πολλές απόψεις έχουν διατυπωθεί ως προς το αν αυτή ήταν η πρώτη φορά που οι άνθρωποι έβλεπαν ουράνιο τόξο. Μερικοί σχολιαστές έχουν ισχυριστεί πως είχαν εμφανιστεί ουράνια τόξα και προηγουμένως και πως το γεγονός ότι ο Θεός “έδωσε” τότε το ουράνιο τόξο σημαίνει στην πραγματικότητα ότι “προσέδωσε” μια ιδιαίτερη έννοια ή σημασία σε ένα προϋπάρχον φαινόμενο. Πολλοί από τους υποστηρικτές αυτής της άποψης πιστεύουν ότι ο Κατακλυσμός ήταν μόνο τοπικός ή ότι δεν άλλαξε ουσιαστικά την ατμόσφαιρα.Εντούτοις, αυτή είναι η πρώτη μνεία ουράνιου τόξου, αν είχε δε εμφανιστεί πρωτύτερα ουράνιο τόξο, τότε δεν θα είχε πραγματική βαρύτητα το γεγονός ότι ο Θεός το κατέστησε εξέχον σημείο της διαθήκης του. Θα ήταν κάτι το συνηθισμένο, όχι ένα καταφανές ορόσημο μιας αλλαγής, μιας καινούριας εξέλιξης. Πηγή: βιβλίο «Ενοραση, τόμος 2, σελίδες 550-551.
Εμφάνιση.
Το φαινόμενο εμφανίζεται όταν οι ακτίνες του ήλιου πέφτουν πάνω σε σταγονίδια βροχής στην ατμόσφαιρα της Γης και αποτελεί ένα παράδειγμα διάθλασης, μετά από ανάκλαση. Το κάθε χρώμα (δηλαδή κάθε μήκος κύματος) διαθλάται υπό διαφορετική γωνία μέσα στα σταγονίδια (που δρουν σαν μικρά πρίσματα), παθαίνει διαφορετική εκτροπή κι έτσι το ορατό λευκό φως αναλύεται στα διάφορα χρώματα που το συνθέτουν, δηλαδή στο φάσμα του. Έτσι εμφανίζεται το φάσμα του ηλιακού φωτός ως ένα πολύχρωμο τόξο, με το κόκκινο χρώμα να κυριαρχεί στην εξωτερική του πλευρά, και το ιώδες στην εσωτερική. Η διαφορετικότητα της γωνίας του κάθε μήκους κύματος (χρώματος) και του σχήματος των σταγονιδίων εξηγεί και το τοξοειδές σχήμα του φαινομένου και όχι κάποιο άλλο.
Ιστορία.
Στα 578 π.χ., ο Αναξιμένης, Έλληνας φιλόσοφος, παρατήρησε τη σχέση μεταξύ του Ουράνιου Τόξου και του Ήλιου. Αντί να αποδώσει το Τόξο σε ουράνιες δυνάμεις, πρότεινε ότι τα σύννεφα αλλάζουν την πορεία του ηλιακού φωτός και παράγουν το Τόξο των χρωμάτων.
Πρώτος ο Αριστοτέλης συνέλαβε την ιδέα ότι το ουράνιο τόξο δεν είναι υλικό αντικείμενο που κρέμεται από τον ουρανό, αλλά ένα φυσικό φαινόμενο. Χρησιμοποίησε προσεκτικά την τότε γεωμετρία, αλλά λάθος νόμους ανάκλασης, για να εξάγει το κυκλικό σχήμα του Τόξου. Σταδιακά, οι ενασχολούμενοι με αυτό λόγιοι και φιλόσοφοι άρχισαν να συνειδητοποιούν ότι τόσο το φαινόμενο της ανάκλασης όσο και εκείνο της διάθλασης είχαν κάποιας μορφής σχέση με το φαινόμενο του Ουράνιου Τόξου. Την πρώτη ικανοποιητική εξήγηση έδωσε ο Καρτέσιος κατά τον 18ο αιώνα. Σύμφωνα με την θεωρία του το ουράνιο τόξο παράγεται από τις ακτίνες που πέφτουν πάνω στα σταγονίδια και που ανακλούνται στην εσωτερική τους επιφάνεια τουλάχιστον μια φορά. 
Κατά ένα γνωστό ευρωπαϊκό μύθο, στη βάση του ουράνιου τόξου ένα τσουκάλι γεμάτο χρυσάφι περιμένει όποιον καταφέρει να φτάσει εκεί, πράγμα φυσικά αδύνατο καθώς το ουράνιο τόξο είναι οφθαλμαπάτη που δεν εντοπίζεται στο χώρο.
Τα χρώματα.
Αν και τα ουράνια τόξα εμφανίζουν μια ευρεία γκάμα χρωμάτων, τα πιο ευδιάκριτα είναι το κόκκινο, το κίτρινο, το μπλε, δηλαδή τα βασικά χρώματα και το ιώδες , το πράσινο, το βιολετί και το πορτοκαλί, και το ροζ. Το ουράνιο τόξο στην πραγματικότητα είναι συνεχές φάσμα και εμφανίζονται και όλες οι ενδιάμεσες αποχρώσεις των παραπάνω χρωμάτων.

</doc>
<doc id="69808" url="https://el.wikipedia.org/wiki?curid=69808" title="ΠΑΟ Βάρδας">
ΠΑΟ Βάρδας



</doc>
<doc id="69809" url="https://el.wikipedia.org/wiki?curid=69809" title="Ζώδιο (αστρολογία)">
Ζώδιο (αστρολογία)

Για τους μελετητές της αστρολογίας και μόνο, τα ζώδια είναι 12 "ενεργειακά τμήματα" (ίσα μεταξύ τους) στα οποία χωρίζεται ο Ζωδιακός Κύκλος, και τα οποία υποτίθεται κατά κάποιο παραεπιστημονικά εξηγούμενο ή "ανεξήγητο" τρόπο επηρεάζουν τα ανθρώπινα φαινόμενα ή συμβάντα ή δραστηριότητες. 
Το πρώτο ζώδιο είναι ο Ιχθύς (οι 0 μοίρες αυτού του ζωδίου συμπίπτουν με το σημείο γ). Η σειρά των 12 ζωδίων είναι η εξής:
Στην ετήσια φαινομενική του κίνηση γύρω από τη Γη, ο Ήλιος περνάει διαδοχικά και από τα δώδεκα ζώδια και χρειάζεται περίπου ένα μήνα για να διανύσει κάθε ένα από αυτά. Ανάλογα με το ζώδιο στο οποίο βρισκόταν ο Ήλιος τη στιγμή της γέννησης ενός ατόμου οι μελετητές της αστρολογίας κατατάσσουν το άτομο σε ένα ζώδιο. Για παράδειγμα αν κάποιος γεννήθηκε αρχές Οκτώβρη, που ο Ήλιος βρίσκεται στο ζώδιο του Ζυγού, τότε "είναι" Ζυγός.
Συχνά γίνεται μία σύγχυση ανάμεσα στα ζώδια και στους "ζωδιακούς αστερισμούς". Στην πραγματικότητα, πρόκειται για δύο τελείως διαφορετικά πράγματα. Τα ζώδια τα τους αστρολόγους είναι άυλα και αόρατα, 12 "ενεργειακές πύλες" που περιβάλλουν τη Γη. Οι ζωδιακοί αστερισμοί είναι υλικοί και εμφανείς στον ουρανό (οι αστερισμοί του Κριού, του Ταύρου κ.λ.π. που μπορούν να παρατηρηθούν την κατάλληλη εποχή στον νυκτερινό ουρανό). Την εποχή που γεννιόταν η Ωροσκοπιακή Αστρολογία (περίπου πριν 2.000 χρόνια) τα ζώδια συνέπιπταν με τους ζωδιακούς αστερισμούς (πίσω από το ζώδιο του Κριού φαινόταν τότε στον ουρανό ο αστερισμός του Κριού, πίσω από το ζώδιο του Ταύρου ο αστερισμός του Ταύρου κ.ο.κ.) Εξαιτίας όμως της μετάπτωσης των Ισημεριών ολόκληρος ο Ζωδιακός Κύκλος μετακινήθηκε και πίσω από το ζώδιο του Κριού σήμερα έχει αρχίσει να μπαίνει ο ζωδιακός αστερισμός του Υδροχόου.

</doc>
<doc id="69810" url="https://el.wikipedia.org/wiki?curid=69810" title="Ζωδιακός κύκλος">
Ζωδιακός κύκλος

Ο Ζωδιακός Κύκλος, ή απλά Ζωδιακός, είναι η ζώνη του ουρανού που περικλείει τους 13 αστερισμούς που βρίσκονται επί της εκλειπτικής. Η εκλειπτική είναι η φαινομενική διαδρομή που εμφανίζει να διαγράφει ο ήλιος, σε σχέση με την (ακίνητη) θέση των άστρων, κατά τη διάρκεια του χρόνου. Μια σχετικά στενή ζώνη ή εκλειπτικός δακτύλιος περικλείει επίσης τη φαινομενική διαδρομή όλων των πλανητών, εκτός από του Πλούτωνα. Το οποίο συμβαίνει διότι στην πραγματικότητα οι τροχιές όλων των πλανητών (εκτός του Πλούτωνα) γύρω από τον ήλιο βρίσκονται επί (σχεδόν) του ίδιου επιπέδου, του λεγόμενου εκλειπτικού επιπέδου. 
Οι αστερισμοί του Ζωδιακού Κύκλου.
Αρχικά, ο Ζωδιακός Κύκλος χωριζόταν σε 12 τομείς των 30°, κάθε ένας από τους οποίους περιελάμβανε έναν αστερισμό. Το 1930, με την επίσημη υιοθέτηση των νέων ορίων των 88 αστερισμών της ουράνιας σφαίρας από την Διεθνή Αστρονομική Ένωση, εντός του ζωδιακού κύκλου εισχώρησε και η περιοχή του αστερισμού του Οφιούχου.
Σήμερα, οι αστερισμοί του Ζωδιακού είναι οι εξής: 
Ο Ζωδιακός Κύκλος στην αστρολογία.
Στην αστρολογία, ο Ζωδιακός Κύκλος χωρίζεται σε 12 ίσα τμήματα, στα γνωστά ως ζώδια. Από τον αστρολογικό Ζωδιακό Κύκλο απουσιάζει ο αστερισμός του Οφιούχου. Δηλαδή από τους 13 αστερισμούς που βρίσκονται επί της εκλειπτικής δεν λαμβάνεται υπόψιν ο Οφιούχος που βρίσκεται κάπου μεταξύ Σκορπιού και Τοξότη. Η διαίρεση αυτή σε 12 τμήματα προήλθε από τους 12 ημερολογιακούς μήνες. Ανά μήνα η διαδρομή του ήλιου καλύπτει διαφορετικό ζώδιο. Ο Ζωδιακός κύκλος, για τους αστρολόγους, θεωρείται ότι "ξεκινάει" την πρώτη μέρα της Άνοιξης στις 21 Μαρτίου. 
Σύμφωνα με κάποιους αστρολόγους, χωρίζεται σε κάποιες ομάδες που λέγονται Στοιχεία, κάθε μία από τις οποίες έχει 3 ζώδια. 

</doc>
<doc id="69812" url="https://el.wikipedia.org/wiki?curid=69812" title="Φλαμουριά Πέλλας">
Φλαμουριά Πέλλας

Το χωριό Φλαμουριά είναι ημιορεινός οικισμός, κτισμένος σε υψόμετρο 315 μέτρων σ' ένα πλάτωμα των βορείων αντερεισμάτων του Κεντρικού Βερμίου και βρίσκεται σε απόσταση 10 χιλιομέτρων νοτιοδυτικά της Έδεσσας.
Παλιά το χωριό ονομαζόταν «Πόδος», από το 1928 όμως μετονομάστηκε στη σημερινή του ονομασία. Η μετονομασία του χωριού από Πόδος σε Φλαμουριά έγινε με Προεδρικό Διάταγμα της 12.3.1928 «περί μετονομασίας κοινοτήτων και συνοικισμών» και δημοσιεύθηκε στο ΦΕΚ 81/Α/14.5.1928, σε εφαρμογή του Νομοθετικού Διατάγματος της 17.9.1926 «περί μετονομασίας συνοικισμών, πόλεων ή κωμών» (ΦΕΚ 332/Α/21.9.1926). Η επιλογή της νέας ονομασίας οφείλεται στις πολλές Φλαμουριές από τις οποίες είναι κατάφυτη η περιοχή.
Απο το χωριό προέρχεται ο χορός Μπαϊντούσκα Φλαμουριάς.
Διοικητικά η Φλαμουριά παλιότερα αποτελούσε κοινότητα στην οποία ανήκαν ακόμα τα γειτονικά χωριά Αγία Φωτεινή και Πλατάνη. Από το 1934, με Διάταγμα της 6ης Αυγούστου που δημοσιεύθηκε στο Φύλλο Εφημερίδας της Κυβερνήσεως (ΦΕΚ) 97/Α/192 η Πλατάνη αναγνωρίσθηκε ως αυτόνομη κοινότητα, ενώ η Αγία Φωτεινή εξακολούθησε να ανήκει στην Κοινότητα Φλαμουριάς. Με το νόμο 2539/1997 «Συγκρότηση της Πρωτοβάθμιας Τοπικής Αυτοδιοίκησης» (ΦΕΚ 244/Α/4.12.1997) καταργήθηκε η κοινότητα Φλαμουριάς και από τότε το χωριό ανήκει στο Δήμο Έδεσσας όπου μαζί με την Αγία Φωτεινή αποτελούν το Δημοτικό Διαμέρισμα Φλαμουριάς που έχει πληθυσμό 941 κατοίκους (απογραφή 2001) από τους οποίους η Φλαμουριά έχει 642 κατοίκους και η Αγία Φωτεινή 299 κατοίκους.
Το χωριό συνδέεται οδικά με τις γύρω περιοχές μέσω της οδού Έδεσσας-Πλατάνης-Φλαμουριάς-Αγίας Φωτεινής, που από εκεί συνεχίζει είτε προς Κάτω Γραμματικό-Πύργους, είτε προς Νάουσα. Επίσης, συνδέεται άμεσα με το χωριό Μεσημέρι. Η αρχική θέση της Φλαμουριάς, που όπως προαναφέρθηκε η παλιά ονομασία της ήταν Πόδος δεν ταυτίζεται με τη σημερινή. Το χωριό ήταν κτισμένο στην περιοχή “Στάρι Ποντ" έκφραση του σλαβοφανούς γλωσσικού ιδιώματος που στα ελληνικά σημαίνει “Παλιός Πόδος” του χωριού στη σημερινή του θέση, έγινε μετά το 1822 που καταστράφηκε από τους Τούρκους.
Ιστορία.
Το κτίσιμο του χωριού και η αρχική εγκατάσταση των κατοίκων δεν είναι γνωστό πότε έγινε. Λέγεται ωστόσο –αν και είναι άγνωστο ποιος ήταν ο αρχικός πυρήνας– ότι το χωριό δημιουργήθηκε από ανθρώπους που, καταγόμενοι κυρίως από την Ήπειρο, είχαν εγκαταλείψει τις πατρογονικές εστίες τους και αναζητούσαν έναν νέο τόπο εγκατάσταση. Πράγματι, περί το 1780 πολλοί Ηπειρώτες αναγκάστηκαν να εγκαταλείψουν τις περιουσίες τους και να καταφύγουν όπου βρουν για να σωθούν από τους διωγμούς του Αλή Πασά. Κάποιοι απ’ αυτούς έφτασαν και στην περιοχή της Έδεσσας και εγκαταστάθηκαν στα χωριά της περιοχής, μεταξύ των οποίων και η Φλαμουριά. Όπως προκύπτει από αρχαιολογικά ευρήματα, από τον 1ο μέχρι τον 6ο αιώνα π.Χ. υπήρχαν πολλές επαύλεις και αγροικίες στην περιοχή.
Στην επανάσταση του 1821, στη Νάουσα, κατά την περίοδο της τουρκοκρατίας, ο Φλαμουριώτης οπλαρχηγός Δεληδήμος με 65 παληκάρια του χωριού πολέμησαν ηρωικά ενάντια στους Τούρκους. Μετά το ολοκαύτωμα της Νάουσας, πολλά από τα παληκάρια της Φλαμουριάς κατέβηκαν στη νότιο Ελλάδα όπου συνέχισαν τον αγώνα, ενώ ο Εμπούτ-Λαμπούτ Πασάς για εκδίκηση κατέστρεψε ολοσχερώς τόσο τη Φλαμουριά, όσο και την Αγία Φωτεινή.
Σημαντική ήταν η συνεισφορά των κατοίκων του χωριού στο Μακεδονικό Αγώνα, πολλοί από τους οποίους συμμετείχαν είτε ως ένοπλοι αντάρτες, είτε με άλλες ιδιότητες. Στο χωριό συγκροτήθηκε Επιτροπή Αγώνος, με πρόεδρο τον Ευστάθιο Κίτσο, ο οποίος συνεργαζόταν στενά με το Κέντρο Αγώνος της Έδεσσας. Μεταξύ των κατοίκων που διακρίθηκαν για τη δραστηριότητά τους την περίοδο αυτή είναι και οι παρακάτω: Δασκάλου ή Βάλκας Χρήστος του Κωνσταντίνου, Κίτσος Ευστάθιος του Σταύρου, Κίτσος Κωνσταντίνος του Σταύρου, Κίτσος ή Καρακίτσος Χρήστος του Σταύρου, Κίτσος Χρήστος του Ευσταθίου, Τότλης Χρήστος του Θεοδώρου, Τότλης Γεώργιος του Θεοδώρου, Τσαούσης Αντώνιος του Χρήστου,Χρήστος Τσίτσης , Κωνσταντίνος Τσίτσης.
Κατά τη διάρκεια του Πρώτου Βαλκανικού Πολέμου, στις 2 Νοεμβρίου 1912, δυνάμεις του
Ελληνικού Στρατού αποτελούμενες από τις 1η, 3η, 4η και 6η Μεραρχίες, καθώς και Τα­ξιαρχία Ιππικού (μείον ένα Σύνταγμα), συγκεντρώθηκαν στην περιοχή της Έδεσσας. Απ’ αυτές, η 4η Μεραρχία με εμπροσθοφυλακή της το 9ο Σύνταγμα Πεζικού προέλασε προς τη Φλαμουριά, στην οποία έφτασε με την εμπροσθοφυλακή της και το 8ο Σύνταγμα Πεζικού το απόγευμα της ίδιας μέρας, όπου και διανυκτέρευσε. Το υπόλοιπο της δύναμής της, δια­νυκτέρευσε στο γειτονικό χωριό Πλατάνη.
Την επόμενη μέρα (3 Νοεμβρίου 1912) κινήθηκε προς το
Κάτω Γραμματικό, στο οποίο έφτασε τις βραδινές ώρες.
Αθλητισμός.
Στην περιοχή υπάρχει το Δημοτικό Γήπεδο Φλαμουριάς το οποίο χρησιμοποιείτε για ποδοσφαιρικούς αγώνες και άλλες δραστηριότητες.
Ο αθλητικός σύλλογος της περιοχής «Α.Σ. Φίλιππος Φλαμουριάς», ο οποίος έχει αγωνιστεί στις τοπικές κατηγορίες της ΕΠΣ Πέλλας, εδρεύει στην περιοχή.

</doc>
<doc id="69822" url="https://el.wikipedia.org/wiki?curid=69822" title="Λιοντάρι της Νεμέας">
Λιοντάρι της Νεμέας



</doc>
<doc id="69826" url="https://el.wikipedia.org/wiki?curid=69826" title="Βιτεμβέργη">
Βιτεμβέργη

&lt;br&gt;
Η Βιτεμβέργη (γερμ. "Lutherstadt Wittenberg") είναι πόλη της Γερμανίας στο κρατίδιο της Σαξονίας-Άνχαλτ, που διαρρέεται από τον ποταμό Έλβα.
Ιστορία.
Ιδρύθηκε το 1180 από Φλαμανδούς αποίκους και πήρε δικαιώματα πόλης το 1293. Λόγω της θέσης της στον ποταμό Έλβα έγινε εμπορικό κέντρο. Στα τέλη του 15ου αιώνα ο εκλέκτορας της Σαξονίας Φρειδερίκος ο Γ΄ την έκανε έδρα του. Το 1502 ιδρύθηκε πανεπιστήμιο στην πόλη, καθηγητές του οποίου υπήρξαν ο Φίλιππος Μελάγχθων και ο Μαρτίνος Λούθηρος. Στην εκκλησία του Ανακτόρου (Schlosskirche) ο Λούθηρος θυροκόλλησε τις 95 θέσεις του στις 31 Οκτωβρίου του 1517, ξεκινώντας έτσι τη Μεταρρύθμιση. Η θύρα όπου καρφώθηκαν οι θέσεις, καταστράφηκε σε βομβαρδισμό της πόλης από τους Αυστριακούς το 1760. Στην πόλη δωρίστηκε αργότερα νέα χάλκινη θύρα, στην οποία είναι σκαλισμένο το κείμενο των 95 θέσεων.
Αντίθετα με άλλες ιστορικές γερμανικές πόλεις, η Βιτεμβέργη δεν καταστράφηκε από τους βομβαρδισμούς των Συμμάχων κατά το Β' Παγκόσμιο Πόλεμο.
Αξιοθέατα.
Λόγω της μη καταστροφής της κατά τον Β' Παγκόσμιο πόλεμο, η Βιτεμβέργη διατηρεί και σήμερα μια πολύ όμορφη εικόνα. Σημαντικότερα αξιοθέατα είναι η εκκλησία του Ανακτόρου (Σλοσκίρχε, γερμ. Schlosskirche) και η εκκλησία της πόλης (Μάριενκιρχε, γερμ. Marienkirche), όπου έγινε για πρώτη φορά προτεσταντική λειτουργία. Στη Μάριενκιρχε μπορεί κανείς να δει αριστουργήματα του Λούκας Κράναχ του Πρεσβύτερου, ενώ στη Σλοσκίρχε υπάρχουν έργα του Λούκας Κράναχ του Νεότερου.
Στην πλατεία του Δημαρχείου υπάρχουν αγάλματα του Μελάγχθονα και του Λούθηρου. Τέλος μπορεί κανείς να δει τα σπίτια των Κράναχ και του Μελάγχθονα, καθώς επίσης και τα κτίσματα του Πανεπιστημίου.

</doc>
<doc id="69829" url="https://el.wikipedia.org/wiki?curid=69829" title="Σαξωνία-Άνχάλτ">
Σαξωνία-Άνχάλτ



</doc>
<doc id="69830" url="https://el.wikipedia.org/wiki?curid=69830" title="Δολό">
Δολό



</doc>
<doc id="69831" url="https://el.wikipedia.org/wiki?curid=69831" title="Ελληνόρρυθμη Καθολική Εκκλησία">
Ελληνόρρυθμη Καθολική Εκκλησία

Ελληνόρρυθμοι Καθολικοί ή Ουνίτες αποκαλείται η κοινότητα των ρωμαιοκαθολικών του βυζαντινού λειτουργικού τύπου (Ritus Graecus), γνωστών ως Ελληνόρρυθμων Καθολικών ή Ουνιτών. Το τελευταίο όνομα προέρχεται από τη λατινική λέξη unitus, δηλαδή «ενωμένος», και εννοεί τους ανατολικούς χριστιανούς που ενώθηκαν με τη Δυτική Εκκλησία κατ' εφαρμογή των αποφάσεων της Συνόδου Φεράρας-Φλωρεντίας (1439). Οι Ελληνόρρυθμοι Καθολικοί έχουν πλήρη κοινωνία με την Εκκλησία της Ρώμης και τον Πάπα, αλλά διατηρούν τις λειτουργικές παραδόσεις και το εορτολόγιο της Ορθόδοξης Εκκλησίας Αναγνωρίζουν όλα τα δόγματα και τη θεολογία της Καθολικής Εκκλησίας, ενώ τιμούν όλους τους ορθοδόξους αγίους, εκτός όσων αναγνωρίστηκαν από τους ορθοδόξους μετά τη Σύνοδο Φεράρας-Φλωρεντίας (1439).
Ιστορία Ελληνορύθμων Καθολικών Ελλάδας.
Περίοδος της οθωμανικής και βενετικής κυριαρχίας ως τον 19ο αιώνα.
Σήμερα οι ελληνόρρυθμοι καθολικοί ισχυρίζονται ότι αποτελούν τη φυσική συνέχεια της ομάδας των ενωτικών, που κατά την ύστερη βυζαντινή περίοδο (13ος-15ος αιώνας) υποστήριζαν την ένωση της Ανατολικής με τη Δυτική Εκκλησία. Θεολογικά η θέση αυτή μπορεί να γίνει δεκτή, από την άποψη ότι οι Ελληνόρρυθμες Καθολικές (Ουνιτικές) Εκκλησίες αποτελούν την πρακτική εφαρμογή των αποφάσεων της ενωτικής Συνόδου Φεράρας-Φλωρεντίας (1439). Ιστορικά όμως κοινότητες ελληνορρύθμων με δικό τους κλήρο δεν εντοπίζονται στις πρώην βυζαντινές περιοχές πριν τον 19ο αιώνα. Άλλωστε πουθενά οι ουνιτικές κοινότητες δεν σχηματίστηκαν ως φυσική συνέχεια κοινοτήτων και κλήρου ενωτικών ορθοδόξων της μεσαιωνικής περιόδου. Επιπλέον οι ενωτικοί παρ' ότι υπήρξαν ως κίνηση μέσα στη Βυζαντινή Εκκλησία, δεν σχημάτισαν ιδιαίτερες κοινότητες.
Οι ορθόδοξες κοινότητες των βενετικών κτήσεων στο Αιγαίο και στο Ιόνιο λειτουργούσαν υπό ένα ιδιόρρυθμο καθεστώς αναγκαστικού ουνιτισμού, καθώς οι κληρικοί τους βρίσκονταν υπό τη δικαιοδοσία των κατά τόπους Φράγκων (καθολικών) επισκόπων, οι οποίοι ενέκριναν τους διορισμούς των Ρωμιών (ορθοδόξων) παπάδων. Ωστόσο οι ορθόδοξοι κληρικοί δε χειροτονούνταν από καθολικούς, αλλά μετέβαιναν στις οθωμανικές περιοχές, για να χειροτονηθούν από ορθοδόξους ιεράρχες, αφού δεν επιτρεπόταν η παρουσία ορθοδόξων επισκόπων στις βενετικές περιοχές. Επιπλέον η διοικητική αυτή ένωση δε φαίνεται να εννοείτο και ως πλήρης εκκλησιαστική κοινωνία, αφού ο διαχωρισμός μεταξύ ορθοδόξου (ρωμέικου) και καθολικού (φράγκικου) εκκλησιάσματος –τουλάχιστον στα μάτια της ιεραρχίας– ήταν αυστηρός και σαφής. Υπάρχουν ελάχιστα στοιχεία για λειτουργική κοινωνία μεταξύ των δύο εκκλησιαστικών κοινοτήτων και αυτά αφορούν μάλλον εξαιρέσεις: Κατά κανόνα ένας Φράγκος δεν μπορούσε να μεταλάβει σε ρωμέικη (ορθόδοξη) εκκλησία, ούτε το αντίθετο. Ο καθολικός κλήρος δεν ενδιαφερόταν για την προώθηση της ένωσης των Εκκλησιών ή τη δημιουργία Ελληνόρρυθμης Καθολικής Εκκλησίας, αλλά επιδίωκε την προσέλκυση των πιστών στο λατινικό τυπικό. Από την άλλη πλευρά οι ορθόδοξοι παρά τη διοικητική υπαγωγή τους στους καθολικούς επισκόπους δεν θεώρησαν ποτέ εαυτούς ως ενωμένους με τη Δυτική Εκκλησία, γι' αυτό και με την προσάρτηση μιας περιοχής στην Οθωμανική Αυτοκρατορία η ορθόδοξη κοινότητα αυτόματα εντασσόταν στις διοικητικές δομές του Οικουμενικού Πατριαρχείου, ενώ η όποια δικαιοδοσία του καθολικού επισκόπου επί της ορθόδοξης κοινότητας διακοπτόταν.
Η ίδρυση και οργάνωση Ελληνόρρυθμων Καθολικών Εκκλησιών άρχισε μετά τη Σύνοδο της Βρέστης (1596), η οποία αποφάσισε την επιβολή των αποφάσεων της Συνόδου Φεράρας-Φλωρεντίας στις ορθόδοξες κοινότητες του βασιλείου της Πολωνίας. Έκτοτε άρχισαν να υφίστανται στην κεντρική Ευρώπη κοινότητες πλήρως ενταγμένες στον Καθολικισμό, αλλά με τα λατρευτικά έθιμα της Ορθοδοξίας. Το πρότυπο αυτό εφαρμόστηκε στις ορθόδοξες επαρχίες που περνούσαν υπό την κυριαρχία καθολικών ηγεμόνων, είτε της Πολωνίας είτε της Αυστρίας, με αποτέλεσμα την ίδρυση ισχυρών Ελληνόρρυθμων Εκκλησιών που υφίστανται ως τις μέρες μας στη δυτική Ουκρανία, στην Πολωνία, στην Τρανσυλβανία (Ρουμανία), στην Τσεχία, στη Σλοβακία, στην Ουγγαρία, στην Κροατία και στις βαλτικές χώρες (Λιθουανία, Λετονία, Εσθονία). Το έργο της ιεραποστολής και προώθησης της υπόθεσης του Ουνιτισμού ανέλαβαν κυρίως οι κληρικοί του Τάγματος των Ιησουϊτών.
19ος-20ός αιώνας: η Ελληνική Καθολική Εξαρχία.
Οι Ελληνόρρυθμες Εκκλησίες θεωρήθηκαν από την Αγία Έδρα ως ο ενδεδειγμένος τρόπος για την προώθηση της ένωσης με την Ανατολική Εκκλησία. Το ενδιαφέρον της Ρώμης για τις Ελληνόρρυθμες Εκκλησίες εντάθηκε κατά τον 19ο και πρώιμο 20ό αιώνα, οπότε η ιεραποστολική δραστηριότητα με σκοπό τη δημιουργία ουνιτικών κοινοτήτων επεκτάθηκε εκτός των συνόρων των καθολικών χωρών, στη Ρωσία και μεταξύ των χριστιανών της Οθωμανικής Αυτοκρατορίας. Η κίνηση αυτή συμπίπτει ιστορικά με την περίοδο των εθνικών κινημάτων στις βαλκανικές επαρχίες και με το θέμα της ίδρυσης αυτοκέφαλης ορθόδοξης εκκλησίας από τους Βουλγάρους. Το αίτημα αυτό, το οποίο προωθούνταν ως πρώτο βήμα για την απόκτηση πολιτικής αυτονομίας και ανεξαρτησίας από το βουλγαρικό έθνος, προσέκρουε στην άρνηση του Οικουμενικού Πατριαρχείου. 
Για το λόγο αυτό μία βουλγαρική αντιπροσωπεία επισκέφθηκε τη Ρώμη το 1859-1861 προτείνοντας στον Πάπα Πίο Θ’ την ίδρυση Ελληνόρρυθμης (ουνιτικής) Βουλγαρικής Εκκλησίας. Το 1861 ο Πάπας χειροτόνησε επίσκοπο τον αρχιμανδρίτη Ιωσήφ Σοκόλσκι και τον όρισε αρχιεπίσκοπο των Βουλγάρων Ελληνορρύθμων. Ο αρχιεπίσκοπος Ιωσήφ έλαβε την αναγνώριση της οθωμανικής κυβέρνησης και η νέα εκκλησία προσείλκυσε περίπου 60.000 πιστούς.
Στα 1870, με το Βουλγαρικό εκκλησιαστικό σχίσμα, και τη μονομερή ανακήρυξη της αυτοκεφαλίας της Βουλγαρικής Εξαρχικής Εκκλησίας οι περισσότεροι προσήλυτοι της Βουλγαρικής Ουνιτικής Εκκλησίας προσχώρησαν στη (σχισματική τότε) Βουλγαρική Εξαρχία ενώ ξεσπά κύμα εθνικιστικής βουλγαρικής προπαγάνδας με τη βοήθεια Ρώσων πρακτόρων. Πολλοί κάτοικοι αναγκάζονται κάτω από τις πιέσεις της ρωσικής εξωτερικής πολιτικής του Πανσλαβισμού μέσω του βουλγαρικού παράγοντα, να προσχωρήσουν στην Εξαρχία και στην ουσία να εκβουλγαριστούν. Στην περιοχή δρα και αμερικανικός παράγων μέσω του Αυστριακού Προξενείου της Θεσσαλονίκης με σαφή στόχο των προσηλυτισμό των κατοίκων στον προτεσταντισμό, καθώς και βουλγαρουνίτες ιεραπόστολοι.
Το 1887 καταστράφηκε η ορθόδοξη Μονή της Παναγίας της Κρουσσιώτισσας της περιοχής του Κιλκίς από Ουνίτες και Βούλγαρους Εξαρχικούς.
Σημαντικά κέντρα του βουλγαρικού ουνιτισμού στη Μακεδονία ήταν η Θεσσαλονίκη και τα Γιαννιτσά. Το 1861 ιδρύθηκε η ελληνόρρυθμη καθολική εκκλησία των Αγίων Πέτρου και Παύλου των Γιαννιτσών, η οποία λειτουργεί ως τις μέρες μας. Μετά τους Βαλκανικούς Πολέμους και την ενσωμάτωση της Μακεδονίας στην Ελλάδα, το μεγαλύτερο τμήμα του βουλγαρικού και λοιπού σλαβόφωνου πληθυσμού της περιοχής μετακινήθηκε στις περιοχές της Βουλγαρίας και της τότε Γιουγκοσλαβίας. Έτσι διακόπτεται η παρουσία της βουλγαρικής Ουνιτικής Εκκλησίας στις περιοχές της σημερινής Βόρειας Ελλάδας. Ο ουνιτικός ναός της Θεσσαλονίκης δεν χτίστηκε ποτέ, ενώ η ενορία των Γιαννιτσών αναβίωσε μετά το 1922, όταν Έλληνες ουνίτες από τα Μάλγαρα της Ανατολικής Θράκης ήρθαν ως πρόσφυγες και εγκαταστάθηκαν στην πόλη.
Η ιστορία των Ελλήνων ελληνορρύθμων της Θράκης και της Κωνσταντινούπολης συνδέεται με τον αρχιμανδρίτη Ησαΐα Παπαδόπουλο, ιδρυτή της ουνιτικής εκκλησίας των Μαλγάρων. Το 1907 ο Ησαΐας ορίστηκε γενικός βικάριος των ελληνορρύθμων εντός της Παπικής Αντιπροσωπείας της Κωνσταντινούπολης και τέσσερα χρόνια αργότερα χειροτονήθηκε επίσκοπος και τέθηκε επικεφαλής της ελληνικής ουνιτικής κοινότητας, που λίγο αργότερα έλαβε τον τίτλο Εξαρχία. Το 1920 ο έξαρχος Ησαΐας ίδρυσε στην Κωνσταντινούπολη το μοναστικό τάγμα των αδελφών της Παναγίας Παμμακαρίστου (ουσιαστικά το πρώτο ελληνικό «τάγμα» καθολικών μοναχών), μια κοινότητα καλογραιών που ακολουθούν το βυζαντινό (ορθόδοξο) τυπικό και υπηρετούν σε φιλανθρωπικές και πνευματικές δραστηριότητες.
Μετά το 1922 ο έξαρχος και οι αδελφές της Παμμακαρίστου εγκαταστάθηκαν στην Αθήνα ακολουθώντας την πλειοψηφία των πιστών τους, που εγκατέλειψαν την Τουρκία ως πρόσφυγες. Οι ελληνόρρυθμοι των Μαλγάρων εγκαταστάθηκαν, όπως είδαμε, στα Γιαννιτσά, ενώ αυτοί της Κωνσταντινούπολης στην Αθήνα. Το 1932 αποφασίστηκε η ίδρυση ξεχωριστής Εξαρχίας στην Κωνσταντινούπολη για τους Ελληνορρύθμους της Τουρκίας, ενώ η δικαιοδοσία του εξάρχου της Αθήνας περιορίστηκε επί της ουνιτικής κοινότητας της Ελλάδας, η οποία έλαβε τον τίτλο Ελληνική Καθολική Εξαρχία. Η Εξαρχία της Τουρκίας ουσιαστικά εξέλιπε, καθώς το 1997 πέθανε ο τελευταίος της κληρικός, χωρίς να αντικατασταθεί, ενώ ο ουνιτικός ναός της Αγίας Τριάδος στην Κωνσταντινούπολη λειτουργείται πλέον από Χαλδαίους Καθολικούς (Καθολική Εκκλησία του αρχαίου ανατολικού τυπικού με έδρα το Ιράκ).
Το 1958 οικοδομήθηκε στην Αθήνα ο ελληνόρρυθμος ναός της Αγίας Τριάδος στην οδό Αχαρνών, ενώ οι αδελφές της Παμμακαρίστου ίδρυσαν τρεις μονές στην Αθήνα και φιλανθρωπικά ιδρύματα, όπως το Νοσοκομείο «Η Παμμακάριστος» (οδός Ιακωβάτων), το ίδρυμα για το παιδί «Η Παμμακάριστος» (Νέα Μάκρη) και η Εστία Θεία Πρόνοια (Νέος Κόσμος). Η Ελληνική Καθολική Εξαρχία ανέπτυξε έντονη εκδοτική δραστηριότητα: μεταξύ άλλων εκδίδει την εφημερίδα «Καθολική» και διευθύνει τις «Εκδόσεις του Καλού Τύπου». Με την οικονομική μετανάστευση από τη δεκαετία του '90 και έπειτα, ένας μεγάλος αριθμός πιστών προερχόμενων κυρίως από την Ουκρανία προστέθηκε στο ποίμνιο της Ελληνικής Καθολικής Εξαρχίας.
Ο σημερινός Έξαρχος των Ελληνορρύθμων Καθολικών Ελλάδος είναι ο Καρκαβίας Εμμανουήλ Νιν (2016). Η Ελληνική Καθολική εξαρχία έχει αναγνωριστεί ως Θρησκευτικό Νομικό Πρόσωπο (ΘΝΠ) βάσει του Ν. 4301/14 (Φ.Ε.Κ. Α´ 223/7.10.2014).
Η λατρεία των ελληνορρύθμων καθολικών.
Οι ελληνόρρυθμοι τηρούν στις τελετές τους το βυζαντινό τυπικό της Ορθόδοξης Εκκλησίας και τη γενική αισθητική της λατρείας της. Οι κληρικοί φέρουν άμφια του βυζαντινού τύπου, ενώ οι ναοί είναι επιπλωμένοι και διακοσμημένοι όπως και οι λοιπές ορθόδοξες εκκλησίες. Η λατρευτική μουσική είναι συνήθως το βυζαντινό εκκλησιαστικό μέλος, αν και ενίοτε ψάλλονται ύμνοι σε μέλος δυτικό και χρησιμοποιείται μουσικό όργανο. Μία αξιοσημείωτη διαφοροποίηση των ελληνορρύθμων από τους ορθοδόξους είναι ότι στο πνεύμα των λειτουργικών μεταρρυθμίσεων της Β’ Βατικανής Συνόδου (1965) ορισμένες δεήσεις εκφωνούνται στα νεοελληνικά. Η μετάληψη γίνεται με ένζυμο άρτο και οίνο, αλλά οι ελληνόρρυθμοι, κατά πιστή εφαρμογή μιας διάταξης της Πενθέκτης Οικουμενικής Συνόδου, δεν χρησιμοποιούν λαβίδα (κουτάλι) για τη μετάδοση της Θείας Κοινωνίας. Ο κληρικός παίρνει από το δίσκο με το χέρι μικρές μερίδες άρτου, τις εμβαπτίζει στο ποτήριο του οίνου και μεταδίδει το μυστήριο στους πιστούς.

</doc>
<doc id="69838" url="https://el.wikipedia.org/wiki?curid=69838" title="Ακίλλε Καστιλιόνι">
Ακίλλε Καστιλιόνι

Ο Ακίλλε Καστιλιόνι (Achille Castiglioni, 16 Φεβρουαρίου 1918 - 2 Δεκεμβρίου 2002) είναι ένας από τους σημαντικότερους βιομηχανικούς σχεδιαστές του 20ού αιώνα. Εμπνεύστηκε συχνά από καθημερινά πράγματα και χρησιμοποίησε συνηθισμένα υλικά. 
Βιογραφία.
Γεννήθηκε στο Μιλάνο και σπούδασε αρχιτεκτονική στο στο γνωστό πολυτεχνείο της πόλης "(Politecnico di Milano)" όπου αποφοίτησε το 1944. Μετά το τέλος του Δεύτερου Παγκοσμίου Πολέμου η εύρεση εργασίας για νέους Ιταλούς αρχιτέκτονες ήταν δύσκολη, έτσι αποφασίζει το 1947 να συνεργαστεί με τα δύο αδέρφια του, Livio Castiglioni (1911-1979) και Pier Giacomo Castiglioni (1913-1968), στο στούντιο βιομηχανικού σχεδιασμού που είχαν δημιουργήσει στην Piazza Castello στο Μιλάνο. Η συνεργασία αυτή θα γινόταν μια από τις πιο πνευματώδεις, κομψές και καινοτόμες στο σύγχρονο "design". Λειτουργούσαν και στηρίζονταν στην άποψη ότι το σχέδιο πρέπει να αναδομήσει τη λειτουργία ενός αντικειμένου, τη μορφή και τη διαδικασία παραγωγής, και εφάρμοσαν αυτό το αξίωμα σε κάθε εργασία που παρήγαγαν. Ο Καστιλιόνι περίγραψε αυτήν την διαδικασία: ""Αρχίζω από το μηδέν (Start from scratch). Εμμένω στην κοινή αίσθηση. Γνωρίζω τους στόχους και τα μέσα μου”". Οι πρώτες συνεργασίες του Ακίλλε Καστιλιόνι με τα αδέρφια του έγιναν πριν την αποφοίτηση του όπου σχεδιάστηκαν το 1938 το σετ μαχαιροπίρουνων "Caccia", που χρησιμοποιείται ακόμα και σήμερα στα ιταλικά σπίτια, και το 1939 ο πέντε-βαλβίδων ράδιο δέκτης που αναπτύχθηκε για την "Phonola". Από 1947 συμμετέχει στην Τριεννάλε του Μιλάνο στην οποία έπαιξε ενεργό ρόλο για πολλά χρόνια.
Το 1952 ο Livio αποχωρεί από την οικογενειακή επιχείρηση και μόνος του πλέον σχεδιάζει φωτιστικά και εγκαταστάσεις ήχου. Ο Achille και ο Pier Giacomo συνέχισαν να εργάζονται μαζί μέχρι το 1983 και το θάνατο του δεύτερου. Το πρώτο βραβείο της συνεργασίας, Compasso D' Oro, έρχεται το 1955 και θα ακολουθήσουν άλλα τέσσερα το 1960, 1962, 1964 και 1967. Μετά το θάνατο του Pier Giacomo, ο Achille Castiglioni θα κερδίσει άλλες τρεις φορές το διάσημο βραβείο το 1979, 1984 και το 1989.
Ήταν ένας από τους ιδρυτές του "ΑDI (Association of Industrial Design)" το 1956. Ένα χρόνο μετά σχεδιάζει μια έκθεση στη "Villa Olmo", στη Λίμνη του Κομό για την οποία δημιουργεί το πρώτο Wunderkammern, ή αλλιώς ιδανικά περιβάλλοντα διαβίωσης. Ο Achille και ο Pier Giacomo παρουσιάζουν τα πρωτότυπα καθίσματα από σέλλα ποδηλάτου "Sella" και από κάθισμα τρακτέρ "Mezzadro" που κατασκευάστηκαν από τη Zanotta το 1983 και το 1971 αντίστοιχα. Τα καθίσματα αυτά ανήκουν στην κατηγορία "ready made". Η κατηγορία αυτή υιοθετεί προϊόντα που έχουν ήδη σχεδιαστεί και χρησιμοποιηθεί για διαφορετικό σκοπό αλλά συνεχίζουν να εξελίσσονται μετά τον αρχικό σχεδιασμό τους αλλάζοντας έτσι τη χρηστικότητά τους. Ο Καστιλιόνι μιλώντας για το κάθισμα "Sella" λέει ότι όταν χρησιμοποιεί το τηλέφωνο θέλει να κινείται συνέχεια και να κάθεται συγχρόνως αλλά όχι εξολοκλήρου. Με το κάθισμα αυτό μπορεί να τα συνδυάσει και τα δύο. Στην ίδια κατηγορία κατατάσσεται και το επιδαπέδιο φωτιστικό "Toio" (1962). Ένας ανακλαστήρας αυτοκινήτων 300-Watt είναι και η πηγή φωτός και η έμπνευση για το "Toio". Ο μετασχηματιστής για το λαμπτήρα βρίσκεται στη βάση του φωτιστικού. 
Ο Ακίλλε Καστιλιόνι μαζί με τον αδερφό του, το 1965, δημιουργούν το δεύτερο Wunderkammern με το σύνθημα "Ένα σπίτι για να ζήσεις (The Hose To Live In)", για μια έκθεση στο "Palazzo Strozzi" στην Φλωρεντία. To 1969 του ανατέθηκε από το υπουργείο παιδείας να διδάξει "Καλλιτεχνικό σχέδιο για τη βιομηχανία" (Artistic Design for Industry) και ήταν καθηγητής στη Αρχιτεκτονική σχολή του Τορίνο έως το 1980 και έπειτα καθηγητής του "Βιομηχανικού Σχεδίου" στο Μιλάνο έως το 1993. Καθ’ όλη τη δεκαετία του ’70 συνεργάζεται με μεγάλες εταιρείες όπως η "Ideal Standard", "Flos" και η "Zanotta". Το 1984 σχεδιάζει μια ανασκοπητική έκθεση της δουλειάς του η οποία παρουσιάστηκε σε μουσεία στη Βιέννη, στο Βερολίνο, στο Μιλάνο και στη Ζυρίχη. Το τρίτο Wunderkammern δημιουργείται για μια έκθεση Ιταλικού design στο Τόκιο.
Στα 70 του ο Καστιλιόνι συνεχίζει να είναι παραγωγικός και στη δεκαετία του ’90 συνεργάζεται με εταιρίες όπως Flos, Zanotta καθώς και άλλες καθιερωμένες στο χώρο. Η εταιρεία Alessi συνεχίζει να αναπαράγει νεότερες δουλειές του. Το 1995 μια ανασκοπητική έκθεση, ανοίγει στο Centre d’Art Santa Monica στη Βαρκελώνη, και περιοδεύει στα διεθνή μουσεία συμπεριλαμβανομένου και του μουσείου της Μοντέρνας Τέχνης στη Νέα Υόρκη.
Εργασία.
Οι αδερφοί Castiglioni σχεδίασαν την "καρέκλα Lierna" - μια όρθια καρέκλα σε ξύλο με επένδυση ελαφρώς επικαλυμμένο για Cassina. το 1960, αφιερωμένο σε ένα από τα ομορφότερα χωριά της λίμνης Como που ονομάστηκε Lierna, όπου είχε το δικό του στούντιο.
Έργο.
Παρόλο που η γλώσσα του "design" για τον Ακίλλε Καστιλιόνι και τα αδέρφια του ήταν πρωτοποριακή, είχε ως βάση τον Ορθολογισμό. Τα έργα τους είχαν μετρημένο ειρωνικό χιούμορ και ανάγλυφη φόρμα – μια ασυνήθιστη προσέγγιση του σχεδιασμού που είχε χαρακτηριστεί ως "Ορθολογικός εξπρεσιονισμός". Αυτό καθώς και η αξιοσημείωτα προσεγμένη ποιότητα του σχεδίου του δημιούργησαν κατασκευαστικά, εφευρετικά και αισθητικά ευχάριστα προϊόντα κάνοντας έτσι τον Καστιλιόνι μια από τις πιο σημαντικές φυσιογνωμίες στο Ιταλικό design του 20ου αιώνα.
Έργα του σε μουσεία.
Στο Μουσείο Μοντέρνας Τέχνης στη Νέα Υόρκη υπάρχουν 14 χαρακτηριστικά έργα του. Άλλα έργα του βρίσκονται στα: Victoria and Albert Museum (Λονδίνο), Kunstgewerbemuseum (Ζυρίχη), Πινακοθήκη του Μοντέρνου (Μόναχο), Museo del Design (Prato), Uneleckoprumyslove Museum (Πράγα), Israel Museum (Ιερουσαλήμ), The Denver Art Museum, Vitra Design Museum (Weil am Rhein), Museum für angewandte Kunst (Αμβούργο) και στο Museum für angewandte Kunst (Κολονία).

</doc>
<doc id="69845" url="https://el.wikipedia.org/wiki?curid=69845" title="Χορδωτά">
Χορδωτά

Τα Χορδωτά ("Chordata") αποτελούν την πολυπληθέστερη από τις συνομοταξίες ή φύλα ("Phylum") του βασιλείου (Kingdom, "Regnum") των Ζώων ("Animalia"). Κύριο χαρακτηριστικό τους είναι η ύπαρξη, τουλάχιστον για κάποια περίοδο της ζωής τους, νωτιαίας χορδής, κοίλης ραχιαίας νευρικής χορδής, φαρυγγικών σχισμών, ενδόστυλου και μεταεδρικής ουράς. Η συνομοταξία χορδωτά διαιρείται σε τρεις υποσυνομοταξίες: τα Ουροχορδωτά ή Χιτωνοφόρα ("Urochordata" ή "Tunicata"), που εκπροσωπούνται από τα Ασκιδιοειδή ("Ascidiacea"), τα Κεφαλοχορδωτά ("Cephalochordata"), που εκπροσωπούνται από τον Αμφίοξο ("Amphioxus"), και τα Κρανιωτά ("Craniata"), που περιλαμβάνουν όλα τα Σπονδυλωτά ("Vertebrata"). Τα σπονδυλωτά περιλαμβάνουν όλα τα κυκλόστομα, τους χονδριχθύες, τους οστεϊχθύες, τα αμφίβια, τα ερπετά, τα πτηνά και τα θηλαστικά. Υπάρχουν πάνω από 65.000 είδη χορδωτών, τα μισά από τα οποία ανήκουν στους Οστεϊχθύς. Τα Ημιχορδωτά ή Πρωτοχορδωτά ("Hemichordata" ή "Protochordata"), ταξινομούνταν ως τέταρτη υποσυνομοταξία των χορδωτών, όμως πλέον κατατάσσονται ως ξεχωριστή συνομοταξία.
Οι προνύμφες των ουροχορδωτών φέρουν ταυτόχρονα και νωτιαία χορδή και νευρική χορδή, οι οποίες χάνονται με την ενηλικίωση. Τα κεφαλοχορδωτά φέρουν ταυτόχρονα και νωτιαία χορδή και νευρική χορδή (χωρίς όμως εγκέφαλο ή ειδικά αισθητήρια όργανα) και πολύ απλό κυκλοφορικό σύστημα. Τα κρανιωτά είναι η μόνη υποσυνομοταξία, της οποίας τα μέλη φέρουν κρανίο. Σε όλα τα κρανιωτά, εκτός από την ομοταξία Μυξίνες ("Myxini"), η ραχιαία κοίλη νευρική χορδή περιβάλλεται από χόνδρινους ή οστέινους σπονδύλους και η νωτιαία χορδή είναι γενικώς υποβαθμισμένη. Οι μυξίνες, ενώ διαθέτουν κρανίο, στερούνται σπονδυλικής στήλης και γι' αυτόν τον λόγο γενικώς δεν θεωρούνται ως σπονδυλωτά. Τα χορδωτά και οι τρεις συγγενικές συνομοταξίες, τα Ημιχορδωτά, τα Εχινόδερμα ("Echinodermata") και τα Ξενοστροβιλίδια ("Xenoturbellida"), αποτελούν την υπερσυνομοταξία ("Superphylum") Δευτεροστόμια ("Deuterostomia") του υποβασιλείου ("Subregnum") Ευμετάζωα ("Eumetazoa").
Οι προσπάθειες να επιλυθεί το θέμα της εξελικτικής σχέσης μεταξύ των χορδωτών οδήγησαν στη διατύπωση αρκετών υποθέσεων, όμως οι ερευνητές σήμερα συμφωνούν ομόφωνα στα εξής δύο σημεία: ότι τα χορδωτά είναι μονοφυλετικά, δηλαδή ότι όλα προέρχονται από ένα κοινό πρόγονο ο οποίος είναι κι αυτός χορδωτό, και ότι οι εγγύτεροι συγγενείς των κρανιωτών είναι τα κεφαλοχορδωτά. Τα παλαιότερα απολιθώματα χορδωτών ανήκουν στην πανίδα της πρώιμης Κάμβριας περιόδου, τα οποία έχουν ανακαλυφθεί στο Τσένγκγιανγκ της Κίνας. Πρόκειται για δύο είδη τα οποία θεωρούνται ως ιχθύς, γεγονός το οποίο υποδηλώνει ότι είναι σπονδυλωτά. Επειδή το αρχείο των απολιθωμάτων για τα χορδωτά είναι φτωχό, μόνον η μοριακή φυλογενετική θα μπορούσε να προσφέρει μια εύλογη προοπτική ως προς τη χρονολόγηση της εμφάνισής τους. Παρ' όλα αυτά, η χρήση της μοριακής φυλογενετικής γι' αυτόν τον σκοπό, θεωρείται αμφιλεγόμενη.
Επίσης, η λεπτομερής ταξινόμηση των υπαρχόντων χορδωτών έχει αποδειχθεί δύσκολη, διότι η προσπάθεια κατάρτισης εξελικτικών φυλογενετικών δένδρων δίνει διαφορετικά αποτελέσματα από την παραδοσιακή συστηματική ταξινόμηση επειδή αρκετές από τις ομοταξίες δεν είναι μονοφυλετικές. Ως αποτέλεσμα η ταξινόμηση των χορδωτών βρίσκεται σε κατάσταση ρευστότητας.
Ορισμός.
Τα χορδωτά είναι μια συνομοταξία, δηλαδή μια ομάδα ζώων τα οποία μοιράζονται το ίδιο σωματικό σχέδιο, το οποίο καθορίζεται από την ύπαρξη σε κάποια περίοδο της ζωής τους των επόμενων πέντε χαρακτηριστικών:
Υποσυνομοταξίες των χορδωτών.
Ουροχορδωτά ή Χιτωνοφόρα.
Τα χιτωνοφόρα εξαιτίας της μακριάς ουράς των προνυμφών τους ονομάζονται επίσης ουροχορδωτά. Τα ουροχορδωτά ή χιτωνοφόρα διαιρούνται σε τέσσερεις ομοταξίες:
Κεφαλοχορδωτά.
Τα Κεφαλοχορδωτά αποτελούν μια μικρή υποσυνομοταξία των χορδωτών, τα μέλη της οποίας θυμίζουν σε αδρές γραμμές ψάρια, χωρίς, όμως, κεφάλι και ειδικά αισθητήρια όργανα. Η μοναδική ομοταξία των κεφαλοχορδωτών είναι τα Λεπτοκάρδια ("Leptocardia"), στα οποία ανήκει ο Αμφίοξος ("Amphioxus"). Τα κεφαλοχορδωτά, τα οποία τρέφονται μέσω συστήματος φιλτραρίσματος, μπορεί να είναι είτε οι πλησιέστεροι επιζώντες συγγενείς των κρανιωτών ή τα επιζώντα μέλη της ομάδας από την οποία εξελίχθηκαν όλα τα άλλα χορδωτά.
Κρανιωτά.
Τα κρανιωτά, η πολυπληθέστερη από τις τρεις υποσυνομοταξίες των χορδωτών, έχουν κρανία τα οποία είναι σαφώς σχηματισμένα και διακριτά. Τα κρανιωτά χαρακτηρίζονται από τα κρανία τους, ακριβώς όπως τα χορδωτά (ή γενικά όλα τα δευτεροστόμια), χαρακτηρίζονται από τις ουρές τους. Τα κρανιωτά διαιρούνται στις εξής τρεις ομάδες:
Οι πλησιέστεροι συγγενείς.
Ημιχορδωτά.
Τα ημιχορδωτά έχουν μερικά χαρακτηριστικά παρόμοια με εκείνα των χορδωτών: βραγχιακές οπές οι οποίες ανοίγουν μέσα στον φάρυγγα και μοιάζουν αρκετά με τις βραγχιακές σχισμές· στοματοχορδές, παρόμοιες σε σύσταση με τις νωτιαίες χορδές, οι οποίες όμως διατρέχουν κυκλικά τον δακτύλιο που βρίσκεται μπροστά από το στόμα· ραχιαία νευρική χορδή, αλλά επίσης και μια μικρότερη κοιλιακή νευρική χορδή.
Υπάρχουν δύο ομάδες ημιχορδωτών. Τα μονήρη Εντερόπνευστα ("Enteropneusta") έχουν μακριά προβοσκίδα και σκωληκοειδή σώματα με μήκος που μπορεί να φτάσει τα 2,5 μέτρα, με έως και 200 βραγχιακές σχισμές. Παρ' όλα αυτά μπορούν να ορύξουν τον ιζηματογενή θαλάσσιο πυθμένα. Τα Πτεροβράγχια ("Pterobranchia") ζουν σε αποικίες, έχουν συχνά μήκος λιγότερο από 1 χιλιοστόμετρο και οι κατοικίες τους επικοινωνούν μεταξύ τους. Τρέφονται μέσω ενός ζεύγους βραγχιακών προσακτρίδων (πλοκαμιών) και έχουν μια κοντή ασπιδόσχημη προβοσκίδα. Το εκλιπόν είδος γραπτόλιθος ("Graptolithina") ζούσε σε αποικίες μέσα σε αυλούς (σωλήνες) παρόμοιους με αυτούς των πτεροβράγχιων, και στα απολιθώματα τα οποία έχουν βρεθεί μοιάζουν με μικροσκοπικά σιδεροπρίονα.
Εχινόδερμα.
Τα Εχινόδερμα διαφέρουν από τα υπόλοιπα συγγενικά είδη των χορδωτών στα εξής: αντί να έχουν αμφίπλευρη συμμετρία έχουν ακτινοειδή συμμετρία, πράγμα που σημαίνει ότι το πρότυπο του σώματος τους έχει κυκλική μορφή· τα σώματά τους στηρίζονται σε σκελετό από ασβεστίτη, υλικό το οποίο δεν χρησιμοποιείται από τα χορδωτά, και αυτοί οι σκελετοί περικλείουν τα σώματά τους, ενώ ταυτόχρονα καλύπτονται από λεπτό δέρμα· έχουν σωληνωτά κινητήρια όργανα. Οι ποδίσκοι αυτοί λειτουργούν μέσω ενός ακόμη μοναδικού χαρακτηριστικού των εχινοδέρμων, δηλαδή μέσω ενός υδραυλικού αγγειακού συστήματος σωλήνων το οποίο λειτουργεί επίσης ως «πνεύμονας» και περιβάλλεται από μύες οι οποίοι ενεργούν ως αντλίες. Τα Κρινοειδή ("Crinoidea") μοιάζουν αρκετά με άνθη, και χρησιμοποιούν τους πτερόμορφους βραχίονές τους για να φιλτράρουν σωματίδια τροφής από το νερό· τα περισσότερα ζουν προσκολλημένα σε βράχους, όμως υπάρχουν και μερικά τα οποία είναι ικανά να κινηθούν έστω και πολύ αργά. Άλλα εχινόδερμα μπορούν να κινηθούν και έχουν ποικιλία σωματικών σχημάτων, όπως για παράδειγμα οι αστερίες, οι αχινοί και τα ολοθούρια.

</doc>
<doc id="69846" url="https://el.wikipedia.org/wiki?curid=69846" title="Μαριάννα Τουμασάτου">
Μαριάννα Τουμασάτου

Η Μαριάννα Τουμασάτου (Αθήνα, 6 Δεκεμβρίου 1967) είναι Ελληνίδα ηθοποιός.
Βιογραφία.
Γεννήθηκε στις 6 Δεκεμβρίου 1967 στην Αθήνα, όπου και ζει μέχρι σήμερα, ενώ κατάγεται από την Κεφαλονιά. Μετά το σχολείο, φοίτησε στη Δραματική Σχολή Τέχνης Κάρολος Κουν, από όπου αποφοίτησε με άριστα το 1991. Αδερφός της, είναι ο επίσης ηθοποιός Γρηγόρης Τουμασάτος.
Καριέρα.
Τηλεόραση.
Έκανε το τηλεοπτικό της ντεμπούτο, το 1992, μέσα από τη σειρά του MEGA, «Γυναίκες» ενώ την ίδια χρονιά, συμμετείχε και σε δύο επεισόδια της σειράς Τμήμα Ηθών. Τη σεζόν 1992-1993 έκανε ένα πέρασμα από τη σειρά «Κλειστά Παράθυρα» στην ΕΤ1, ενώ την επόμενη σεζόν συμμετείχε στις σειρές του MEGA Αναστασία και «Εσύ αποφασίζεις». Παράλληλα, το 1994, συμμετείχε και σε ένα επεισόδιο της σειράς «Ταύρος με Τοξότη». Τη σεζόν 1995-1996 πρωταγωνίστησε στη σειρά της ΕΤ1 «Βραδινές Καμπάνες», τη σεζόν 1996-1997 πρωταγωνίστησε στη σειρά του ΑΝΤ1, «Cheek to Cheek» μαζί με τον Κώστα Κόκλα και τη σεζόν 1998-1999 πρωταγωνίστησε στο πλευρό του Πάνου Μιχαλόπουλου στην κωμωδία Νταντά για όλες τις δουλειές που προβλήθηκε από τον ΑΝΤ1. Το 1999, είχε επίσης έναν από τους βασικούς ρόλους στη σειρά «Στα φτερά του έρωτα» αλλά μετά το τέλος της, αποστασιοποιήθηκε από την τηλεόραση για κάποιο διάστημα.
Επέστρεψε τηλεοπτικά το 2003, με τον πρωταγωνιστικό της ρόλο ως "Θάλεια" στη σειρά «Με θέα στο πέλαγο». Τις σεζόν 2004-2007, πρωταγωνίστησε στην καθημερινή σειρά Βέρα στο δεξί της Έλενας Ακρίτα, από όπου και έγινε ευρύτερα γνωστή στο τηλεοπτικό κοινό. Τη σεζόν 2007-2008 συμμετείχε με κεντρικό ρόλο στη σειρά Αν υπήρχες θα σε χώριζα και το 2008 σε ένα επεισόδιο της σειράς Επτά Θανάσιμες Πεθερές. 
Έπειτα, αποστασιοποιήθηκε ξανά από την τηλεόραση και επέστρεψε το 2014 με τη σειρά Οι Συμμαθητές του Βασίλη Θωμόπουλου, όπου είχε πρωταγωνιστικό ρόλο. Τη σεζόν 2017-2018 συνεργάστηκε ξανά με τον σκηνοθέτη Βασίλη Θωμόπουλο, για τη σειρά του ΑΝΤ1, Κάτι χωρισμένα παλικάρια. Επίσης,τις σεζόν 2018-2020 είχε πρωταγωνιστικό ρόλο στη δραματική σειρά του ΑΝΤ1, Γυναίκα Χωρίς Όνομα. Από το 2021 πρωταγωνιστεί στη σειρά Μόλις Χθες του ΣΚΑΪ.
Θέατρο-Κινηματογράφος.
Θεατρικά, έκανε το ντεμπούτο της, τη σεζόν 1990-1991 ενώ ήταν ακόμη φοιτήτρια στη Δραματική Σχολή, με την παράσταση «Οδυσσέα γύρισε σπίτι» ενώ ακολούθησε η παράσταση «Μίννη η Αθώα». Το καλοκαίρι του '91, συμμετείχε στις θεατρικές παραστάσεις «Ιφιγένεια εν Αυλίδι» και «Νεφέλες» ενώ τη χειμερινή σεζόν 1991-1992, πρωταγωνίστησε στην παράσταση «Άγριο Μέλι». Τη χρονιά 1994-1995 συμμετείχε στην παράσταση «Και μαζί και μόνος» ενώ το καλοκαίρι του 1995, στην κωμωδία «Μου Μου». Τη σεζόν 1996-1997 έπαιξε στις παραστάσεις «Άθλιοι» και «Με το ίδιο μέτρο» ενώ τη χρονιά 1997-1998 στην παράσταση «Οι Εκατομμυριούχοι της Νάπολης» στο Εθνικό Θέατρο. Το 1999, σε συνεργασία με το ΔΗ.ΠΕ.ΘΕ Κοζάνης, δημιούργησαν την παράσταση «Καβγάδες στην Κιότζα» και τη σεζόν 2000-2001, έπαιξε στην παράσταση «Οκτώ Γυναίκες Κατηγορούνται» στο Θέατρο Αμιράλ. 
Έχει συμμετάσχει επίσης στις παραστάσεις «Κάποιος να σηκώσει το τηλέφωνο» (2001-2002) στο Θέατρο Αθηνών, «Η Κωμωδία των Παρεξηγήσεων» (2002-2003) στο ΔΗ.ΠΕ.ΘΕ Κοζάνης, «Οι Δύο Ορφανές» (2003-2004) στο Θέατρο Αναλυτή, «Ξανά Μαζί» (2004-2005) στο Θέατρο Κατερίνα Βασιλάκου, «Με το ίδιο νόμισμα» (καλοκαίρι 2006) στο Θέατρο Λαμπέτη, «Το Τρέντυ θα σφυρίξει τρεις φορές» (2006-2007) στο Θέατρο Χορν, «Κάθε Χρόνο Ίδια Μέρα» (2007-2009) στο Θέατρο Αλέκος Αλεξανδράκης, «Δεν πληρώνω, δεν πληρώνω» (2009) στο ΔΗ.ΠΕ.ΘΕ Βόλου, «Σ'αγαπάω αλλά...» (2012) στο Θέατρο Αθηνά, «Η Ποντικοπαγίδα» (2013-2014) στο Θέατρο Βεάκη, «Ένα εξοχικό παρακαλώ» (2016-2017) στο Θέατρο Αθηνά, «Όταν σβήνουν τα φώτα» (2017-2018) στο Θέατρο Πειραιώς 131 και «Πανικός στο υπουργείο» (καλοκαίρι 2018) στο Θέατρο Λαμπέτη. 
Κινηματογραφικά, την απολαύσαμε το 2012, στην ταινία «Το Ποντίκι» της Α. Αναγωστοπούλου. 
Προσωπική ζωή.
Ξεκίνησε τη σχέση της με τον επίσης ηθοποιό Αλέξανδρο Σταύρου όταν έπαιζαν στη σειρά "Βέρα στο Δεξί". Το 2010 παντρεύτηκαν με πολιτικό γάμο και στις 26 Ιανουαρίου 2011 γεννήθηκε η κόρη τους, Χρυσηίδα.

</doc>
<doc id="69848" url="https://el.wikipedia.org/wiki?curid=69848" title="Μαύροι Νάνοι">
Μαύροι Νάνοι



</doc>
<doc id="69854" url="https://el.wikipedia.org/wiki?curid=69854" title="Γεγονός (θεωρία πιθανοτήτων)">
Γεγονός (θεωρία πιθανοτήτων)

Στη Θεωρία πιθανοτήτων, γεγονός, ή ενδεχόμενο, ονομάζεται ένα σύνολο απλών γεγονότων, δηλαδή ένα σύνολο αποτελεσμάτων ενός πειράματος τύχης.
Τα γεγονότα συμβολίζονται με κεφαλαία γράμματα. Το απλό γεγονός συμβολίζεται συνήθως με το γράμμα formula_1.
Ένα γεγονός περιέχει ένα ή περισσότερα απλά γεγονότα. Ορίζουμε ότι ένα γεγονός πραγματοποιείται ή συμβαίνει, όταν το απλό γεγονός που προκύπτει από την εκτέλεση του πειράματος τύχης περιέχεται στο γεγονός αυτό. Βέβαιο γεγονός είναι εκείνο που συμβαίνει σε κάθε εκτέλεση του πειράματος τύχης, που γίνεται πάντα κάτω από τις ίδιες συνθήκες.
Το σύνολο όλων των δυνατών αποτελεσμάτων ενός πειράματος τύχης, δηλαδή το σύνολο όλων των απλών γεγονότων του, ονομάζεται δειγματοχώρος ή δειγματικός χώρος του πειράματος και συμβολίζεται με formula_2. Αν με formula_3 συμβολίσουμε τα απλά γεγονότα του πειράματος, τότε:
formula_4. Το formula_2 είναι το ίδιο ένα γεγονός, και μάλιστα βέβαιο. Ένα γεγονός formula_6, του οποίου τα στοιχεία ανήκουν στον δειγματοχώρο formula_2, λέμε ότι είναι υποσύνολο του formula_2, και συμβολίζουμε με formula_9 ή με formula_10 αν γνωρίζουμε με σιγουριά ότι τα στοιχεία που περιλαμβάνει το formula_6 δεν είναι όλα τα στοιχεία του formula_2.
Ο ορισμός ενός γεγονότος είναι απλή υπόθεση, όταν το πλήθος των στοιχείων του δειγματοχώρου ( των αποτελεσμάτων του πειράματος τύχης δηλαδή) είναι πεπερασμένο. Αν είναι άπειρο ανακύπτουν πολλές δυσκολίες.
Ένα απλό παράδειγμα.
Ας πάρουμε μία τράπουλα με 52 τραπουλόχαρτα, χωρίς μπαλαντέρ. Αν τραβήξουμε ένα χαρτί, αυτό είναι ένα απλό γεγονός και ο δειγματοχώρος μας είναι τα 52 τραπουλόχαρτα. Ένα γεγονός είναι κάθε υποσύνολο του δειγματοχώρου συμπεριλαμβανομένων καθενός από τα απλά γεγονότα, του κενού συνόλου (που, δηλαδή, δεν περιλαμβάνει στοιχεία και έχει πιθανότητα ίση με το μηδέν) και των 52 χαρτιών μαζί, δηλαδή του ίδιου του δειγματοχώρου (αλλιώς, του βέβαιου γεγονότος). Γεγονός μπορεί να είναι:
Πράξεις με γεγονότα.
Ισότητα.
Δύο γεγονότα formula_6 και formula_14, που όταν συμβαίνει το formula_6 συμβαίνει πάντα το formula_14 και επίσης, όταν συμβαίνει το formula_14 συμβαίνει πάντα το formula_6, λέγονται ίσα, και συμβολίζουμε με formula_19.
Συμπλήρωμα.
Το γεγονός που συμβαίνει ακριβώς τότε, όταν δεν συμβαίνει το formula_6, λέγεται συμπλήρωμα του formula_6 και το συμβολίζουμε με formula_22 ή formula_23.
Από τον ορισμό αυτόν προκύπτει ότι, αν το απλό ενδεχόμενο formula_1 ανήκει στο formula_6, τότε δε θα ανήκει στο formula_22 και αντίστροφα, αν το formula_1 ανήκει στο formula_22 τότε δε θα ανήκει στο formula_6. Αυτό σημαίνει ότι τα formula_6 και formula_22, ως υποσύνολα του δειγματοχώρου formula_2, είναι συμπληρωματικά σύνολα. Είναι φανερό ότι formula_33.
Τομή.
Το γεγονός που συμβαίνει όταν συμβούν ταυτόχρονα τα γεγονότα formula_6 και formula_14, λέγεται τομή των γεγονότων formula_6 και formula_14 και συμβολίζεται formula_38. Αν κάτι τέτοιο είναι αδύνατο να συμβεί, τότε λέμε ότι τα formula_6 και formula_14 είναι ασυμβίβαστα ή ξένα μεταξύ τους και συμβολίζουμε με formula_41. Η πράξη της τομής γενικεύεται και για πεπερασμένου ή απείρου πλήθους γεγονότα. Έτσι, το γεγονός που συμβαίνει όταν συμβαίνουν ταυτόχρονα τα γεγονότα formula_42 είναι η τομή των n γεγονότων που συμβολίζεται formula_43.
Ένωση.
Το γεγονός που συμβαίνει, όταν συμβεί ένα τουλάχιστον από τα γεγονότα formula_6 και formula_14, λέγεται ένωση των γεγονότων formula_6 και formula_14 και συμβολίζεται με formula_48. Η πράξη αυτή της ένωσης γενικεύεται και για πεπερασμένου πλήθους γεγονότα. Έτσι, το γεγονός που συμβαίνει όταν τουλάχιστον ένα από τα γεγονότα formula_42 συμβαίνει, είναι η ένωση των n γεγονότων, που συμβολίζεται formula_50. Αν τα γεγονότα formula_51 είναι ασυμβίβαστα μεταξύ τους ανά δύο και η ένωσή τους είναι όλος ο δειγματοχώρος, αν δηλαδή ισχύει formula_52, και formula_53 για κάθε formula_54, τότε λέμε ότι τα γεγονότα αυτά αποτελούν μία διαμέριση του δειγματοχώρου.
Διαφορά.
Το γεγονός που συμβαίνει ακριβώς τότε όταν συμβεί το formula_6 αλλά δεν συμβεί το formula_14, λέγεται διαφορά του γεγονότος formula_14 από το formula_6, και συμβολίζουμε formula_59. Είναι εύκολο να δειχθεί ότι formula_60.
Ιδιότητες των πράξεων.
Ισχύουν οι ιδιότητες:
Η απόδειξη των ιδιοτήτων αυτών, σχεδόν είναι συνέπεια των ορισμών των πράξεων. Παρατίθεται η απόδειξη της τελευταίας.
Έστω formula_61 ένα απλό ενδεχόμενο που ανήκει στο γεγονός formula_62. Από τον ορισμό του συμπληρωματικού, το formula_61 δεν ανήκει στην ένωση formula_64 και επομένως δεν ανήκει σε κανένα από τα formula_65, για όλα τα formula_66 (διότι αν ανήκε σε κάποιο formula_65 θα ανήκε και στην ένωση). Άρα το formula_61 ανήκει στο formula_69 για όλα τα formula_66, πράγμα που σημαίνει ότι ανήκει στην τομή formula_71. Επομένως, κάθε φορά που πραγματοποιείται το γεγονός formula_62 πραγματοποιείται και το γεγονός formula_71. Αντιστρέφοντας τη σειρά των συλλογισμών, διαπιστώνουμε ότι ισχύει και το αντίστροφο. Άρα, ισχύει: formula_74.

</doc>
<doc id="69855" url="https://el.wikipedia.org/wiki?curid=69855" title="Νάρκισσος (Ρωμαίος)">
Νάρκισσος (Ρωμαίος)



</doc>
<doc id="69858" url="https://el.wikipedia.org/wiki?curid=69858" title="Ερρίκος Μπελιές">
Ερρίκος Μπελιές

Ο Ερρίκος Μπελιές (1950 - 19 Απριλίου 2016) ήταν Έλληνας συγγραφέας και μεταφραστής γαλλικής καταγωγής.
Βιογραφικά στοιχεία.
Το πλήρες ονοματεπώνυμό του ήταν Ερρίκος Γεώργιος Μπελιές. Γεννήθηκε στην Αθήνα το 1950 από γονείς γαλλικής καταγωγής και μεγάλωσε εκεί. Πήγε στο Β΄ Γυμνάσιο Αρρένων. Σπούδασε Αγγλική Φιλολογία, Ελληνική Φιλολογία και Αρχαιολογία στο Πανεπιστήμιο Αθηνών.
Το 1977 είναι χρονιά που τον σημάδεψε, έχοντας τελειώσει το στρατιωτικό και τις σπουδές στο πανεπιστήμιο, έδωσε εξετάσεις στο Υπουργείο Εξωτερικών της Ελλάδας και έγινε υπάλληλος του υπουργείου και παράλληλα εξέδωσε το πρώτο του βιβλίο στις εκδόσεις «Κέδρος».
Επίσης, δίδαξε Ιστορία Θεάτρου στις Δραματικές Σχολές των ΝΕΘ, Θεάτρου Τέχνης, Εθνικού Θεάτρου κ.α.
Διετέλεσε πρόεδρος της Εταιρείας Ελλήνων Θεατρικών Συγγραφέων, πρόεδρος του Οργανισμού Διαχείρισης Θεατρικών Δικαιωμάτων «Θέσπις», απο ιδρυτικά μέλη της Εταιρείας Συγγραφέων (όπου είχε διατελέσει αντιπρόεδρος της Εταιρείας Συγγραφέων τη διετία 2013-2015), μέλος του ΔΣ της Εταιρείας Συγγραφέων, μέλος του Εκπαιδευτικού Συμβουλίου του Υπουργείου Εξωτερικών (συγκεκριμένα, υπηρέτησε σε σειρά σημαντικών Διευθύνσεων του Υπουργείου Εξωτερικών), μέλος του Επιστημονικού Συμβουλίου του Ελληνικού Ιδρύματος Πολιτισμού και μέλος του Διοικητικού Συμβουλίοθ του Εθνικού Θεάτρου. Ακόμα, υπήρξε σπουδαίο στέλεχος της ελληνικής δημόσιας διοίκησης και διακρίθηκε στον κλάδο των εμπειρογνωμόνων και υπηρέτησε και στο Διπλωματικό Γραφείο της Προεδρίας της Δημοκρατίας.
Ανέλαβε την μετάφραση και των τριάντα επτά θεατρικών έργων του Ουίλλιαμ Σαίξπηρ στην ελληνική γλώσσα (εκδόσεις Κέδρος), ένα έργο που ξεκίνησε τη δεκαετία του ΄80 και ολοκληρώθηκε το καλοκαίρι του 2004.
Εκτός των έργων του Σαίξπηρ έχει μεταφράσει επίσης Βλαντίμιρ Μαγιακόφσκι, Κάρλο Γκολντόνι, Τένεσι Ουίλιαμς, Χάρολντ Πίντερ, Σάμιουελ Μπέκετ και άλλους. Έχουν εκδοθεί έξι δικές του ποιητικές συλλογές, μεταξύ των οποίων η πρώτη του ποιητική συλλογή με τίτλο «Εγκόλπιο» η οποία κυκλοφόρησε το 1979, «Το διακεκριμένο σώμα» (1996), το «Φαινόμενον ως να έπλεε και μένον ακίνητον» (1996), «Τα εισόδια του φόβου» (1997) και «Πόλεως» (1989).
Συνολικά, είχε μεταφράσει 24 πεζογραφήματα και πάνω από 300 θεατρικά έργα.
Μεταφραστικά έργα του Ερρίκου Μπελιέ παρουσίασε ο ΘΟΚ σε πολλές παραγωγές του, με πιο πρόσφατη τη μετάφραση του έργου «Ρινόκερος» (2014). Για τον ΘΟΚ μετέφρασε το «Καλοκαίρι και καταχνιά» [2007] ενώ ανέβηκαν επί σκηνής επίσης «Ο έμπορος της Βενετίας (2005), «Ντον Ζουάν» (2007), «Ο σακάτης του νησιού» (2011), «Ο κατά φαντασίαν ασθενής» (2011 – απόδοση).
Επιπρόσθετα, ο Ερρίκος Μπελιές έχει γράψει τους στίχους του τραγουδιού "«Έλα Μαζί Μου»" όπου την μουσική υπογράφει η Ευανθία Ρεμπούτσικα, έχει επιμεληθεί την ελληνική απόδοση των στίχων του ΧΑΙ-ΧΟ, όπου η μουσική σύνθεση ανήκει σε ανώνυμο βικτωριανό συνθέτη και το τραγούδι έχουν ερμηνεύσει ο Στέλιος Καρπαθάκης κι ο Θίασος. Από τη "12η Νύχτα" του Ουίλλιαμ Σαίξπηρ (το τραγούδι περιλαμβάνεται στον δίσκο του Σταμάτη Κραουνάκη "«Όλοι μαύρα και ένα πιάνο»"), όπως έχει επιμεληθεί και την ελληνική απόδοση των στίχων του «Η φάρμα των ζώων» του Τζωρτζ Όργουελ (καθώς και την μετάφραση ολόκληρου του έργου). Σημαντικό είναι ότι έχει επιμεληθεί την ελληνική απόδοση των στίχων των τραγουδιών διάφορων θεατρικών έργων που έχει μεταφράσει ο ίδιος.
Απεβίωσε την Τρίτη 19 Απριλίου 2016 στο νοσοκομείο Ερρίκος Ντυνάν, μετά από πολύμηνη ασθένεια. Η κηδεία του τελέστηκε στις 16.00 στο Γ΄ Νεκροταφείο Αθηνών στις 21 Απριλίου 2016.

</doc>
<doc id="69859" url="https://el.wikipedia.org/wiki?curid=69859" title="Οδηγία για τα πουλιά (79/409/ΕΟΚ)">
Οδηγία για τα πουλιά (79/409/ΕΟΚ)

Η Οδηγία 79/409 του Συμβουλίου της 2.4.1979 για την διατήρηση των άγριων πτηνών γνωστή και ως οδηγία προστασίας των πουλιών είχε την νομική της βάση στο πρώην άρθρο 235 ΣΕΚ. Η Οδηγία του 1979 έχει επικαιροποιηθεί από την Οδηγία 2009/147/ΕΚ που θεσμοθετήθηκε από το Ευρωκοινοβούλιο και το Συμβούλιο της Ευρώπης στις 30 Νοεμβρίου 2009.
Η νέα Οδηγία οδήγησε στην κήρυξη των Ειδικών Ζωνών Προστασίας ("Special Protection Areas - SPA") που ενσωματώθηκαν στο δίκτυο των προστατευόμενων περιοχών NATURA2000. 
Σκοπός ρύθμισης (άρθρο 1 παρ. 1 της οδηγίας).
Είναι η διατήρηση όλων των ειδών πουλιών (συμπεριλαμβανομένων των αυγών, των φωλιών και των οικοτόπων) που απαντούν στα ευρωπαϊκά εδάφη των κρατών μελών. Τα προστατευόμενα είδη πουλιών δεν παρατίθενται σε έναν τελικό κατάλογο. Καθοριστικός είναι ο εντοπισμός στο έδαφος της Κοινότητας. Η οδηγία εξυπηρετεί την προστασία, τη διατήρηση και τη ρύθμιση των ειδών αυτών και ρυθμίζει την ορθολογική χρήση.
Αντικείμενο ρύθμισης (άρθρο 2).
Η οδηγία υποχρεώνει τα κράτη μέλη, να λάβουν τα αναγκαία μέτρα «με σκοπό να διατηρηθεί ή να προσαρμοσθεί ο πληθυσμός όλων των ειδών των πτηνών που αναφέρονται στο άρθρο 1 σε ένα επίπεδο που να ανταποκρίνεται ιδιαίτερα στις οικολογικές, επιστημονικές και μορφωτικές απαιτήσεις, λαμβάνοντας, ωστόσο, υπόψη τις οικονομικές και ψυχαγωγικές απαιτήσεις». 
Γενικές υποχρεώσεις των κρατών μελών (άρθρο 3).
Εκτός από τις ειδικές διατάξεις του άρθρου 4 για τον χαρακτηρισμό ζωνών ειδικής προστασίας, στο άρθρο 3 καθορίζεται η προστασία των οικοτόπων για το σύνολο των υποκείμενων ειδών πουλιών. Επομένως τα κράτη μέλη είναι υποχρεωμένα να λάβουν υπόψη τους τις αναφερόμενες στο άρθρο 2 απαιτήσεις, να εξασφαλίσουν μια επαρκή ποικιλία των ενδημικών στην Ε.Ε. ειδών και μια επαρκή επιφάνεια για μακροπρόθεσμη προστασία ή αποκατάσταση. 
Οι υποχρεώσεις από το άρθρο 3 και 4 της οδηγίας υπάρχουν ήδη, «και πριν διαπιστωθεί μείωση του αριθμού των πτηνών ή καταστεί υπαρκτός ο κίνδυνος εξαφάνισης προστατευομένου είδους» . Αυτό μπορεί να νοηθεί ως έκφραση της αρχής της προληπτικής δράσης του άρθρου 174 παράγραφος 1 ΣΕΚ στον τομέα της προστασίας της φύσης.
Υποχρέωση για χαρακτηρισμό περιοχών προστασίας.
Πάνω σε αυτό η οδηγία προβλέπει (άρθρο 4) μια ειδική υποχρέωση των κρατών μελών για ίδρυση περιοχών ειδικής προστασίας (Special Protection Areas – SPAs). 
Υγρότοποι διεθνούς σημασίας είναι εκείνες οι περιοχές προστασίας οι οποίες περιλαμβάνονται στον κατάλογο της Σύμβασης Ramsar. 
Τα κράτη μέλη έχουν τη νομική υποχρέωση να κατατάξουν τις σχετικές περιοχές. Για την ταξινόμηση τα κράτη έχουν ένα χρονικό περιθώριο αξιολόγησης. Σε κάθε περίπτωση η κατάταξη αυτών των περιοχών πρέπει να πληροί συγκεκριμένα ορνιθολογικά κριτήρια, όπως αφενός η παρουσία ειδών πουλιών περιλαμβανόμενων στο παράρτημα Ι και αφετέρου η κατάταξη ενός οικότοπου ως υγροβιότοπου. Οι αναφερόμενες στο άρθρο 2 της οδηγίας «οικονομικές και ψυχαγωγικές απαιτήσεις» δεν επιτρέπεται να παίζουν κανένα ρόλο στην ταξινόμηση σύμφωνα με το άρθρο 4, καθώς αυτά λαμβάνονται υπόψη στο άρθρο 3, όχι όμως στο άρθρο 4. Καμία στάθμιση με τέτοια συμφέροντα προστασίας δεν λαμβάνει χώρα. 
Αυτό εξήγησε το Δικαστήριο των Ευρωπαϊκών Κοινοτήτων στην υπόθεση "Santona" . Επ’ αυτής το ΔΕΚ προσδιόρισε μια παράβαση της Συνθήκης από την Ισπανία, που ενώ ήταν υποχρέωσή της να κατατάξει τις Marismas de Santona—ένα από τα σημαντικότερα οικοσυστήματα για πολυάριθμα είδη πουλιών σύμφωνα με το παράρτημα Ι και παράλληλα υγροβιότοπο διεθνούς σημασίας—ως προστατευόμενη περιοχή, δεν συμμορφώθηκε. Εξάλλου με βάση την απόφαση το χρονικό περιθώριο κατάταξης για εξαιρετικά σημαντικές περιοχές είναι δυνατό να μειωθεί στο ελάχιστο. 
Την ίδια έννοια έχει και η απόφαση "«Lappel Bank»" . Η Lappel Bank δεν περιλήφθηκε από τον Βρετανό υπουργό περιβάλλοντος στην περιοχή ειδικής προστασίας Medway Estuary and Marshes , καθώς θεώρησε ως προτεραιότητα την μη διατάραξη της δυνατότητας ύπαρξης και επέκτασης του γειτονικού λιμανιού. Η Royal Society for the Protection of Birds προσέφυγε στα εθνικά δικαστήρια για κήρυξη ακυρότητας. Επί του προδικαστικού ερωτήματος των βρετανικών δικαστηρίων το ΔΕΚ αποφάνθηκε πως οι οικολογικές απαιτήσεις δεν επιτρέπεται να αντισταθμίζονται με οικονομικές. 
Μια επιτυχής κατάταξη περιοχής έχει δεσμευτικό χαρακτήρα.
Η οδηγία δεν ρυθμίζει την σμίκρυνση μιας προστατευόμενης περιοχής.
Το ΔΕΚ αποφάνθηκε σχετικά με αυτό στην υπόθεση "«Leybucht»" ότι: τα κράτη μέλη δεν επιτρέπεται να παρακάμψουν μονομερώς την υποχρέωση που τους αποδίδει η οδηγία για την προστασία των πουλιών. Ειδικότερα το ΔΕΚ αναγνωρίζει δύο εξαιρέσεις: 
Αφενός όταν συντρέχουν εξαιρετικοί λόγοι κοινωνικού συμφέροντος οι οποίοι προέχουν των προωθούμενων με την οδηγία περιβαλλοντικών υποχρεώσεων. Οι οικονομικές απαιτήσεις δεν λαμβάνονται υπόψη σε αυτή την περίπτωση. Ως εξαιρετικοί λόγοι κοινωνικού συμφέροντος μπορούν να νοηθούν η προστασία της ζωής και της υγείας. Αυτά τα μέτρα πρέπει να είναι απολύτως απαραίτητα και μπορούν να επιφέρουν μόνο την ελάχιστη δυνατή μείωση της προστατευόμενης περιοχής. Για αυτό, το ανάχωμα του Leybucht επιτρεπόταν για την πρόληψη των πλημμυρών.
Ως δεύτερη εξαίρεση το ΔΕΚ αναφέρει τη βελτίωση της οικολογικής ισορροπίας όταν πρόκειται για βελτίωση των βιοτόπων των πουλιών. 
Οικοδομώντας πάνω σε αυτές τις αρχές, το ΔΕΚ σε μεταγενέστερες αποφάσεις του ανακοίνωσε πως κρίνει μια μη κατάταξη σχετικών περιοχών μόνο όταν υπάρχουν οι προαναφερόμενοι λόγοι (Βλ. «Santona»).
Τα κράτη μέλη πρέπει να διαβιβάσουν τα στοιχεία για τις περιοχές στην Επιτροπή (Άρθρο 4 παράγραφος 3 της οδηγίας). Η παραβίαση της υποχρέωσης ενημέρωσης αποτελεί παραβίαση των ιδρυτικών συνθηκών.
Μέτρα για την προστασία χαρακτηρισμένων περιοχών.
Το άρθρο 4 παράγραφος 4 προβλέπει ότι τα κράτη μέλη πρέπει να λάβουν κατάλληλα μέτρα για την πρόληψη της ρύπανσης και άλλων επιδράσεων στους βιότοπους των πουλιών στις χαρακτηρισμένες περιοχές προστασίας. Το ΔΕΚ θεώρησε ότι προσβάλλονταν οι συνεπαγόμενες από την οδηγία υποχρεώσεις προστασίας των πουλιών στην περίπτωση της κατασκευής δρόμου μεταξύ Argonos και Santona (Ισπανία), της δημιουργίας βιομηχανικής ζώνης αλλά και στην περίπτωση της καλλιέργειας αχιβάδων σε κεντρικό τμήμα των ελών. 
Μέτρα για άμεση προστασία.
Τα κράτη μέλη έχουν την υποχρέωση για την προστασία όλων των ειδών που εμπίπτουν στο άρθρο 1 της οδηγίας να απαγορεύσουν
Το άρθρο 7 ανακαλεί την απαγόρευση θήρας καθόσον, τα αναφερόμενα στο παράρτημα II είδη μπορούν να θηρευτούν σύμφωνα με τους νομικούς κανόνες του κάθε κράτους. Σύμφωνα με το άρθρο 7 παρ. 4 της οδηγίας τα κράτη μέλη πρέπει να φροντίζουν ώστε τα πουλιά να μην θηρεύονται κατά τη διάρκεια του φωλιάσματος, του ανάπτυξης και της εξάρτησής τους. Σε σχέση με τη θήρα, την αιχμαλωσία ή τη θανάτωση τα κράτη μέλη πρέπει να απαγορεύσουν μεθόδους κατά τις οποίες τα πουλιά θανατώνονται σε ποσότητες ή χωρίς διάκριση.
Το άρθρο 6 προβλέπει μια απαγόρευση εμπορίου: τα κράτη μέλη υποχρεούνται να απαγορεύσουν την πώληση ζωντανών ή νεκρών πουλιών και τμημάτων αυτών ή παραγόμενων από αυτά προϊόντων καθώς και την προώθηση και διατήρηση για πώληση και την προσφορά προς πώληση.
Αυτή η απαγόρευση εμπορίου υπάρχει βέβαια για συγκεκριμένα πουλιά αναφερόμενα στο παράρτημα III τμήμα 2 και δεν μπορεί να υποτεθεί άδεια λόγω του εμπορίου με άλλα είδη που αναφέρονται στο παράρτημα ΙΙΙ τμήμα 2. Και στις δύο περιπτώσεις τα πουλιά πρέπει να θανατώνονται, να θηρεύονται ή να πωλούνται με νόμιμο τρόπο. 
Τα αναφερθέντα προηγουμένως άμεσα μέτρα σχετικά με τη θανάτωση, τη θήρα, την αιχμαλωσία κλπ και το εμπόριο μπορούν να τεθούν εκτός ισχύος για τους αναφερόμενους στο άρθρο 9 της οδηγίας λόγους. Αυτό βέβαια μόνο, όταν δεν υπάρχει καμία άλλη ικανοποιητική λύση. Τέτοιοι λόγοι είναι οι εξής: 
Το άρθρο 9 παράγραφος 2 ρυθμίζει τις επίσημες απαιτήσεις στις αναφερόμενες στο παράρτημα 1 διατάξεις. Η Επιτροπή δίνει ετήσια αναφορά για την εφαρμογή του άρθρου 9.

</doc>
<doc id="69860" url="https://el.wikipedia.org/wiki?curid=69860" title="Ισίδωρος ο Αποστάτης">
Ισίδωρος ο Αποστάτης



</doc>
<doc id="69861" url="https://el.wikipedia.org/wiki?curid=69861" title="Πατριάρχης Ισίδωρος του Κιέβου">
Πατριάρχης Ισίδωρος του Κιέβου



</doc>
<doc id="69863" url="https://el.wikipedia.org/wiki?curid=69863" title="Αγγολόγι">
Αγγολόγι

Το αγγολόγι ή αγκολόγι ή αγγολόι είναι ονομασία αλιευτικού εργαλείου με το οποίο αλιεύονται κυρίως οστρακοειδή (π.χ. στρείδια, μύδια, χτένια κ.λπ).&lt;br&gt; 
Το εργαλείο αυτό είναι ένα μακρύ κοντάρι που καταλήγει σε μεταλλική στεφάνη, από την οποία και φέρεται σχετικό μικρό δίχτυ υπό μορφή σάκου. Μικρό μέγεθος αυτού του εργαλείου είναι η απόχη. Ο ψαράς (ή στρειδευτής ή στρειδιάρης όπως συνηθίζεται να λέγεται κατά το είδος του ψαρέματος) βυθίζει το κοντάρι στη θάλασσα και το σέρνει στο βυθό με συνέπεια να εκριζώνει τα υφιστάμενα όστρακα.
Κατά τον γνωστό παλαιότερα γλωσσολόγο Φιλήντα το όνομα του εργαλείου προέρχεται από τη λέξη «άγγη» (= όστρακο) + το ρήμα «λέγω» (= συλλέγω).

</doc>
<doc id="69865" url="https://el.wikipedia.org/wiki?curid=69865" title="Αγκολόγι">
Αγκολόγι



</doc>
<doc id="69868" url="https://el.wikipedia.org/wiki?curid=69868" title="Πατριάρχης Νικόλαος Β΄ Χρυσοβέργης">
Πατριάρχης Νικόλαος Β΄ Χρυσοβέργης



</doc>
<doc id="69869" url="https://el.wikipedia.org/wiki?curid=69869" title="Βαγγέλης Μόρας">
Βαγγέλης Μόρας

Ο Βαγγέλης Μόρας (Λάρισα, 26 Αυγούστου 1981) είναι Έλληνας πρώην διεθνής ποδοσφαιριστής, ο οποίος αγωνιζόταν ως αμυντικός, και ο τωρινός προπονητής του Π.Ο. Ελασσόνας.
Καριέρα σε συλλόγους.
Ξεκίνησε την καριέρα του από τους Αμπελόκηπους Λάρισας για να αποκτηθεί στη συνέχεια από την ΑΕ Λάρισα αγωνιζόμενος στη Β΄ Εθνική το 1999, ενώ το 2001 μετεγγράφηκε στην Προοδευτική, με την οποία κέρδισε την άνοδο στην Α΄ Εθνική.
Το 2003 αποκτήθηκε από την ΑΕΚ, καθώς ήταν προσωπική επιλογή του Ντούσαν Μπάγεβιτς που τον είχε αποκαλέσει τότε νέο Μανωλά. Το 2007, μετά από εισήγηση του Λορένθο Σέρα Φερέρ, αποδεσμεύθηκε και ως ελεύθερος συνέχισε την καριέρα του στο ιταλικό πρωτάθλημα αγωνιζόμενος στην Μπολόνια, όπου παρέμεινε επί μία τετραετία.
Στις 30 Σεπτεμβρίου 2011 υπέγραψε για έναν χρόνο στη Σουόνσι, όμως μετά από τη μικρή συμμετοχή που είχε στον σύλλογο της Ουαλίας, αποφάσισε να επιστρέψει στην Ιταλία όπου υπέγραψε, τον Ιανουάριο του 2012, συμβόλαιο εξάμηνης διάρκειας με την Τσεζένα. Τον Αύγουστο της ίδιας χρονιάς μετακόμισε στην Ελλάς Βερόνα, όπου παρέμεινε επί μία τετραετία, συμπληρώνοντας 131 συμμετοχές πρωταθλήματος.
Το καλοκαίρι του 2016 συμφώνησε με την Μπάρι, αποχώρησε όμως έναν χρόνο αργότερα και επέστρεψε στην Ελλάδα, έπειτα από δέκα χρόνια καριέρας στο εξωτερικό, υπογράφοντας μονοετές συμβόλαιο συνεργασίας με τον Παναιτωλικό.
Τον Δεκέμβριο του 2017 επέστρεψε στην ομάδα της πατρίδας του, την ΑΕΛ, όπου αγωνίσθηκε μέχρι τον Ιούλιο του 2020.
Τον Αύγουστο του 2020 υπέγραψε συμβόλαιο ενός έτους με τον Απόλλωνα Λάρισας. 
Στις 7 Ιουλίου 2021 "κρέμασε" τα παπούτσια του, απόφαση που γνωστοποιήθηκε με ανακοίνωση μέσω του Instagram.
Διεθνής καριέρα.
Ήταν διεθνής με την εθνική Ελλάδας το διάστημα μεταξύ 2009–2016, μετρώντας 27 συνολικά συμμετοχές, ενώ ήταν μέλος της ομάδας που συμμετείχε τόσο στο Μουντιάλ 2010 στη Νότια Αφρική, όπου αγωνίστηκε στον αγώνα εναντίον της Αργεντινής, όσο και τέσσερα χρόνια αργότερα στο Μουντιάλ του 2014 στη Βραζιλία.
Υπήρξε επίσης διεθνής με την εθνική Ελπίδων, την περίοδο 2002–2004 έχοντας συνολικά 11 συμμετοχές, ενώ αποτέλεσε βασικό μέλος της ολυμπιακής εθνικής ομάδας που έλαβε μέρος στην Ολυμπιάδα του 2004, συμμετέχοντας και στους τρεις αγώνες.
Προπονητική καριέρα.
Στις 12 Ιουλίου 2021 ανακοινώθηκε η πρόσληψή του από τον Π.Ο. Ελασσόνας της Γ' Εθνικής στη θέση του προπονητή για τη νέα σεζόν (2021–22), η οποία αναμένεται να ξεκινήσει στις 19 Σεπτεμβρίου 2021.

</doc>
<doc id="69874" url="https://el.wikipedia.org/wiki?curid=69874" title="Ευστράτιος Γαρίδας">
Ευστράτιος Γαρίδας



</doc>
<doc id="69880" url="https://el.wikipedia.org/wiki?curid=69880" title="Οικογένεια Τζίνη">
Οικογένεια Τζίνη

Η οικογένεια Τζίνη είναι εύπορη πατρινή οικογένεια εμπόρων και κτηματιών.
Η οικογένεια Τζίνη είναι Ηπειρώτικης καταγωγής και συγκεκριμένα προέρχεται από το Κομπότι Άρτας. Γενάρχης του πατρινού κλάδου ήταν ο Θεόδωρος Τζίνης, ο οποίος εγκαταστάθηκε στην Πάτρα το 1828 και ανέπτυξε πλούσια εμπορική δραστηριότητα αποκτώντας τεράστια κινητή &amp; ακίνητη περιουσία. Δημιούργησε δικό του εμπορικό οίκο, ο οποίος ασχολιόταν με το εμπόριο σταφίδας καθώς και με τραπεζικοοικονομικές συναλλαγές.
Η οικογένεια Τζίνη, και κυρίως ο Γεώργιος, απέκτησε τεράστιες εκτάσεις στο Βορειοδυτικό μέρος της Πάτρας, στην περιοχή του πυροσβεστείου, όπου μέχρι και σήμερα η συνοικία ονομάζεται Τζίνη. Η πατρική οικία της οικογένειας Τζίνη βρίσκεται επί των οδών Μαιζώνος &amp; Αγίου Νικολάου, η οποία διατηρείται σε άριστη κατάσταση. Το σπίτι ίσως είναι το παλαιότερο κτίριο της Πάτρας, κατασκευάστηκε το 1832 και παραπέμπει μορφολογικά σε ηπειρώτικα σπίτια. Στην ιδιοκτησία της οικογένειας βρίσκονται και άλλα παλαιά οικήματα όπως το μέγαρο Γαλανόπουλου κ.α. Ο τάφος της οικογένειας βρίσκεται στο Α΄ νεκροταφείο Πατρών.
Εξέχοντα μέλη της οικογένειας ήταν ο Θεόδωρος Τζίνης, αγωνιστής του 1821, μέλος της Φιλικής Εταιρείας, μεγαλοκτηματίας και χρηματοδότης του δημοτικού θεάτρου Απόλλων, ο Στέφανος Τζίνης, πρόεδρος της Γυμναστικής Ένωσης Παναχαϊκού και του ποδηλατικού συλλόγου Πατρών, ο Γεώργιος Θ. Τζίνης, δικηγόρος, πρώτος πρόεδρος της Παναχαϊκής Γυμναστικής Εταιρείας, πρόξενος της Ρουμανίας και παρασημοφορημένος με τον σταυρό του Σωρήρα και ο Ανδρέας Τζίνης, πρόξενος της Γαλλίας και της Σουήδιας και κάτοχος σημαντικής βιβλιοθήκης. Τα μέλη της οικογενείας συνδέθηκαν με επιγαμιαίες σχέσεις με τις οικογένειες Λιάλιου, Παπαποστόλου, Μιχαλόπουλου κ.α. Συγκεκριμένα ο Θεόδωρος Τζίνης είχε παντρευτεί την Ελένη Παπαποστόλου ενώ ο Ανδρέας Τζίνης την Μαρία Λιάλιου, κόρη του διάσημου μουσικοσυνθέτη Δημητρίου Λιάλιου. Σήμερα κατοικούν ακόμα στην Πάτρα απόγονοι της οικογένειας.

</doc>
<doc id="69881" url="https://el.wikipedia.org/wiki?curid=69881" title="Γεώργιος Τζίνης">
Γεώργιος Τζίνης

Ο Γεώργιος Τζίνης ήταν Έλληνας δικηγόρος, δικηγόρος και επιχειρηματίας.
Βιογραφικά στοιχεία.
Γεννήθηκε στην Πάτρα και ήταν γιος του Θεόδωρου Τζίνη, γενάρχη του πατρινού κλάδου της εύπορης πατρινής οικογενείας Τζίνη. Σπούδασε νομικά στο πανεπιστήμιο Αθηνών και συμπλήρωσε τις σπουδές του στο Παρίσι.
Ασχολήθηκε με το εμπόριο και απέκτησε εκτάσεις στο Βορειοδυτικό μέρος της Πάτρας, όπου μέχρι σήμερα ονομάζεται Τζίνη. Ήταν από τα ιδρυτικά μέλη της φιλαρμονικής εταιρείας Πατρών, της οποίας είχε χρηματίσει ταμίας, και είχε διατελέσει πρώτος πρόεδρος της Παναχαϊκής Γυμναστικής Ένωσης, πρόδρομου της Παναχαϊκής, την περίοδο 1891 με 1892]. Επίσης διετέλεσε μέλος στο διοικητικό συμβούλιο του δημοτικού βρεφοκομείου και μέλος του φιλολογικού συλλόγου Παρνασσός, ενώ είχε τιμηθεί και με τον χρυσό σταυρό του Σωτήρα. Επίσης ήταν πρόξενος Ρουμανίας.
Απεβίωσε το 1893 στην Πάτρα.

</doc>
<doc id="69884" url="https://el.wikipedia.org/wiki?curid=69884" title="Ο Χάρι Πότερ και το Τάγμα του Φοίνικα">
Ο Χάρι Πότερ και το Τάγμα του Φοίνικα

Ο Χάρι Πότερ και το Τάγμα του Φοίνικα είναι το πέμπτο από τα εφτά βιβλία της σειράς Χάρι Πότερ της Τζ. Κ. Ρόουλινγκ, με ήρωα το νεαρό μάγο Χάρι Πότερ. Το βιβλίο εκδόθηκε στις 21 Ιουνίου 2003 στο Ηνωμένο Βασίλειο και σε πολλές άλλες χώρες. Πούλησε περίπου 7 εκατομμύρια αντίτυπα σε Ηνωμένο Βασίλειο και Αμερική μαζί την πρώτη ημέρα της κυκλοφορίας του. 
Η ταινία βασισμένο στο βιβλίο κυκλοφόρησε 11 Ιουλίου 2007 στις ΗΠΑ και 12 Ιουλίου στο Ηνωμένο Βασίλειο.
Σύνοψη.
Το τάγμα του Φοίνικα.
Κατά τη διάρκεια της πιο ζεστής μέρας του καλοκαιριού ο Χάρι Πότερ ακούει μανιωδώς ειδήσεις με την ελπίδα ότι κάτι θα μάθει για τις νέες κινήσεις του λόρδου Βόλντεμορτ. Καθώς τσακώνεται με τον ξάδελφό του ενώ επιστρέφουν σπίτι, δύο παράφρονες επιτίθενται. Αφού ο Χάρι καλεί τον προστάτη και διώχνει τους παράφρονες μαθαίνει ότι η ηλικιωμένη Μαγκλ γειτόνισα του Αράμπελα Φιγκ γνωρίζει την ύπαρξη του κόσμου των μάγων. Εκείνη του λέει ότι είναι Σκουίμπ και ότι τον παρακολουθεί υπό τις διαταγές του Ντάμπλντορ μαζί με ένα μάγο τον Ματούνγκους Φλέτσερ. Αργότερα, στο σπίτι, ο Χάρι λαμβάνει ένα γράμμα απο το υπουργείο μαγείας που του λέει ότι αποβλήθηκε από το Χόγκουαρτς καθώς έκανε μάγια. Το επόμενο γράμμα όμως διαψεύδει το προηγούμενο και λέει ότι η δίκη θα γίνει στα μέσα Αυγούστου. Ενώ οι Ντάρσλι φεύγουν, μια ομάδα μάγων καταφτάνει και με τα μαγικά σκουπόξυλα φτάνουν στο κτήριο Γκρίμολντ Πλέις αριθμός 12. Εκεί ο Χάρι συναντάει την οικογένεια Ουέσλι, την Ερμιόνη, τον Σείριο και τον Λούπιν αλλά και μαθαίνει ότι το κτήριο είναι η βάση του τάγματος του Φοίνικα, μιας μυστικής οργάνωσης που δημιούργησε ο Ντάμπλντορ πολεμώντας τον λόρδο Βόλντεμορτ. Ο Χάρι μαθαίνει επίσης ότι ο Βόλντεμορτ δεν κάνει κινήσεις φανερά για να μην αποκαλυφθεί. Παρ' όλα αυτά προσπαθεί να κλέψει ένα όπλο που το τάγμα προστατεύει. Ο Χάρι αθωώνεται στη δίκη του με τη βοήθεια του Ντάμπλντορ και αντιμετωπίζει τις συκοφαντίες του υπουργείου και του "ημερήσιου προφήτη". Την τελευταία τους μέρα στο Γκρίμολντ Πλέις όλοι λαμβάνουν γράμματα απ'το Χόγκουαρτς και ο Ρον με την Ερμιόνη γίνονται απροσδόκητα οι καινούργιοι επιμελητές του Γκρίφιντορ. 
Ο στρατός του Ντάμπλντορ.
Στο Χόγκουαρτς Εξπρές ο Χάρι γνωρίζει τη Λούνα Λάβγκουντ, κόρη του εκδότη του "Σοφιστή". Στο Χόγκουαρτς παρατηρεί δύο πολύ ασυνήθιστα πράγματα: περίεργα άλογα να σέρνουν τις άμαξες. Άλογα που δεν έχει ξαναδεί. Αλλά και την επανεμφάνιση της καθηγήτριας Γκράμπλι-Πλανκ στη θέση του Χάγκριντ. Άλλη μία καινούρια καθηγήτρια εμφανίζεται. Η νέα καθηγήτρια άμυνας εναντίον των σκοτεινών τεχνών, η Ντολόρες Άμπριτζ απ'το υπουργείο μαγείας, η οποία τον βάζει τιμωρία απ'το πρώτο της μάθημα μαζί του, όταν εκείνος διαμαρτύρεται για το τρόπο που διδάσκει και της λέει για το Βόλντεμορτ. Την τελευταία μέρα της τιμωρίας του ο Χάρι χάνει τα δοκιμαστικά του κουίντιτς όπου καινούριος φύλακας της ομάδας του Γκρίφιντορ γίνεται ο Ρον. Μετά από λίγο καιρό η Ερμιόνη λέει στον Χάρι την ιδέα της:
να διδάξει ο Χάρι άμυνα εναντίον των σκοτεινών τεχνών σε μια ομάδα παιδιών τους Σίγμα-νι (Στρατός του Ντάμπλντορ). Αρκετά παιδιά πηγαίνουν στο δωμάτιο των ευχών- ένα μυστικό δωμάτιο- για να τους διδάξει ο Χάρι, ο οποίος έχει αρκετή εμπειρία. Στον αγώνα Γκρίφιντορ-Σλίθεριν το Γκρίφιντορ νικάει
αλλά η νίκη είναι πικρή καθώς, ενώ ο Ρον τρώει αρκετά γκολ, ο Χάρι, ο Φρεντ και ο Τζωρτζ αποβάλλονται απ'την ομάδα για το καβγά τους με το Μαλφόι. Ο Χάγκριντ επιστρέφει και τους λέει ότι δε θα έρθουν γίγαντες μαζί τους στον πόλεμο καθώς ο αρχηγός τους είναι φίλος με τον θανατοφάγο Μακνέρ. Στο τέλος του τελευταίου μαθήματος άμυνας εναντίον των σκοτεινών τεχνών (του Χάρι), πριν τα Χριστούγεννα ο Χάρι φιλιέται με την Τσο Τσανγκ. Το βράδυ ο Χάρι βλέπει έναν εφιάλτη με τον κύριο Ουέσλι και ένα φίδι που τον δαγκώνει και τον τραυματίζει βαριά. 
Τα όνειρα και η σφραγισματική.
Ο Χάρι και οι Ουέσλι μεταφέρονται μέσω πύλης και φτάνουν στο Γκρίμολντ Πλέις απ'όπου επισκέπτονται τον πατέρα τους στον «Άγιο Μάνγκο». Καθώς ο Χάρι κρυφακούει τα μέλη του τάγματος με τα επιμηκυσμένα αυτιά (μια εφεύρεση των δίδυμων Ουέσλι) μαθαίνει ότι το πιο πιθανό είναι να έχει καταλάβει το σώμα του ο Βόλντεμορτ. Με τα νέα δεδομένα ανησυχεί πολύ, μέχρι που η Τζίνι (από προσωπική εμπειρία) λέει στον Χάρι για το πως είναι να σε κατέχει ο Βόλντεμορτ και ησυχάζει. Ο Χάρι αρχίζει με το Σνέιπ μαθήματα σφραγίσματος μυαλού (Σφραγισματική) για να προστατέψει το μυαλό από εξωτερικές επιρροές όπως τα όνειρα που βλέπει από τη σκέψη του Βόλντεμορτ. Λίγο καιρό αργότερα η Άμπριτζ συλλαμβάνει το Χάρι ξέροντας από πηγές για τα μαθήματα του. Ο Ντάμπλντορ παίρνει την ευθύνη για το Χάρι και κατά τη διαφυγή του ξεφεύγει απ'το υπουργείο και κλειδώνει την αίθουσα του διευθυντή. Ο Χάρι ανακαλύπτει ότι ο πατέρας του κάποτε στο σχολείο είχε κάνει ρεζίλι τον Σνέιπ. Ο Σνέιπ εξοργισμένος σταματάει τα μαθήματα με το Χάρι. Μία μέρα ο Φρεντ και ο Τζωρτζ αποφασίζουν να ξεφύγουν καθώς δεν θέλουν να μένουν στο Χόγκουαρτς με την Άμπριτζ και δεν έχουν τίποτα να κάνουν. Έτσι κλέβουν τα σκουπόξυλά τους και πετάνε μακριά. Στον τελευταίο αγώνα Κουίντιτς ο Ρον τα καταφέρνει αλλά ο Χάρι και η Ερμιόνη πηγαίνουν στο δάσος με το Χάγκριντ, όπου εκείνος τους αποκαλύπτει ότι έχει φέρει τον ετεροθαλή γίγαντα αδερφό του στο δάσος. Οι εξετάσεις φτάνουν, αλλά ένα βράδυ οι Χρυσούχοι του υπουργείου μαγείας,προσπαθούν να συλλάβουν το Χάγκριντ. Εκείνος ξεφεύγει με το Φαγκ, ενώ λίγο καιρό αργότερα η Άμπριτζ τσακώνει τον Χάρι στο τζάκι της και αποφασίζει να τον ανακρίνει. Όμως το φίλτρο της αλήθειας του Σνέιπ έχει τελειώσει και έτσι η Άμπριτζ αποφασίζει να χρησιμοποιήσει τη βασανιστική κατάρα. Με την παρέμβαση της Ερμιόνης η Άμπριτζ παίρνει τα δύο παιδιά στο δάσος, όπου τα διατάζει να της δείξουν το όπλο που είχε αφήσει ο Ντάμπλντορ στη σχολή πριν φύγει. Ο γίγαντας επανεμφανίζεται, μαζί με τους κενταύρους και στη μάχη η Άμπριτζ απαγάγεται. Αυτό δίνει την ευκαιρία στα δύο παιδιά να ξεφύγουν. Καθώς ο Ρον, με τον Νέβιλ, την Λούνα και την Τζίνι τους ακολουθούν τους συναντάνε και αποφασίζουν ότι θα πάνε όλοι στο υπουργείο μαγείας για τον Σείριο. Ο Χάρι αρχικά είναι διστακτικός αλλά μετά συμφωνεί. Έτσι καβαλιεύουν έξι Θέστραλ και πετάνε για το υπουργείο μαγείας.
Στο τμήμα μυστηρίων.
Μετά από μεγάλο ταξίδι φτάνουν στο υπουργείο μαγείας. Στο τμήμα μυστηρίων φτάνουν στην αίθουσα με τις προφητείες, όπου ο Χάρι είχε δει τον Σείριο και τον Βόλντεμορτ. Όμως ο Σείριος δεν είναι εκεί, αντίθετα με τους Θανατοφάγους. Ο Λούσιους Μαλφόι αποκαλύπτει στον Χάρι και τους άλλους ότι η μπάλα που κρατάει στο χέρι του ο Χάρι, είναι η προφητεία που ευθύνεται για το θάνατο των γονιών του. Στη μάχη που γίνεται ο θανατοφάγος Νοτ τραυματίζεται ενώ η ομάδα χωρίζεται. Ο Χάρι, η Ερμιόνη και ο Νέβιλ κρύβονται αλλά δύο θανατοφάγοι τους βρίσκουν. Ο Χάρι αποχαυνώνει τον έναν αλλά ο άλλος επιχειρεί να δολοφονήσει την Ερμιόνη. Σώζεται από το Χάρι όμως στην πάλη του με το θανατοφάγο, ο Νέβιλ αφοπλίζει και τους δύο. Εκείνοι παίρνουν τα ραβδιά τους αλλά η αποχαυνωτική κατάρα του Νέβιλ προκαλεί ένα ατύχημα στο θανατοφάγο, ο οποίος γίνεται μωρό. Άλλοι δύο θανατοφάγοι επιτίθονται, αλλά ο Χάρι μαρμαρώνει τον πρώτο και η Ερμιόνη παίρνει τη φωνή του δεύτερου. Όμως ο Νέβιλ και η Ερμιόνη τραυματίζονται, ενώ ο Χάρι παραπλανεί και νικά τον δεύτερο που είναι τελικά ο Ντολόχοβ. Ο Νέβιλ συνέρχεται και κουβαλάει την Ερμιόνη ακολουθώντας τον Χάρι στην προσπάθεια να βρει τους υπόλοιπους. Τους βρίσκει αλλά ο Ρον έχει μισοτρελαθεί και η Τζίνι έχει σπάσει τον αστράγαλό της. Μαζί με το Νέβιλ και τη Λούνα σφραγίζουν τις πόρτες γύρω τους, αλλά οι Θανατοφαγοι τους βρίσκουν και χτυπάνε τη Λούνα. Η μάχη μεταφέρεται στην αίθουσα του θανάτου και οι Θανατοφάγοι περικυκλώνουν το Χάρι και το Νέβιλ. Όμως τα μέλη του τάγματος εμφανίζονται για να τους σώσουν. Μετά από αποτυχημένες προσπάθειες αρπαγής της προφητείας, η προφητεία σπάει όταν ο Χάρι προσπαθεί να σώσει το Νέβιλ. Ο Σείριος μονομαχεί με τη Μπέλατριξ Λεστρέιντζ κα ηττάται, καθώς η Μπέλατριξ τον χτυπά με τη φονική κατάρα Αβάντα Κεντάβρα και τον σκοτώνει. Ο Χάρι την καταδιώκει όμως η καταδίωξη σταματάει όταν φτάνει στο Αίθριο και βρίσκει το λόρδο Βόλντεμορτ, όπου εξοργισμένος του ρίχνει τη φονική κατάρα. Σώζεται απ'το Ντάμπλντορ, που εμφανίζεται, αφού καταφέρνει να συλλάβει τους υπόλοιπους Θανατοφάγους. Ο Βολντεμορτ και ο Ντάμπλντορ μονομαχούν και η μονομαχία τους τελειώνει όταν ο υπουργός τους βλέπει και ο Βόλντεμορτ με την Μπέλατριξ διακτινίζονται. Ο Ντάμπλντορ δίνει μια πύλη στον Χάρι για να πάει στο Χόγκουαρτς, αφού τον βεβαιώνει ότι είναι και οι φίλοι του εκεί ασφαλείς.
Η προφητεία.
Ο Χάρι μεταφέρεται στο γραφείο του Ντάμπλντορ όπου εμφανίζεται και ο ίδιος. Ο Χάρι είναι τρομερά λυπημένος για το θάνατο του Σείριου. Ως συνέπεια είναι και φοβερά εξοργισμένος. Ωστόσο αποφασίζει να ηρεμήσει και να ακούσει τον Ντάμπλντορ. Ο Ντάμπλντορ αποκαλύπτει στον Χάρι το μυστικό του σχέδιο για να προστατέψει το Χάρι: Με την Αρχαία μαγεία του αίματος και της αγάπης είναι ασφαλής στο σπίτι της θείας του μέχρι τα δεκαεφτά. Ο Ντάμπλντορ λέει επίσης στο Χάρι αυτό που έπρεπε να του είχε πει εδώ και πέντε χρόνια, για μια προφητεία που αναφέρεται σ'αυτόν που μπορεί να εξοντώσει το Βόλντεμορτ. Πριν από δεκαπέντε χρόνια ο Ντάμπλντορ επισκέφτηκε την Σίβυλλα Τρελόνι και άκουσε την προφητεία. Ο κατάσκοπος του Βόλντεμορτ ανακαλύφθηκε και έτσι δεν έμαθε όλη την προφητεία για το Βόλντεμορτ. Του λέει ακόμα ότι ο Βόλντεμορτ πρέπει τελικά να σκοτώσει τον Χάρι ή να γίνει το αντίθετο καθώς δεν μπορεί να επιβιώσει ο ένας όταν μένει ζωντανός ο άλλος. Τις επόμενες μέρες ο Χάρι είναι σχεδόν αποκομμένος από τους άλλους ανθρώπους εξαιτίας του συμβάντος με τον Σείριο και του γεγονότος ότι όταν μεγαλώσει θα πρέπει να σκοτώσει τον Βόλντεμορτ. Τη μέρα της γιορτής για τη λήξη του σχολικού έτους ο Χάρι ρωτάει τον σχεδόν - ακέφαλο Νικ αν οι νεκροί γυρίζουν σε κάποια μορφή. Ο Νικ του λέει ότι αυτό δεν συμβαίνει και ότι ο ίδιος είναι μετέωρος (ούτε ζωντανός, ούτε νεκρός) εξαιτίας μιας πολύ ειδικής μαγείας που φυλάσσεται από επιστήμονες μάγους στο τμήμα μυστηρίων. Στο σταθμό Κινγκ Κρος τα μέλη του τάγματος προειδοποιούν τους Ντάρσλι να φέρονται καλά στον Χάρι αλλιώς το τάγμα θα στείλει κάποιον να δει τι συμβαίνει. Ο Χάρι βγαίνει χαμογελαστός στον ηλιόλουστο δρόμο καθώς ξέρει ότι αυτές θα είναι οι πρώτες καλοκαιρινές διακοπές που θα απολαύσει έστω και λίγο. 

</doc>
<doc id="69888" url="https://el.wikipedia.org/wiki?curid=69888" title="Γάβρος">
Γάβρος



</doc>
<doc id="69889" url="https://el.wikipedia.org/wiki?curid=69889" title="Πυροσβεστείο Πάτρας">
Πυροσβεστείο Πάτρας

Το Πυροσβεστείο είναι συνοικία της Πάτρας η οποία βρίσκεται κοντά στο κέντρο της πόλης, νοτιοανατολικά του Αγίου Διονυσίου. Κεντρικό σημείο της περιοχής είναι η "Πλατεία Πυροσβεστείου", που βρίσκεται στη συμβολή των οδών Κορίνθου και 28ης Οκτωβρίου (πρώην Καρόλου). Πήρε την ονομασία της από τον κοντινό κεντρικό πυροσβεστικό σταθμό. 
Στη συνοικία του Πυροσβεστίου, και συγκεκριμένα στην τότε οδό Καρόλου (σήμερα 28ης Οκτωβρίου), το πρωί της 28ης Οκτωβρίου 1940, κατά τον αεροπορικό βομβαρδισμό της πόλης από την Ιταλική πολεμική αεροπορία, έπεσε η πρώτη βόμβα του πολέμου. Η οδός Καρόλου οδηγεί στην περιοχή του Δασυλλίου, περιοχή αναψυχής και πράσινου πολύ κοντά στον πυκνό οικιστικό ιστό της πόλης.

</doc>
<doc id="69900" url="https://el.wikipedia.org/wiki?curid=69900" title="Χαμάμ">
Χαμάμ

Το χαμάμ (ή Τουρκικό μπάνιο) είναι η Ανατολική έκδοση του ατμόλουτρου και θεωρείται η υγρή έκδοση της σάουνας. Τα χαμάμ έπαιξαν καθοριστικό ρόλο στην κουλτούρα των Ανατολικών χωρών καθώς ήταν μέρη συναντήσεων, εξαγνισμού και αρχιτεκτονικής ομορφιάς. Οι Ευρωπαίοι γνώρισαν τα χαμάμ μέσω επαφών με την Τουρκία, ώς εκ τούτου, μετονόμασαν τα χαμάμ σε Τουρκικά χαμάμ.
Στη Δυτική Ευρώπη και ιδιαίτερα κατά τη Βικτωριανή εποχή, τα χαμάμ ήταν μέθοδος σωματικού εξαγνισμού και χαλάρωσης.
Στις μέρες μας, χαμμάμ και κέντρα χαλάρωσης με χαμάμ υπάρχουν παγκοσμίως, προσφέροντας στιγμές ξεκούρασης σε όσους τα προτιμούν. Ανέκαθεν τα χαμάμ χρησιμοποιούνταν από άνδρες και γυναίκες (διαφορετικοί χώροι ή ίδιος χώρος αλλά διαφορετικές ώρες). Στην Ελλάδα, το αρχαιότερο σε λειτουργία χαμάμ βρίσκεται στην Πάτρα και χρονολογείται από το 1400. Στην Αθήνα, λειτουργούν τέσσερα ανδρικά χαμάμ ενηλίκων. Χαμάμ λειτουργούσαν και στη Θεσσαλονίκη στο μεγαλύτερο μέρος του εικοστού αιώνα. Το τελευταίο, τα "Λουτρά Φοίνιξ" έκλεισε με τους σεισμούς του 1981.

</doc>
<doc id="69901" url="https://el.wikipedia.org/wiki?curid=69901" title="Καλιαρντά">
Καλιαρντά

Τα καλιαρντά είναι μία αργκό των ομοφυλοφίλων στην Ελλάδα. Πρωτοεμφανίστηκαν στη δεκαετία του 1940 και δημιουργήθηκαν από την ανάγκη των ομοφυλόφιλων για έναν κώδικα επικοινωνίας μεταξύ τους, χωρίς να τους αντιλαμβάνεται το εχθρικό περιβάλλον, που τότε επικρατούσε. Τα καλιαρντά αναπτύχθηκαν με τα χρόνια, απέκτησαν ελληνικές καταλήξεις και επηρεάστηκαν από την τουρκική, γαλλική και ιταλική γλώσσα καθώς και από τη ρομανί.
Τα καλιαρντά διακρίνονται σε δύο επίπεδα: στα "απλά καλιαρντά" που είναι πιο διαδεδομένα, και στα "ντούρα καλιαρντά" που έχουν πολλά στοιχεία της καθαρεύουσας.
Στις μέρες μας τα καλιαρντά δεν θεωρούνται κρυφή γλώσσα, μια και με την πάροδο του χρόνου ο λαός έμαθε αυτή τη διάλεκτο μέσα από την τηλεόραση. Δεν υπάρχει πλήρως και επισήμως καταγεγραμμένη σε ελληνικά λεξικά από ινστιτούτα μελέτης και καταγραφής της γλώσσας, πράγμα που παραπέμπει τη διάλεκτο αυτή ως "διάλεκτο του δρόμου". Λεξικό των καλιαρντών δημοσίευσε ο Ηλίας Πετρόπουλος το 1971 για το οποίο (μεταξύ άλλων δημοσιεύσεων) φυλακίστηκε από τη Χούντα.

</doc>
<doc id="69902" url="https://el.wikipedia.org/wiki?curid=69902" title="Αβδίας">
Αβδίας



</doc>
<doc id="69903" url="https://el.wikipedia.org/wiki?curid=69903" title="Χαμμάμ">
Χαμμάμ



</doc>
<doc id="69904" url="https://el.wikipedia.org/wiki?curid=69904" title="Διεθνής πρότυπος αριθμός βιβλίου">
Διεθνής πρότυπος αριθμός βιβλίου

Ο Διεθνής πρότυπος αριθμός βιβλίου (, ISBN) είναι μηχαναγνώσιμος ραβδοκώδικας ή αλλιώς ένας μηχαναγνώσιμος αριθμός. Ο ραβδωτός κώδικας απαρτίζεται από ψηφία, συγκεκριμένα από αριθμούς και από τον ρωμαϊκό αριθμό Χ. Σύμφωνα με το πρότυπο ISO-2108 το ISBN είναι 10-ψήφιος αριθμός ο οποίος αποτελείται από τέσσερα τμήματα, τα οποία χωρίζονται μεταξύ τους με ενωτική παύλα ή διάστημα. Τα ψηφία των τριών πρώτων τμημάτων του ISBN μπορούν να είναι αριθμός από το 0 έως το 9, ενώ το τέταρτο τμήμα του ISBN μπορεί να πάρει τιμές από 0 έως 9 καθώς και την τιμή Χ (Χ=10). 
Το ISBN χρησιμοποιείται από εκδοτικούς οίκους, βιβλιοπωλεία, εμπόρους, βιβλιοθήκες, εκπαιδευτικά ιδρύματα, κ.ά.
Δομή του ISBN.
Τα τέσσερα τμήματα του δεκαψήφιου ISBN είναι:
Το μέγεθος αυτών των τμημάτων δεν είναι το ίδιο πάντα και εξαρτάται από την ταυτότητα της ομάδας. Επίσης το πλήθος των ψηφίων που αποτελούν την ταυτότητα του εκδότη δεν είναι το ίδιο πάντα. Μεγαλύτερο πλήθος ψηφίων του τμήματος της ταυτότητας του εκδότη αφήνει περιθώριο για λιγότερα ψηφία της ταυτότητας του τίτλου.
Για να μπορεί να γίνει η ταυτοποίηση εκδότη και τίτλου από τον άνθρωπο χρειάζεται οι αριθμοί να παρουσιάζονται με παύλες μεταξύ των τμημάτων.
Ο πρότυπος αυτός αριθμός αποδίδεται στα βιβλία και συγκεκριμένα στις μονογραφίες. Κάθε αριθμός ISBN είναι μοναδικός για κάθε μονογραφία και αποτελεί την ταυτότητα της στο χώρο της παγκόσμιας αγοράς του βιβλίου. Από την 1η Ιανουαρίου του 2007 η βιομηχανία του βιβλίου παγκοσμίως πρέπει να χρησιμοποιεί το 13-ψήφιο ISBN.
Το ψηφίο ελέγχου.
Για να βρούμε ποιο πρέπει να είναι το ψηφίο ελέγχου κάθε φορά πρέπει να ακολουθήσουμε την εξής διαδικασία. Πολλαπλασιάζουμε τα εννέα πρώτα ψηφία του ISBN με συγκεκριμένους αριθμούς ανάλογα με τη θέση κάθε ψηφίου. Ξεκινώντας από την αρχή του αριθμού ISBN πολλαπλασιάζουμε τα 9 ψηφία με τα βάρη 10 έως 2. Στη συνέχεια προσθέτουμε τα γινόμενα και το αποτέλεσμα το διαιρούμε με τον αριθμό 11. Το υπόλοιπο της διαίρεσης το αφαιρούμε από τον αριθμό 11 και έχουμε το ψηφίο ελέγχου. Για παράδειγμα: 960-7510-94-_
ISBN 9 6 0 7 5 1 0 9 4
Βάρος 10 9 8 7 6 5 4 3 2
Αποτέλεσμα 90 54 0 49 30 5 0 27 8 
Σύνολο 263 / 11 = 23 υπόλοιπο 10
11-10 = 1 άρα το ψηφίο ελέγχου είναι το 1
Επαλήθευση του ψηφίου ελέγχου.
Για να ελέγξουμε την ακρίβεια και την ορθότητα του ψηφίου ελέγχου ακολουθούμε την παραπάνω διαδικασία μόνο που πολλαπλασιάζουμε τα 10 ψηφία με το βάρος 10 έως 1. Το τελικό άθροισμα των γινομένων πρέπει να διαιρείται ακριβώς με το 11. Τότε το ψηφίο ελέγχου είναι έγκυρο. Για παράδειγμα: 960-7510-94-1
ISBN 9 6 0 7 5 1 0 9 4 1
Βάρος 10 9 8 7 6 5 4 3 2 1
Αποτέλεσμα 90 54 0 49 30 5 0 27 8 1
Σύνολο 264 / 11 = 24
Το ISBN 13.
Από την 1η Ιανουαρίου 2007 το ISBN έγινε ένας 13-ψήφιος αριθμός και σύμφωνα με την Book Industry Study Group έχει την εξής μορφή:
1) "Μέρος 1ο: Το πρόθεμα EAN (είτε 978, είτε 979)
2) Μέρος 2ο: Η ταυτότητα της ομάδας (χώρα, εδαφική ή γλωσσική περιοχή)
3) Μέρος 3ο: Η ταυτότητα του εκδότη
4) Μέρος 4ο: Η ταυτότητα του τίτλου
5) Μέρος 5ο: Το ψηφίο ελέγχου".
Τα πέντε μέρη του ISBN χωρίζονται εμφανώς με ενωτικές παύλες ή κενά. Τα μέρη 2, 3, 4 του ISBN 13 παραμένουν τα ίδια όπως και στο ISBN 10, προστίθεται στην αρχή το πρόθεμα 978 ή 979 και στο τέλος το ψηφίο ελέγχου υπολογίζεται εξαρχής για να επικυρώσει την εγκυρότητα ολόκληρου του αριθμού.
Γιατί άλλαξε το ISBN.
Ο Διεθνής Πρότυπος Αριθμός Βιβλίου άλλαξε για να μπορέσει να ανταποκριθεί στις αυξανόμενες απαιτήσεις του βιβλιεμπορίου. Το 10-ψήφιο ISBN έχει χωρητικότητα 1 δισεκατομμύριο αριθμούς το οποίο θα αυξηθεί με το ISBN 13 ώστε να καλυφθεί ο αυξανόμενος αριθμός των εκδόσεων αλλά και των εκδοτών παγκοσμίως. Επίσης η Book Industry Study Group αναφέρει ότι "τα δύο προθέματα 978 και 979 μεγαλώνουν ακόμα περισσότερο την αριθμητική χωρητικότητα καθώς οι -διαφορετικοί- εκδότες θα μοιράζονται τα ενδιάμεσα 9 ψηφία αλλά όχι το πρόθεμα και το ψηφίο ελέγχου. 
Για παράδειγμα:
978-123456789-X
979-123456789-0"
Το πρόθεμα EAN.
"Ο EAN () είναι 13-ψήφιος πρότυπος αριθμός που προσδιορίζει κάθε προϊόν στην παγκόσμια αγορά. Ο αριθμός ΕΑΝ διανέμεται από το οργανισμό EAN International, ο οποίος καθιερώνει τα πρότυπα και τους κανόνες για τους εκχωρούμενους αριθμούς των προϊόντων αλλά και την κωδικοποίησή τους σε ραβδοκώδικες, σε EDI (Electronic Data Interchange) και σε RTID messages. Ο οργανισμός EAN International καθιέρωσε και εκχώρησε τα προθέματα 978 και 979 για τον προσδιορισμό των βιβλίων μέσα στο παγκόσμιο σύστημα ταυτοποίησης του ΕΑΝ. Τα προθέματα ορίστηκαν μέσα σε μία φανταστική χώρα, την Bookland" (Book Industry Study Group, 2007).
Το πρόθεμα 978 και 979.
"Το πρόθεμα 978 χρησιμοποιείται από την 1η Ιανουαρίου 2007 ενώ το πρόθεμα 979 αναμένεται να διατεθεί στους εκδότες της Βορείου Αμερικής μετά τα μέσα του 2007. Το ISBN 13 που ξεκινάει με το πρόθεμα 979 δεν έχει καμία αντιστοιχία με το ISBN 10 ούτε μετατρέπεται σε ISBN 10, σε αντίθεση με το ISBN 13 που ξεκινάει με το πρόθεμα 978" (Book Industry Study Group, 2007). Για παράδειγμα:
το ISBN 10 960-7510-94-1
μετατρέπεται σε ISBN 13 978- 960-7510-94-5 
και ξανά πίσω στο ISBN 10 960-7510-94-1
Μετατροπή από ISBN 10 σε ISBN 13.
10-ψήφιο ISBN 960-7510-94-1
Διαγραφή του ψηφίου ελέγχου 960-7510-94-
Προσθήκη του προθέματος 978 978- 960-7510-94-
Υπολογισμός του νέου ψηφίου ελέγχου 978- 960-7510-94-5
Για να υπολογίσουμε το ψηφίο ελέγχου του ISBN 13 πολλαπλασιάζουμε τα 12 πρώτα ψηφία του ISBN με το βάρος 1 και 3 εναλλάξ. Το άθροισμα των γινομένων το διαιρούμε με τον αριθμό 10 και το υπόλοιπο της διαίρεσης το αφαιρούμε από το αριθμό 10. Για παράδειγμα:
ISBN 9 7 8 9 6 0 7 5 1 0 9 4
Βάρος 1 3 1 3 1 3 1 3 1 3 1 3
Αποτέλεσμα 9 21 8 27 6 0 7 15 1 0 9 12
Σύνολο 115 / 10 = 11 υπόλοιπο 5
10-5=5 Άρα το ψηφίο ελέγχου είναι το 5
Στην Ελλάδα.
Στην Ελλάδα, η Εθνική Βιβλιοθήκη της Ελλάδος διαχειρίζεται το Ελληνικού Κέντρου ISBN — ISMN — ISSN το οποίο χορηγεί νέους αριθμούς στους εκδότες.
Βιβλιογραφία.
Holt, Brian P. (επιμ.) 1993, Εγχειρίδιο UNIMARC, Εθνική Βιβλιοθήκη της Ελλάδος, Αθήνα.

</doc>
<doc id="69909" url="https://el.wikipedia.org/wiki?curid=69909" title="Ορφεύς Σμύρνης">
Ορφεύς Σμύρνης

Ο Ορφεύς ιδρύθηκε στη Σμύρνη το 1890 ως μουσικό και αθλητικό σωματείο και αποτελεί τον προπομπό του Πανιωνίου.
Ιστορία.
Κατά το 19ο αιώνα τα ιδρυόμενα σωματεία είχαν διπλό χαρακτήρα: αθλητικό και καλλιτεχνικό. Πιστοί στο πνεύμα αυτό στις 14 Σεπτεμβρίου 1890 νεαροί από επιφανείς ελληνικές οικογένειες της Σμύρνης αποφάσισαν να ιδρύσουν το Μουσικό και Γυμναστικό Σύλλογο "Ορφεύς" με σκοπό «την μουσικήν και γυμναστικήν διαπαιδαγώγησιν των μελών του». Την πρωτοβουλία είχε ο Νικίας Τζέτζος και στα ιδρυτικά μέλη αναφέρονται οι: Παν. Αργυρόπουλος, Ιω. Φατσέας, Μ. Στιβακτόπουλος, Δημοσθ. Μιλανάκης, Μιχ. Τσοχατζόγλου, Ανδρ. Βουλγαρίδης, Κων. Τομπρώφ, Κάστωρ Φόρος, Πολυδεύκης Φόρος, Νιικ. Μανωλιάδης, Αιμ. Κάρταλης , Αλέκος Φωτιάδης κ.ά.
Ο Ορφεύς απέκτησε μουσικά όργανα, δωρεά του λυκειάρχη Αρώνη και επί οκτώ χρόνια καλλιέργησε τη μουσική παραμερίζοντας την αθλητική δραστηριότητα. Η ορχήστρα του συλλόγου περιλάμβανε κιθάρες, μαντολίνα, πιάνο, αρμόνιο και χάλκινα. Συνήθως, οι συναυλίες είχαν και λογοτεχνική πινελιά, στην οποία τα πρώτα χρόνια συμμετείχε ο ποιητής και αρχαιολόγος Στίλπων Πιττακής (παππούς της ηθοποιού Ρένης Πιττακή).
Αθλητική δράση.
Η αθλητική δραστηριότητα του Ορφέα ήταν υποτονική. Γι' αυτό το 1893 όσα μέλη του συλλόγου επιθυμούσαν περισσότερες αθλητικές δρατηριότητες αποχώρησαν και ίδρυσαν τον Αθλητικό Σύλλογο Γυμνάσιον Σμύρνης.
Πάντως, αναφέρονται αθλητές του Ορφέα, όπως ο Κωνσταντίνος Μουράτης (δρομέας ταχύτητας και άλτης μήκους) και ο Δημ. Τομπρώφ (δρομέας 1500 μ.), οι οποίοι νίκησαν στα «Τήνια» τον Αύγουστο 1895. Επίσης, συμμετείχαν στους Α΄ Ολυμπιακούς Αγώνες το 1896 και ήταν πολυνίκες στους Α΄ και Β΄ Πανιώνιους Αγώνες το 1896 και το 1898.
Στους Β΄ Πανιώνιους Αγώνες (1898) ο Ορφέας συμμετείχε σε κοινή ομάδα με το ομογάλακτο «Γυμνάσιον».
Τον Οκτώβριο του 1898 ο Ορφέας και το Γυμνάσιον επανενώθηκαν και δημιούργησαν τον Πανιώνιο Γ.Σ. Σμύρνης.
Πηγές.
"Η Σμύρνη του Πανιωνίου, από τη Σμυρναϊκή Πρωτοπορία στην Αθηναϊκή Αναγέννηση (1890-1922-1940)", Πέτρος Λινάρδος, "έκδοση "Οι Φίλοι των Τεχνών"", Νέα Σμύρνη 1998, ISBN 960-8623-80-4

</doc>
<doc id="69914" url="https://el.wikipedia.org/wiki?curid=69914" title="Εδωμίτες">
Εδωμίτες

Η Ιδουμαία ήταν ιστορική περιοχή κατοικημένη από Σημίτες, ευρισκόμενη νότια της Ιουδαίας και της Νεκράς Θάλασσας. Αναφέρεται στη Βίβλο ως Βασίλειο του Εδώμ, την 1η χιλιετία π.Χ. (Εποχή του Σιδήρου), ενώ στην Κλασική Αρχαιότητα, το όνομα "Ιδουμαία" χρησιμοποιείτο για μια μικρότερη έκταση γης στην ίδια περιοχή. 
Οι κάτοικοί της, οι Εδωμίτες ή Ιδουμαίοι, ήταν αρχαίος λαός, νότιοι γείτονες των Μωαβιτών. Η χώρα τους, το Βασίλειο του Εδώμ, εκτεινόταν κυρίως ανατολικά της Αραβά. Σύμφωνα με τις Εβραϊκές Γραφές, ήταν απόγονοι του Ησαύ, ο οποίος ήταν αδελφός του Ιακώβ (Ισραήλ) και γιος του Ισαάκ. Το όνομα Εδώμ από το οποίο προέρχεται το όνομα "Ιδουμαία", σημαίνει κόκκινος στα Εβραϊκά, και ήταν το παρατσούκλι του Ησαύ, λόγω του κοκκινωπού του χρώματος. 
Σχέσεις με τον λαό Ισραήλ.
Οι Εδωμίτες, όπως οι Μωαβίτες, αρνήθηκαν το πέρασμα του λαού του Ισραήλ από τις περιοχές τους κατά την εποχή της εποίκησης - κατάκτησης, της υπό τον Γιαχβέ, όπως υποστήριζαν, «Υποσχεμένης Γης», στη Χαναάν. Έτσι, οι Εδωμίτες συνέχισαν να συμπεριφέρονται εχθρικά προς τους εισβολείς Ισραηλίτες. 
Τον 6ο αιώνα π.Χ., μετά την πτώση της Ιερουσαλήμ, πολλοί εξ αυτών μετανάστευσαν στη Νότια Ιουδαία και στους επόμενους αιώνες τούς ακολούθησαν και άλλοι, όταν τα εδάφη τους έγιναν τμήμα του Βασιλείου των Ναβαταίων. Έτσι, η νότια Ιουδαία κατέληξε να ονομάζεται Ιδουμαία ("Α΄ Μακκαβαίων 4:29, 5:65") και οι κάτοικοι Ιδουμαίοι ("Ευαγγέλιο Μάρκου 3:8").
Οι Ηρώδεις που κυβερνούσαν την Παλαιστίνη στην εποχή της Καινής Διαθήκης ήταν Ιδουμαίοι.

</doc>
<doc id="69917" url="https://el.wikipedia.org/wiki?curid=69917" title="Ιδουμαίοι">
Ιδουμαίοι



</doc>
<doc id="69923" url="https://el.wikipedia.org/wiki?curid=69923" title="Γυμνάσιον Σμύρνης">
Γυμνάσιον Σμύρνης

Ο Αθλητικός Σύλλογος "Γυμνάσιον" Σμύρνης ιδρύθηκε το 1894 από μέλη του Ορφέα Σμύρνης. Υπήρξε ένα από το 28 ιδρυτικά σωματεία του ΣΕΓΑΣ το 1897. Το 1898 ενώθηκε ξανά με τον Ορφέα και αποτέλεσαν τον Πανιώνιο.
Ιστορία.
Το 1890 είχε ιδρυθεί στη Σμύρνη ο Μουσικός και Γυμναστικός Σύλλογος "Ορφεύς". Όμως, λίγο μετά την ίδρυση του συλλόγου ξέσπασε διαμάχη σχετικά με το χαρακτήρα του. Το 1893 όσα μέλη του Ορφέα επιθυμούσαν να δοθεί μεγαλύτερη έμφαση στις αθλητικές δραστηριότητες, αποχώρησαν. Το επόμενο έτος ίδρυσαν τον Αθλητικό Σύλλογο "Γυμνάσιον" κι έθεσαν ως αποκλειστικό στόχο "την ανάπτυξιν και διάδοσιν του γυμναστικού αισθήματος παρά τη νεολαία". Ίδρυσαν γυμναστήριο, διοργάνωσαν πεζοπορικές εκδρομές και από το 1896 άρχισαν να τελούν δημόσιους αγώνες στο στάδιο του Μπουρνόβα, προαστίου της Σμύρνης, οι οποίοι από τις εφημερίδες της πόλης "βαφτίστηκαν" Πανιώνιοι Αγώνες.
Οι αθλητές του σωματείου είχαν πλήρη αθλητικό εξοπλισμό: φανέλες, σορτσάκια, παπούτσια με καρφιά κλπ, γεγονός που προξενούσε εντύπωση, όταν μετέβαιναν για αγώνες σε άλλες πόλεις, όπως στην Τήνο το 1895 στα Τήνια.
Τον Ιανουάριο του 1897 το Γυμνάσιον Σμύρνης προσκλήθηκε στο αθλητικό συνέδριο που διοργανώθηκε στην Αθήνα από τον Πανελλήνιο Γ.Σ., με σκοπό τη δημιουργία Αθλητικού Συνδέσμου. Από τα 43 ελληνικά σωματεία που προσκλήθηκαν ανταποκρίθηκαν τα 28, τα οποία στις 12 Ιανουαρίου 1897 ίδρυσαν τον Σύνδεσμο Ελληνικών Αθλητικών και Γυμναστικών Σωματείων ("ΣΕΑΓΣ" και μετέπειτα "ΣΕΓΑΣ"):
Έμβλημα.
Σε σπάνιο έγγραφο του σωματείου, της 11ης Ιανουαρίου 1895, εικονίζεται το έμβλημά του. Περιλαμβάνει έναν Ηρακλειδέα με ρόπαλο και μια Μούσα με άρπα, προφανώς για να τονιστεί ο διττός χαρακτήρας του συλλόγου, αθλητικός και καλλιτεχνικός. Οι δύο μορφές ακουμπούν σε έναν κιονίσκο, στον οποίο αναγράφεται "1894", το έτος ίδρυσης του συλλόγου. Πάνω από τις μορφές είναι γραμμένο με καλλιτεχνικά γράμματα "ΓΥΜΝΑΣΙΟΝ" και από κάτω "ΣΜΥΡΝΗ".
Αθλητές.
Σπουδαίοι αθλητές του Γυμνασίου υπήρξαν οι: Νικόλαος Κονταξόπουλος (δίζυγο), Χρ. Χριστογιαννόπουλος (τριπλούν) και Ιω. Λαζαρόπουλος (σπρίντερ 400 μ.), που νίκησαν στα «Τήνια» (1895) και στους Πανιώνιους Αγώνες, ο Δημήτριος Σαμοθράκης (μίλι), ο Ευαγγελινίδης (ύψος) και ο Κάραλης (880 γιάρδες), νικητές στους Α΄ Πανιώνιους Αγώνες (1896).
Στην Α΄ Ολυμπιάδα (1896) το Γυμνάσιο εκπροσωπήθηκε από τον κολυμβητή Γρηγοριάδη (500 μ. ελεύθ.) και τον ποδηλάτη Λομβάρδο (12 χλμ σε στίβο).
Το Γυμνάσιο διοργάνωσε δύο φορές τους Πανιώνιους Αγώνες το 1896 μόνο του και το 1898 από κοινού με τον Ορφέα. Ήδη είχαν αποκατασταθεί οι σχέσεις των δύο ομογάλακτων σωματείων, αφού οι αθλητές τους συχνά ταξίδευαν μαζί ως εκπρόσωποι της Σμύρνης σε διάφορες αθλητικές εκδηλώσεις. Τον Οκτώβριο του 1898 τα δυο σωματεία αποφάσισαν να ξαναενωθούν, ιδρύοντας τον Πανιώνιο Γ.Σ. Σμύρνης.

</doc>
<doc id="69927" url="https://el.wikipedia.org/wiki?curid=69927" title="Αχίλλε Κάστιλιονι">
Αχίλλε Κάστιλιονι



</doc>
<doc id="69929" url="https://el.wikipedia.org/wiki?curid=69929" title="Μωαβίτες">
Μωαβίτες

Οι Μωαβίτες ήταν αρχαίος Βιβλικός λαός. Ήταν οι κάτοικοι της χώρας που περικλείεται στα βόρεια από την Αμμών, δυτικά από τη Νεκρά Θάλασσα, και στα νότια από την Εδώμ. 
Οι Μωαβίτες, οι οποίοι θεωρούνται απόγονοι του Μωάβ, γιου του Λωτ, ο οποίος ήταν ανεψιός του Αβραάμ,πέρασαν από τις ίδιες φάσεις που πέρασαν οι Αμμωνίτες και οι Εδωμίτες βρισκόμενοι σε σύγκρουση με τους Ισραηλίτες όταν τους αρνήθηκαν τη διέλευση μέσα από τα εδάφη τους στη εποχή της κατάκτησης. 
Ειδικά η δική τους περιγραφή ενός επεισοδίου κατά τον 8ο αιώνα π.Χ. δίνεται στη Μωαβιτική Λίθο (Στήλη του Μεσά). Στην πλάκα αυτή διαφαίνεται ότι οι Μωαβίτες μιλούσαν μια σύμμεικτη γλώσσα, με σημιτικά και χαναανιτικά στοιχεία, πολύ συγγενική με την εβραϊκή.

</doc>
<doc id="69933" url="https://el.wikipedia.org/wiki?curid=69933" title="Πλατεία Κουμουνδούρου">
Πλατεία Κουμουνδούρου

Η Πλατεία Κουμουνδούρου, επίσης γνωστή ως "Πλατεία Ελευθερίας", είναι μία από τις πιο γνωστές πλατείες του κέντρου των Αθηνών, επί της Οδού Πειραιώς, παλαιότερα γνωστής ως «Οδός Παναγή Τσαλδάρη». Περιμετρικά αυτής έχει αναπτυχθεί η ομώνυμη συνοικία. Η ονομασία της δόθηκε εις μνήμην του Αλέξανδρου Κουμουνδούρου, πρωθυπουργού της χώρας στα μέσα του 19ου αιώνα. Στην οδό Πειραιώς βρισκόταν η οικία του. Το επίσημο όνομα της πλατείας σήμερα, αν και σπάνια χρησιμοποιούμενο, είναι "Πλατεία Ελευθερίας".
Συνοικία.
Η συνοικία της Πλατείας Κουμουνδούρου βρίσκεται ανάμεσα στις συνοικίες Ομόνοια, Κεραμεικός, Μεταξουργείο, Γκάζι, Θησείο, Μοναστηράκι και Ψυρρή. Πήρε τ' όνομά της απ' την Πλατεία Κουμουνδούρου γύρω απ' την οποία και αναπτύχθηκε. Εξυπηρετείται απ' το Μετρό και αστικά λεωφορεία.

</doc>
<doc id="69934" url="https://el.wikipedia.org/wiki?curid=69934" title="Πράσινη Θύελλα">
Πράσινη Θύελλα

Η Πράσινη Θύελλα ήταν ποδοσφαιρικό σωματείο της Αθήνας στα χρόνια του μεσοπολέμου. Οι ποδοσφαιριστές της το 1940 επανίδρυσαν το διαλυμένο ποδοσφαιρικό τμήμα του Πανιωνίου.
Ίδρυση.
Η Πράσινη Θύελλα δημιουργήθηκε το 1929 από ποδοσφαιρόφιλους της περιοχής Αγίου Παντελεήμονα Ιλισσού, με βασικό πυρήνα φιλάθλους του Παναθηναϊκού. Για αυτό είχε χρώματα το πράσινο και το λευκό. Οι φανέλες της είχαν οριζόντιες λευκές και πράσινες ρίγες. Την αποκαλούσαν "«Πράσινη Θύελλα Κουκακίου»", μιας και η περιοχή είναι κοντά στη συνοικία Κουκάκι. Η Πράσινη Θύελλα χρησιμοποιούσε ως έδρα το γήπεδο της Λεύκας, στην περιοχή Αγίου Παντελεήμονα Ιλισσού, το οποίο σήμερα δεν υπάρχει. Υπάρχει όμως το τοπωνύμιο «Πλατεία Λεύκας». Το 1932 αναφέρονται και τα «Πράσινα Πουλιά» που αγωνίζονταν στο γήπεδο Πανελληνίου Γ.Σ. 
Ιδρυτής της Θύελλας ήταν ο μεγαλοπαράγοντας του Παναθηναϊκού Σταμάτης Μερκούρης (γόνος σημαντικής αθηναϊκής οικογένειας, πρώην αξιωματικός του Ιππικού και πατέρας της Μελίνας Μερκούρη), ο οποίος αποχώρησε από τον ΠΑΟ έπειτα από διαφωνία με τον άλλο ηγετικό παράγοντα Αποστόλο Νικολαΐδη. Ο Σταμάτης Μερκούρης προσέλκυσε πολλούς παίκτες τάζοντάς τους διορισμό στο Δήμο Αθηναίων, στον οποίο για πολλά χρόνια δήμαρχος ήταν ο πατέρας του Σπυρίδων Μερκούρης.
Δράση.
Στα τέλη της δεκαετίας του '30 στο δυναμικό της Πράσινης Θύελλας άρχισαν να εντάσσονται αθλητές του Πανιωνίου, ο οποίος ακόμα δεν είχε ποδοσφαιρικό γήπεδο και δεν μπορούσε να συγκροτήσει αξιόμαχη ομάδα. Η ποδοσφαιρική ομάδα του Πανιωνίου παρέπαιε στη Β΄ κατηγορία της Ε.Π.Σ. Αθηνών και τελικά το 1934 διαλύθηκε.
Η Πράσινη Θύελλα ήταν αξιόμαχο συγκρότημα και συμμετείχε στο πρωτάθλημα ανεξαρτήτων της Αθήνας. Τον Αύγουστο του 1938 αναζητούσε αντιπάλους για φιλικούς αγώνες μέσω του αθλητικού τύπου: "«Η ομάς της Πρασίνης Θυέλλης δέχεται προσκλήσεις υπό οιασδήποτε ομάδος των Αθηνών εις τα γραφεία της»".
Τη σεζόν 1938-39 στην ομάδα αγωνίζονταν οι: Χαροκόπος Ι, Ζέρβας, Βαζαίος, Σκιαδάς, Μπαμπής, Χαροκόπος ΙΙ, Κουτσόπουλος, Ηλιάδης, Αποστολάτος, Βασίλης Στάικος, Λέκκας, Καραγιάννης, Νίκος Ζαρκάδης.
Σε φωτογραφία του 1939 εικονίζονται οι ποδοσφαιριστές: Βαζαίος, Μπουμπής, Λέκκας, Χριστάκης, Σκιαδάς, Ζαρκάδης, Βενετσάνος, Κωτσόβολος, Ηλιάδης, Χαροκόπος και Στάικος.
Διάλυση.
Το φθινόπωρο του 1940, οι παίκτες της Πράσινης Θύελλας πήραν την απόφαση να ενταχθούν όλοι μαζί στον Πανιώνιο και να επανιδρύσουν την ποδοσφαιρική του ομάδα. Άλλωστε οι περισσότεροι ήταν αθλητές του στο στίβο ή στο μπάσκετ, όπως οι: Γιώργος Ρουσόπουλος,Βασίλης Στάικος, Ανδρέας Λέκκας, Κερδεμελίδης, Ιωάννης Σκορδίλης και τα αδέλφια Ζαρκάδη. Έτσι δημιουργήθηκε πάλι η ποδοσφαιρική ομάδα του Πανιωνίου, ο οποίος εν τω μεταξύ είχε εγκατασταθεί στο γήπεδο της Νέας Σμύρνης. Μάλιστα, η επανασύσταση του ποδοσφαιρικού τμήματος αποτέλεσε βασικό επιχείρημα για την εγκατάσταση στη Νέα Σμύρνη του Πανιωνίου αντί του Απόλλωνα, ο οποίος επίσης διεκδικούσε ως έδρα το νέο στάδιο της συνοικίας.
Η συνέπεια της ομαδικής αυτής μετακίνησης ήταν να μισοδιαλυθεί η Πράσινη Θύελλα, η οποία λόγω και της κατοχής που ακολούθησε δεν κατάφερε να δημιουργηθεί ξανά. Μεταπολεμικά, στα 1949, αναφέρεται ως «Πράσινη Θύελλα Νέου Κόσμου», ανεξάρτητο σωματείο το οποίο δεν μακροημέρευσε.

</doc>
<doc id="69937" url="https://el.wikipedia.org/wiki?curid=69937" title="Ιλλουμινισμός">
Ιλλουμινισμός

Με τον όρο ιλλουμινισμός εννοείται ένα σύστημα πίστεων, σύμφωνα με το οποίο ο πιστός ισχυρίζεται, ότι έχει φωτιστεί ή έχει βιώσει φώτιση πνευματικής φύσης. Δεν πρέπει να συγχέεται με τον διαφωτισμό, ο οποίος ευαγγελίζεται τον θρίαμβο της λογικής, του πραγματισμού και του επιστημονικού πνεύματος. Ο όρος στην ιατρική προσλαμβάνει ένα διαφορετικό νόημα και αναφέρεται σε ψυχωτικές καταστάσεις εξύψωσης, κατά τις οποίες έχει κανείς την ψευδαίσθηση επικοινωνίας με υπερφυσικές ή εξυψωμένες οντότητες.

</doc>
<doc id="69939" url="https://el.wikipedia.org/wiki?curid=69939" title="RCTV">
RCTV

Το Radio Caracas Televisión (RCTV, "Ραδιοτηλεόραση του Καράκας" γνωστό ως Canal de Bárcenas) ήταν ένα ελεύθερο ιδιωτικό τηλεοπτικό δίκτυο της Βενεζουέλας, με έδρα το Καράκας. Ο σταθμός που ανήκε στον όμιλο μέσων ενημέρωσης 1BC, και ιδρύθηκε στις 15 Νοεμβρίου 1953 από τον γνωστό επιχειρηματία και ορνιθολόγο William H. Phelps Jr. Στον ίδιο όμιλο ανήκει και ο ομότιτλος ραδιοφωνικός σταθμός RCR.
Στις 27 Μαΐου του 2007, η κυβέρνηση της Βενεζουέλας ανέστειλε την άδεια λειτουργίας του σταθμού, αρνούμενη να την ανανεώσει, έπειτα από 53 χρόνια λειτουργίας. Ο πρόεδρος της χώρας Ούγκο Τσάβες δικαιολόγησε την άρνησή του να ανανεώσει την άδεια λειτουργίας του σταθμού λέγοντας πως το κανάλι υπονόμευε τη κυβέρνησή του και βοήθησε στο στρατιωτικό πραξικόπημα εναντίον του τον Φεβρουάριο του 2002. Στις 23:59 το βράδυ εκείνης της μέρας, το RCTV έπαψε να εκπέμπει και αντικαταστάθηκε μετά από πέντε δευτερόλεπτα από μία κάρτα με το λογότυπο του νέου κρατικού σταθμού TVes, που ανήκει στη κυβέρνηση της Βενεζουέλας, η οποία κατάσχεσε τον εξοπλισμό με τους πομπούς και τους αναμεταδότες του προκατόχου του, επιτρέποντας έτσι την μετάδοση του νέου σταθμού σε ολόκληρη τη χώρα. 50 ημέρες αργότερα, στις 16 Ιουλίου 2007, ο σταθμός εξέπεμψε και πάλι, μέσω συνδρομητικής καλωδιακής τηλεόρασης αυτή τη φορά, με το όνομα RCTV Internacional. Ωστόσο στις 24 Ιανουαρίου 2010, η Εθνική Επιτροπή Τηλεπικοινωνιών της χώρας, CONATEL, αποφάσισε ότι το RCTV International μαζί με 5 άλλα κανάλια ήταν παράνομα, και χωρίς να τους δώσει χρόνο να αποδείξουν αν είναι αθώα, υποχρέωσε τις εταιρείες συνδρομητικής τηλεόρασης να κλείσουν το σήμα του σταθμού και πάλι. Στη συχνότητα του σταθμού από εκείνη τη στιγμή υπάρχει μαύρη εικόνα.
Πρόγραμμα.
Το κανάλι έχει παράγει και προβάλλει στην βραδινή του ζώνη περισσότερες από 200 τηλενουβέλες με διεθνή απήχηση, αφού κάποιες από αυτές είχαν μεταδοθεί από περισσότερες από 80 χώρες στον κόσμο. Ορισμένες από αυτές είναι γνωστές και στην Ελλάδα και τη Κύπρο (Αλόντρα, και Χουάνα, η Παρθένα). Εκτός από τις δικές του παραγωγές το κανάλι μεταδίδει και τηλενουβέλλες άλλων χωρών, τις μεσημβρινές ώρες. Το δελτίο ειδήσεων του σταθμού ονομάζεται "El observador" (ο παρατηρητής) και είναι η μακροβιότερη τηλεοπτική εκπομπή στην ιστορία της Βενεζουέλας, έχοντας συμπληρώσει 53 χρόνια στον αέρα ενώ η πιο δημοφιλής εκπομπή είναι και η Βενεζολάνικη εκδοχή του τηλεπαιχνιδιού "Ποιος Θέλει Να Γίνει Εκατομμυριούχος" (Quien quiere ser millionario?).
Το κλείσιμο.
Στις 28 Δεκεμβρίου 2006, ο Πρόεδρος Ούγκο Τσάβες ανακοίνωσε ότι η κυβέρνηση δεν θα ανανεώσει την άδεια εκπομπής του τηλεοπτικού σταθμού RCTV, που θα έληγε στις 27 Μαΐου 2007, έτσι, εκείνη τη μέρα ο σταθμός θα έπαυε να εκπέμπει. Η κυβέρνηση δικαιολόγησε αυτή της την απόφαση να μην ανανεώσει την άδεια του σταθμού υποστηρίζοντας ότι το Radio Caracas Television υποστήριξε το πραξικόπημα του 2002 ενάντια στην δημοκρατικά εκλεγμένη κυβέρνηση του Τσάβες. Το ελεγχόμενο από τον Τσάβες Ανώτατο Δικαστήριο αποφάσισε πως ο εξοπλισμός μετάδοσης του RCTV πρέπει να διατεθούν στο TVes. Η οδηγία επίσης διέταξε τον στρατό να προσέχει τον εξοπλισμό. Αυτό επιτρέπει στο TVes να εκπέμπει σε όλες τις περιοχές που το RCTV εξέπεμπε μέχρι τις 27 Μαΐου 2007. Το τελευταίο πρόγραμμα που μεταδόθηκε από το Radio Caracas Television την Κυριακή 27 Μαΐου 2007 ήταν ένας 18ωρος τηλεμαραθώνιος στον οποίο συμμετείχαν ορισμένοι, αν όχι όλοι, οι εργαζόμενοι του RCTV: Ηθοποιοί, δημοσιογράφοι, και εργαζόμενοι πίσω από τις κάμερες.
Το Σάββατο 26 Μαΐου το RCTV διέκοψε τη ζωντανή αναμετάδοσή του μέσω του ίντερνετ, προετοιμαζόμενο έτσι για το εξαναγκαστικό κλείσιμο του σταθμό τη Κυριακή 27 Μαΐου.
Στις 0400 UTC (07:00 ώρα Ελλάδας) της Δευτέρας 28 Μαΐου το RCTV σταμάτησε να εκπέμπει και αντικαταστάθηκε από το TVes. Η διακοπή εκπομπής του RCTV και η έναρξη εκπομπής του TVes χαρακτηρίστηκαν από τη μετάδοση του Εθνικού Ύμνου της Βενεζουέλας.
Η επιστροφή.
Στις 16 Ιουλίου 2007, στις 06:00 το πρωί τοπική ώρα (13:00 ώρα Ελλάδας), το RCTV επέστρεψε στους τηλεοπτικούς δέκτες των Βενεζουελάνων μέσω συνδρομητικής καλωδιακής τηλεόρασης, με μία αλλαγή στο όνομά του, καθώς πλέον ονομάζεται RCTV Internacional, προκειμένου να υπενθυμίσει στο κοινό πως στόχος της διεύθυνσης του καναλιού είναι το RCTV να επιστρέψει σε ελεύθερο δίαυλο ώστε να φτάνει στα σπίτια όλων των κατοίκων της Βενεζουέλας.
Με την επιστροφή του καναλιού, έστω και με αυτό τον τρόπο, υλοποιήθηκε η υπόσχεση που έδωσε ο παρουσιαστής της τελευταίας, αποχαιρετιστήριας εκπομπής της 27ης Μαΐου, κατά την απομαγνητοφώνησή της. "Nos Vemos Pronto" (θα τα πούμε σύντομα), ήταν τα τελευταία λόγια που ακούστηκαν από το RCTV, λόγια που έγιναν πράξη 50 ημέρες αργότερα.

</doc>
<doc id="69941" url="https://el.wikipedia.org/wiki?curid=69941" title="Ελένη Ποιμενίδου">
Ελένη Ποιμενίδου

Με το όνομα αυτό είναι γνωστές:

</doc>
<doc id="69947" url="https://el.wikipedia.org/wiki?curid=69947" title="Ελένη Ποιμενίδου (αθλήτρια)">
Ελένη Ποιμενίδου (αθλήτρια)

Η Ελένη Ποιμενίδου (7 Απριλίου 1980) είναι Ελληνίδα χειροσφαιρίστρια. Αγωνίζεται στην θέση της πίβοτ και θεωρείται η καλύτερη σε αυτή την θέση στην Ελλάδα. Αποτελεί και μία από τις καλύτερες αθλήτριες στο beach handball με πολλά πρωταθλήματα Ελλάδας και Ευρώπης με την Avant Garde και συμμετοχές σε πανευρωπαϊκά πρωταθλήματα με την εθνική ομάδα.
Καριέρα.
Γεννήθηκε στην Δράμα στις 7 Απριλίου 1980. Ξεκίνησε το χάντμπολ στις Ελπίδες Δράμας το 1990. Παίζοντας εκεί για 13 χρόνια το 2003 αποδέχτηκε πρόταση της Ορμής και μετακόμισε στην Πάτρα. Με την Ορμή κατέκτησε το πρωτάθλημα και το κύπελλο Ελλάδας το 2007, για πρώτη φορά στην ιστορία της πατρινής ομάδας. Έμεινε στην Πάτρα 7 χρόνια, κατακτώντας συνολικά 7 τίτλους. Το 2010 μετακόμισε στη Θεσσαλονίκη για τον Π.Α.Ο.Κ. όπου παρέμεινε δύο χρόνια. Ακολούθησαν οι Πρωτοπόροι Θεσσαλονίκης για ένα χρόνο και το 2013 πήρε μεταγραφή στην Αναγέννηση Άρτας. Το καλοκαίρι του 2014 υπέγραψε στην νορβηγική Førde IL. Το 2015 επέστρεψε στο ελληνικό πρωτάθλημα με τα χρώματα του Πανοράματος Θεσσαλονίκης όπου παρέμεινε για δύο σεζόν. Την αγωνιστική περίοδο 2017-2018, την τελευταία της επαγγελματικής της καριέρας, αγωνίστηκε με την ομάδα της Πυλαίας με την οποία εξασφάλισε την άνοδο του σωματείου στην Α1 γυναικών για πρώτη φορά στην ιστορία του.
Εθνική Ομάδα.
Είναι διεθνής με την εθνική Ελλάδας και αναντικατάστατο μέλος της από το 1997. Το 2004 συμμετείχε στους Ολυμπιακούς Αγώνες της Αθήνας ως μέλος της Εθνικής Ομάδας χειροσφαίρισης. Με την εθνική Ελλάδος στο μπιτς χάντμπολ κατέκτησε το χρυσό μετάλιο το 2019 στους ΙΙ Παράκτιους Μεσογειακούς Αγώνες της Πάτρας και το αργυρό μετάλιο το 2015 στους I Παράκτιους Μεσογειακούς Αγώνες της Πεσκάρας.

</doc>
<doc id="69950" url="https://el.wikipedia.org/wiki?curid=69950" title="Οικογένεια Φακίρη">
Οικογένεια Φακίρη

Η οικογένεια Φακίρη ήταν εύπορη πατρινή οικογένεια εμπόρων.
Τα μέλη της οικογένειας Φακίρη εγκαταστάθηκαν στην Πάτρα την περίοδο 1828-1832 και είχαν Χιώτικη καταγωγή. Ασχολήθηκαν με το εμπόριο σταφίδας, από το οποίο απέκτησαν τεράστια περιουσία και συνεργάστηκαν κυρίως με τους Γαλαξειδιώτες ναυτικούς.
Η οικογένεια Φακίρη διαδραμάτισε σημαντικό ρόλο στη στάση του 1837, όταν και υποκίνησε εξέγερση εναντίον του Όθωνα: Την 12η Μαρτίου ο νομάρχης επέβαλε αυθαίρετα φόρο 600 δραχμών στους εμπόρους, στον οποίο αντέδρασαν οι πατρινοί έμποροι και το δημοτικό συμβούλιο και αρνήθηκαν να τον πληρώσουν. Οι κλητήρες τότε αφαίρεσαν εμπόρευμα ίσης αξίας με αυτό του φόρου από τα εμπορικά καταστήματα. Οι αδελφοί Φακίρη, επειδή θεώρησαν ότι αδικήθηκαν, κάλεσαν τον λαό σε εξέγερση με αποτέλεσμα τα καταστήματα να κλείσουν και για μια εβδομάδα να επικρατεί αναρχία στην Πάτρα. Τελικά κατέφθασε στρατιωτικό σώμα από το Άργος, το οποίο και επέβαλε την τάξη.
Εξέχοντα μέλη της οικογένειας ήταν οι Ανδρέας &amp; Παντολέων Φακίρης. Ο Ανδρέας εγκαταστάθηκε πρώτος το 1828 στην Πάτρα, ενώ ο Παντολέων (1815-1868) το 1832. Ο δεύτερος αναγνωρίστηκε πρόξενος των Ηνωμένων Πολιτειών στις 23 Οκτωβρίου του 1865. Γενικά η πρώτη παρουσία των Η.Π.Α. είναι στενά συνδεδεμένη με την οικογένεια Φακίρη. Ο Παντολέων απέκτησε τέσσερα παιδιά, τον Νικόλαο, τον Ανδρέα, τον Εμμανουήλ και τον Ιωάννη. Είχε κατασκευάσει οικία επί της Ρήγα Φεραίου, όπου αργότερα στεγάστηκε το Αρσάκειο και σήμερα στεγάζεται το Επιμελητήριο. Ο τάφος της οικογένειας βρίσκεται στο Α΄ νεκροταφείο Πατρών. Επίσης αξίζει να αναφερθεί ότι ο Δημήτριος Φακίρης ήταν ένας από τους χρηματοδότες του δημοτικού θεάτρου Απόλλων.

</doc>
<doc id="69953" url="https://el.wikipedia.org/wiki?curid=69953" title="Αβιζό">
Αβιζό

Ο όρος Αβιζό αφορά παλαιότερο τύπο πλοίου κατά χαρακτηρισμό αποστολής του (επιχειρήσεων που αναλάμβανε) και όχι κατά ναυπηγικό τύπο. Η λέξη είναι ισπανικής και ενετικής προέλευσης που σημαίνει ακρίβώς "είδηση". Επικράτησε κυρίως στο γαλλικό ναυτικό και εξ εκείνου στο άλλοτε ναυτικό μας, για το οποίο οι επίσημοι ελληνικοί όροι ήταν "απόστολο" (πλοίο) ή "αγγελιαφόρο", εκ του αγγλικού "αντβάις σιπ" που παραδόξως δεν διατηρήθηκαν. 
Περιγραφή.
Το "αβιζό" ήταν μικρό πλοίο ειδικά προορισμένο για μεταβίβαση ειδήσεων που δεν έπρεπε ή δεν μπορούσαν λόγω απόστασης να δοθούν δια σημάτων με σημαίες και ειδικότερα από την "μοίρα κατόπευσης" προς τη μεσοπορεία του στόλου ή τη "ναυμαχική παράταξη". Κατόπτευε δηλαδή αρκετά μίλια προ του στόλου ως εμπροσθοφυλακή του. Για τέτοιες επιχειρήσεις επιλέγονταν από την αρχαιότητα ευκίνητα ταχύπλοα σκάφη οι "κέλητες" , κατά τον μεσαίωνα οι γαλέρες και αργότερα οι ημιολίες. Από δε τον 17ο αιώνα οι πρώτες φρεγάτες και τον επόμενο αιώνα οι μυοπάρωνες, τα βρίκια μέχρι και κορβέτες.
Τα αξιομνημόνευτα αβιζό.
Μνημειώδες στη ναυτική ιστορία αβιζό ήταν το αγγλικό βρίκιο "Κιούριος" (= περίεργος) χάρις του οποίου επήλθε η νίκη του Τραφάλγκαρ. Άλλο επίσης περιώνυμο αβιζό ήταν η γαλλική κορβέτα "Λα Ντιλιζά" των ναυπηγών Σανέ και Οζάν (1801) που συνέχεια αμφέβαλαν για την αξιοπιστία του ημερολογίου της σε ταξίδι από το Αμβούργο στη Τζαμάϊκα λόγω της μεγάλης της ταχύτητας που ανέπτυξε. Κατά την εμφάνιση του ατμού δύο γαλλικά αβιζό είχαν τα πρωτεία. Στη μεν περίοδο του ατμού το τροχήλατο πλοίο "Εσταφέτ" και κατά δε της εφαρμογής της έλικας του Σωβάζ, το "Κορς" (= Κορσικανός) που ναυπηγήθηκε το 1842 από τον Αυγουστίνο Νορμάν.
Η τελειοποίηση όμως των ελαφρών σκαφών και ιδιαίτερα των ανιχνευτικών τύπου "σκάουτ" περιόρισε το αβιζό τόσο που ίσως αν δεν υπήρχαν τα εγκυκλοπαιδικά λεξικά να είχε ριφθεί και αυτός ο όρος στον "καιάδα" της λήθης.

</doc>
<doc id="69954" url="https://el.wikipedia.org/wiki?curid=69954" title="Achille Castiglioni">
Achille Castiglioni



</doc>
<doc id="69956" url="https://el.wikipedia.org/wiki?curid=69956" title="Γκέοργκ Βίλχελμ Φρίντριχ Χέγκελ">
Γκέοργκ Βίλχελμ Φρίντριχ Χέγκελ

Ο Γκέοργκ Βίλχελμ Φρίντριχ Χέγκελ ("Georg Wilhelm Friedrich Hegel", Στουτγκάρδη, 27 Αυγούστου 1770 - Βερολίνο, 14 Νοεμβρίου 1831) ή Έγελος (όπως απαντάται ενίοτε στην ελληνική βιβλιογραφία) ήταν Γερμανός φιλόσοφος και κύριος εκπρόσωπος του γερμανικού ιδεαλισμού. Επηρέασε βαθιά τη δυτική φιλοσοφία και έγινε γνωστός για τη διαλεκτική θεωρία του.
Βιογραφικά στοιχεία.
Γεννήθηκε στη Στουτγάρδη και σπούδασε Φιλοσοφία και Θεολογία στο Τύμπινγκεν (1788-93). Το 1801 έγινε καθηγητής του Πανεπιστημίου της Ιένας. Μεταξύ 1812-16 εργάστηκε ως Διευθυντής Γυμνασίου στη Νυρεμβέργη. Το 1816 έγινε καθηγητής στο Πανεπιστήμιο της Χαϊδελβέργης και το 1818 στο πανεπιστήμιο του Βερολίνου και το 1830 πρύτανης. 
Θέσεις.
Ο Χέγκελ "ήταν σφόδρα αντιδιανοούμενος και απεχθανόταν τους «σοφούς καθηγητές» και την επίδειξη της επιστημοσύνης τους ("erudition"). Στην Ιστορία της Φιλοσοφίας του, τους περιγράφει ως εξής:
«Είναι σαν ζώα που έχουν ακούσει με ευκρίνεια όλους τους ήχους μίας μουσικής, αλλά που δεν είναι σε θέση να αντιληφθούν την ενότητα και την αρμονία του μουσικού έργου» (Α' 9).
Καταφέρεται μετά μανίας κατά των λατινικών, χάριν των οποίων «ημπορούμε να λέμε στα λατινικά πράγματα που θα ήταν γελοίο να εδιαβάζαμε ή να εγράφαμε» στα γερμανικά. Με την εξαφάνιση των λατινικών θέλει να εξαφανίσει και την Ρωμαιοκαθολική Εκκλησία".
Παράλληλα, «Ο Έγελος πίστευε ότι σε όλη την Ιστορία, μόνο οι Έλληνες είχαν συλλάβει την ουσιαστική σχέση του υποκειμένου με το σύμπαν. Το μόνον που τους έλειψε ήταν μία απολύτως ανθρώπινη θρησκεία... Μία τέτοια θρησκεία έπρεπε να καταργήσει μια για πάντα το παράλογο της τυφλής μοίρας [όπως εκφράζεται στην αρχαία τραγωδία] και την τυραννία της φύσης. Ο Χριστιανισμός [στην ορθόδοξη μορφή του] στην ελληνίζουσα εγελιανή ερμηνεία του, κάλυπτε αυτήν την επιτακτική ανάγκη».
Επιρροή.
Ο Χέγκελ επηρέασε τη σκέψη πολλών στοχαστών που ακολούθησαν έως και τη σύγχρονη εποχή, όπως του Νίκου Καζαντζάκη. Η επιρροή του Χέγκελ στον Καζαντζάκη είναι ιδιαίτερα εμφανής στην "Ασκητική". Στο έργο του αυτό εκφράζεται η ιδέα της ύπαρξης ενός παγκόσμιου πνεύματος, το οποίο προοδεύει μέσα στο Σύμπαν και ο άνθρωπος ενταγμένος μέσα σε αυτο καθίσταται συνδημιουργός και συνυπεύθυνος για να σώσει τον κόσμο.

</doc>
<doc id="69957" url="https://el.wikipedia.org/wiki?curid=69957" title="Μέσα Μουλιανά Λασιθίου">
Μέσα Μουλιανά Λασιθίου

Τα Μέσα Μουλιανά είναι χωριό και έδρα ομώνυμης κοινότητος του Δήμου Σητείας στην Περιφερειακή Ενότητα Λασιθίου της Κρήτης. Απέχει 19 χιλιόμετρα από την Σητεία επί της οδού πρός τον Αγιο Νικόλαο. Είναι κτισμένο σε υψόμετρο 400 μέτρα. 
Ιστορικά στοιχεία.
Είναι επίσης μία σπουδαία αρχαιολογική περιοχή με πλήθος ευρημάτων. Στην τοποθεσία "Σελλάδες" το 1903 ο Στέφανος Ξανθουδίδης ανάσκαψε δύο Μινωικούς θολωτούς τάφους της ύστερο-μινωικής εποχής με συνέχεια ταφών και κατά την πρωτογεωμετρική εποχή. Στον πρώτο τάφο παρατηρούνται και τα δυο συστήματα ταφής και της καύσεως και του ενταφιασμού που είναι χαρακτηριστικό της πρωτογεωμετρικής εποχής. 
Μεταξύ των ευρημάτων ήταν χρυσή προσωπίδα, ψευδόστομοι αμφορείς, πήλινα και χάλκινα αγγεία, ξίφη, χάλκινη πόρπη. Πολύ σημαντικός είναι ο κωδωνόσχημος πρωτογεωμετρικός κρατήρας, στον οποίο από την μία πλευρά εικονίζεται ένας κυνηγός που θηρεύει δύο αγρίμια - προφανώς γίδες άγριες - και στην άλλη η πρώτη γνωστή στην Κρήτη απεικόνιση έφιππου άνδρα. Στην ίδια τοποθεσία έχει εντοπιστεί Μινωικός οικισμός ενώ επίσης μινωικά ευρήματα προέρχονται από τις θέσεις Βουρλιά (θολωτός τάφος), Γούβες και Ελληνικά ή Πύργος.
Τοποθεσίες με την ονομασιά Σαρακίνα παραπέμπουν στην κατάκτηση της Κρήτης από τους Σαρακηνούς τον 8ο και 9ο αιώνα μ.Χ. Ακολουθούν τα χρόνια της Ενετοκρατίας με την πιθανή ονομασία του χωριού από τους αδελφούς Mouliani που έδωσαν το όνομα στα Μέσα και στα Έξω Μουλιανά. Μια άλλη εκδοχή που πρότεινε ο Ξανθουδίδης και ακολούθησε ο Μιχαήλ Καταπότης είναι το όνομα Μουλιανά προέρχεται από το ρήμα μύλλω - μουλλώνω, που σημαίνει κύπτω, κλίνω, επειδή ο οικισμός βρίσκεται στην κατωφέρεια του βουνού. Η παλαιότερη μνεία στο χωριό γίνεται σε δικόγραφο του 1370, τμήμα του Δουκικού Αρχείου του Χάνδακα, όπου αναφέρεται ως Muliana. Ο Φραγκίσκος Μπαρότσι το 1577 τα αναφέρει ως Mesamuliana στην επαρχεία Σητείας. Στην απογραφή του Καστροφύλακα το 1583 (Κ138) αναφέρονται δύο συνοικίες, η Mugliana messa ditto Vardacori με 291 κατοίκους και Mugliana messa με 458 κατοίκους, τις οποίες χωρίζει το ρέμα Κεφαλοβρύσι. Οι δύο συνοικίες μαζί είχαν 749 κατοίκους, γεγονός που καθιστούσε τα Μουλιανά το μεγαλύτερο χωριό της επαρχίας. Ο Φραντσέσκο Μπαζιλικάτα αναφέρει επίσης το χωριό το 1630. Στην τουρκική απογραφή του 1671 αναφέρεται ως Mesa Mulyana με 20 χαράτσια.
Στην απογραφή του 1881 τα Μέσα Μουλιανά είχε 472 Χριστιανούς κατοίκους και 14 Τούρκους κατοίκους, και ανήκε στο δήμο Τουρλώτης. Πολύ από τους νεότερους κάτοικους, ακολουθώντας το κύμα της αστικοποίησης, κατέφυγαν στις πόλεις ώστε να έχουν περισσότερες ευκαιρίες για επαγγελματικό προσανατολισμό, έτσι οι κάτοικοι του είναι στην πλειοψηφία ηλικιωμένοι. Παρόλα ταύτα οι Μουλιανίτες που έχουν φύγει δεν ξεχνούν την καταγωγή τους και τον τόπο τους. Έτσι επιστρέφουν συχνά στο χωριό είτε για διακοπές είτε για να καλλιεργήσουν τα αμπέλια και τις ελιές τους.
Πορεία πληθυσμού σύμφωνα με τις απογραφές:
Κοινότητα Μέσα Μουλιανών.
Εκτός από την έδρα της, η Κοινότητα Μέσα Μουλιανών περιλαμβάνει και τον οικισμό Καλαβρός. Η απογραφή του 2011 αναφέρει:
Συνολικά η κοινότητα έχει 238 κατοίκους.
Η Κοινότητα εκπροσωπείται από τον Πρόεδρο κ. Εμμανουήλ Γιαλεσάκη.
Κοινοτάρχες Μέσα Μουλιανών.
Οι κάτωθι εκλέχθηκαν και υπηρέτησαν (ή υπηρετούν) ως Πρόεδροι της Κοινότητος Μέσα Μουλιανών.
Σημεία ενδιαφέροντος.
Στην παλιά εκκλησία της "Αγίας Τριάδας" στο κεντρικό κλίτος διακρίνονται υπολείμματα τοιχογραφιών. Στο σπήλαιο "Κρυφός Σπήλιος" υπάρχουν ενδείξεις κατοικήσεως της ύστερο-μινωικής εποχής. Στο κέντρο του χωριού υπάρχει μιά θαυμάσια περίοπτη οθωμανική κρήνη σε πολύ καλή διατήρηση. Επίσης στο κέντρο του χωριού βρίσκεται μία θαυμάσια κρήνη από την περίοδο της Τουρκοκρατίας με την ονομασία "Κυμέρι". 
Το χωριό αν και μικρό έχει τρία καφενεία, ένα βενζινάδικο, μία ταβέρνα καθώς και ένα μπακάλικο για τα απαραίτητα των κατοίκων του. Αποτελείτε από ένα όμορφου τοπίου ειδικότερα, λόγο κάποιων σημείων του χωριού που το κάνουν να ξεχωρίζει και ένα από αυτά είναι το κεφαλοβρύσι, όπου υπάρχουν τρεχούμενα νερά, εκεί βρίσκεται κ η ταβέρνα. Παίρνοντας κανείς το μονοπάτι που οδηγεί, μέσα από πλούσια χλωρίδα με πανύψηλα δέντρα πολλών χρόνων και τα τρεχούμενα νερά που σχηματίζουν ένα μικρό ποτάμι, ως στο τέρμα του χωριού οπού είναι και τα καφενεία.
Οικονομία.
Οι κύριες ασχολίες των κατοίκων είναι η καλλιέργεια σταφυλιών για την παραγωγή κρασιού και ρακής, και η καλλιέργεια της ελιάς για παραγωγή ελαιόλαδου. Οι ντόπιοι ασχολούνται επίσης με το κυνήγι, την κτηνοτροφία και την καλλιέργεια διαφόρων προϊόντων. Το χωριό είναι γνωστό και από την αρχαιότητα, για το Μουλιανίτικο κρασί που προέρχεται από λιάτικο σταφύλι καλλιεργημένο κυρίως σε αμπελώνες στης περιοχή Αγριλός, μία εξαιρετική τοποθεσία για την καλλιέργεια τους, που βρίσκεται λίγα μέτρα πάνω από το χωριό.

</doc>
<doc id="69959" url="https://el.wikipedia.org/wiki?curid=69959" title="Βυτίνα Αρκαδίας">
Βυτίνα Αρκαδίας

Η Βυτίνα είναι ορεινό χωριό της Πελοποννήσου, στο Νομό Αρκαδίας. Βρίσκεται σε υψόμετρο 1033 μέτρων, στο όρος Μαίναλο, σε μια κατάφυτη περιοχή όπου δεσπόζουν πεύκα, έλατα και καστανιές. Αποτελεί ένα από τα αξιολογότερα ορεινά θέρετρα της Πελοποννήσου και ευρύτερα της Ελλάδας. Σύμφωνα με την απογραφή του έχει 652 κατοίκους. Έχει χαρακτηριστεί παραδοσιακός οικισμός.
Όνομα.
Το όνομά της κατά την επικρατέστερη άποψη προέρχεται από τη λέξη "Βυθός" επειδή αρχικά ήταν κτισμένη σε λεκάνη ανάμεσα σε λόφους. Φέρεται να κτίσθηκε μετά τη διάλυση της αρχαίας πόλης "Μεθύδριο" τα ερείπια της οποίας βρίσκονται σε απόσταση 5 χιλιομέτρων. Ο Παυσανίας αναφέρει για την πόλη Μεθύδριο το 174 π.Χ.: "Μεθύδριον ουχί πλέον ακμάζουσα πόλιν..". Πιθανότερος χρόνος ίδρυσης της Βυτίνας φέρεται περί το 350 μ.Χ., σε απόσταση 2-3 χλμ. από τη σημερινή θέση, στη περιοχή Δαμασκηνιά. 
Ιστορία.
Στην αρχαιότητα λατρευόταν εδώ η θεά Δήμητρα και ο Ίππιος Ποσειδώνας, τα ερείπια του ναού του οποίου σώζονται στην είσοδο προς το χωριό Μαγούλιανα.
Στην Ελληνική Επανάσταση του 1821, η Βυτίνα είχε αναγνωριστεί ως βακούφιο θεωρούμενη τόπος ιερός. Υπήρξε κέντρο ανεφοδιασμού, με αποτέλεσμα η πόλη να παίξει καθοριστικό ρόλο στη διάρκεια του πολέμου με συνέπεια να πυρποληθεί επτά φορές από τον Ιμπραήμ. 
Μετά την απελευθέρωση και μέχρι τον Β' Παγκόσμιο Πόλεμο η Βυτίνα ήταν το μεγάλο εμπορικό κέντρο της περιοχής με σημαντικό παζάρι. Μάλιστα υπήρχε και υποκατάστημα της Τράπεζας Αθηνών καθώς και Δασοκομική Σχολή. Ο σπουδαιότερος λόγος της ανάπτυξης εκείνης ήταν η έλλειψη συγκοινωνίας με τα γύρω χωριά που όταν ολοκληρώθηκε έπαψε και η Βυτίνα ν΄ αποτελεί το άλλοτε εμπορικό κέντρο. Ένας σημαντικός πόλος έλξης για τη Βυτίνα σήμερα αποτελεί το χιονοδρομικό κέντρο της Οστρακίνας στο Μαίναλο. Άξιο επίσκεψης στη περιοχή είναι το Αργυρόκαστρο (1450 μ. υψόμετρο) κοντά στα Μαγούλιανα, στην άκρη απότομου βράχου ύψους 100 μέτρων, που έκτισαν οι Φράγκοι το 1205 ιδρύοντας τη Βαρονία της Άκοβας.
Αξιοθέατα.
Σημαντικότερα αξιοθέατα στη Βυτίνα είναι ο Ι. Ναός του Αγίου Τρύφωνα που δεσπόζει στη πλατεία της κωμόπολης, που οικοδομήθηκε το 1846 με κύριο υλικό μαύρο μάρμαρο από τη γύρω περιοχή, οι δύο παραδοσιακοί ξυλόφουρνοι που βρίσκονται κοντά στη κεντρική πλατεία καθώς και το Λαογραφικό Μουσείο ενώ αξίζει και μια επίσκεψη στην αξιόλογη βιβλιοθήκη με έγγραφα και βιβλία από τον 17ο αιώνα . Επίσης αξίζει να δει κανείς το Δημοτικό Σχολείο Βυτίνας, το οποίο αποτελεί ευεργέτημα του Ανδρέα Συγγρού. Αυτό που χαρίζει στη πόλη την ιδιαίτερη ομορφιά είναι ο δενδροσκέπαστος «δρόμος της αγάπης» που ξεκινά σχεδόν από την πλατεία και καταλήγει στον εθνικό δρόμο Τριπόλεως Βυτίνας. Ο δρόμος ονομάζεται έτσι από πολύ παλιά, όταν ήταν χώρος περιπάτου και γνωριμιών για τους νέους της εποχής. Κύρια προϊόντα είναι το μέλι από κωνοφόρα δένδρα και κτηνοτροφικά, κρέας, τυρί κ.λπ.
Με βάση τη Βυτίνα και σε κοντινή σχετικά απόσταση μπορεί κάποιος να επισκεφθεί τη Δημητσάνα, το φαράγγι του Λούσιου, τη Στεμνίτσα και τα Λαγκάδια, ενώ ανηφορίζοντας τις πλαγιές του Μαινάλου με καλό ασφαλτόδρομο φθάνει στο οροπέδιο της Οστρακίνας σε υψόμετρο 1600 μ. όπου λειτουργεί μικρό χιονοδρομικό κέντρο.
Πρόσωπα.
Από τη Βυτίνα κατάγονταν οι αγωνιστές της Επανάστασης του 1821 Δημήτριος Ιμπροχώρης και Παναγιώτης Κακλαμάνος, ο Νικολής Ταμπακόπουλος, ο Δημήτριος Παπαρρηγόπουλος, πατέρας του ιστορικού Κωνσταντίνου Παπαρρηγόπουλου, ο νομοδιδάσκαλος Βασίλειος Οικονομίδης, ο γεωγράφος και περιηγητής Παναγιώτης Ποταγός, ο λαογράφος Παναγιώτης Παπαζαφειρόπουλος, ο εθνικός ευεργέτης Παναγιώτης Τριανταφυλλίδης, ο καθηγητής ΕΚΠΑ Λυκούργος Λιαρόπουλος και ο αξιωματικός Ιωάννης Δημακόπουλος.

</doc>
<doc id="69960" url="https://el.wikipedia.org/wiki?curid=69960" title="Λουί-Κλωντ ντε Σαιν-Μαρτέν">
Λουί-Κλωντ ντε Σαιν-Μαρτέν

Ο Λουί-Κλωντ ντε Σαιν-Μαρτέν (Γαλλικά: "Louis-Claude de Saint-Martin", Αμπουάζ, 18 Ιανουαρίου 1743 - Ωλνέ, 14 Οκτωβρίου 1803) ήταν Γάλλος φιλόσοφος, ο επονομαζόμενος «Άγνωστος Φιλόσοφος», και θεμελιωτής του μυστικο-θεοσοφικού συστήματος του Μαρτινισμού. Παρ´όλο που ο ίδιος δεν ίδρυσε καμία οργάνωση με το όνομά του, ουσιαστικά επηρέασε τους μυημένους από αυτόν μαθητές, ο κυριώτερος των οποίων (Gerard Encausse ή Papus) δημιούργησε μία οργάνωση με πολύ χαλαρή δομή μέσα από την οποία διαδίδεται η Διδασκαλία και η Μύηση την οποία και ο ίδιος είχε λάβει μαζί με άλλους. 
Γενικά.
Το όνομα του Λουί-Κλωντ ντε Σαιν-Μαρτέν συνδέεται με το ρεύμα του ιλλουμινισμού, που αντιτάχθηκε στο υλιστικό πνεύμα των εγκυκλοπαιδιστών του 18ου αιώνα. Ο ιλλουμινισμός προτείνει την μελέτη των χριστιανικών γραφών υπό το φως του εσωτερισμού, τονίζοντας την εσωτερικότητα της μυστικιστικής αναζητήσεως και απορρίπτοντας τον σχολαστικισμό. Κατά την ίδια εποχή με τον Σαιν-Μαρτέν, ο Γερμανός Eckhartshausen (1752 - 1813) συγγράφει έναν αριθμό έργων, μεταξύ των οποίων την περίφημη "Νεφέλη στο Αγιαστήριο". Ο Σουηδός μυστικιστής Εμάνουελ Σβέντενμποργκ (Emmanuel Swedenborg) εντάσσεται επίσης στο ρεύμα του ιλλουμινισμού.
Η επίδραση του ιλλουμινισμού στο ευρωπαϊκό πνεύμα υπήρξε γόνιμη: ο ρομαντισμός και ο συμβολισμός θα αντλήσουν από εκεί την κοσμοαντίληψή τους. Ο Μπαλζάκ εξάλλου - μεταξύ πολλών άλλων - επηρεάσθηκε βαθύτατα από την σκέψη του ιλλουμινισμού.
Βιογραφικά.
Ο Λουι-Κλωντ ντε Σαιν-Μαρτέν γεννήθηκε στην Αμπουάζ στις 18 Ιανουαρίου του 1743 από αριστοκρατική οικογένεια. Η αγάπη, η ανατροφή και η παιδεία που θα του προσφέρει η μητριά του θα συμβάλουν στην ανάπτυξη ευγενών συναισθημάτων και σε μία ιδιαίτερη ευαισθησία ψυχής. Σπούδασε νομική και επρόκειτο να ασχοληθεί με την δικηγορία, κατά την επιθυμία των γονέων του. Όμως το επάγγελμα αυτό δεν τον ικανοποιεί. Ένας φίλος του τον επηρεάζει και το 1765 (ήταν τότε 22 ετών) αποκτά τον βαθμό του υπολοχαγού στο σύνταγμα του Φουά, που τότε βρισκόταν στο Μπορντώ. 
Το 1765, δια της μεσολαβήσεως ενός συναδέλφου και φίλου του, του λοχαγού de Grainville, ο Λουί-Κλωντ ντε Σαιν-Μαρτέν γίνεται δεκτός στο "Τάγμα των Τεκτόνων Ιπποτών Εκλεκτών Κοέν του Σύμπαντος", το οποίο είχε ιδρυθεί περί το 1758 από τον δον Μαρτίνεθ ντε Πασκουαλλύ (Martinez de Pasqually). Αυτός διετείνετο ότι κατείχε τις κλείδες της ιουδαιο-χριστιανικής παραδόσεως, αντικείμενο δε του Τάγματος που είχε ιδρύσει ήταν η θεουργία. Τον Οκτώβριο λοιπόν του 1768 ο Σαιν-Μαρτέν μυείται κανονικά στο Τάγμα των "Εκλεκτών Κοέν", μυητής του δε ήταν ο Baudry de Balzac. Το 1771 εγκαταλείπει τον στρατό για να αφιερωθεί στο Τάγμα. Για κάποιο διάστημα διατελεί γραμματέας του δον Μαρτίνεθ.
Κατά τα έτη 1773 - 1774 διαμένει στην Λυών, στο σπίτι του φίλου και επίσης "Εκλεκτού Κοέν" Ζαν-Μπατίστ Βιλλερμόζ (Jean-Baptiste Willermoz, 1730-1824). Κατά την διάρκεια της διαμονής του εκεί, ο Σαιν-Μαρτέν συντάσσει το πρώτο του έργο: "Περί Πλανών και Αληθείας", το οποίον εξεδόθη το 1775. Ο "Φυσικός Πίνακας των σχέσεων μεταξύ Θεού, Ανθρώπου και Σύμπαντος" (1782) επεκτείνει τα όσα αναπτύσσονται στο "Περί Πλανών και Αληθείας"
Ήδη, από την εποχή εκείνη, ο Λουί-Κλωντ ντε Σαιν-Μαρτέν απομακρύνεται από την οδό των εξωτερικών τελετουργιών (οι οποίες αποτελούσαν αντικείμενο των "Εκλεκτών Κοέν") και προσανατολίζεται προς μία κατεύθυνση "εσωτερικότερη": κατ' αυτόν, ο "Αναμορφωτής", ο Σαρκωθείς Λόγος, έχει καταδείξει την οδό της απ' ευθείας επαφής μαζί Του δια της προσευχής.
Κατά τα έτη 1788-1791 διαμένει στο Στρασβούργο, η δε παραμονή του εκεί θα αποτελούσε ίσως τον σημαντικότερο σταθμό της ζωής του: γνωρίζει την Μαντάμ ντε Μπέκλιν (Mme de Böcklin), η οποία τον φέρει σε επαφή με την φιλοσοφία του Γιάκομπ Μπαίμε (Jacob Boehme) (1575-1624).
Πηγές.
http://www.esoterism.gr/
http://www.martinismos.gr/

</doc>
<doc id="69961" url="https://el.wikipedia.org/wiki?curid=69961" title="Πουτίγκα">
Πουτίγκα

Η πουτίγκα ή πουτίγγα (από τα αγγλικό "pudding") είναι ονομασία για μία κατηγορία εδεσμάτων, στην πλειοψηφία τους γλυκά (υπάρχουν και αλμυρές πουτίγκες), που απαντώνται κυρίως στις αγγλόφωνες χώρες του κόσμου. Η λέξη "pudding" πιθανόν να προέρχεται από τη γαλλική λέξη "boudin", η οποία με τη σειρά της είναι λατινογενής προερχόμενη από τη "botellus" που σημαίνει «μικρό λουκάνικο». Σημειώνεται πως στο Ηνωμένο Βασίλειο, αλλά και σε μερικές χώρες της Κοινοπολιτείας, η λέξη "pudding" έχει επιπλέον και μια γενική έννοια που είναι συνώνυμη με το επιδόρπιο. Ως συγκεκριμένο είδος γλυκού διακρίνεται σε δύο τύπους. 
Πρώτος τύπος.
Ο πρώτος τύπος πουτίγκας είναι μια συμπαγής μάζα που φτιάχνεται με την ανάμιξη διαφόρων υλικών μαζί με αλεύρι ή δημητριακά. Οι πουτίγκες παρασκευάζονται με τρεις τρόπους: ψήσιμο, βράσιμο ή στον ατμό. Αυτός ο τύπος πουτίγκας είναι γνωστός και στις Βρετανικές Νήσους και μπορεί να καταναλωθεί ως κυρίως πιάτο ή ως επιδόρπιο. Στην Αυστραλία η λέξη πουτίγκα αναφέρεται στον πρώτο τύπο, δεν αποκλείεται όμως να αναφέρεται και στο δεύτερο τύπο, που περιγράφεται παρακάτω. Αυτός ο τύπος πουτίγκας είναι λιγότερο γνωστή στις Η.Π.Α.
Πολλές από τις πουτίγκες του πρώτου τύπου θυμίζουν κέικ ("sponge pudding"), δεδομένου ότι συγκρατούν υγρασία στο εσωτερικό τους και συνήθως σερβίρονται σε μεγάλα κομμάτια, παρά σε λεπτές φέτες. Οι γλυκιές πουτίγκες συνήθως συνοδεύονται από σαντιγί ή παγωτό.
Δεύτερος τύπος.
Ο δεύτερος και πιο σύγχρονος τύπος πουτίγκας αποτελείται από ζάχαρη και πηκτικά προϊόντα όπως η ζελατίνη, τα αυγά ή η ταπιόκα. Αυτός ο τύπος είναι και ο πιο κοινός στις Η.Π.Α.

</doc>
<doc id="69965" url="https://el.wikipedia.org/wiki?curid=69965" title="Ζαν Πωλ Σαρτρ">
Ζαν Πωλ Σαρτρ



</doc>
<doc id="69970" url="https://el.wikipedia.org/wiki?curid=69970" title="TVes">
TVes

Το TVes ( ) είναι ένα δημόσιο βενεζουελάνικο τηλεοπτικό κανάλι με εμβέλεια σε όλη τη χώρα. Το όνομά του είναι συντομογραφία του Televisora Venezolana Social ("Βενεζουελάνικη Κοινωνική Τηλεόραση") και προφέρεται "te ves", που σημαίνει "βλέπεσαι". Αντικατέστησε το Radio Caracas Television στον δίαυλο 2 της μπάντας των VHF τη Δευτέρα, 28 Μαΐου 2007 στις 00:00 ακριβώς, μεταδίδοντας μια κάρτα με το λογότυπο του σταθμού, και ξεκίνησε τη μετάδοση των προγραμμάτων του 20 λεπτά αργότερα, στις 00:20 AST (07:20 Ώρα Ελλάδας).
Το TVes κατέλαβε τη συχνότητα του RCTV αφότου η κυβέρνηση του Προέδρου Ούγκο Τσάβες αρνήθηκε να ανανεώσει την άδεια εκπομπής του RCTV. Χιλιάδες πολίτες βγήκαν στους δρόμους για να διαμαρτυρηθούν -άλλοι για να γιορτάσουν- το κλείσιμο του RCTV, του παλιότερου σταθμού της Βενεζουέλας, και την έναρξη λειτουργίας του TVes στη θέση του. Μόλις το RCTV έκλεισε, οι διαμάχες μεταξύ των διαδηλωτών και της κυβέρνησης αυξήθηκαν, με τις αστυνομικές δυνάμεις να προσπαθούν να ανακτήσουν τον έλεγχο και να απωθήσουν το πλήθος ρίχνοντας νερό με ένταση κατά πάνω τους. Η κυβέρνηση κατηγόρησε το RCTV λέγοντας πως είναι προπαγανδιστικό κανάλι, ενώ άλλοι λένε πως το κλείσιμο του RCTV είναι μια προσπάθεια να σιωπήσει η φωνή της αντιπολίτευσης.
Η πρώτη μετάδοση.
Το RCTV ολοκλήρωσε τη τελευταία του εκπομπή μεταδίδοντας τον Εθνικό Ύμνο της Βενεζουέλας, τον οποίο τραγουδούσαν οι εργαζόμενοι του καναλιού, και στο τέλος μετέδωσε μια σκηνή με διαδηλώσεις υπέρ της συνέχισης λειτουργίας του σταθμού. Στις 23:59:59 της Κυριακής 27 Μαΐου η εικόνα μαύρισε. Λίγα δευτερόλεπτα αργότερα και σχεδόν ταυτόχρονα σε όλη τη χώρα, εμφανίστηκε στην οθόνη ένα κινούμενο λογότυπο του TVes στη συχνότητα 2 VHF. Στις 00:20 τοπική ώρα (0720 Ώρα Ελλάδας) της Δευτέρας 28 Μαΐου 2007, το TVes ξεκίνησε τη μετάδοση των προγραμμάτων του με τη δική του εκδοχή του Εθνικού Ύμνου, τον οποίο τραγουδούσε μια ορχήστρα. Αφότου προβλήθηκαν ορισμένες διαφημίσεις για το πρόγραμμα του σταθμού, το TVes συνδέθηκε ζωντανά με ένα θέατρο, από το οποίο η πρόεδρος του καναλιού Lil Rodríguez μίλησε στο κοινό, το οποίο αποτελούσαν υποστηρικτές του προέδρου Τσάβες.
Πρόγραμμα.
Το TVes έχει σχεδιάσει ένα πρόγραμμα πολυσυλλεκτικό, το οποίο περιέχει ειδήσεις, αθλητικά, ταινίες, μουσική, τηλενουβέλλες (τις ονομάζει "δραματικές σειρές") και παιδικά προγράμματα. Το TVes θα μεταδίδει και ντοκιμαντέρ του National Geographic Channel τα πρωινά. 

</doc>
