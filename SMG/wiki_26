<doc id="54335" url="https://el.wikipedia.org/wiki?curid=54335" title="Καταναλωτισμός">
Καταναλωτισμός

Ο καταναλωτισμός είναι όρος που χρησιμοποιείται για να περιγράψει την τάση της εξίσωσης της προσωπικής ευτυχίας με την απόκτηση υλικών αγαθών και την κατανάλωση. Συχνά συνδέεται με την κριτική έναντι στην κατανάλωση, την οποία εξέφρασαν πρώτοι οι Καρλ Μαρξ και Θορστάιν Βέμπλεν. Χρονολογείται από τους πρώτους ανθρώπινους πολιτισμούς.
Στα οικονομικά, ο "καταναλωτισμός" μπορεί επίσης να αναφέρεται στις οικονομικές πολιτικές που δίνουν έμφαση στην κατανάλωση και την πεποίθηση ότι η ελεύθερη επιλογή των καταναλωτών πρέπει να υπαγορεύει την οικονομική δομή μιας κοινωνίας.
Ιστορία.
Παρόλο που ο καταναλωτισμός συνήθως συνδέεται με τον καπιταλισμό και τον Δυτικό κόσμο, εντούτοις είναι πολυπολιτισμικός και μη γεωγραφικός, όπως φαίνεται σήμερα π.χ. στο Τόκιο, τη Σινγκαπούρη, το Χονγκ Κονγκ, την Ταϊπέι, το Τελ Αβίβ και το Ντουμπάι. Ο καταναλωτισμός με την έννοια της αγοράς και κατανάλωσης υλικών αγαθών πέρα από τις βασικές ανάγκες είναι όσο παλιός είναι και οι παλαιότεροι πολιτισμοί (π.χ. Αρχαία Αίγυπτος, Βαβυλώνα και Αρχαία Ρώμη). Από τότε που έκανε την εμφάνισή του ο καταναλωτισμός, πολλοί άνθρωποι και ομάδες αναζήτησαν συνειδητά εναλλακτικούς τρόπους μέσω μιας πιο απλής ζωής.
Αν και ο καταναλωτισμός δεν είναι καινούργιο φαινόμενο, επεκτάθηκε ευρέως τον 20ό αιώνα και ιδιαίτερα τις τελευταίες δεκαετίες, υπό την επίδραση του νεοφιλελευθερισμού και της παγκοσμιοποίησης.
Ο καταναλωτισμός, με την έννοια της κατανάλωσης αγαθών πέρα από τις βασικές ανάγκες, συνήθως δεν συνδέεται με τους λεγόμενους "πρωτόγονους" λαούς.
Κριτική.
Σε κριτικό πλαίσιο, ο "καταναλωτισμός" αναφέρεται στην τάση των ανθρώπων να ταυτίζονται έντονα με τα προϊόντα και τις υπηρεσίες που καταναλώνουν, ιδίως με προϊόντα που είναι γνωστές μάρκες και εμφανή σύμβολα κοινωνικού στάτους, π.χ. ένα ακριβό αυτοκίνητο, ακριβά κοσμήματα. Μια κοινωνία όπου έχει διεισδύσει καλά ο καταναλωτισμός ονομάζεται καταναλωτική κοινωνία. Οι παρορμητικοί αγοραστές που δεν μπορούν να αντισταθούν στο ξόδεμα χρημάτων είναι "ωνιομανείς".
Επικριτές του καταναλωτισμού υποστηρίζουν ότι οι πολλές πολυτέλειες και τα αχρείαστα καταναλωτικά αγαθά είναι κοινωνικά σύμβολα που επιτρέπουν στους ανθρώπους να αναγνωρίζουν άτομα παρόμοιας νοοτροπίας μέσω της κατανάλωσης και επίδειξης σχετικών προϊόντων. Μερικοί πιστεύουν ότι οι σχέσεις με ένα προϊόν ή μια μάρκα είναι υποκατάστατα των υγιών ανθρώπινων σχέσεων που απουσιάζουν από τη δυσλειτουργική σύγχρονη κοινωνία και ότι μαζί με τον ίδιο τον καταναλωτισμό αποτελούν μέρος της γενικής διαδικασίας κοινωνικού ελέγχου και πολιτισμικής ηγεμονίας στη σύγχρονη κοινωνία.
Η φιλοσοφία του "ξεπερνώντας τον καταναλωτισμό" επικεντρώνεται στην ενεργό αντίσταση στον καταναλωτισμό. Χρησιμοποιείται από πολλά πανεπιστήμια ως όρος για ύλη του μαθήματος και ως εισαγωγή στη μελέτη της εμπορικής εκμετάλλευσης (marketing) με μία μη παραδοσιακή προσέγγιση. Ο κωμικός Μπιλ Χικς και ο σκηνοθέτης Πιερ Πάολο Παζολίνι ήταν μεγάλοι πολέμιοι του καταναλωτισμού.
Ένας άλλος επικριτικός όρος είναι η θρησκεία του καταναλωτισμού, ο οποίος μπορεί να υποδηλώνει ότι ο καταναλωτισμός βασίζεται σε μια παράλογη πεποίθηση και όχι στη λογική, ή να φέρνει τον συνειρμό της θρησκευτικής έννοιας της ειδωλολατρίας.
Σημαντική συνεισφορά στην κριτική ενάντια στον καταναλωτισμό έχει κάνει ο Γάλλος φιλόσοφος Μπερνάρ Στιγκλέ, αλλά πολύ μικρό μέρος του έργου του έχει μεταφραστεί σε άλλες γλώσσες. Ο Στιγκλέ υποστηρίζει ότι ο καπιταλισμός σήμερα κυβερνάται όχι από την παραγωγή, αλλά από την κατανάλωση, και ότι οι διαφημιστικές τεχνικές που χρησιμοποιούνται για τον έλεγχο της καταναλωτικής συμπεριφοράς οδηγούν στην καταστροφή της ψυχικής και συλλογικής ατομοποίησης. Η εκτροπή της σεξουαλικής ενέργειας προς την κατανάλωση καταναλωτικών αγαθών, υποστηρίζει, έχει ως αποτέλεσμα τον εθιστικό κύκλο της κατανάλωσης, ο οποίος οδηγεί σε υπερκατανάλωση, την εξάντληση του πόθου, και την κυριαρχία της συμβολικής μιζέριας. Ταυτόχρονα. όμως, δεν πιστεύει ότι η απλή αντιπαράθεση με τον καπιταλισμό αποτελεί βιώσιμη στρατηγική.
Αντεπιχειρήματα.
Παρόλο που δεν υπάρχει συγκεκριμένο κίνημα διανοουμένων που να υποστηρίζει και να προωθεί τον καταναλωτισμό, εντούτοις τα τελευταία χρόνια υπάρχει κάποια έντονη κριτική στο αντικαταναλωτικό κίνημα. Η περισσότερη από αυτή προέρχεται από τη φιλελεύθερη σχολή. Για παράδειγμα, το περιοδικό Reason το 1999 επιτέθηκε στο αντικαταναλωτικό κίνημα, υποστηρίζοντας ότι μαρξιστές ακαδημαϊκοί παρουσιάζονται πλέον ως αντικαταναλωτιστές. Ο Τζέιμς Τουίτσελ, καθηγητής στο Πανεπιστήμιο της Φλόριντα και δημοφιλής συγγραφέας, αναφέρθηκε στα επιχειρήματα του αντικαταναλωτισμού ως "λάιτ μαρξισμός".
Η φιλελεύθερη επίθεση στο αντικαταναλωτικό κίνημα βασίζεται σε μεγάλο βαθμό στην αντίληψη ότι πρόκειται για ελιτισμό. Συγκεκριμένα, οι φιλελεύθεροι θεωρούν ότι κανείς δεν έχει το δικαίωμα να αποφασίσει για άλλους ποια αγαθά είναι απαραίτητα στη ζωή και ποια όχι, ή ότι οι πολυτέλειες είναι οπωσδήποτε σπατάλη, και έτσι υποστηρίζουν ότι ο αντικαταναλωτισμός είναι πρόδρομος της ελεγχόμενης οικονομίας ή της απολυταρχικής κοινωνίας. Ο Τουίτσελ, στο βιβλίο του "Living It Up", επισημαίνει με σαρκασμό ότι το λογικό αποτέλεσμα του αντικαταναλωτικού κινήματος θα ήταν η επιστροφή σε πρωτόγονες (με τα σημερινά δεδομένα) νομοθεσίες που ίσχυαν στην Αρχαία Ρώμη ή κατά τον Μεσαίωνα.
Αντίθετα, πολλοί αντικαταναλωτιστές πιστεύουν ότι μια σύγχρονη κοινωνία καταναλωτών δημιουργείται από την εκτεταμένη διαφήμιση και την επίδραση των ΜΜΕ, και όχι από τις φυσικές ιδέες των ανθρώπων για το τι χρειάζονται. Με άλλα λόγια, οι αντικαταναλωτιστές τείνουν να πιστεύουν ότι ο καταναλωτισμός είναι ένα τεχνητό δημιούργημα το οποίο συντηρείται από τεχνητές κοινωνικές πιέσεις, ενώ οι φιλελεύθεροι τείνουν να πιστεύουν ότι ο καταναλωτισμός είναι φυσικός και ότι ο μόνος τρόπος να εξαλειφθεί είναι με τεχνητές κοινωνικές πιέσεις.

</doc>
<doc id="54336" url="https://el.wikipedia.org/wiki?curid=54336" title="Consumerism">
Consumerism



</doc>
<doc id="54337" url="https://el.wikipedia.org/wiki?curid=54337" title="Ηλίας Λάγιος">
Ηλίας Λάγιος

Ο Ηλίας Λάγιος (Άρτα, 5 Ιουλίου 1958 - Αθήνα, 5 Οκτωβρίου 2005) ήταν Έλληνας ποιητής. Γεννήθηκε στην Άρτα, αλλά μεγάλωσε στο Ναύπλιο. Σπούδασε στη Φαρμακευτική Σχολή του Πανεπιστημίου Αθηνών και έζησε στην Αθήνα. Ασχολήθηκε με την επιμέλεια εκδόσεων, ενώ συνεργάστηκε με λογοτεχνικά περιοδικά και εφημερίδες, μεταξύ των οποίων η "Νέα Εστία" και η "Αυγή". Μαζί με τον Γιώργο Κοροπούλη, εξέδωσε το λογοτεχνικό περιοδικό "Ωλήν". Επίσης, μετέφρασε ποιήματα του Saint-John Perse κ.ά.
Έργο.
Ο Λάγιος εκμεταλλεύτηκε στην ποίησή του τόσο τον έμμετρο όσο και τον ελεύθερο στίχο, επιτυγχάνοντας την ανανέωση της σύγχρονης ελληνικής ποίησης και παρουσιάζοντας ένα έργο που εκτείνεται από κοινωνικά ζητήματα -την κληρονομιά του Εμφυλίου, το πολιτικό τοπίο της μεταπολίτευσης, τη μετανάστευση- έως το πρόβλημα του θανάτου και της σιωπής του Θεού. Μελετητής και δεξιοτέχνης της ελληνικής γλώσσας, άντλησε το υλικό του από παλαιότερα και νεότερα στρώματά της, ενεργοποιώντας ένα πλούσιο λυρικό ιδίωμα, στο οποίο δεσπόζει η τραγική αίσθηση της πραγματικότητας και ο ανθρώπινος σπαραγμός. Ενίοτε η γραφή του διαπνέεται από έναν καρυωτακικής προέλευσης αυτοσαρκασμό, που συχνά αγγίζει τους τόνους ενός προσωπικού εφιάλτη, ενώ άλλες φορές αναχωνεύει τον υψηλό τόνο του σικελιανικού λυρισμού. Ωστόσο, ο στίχος του δεν εκπίπτει στην αισθηματολογία ή τη ρητορεία, αλλά διασώζεται λόγω του λυρικού του οράματος.
Ιδιαίτερα επιτυχημένες στιγμές της ποιητικής του θεωρήθηκαν η σύνθεση "Έρημη γη", μία παρωδία της "Έρημης Xώρας" του Τ.Σ. Έλιοτ, η οποία μεταγράφει, κατά το ελιοτικό υπόδειγμα, την ιστορία του ελληνικού Εμφυλίου, οι συλλογές "Μουζικούλες", "Πράξη υποταγής" και "Φεβρουάριος 2001", στις οποίες βρίσκονται μερικά από τα πιο ισχυρά λυρικά ποιήματα του Λάγιου, και ο "Άνθρωπος από τη Γαλιλαία", μία ποιητική σύνθεση που μεταπλάθει βασικά επεισόδια από τη ζωή του Ιησού, τονίζοντας την ανθρώπινη πλευρά του και αναδεικνύοντας το δράμα του ανθρώπου που αναζητεί την πίστη.
Το έργο του Λάγιου εκτιμήθηκε από σύγχρονους κριτικούς και ποιητές και μελετήθηκε συνολικά μετά τον θάνατό του από πλήθος κριτικών κειμένων και αφιερωμάτων λογοτεχνικών περιοδικών ("Αντί", "Manifesto", "Νέο επίπεδο", "Poeticanet", "σοδειά", "e-poema"). Κριτικοί όπως ο Αλέξανδρος Αργυρίου, ο Γιάννης Δάλλας, ο Νάσος Βαγενάς, η Φραγκίσκη Αμπατζοπούλου, ο Ευγένιος Αρανίτσης και ο Ευριπίδης Γαραντούδης τόνισαν την ποιητική ιδιοφυΐα και την ιδιαίτερη προσφορά της γραφής του Λάγιου στο σύγχρονο ποιητικό τοπίο. Επιφυλάξεις για τον ριζοσπαστικό χαρακτήρα του έργου του οδήγησαν σε ενδιαφέρουσες συζητήσεις μεταξύ κριτικών, μέσα από τις οποίες η ποίηση του Λάγιου τοποθετήθηκε στο επίκεντρο των σύγχρονων κριτικών και λογοτεχνικών αναζητήσεων. Μεταξύ άλλων, καταλογίστηκε στον Λάγιο η πληθωρική χρήση παλαιότερων γλωσσικών τύπων, στην οποία οφείλεται η εντύπωση της εκφραστικής εκζήτησης. Ορισμένοι κριτικοί αναγνώρισαν στο έργο του μία ισχυρή έκφανση του μεταμοντερνισμού στον ελληνικό χώρο λόγω της παρωδιακής ενίοτε αντιμετώπισης της ποιητικής παράδοσης. Χαρακτηριστική υπήρξε τέλος η απήχηση του Λάγιου σε νέους ποιητές.
Στο δοκιμιακό και εκδοτικό έργο του Λάγιου οφείλεται η νέα αποτίμηση του Παλαμά ως λυρικού ποιητή, με την έκδοση της ανθολογίας "Κ' έχω από σας μια δόξα να ζητήσω". Στα σημαντικά κείμενά του ανήκουν δοκίμια για τον Σολωμό ("Νέα Εστία", Δεκέμβριος 1998), τον Γρυπάρη (εισαγωγή στο "Σκαραβαίοι και τερρακόττες", Ίνδικτος, 2002) και τον Σικελιανό (ανακοίνωση σε συμπόσιο της Εταιρείας Σπουδών Μωραΐτη, αδημοσίευτο).
Η "Ιστορία της λαίδης Οθέλλος" ανέβηκε στο θέατρο από την Όλια Λαζαρίδου, η ποιητική σύνθεση "Η αρπαγή της κούτας" παρουσιάστηκε επί σκηνής το καλοκαίρι του 2006 από το Φεστιβάλ Αθηνών, ενώ σε εκδήλωση της Στοάς του Βιβλίου ο ηθοποιός Δημήτρης Καταλειφός διάβασε ποιήματα από το τελευταίο βιβλίο του Λάγιου, τον "Άνθρωπο από τη Γαλιλαία".

</doc>
<doc id="54345" url="https://el.wikipedia.org/wiki?curid=54345" title="Βασίλειος Θεοδωρίδης">
Βασίλειος Θεοδωρίδης

Ο Βασίλειος Θεοδωρίδης ήταν δημοσιογράφος και αναρχικός. 
Γεννήθηκε στον Πύργο και σπούδασε νομικά στην Αθήνα. Καταγόταν από την σπουδαία οικογένεια Θεοδωρίδη και ήταν γιος του Αριστομένη Θεοδωρίδη, μεγαλοκτηματία &amp; διευθυντή της Σταφιδικής τράπεζας και εγγονός του Θαλλή Θεοδωρίδη. Ήταν από τα ιδρυτικά μέλη του Αναρχικού συλλόγου Πύργου, μιας ομάδας που προσπαθούσε να συνδέσει τον χριστιανισμό με την κοινωνική δικαιοσύνη και είχε ως σύμβολο το Φως και τον Πέλεκυ. Η ομάδα αυτή είχε συσπειρωθεί γύρω από την εφημερίδα "«Νέον Φως»", της οποίας ήταν εκδότης. Η εφημερίδα ξεκίνησε την έκδοση της το 1898 και ήταν εβδομαδιαία. Τελικά το 1899 έπαψε να εκδίδεται, παρ´όλα αυτά ο Βασίλης Θεοδωρίδης συνέχισε να αρθρογραφεί σε τοπικές (Πατρομυνέτα Αδιάλακτος) αλλά και Αθηναϊκές εφημερίδες (Καθημερινή).

</doc>
<doc id="54354" url="https://el.wikipedia.org/wiki?curid=54354" title="Πατρίς Λουμούμπα">
Πατρίς Λουμούμπα

Ο Πατρίς Λουμούμπα ("Patrice Émery Lumumba", 1925 -1961) ήταν Κονγκολέζος ηγέτης της ανεξαρτησίας και ο πρώτος δημοκρατικά εκλεγμένος πρωθυπουργός της Δημοκρατίας του Κονγκό (σήμερα γνωστής ως Λαϊκή Δημοκρατία του Κονγκό).
Βιογραφία.
Γεννήθηκε στις 2 Ιουλίου 1925. Εργάστηκε ως ταχυδρομικός υπάλληλος και το 1957 συμμετείχε στην ίδρυση του Εθνικού Κινήματος του Κονγκό, μίας χαλαρής συμμαχίας των αγροτών από τις κεντρικές περιοχές, των ανέργων στις πόλεις και διαφόρων φυλών στο Νότο. Η σύλληψή του, τον Ιανουάριο του 1959, έγινε η αφορμή για να ξεσπάσουν οι πρώτες βίαιες ταραχές, με λεηλασίες και πυρπολήσεις στη Λεοπολντβίλ (σημερινή Κινσάσα).
Προκειμένου να διασφαλίσει την ομαλή μετάβαση στην ανεξαρτησία, αλλά και τα συμφέροντα των λευκών στην περιοχή, το Βέλγιο αποφάσισε να θέσει σε εφαρμογή το "πρόγραμμα Κονγκό". Το σχέδιο απορρίφθηκε από το Εθνικό Κίνημα και τον Λουμούμπα και στις 30 Ιουνίου του 1960, παρουσία του βασιλιά Μποντουέν, οι Βέλγοι μεταβίβασαν την εξουσία στην κυβέρνηση συνασπισμού, που σχηματίστηκε μετά τη διεξαγωγή εκλογών το Μάιο. Πρόεδρος ήταν ο αντίπαλος του Λουμούμπα, Ιωσήφ Καζαβούμπου, πρώην ιερέας, δάσκαλος, δημόσιος υπάλληλος και ηγέτης του κόμματος Αμπάκο. Πρωθυπουργός ο Λουμούμπα, νικητής των εκλογών με 41 έδρες σε σύνολο 138. Όμως, η διοίκηση και ο στρατός παρέμειναν υπό βελγικό έλεγχο.
Στις 5-7 Ιουλίου εκδηλώθηκε στάση σε μονάδες της Λεοπολντβίλ και της γειτονικής Τισβίλ και οι Κονγκολέζοι στρατιωτικοί ζήτησαν να υποκαταστήσουν τους Βέλγους αξιωματικούς. Άρχισε η υποχώρηση του βελγικού στρατού και η ομαδική φυγή των Ευρωπαίων, μεταξύ αυτών και των Ελλήνων κατοίκων. Το Βέλγιο συνέχισε να στέλνει ενισχύσεις, στο μεταξύ όμως ο υποστηριζόμενος από τους Ευρωπαίους Μωυσής Τσόμπε, ηγέτης του κόμματος Κόνακατ και αντίπαλος του Λουμούμπα, κήρυξε στις 11 Ιουλίου την ανεξαρτησία της Κατάνγκα, της οποίας τα ορυχεία χαλκού εκμεταλλευόταν σχεδόν κατά αποκλειστικότητα η πανίσχυρη Βελγική Ένωση Ορυχείων.
Σε απόγνωση ο Λουμούμπα και ο Κοζαβούμπου ζήτησαν από τον Ο.Η.Ε. να παρέμβει και τότε ο Σουηδός γενικός γραμματέας του, Νταγκ Χάμαρσκελντ, πρότεινε την αποστολή ειρηνευτικής δύναμης 18.000 στρατιωτών.
Τον Αύγουστο το χάος γενικεύτηκε. Ο Λουμούμπα, του οποίου η αδυναμία να ελέγξει την κατάσταση φάνηκε από την αρχή, σχεδίαζε πλέον επίθεση εναντίον της Κατάνγκα, με συμμετοχή του κυβερνητικού στρατού (17.000 άνδρες). Πραγματοποίησε περιοδεία στη Γουινέα, τη Λιβερία, την Γκάνα και το Τόγκο, εξασφάλισε πολιτική και στρατιωτική υποστήριξη και συμφώνησε με τον σοσιαλίζοντα πρόεδρο της Γκάνα, Κβάμε Νκρούμαχ, να συγκροτήσουν κοινή στρατιωτική διοίκηση, εάν δεν εκκενωθεί ολόκληρο το Κονγκό από τα βελγικά στρατεύματα. Ήταν σαφής πλέον η στροφή του προς την Ε.Σ.Σ.Δ., η οποία άρχισε να στέλνει στρατιωτικό υλικό και υπεραμύνθηκε των θέσεων του Κονγκό στις θυελλώδεις συνεδριάσεις του Συμβουλίου Ασφαλείας.
Τελικώς αποφασίστηκε η αποστολή ειρηνευτικής δύναμης στην Κατάνγκα, αφού προηγουμένως ο Χάμαρσκελντ προσέκρουσε σε πάσης φύσεως αντιδράσεις Ευρωπαίων, Αφρικανών και κυρίως των Σοβιετικών. Στις 12 Αυγούστου έφτασε με 300 Σουηδούς κυανόκρανους στην Ελιζαμπέτβιλ, προκειμένου να συζητήσει με τον Τσόμπε την αποχώρηση των βελγικών στρατευμάτων. Στις 5 Σεπτεμβρίου ο πρόεδρος Καζαβούμπου, υποστηριζόμενος από τις Η.Π.Α. και το Βέλγιο, "απέλυσε" τον Λουμούμπα, ο οποίος είχε χαιρετίσει την αποστολή ειρηνευτικών δυνάμεων στην Κατάνγκα ως "νίκη του Κονγκό" και στη θέση του όρισε τον μετριοπαθή, αλλά αδύναμο Ιωσήφ Ιλέο. Ο Λουμούμπα δεν αποδέχτηκε την αποπομπή του, με αποτέλεσμα στο Κονγκό να υπήρχαν δύο κυβερνήσεις.
Στις 14 Σεπτεμβρίου ο συνταγματάρχης Ζοζέφ Μομπούτου, αρχηγός των ενόπλων δυνάμεων του Κονγκό και πρώην σύμμαχος του Λουμούμπα, κατέλαβε με πραξικόπημα την εξουσία και καθαίρεσε τις δύο κυβερνήσεις. Ο Λουμούμπα τέθηκε σε κατ' οίκον περιορισμό και στη συνέχεια φυλακίστηκε.
Στις αρχές του 1961 η χώρα ήταν ουσιαστικά κατακερματισμένη, με τρία διαφορετικά κέντρα εξουσίας: τη Λεοπολντβίλ (σημερινή Κινσάσα) του προέδρου Καζαβούμπου, τη Στάνλεϊβιλ (Κισανγκάνι) υπό τον έλεγχο του Αντουάν Γκιζένκα, πρώην στελέχους της κυβέρνησης του Πατρίς Λουμούμπα, και την Ελιζαμπετβίλ, της αποσχισμένης Κατάνγκα υπό τον Μωυσή Τσόμπε, όπου από τα τέλη του χρόνου υπάρχουν και δυνάμεις του Ο.Η.Ε. Όσο για τον ίδιο τον Πατρίς Λουμούμπα, βρισκόταν φυλακισμένος ήδη από το φθινόπωρο του 1960 και είχε χάσει οριστικά το πολιτικό παιχνίδι.
Ο Ο.Η.Ε. κάθε άλλο παρά αμερόληπτος θεωρήθηκε στην κρίση του Κονγκό κι έτσι οι συζητήσεις στους κόλπους του δεν οδήγησαν πουθενά. Αντίθετα, η στάση του γενικού γραμματέα Νταγκ Χάμαρσκελντ προκάλεσε την οργή των οπαδών του Λουμούμπα, οι οποίοι ζητούσαν την άμεση καθαίρεση του γ.γ. του Ο.Η.Ε. Η παρουσία του Λουμούμπα, έστω και στη φυλακή, θεωρήθηκε ενοχλητική κι έτσι μεθοδεύτηκε η φυσική του εξόντωση. Τον Ιανουάριο του 1961 τον απομάκρυναν από τη Λεοπολντβίλ και τον μετέφεραν σε φυλακή της Κατάνγκα, όπου το καθεστώς του Μωυσή Τσόμπε μεταχειρίστηκε κτηνωδώς κάθε είδος αντιπάλους του, ακόμη και λιποτάκτες. Πραγματικά μέσα σε ελάχιστες εβδομάδες μετά την εκεί μεταγωγή του, στις 17 Ιανουαρίου του 1961, ο Λουμούμπα δολοφονήθηκε, για να γίνει σύμβολο, στα κατοπινά χρόνια, του ιδιότυπου αφρικανικού αλυτρωτισμού. Στις 10 Φεβρουαρίου ο ραδιοφωνικός σταθμός της Ελιζαμπετβίλ ανακοίνωσε ότι δήθεν ο Λουμούμπα δραπέτευσε από τη φυλακή του και στη συνέχεια σφαγιάστηκε από μέλη φυλής εχθρικής προς τη δική του. Η αναγγελία της δολοφονίας ξεσήκωσε παγκόσμια κατακραυγή κατά των Η.Π.Α., του Βελγίου και της Μεγάλης Βρετανίας.
Διαδηλώσεις και ταραχές ξέσπασαν σε ολόκληρο τον κόσμο, ιδίως στην Αφρική -όπως π.χ. στο Κάιρο, έξω από την πρεσβεία των Ηνωμένων Πολιτειών. Το ίδιο το Κονγκό έγινε πλέον πολύ επικίνδυνο για τους άλλοτε κυρίαρχους λευκούς. Βυθίστηκε στη δίνη ενός ανελέητου πολέμου, που τράφηκε από τον ανταγωνισμό των εντόπιων μνηστήρων της εξουσίας και των μεγάλων του κόσμου, από τα μίση ανάμεσα στις φυλές, αλλά και από την έντονη ανέχεια του πληθυσμού. Τον Αύγουστο του 1961, ύστερα από μακρές διαπραγματεύσεις μεταξύ Λεοπολντβίλ και Στανλεϊβίλ, σχηματίστηκε κυβέρνηση υπό τον Κύριλλο Αντούλα. Και αυτή αποδείχθηκε βραχύβια, ενώ όλες οι προσπάθειες να τερματιστεί η απόσχιση της Κατάνγκα οδηγήθηκαν σε ναυάγιο.

</doc>
<doc id="54355" url="https://el.wikipedia.org/wiki?curid=54355" title="Οι Ομίχλες της Άβαλον">
Οι Ομίχλες της Άβαλον

Οι Ομίχλες της Άβαλον είναι μυθιστόρημα γραμμένο από τη Μάριον Ζίμερ Μπράντλεϊ, το οποίο δίνει μια διαφορετική οπτική του μύθου του Βασιλιά Αρθούρου, μέσα από την αφήγηση των γυναικών που τον περιέβαλλαν και κυρίως της αδερφής του Μοργκέιν. Η τελευταία παρουσιάζεται σαν ιέρεια της μητριαρχικής Κελτικής θρησκείας, που βλέπει τον κόσμο της να καταρρέει (να «απομακρύνεται στις ομίχλες» όπως αναφέρεται) εξαιτίας της επικράτησης του χριστιανισμού στα βρετανικά νησιά. Στην αφήγηση εμφανίζονται όλοι οι γνωστοί ήρωες, άνδρες και γυναίκες, του Αρθουριανού Κύκλου, με τον ίδιο τον Βασιλιά Αρθούρο και τους Ιππότες της Στρογγυλής Τραπέζης να παραχωρούν διακριτικά τους πρωταγωνιστικούς ρόλους στις γυναίκες που τους περιβάλλουν.
Η Κυκλοφορία του Βιβλίου.
Το μυθιστόρημα αποτέλεσε best – seller από τότε που πρωτοεκδόθηκε το 1983 και παραμένει δημοφιλές μέχρι τις μέρες μας. Θεωρείται πλέον κλασικό του είδους και μνημονεύεται συχνά, κυρίως για τον τελείως πρωτότυπη και αντισυμβατική οπτική γωνία μέσω της οποία παρουσιάζει το θρύλο του Βασιλιά Αρθούρου. Η συγγραφέας αργότερα έγραψε μια σειρά βιβλίων που περιβάλλουν την ιστορία και αφηγούνται την προϊστορία της. Το βιβλίο είναι αρκετά μεγάλο (876 σελίδες σε τωρινές εκδόσεις) και διαχωρίζεται σε τέσσερις μεγάλες ενότητες. Στην Ελλάδα, το βιβλίο κυκλοφόρησε σε τέσσερις τόμους, καθένας από τους οποίους αντιστοιχεί σε μία από τις ενότητες που προαναφέρθηκαν. Τα τέσσερα αυτά βιβλία είναι:
To 2001 το βιβλίο μεταφέρθηκε σε τηλεοπτική μίνι-σειρά σκηνοθετημένη από τον Uli Edel, η οποία όμως δεν μένει επακριβώς πιστή στα γεγονότα του βιβλίου.
Περίληψη πλοκής.
"Οι Ομίχλες της Άβαλον" είναι αφήγηση που παρουσιάζει τις αλλαγές που προκλήθηκαν στον βρετανικό πολιτισμό από την αποχώρηση των Ρωμαίων, όπως τις έζησαν οι διαφορετικές γενεές που ήταν μάρτυρες στα γεγονότα. Κύρια χαρακτηριστικά της εποχής ήταν η συνεχής αναρχία που προκλήθηκε μετά την φυγή των Ρωμαίων, καθώς και η απειλή των Σαξόνων που σκίαζε με φόβο τους κατοίκους του μεγάλου νησιού. Όμως, υπήρχε κι ένα άλλο είδος πολέμου, από αυτούς που δεν εκτυλίσσονται σε πεδία μαχών μεταξύ αντίπαλων εθνών: η έλευση του χριστιανισμού στο νησί έφερε νέα ήθη στη Βρετανία που σύντομα ήρθαν σε σύγκρουση με την πανάρχαια θρησκεία των αρχαίων φυλών του νησιού. Η μητριαρχία και η λατρεία της Μητέρας – Θεάς από τους δρυΐδες, στηριζόταν σε μια διαφορετική βάση από το πατριαρχικό μοντέλο του χριστιανισμού κι έτσι οι οπαδοί των δύο θρησκειών ήρθαν σε σύγκρουση για ηθικά, κοινωνικά, θρησκευτικά, λατρευτικά, πολιτικά, αλλά και ζητήματα της καθημερινής ζωής.
Καθώς οι επικεφαλής της δρυϊδικής θρησκείας (η οποία στηριζόταν στη μαγεία) έβλεπαν με το πέρασμα του χρόνου να χάνεται ο τρόπος ζωής τους και να ξεχνιούνται οι παλιές συνήθειες με την ευλογία πλέον και των πολιτικών αρχών, αποφάσισαν να δράσουν για να διατηρήσουν τον κόσμο τους ανέπαφο. Η Κυρά της Λίμνης, η Βιβιάν, και ο Μέρλιν της Βρετανίας, ο Τάλιεσιν (Μέρλιν είναι τίτλος κι όχι όνομα), αποφασίζουν να φέρουν στην εξουσία ένα βασιλιά, που να συνδυάζει το ρωμαϊκό και το αρχαίο αίμα, ικανό να ενώσει τα διαιρεμένα βρετανικά βασίλεια και να προστατέψει την πίστη στην Άβαλον, το νησί όπου είχαν την έδρα τους οι πιστοί της Θεάς. Έτσι βοηθούν τον Ούθερ Πεντράγκον να ανέβει στο θρόνο, από την ένωση του οποίου με την αδελφή της Βιβιάν, την Ιγκρέιν, γεννιέται ο Άρθουρ, μελλοντικός διάδοχος του θρόνου. Παράλληλα η Βιβιάν παίρνει υπό την προστασία της στο Ιερό Νησί την ετεροθαλή αδελφή του, τη Μοργκέιν, και την εκπαιδεύει στα σκοτεινά μυστήρια της μαγείας με σκοπό να φτιάξει τη διάδοχό της. 
Τα δύο παιδιά θα γίνουν εκπρόσωποι δύο εντελώς διαφορετικών κόσμων και θα κληθούν στο μέλλον να λάβουν αποφάσεις για ζωή και θάνατο του κόσμου που πιστεύουν. Θα γίνουν φίλοι, τρυφεροί εραστές, οργισμένοι εχθροί και η σχέση τους θα καθορίσει τη μοίρα του βασιλείου. Τα πράγματα θα περιπλέκουν ακόμη χειρότερα εξαιτίας των ατόμων που τους περιβάλουν, ακριβών φίλων και ορκισμένων εχθρών, που παίζουν σημαντικό ρόλο στις αποφάσεις τους, με την απειλή του εξωτερικού εχθρού να κρέμεται πάνω από τα κεφάλια τους.
Η αφήγηση των γεγονότων γίνεται πότε από μηδενική εστίαση και πότε σε πρώτο πρόσωπο από τις γυναίκες που περιέβαλλαν τον Αρθούρο. Κύρια αφηγήτρια είναι η Μοργκέιν, παρουσιασμένη όχι σαν αδίστακτη κακιά μάγισσα όπως συνηθίζεται, αλλά ως έξυπνη και δυναμική γυναίκα που κλήθηκε να επωμιστεί το βάρος της διατήρησης των αρχαίων παγανιστικών παραδόσεων σαν διάδοχος της Κυράς της Λίμνης.
Η Ατμόσφαιρα του βιβλίου.
Ίσως η λέξη «σκοτεινή», να είναι η καλύτερη λέξη που να περιγράφει την ατμόσφαιρα του μυθιστορήματος, με τον αναγνώστη να περιφέρεται σε πέτρινα κάστρα, μια χώρα ρημαγμένη από τους συνεχείς πολέμους, μυστηριώδη δάση και την ίδια την Άβαλον χαμένη για πάντα πίσω από πέπλα ομίχλης.
Γίνεται πολύ ζωντανή περιγραφή παγανιστικών δοξασιών και τελετουργιών, άλλοτε γοητεύοντας κι άλλοτε απωθώντας, καθώς και παρουσιάζεται διεξοδικά ο τρόπος ζωής των ανθρώπων της εποχής με τις έννοιες, τα πιστεύω, τις καθημερινές ανησυχίες και τις ηθικές και θρησκευτικές αναζητήσεις τους. Απευθύνεται σε αυτούς που ενδιαφέρονται για τον παγανισμό και το ιστορικό φαινόμενο της μαγείας χωρίς να ψάχνουν ένα εγχειρίδιο μαγείας, αλλά και σε αυτούς που ενδιαφέρονται να διαβάσουν μια ζωντανή περιγραφή του τρόπου με τον οποίο εισχώρησαν τα νέα ήθη στη βρετανική κοινωνία και τις επιπτώσεις που αυτά είχαν στην ανθρώπινη καθημερινότητα. Φυσικά πρόκειται όμως, για ένα βιβλίο μυθοπλασίας κι όχι για ιστορική πραγματεία.
Υποστηρίζεται γενικά στο βιβλίο πως ο κόσμος διαμορφώνεται από τις ιδέες και τις αξίες των ανθρώπων και πως δεν υπάρχει σε τίποτα άσπρο μαύρο, μόνο οι διαφορετικές οπτικές γωνίες των ανθρώπων. Ιδιαίτερο ρόλο παίζει επίσης η συζήτηση για τη δυαδικότητα των πραγμάτων, όπως το αρσενικό και θηλυκό, χριστιανισμός και παγανισμός, καθήκον και επιθυμία.
Αρνητική Κριτική.
Όπως έχει πολλούς θαυμαστές, έτσι και το βιβλίο έχει συχνά επικριθεί σαν μυθιστόρημα φεμινιστικής προπαγάνδας, καθώς δυναμικές γυναίκες εμφανίζονται πλάι σε δευτεραγωνιστικούς αντρικούς ρόλους, με τον ίδιο το Βασιλιά Αρθούρο να είναι, εκτός από χαρισματικός ηγέτης, μια μπερδεμένη και τραγική φιγούρα, παρά ένας λαμπρός ήρωας, όπως γίνεται σε άλλες αφηγήσεις.
Επιπροσθέτως, κάποιοι άνθρωποι το επικρίνουν επειδή περιλαμβάνει ακραία σεξουαλικά θέματα όπως βιασμό, αιμομιξία και οργιαστικές πράξεις που δεν είναι ευρέως αποδεκτά. Επίσης, ορισμένοι χριστιανοί θεωρούν πως το βιβλίο θίγει το θρησκευτικό τους αίσθημα, καθώς περιγράφονται παγανιστικές τελετουργίες και παρουσιάζεται σε αρκετές περιπτώσεις η Εκκλησία από μία αρνητική σκοπιά, αν και η ίδια η συγγραφέας είναι χριστιανή στο θρήσκευμα. Ανάλογα με την ιδιοσυγκρασία τους οι χαρακτήρες εκφράζουν άλλοτε την πεποίθηση πως οι δύο θρησκείες μπορούν να συνυπάρξουν αρμονικά, κι άλλοτε επικρίνουν τους ιερείς και μοναχούς (τουλάχιστον εκείνης της εποχής) για σκοταδισμό και εμπάθεια απέναντι στη γυναικεία φύση.

</doc>
<doc id="54358" url="https://el.wikipedia.org/wiki?curid=54358" title="Ρήτορας">
Ρήτορας

Ρήτορας είναι το άτομο το οποίο δημοσίως και προφορικά αναπτύσσει τα επιχειρήματά του, με σκοπό να πείσει για τις θέσεις του. Ο όρος επίσης χρησιμοποιείται για όποιον έχει την ικανότητα να χειρίζεται με άνεση και εκφραστικότητα τον λόγο και έχει το χάρισμα της ευφράδειας. Στην αρχαιότητα ο όρος αυτός αποδιδόταν σε όποιον αγόρευε συστηματικά σε δημόσιους χώρους, όπως στην Εκκλησία του Δήμου, στην Αθήνα.
Γνωστοί ρήτορες της αρχαιότητας ήταν ο Δημοσθένης, ο Λυσίας και ο Ισοκράτης των οποίων οι λόγοι διασώζονται στην κλασσική γραμματεία.

</doc>
<doc id="54361" url="https://el.wikipedia.org/wiki?curid=54361" title="Γκρέιπφρουτ">
Γκρέιπφρουτ

Το γκρέιπφρουτ ( "Grapefruit", ) είναι οπωροφόρο δέντρο της τάξης των σαπινδωδών, του γένους κίτρος και της οικογένειας των ρουτιδών (εσπεριδοειδών), αγγειόσπερμο δικότυλο φυτό και καλλιεργείται για τον ομώνυμο καρπό του. Θεωρείται πολύ πιθανό ότι το γκρέιπ-φρουτ αποτελεί μετάλλαξη της φράπας.
Η καταγωγή του είναι από τη Τζαμάικα ενώ καλλιέργειες υπήρχαν στα νησιά Μπαρμπάντος το 1750.
Χαρακτηριστικά.
Το ύψος του δέντρου φτάνει τα 5 μέτρα, έχει πυκνό φύλλωμα που αποτελείται από σκούρα πράσινα ή γυαλιστερά φύλλα.
Κατά την περίοδο ανθοφορίας, στους άξονες των φύλλων φύονται μεγάλα άσπρα άνθη. Τα πέταλά τους μοιάζουν με της πορτοκαλιάς, αλλά είναι μεγαλύτερα. Ο καρπός είναι κίτρινου χρώματος όταν ωριμάσει και στο μέγεθος είναι μεγαλύτερος από αυτόν της πορτοκαλιάς. Πάντως το μέγεθος του ποικίλει ανάλογα με το είδος και τις συνθήκες καλλιέργειας, Η σάρκα του έχει κίτρινο, ροζ ή κόκκινο χρώμα, ανάλογα με την ποικιλία είναι μαλακή και χυμώδης και η γεύση της είναι γλυκόξινη. Η φλούδα είναι λεία και η γεύση της είναι έντονα πικρή. 
Καλλιέργεια.
Προκειμένου να παράγει καλούς καρπούς, το γκρέιπ φρουτ πρέπει να καλλιεργείται σε εδάφη αμμώδη και σχετικά γόνιμα. Η λίπανση όμως με διάφορα λιπάσματα ή κοπριά θεωρείται απαραίτητη. Τα δέντρα αποδίδουν εμπορικά εκμεταλλεύσιμους καρπούς κατά τον 3ο-5ο χρόνο μετά από τη φύτευση τους. Κάθε ενήλικο δέντρο έχει μεγάλη παραγωγικότητα, που μπορεί να φτάσει και τα 650 κιλά καρπού ανά δέντρο.
Κατανάλωση.
Το γκρέιπ-φρουτ έχει μεγάλη περιεκτικότητα σε βιταμίνη C, και είναι 3ο σε περιεκτικότητα στη συγκεκριμένη βιταμίνη μετά το πορτοκάλι και το λεμόνι. Τρώγεται σκέτο ως φρούτο, αν και περισσότερο καταναλώνεται σε χυμούς και συνήθως με την προσθήκη και άλλων φρούτων. 
Η κυριότερη ποικιλία είναι η κίτρινη άσπερμη Μαρς Σίντλες. Άλλες ποικιλίες είναι η Πινκ Μαρς με ροζ σάρκα, η πολύσπερμη Φόστερ και η άσπερμη ποικιλία Τόμπσον.
Παραγωγή.
Η Κίνα είναι ο μεγαλύτερος παραγωγός γκρέιπφρουτ και φράπας, ακολουθούμενη από τις ΗΠΑ και το Βιετνάμ.

</doc>
<doc id="54363" url="https://el.wikipedia.org/wiki?curid=54363" title="ACDC">
ACDC



</doc>
<doc id="54364" url="https://el.wikipedia.org/wiki?curid=54364" title="AC/DC">
AC/DC

Οι AC/DC είναι ενα hard rock συγκρότημα (οι ίδιοι πάντα κατηγοριοποιούσαν την μουσική τους ως Rock n Roll) που δημιουργήθηκαν στο Σίδνεϊ της Αυστραλίας το 1973 από τους Σκωτσέζικης καταγωγής αδερφούς Άνγκους και Μάλκολμ Γιανγκ.
Θεωρούνται από τους πρωτοπόρους της hard rock μουσικής μαζί με τους Black Sabbath, Deep Purple, Led Zeppelin, Thin Lizzy και άλλους.
Από το πρώτο τους άλμπουμ με τίτλο ""High Voltage" το 1975, η πορεία τους στον χώρο της hard rock μουσικής είναι ανοδική με αποκορύφωμα το άλμπουμ "Back In Black" το 1980. Έκτοτε είχαν αρκετά «σκαμπανεβάσματα». Επανήλθαν στην κορυφή το 1990 με το άλμπουμ "The Razor's Edge"".
Το όνομα τους σημαίνει εναλλασσόμενο ρεύμα και συνεχές ρεύμα ("Alternating Current/Direct Current"). Το εμπνεύστηκε ο Μάλκολμ Γιανγκ από την ετικέτα στην ραπτομηχανή της αδερφής του.
Παρ' όλο που διάφορες θρησκευτικές οργανώσεις κατά καιρούς έδιναν άλλες ερμηνείες στην ονομασία τους όπως "Anti-Christ/Dead-Christ" και τους θεωρούσαν σατανιστές, το συγκρότημα πάντα τις διέψευδε.
Ιστορία.
Το ξεκίνημα.
Το 1963, οι Ουίλιαμ και Μάργκαρετ Γιανγκ αποφασίσανε να μεταναστεύσουν από την Γλασκώβη της Σκωτίας στην Αυστραλία παίρνοντας μαζί τους τα τέσσερα από τα πέντε παιδιά τους. Τους Τζορτζ, Μάργκαρετ, Μάλκολμ και Άνγκους, αφήνοντας πίσω στη Σκωτία τον μεγαλύτερο γιο τους, Άλεξ.
Φίλοι της μουσικής οι Άλεξ και Τζορτζ αποτέλεσαν την αιτία που οι μικρότεροι Μάλκολμ και Άνγκους επηρεάστηκαν και θέλησαν να ακολουθήσουν τα βήματα τους.
Ο Άλεξ ήταν μπασίστας στο συγκρότημα Grapefruit ενώ ο Τζορτζ έπαιζε ρυθμική κιθάρα στους Easybeats. Ο δεύτερος μάλιστα ήταν η αφορμή να ασχοληθούν με το rock and roll όταν το συγκρότημα του, την άνοιξη του 1967, έφτασε την πρώτη θέση του αυστραλιανού τσαρτ και τη 16η του αμερικάνικου με το τραγούδι "Friday On My Mind".
Τα αδέρφια Μάλκολμ και Άνγκους Γιανγκ, μετά την επιτυχία του αδερφού τους αποφασίσανε να παρατήσουν το σχολείο και να ασχοληθούν με την μουσική. Ο Μάλκολμ ξεκίνησε να παίζει με τους The Velvet Underground (καμία σχέση με τους γνωστούς The Velvet Underground), ενώ ο Άνγκους στους Kentuckee.
Τον Νοέμβριο του 1973 ο εικοσάχρονος Μάλκολμ πρότεινε στον 18χρονο αδερφό του, Άνγκους, να τον ακολουθήσει ως βασικός κιθαρίστας του συγκροτήματος που έφτιαχνε και που αποτελούνταν από τους Ντέιβ Έβανς στα φωνητικά, Κόλιν Μπούρτζες στα τύμπανα και Λάρι Βαν Κριντ στο μπάσο.
Τον επόμενο μήνα, παίξανε σε κοινό στην περιοχή Τσέκερς του Σίδνεϊ και μάλιστα την παραμονή πρωτοχρονιάς. Έπαιξαν κομμάτια του Τσακ Μπέρι (από τον οποίο επηρεάστηκαν περισσότερο), των Beatles, Rolling Stones, Free, όπως και δυο δικά τους κομμάτια. Αυτή ήταν η πρώτη εμφάνιση των AC/DC.
Το πρώτο τους βήμα στην δισκογραφία έγινε με την βοήθεια του αδερφού τους Τζορτζ Γιανγκ και του φίλου του Χάρι Βάντα που μετά την διάλυση των Easybeats, έστησαν την δισκογραφική εταιρία "Albert Productions" και αποφασίσανε να ηχογραφήσουν τους AC/DC.
Το πρώτο σινγκλ τους ήταν γεγονός και περιέχει τα κομμάτια ""Can I Sit Next To You" και "Rockin’ In The Parlour". 
Η ηχογράφηση του έγινε τον Φεβρουάριο του 1974 και κυκλοφόρησε στις 22 Ιουλίου της ίδιας χρονιάς ενώ μερικές ημέρες αργότερα κυκλοφόρησε και το βίντεο κλιπ του "Can I Sit Next To You". Η καθυστέρηση οφείλεται στο γεγονός ότι αλλάξανε πολλοί μπασίστες και ντράμερ όλο αυτό το διάστημα.
Η μεγάλη αλλαγή έγινε όμως στην θέση του τραγουδιστή ένα μήνα μετά την κυκλοφορία του σινγκλ. Οι αδερφοί Γιανγκ απέλυσαν τον Έβανς λόγω του γεγονότος ότι χρησιμοποιούσε μέικ-απ, φορούσε πολύχρωμα κασκόλ και ψηλοτάκουνες μπότες και γενικά το στυλ του είχε επιρροές από glam rock και όχι rock n roll.
Η πρόσληψη του Μπον Σκοτ.
Η αναζήτηση νέου τραγουδιστή δεν κράτησε καιρό. Πριν ακόμη φύγει ο Έβανς, οι αδερφοί Γιανγκ είχαν δοκιμάσει τον μέχρι πρότινος οδηγό τους, Ρόναλντ Μπέλφορντ Σκοτ.
Ο σκωτσέζικης καταγωγής Μπον Σκοτ βρέθηκε στην Αυστραλία σαν μετανάστης με την οικογένεια του, το 1952. Έχοντας εμπειρία από τα συγκροτήματα The Spectors, The Valentines και τους Fraternity δεν δυσκολεύτηκε να πείσει τους αδερφούς Γιανγκ για τις φωνητικές του ικανότητες. Είχε ουρλιαχτό, μελωδία, συναίσθημα και αυτό που εντυπωσίαζε περισσότερο ήταν η σκηνική του παρουσία.
Τον Σεπτέμβριο του 1974, ο 26χρονος Μπον Σκοτ έγινε και επίσημα ο νέος τραγουδιστής των AC/DC και εμφανίστηκε για πρώτη φορά μαζί τους, μερικές ημέρες αργότερα στο Brighton-Le-Sands Masonic Hall του Σίδνεϊ.
Πρώτα άλμπουμ, πρώτες επιτυχίες.
Το Νοέμβριο της ίδιας χρονιάς, οι AC/DC δούλεψαν πάνω στο πρώτο τους άλμπουμ. Στις ηχογραφήσεις βοήθησε ο Τζορτζ Γιανγκ παίζοντας μπάσο, ενώ στα κομμάτια έπαιξαν επίσης τρεις διαφορετικοί ντράμερ. Οι ηχογραφήσεις κράτησαν μόλις δέκα ημέρες.
Αποφάσισαν όμως πριν βγει στην κυκλοφορία ο δίσκος να έχουν έναν μόνιμο ντράμερ. Έτσι προσελήφθη ο Αυστραλός Φιλ Ραντ με θητεία στους Buster Brown.
Στις 17 Φεβρουαρίου του 1975 κυκλοφόρησε σε Αυστραλία και Νέα Ζηλανδία το πρώτο άλμπουμ των AC/DC, με τίτλο "High Voltage". Στις 3 Μαρτίου κυκλοφόρησαν σινγκλ με τα τραγούδια "Love Song" και "Baby Please Don’t Go", το οποίο παρ' όλο που είναι διασκευή του Big Joe Williams έφτασε στο Top-10 των Αυστραλιανών τσαρτ, ενώ τον ίδιο μήνα προσέλαβαν τον μπασίστα Μαρκ Έβανς. Τον Ιούνιο, το "High Voltage" έχει γίνει χρυσό στην Αυστραλία.
Ένα μήνα αργότερα, οι AC/DC μπήκαν στο στούντιο για την ηχογράφηση του δεύτερου άλμπουμ τους και πάλι με παραγωγούς τους Τζορτζ Γιανγκ και Χάρι Βάντα. To "Τ.Ν.Τ."" κυκλοφόρησε τον Δεκέμβριο του 1975 και παράλληλα οι AC/DC υπέγραψαν συμβόλαιο με την "Atlantic Records", ενώ μέχρι τα τέλη του χρόνου το ""High Voltage" έχει γίνει τρεις φορές χρυσό και οι AC/DC χαρακτηριζόταν ως το κορυφαίο γκρουπ της Αυστραλίας.
Η επιτυχία συνεχίστηκε αμείωτα κι έτσι ο Ιανουάριος του 1976 βρήκε τους AC/DC και πάλι στο στούντιο για να ηχογραφήσουν το επόμενο τους άλμπουμ. Τον Φεβρουάριο, το "Τ.Ν.Τ." έφτασε στο # 2 των τσαρτ της Αυστραλίας και τον Μάρτιο έχει γίνει τρεις φορές χρυσό.
Τον Απρίλιο, το συγκρότημα πήγε στο Λονδίνο για μερικές εμφανίσεις, αλλά τελικά παρέμεινε λόγω της τεράστιας επιτυχίας τους. Έτσι μια νέα έκδοση του "High Voltage" κυκλοφόρησε και στην Αγγλία, περιέχοντας κομμάτια και από το "T.N.T."", τον Μάιο του 1975.
Το καλοκαίρι βρήκε το συγκρότημα σε συναυλίες στην Ευρώπη και τον Σεπτέμβριο κυκλοφόρησε το τρίτο τους άλμπουμ από την "Albert", μόνο στην Αυστραλία. Ο τίτλος του ήταν ""Dirty Deeds Done Dirt Cheap", ενώ η ευρωπαϊκή έκδοση του "High Voltage" κυκλοφόρησε και στις Η.Π.Α..
Το Νοέμβριο, το "Dirty Deeds Done Dirt Cheap"" κυκλοφόρησε και στη Μεγάλη Βρετανία, αλλά απορρίφθηκε από τις Ηνωμένες Πολιτείες. Εκεί, κυκλοφόρησε τελικά τον Μάρτιο του 1981.
Τον Ιανουάριο του 1977, οι AC/DC ηχογράφησαν για τελευταία φορά με την "Albert" μέχρι το 2001 (κυκλοφόρησαν στην Αυστραλία άλλη μια έκδοση του ""Stiff Upper Lip" που περιείχε και μερικά ζωντανά ηχογραφημένα κομμάτια της τότε περιοδείας τους). Στις 21 Μαρτίου στην Αυστραλία και στις 23 Ιουνίου στις Ηνωμένες Πολιτείες κυκλοφόρησε το "Let There Be Rock".
Τον Μάρτιο του 1977, μετά από διαμάχες με τον Άνγκους Γιανγκ απολύθηκε ο μπασίστας Μαρκ Έβανς και την θέση του πήρε ο Άγγλος Κλιφ Ουίλιαμς, ο οποίος είχε ιδρύσει τους Home και είχε παίξει και με τους Bandit. Τον Αύγουστο της ίδιας χρονιάς το συγκρότημα έπαιξε για πρώτη φορά στην Νέα Υόρκη.
Με παραγωγούς τους Γιανγκ και Βάντα, τον Φεβρουάριο του 1978, ηχογράφησαν το "Powerage", το οποίο βγήκε στην κυκλοφορία τον ερχόμενο Μάιο. Στις 30 Απριλίου, έγιναν οι ηχογραφήσεις για το πρώτο ζωντανό άλμπουμ τους, το "If You Want Blood (You Got It)"", στο "Apollo Theatre" της Γλασκώβης, με το άλμπουμ να κυκλοφορεί το Νοέμβριο της ίδιας χρονιάς.
Οι AC/DC όλο αυτό το διάστημα έπαιξαν ζωντανά με τους Black Sabbath, REO Speedwagon, Kiss, Styx, Aerosmith, Blue Öyster Cult, Cheap Trick, Alice Cooper, Foreigner, Van Halen, Ted Nugent, UFO, Thin Lizzy κ.α..
Οι τέσσερις πρώτοι μήνες του 1979, βρήκαν τους AC/DC να δουλεύουν πάνω στο έκτο στούντιο άλμπουμ τους. Ο τίτλος στην αρχή δεν άρεσε στην δισκογραφική εταιρία, αλλά οι αδερφοί Young αποφάσισαν πως η ονομασία του δίσκου δεν θα άλλαζε. Έτσι, στα τέλη Ιουλίου, το "Highway To Hell" (μτφ. "Λεωφόρος προς την κόλαση") κυκλοφόρησε σε ολόκληρο τον κόσμο και ήδη στις αρχές του Αυγούστου ήταν μέσα στο Top-20 σε Μεγάλη Βρετανία και Ηνωμένες Πολιτείες, ενώ οι πωλήσεις του άλμπουμ μέχρι τον Οκτώβριο του 1979 μόνο στις Η.Π.Α. είχαν φτάσει στα 500.000 αντίτυπα.
Ο τίτλος του άλμπουμ, το εξώφυλλο του και τα «κέρατα» του Άνγκους στις συναυλίες έδωσαν το έναυσμα σε διάφορους να πιστεύουν πως οι AC/DC είναι σατανιστές. Το συγκρότημα παρέπεμψε τους επικριτές τους στους στίχους του ομώνυμου κομματιού λέγοντας πως δεν είναι τίποτα περισσότερο από ένα δίσκο αφιέρωμα στις συνεχόμενες συναυλίες και στον σκληρό δρόμο της επιτυχίας μέχρι την κατάκτηση της κορυφής.
Ο θάνατος του Σκοτ.
Οι AC/DC ήταν πάντα υπόθεση οικογενειακή. Όμως, το κοινό στοιχείο της μετανάστευσης από την Σκωτία στην Αυστραλία για τους αδερφούς Γιανγκ και τον Μπον Σκοτ ήταν κάτι που τους είχε δέσει σαν αδέρφια.
Έτσι, το πρωινό της Τρίτης 19 Φεβρουαρίου 1980, η είδηση του θανάτου του Σκοτ έπεσε σαν κεραυνός στο συγκρότημα. Ο Άνγκους ήταν ο πρώτος που το έμαθε και ενημέρωσε και τα υπόλοιπα μέλη.
Ο Σκοτ, το προηγούμενο βράδυ είχε βγει με έναν φίλο του να πιει μερικά ποτά στο κέντρο του Λονδίνου. Κάτι που ήταν απολύτως φυσιολογικό για έναν rocker που βρίσκεται στο απόγειο της δόξας του. Άλλωστε, ο Σκοτ πάντα έπινε κάτι παραπάνω, αλλά χωρίς ποτέ να ξεφεύγει. Ο φίλος του στην αρχή τον οδήγησε στο σπίτι του, αλλά επειδή δεν σηκωνόταν, εκείνος πήγε σπίτι του και άφησε τον Σκοτ να κοιμηθεί στο αυτοκίνητο.
Το πρωί που σηκώθηκε είδε τον Μπον Σκοτ να πνίγεται από αναρρόφηση, λόγω της στάσης που είχε το κεφάλι του. Λίγο πριν φτάσει στο νοσοκομείο "Kings", ο Μπον Σκοτ ξεψύχησε. Ήταν μόλις 33 χρονών.
Η κατάκτηση της κορυφής.
Πριν τον θάνατο του Μπον Σκοτ, οι αδερφοί Γιανγκ δούλευαν πάνω στο επόμενο άλμπουμ τους. Το μόνο που έλειπε ήταν τα φωνητικά. Μετά το τραγικό συμβάν σταμάτησαν τα πάντα και φρόντισαν να βρίσκονται κοντά στην οικογένεια του Σκοτ.
Οι γονείς του Σκοτ ήταν αυτοί που τους ενθάρρυναν ώστε το συγκρότημα να μην διαλυθεί. Άλλωστε και ο ίδιος ο Μπον Σκοτ δεν θα το ήθελε να συμβεί με αυτό τον τρόπο. Έτσι, με την ευλογία των γονιών του Σκοτ, ξεκίνησαν την αναζήτηση του επόμενου τραγουδιστή τους. Ο παραγωγός τους Ματ Λανγκ είχε αναφέρει το όνομα του Μπράιαν Τζόνσον από τους Geordie. Επίσης ένας οπαδός του συγκροτήματος από το Κλίβελαντ είχε στείλει γράμμα στους AC/DC και τους πρότεινε να ακούσουν τον Τζόνσον γράφοντας τους πως είναι ο κατάλληλος. Έτσι αποφάσισαν να τον δοκιμάσουν.
Στην ακρόαση ο Johnson ζήτησε να τραγουδήσει το ""Nutbush City Limits" της Τίνα Τέρνερ και οι αδερφοί Γιανγκ το δικό τους "Whole Lotta Rosie"". Στις 8 Απριλίου 1980, συμπληρώθηκαν πενήντα ημέρες από τον θάνατο του Μπον Σκοτ και οι AC/DC ανακοίνωσαν ως νέο τους τραγουδιστή τον Μπράιαν Τζόνσον.
Μια απόφαση που εξέπληξε τους φίλους των AC/DC, ήταν να ηχογραφήσουν το επόμενό τους άλμπουμ στις Μπαχάμες. Έτσι στα μέσα Απριλίου το συγκρότημα μετακόμισε στην πόλη Νασσάου και στα "Compass Point Studios" όπου ξεκίνησαν να δουλεύουν για το έβδομο άλμπουμ τους.
Το ίδιο το συγκρότημα δικαιολόγησε αυτή την απόφαση με το ότι ήθελαν να είναι όλοι μαζί και να δουλεύουν όλοι μαζί, να μην επηρεάζονται από εξωτερικούς παράγοντες και να μπορεί και ο ίδιος ο Τζόνσον να προσαρμοστεί πιο γρήγορα. Και γι' αυτό, όταν τελείωσαν οι ηχογραφήσεις, πριν κυκλοφορήσουν το άλμπουμ έκαναν μια συναυλία ντεμπούτο για τον νέο τους τραγουδιστή, στο Βέλγιο.
Στα μέσα Ιουλίου του 1980, το συγκρότημα ξεκίνησε περιοδεία σε Η.Π.Α. και Καναδά για την προώθηση του νέου τους άλμπουμ, το οποίο κυκλοφόρησε σε ολόκληρο τον κόσμο στα μέσα Αυγούστου. Ο τίτλος του ήταν ""Back In Black". Το μαύρο εξώφυλλο του είναι σημάδι πένθους για τον αδικοχαμένο Μπον Σκοτ, ενώ το τραγούδι "Have A Drink On Me" είναι επίσης αφιερωμένο στον μέχρι πρόσφατα τραγουδιστή του συγκροτήματος.
Μέχρι τον Νοέμβριο του 1980, το "Back In Black" είχε πουλήσει δέκα εκατομμύρια αντίτυπα σε ολόκληρο τον κόσμο. Είναι μάλιστα το δεύτερο άλμπουμ όλων των εποχών σε πωλήσεις με περισσότερα από 42 εκατομμύρια αντίτυπα σε ολόκληρο τον κόσμο μετά το "Thriller" του Μάικλ Τζάκσον, ενώ είναι το πρώτο σε πωλήσεις από συγκρότημα.
Μια άσχημη δεκαετία.
Η μεγάλη επιτυχία του "Back In Black" οδήγησε και το επόμενο άλμπουμ του συγκροτήματος στην κορυφή. Το "For Those About To Rock (We Salute You)" ηχογραφήθηκε τον Ιούλιο του 1981 και κυκλοφόρησε στις 23 Νοεμβρίου της ίδιας χρονιάς σε ολόκληρο τον κόσμο. Είναι μάλιστα το πρώτο άλμπουμ των AC/DC που έφτασε στο # 1 των αμερικάνικων τσαρτ, ενώ έφτασε στο # 3 στην Μεγάλη Βρετανία.
Σχεδόν ενάμιση χρόνο αργότερα το συγκρότημα επέστρεψε στις Μπαχάμες για να ηχογραφήσει το επόμενό του άλμπουμ και μάλιστα με δική του παραγωγή. Ο τίτλος του ήταν "Flick Of The Switch" και κυκλοφόρησε τον Αύγουστο του 1983 σε ολόκληρο τον κόσμο. Αυτό, που έκανε όμως εντύπωση, ήταν ο διωγμός του ντράμερ Φιλ Ραντ. Βέβαια, οι σχέσεις του με τον Μάλκολμ ήταν τεταμένες και ήταν θέμα χρόνου η απόλυση του, όταν μάλιστα ο Ραντ μην μπορώντας να ξεπεράσει τον χαμό του Σκοτ είχε ξεπέσει σε διάφορες ουσίες.
Αντικαταστάτης του ήταν ο Άγγλος Σάιμον Ράιτ με θητεία στους Α ΙΙ Ζ.
Τον Οκτώβριο του 1984, το συγκρότημα ξεκίνησε και πάλι ηχογραφήσεις, αλλά παράλληλα κυκλοφόρησε και ένα ΕΡ με 5 τραγούδια, που είχαν ηχογραφήσει την περίοδο 1974 - 1976 και είχε τίτλο "'74 Jaibreak". Στις 28 Ιουνίου κυκλοφόρησε το δεύτερο –και τελευταίο- άλμπουμ με παραγωγούς τα μέλη του συγκροτήματος. Το "Fly On The Wall"" για πολλούς θεωρείται το χειρότερο άλμπουμ τους μέχρι σήμερα.
Nightstalker.
Τον Μάρτιο του 1985, είχε ξεκινήσει μια σειρά δολοφονιών στο Λος Άντζελες των Ηνωμένων Πολιτειών, η οποία σταμάτησε μερικούς μήνες αργότερα με την σύλληψη του δράστη. Σε μια από τις δεκαέξι δολοφονίες στον τόπο του εγκλήματος βρέθηκε ένα καπέλο που είχε πάνω του ραμμένο το λογότυπο του συγκροτήματος. Ο υπεύθυνος της υπόθεσης είχε την ιδέα να δημοσιεύσει το καπέλο πιστεύοντας, πως θα βοηθούσε στην σύλληψη του δολοφόνου, αν εμφανιζόταν μάρτυρας ο οποίος θα γνώριζε κάποιον με συνήθεια να φοράει καπέλο AC/DC. Αυτό που βοήθησε τελικά, ήταν να δώσουν υλικό στους δημοσιογράφους ώστε να γεμίσουν τις σελίδες των εφημερίδων τους. Άρχισαν διάφορες συγκρίσεις σε εξώφυλλα και στίχους του συγκροτήματος με τον τρόπο, που ο Ρίτσαρντ Ραμίρεζ διέπραττε τις δολοφονίες του, αλλά και τα πεντάλφα που ζωγράφιζε στα σπίτια των θυμάτων του. Το χειρότερο ήταν όμως, πως στην σύλληψη του ο "Nightstalker" ισχυρίστηκε πως επηρεάστηκε από το τραγούδι "Night Prowler" των AC/DC. Οι στίχοι του τραγουδιού αναφέρονται σε παιδικές "αταξίες", όπως το να επισκέπτεσαι αργά το βράδυ την φιλενάδα σου όταν οι υπόλοιποι κοιμούνται. Ήταν μάλιστα η περίοδος που οι δημοσιογράφοι παρερμήνευσαν το AC/DC και έγραψαν, πως σημαίνει "Anti-Christ/Devil's Child". Και παρ' όλο που το συγκρότημα εξηγούσε την έμπνευση από την ραπτομηχανή της αδερφής τους, πάντα επέμεναν πως υπάρχει κάτι περισσότερο.
P.M.R.C..
Μετά την υπόθεση Nightstalker ήρθε άλλο ένα πρόβλημα να αναστατώσει στο συγκρότημα. Το 1985, ιδρύθηκε το P.M.R.C (Parents Music Resource Center) από συζύγους βουλευτών του Αμερικάνικου Κογκρέσου με σκοπό την καταπολέμηση των άσεμνων στίχων από τραγούδια της rock μουσικής. Το P.M.R.C. με πρόεδρο την Τίπερ Γκορ (σύζυγος του Αλ Γκορ) "κυνήγησε" με μανία τους AC/DC κατηγορώντας τους συνεχώς για το περιεχόμενο των στίχων τους. Ένα από τα κομμάτια που είχαν στη λίστα τους είναι το ""Let Me Put My Love Into You" από το "Back In Black".
Maximum Overdrive.
Ένας από τους καλύτερους συγγραφείς και σκηνοθέτες ταινιών τρόμου και δηλωμένος θαυμαστής των AC/DC, ο Στίβεν Κινγκ, ζήτησε από το συγκρότημα τραγούδια για την μουσική υπόκρουση της ταινίας του "Maximum Overdrive". Έτσι, τον Μάιο του 1986 κυκλοφόρησε ο δίσκος "Who Made Who" έχοντας έξι τραγούδια από παλιότερες δουλειές του συγκροτήματος, όπως και τρία καινούργια κομμάτια, τα "Who Made Who", "D.T." και "Chase the Ace".
Η αποχώρηση του Μάλκολμ.
Το μόνο θετικό όλα αυτά τα χρόνια για το συγκρότημα των AC/DC ήταν οι sold out συναυλίες τους. Αλλά τα προβλήματα δεν σταμάτησαν. Τον Αύγουστο του 1987 το συγκρότημα ξαναμπήκε στο στούντιο για να αρχίσει τις ηχογραφήσεις του επόμενου του άλμπουμ, το οποίο κυκλοφόρησε τον Ιανουάριο του 1988 με τίτλο "Blow Up Your Video".
Κατά την διάρκεια, όμως, της περιοδείας για την προώθηση του δίσκου, ο Μάλκολμ Γιανγκ αποχώρησε από το συγκρότημα λόγω προβλημάτων αλκοολισμού. Την θέση του στις περιοδείες πήρε ο ανιψιός του Στίβι Γιανγκ, ενώ ο Μάλκολμ ξεκίνησε την απεξάρτηση του από το αλκοόλ με την βοήθεια των ανωνύμων αλκοολικών. Στο τέλος της περιοδείας αποχώρησε και ο ντράμερ Σάιμον Ράιτ για να συνεχίσει την καριέρα του στο συγκρότημα του Ρόνι Τζέιμς Ντίο με την ονομασία Dio.
Η μεγάλη επιστροφή.
Μετά την επιστροφή του Μάλκολμ, το συγκρότημα άρχισε να δουλεύει στο επόμενο του άλμπουμ αφού πρώτα αντικατέστησε τον Ράιτ στην θέση του ντράμερ με τον Κρις Σλέιντ, ο οποίος είχε εμπειρία με γκρουπ όπως οι Uriah Heep, Gary Moore και άλλους. Με παραγωγό τον Μπρους Φέρμπερν και δουλεύοντας από τα τέλη του 1989 μέχρι τον Ιούνιο του 1990, οι AC/DC κατάφεραν να φτιάξουν ένα άλμπουμ αντάξιο της ιστορίας τους. Το "The Razor's Edge" κυκλοφόρησε τον Σεπτέμβριο του 1990 και μέχρι τον Οκτώβριο είχε πουλήσει μόνο στις Η.Π.Α. τρία εκατομμύρια αντίτυπα και έχει φτάσει στη δεύτερη θέση των τσαρτ, ενώ σκαρφάλωσε στο # 4 στην Μεγάλη Βρετανία. Για τις ανάγκες του βίντεο κλιπ του κομματιού "Are You Ready", οι AC/DC ζήτησαν δέκα εθελοντές στους οποίους ενώ τους ξύριζαν τα μαλλιά τους θα γραφόταν στο κεφάλι τους το όνομα του συγκροτήματος. Προσφέρθηκαν πάνω από χίλια άτομα.
Το συγκρότημα έχει φτάσει πια τα εξήντα εκατομμύρια σε πωλήσεις δίσκων παγκοσμίως, ενώ μόνο το "Back In Black" στις Ηνωμένες Πολιτείες είχε πουλήσει περισσότερα από δέκα εκατομμύρια αντίτυπα.
Ο θάνατος ξαναχτυπά.
Στις 18 Ιανουαρίου 1991, το πρόγραμμα της περιοδείας για την προώθηση του "The Razor's Edge" έγραφε Γιούτα / Σολτ Λέικ Σίτι. Μόλις οι πόρτες άνοιξαν 13.000 θεατές έτρεξαν μπροστά για να πιάσουν όσο το δυνατόν καλύτερες θέσεις. Το αποτέλεσμα ήταν τρία άτομα να ποδοπατηθούν και να πεθάνουν από ασφυξία. Το συγκρότημα στην αρχή έμαθε το θάνατο ενός ατόμου. Ήταν έτοιμοι να σταματήσουν την συναυλία, αλλά οι υπεύθυνοι τους συμβούλεψαν να συνεχίσουν για να αποφύγουν τα χειρότερα. Στο τέλος της συναυλίας έμαθαν πως τα θύματα ήταν τρία.
Junior.
Τον Οκτώβριο του 1992, οι AC/DC κυκλοφόρησαν το δεύτερο ζωντανά ηχογραφημένο τους άλμπουμ, που έχει τον τίτλο "AC/DC Live" και στις αρχές του 1993 έγιναν οι ηχογραφήσεις για το τραγούδι "Big Gun", το οποίο συμπεριλήφθηκε στο σάουντρακ της ταινίας "Last Action Hero" με πρωταγωνιστή τον Άρνολντ Σβαρτσενέγκερ.
Το 1994 επιφύλασσε κάτι ευχάριστο για τους φίλους του συγκροτήματος. Οι αδερφοί Γιανγκ ξεκινήσανε να δουλεύουν πάνω στο επόμενο άλμπουμ τους και κάλεσαν τον παλιό τους φίλο και πρώην ντράμερ του συγκροτήματος Φιλ Ραντ να παίξει μερικά κομμάτια μαζί τους. Τελικά ο Κρις Σλέιντ απολύθηκε και την θέση του πήρε ο Ραντ.
Τον Οκτώβριο του 1994, το συγκρότημα άρχισε τις ηχογραφήσεις του επόμενου άλμπουμ του, το οποίο κυκλοφόρησε σχεδόν ένα χρόνο αργότερα με τίτλο "Ballbreaker".
Οι AC/DC τη δεκαετία του 2000.
Το επόμενο άλμπουμ των AC/DC έχει τίτλο "Stiff Upper Lip". Οι ηχογραφήσεις του έγιναν από τον Ιούλιο μέχρι τον Οκτώβριο του 1999 και το άλμπουμ κυκλοφόρησε τον Φεβρουάριο του 2000. Το εξώφυλλο του άλμπουμ απεικονίζει ένα χρυσό άγαλμα του Άνγκους Γιανγκ. Το γκρουπ αποφάσισε να φτιάξει ένα τεράστιο άγαλμα για τις ανάγκες της περιοδείας του "Stiff Upper Lip"". Η ονομασία του αγάλματος ήταν "Junior".
Black Ice.
Στις 20 Οκτωβρίου 2008, κυκλοφόρησε το 15ο στούντιο άλμπουμ των AC/DC με τίτλο ""Black Ice". Πρώτο σινγκλ του άλμπουμ είναι το "Rock 'n Roll Train" που κυκλοφόρησε στις 28 Αυγούστου 2008. Το συγκρότημα μάλιστα έκανε διαγωνισμό για 150 φίλους του που θα συμμετείχαν στο βίντεο κλιπ.
Σύμφωνα με την επίσημη ιστοσελίδα των AC/DC, το "Black Ice"" στην πρώτη εβδομάδα κυκλοφορίας του πούλησε πάνω από 780.000 αντίτυπα σε όλο τον κόσμο και έφθασε στο # 1 σε 29 χώρες. Επίσης σύμφωνα με το Billboard, το άλμπουμ είναι # 1 στο Top-200, # 1 στα πιο περιεκτικά άλμπουμ και # 1 στις κατηγορίες "Top Rock", "Top Pop" και "Top Internet" άλμπουμ για την εβδομάδα μέχρι 8 Νοεμβρίου 2008. Την εβδομάδα από τις 3 έως τις 9 Νοεμβρίου 2008, το ""Black Ice" ήταν # 1 σε πωλήσεις στην Ελλάδα και έγινε χρυσό.
Iron Man 2 &amp; Live At River Plate.
Ζητήθηκε από το συγκρότημα να γίνουν το βασικό γκρουπ για το σάουντρακ της ταινίας "Iron Man 2". Στις 19 Απριλίου 2010 κυκλοφόρησε το άλμπουμ "Iron Man 2" το οποίο περιείχε 15 τραγούδια του συγκροτήματος από παλαιότερες δουλειές ενώ βασικό κομμάτι της ταινίας ήταν το "Shoot to Thrill" από το "Back In Black".
Στα πλαίσια της παρουσίασης του DVD "Live at River Plate"" που έγινε στις 6 Μαΐου στο 
"Hammersmith Apollo" του Λονδίνου στην Αγγλία, ο Άνγκους Γιανγκ ανέφερε πως υπάρχουν σκέψεις να κυκλοφορήσουν οι AC/DC νέο άλμπουμ μέσα στα επόμενα δύο χρόνια. Τελικά στις 20 Νοεμβρίου 2012 κυκλοφόρησαν το "Live at River Plate" που περιέχει κομμάτια από την εμφάνιση τους στο "River Plate Stadium" του Μπουένος Άιρες, στις 4 Δεκεμβρίου 2009.
Δεύτερη αποχώρηση του Μάλκολμ Γιάνγκ.
Στις 16 Απριλίου 2014, μέσω της επίσημης σελίδας τους στο facebook, ανακοινώθηκε, πως ο ένας εκ των ιδρυτών του συγκροτήματος αποχωρεί. Έπειτα από 40 χρόνια, σχεδόν, συνεχούς παρουσίας, ο Μάλκολμ Γιάνγκ αποχωρεί από το συγκρότημα λόγω ασθένειας. Ο εκ των ιδρυτών του συγκροτήματος υποφέρει από εγκεφαλικό επεισόδιο το οποίο του προκάλεσε και άνοια.
Ωστόσο, "το συγκρότημα θα συνεχίσει να δημιουργεί μουσική", είπαν, συνεχίζοντας στη σχετική ανακοίνωση. Ο Μάλκολμ Γιανγκ αντικαταστάθηκε στην κιθάρα από τον ανιψιό του Στίβι Γιάνγκ.
Rock or "Bust".
Στις 7 Οκτωβρίου 2014 ανακοινώθηκε η κυκλοφορία του επόμενου τους άλμπουμ με τίτλο "Rock Or Bust", για τις 28 Νοεμβρίου στην Αυστραλία και τέσσερις ημέρες αργότερα στον υπόλοιπο κόσμο. Ο δίσκος ηχογραφήθηκε στο Βανκούβερ του Καναδά και είναι ο πρώτος στην ιστορία του συγκροτήματος στον οποίο δεν συμμετείχε ο Μάλκολμ Γιανγκ.
Προφητικός όμως θα μπορούσε να χαρακτηριστεί ο τίτλος του νέου άλμπουμ του συγκροτήματος, μιας και ο ντράμερ Φιλ Ραντ συνελήφθη (busted) στις 5 Νοεμβρίου 2014 με την κατηγορία της πρόσληψης εκτελεστή για να δολοφονήσει 2 άτομα και της κατοχής ναρκωτικών ουσιών, αλλά μια μέρα αργότερα κατέπεσε το κατηγορητήριο μιας και τα στοιχεία της πρόσληψης εκτελεστή που υπάρχουν, οδηγούν σε ενδείξεις και όχι αποδείξεις. Η δίκη θα γινόταν στις 27 Νοεμβρίου. Η επίσημη τοποθέτηση του συγκροτήματος για το γεγονός είναι πως και οι ίδιοι το έμαθαν όταν δημοσιεύτηκε και πως δεν θα επηρεάσει την κυκλοφορία του νέου άλμπουμ.
Στις 11 Νοεμβρίου 2014 το συγκρότημα μέσω της επίσημης ιστοσελίδας τους κυκλοφόρησε το πρώτο επίσημο βίντεο κλιπ από το νέο τους άλμπουμ με τίτλο "Play Ball". Το άλμπουμ κυκλοφόρησε στις 2 Δεκεμβρίου 2014, ανεβαίνοντας στην τρίτη θέση των τσαρτ και στις δύο πλευρές του Ατλαντικού.
Στις 29 Απριλίου του 2015 ανακοινώθηκε από την επίσημη ιστοσελίδα του συγκροτήματος η επαναπρόσληψη του Κρις Σλέιντ στην θέση του ντράμερ.
Αποχώρηση του Μπράιαν Τζόνσον και είσοδος του Αξλ Ρόουζ.
Στις 7 Μαρτίου 2016 ανακοινώθηκε από την επίσημη ιστοσελίδα του συγκροτήματος πως σύμφωνα με ιατρική γνωμάτευση, ο επί 36 χρόνια τραγουδιστής του συγκροτήματος Μπράιαν Τζόνσον θα έπρεπε να σταματήσει άμεσα την παγκόσμια περιοδεία "Rock or Bust" λόγω προβλημάτων ακοής και που πιθανόν να την έχανε και τελείως. Στην αρχή υπήρχαν μόνο φήμες που επιβεβαίωσε ο Στίβι Γιανγκ να θέλουν ως αντικαταστάτη του Τζόνσον τον τραγουδιστή των Guns N' Roses Αξλ Ρόουζ. 
Τελικά στις 17 Απριλίου 2016 μέσω της επίσημης ιστοσελίδας ευχαρίστησαν τον Μπράιαν Τζόνσον για την προσφορά του και ανακοίνωσαν πως Αξλ Ρόουζ θα είναι αυτός που θα συνεχίσει ως τραγουδιστής του συγκροτήματος για το υπόλοιπο της Ευρωπαϊκής τους περιοδείας αρχής γενομένης από την Λισαβόνα. Ο μπασίστας Κλιφ Ουίλιαμς ανακοίνωσε την απόσυρση του, μετά το τέλος της συγκεκριμένης περιοδείας. 
Θάνατος του Μάλκολμ Γιάνγκ και Power Up.
Στις 18 Νοεμβρίου 2017 μέσω της σελίδας του συγκροτήματος στο facebook ανακοινώθηκε ο θάνατος του Μάλκολμ Γιάνγκ.
Επιστροφή Τζόνσον , Ουίλιαμς και Ράντ και Νέος Δίσκος
Τον Οκτώβριο του 2020 η μπάντα ανακοίνωσε την επιστροφή του κλασσικού Line Up καθώς και την κυκλοφορία του νέου τους δίσκου με τίτλο "Power Up" στις 13 Νοεμβρίου.

</doc>
<doc id="54365" url="https://el.wikipedia.org/wiki?curid=54365" title="Το μπλόκο">
Το μπλόκο

Το μπλόκο είναι μια ελληνική αντιστασιακή ταινία του Άδωνι Κύρου που αναφέρεται στο μπλόκο της Κοκκινιάς. 
Πλοκή.
Μια νύχτα του 1944 οι Γερμανοί συλλαμβάνουν έναν μαυραγορίτη ενώ διασκεδάζει σε μια κακόφημη γειτονιά της Κοκκινιάς και τον πιέζουν να καταδώσει τους αντιστασιακούς, αλλιώς θα τον εκτελέσουν. Ο μαυραγορίτης δέχεται τη συνεργασία και συμβάλει στη μαζική τραγωδία του λεγόμενου «Μπλόκου της Κοκκινιάς», που οδήγησε στη σύλληψη εκατοντάδων, στον βασανισμό τους και στον τραγικό τους θάνατο. 
Παραγωγή.
Η μουσική της ταινίας είναι του Μίκη Θεοδωράκη, ενώ ανάμεσα στους συντελεστές της ταινίας βρίσκονταν και οι Γιώργος Πανουσόπουλος και Σταύρος Τορνές, που στη συνέχεια έγιναν σκηνοθέτες. 
"Το μπλόκο" κυκλοφόρησε στις κινηματογραφικές αίθουσες τη σεζόν 1965-1966 και, κόβοτνας 165.426 εισιτήρια, κατατάχθηκε στην 36η θέση ανάμεσα σε 101 ταινίες της ίδιας σεζόν. 
Η ταινία προβλήθηκε στην «Εβδομάδα κριτικής» του Φεστιβάλ Καννών 1966. Επανακυκλοφόρησε με αφορμή τα 45 της χρόνια, τον Αύγουστο του 2011, με προβολή της στο φυσικό χώρο που έγιναν οι εκτελέσεις, στη «Μάνδρα» - Μουσείο Εθνικής Αντίστασης της Νίκαιας, αλλά και σε διάφορους θερινούς κινηματογράφους, επανέκδοση που συμπληρώθηκε και με την κυκλοφορία της ταινίας σε DVD.
Γράφει για την ταινία ο Μανώλης Κρανάκης:Στο «Μπλόκο» δεν υπάρχουν γκρίζες γραμμές, υπάρχουν μόνο δύο πλευρές. Και αν αυτό δεν ενοχλεί στην σχεδόν αγιοποιημένη απεικόνιση των αντιστασιακών, μοιάζει γραφικό στην περίπτωση των Γερμανών και απλοϊκό στην περίπτωση του κεντρικού χαρακτήρα (Κώστα Καζάκου). Η αδυναμία του Κύρου να εμβαθύνει στην τραγικότητα που φέρει ο νιόπαντρος μαυραγορίτης που πρέπει να αποφασίσει αν θα γίνει καταδότης, είναι έκδηλη ακόμη και στη μεγάλη του τελική σκηνή. Εκεί όπου κανονικά αυτός ο άνθρωπος θα έπρεπε να εξωτερικεύσει την εσωτερική του πάλη και ακολουθώντας αντίστροφη πορεία να γίνει από ένας μικρός «άνθρωπος της διπλανής πόρτας» ένας λαϊκός ήρωας - σύμβολο. 

</doc>
<doc id="54367" url="https://el.wikipedia.org/wiki?curid=54367" title="Έντερο">
Έντερο

Έντερο ονομάζεται το τμήμα του πεπτικού σωλήνα μετά από τον στόμαχο (2) ως τον πρωκτό. 
Το μήκος του είναι περίπου 8,5-9,5 μ. και έχει τη μορφή ελίκων ενός συνεχιζόμενου σωλήνα μέσα στην κοιλιακή κοιλότητα. 
Σε πλήρη έκταση φτάνει και τα 10-9,5 μ. 
Διακρίνεται σε λεπτό (3) και σε παχύ έντερο (6).
Το λεπτό εκτείνεται από τον στόμαχο μέχρι τη βαλβίδα του παχέος εντέρου και έχει μήκος 6- 6,5 μ. 
Το παχύ έντερο έχει μήκος 1,5-2 μ., είναι ευρύτερο από ό,τι το λεπτό έντερο, με πλάτος 6,5 εκ.
Το λεπτό έντερο αποτελείται από 
Το παχύ έντερο ξεκινάει από τη χαμηλότερη πλευρά της κοιλιάς στη δεξιά πλευρά του. 
Το πρώτο τμήμα του, γνωστό ως τυφλό (5), καταλήγει στη σκωληκοειδή απόφυση (4), που είναι ένας μικρός σωλήνας μήκους 2-10 εκ. και έχει την ίδια δομή με αυτή του εντέρου. 
Από τη μία πλευρά επικοινωνεί με το τυφλό, ενώ στο άλλο άκρο της είναι κλειστή. 
Συχνά παθαίνει φλεγμονή και τότε είναι απαραίτητη η χειρουργική της αφαίρεση. 
Το τυφλό συνεχίζεται με το κόλον, που διαιρείται στο ανιόν κόλον, το εγκάρσιο κόλον, το κατιόν κόλον, το σιγμοειδές κόλον (7) και το ορθό (8), για να καταλήξει στο στόμιο του πρωκτού.
Με τη συνεργασία του νευρικού και του μυϊκού συστήματος γίνονται οι κινήσεις του λεπτού εντέρου που είναι δακτυλιοειδείς περισφίγξεις, περισταλτικές και εκκρεμοειδείς κινήσεις. 
Με αυτές τις κινήσεις επιτυγχάνεται η κατάτμηση, η ανάδευση, η προώθηση του εντερικού χυλού καθώς και η καλύτερη επαφή του με τις λάχνες.
Στο λεπτό έντερο επιτυγχάνεται η τελική διάσπαση των σακχάρων, των πρωτεϊνών και των λιπών από ένζυμα του στομάχου, του παγκρέατος και της χολής καθώς και η απορρόφηση των προϊόντων της πέψεως μέσω των λαχνών, είτε από το αίμα, είτε από τη λέμφο.
Τα άχρηστα κατάλοιπα της πέψεως συνεχίζουν την πορεία τους προς το παχύ έντερο, στο οποίο με δακτυλιοειδείς περισφίξεις προωθούνται προς το ορθό για να αποβληθούν με την αφόδευση.
Το έντερο, στον ανθρώπινο οργανισμό αποτελεί τμήμα του πεπτικού συστήματος, που αρχίζει από το πυλωρό σφιγκτήρα του στομάχου και εκτείνεται μέχρι και τον πρωκτό. Χωρίζεται στο λεπτό έντερο και στο παχύ έντερο.
Το λεπτό έντερο.
Το λεπτό έντερο εκτείνεται από το πυλωρικό στόμιο στην ειλεοτυφλική βαλβίδα, με την οποία εκβάλλει στο παχύ έντερο. Το μήκος του είναι 6-8 μέτρα, η μέτρηση βέβαια αυτή δεν μπορεί να πραγματοποιηθεί σε ζώντα οργανισμό καθώς το μήκος του συνεχώς μεταβάλλεται. Ο αυλός του σωλήνα είναι ευρύτερος στην αρχή και στενότερος στον ειλεό. Το λεπτό έντερο επιφανειακά, καλύπτεται από το μείζων επίπλουν το οποίο κρέμεται από το μείζων τόξο του στομάχου. Η αρχική μοίρα του λεπτού εντέρου ονομάζεται δωδεκαδάκτυλο με μήκος 20-25 εκατοστά και το υπόλοιπο τμήμα ονομάζεται ελικώδες έντερο.
Το δωδεκαδάκτυλο έχει σχήμα αγκύλης c η οποία παρουσιάζει τέσσερις μοίρες: την άνω, την κάτω, την οριζόντια και την ανιούσα. Στη δεύτερη μοίρα βρίσκεται το φύμα του Vater, στο οποίο εκβάλλουν ο χοληδόχος πόρος και ο μείζων παγκρεατικός πόρος του Winsurg. Το δωδεκαδάκτυλο αιματώνεται από τις δυο παγκρεατοδωδεκαδακτυλικές αρτηρίες.
Το ελικώδες έντερο το οποίο υποδιαιρείται σε νήστιδα και ειλεό είναι εξαιρετικά ευκίνητο. Σχηματίζει πολυάριθμες εντερικές έλικες όπου κάθε μια παρουσιάζει δύο χείλη: το μεσεντερικό και το ελεύθερο. Το ελικώδες έντερο με τοίχωμα πάχους ενός χιλιοστού, κρέμεται από σημείο του περιτόναιου από το οποίο καλύπτεται σχεδόν ολόκληρο και αιματώνεται από την άνω μεσεντέρια αρτηρία. Ο ειλεός σε σύγκριση με τη νήστιδα είναι στενότερος με πιο λεπτό τοίχωμα, με πιο αχνές και πιο κυκλοτερείς πτυχές, με περισσότερες και μεγαλύτερες πλάκες του Peyer. Το πιο χαρακτηριστικό γνώρισμα μεταξύ νήστιδας και ειλεού είναι η διάταξη των αγγείων μέσα στο υποστηρικτικό μεσεντέριο καθώς στον ειλεό είναι συνθετότερο σε διαπλοκή και αγγειοβριθέστερο.
Η εσωτερική επιφάνεια του λεπτού εντέρου είναι ανώμαλη, πτυχωτή και χνοώδη. Παρουσιάζει κυκλοτερείς πτυχές, τις λάχνες, τα μονήρη λεμφοζίδια και τα αγελαία λεμφοζίδια (πλάκες του Peyer).
Οι κυκλοτερείς πτυχές (βαλβίδες του Kerckring) είναι ημικυκλικές πτυχές που παρουσιάζονται στην εσωτερική επιφάνεια και απαρτίζονται από βλεννογόνο και βλεννογόνια µυϊκή στιβάδα. Η μέγιστη ανάπτυξη τους παρατηρείται στο τελικό τμήμα του δωδεκαδακτύλου και στο αρχικό τμήμα της νήστιδας. Στο εσωτερικό τμήμα της πρώτης μοίρας του δωδεκαδακτύλου υπάρχουν αβαθείς επιμήκεις πτυχές και όχι κυκλοτερείς.
Οι λάχνες είναι λεπτότατες προσεκβολές του βλεννογόνου μήκους 1,5 mm περίπου και είναι υπεύθυνες για τη βελούδινη όψη. Ανάλογα με το σχήμα τους καλούνται νηματοειδής, κωνοειδής, θηλοειδής και πεταλοειδής. Στο δωδεκαδάκτυλο είναι υψηλότερες και περισσότερες από τον ειλεό όπου είναι λιγότερο ευθείες.
Τα μονήρη λεμφοζίδια είναι διάσπαρτα σε όλη την έκταση του λεπτού εντέρου.
Τα αγελαία λεμφοζίδια τα οποία σχηματίζονται από συνάθροιση πολλών λεμφοζιδίων, αποτελούν λευκόφαια επάρματα του βλεννογόνου με σχήμα είτε ελλειψοειδές είτε ωοειδές και εντοπίζονται κυρίως στον ειλεό και στο κάτω μέρος της νηστίδας.
Το τοίχωμα του λεπτού εντέρου.
Το τοίχωμα του λεπτού εντέρου αποτελείται από τέσσερις χιτώνες οι οποίοι από έξω προς τον αυλό είναι οι ακόλουθοι: ορογόνος, μυϊκός, υποβλεννογόνιος και βλεννογόνος.
Ορογόνος χιτώνας.
Ο ορογόνος χιτώνας είναι μια λεπτή στιβάδα χαλαρού συνδετικού και λιπώδους ιστού με αιμοφόρα και λεμφικά αγγεία, ο οποίος επενδύεται από μια συνεχή στιβάδα αποπλατυσμένων μεσοθηλιακών κυττάρων και αποτελεί τον εξωτερικό χιτώνα του λεπτού εντέρου.
Μυϊκός χιτώνας.
Η μυϊκή στοιβάδα αποτελείται από την εξωτερική επιμήκη και την εσωτερική κυκλοτερή στιβάδα λείων μυϊκών ινών. Η σύσταση του έχει ως αποτέλεσμα την ανάμειξη και προώθηση του περιεχομένου του λεπτού εντέρου προς το παχύ.
Υποβλεννογόνιος.
Ο υποβλεννογόνιος χιτώνας αποτελείται από μετρίως πυκνό ινώδη συνδετικό ιστό, πλούσιο σε ελαστικές ίνες.
Βλεννογόνος χιτώνας.
Ο βλεννογόνος χιτώνας παρουσιάζει τις λάχνες, το καλυπτήριο επιθήλιο, τους αδένες, το χορίο, τα λεμφοζίδια και τη βλεννογόνια μυϊκή στιβάδα. Η ειδική κατασκευή του πολλαπλασιάζει την απορροφητική του επιφάνεια. Οι λάχνες είναι προσεκβολές του βλεννογόνου, όπου μέσα στο σώμα της κάθε μιας υπάρχουν αιμοφόρα και λεμφοφόρα αγγεία καθώς και λείες μυϊκές ίνες. Οι λάχνες επικαλύπτουν το καλυπτήριο επιθήλιο το οποίο είναι ένα μονόστιβο κυλινδρικό επιθήλιο που παρουσιάζει τρία είδη κυττάρων: τα απορροφητικά, τα καλυκοειδή και τα νευροενδοκρινικά κύτταρα. Οι αδένες του βλεννογόνου (κρύπτες του Lieberkuhn) είναι καταδύσεις του βλεννογόνου που φτάνουν σχεδόν μέχρι τη βλεννογόνια μυϊκή στιβάδα. Το χορίο το οποίο αποτελείται από χαλαρό, ινώδη, συνδετικό ιστό, πλούσιο σε δικτυωτές ίνες καταλαμβάνει το χώρο ανάμεσα στις κρύπτες του Lieberkuhn και σχηματίζει το μίσχο τω λαχνών. Τα ελεύθερα κύτταρα του χορίου περιλαμβάνουν λεμφοκύτταρα, πλασματοκύτταρα, μαστοκύτταρα και ηωσινόφιλα λευκοκύτταρα. Οι πλάκες του Peyer αποτελούνται από μεγάλες συναθροίσεις λεμφοζιδίων τα οποία ονομάζονται αγελαία λεμφοζίδια. Η βλεννογόνια μυϊκή στιβάδα είναι μια λεπτή στιβάδα λείων μυϊκών ινών σε δίκτυο ελαστικών ινών. Η περιοδική σύσταση τους συμβάλλει στην εκκένωση των χυλοφόρων και στην προώθηση του περιεχομένου τους στους μεσεντερικούς λεμφαδένες και στο θωρακικό πόρο. Στο δωδεκαδάκτυλο, η βλεννογόνια μυϊκή στιβάδα δεν είναι ευδιάκριτη, διότι διασπάται από τους αδένες του Brunner.
Ασθένειες – διαταραχές του λεπτού εντέρου.
Κοιλιοκάκη (δυσανεξία στη γλουτένη).
Η κοιλιοκάκη αφορά παθολογικά συμπτώματα του βλεννογόνου του λεπτού εντέρου. Το λεπτό έντερο των πασχόντων ατόμων εμφανίζει παθολογική ευαισθησία στη γλουτένη. Τα συμπτώματα που παρουσιάζονται αφορούν διάρροια, διάταση, κολικοειδή άλγη κοιλίας, ναυτία, τάση για έμετο, ωχρότητα, ανορεξία, καταβολή και απώλεια βάρους. Άλλα συμπτώματα είναι αφθώδη στοματικά έλκη, μυϊκοί πόνοι, πόνοι στις αρθρώσεις, οιδήματα, τετανία, δερματικές και αναπνευστικές λοιμώξεις, ατροφική γλωσσίτιδα, γωνιακή στοματίτιδα και κοιλονυχία. Η μοναδική και πλήρως αποτελεσματική θεραπεία της νόσου αποτελεί η ελεύθερη γλουτένης δίαιτα.
Κοκκιωματώδης κολίτιδα (νόσος του Crohn).
Χρόνια νόσος που προκαλεί φλεγμονώδη κοκκιωμάτωση του πεπτικού σωλήνα με αιτιολογία άγνωστη. Τα συμπτώματα είναι συνεχής ή επεισοδιακή διάρροια η οποία μπορεί να συνοδεύεται από κολικοειδή κοιλιακά άλγη, πυρετό, απώλεια βάρους και αιμορραγικές κενώσεις. Η θεραπεία για την κοκκιωματώδη κολίτιδα είναι είτε συντηρητική με δίαιτα, αντιδιαρροϊκά φάρμακα, αντιμικροβιακά, κορτικοστεροειδή, βιταμίνες και ιχνοστοιχεία είτε χειρουργική η οποία δεν προτιμάται γιατί δεν υπάρχει θεραπευτική εγχείρηση με την έννοια της πλήρης ίασης.
Νόσος του Whipple.
Σπάνια συστηματική χρόνια νόσος. Συμπτώματα: Διάρροιες, κοιλιακά άλγη και δυσαπορρόφηση. Θεραπεία: Χορήγηση αντιβιοτικών (χλωραμφενικόλη, τετρακυκλίνες, πενικιλίνη, στρεπτομυκίνη, τριμεθοπρίμη-σουλφαμεθοξαζόλη ).
Σύνδρομο του βραχέος εντέρου.
Οι κλινικές επιπτώσεις διαφόρων καταστάσεων επιφέρουν μαζική απώλεια της λειτουργικής επιφάνειας του εντέρου. Τα συμπτώματα στα πρώιμα στάδια χαρακτηρίζονται από διάρροια, αφυδάτωση και απώλεια ηλεκτρολυτών. Η θεραπεία είναι ανάλογη της φάσης στην οποία εφαρμόζεται.
Λέμφωμα του λεπτού εντέρου και άνοσο υπερπλαστικό σύνδρομο.
Κάθε νεόπλασμα που προέρχεται από τον λεμφικό ιστό.
Ψευδομεμβρανώδης εντεροκολίτιδες.
Η παρουσία ψευδομεμβρανώδων εξιδρωμάτων πλακών πάνω στην επιφάνεια του βλεννογόνου του λεπτού ή του παχέος ή και των δυο η οποία εμφανίζεται κατά τη διάρκεια ή μετά από τη χορήγηση αντιμικροβιακών φαρμάκων. Τα συμπτώματα που παρουσιάζονται είναι διαρροϊκές κενώσεις με ή χωρίς πρόσμιξη αίματος, κολικοειδή κοιλιακά άλγη, μετεωρισμός, έμετοι και πυρετός. Συνήθως συνυπάρχει λευκοκυττάρωση. Η θεραπεία χωρίζεται στη συμπτωματική με διακοπή του υπεύθυνου αντιβιοτικού, στην αιτιολογική όπου συνίστανται αντιμικροβιακοί παράγοντες όταν τα συμπτώματα είναι σοβαρά ή επιμένουν και στη χειρουργική η οποία επιβάλλεται σε επιπλοκές.
Το παχύ έντερο.
Το παχύ έντερο αποτελεί το τελευταίο τμήμα του γαστρεντερικού σωλήνα με έκταση μήκους 1,5 μέτρων από την ειλεοτυφλική βαλβίδα μέχρι το πρωκτό. Διακρίνεται στα εξής τμήματα: το τυφλό, το ανιόν κόλον, το δεξιό κόλον το οποίο αποτελείται από τη δεξιά κολική καμπή και το ήμισυ του εγκάρσιου, στο αριστερό κόλον το οποίο σχηματίζεται από το αριστερό ήμισυ του εγκαρσίου, την αριστερή κολική καμπή, το κατιόν και το ορθοσιγμοειδές. Ο αυλός του τυφλού έχει μεγαλύτερη διάμετρο η οποία στενεύει όσο συνεχίζει στο αριστερό κόλον. Το παχύ έντερο εξωτερικά χαρακτηρίζεται από:
Επιμήκεις μυϊκές κολικές: Είναι τρείς, αποτελούν παχύνσεις της επιμήκους μυϊκής στοιβάδας και αρχίζουν από τη βάση της σκωληκοειδής απόφυσης, συνεχίζουν στο σιγμοειδές όπου ελαττώνονται σε δυο, ενώ στο ορθό εξαφανίζονται.
Το τοίχωμα του παχέος εντέρου αποτελείται από τέσσερις χιτώνες οι οποίοι από μέσα προς τα έξω είναι οι ακόλουθοι: ορογόνος, μυϊκός, υποβλεννογόνιος, βλεννογόνος.
Ορογόνος χιτώνας.
Ο ορογόνος καλύπτει το εγκάρσιο κόλον και το τυφλό., ενώ το ανιόν και το κατιόν κόλον καλύπτονται από τον ορογόνο κατά τα τρία τέταρτα και το ορθό καλύπτεται κατά τα δύο τριτημόρια.
Μυϊκός χιτώνας.
Ο μυϊκός χιτώνας παρουσιάζει δυο στοιβάδες λείων μυϊκών ινών, της έξω επιμήκη και της έσω κυκλοτερή. Λόγω των ιδιαίτερων μορφωμάτων του στην αρχή και το τέλος του παχέος εντέρου έχουν διαμορφωθεί σφιγκτηριακοί μηχανισμοί.
Υποβλεννογόνιος χιτώνας.
Ο υποβλεννογόνιος χιτώνας αποτελείται από χαλαρό συνδετικό ιστό και παρεμβάλλεται μεταξύ μυϊκού και βλεννογόνου χιτώνα.
Βλεννογόνος χιτώνας.
Ο βλεννογόνος του παχέος εντέρου αποτελείται από μονόστιβο κυλινδρικό επιθήλιο με καλυκοειδή κύτταρα, χορίο με σωληνοειδής αδένες που μοιάζουν με τους αδένες Lieberkuhn του λεπτού εντέρου, βλεννογόνια μυϊκή στιβάδα και μονήρη λεμφοζίδια.
Ασθένειες του παχέος εντέρου.
Ελκώδης κολίτιδα.
Εντοπίζεται στο βλεννογόνο και το υποβλεννογόνιο του παχέος εντέρου με αιτιολογία που παραμένει άγνωστη. Τα συμπτώματα μπορεί να είναι ύπουλα, με μικρή ή προοδευτική αύξηση της αιμορραγίας από το ορθό, με φυσιολογικές ή αυξημένες σε αριθμό κενώσεις. Η θεραπεία είναι είτε με συντηρητική αγωγή με δίαιτα, αντιδιαρροϊκά φάρμακα, αντιμικροβιακά, κορτικοστεροειδή, βιταμίνες και ιχνοστοιχεία είτε με χειρουργική θεραπεία .
Μετακτινική κολίτιδα.
Αποτέλεσμα της βλαπτικής επίδρασης της ακτινοβολίας στο έντερο. Τα συμπτώματα της είναι είτε πρώιμα δηλαδή κατά τη διάρκεια της θεραπείας όπου παρουσιάονται ναυτία, έμετοι, διάρροια ή δυσκοιλιότητα είτε όψιμα όπου εμφανίζονται μήνες ή χρόνια μετά τη θεραπεία της μερικής απόφραξης του εντέρου. Η θεραπεία αφορά σύγχρονες τεχνικές ακτινοθεραπείας.
Ισχαιμική κολίτιδα.
Η ισχαιμική κολίτιδα αφορά την ισχαιμική νέκρωση του βλεννογόνου ή ολόκληρου του τοιχώματος. Σε τμήματα του παχέος εντέρου μπορεί να προκληθεί αυτόματα ή από προσωρινό αποκλεισμό της κάτω μεσεντέριου αρτηρίας κατά τη διάρκεια εκτομής κοιλιακού ανευρύσματος. Συμπτώματα της αποτελούν η οξεία έναρξη με ήπια κολικοειδή κοιλιακά άλγη που ακολουθούνται από διάρροιες με προσμίξεις αίματος. Η θεραπεία στην παροδική μορφή της νόσου και στην οξεία φάση της στενωτικής μορφής είναι συντηρητική ενώ σε περίπτωση μη καλυτέρευσης γίνεται εκτομή του εστενωμένου τμήματος. Στη γαγγραινωδη μορφή η θεραπεία είναι πάντοτε χειρουργική.
Γαγγραινώδης νεκρωτική κολίτιδα.
Υπάρχουν εκτεταμένες βλάβες του βλεννογόνου από κατά τόπους γαγγραινώδη νέκρωση ή ολόκληρου του τοιχώματος του παχέος εντέρου. Για την πρόκληση της νόσου έχει ενοχοποιηθεί το βακτήριο clostridium welchi. Στη θεραπεία χορηγούνται υγρά και αντιβιοτικά και ενίοτε χρειάζεται ευρεία εκτομή του πάσχοντος τμήματος του εντέρου.
Αμοιβαδική κολίτιδα.
Οξεία ή χρόνια νόσος που προκαλείται από την Entamoela histolytica. Η οξεία μορφή της νόσου εμφανίζεται με κοιλιακό άλγος, διαρροϊκές βλεννοαιμοραγικές κενώσεις, κακουχία και ανορεξία. Στη χρόνια μορφή ισχύουν τα παραπάνω όμως η διάρροια σε προχωρημένο στάδιο αντικαθίσταται από τη δυσκοιλιότητα. Η θεραπεία για την αμοιβαδική κολίτιδα είναι είτε συντηρητική είτε χειρουργική επέμβαση η οποία συνίσταται σε επιπλοκές.
Βαλαντίαση.
Οφείλεται στο Balantidium coli.Η νόσος αυτή εμφανίζεται κυρίως σε χώρες με ανθυγιεινές συνθήκες διαβίωσης. Τα συμπτώματα ποικίλλουν από ασυμπτωματικούς φορείς μέχρι την υπεροξεία μορφή που μπορεί να οδηγήσει σε σοκ και θάνατο. Κατά τη θεραπεία χορηγούνται τετρακυκλίνη ή μετρονιδαζόλη ενώ σε επιπλοκές πραγματοποιείται η χειρουργική μέθοδος.
Σχιστοσωμίαση.
Η νόσος αυτή εμφνίζεται συχνά σε τροπικές χώρες. Οι υπεύθυνοι μικροοργανισμοί είναι το schistosoma mansoni, το schistosoma japonicum και το schistosoma haematobium. Στην οξεία φάση πραγματοποιείται διάγνωση των ωαρίων των μικροβίων σε δείγμα κοπράνων. Χορηγείται πραζικουαντέλη κατά τη συντηρητική θεραπεία ενώ χειρουργική επέμβαση ενδείκνυται σε στενώσεις, συρίγγια, κοκκιώματα, πολύποδες, πρωκτοκολίτιδα κτλ.
Ακτινομύκωση.
Ο υπεύθυνος μικροοργανισμός είναι το Actinomyces israelli. Τα συμπτώματα της ακτινομύκωσης αφορούν τη δημιουργία συριγγιών με εκροή πύον. Η θεραπευτική αγωγή απαιτεί χειρουργικό καθαρισμό και ταυτόχρονη χορήγηση μεγάλων δόσεων πενικιλίνης ή τετρακυκλίνης.
Εκκολπωματική νόσος.
Πρόκειται για κήλες του βλεννογόνου και του υποβλεννογόνιου χιτώνα του παχέος εντέρου διαμέσου του μυϊκού χιτώνα αυτού με αιτία ακόμα ασαφή. Παρατηρείται αιμορραγία από το ορθό, κοιλιακά άλγη στην κάτω κοιλία, δυσκοιλιότητα ή διάρροια ή εναλλαγή και των δύο. Η θεραπεία χωρίζεται σε συντηρητική όπου χορηγούνται αντισπασμωδικά φάρμακα και δίαιτα πλούσια σε υπόλειμμα και σε χειρουργική η οποία συνίσταται στην απλή εκτομή του πάσχοντος τμήματος ή σε βαριές περιπτώσεις.
Αποτελεί την επιπλοκή της εκκολπωματικής νόσου. Παρατηρείται πόνος οπουδήποτε βρίσκονται εκκολπώματα, δυσκοιλιότητα ή διάρροια ή εναλλαγή και των δύο, απώλεια αίματος, μέτρια ή υψηλή πυρετική κίνηση, ναυτία, έμετος και δυσουρικά φαινόμενα. Η θεραπεία είναι είτε συντηρητική με χορήγηση αντισπασμωδικών, αντιμικροβιακών και σύσταση δίαιτας είτε χειρουργική σε επιπλοκές της νόσου.
Παρατηρούνται μονήρης εκκόλπωμα του τυφλού ή του ανιόντος. Στη νόσο αυτή εμφανίζονται περίπου ίδια συμπτώματα με της οξείας σκωληκοειδίτιδας. (παθήσεις της σκωληκοειδούς απόφυσης). Αν δεν υπάρχουν συμπτώματα δεν χρειάζεται θεραπεία όμως σε οξεία φλεγμονή συνίσταται εκτομή του εκκολπώματος. 
Σπαστική κολίτιδα (ΣΕΚ)
Η αιτιολογία του συνδρόμου είναι άγνωστη. Υπάρχουν διαταραχές των συνηθειών του εντέρου ή άλγος στην κοιλιακή χώρα ή και τα δυο. Η θεραπεία που συνιστάται είναι φαρμακευτική αγωγή με ηρεμιστικά ή αγχολυτικά φάρμακα και δίαιτα.
Μεγάκολο (συγγενές ή επίκτητο).
Οφείλεται στην έλλειψη των γαγγλίων από τα ενδοτοιχωματικά νευρικά πλέγματα του τμήματος του εντέρου. Εμφανίζονται συμπτώματα από τη βρεφική ηλικία, συχνά από τη γέννηση με αδυναμία αποβολής του μυκωνίου. Χαρακτηριστικό σύμπτωμα είναι η δυσκοιλιότητα, η προοδευτική διάταση της κοιλίας, οι έμετοι, οι διάρροιες και η καθυστέρηση στην ανάπτυξη. Σε βρέφη κάτω του ενός έτους η θεραπεία πρέπει να γίνεται με ανακουφιστική προσωρινή κολοστομία η οποία αποσκοπεί στην προετοιμασία του εντέρου για να επακολουθήσει οριστική θεραπευτική εγχείρηση.
Οφείλεται στη νόσο του Chayas ή σε μετεγχειρητικές στενώσεις του ορθού ή του πρωκτού.
Νεοπλάσματα του παχέος εντέρου.
Τα σπουδαιότερα νεοπλάσματα είναι οι πολύποδες και το αδενοκαρκίνωμα.
Οι πολύποδες αποτελούν διόγκωση του βλεννογόνου που προσβάλλει το εσωτερικό του αυλού του εντέρου. Τα συμπτώματα που παρατηρούνται είναι αιμορραγία, μυϊκή αδυναμία και απώλεια βάρους. Η θεραπευτική μέθοδος πραγματοποιείται με την εκτομή των πολυπόδων.
Διάφοροι όγκοι του παχέος εντέρου.
Στο καρκίνο του παχέος εντέρου παρατηρείται αλλαγή συνηθειών του εντέρου, αίμα στα κόπρανα ανακατεμένο με βλέννα και αιμορραγία. Η θεραπεία είναι χειρουργική.
Παθήσεις της σκωληκοειδούς απόφυσης.
Ο αυλός της σκωληκοειδούς απόφυσης μπορεί να αποφραχθεί από υπολείμματα τροφής ή κοπρόλιθους, βάριο, όγκους, παράσιτα, ξένα σώματα. Η απόφραξη της σκωληκοειδούς απόφυσης οδηγεί σε φλεγμονή της η οποία είναι γνωστή ως σκωληκοειδίτιδα. Η φλεγμαίνουσα σκωληκοειδής απόφυση συχνά διογκώνεται και γεμίζει με πύον. Μετά από φαινομενική ύφεση του πόνου, ο οποίος έχει διαρκέσει τουλάχιστον εικοσιτετράωρο γίνεται πάλι διάχυτος και έντονος. Ακόμα παρατηρείται υψηλός πυρετός, ταχυσφυγμία, ευαισθησία των κοιλιακών τοιχωμάτων και λευκοκυττάρωση.
Το συχνότερο νεόπλασμα είναι το καρκινοειδές.
Παθήσεις-Διαταραχές Πρωκτού.
Οι αιμορροΐδες είναι κιρσώδεις διευρύνσεις που καλύπτονται από βλεννογόνο. Χαρακτηριστικό των αιμορροΐδων αποτελεί η αποβολή αίματος με τις κενώσεις. Πραγματοποιείται είτε συντηρητική αγωγή με χορήγηση φυτικών τροφών, εδρόλουτρα, τοπική χρήση αντι-αιμορροϊδικών αλοιφών και με ένεση σκληρυντικών ουσιών είτε χειρουργική θεραπεία.
Η ύπαρξη αποστημάτων τα οποία εντοπίζονται στην κατώτερη μοίρα του ορθού και του πρωκτικού σωλήνα. Η κυριότερη αιτία είναι η φλεγμονή και η απόφραξη του πόρου των μεσομυϊκών ή πρωκτικών αδένων. Τα συμπτώματα είναι η πρόκληση υψηλού πυρετού, ρίγους και κακουχίας και η θεραπεία είναι χειρουργική.
Ο ινώδης πόρος, ο οποίος φέρει σε επικοινωνία δυο επιφάνειες που καλύπτονται από επιθήλιο δημιουργεί τα παραεδρικά συρίγγια τα οποία έχουν ως συμπτώματα την συνεχή ή κατά διαστήματα πυώδη έκκριση στην περιπρωκτική χώρα και τον κνησμό του δακτυλίου. Η θεραπεία είναι χειρουργική.
Ραγάδα του δακτυλίου ονομάζεται η επιμήκης σχισμή του δέρματος του πρωκτικού σωλήνα. Τα συμπτώματα της χαρακτηρίζονται από έντονο πόνο. Η θεραπεία αφορά την αντιμετώπιση της δυσκοιλιότητας με χορήγηση αλοιφών με τοπικό αναισθητικό για την ανακούφιση από το πόνο ενώ στη χρόνια μορφή είναι απαραίτητη η χειρουργική θεραπεία.
Η εκστροφή και πρόπτωση του βλεννογόνου ή ολόκληρου του τοιχώματος του ορθού από το δακτύλιο καλείται πρόπτωση του ορθού. Η θεραπεία της νόσου είναι συντηρητική με διόρθωση της δυσκοιλιότητας, με ανάταξη της πρόπτωσης και με συχνές ασκήσεις των σφιγκτήρων μυών. Ακόμα πραγματοποιείται σύσταση σκληρυντικών ενέσεων και η εφαρμογή διάφορων εγχειρήσεων σε πλήρη πρόπτωση.
Οφείλεται σε βλάβη οποιουδήποτε οργάνου ή συστήματος που συμβάλλει στην καλή λειτουργία της αφόδευσης. Η θεραπεία αφορά διάφορες ασκήσεις, τον προγραμματισμό των κενώσεων, την αποφυγή λήψης καθαρτικών, την υγιεινοδιαιτητική αγωγή καθώς επίσης και τη χειρουργική μέθοδο.
Χαρακτηρίζεται από πλήρωση του ορθού με άφθονα και σκληρά κόπρανα που συγκεντρώθηκαν από πολλές ημέρες ή εβδομάδες, τα οποία ο ασθενής αδυνατεί να αποβάλλει. Κατά τηn κοπρόσταση εμφανίζονται συμπτώματα ψευδο-διαρροϊκών κενώσεων, εκκρίσεις με βλέννα και ακράτεια, ενώ η θεραπεία αφορά την αφαίρεση των κοπράνων από το δακτύλιο με τη βοήθεια επανειλημμένων υποκλυσμών και τη ρύθμιση των κενώσεων του ασθενούς με καθαρτικά.

</doc>
<doc id="54370" url="https://el.wikipedia.org/wiki?curid=54370" title="Γουϊνέα">
Γουϊνέα



</doc>
<doc id="54371" url="https://el.wikipedia.org/wiki?curid=54371" title="Μπρούνο Ρούφο">
Μπρούνο Ρούφο

Ο Μπρούνο Ρούφο ήταν Ιταλός μοτοσικλετιστής, Παγκόσμιος Πρωταθλητής στα 250cc το 1949 και 1951 και στα 125cc το 1950.
Γεννήθηκε στη Βερόνα στις 9 Δεκεμβρίου του 1920. Με την Moto Guzzi κέρδισε το πρώτο Παγκόσμιο Πρωτάθλημα Μοτοσικλέτας στην κατηγορία των 250 κυβικών και το 1950 με τη Mondial κατέκτησε και τον παγκόσμιο τίτλο στα 125cc. Το 1951 επανέλαβε το κατόρθωμά του και έγινε κάτοχος του τίτλου στα 250cc με 4 νίκες. Αποσύρθηκε το 1952 έπειτα από τραυματισμό και ασχολήθηκε με τις επιχειρήσεις. Πέθανε στις 10 Φεβρουαρίου του 2007, σε ηλικία 86 ετών . http://www.motogp.com/en/riders/profiles/Bruno+Ruffo Bruno Ruffo career statistics at MotoGP.com]&lt;/ref&gt;.

</doc>
<doc id="54373" url="https://el.wikipedia.org/wiki?curid=54373" title="Χρήστος Γιαννακόπουλος">
Χρήστος Γιαννακόπουλος

Ο Χρήστος Γιαννακόπουλος (1909 – 12 Φεβρουαρίου 1963) ήταν Έλληνας θεατρικός συγγραφέας, σεναριογράφος και δημοσιογράφος.
Στη θεατρική συγγραφή ήταν αυτοδίδακτος και η πρώτη του εμφάνιση ως θεατρικού συγγραφέα ήταν το 1929, ενώ ως το 1939 συνεργάστηκε με πολλούς συγγραφείς σε κωμωδίες, επιθεωρήσεις και οπερέτες. 
Από το 1939 άρχισε να συνεργάζεται στενά με τον Αλέκο Σακελλάριο στις επιθεωρήσεις και κωμωδίες, τραγούδια και κινηματογραφικά σενάρια: "Οι Γερμανοί ξανάρχονται", "Ένας ήρωας με παντούφλες", "Δεσποινίς ετών 39", "Θανασάκης ο πολιτευόμενος", "Ένα βότσαλο στη λίμνη", "Αλίμονο στους νέους" και σε άλλα έργα. Μόνος του έγραψε τις κωμωδίες "Οι μεγάλοι και οι μικροί" και "Μια τσουκνίδα στις βιολέτες". 
Σκιαγράφησε το χαρακτήρα του Έλληνα μικροαστού με τις αντιφάσεις, τις ψευδαισθήσεις και τα διέξοδα που αντιμετώπιζε. Ξεχώρισε για την αμεσότητα της γραφής του, την ευαισθησία την αισιοδοξία και την οικειότητά του. 
Πέθανε το Φεβρουάριο του 1963.
Θεατρικές Παραστάσεις.
Κατάλογος ελληνικών θεατρικών παραστάσεων έργων του Χρ Γιαννακόπουλου.

</doc>
<doc id="54374" url="https://el.wikipedia.org/wiki?curid=54374" title="Μάικλ Μίσικ">
Μάικλ Μίσικ

Ο Μάικλ Μίσικ ("Michael Eugene Misick", 1966-) είναι πολιτικός, ο οποίος υπηρέτησε ως πρωθυπουργός των νησιών Τερκς και Κέικος από τις 15 Αυγούστου του 2003 ως τις 23 Μαρτίου του 2009. Ειδικότερα, από το 2003 ως τις 9 Αυγούστου του 2006 ήταν επικεφαλής υπουργός και στη συνέχεια έγινε ο πρώτος πρωθυπουργός στην ιστορία των Τερκς και Κέικος. Είναι μέλος του φιλελεύθερου Προοδευτικού Εθνικού Κόμματος (PNP). Ο αδερφός του, Ουάσιγκτον Μίσικ υπηρέτησε επίσης ως επικεφαλής υπουργός στα νησιά από το 1991 ως το 1995 και ως πρόεδρος του PNP.
Πρώτα χρόνια και εκπαίδευση.
Γεννήθηκε στο Μποτλ Κρικ (βόρειο Κέικος), στις 2 Φεβρουαρίου του 1966. Στις 8 Απριλίου του 2006 παντρεύτηκε την ηθοποιό Λίζα Ρέι Μακ Κόι (LisaRaye McCoy). Το 2008 ανακοίνωσε το διαζύγιό του από τη σύζυγό του, Λίζα Ρέι Μακ Κόι-Μίσικ (LisaRaye McCoy-Misick). Ολοκλήρωσε την πρωτοβάθμια εκπαίδευση στη γενέτειρά του και συνέχισε τις σπουδές του στο Γυμνάσιο των Τερκς και Κέικος και έπειτα στο Τεχνολογικό Ινστιτούτο του Μαϊάμι, από όπου έλαβε πτυχίο στις επιχειρήσεις. Ακολούθησαν σπουδές στο Πανεπιστήμιο του Μπάκιγχαμ και απέκτησε μπάτσελορ στις Νομικές επιστήμες. Είναι δικηγόρος στην Αγγλία και Ουαλία και εισαγγελέας (Attorney at Law) στα νησιά Τερκς και Κέικος. Ο Μίσικ υπηρέτησε επί αρκετά χρόνια στον ιδιωτικό τομέα και ήταν διευθυντής πωλήσεων για λογαριασμό εταιρείας και στη συνέχεια διευθύνων σύμβουλος, πρόεδρος και διευθύνων σύμβουλος.
Πολιτική καριέρα.
Εξελέγη για πρώτη φορά στο Νομοθετικό Συμβούλιο το 1991 και ανέλαβε υπουργός Τουρισμού, Μεταφορών και Επικοινωνιών. Επανεξελέγη το 1995. Τον Μάρτιο του 2002 εξελέγη αρχηγός της αντιπολίτευσης , διαδεχόμενος στην ηγεσία του Προοδευτικού Εθνικού Κόμματος τον αδερφό του, Ουάσιγκτον. Στις εκλογές που διεξήχθησαν στις 24 Απριλίου του 2003 το Προοδευτικό Εθνικό Κόμμα κέρδισε 6 έδρες και ήρθε 2ο πίσω από το Λαϊκό Δημοκρατικό Κίνημα (PDM), το οποίο έλαβε 7 έδρες. Ο Μίσικ έγινε ανώτερος υπουργός (ορκίστηκε στις 16 Αυγούστου) μετά την απόκτηση 2 εδρών για το κόμμα του σε επαναληπτικές εκλογές στις 7 Αυγούστου του 2003, μετά τις οποίες το PNP πήρε 8 έδρες έναντι 5 για το PDM. Ο Μίσικ επανεξελέγη στις εκλογές της 9ης Φεβρουαρίου του 2007, καθώς στις εκλογές αυτές το κόμμα του κατήγαγε συντριπτική νίκη, κερδίζοντας τις 15 από τις 17 έδρες της Εθνοσυνέλευσης. Εκτός από πρωθυπουργός ανέλαβε και υπουργός Πολιτικής Αεροπορίας, Ανάπτυξης και Εμπορίου, Σχεδιασμού, Τουρισμού, Επιτροπής Μεταδόσεων, Τοπικής Αυτοδιοίκησης και αρμόδιος για τις επενδύσεις και τον τουρισμό.
Καταγγελίες.
Τον Απρίλιο του 2008 κατηγορήθηκε από μια Αμερικανίδα που ζούσε στο Πουέρτο Ρίκο για σεξουαλική παρενόχληση στις 27 Μαρτίου. Στις 10 Απριλίου ο πρωθυπουργός σε μαγνητοσκοπημένο μήνυμά του αρνήθηκε κατηγορηματικά την κατηγορία. Οι αρχές διέταξαν την πραγματοποίηση έρευνας από την τοπική αστυνομία και το αμερικανικό FBI.
Το 2008 η Επιτροπή για τα Εξωτερικά Ζητήματα του βρετανικού Κοινοβουλίου ανέφερε καταγγελίες για διαφθορά στα νησιά Τερκς και Κέικος. Στην αναφορά τους , τα μέλη του βρετανικού Κοινοβουλίου που μετείχαν στην επιτροπή εκείνη, κατηγορούσαν τον Μίσικ ότι είχε κάνει περιουσία πολλών εκατομμυρίων δολαρίων από την ημέρα της εκλογής του το 2003 και είχε δηλώσει τραπεζικούς λογαριασμούς μόνο 50.000 δολαρίων. Επίσης, έγινε πλούσιος και έκανε πλούσιους και τους υπουργούς του με το ξεπούλημα γης που ανήκει στο Βρετανικό Στέμμα, με σκοπό να χρηματοδοτήσει τις τρέχουσες επενδύσεις του. Σε απάντηση, ο Κυβερνήτης Ρίτσαρντ Τάουγουερ ανακοίνωσε στις 10 Ιουλίου 2008 το διορισμό επιτροπής πραγματογνωμοσύνης που θα ερευνούσε τις κατηγορίες για διαφθορά. Στον απόηχο των καταγγελιών για διαφθορά εννέα μέλη του κόμματός του ζήτησαν από τον Μίσικ να παραιτηθεί.
Ενώ οι έρευνες ήταν σε εξέλιξη, ο Τάουγουερ ανέστειλε την αυτοκυβέρνηση στα νησιά στις 16 Μαρτίου του 2009.
Παραίτηση.
Έχοντας αρνηθεί όλες τις καταγγελίες , ο Μίσικ υπέβαλε την παραίτησή του στις 23 Μαρτίου του 2009, μετά την έρευνα, τα ευρήματα της οποίας ήταν "σαφή σημεία διαφθοράς" στα Τερκς και Κέικος. Η αποχώρηση του πρωθυπουργού έγινε μία εβδομάδα νωρίτερα από ό,τι αναμενόταν. Το Φόρειν Όφις ανακοίνωσε ότι θα αναστείλει το Σύνταγμα και θα παραχωρήσει τον έλεγχο του εδάφους στον Κυβερνήτη Γκόρντον Γουέδερελ. Τον Μίσικ διαδέχθηκε στην πρωθυπουργία ο Γκάλμο Ουίλιαμς.

</doc>
<doc id="54376" url="https://el.wikipedia.org/wiki?curid=54376" title="Ομοιοκαταληξία">
Ομοιοκαταληξία

Ομοιοκαταληξία το χαρακτηριστικό δύο ή περισσότερων στίχων μιας στροφής να τελειώνουν με ομόηχες λέξεις ή συλλαβές.
Άρχισε να χρησιμοποιείται στην ποίηση κατά τούς Αλεξανδρινούς χρόνους. Όπως πολλοί από τους σύγχρονους ποιητές και οι αρχαίοι Έλληνες δεν είχαν ομοιοκαταληξίες στα ποιήματα τους, και επιπλέον το θεωρούσαν άσχημο, είχαν όμως μέτρο.
Η ομοιοκαταληξία λέγεται ακόμη και ρίμα και στην κα­θαρεύουσα την έλεγαν «ομοιοτέλευτον». Που τελειώνει δηλαδή κατά όμοιο τρόπο. 
Ποικιλία.
Υπάρχουν διάφορα είδη ομοιοκαταληξίας:
Όταν ο ήχος είναι ίδιος μόνο στο τελευταίο τονισμένο φωνήεν:
διψώ –στεγνό
Όταν περιλαμβάνει την τελευταία συλλαβή:
κοιτά -μετά
Όταν εκτείνεται και σε τμήμα της προηγούμενης συλλαβής:
δάση -χάσει
Όταν περιλαμβάνει δυο συλλαβές:
κεράσι - κοράσι
Όταν εκτείνεται και σε τμήμα της προ -προηγούμενης συλλαβής:
κύματα - σχήματα
Όταν περιλαμβάνει τρεις ολόκληρες συλλαβές:
σονέτα - χρύσωνέ τα
Λόγω του ότι η ομοιοκαταληξία είναι φωνητικό φαινόμενο, η ορθογραφία έχει μηδενική σημασία.
Επιπλέον διάκριση της ομοιοκαταληξίας γίνεται ανάλογα με τον τόνο τής λέξεως πού ομοιοκαταληκτεί και διακρίνεται σε:
Οξύτονη : καρπό -νερό.
Παροξύτονη : κλάμα -γράμμα. π.χ. ""Είναι λάθος, είναι λάθος που σ΄ αγάπησα με πάθος / την καρδιά μου κατακρίνω, μα στην αγκαλιά σου σβύνω". (από λαϊκό τραγούδι)
Προπαροξύτονη : Ηπειρώτισσα -ρώτησα, π.χ. "Δεν πάω απόψε μέγαρο / θα μείνω με τον παίδαρο"" (από λαϊκό τραγούδι)
Άλλη διάκριση γίνεται σύμφωνα με τα ζεύγη ομοιοκαταληξίας των στίχων:
π.χ. καράβια πρωτοτάξιδα
δίχως κατάρτια, ξάρτια, μες στα πλάτια
της θάλασσας, που δέρνει-τα ακυβέρνητα (Μαλακάσης)
π.χ. πάρε φωτιά και κάψε με κι αντάμα με τη στάχτη μου
τ’ άχτι μου (Εφταλιώτης)
Συνήχηση.
Εκτός από την ομοιοκαταληξία στο τέλος τού στίχου, γίνεται η ρίμα να χρησιμοποιείται στον ίδιο στίχο και τότε ονομάζεται "συνήχηση".

</doc>
<doc id="54380" url="https://el.wikipedia.org/wiki?curid=54380" title="Γιώργος Κωνσταντίνου">
Γιώργος Κωνσταντίνου

Με το όνομα Γιώργος Κωνσταντίνου μπορεί να αναφερόμαστε:

</doc>
<doc id="54382" url="https://el.wikipedia.org/wiki?curid=54382" title="Φράξια Κόκκινος Στρατός">
Φράξια Κόκκινος Στρατός

Η Φράξια Κόκκινος Στρατός (γερμ. "Rote Armee Fraktion", συντμ. RAF), γνωστή στα ΜΜΕ και ως Ομάδα Μπάαντερ-Μάινχοφ, ήταν ακροαριστερή οργάνωση που διεξήγαγε αντάρτικο πόλεων και έδρασε στη Δυτική Γερμανία. Ιδρύθηκε από τους Αντρέας Μπάαντερ ("Andreas Baader"), Γκούντρουν Έσλιν ("Gudrun Ensslin"), Χορστ Μάλερ ("Horst Mahler"), Ουλρίκε Μάινχοφ ("Ulrike Meinhof"), Ίρμγκαρντ Μέλερ ("Irmgard Möller") και άλλους το 1970. Η οργάνωση με ανακοίνωσή της τερμάτισε τη δράση της τον Μάρτιο του 1998, ενώ ήδη από το 1992 ήταν ουσιαστικά ανενεργή.
Ιστορία.
Η οργάνωση προήλθε σαν αντίδραση στην πολιτική κατάπνιξης και εξουδετέρωσης της εξωκοινοβουλευτικής αριστεράς από το γερμανικό κράτος, υιοθέτησε αρχές του λεγόμενου "αντάρτικου των πόλεων" και κήρυξε τον ένοπλο αγώνα για την εξουδετέρωση του "καπιταλιστικού" και "ιμπεριαλιστικού" κρατικού μηχανισμού στη Δυτική Γερμανία. 
Σχηματισμός.
Ιδρυτικές φυσιογνωμίες της οργάνωσης είναι ο Αντρέας Μπάαντερ (1943-1977), η φίλη του Γκούντρουν Ένσλιν (1940-1977) και η δημοσιογράφος Ουλρίκε Μάινχοφ (1934-1976). 
Ο Μπάαντερ και η Έσλιν είχαν τιμωρηθεί με τριετή φυλάκιση, μαζί με τους Τόρβαλντ Προλ και Χορστ Ζένλαϊν για τον εμπρησμό των πολυκαταστημάτων Σνάιντερ και Κάουφχοφ στην Φρανκφούρτη στις 2 Απριλίου του 1968. Ύστερα από τρεις ημέρες η αστυνομία συνέλαβε τους εμπρηστές. Όλοι τους ήταν οπαδοί της "εξωκοινοβουλευτικής αντιπολίτευσης". "Η σημερινή μορφή πάλης των φοιτητών δεν έφερε καμία αλλαγή. Γι' αυτό και εμείς κάναμε το πρώτο βήμα από τη διαμαρτυρία στην αντίσταση", δήλωσαν οι εμπρηστές, εξηγώντας ότι μετά το θάνατο του φοιτητή Μπένο Όνεζοργκ στις 2 Ιουνίου του 1967, στους κύκλους της "εξωκοινοβουλευτικής αντιπολίτευσης" γινόταν συζήτηση για ανάληψη δράσης κατά του κράτους. ""Διαπιστώθηκε", συνέχισαν, "ότι ο θάνατος των 322 στο πολυκατάστημα των Βρυξελλών, που πυρπολήθηκε στις 22 Μαΐου του 1967, συγκινεί περισσότερο τους Δυτικογερμανούς από το θάνατο χιλιάδων ανθρώπων στο Βιετνάμ. Κάτι πρέπει να γίνει"". Ο Αντρέας Μπάαντερ, 25 χρόνων, δημοσιογράφος, η Γκούντρουν Ένσλιν, 28 χρόνων, φοιτήτρια των Γερμανικών Σπουδών, ο Τόρβαλντ Προλ, 27 χρόνων, σκηνοθέτης και φοιτητής, και ο Χορστ Ζένλαϊν, 26 χρόνων, ηθοποιός, καταδικάστηκαν τον επόμενο χρόνο σε μικρές ποινές φυλάκισης. Ασκώντας έφεση απελευθερώθηκαν, αλλά όταν η έφεσή τους δεν έγινε δεκτή διέφυγαν στη Γαλλία. Μετά από λίγους μήνες επέστρεψαν στη Γερμανία όπου ο Μπάαντερ συλλήφθηκε και φυλακίστηκε τον Απρίλιο του 1969.
Στις 14 Μαΐου του 1970 ο Αντρέας Μπάαντερ οδηγήθηκε από τις φυλακές του Δυτικού Βερολίνου στο Ινστιτούτο Κοινωνικών Ερευνών. Εκεί τον περίμενε η φίλη, συνάδελφος και συναγωνίστριά του, Ουλρίκε Μάινχοφ. Άρχισαν να συζητούν τις λεπτομέρειες και το υλικό του βιβλίου που σκόπευαν να συγγράψουν, όταν γύρω στις 11:00 όρμησαν στο Ινστιτούτο δύο ένοπλοι κουκουλοφόροι. Ο υπεύθυνος κοινωνικών υποθέσεων του Ινστιτούτου, που προσπάθησε να τους εμποδίσει, γαζώθηκε από τις σφαίρες και τραυματίστηκε σοβαρά ενώ ελαφρότερα τραυματίστηκαν οι δύο δικαστικοί υπάλληλοι που συνόδευαν τον Μπάαντερ. Μαζί με δύο γυναίκες, που περίμεναν στο εσωτερικό του κτιρίου, οι δύο ένοπλοι κατευθύνθηκαν προς το σπουδαστήριο, ρίχνοντας ταυτόχρονα δακρυγόνα. Στη σύγχυση που επικράτησε ο Μπάαντερ και η Μάινχοφ βρήκαν την ευκαιρία και πήδηξαν από το παράθυρο και λίγο αργότερα τους ακολούθησαν οι τέσσερις συντελεστές της απόδρασης. Η αστυνομία εξαπέλυσε ανθρωποκυνηγητό σε ολόκληρη την πόλη, οι έρευνες όμως αποδεικνύονταν μάταιες. Δίνοντας πλέον το στίγμα του φορέα ένοπλης πάλης κατά του κράτους, ο Μπάαντερ, η Μάινχοφ και η φίλη τους Γκούντρουν Ένσλιν, όλοι προερχόμενοι από κύκλους της εξωκοινοβουλευτικής Αριστεράς και της Σοσιαλιστικής Φοιτητικής Ένωσης, διέφυγαν στο εξωτερικό με προορισμό τα παλαιστινιακά στρατόπεδα εκπαίδευσης στην Ιορδανία. 
Ο Μπάαντερ εκεί επιβλήθηκε ως ο «φυσικός» αρχηγός της οργάνωσης και επιστρέφοντας, ανακοίνωσαν το σχηματισμό της οργάνωσης την οποία ονόμασαν Φράξια Κόκκινος Στρατός (γερμανικά "Rote Armee Fraktion", συντμ. RAF) ως απομίμηση του Ιαπωνικού Κόκκινου Στρατού ή μάλλον ως φόρος τιμής στον Κόκκινο Στρατό.
Η ομάδα, γνωστή τα αμέσως επόμενα χρόνια ως "ομάδα Μπάαντερ-Μάινχοφ" εντοπίστηκε και πάλι στη Γερμανία, στις 29 Σεπτεμβρίου όταν λήστευσε τρεις τράπεζες στο Δυτικό Βερολίνο, για τη "χρηματοδότηση του ένοπλου αγώνα". Στις 8 Οκτωβρίου, η αστυνομία του Δυτικού Βερολίνου πληροφορήθηκε με ανώνυμο τηλεφώνημα ότι στην οδό Κνέζεμπεκ 89 επρόκειτο να συναντηθούν το απόγευμα ο Μπάαντερ, η Ένσλιν και ο γνωστός στις αρχές συνήγορος των αριστεριστών, δικηγόρος Χορστ Μάλερ. Η αστυνομία έστησε ενέδρα και συνέλαβε την Μπριγκίτε Άσντονκ και την Ίνγκριντ Σούμπερτ, η οποία καταζητείτο μετά την απόδραση του Μπάαντερ. Ύστερα από λίγη ώρα ένας άνδρας χτύπησε το κουδούνι της εξώπορτας. Στους αστυνομικούς έδωσε το όνομα Λιντάου. Όταν του έβγαλαν την περούκα, ο Μάλερ αρκέστηκε σε ένα ειρωνικό χαμόγελο και παραδόθηκε χωρίς αντίσταση, λέγοντας σαρκαστικά: "Συγχαρητήρια, κύριοι". Ο Μάλερ, η Σούμπερτ και μία τρίτη κοπέλα, η Ιρένε Γκέργκενς δικάστηκαν την άνοιξη του 1971 με την κατηγορία της συμμετοχής στην απόδραση του Αντρέας Μπάαντερ, στην οποία συμμετείχε και ο Γκέοργκ Φόιχτ, γνωστό μετέπειτα στέλεχος της Φράξιας Κόκκινος Στρατός.
Δράση.
Το 1970-1971 διάφορες ένοπλες ενέργειες (ληστείες τραπεζών, κλοπή σφραγίδων από δημόσια κτίρια, επιθέσεις σε εγκαταστάσεις της αστυνομίας) αποδίδονται στη "συμμορία Μπάαντερ-Μάινχοφ", που παρουσιάζεται έτσι σαν το "κέντρο" της ένοπλης ακροαριστεράς. Ενώ το 1972 η ΡΑΦ κάνει βομβιστική επίθεση στο γενικό αρχηγείο των αμερικανικών δυνάμεων κατοχής στη Φραγκφούρτη όπου ένας συνταγματάρχης σκοτώνεται. Ακολουθούν και άλλες εγκληματικές ενέργειες που στοιχίζουν τη ζωή σε μέλη της οργάνωσης και σε ανθρώπους κρατικών υπηρεσιών (συνολικά 69, από τους οποίους οι 28 ήταν μέλη της οργάνωσης). 
Σύλληψη και θάνατος των μελών της πρώτης γενιάς.
Ουσιαστικά η δράση της πρώτης γενιάς της ΡΑΦ έληξε με τη σύλληψη και το θάνατο των ηγετών της (Μπάαντερ, Ένσλιν και Ράσπε) στη φυλακή του Σταμχάιμ το 1977. Οι συνθήκες απομόνωσης στις οποίες κρατούνταν είχαν προκαλέσει το ενδιαφέρον της κοινής γνώμης, αλλά, παρά τις σχετικές κατηγορίες, δεν παρουσιάστηκαν στοιχεία που να επιβεβαιώνουν ότι ήταν απάνθρωπες. Τους επισκέφθηκε και ο Γάλλος φιλόσοφος Ζαν-Πωλ Σαρτρ. Ο θάνατός τους έδωσε λαβή για πολλές θεωρίες. Σύμφωνα με τις αρχές αποδόθηκε σε αυτοκτονία, όμως άλλες πηγές υπέθεσαν σκόπιμη εκγληματική ενέργεια από το κράτος και τις γερμανικές μυστικές υπηρεσίες. Χαρακτηριστική είναι η μορφή της Ούλρικε Μάινχοφ. Συνελήφθη στις 15 Ιουνίου 1972 και καταδικάστηκε στις 29 Νοεμβρίου 1974 σε οκτώ χρόνια φυλάκιση για την βομβιστική επίθεση στο κεντρικό κτίριο του εκδοτικού οίκου Axel Springer (Αμβούργο, 1972). Στις 21 Μαΐου 1975 κατηγορήθηκε στη δίκη του Σταμχάιμ για τετραπλή ανθρωποκτονία. Πριν όμως καταδικαστεί, βρέθηκε κρεμασμένη στο κελί της στις 9 Μαΐου 1976. Η απόδοση του θανάτου της σε αυτοκτονία αμφισβητείται από μερικούς έως και σήμερα, αλλά δεν έχει ως τώρα παρουσιαστεί κανένα στοιχείο που να ανατρέπει την επίσημη εκδοχή. Διεθνής επιτροπή από επιστήμονες και δημοσιογράφους προσπάθησε να διαλευκάνει τις συνθήκες του θανάτου της, όμως το γερμανικό κράτος δεν της αναγνώρισε δικαίωμα έρευνας. Η επιτροπή, στηριζόμενη στα επίσημα έγγραφα κατέληξε ότι η Μάινχοφ είχε πεθάνει πριν απαγχονιστεί, το πόρισμά της είναι όμως αμφισβητούμενο.

</doc>
<doc id="54383" url="https://el.wikipedia.org/wiki?curid=54383" title="ΡΑΦ (αποσαφήνιση)">
ΡΑΦ (αποσαφήνιση)



</doc>
<doc id="54384" url="https://el.wikipedia.org/wiki?curid=54384" title="Κινητό Τηλέφωνο">
Κινητό Τηλέφωνο



</doc>
<doc id="54385" url="https://el.wikipedia.org/wiki?curid=54385" title="RAF">
RAF



</doc>
<doc id="54386" url="https://el.wikipedia.org/wiki?curid=54386" title="ΡΑΦ">
ΡΑΦ



</doc>
<doc id="54387" url="https://el.wikipedia.org/wiki?curid=54387" title="Ομάδα Μπάαντερ-Μάινχοφ">
Ομάδα Μπάαντερ-Μάινχοφ



</doc>
<doc id="54390" url="https://el.wikipedia.org/wiki?curid=54390" title="RAF (αποσαφήνιση)">
RAF (αποσαφήνιση)

Η συντομογραφία RAF ή ΡΑΦ μπορεί να αναφέρεται:

</doc>
<doc id="54395" url="https://el.wikipedia.org/wiki?curid=54395" title="Αιολική ενέργεια">
Αιολική ενέργεια

Αιολική ενέργεια ονομάζεται η ενέργεια που παράγεται από την εκμετάλλευση του ανέμου. Η ενέργεια αυτή χαρακτηρίζεται "ήπια μορφή ενέργειας" και περιλαμβάνεται στις "καθαρές" πηγές, όπως συνηθίζονται να λέγονται οι πηγές ενέργειας που δεν εκπέμπουν ή δεν προκαλούν ρύπους. Η αρχαιότερη μορφή εκμετάλλευσης της αιολικής ενέργειας ήταν τα ιστία (πανιά) των πρώτων ιστιοφόρων και πολύ αργότερα οι ανεμόμυλοι στην ξηρά. Ονομάζεται αιολική γιατί στην ελληνική μυθολογία ο Αίολος ήταν ο θεός του ανέμου. 
Η αιολική ενέργεια είναι μια βιώσιμη και ανανεώσιμη ενέργεια και έχει πολύ μικρότερο αντίκτυπο στο περιβάλλον σε σύγκριση με την καύση ορυκτών καυσίμων, γι' αυτό αποτελεί σήμερα μια ελκυστική λύση στο πρόβλημα της ηλεκτροπαραγωγής. Το «καύσιμο» της είναι άφθονο, αποκεντρωμένο και δωρεάν. Δεν εκλύονται αέρια και άλλοι ρύποι, και οι επιπτώσεις στο περιβάλλον είναι μικρές σε σύγκριση με τα εργοστάσια ηλεκτροπαραγωγής από συμβατικά καύσιμα. Επίσης, τα οικονομικά οφέλη μιας περιοχής από την ανάπτυξη της αιολικής βιομηχανίας είναι αξιοσημείωτα.
Ο άνεμος είναι μια διακοπτόμενη πηγή ενέργειας, η οποία δεν μπορεί να παράγει ηλεκτρισμό ούτε να αποστέλλεται κατόπιν ζήτησης. Παρέχει επίσης μεταβλητή ισχύ, η οποία είναι σταθερή συνολικά από έτος σε έτος, χωρίς δηλαδή σημαντικές διακυμάνσεις αλλά ποικίλλει σε μικρότερα χρονικά διαστήματα. Επομένως, πρέπει να χρησιμοποιείται μαζί με άλλες πηγές ηλεκτρικής ενέργειας ή να αποθηκεύεται με σκοπό την παροχή αξιόπιστης και συνεχούς τροφοδοσίας. Όταν αυξάνεται το ποσοστό της αιολικής ενέργειας σε μια περιοχή, απαιτούνται συμβατικές πηγές ενέργειας για την υποστήριξη (όπως η ενέργεια από ορυκτά καύσιμα και η πυρηνική ενέργεια). Για να μπορέσει να λειτουργήσει όμως ένα τέτοιο δίκτυο, ενδέχεται να χρειάζεται αναβάθμιση. Αυτή η αναβάθμιση μπορεί να επιτευχθεί με τεχνικές διαχείρισης ισχύος, όπως είναι η ύπαρξη πηγών τροφοδοσίας, η υδροηλεκτρική ενέργεια, η πλεονάζουσα χωρητικότητα, οι γεωγραφικά κατανεμημένοι στρόβιλοι, η εξαγωγή και εισαγωγή ισχύος σε γειτονικές περιοχές, η αποθήκευση ενέργειας ή ακόμα και η μείωση της ζήτησης όταν η παραγωγή αιολικής ενέργειας είναι χαμηλή. Σημαντική βοήθεια προσφέρει η πρόγνωση του καιρού, η οποία επιτρέπει στο δίκτυο ηλεκτρικής ενέργειας να προετοιμαστεί για τις προβλέψιμες διακυμάνσεις που συμβαίνουν στην παραγωγή.
Ιστορία.
Η αιολική ενέργεια έχει χρησιμοποιηθεί για όσο διάστημα οι άνθρωποι έβαζαν πανιά στον άνεμο. Ο Codex του (βασιλείς 1792 - 1750 π.Χ.) ανέφερε ήδη ανεμόμυλους για την παραγωγή μηχανικής ενέργειας. Ανεμοκίνητα μηχανήματα που χρησιμοποιούνται για την άλεση σιτηρών και άντλησης νερού, του ανεμόμυλου και της αντλίας αέρα, αναπτύχθηκαν μέχρι τον 9ο αιώνα στις περιοχές που βρίσκονται τώρα Ιράν, Αφγανιστάν και Πακιστάν. Οι αντλίες με αιολική ενέργεια αποστράγγιζαν μεγάλες εκτάσεις της Ολλανδίας ενώ σε άνυδρες περιοχές όπως η αμερικανική δύση ή την Αυστραλία, οι αντλίες ανέμου παρείχαν νερό για κτηνοτροφία και ατμομηχανές.
Ο πρώτος ανεμόμυλος που χρησιμοποιήθηκε για την παραγωγή ηλεκτρικής ενέργειας κατασκευάστηκε στη Σκωτία τον Ιούλιο του 1887 από τον καθηγητή από το της Γλασκόβης. Η ύψους 10 μέτρων ανεμογεννήτρια τοποθετήθηκε στον κήπο του εξοχικού σπιτιού του Blyth στο Marykirk και χρησιμοποιήθηκε για τη φόρτιση των συσσωρευτών που ανέπτυξε ο Γάλλος Camille Alphonse Faure, για την τροφοδοσία του φωτισμού στο εξοχικό του, καθιστώντας έτσι το πρώτο σπίτι στον κόσμο που τροφοδοτείται με ηλεκτρική ενέργεια από αιολική ενέργεια. Ο Blyth προσέφερε την πλεονασματική ηλεκτρική ενέργεια στους κατοίκους της Marykirk για το φωτισμό του κεντρικού δρόμου, ωστόσο εκείνοι απέρριψαν την προσφορά καθώς πίστευαν ότι η ηλεκτρική ενέργεια ήταν «το έργο του διαβόλου». Αν και αργότερα ο Blyth δημιούργησε μια ανεμογεννήτρια για την παροχή ηλεκτρικής ενέργειας έκτακτης ανάγκης στο τοπικό , ιατρείο του Montrose, η εφεύρεση δεν χρησιμοποιήθηκε ποτέ πραγματικά καθώς η τεχνολογία δεν θεωρήθηκε οικονομικά βιώσιμη.
Πέρα από τον Ατλαντικό, στο Κλίβελαντ του Οχάιο, σχεδιάστηκε και κατασκευάστηκε ένα μεγαλύτερο και βαρύτερο μηχάνημα το χειμώνα του 1887-1888 από τον . Αυτό κατασκευάστηκε από την εταιρεία μηχανικής του στο σπίτι του και λειτούργησε από το 1886 έως το 1900. Η ανεμογεννήτρια Brush είχε ρότορα διαμέτρου 17 μέτρων και τοποθετήθηκε σε πύργο 18 μέτρων, ενώ ζύγιζε 3,6 τόνους. Παρόλο που είναι μεγαλύτερο από τα σημερινά πρότυπα, το μηχάνημα τροφοδοτήθηκε από γεννήτρια των 12 kW. Το συνδεδεμένο δυναμό χρησιμοποιήθηκε είτε για τη φόρτιση μιας συστοιχίας μπαταριών είτε για τη λειτουργία έως και 100 λαμπτήρων πυρακτώσεως, τριών λαμπτήρων τόξου και διάφορων κινητήρων στο εργαστήριο του Brush.
Με την ανάπτυξη της ηλεκτρικής ενέργειας, η αιολική ενέργεια βρήκε νέες εφαρμογές σε φωτισμό κτιρίων που απέχουν από την κεντρικά παραγόμενη ενέργεια. Καθ’ όλη τη διάρκεια του 20ου αιώνα, παράλληλα μονοπάτια ανέπτυξαν μικρούς αιολικούς σταθμούς κατάλληλους για αγροκτήματα ή κατοικίες. Η πετρελαϊκή κρίση του 1973 πυροδότησε την έρευνα στη Δανία και τις Ηνωμένες Πολιτείες που οδήγησε σε μεγαλύτερες ανεμογεννήτριες καλύτερων αποδόσεων που θα μπορούσαν να συνδεθούν με ηλεκτρικά δίκτυα για απομακρυσμένη χρήση ισχύος. Μέχρι το 2008, η εγκατεστημένη χωρητικότητα των ΗΠΑ είχε φτάσει τα 25,4 GW και το 2012 η εγκατεστημένη χωρητικότητα ήταν 60 GW. Σήμερα, οι ανεμογεννήτριες λειτουργούν σε κάθε εύρος μεγέθους μεταξύ μικροσκοπικών σταθμών για φόρτιση μπαταρίας σε απομονωμένες κατοικίες, έως και υπεράκτια αιολικά πάρκα μεγέθους σχεδόν GW που παρέχουν ηλεκτρική ενέργεια σε εθνικά ηλεκτρικά δίκτυα.
Βασικές Αρχές.
Η αιολική ενέργεια είναι η κινητική ενέργεια του αέρα σε κίνηση. Η συνολική αιολική ενέργεια που ρέει μέσω μιας φανταστικής επιφάνειας με εμβαδόν Α κατά τη διάρκεια του χρόνου είναι:
formula_1
όπου ρ είναι η πυκνότητα του αέρα, v είναι η ταχύτητα του ανέμου, Avt είναι ο όγκος του αέρα που διέρχεται από το Α (ο οποίος θεωρείται κάθετος προς την κατεύθυνση του ανέμου). Επομένως, το Avtρ είναι η μάζα που διέρχεται από το "Α". ½ ρv^2 είναι η κινητική ενέργεια του κινούμενου αέρα ανά μονάδα όγκου.
Η ισχύς είναι ενέργεια ανά μονάδα χρόνου, οπότε η ισχύς της αιολικής ενέργειας μέσω μιας επιφάνειας Α (π.χ. την περιοχή του ρότορα μιας ανεμογεννήτριας) είναι:
formula_2
Η αιολική ενέργεια ενός ρεύματος αέρα είναι επομένως ανάλογη με τον κύβο της ταχύτητας του ανέμου, δηλαδή η διαθέσιμη ισχύς οκταπλασιάζεται όταν η ταχύτητα του ανέμου διπλασιάζεται. Οι ανεμογεννήτριες για ηλεκτρική ισχύ στο δίκτυο, επομένως, πρέπει να είναι ιδιαίτερα αποδοτικές σε μεγαλύτερες ταχύτητες ανέμου.
Μέσω της αξιολόγησης των αιολικών πόρων είναι δυνατή η παροχή εκτιμήσεων του αιολικού δυναμικού σε παγκόσμιο επίπεδο, ανά χώρα ή περιοχή ή για έναν συγκεκριμένο μέρος. Μια παγκόσμια αξιολόγηση του δυναμικού αιολικής ενέργειας είναι διαθέσιμη μέσω του Παγκόσμιου Άτλαντα Αιολικής που παρέχεται από το Τεχνικό Πανεπιστήμιο της Δανίας σε συνεργασία με την Παγκόσμια Τράπεζα. Σε αντίθεση με τους «στατικούς» ατλαντικούς πόρους που εκτιμούν τη μέση ταχύτητα της ταχύτητας του ανέμου και την πυκνότητα ισχύος σε πολλά χρόνια, εργαλεία όπως το Renewables.ninja παρέχουν προσομοιώσεις ταχύτητας και εξόδου ισχύος που ποικίλουν από διαφορετικά μοντέλα ανεμογεννητριών σε ωριαία ανάλυση. Πιο αναλυτικές εκτιμήσεις του δυναμικού αιολικών πόρων μπορούν να ληφθούν από εξειδικευμένους εμπορικούς παρόχους, ενώ πολλοί από τους μεγαλύτερους αιολικούς προγραμματιστές δουλεύουν πάνω στη μοντελοποίηση εσωτερικών χώρων.
Η συνολική ποσότητα οικονομικώς εκμεταλλεύσιμης ισχύος που διατίθεται από τον άνεμο είναι πολύ μεγαλύτερη από την τρέχουσα ανθρώπινη χρήση από όλες τις πηγές. Ο Axel Kleidon του Ινστιτούτου Max Planck στη Γερμανία, πραγματοποίησε έναν υπολογισμό «»(από πάνω προς τα κάτω) σχετικά με το πόση αιολική ενέργεια υπάρχει, ξεκινώντας από την εισερχόμενη ηλιακή ακτινοβολία που οδηγεί τους ανέμους δημιουργώντας διαφορές θερμοκρασίας στην ατμόσφαιρα. Κατέληξε στο συμπέρασμα ότι κάπου μεταξύ 18 TW και 68 TW θα μπορούσε να χρησιμοποιηθεί.
Παραγωγή Αιολικής Ενέργειας.
Η παγκόσμια χωρητικότητα αιολικής ενέργειας τετραπλασιάστηκε μεταξύ του 2000 και του 2006. Η βιομηχανία αιολικής ενέργειας έθεσε νέα ρεκόρ το 2014, όταν εγκαταστάθηκαν περισσότερα από 50 GW νέας χωρητικότητας. Ένα άλλο πρωτοποριακό γεγονός που σημειώθηκε το 2015, ήταν η κατά 22% ετήσια αύξηση της αγοράς, με αποτέλεσμα αυτή να ξεπεράσει το όριο των 60 GW. Το 2015, σχεδόν το ήμισυ του συνόλου της νέας αιολικής ενέργειας προστέθηκε εκτός των παραδοσιακών αγορών στην Ευρώπη και τη Βόρεια Αμερική. Αυτό οφείλεται σε μεγάλο βαθμό σε νέες κατασκευές στην Κίνα και την Ινδία. Τα στοιχεία του Παγκόσμιου Συμβουλίου Αιολικής Ενέργειας () δείχνουν ότι το 2015 σημείωσε αύξηση της εγκατεστημένης χωρητικότητας άνω των 63 GW, αυξάνοντας τη συνολική εγκατεστημένη χωρητικότητα αιολικής ενέργειας σε 432,9 GW, από 74 GW το 2006. Όσον αφορά την οικονομική αξία, ο τομέας της αιολικής ενέργειας έχει γίνει ένας από τους σημαντικότερους παράγοντες στις ενέργειας, με τις συνολικές επενδύσεις να φτάνουν τα 329 δισεκατομμύρια δολάρια ΗΠΑ (296,6 δισεκατομμύρια ευρώ), αύξηση 4% σε σχέση με το 2014. Αν και η βιομηχανία αιολικής ενέργειας επηρεάστηκε από την παγκόσμια οικονομική κρίση το 2009 και το 2010, η GWEC προβλέπει ότι η εγκατεστημένη ισχύς της αιολικής ενέργειας θα είναι 792,1 GW έως το τέλος του 2020 και 4.042 GW μέχρι το τέλος του 2050. Αυτή η αύξηση της χρήσης της αιολικής ενέργειας συνοδεύεται από χαμηλές τιμές για την επικείμενη ανανεώσιμη ηλεκτρική ενέργεια. Σε ορισμένες περιπτώσεις, η χερσαία αιολική ενέργεια είναι ήδη η φθηνότερη επιλογή παραγωγής ηλεκτρικής ενέργειας και το κόστος συνεχίζει να μειώνεται. Στην Ευρωπαϊκή Ένωση το 2015, το 44% όλων των νέων δυνατοτήτων παραγωγής ήταν αιολική ενέργεια. ενώ την ίδια περίοδο μειώθηκε η καθαρή ισχύς ορυκτών καυσίμων.
Δεδομένου ότι η ταχύτητα του ανέμου δεν είναι σταθερή, η ετήσια παραγωγή ενέργειας ενός αιολικού πάρκου δεν είναι ποτέ όσο το άθροισμα των ονομαστικών επιδόσεων γεννήτριας πολλαπλασιασμένο επί το σύνολο των ωρών σε ένα χρόνο. Ο λόγος της πραγματικής παραγωγικότητας σε ένα έτος προς αυτό το θεωρητικό μέγιστο ονομάζεται συντελεστής χωρητικότητας. Οι τυπικοί συντελεστές χωρητικότητας είναι 15-50%. Οι τιμές στο άνω άκρο του εύρους επιτυγχάνονται σε ευνοϊκές τοποθεσίες και οφείλονται σε βελτιώσεις σχεδιασμού ανεμογεννητριών. Πρακτικά, οι εκτιμήσεις των συντελεστών χωρητικότητας για εγκαταστάσεις αιολικής ενέργειας κυμαίνονται από 35% έως 44%.Σε αντίθεση με τις μονάδες παραγωγής καυσίμων, ο συντελεστής χωρητικότητας επηρεάζεται από διάφορες παραμέτρους, συμπεριλαμβανομένης της μεταβλητότητας του ανέμου στην τοποθεσία και του μεγέθους της γεννήτριας σε σχέση με την περιοχή σάρωσης του στροβίλου. Μια μικρή γεννήτρια θα είναι φθηνότερη και θα επιτυγχάνει υψηλότερο συντελεστή χωρητικότητας, αλλά θα παράγει λιγότερη ηλεκτρική ισχύ (και συνεπώς μικρότερο κέρδος) σε υψηλούς ανέμους. Αντίθετα, μια μεγάλη γεννήτρια θα κόστιζε περισσότερο, αλλά θα παράγει λίγη επιπλέον ισχύ και, ανάλογα με τον τύπο, μπορεί να σταματήσει με χαμηλή ταχύτητα ανέμου. Έτσι θα επιδιωκόταν ένας βέλτιστος συντελεστής χωρητικότητας περίπου 40-50%.Μια μελέτη του 2008 που εκδόθηκε από το Υπουργείο Ενέργειας των ΗΠΑ σημείωσε ότι ο συντελεστής χωρητικότητας των νέων αιολικών εγκαταστάσεων αυξανόταν καθώς η τεχνολογία βελτιωνόταν και προέβλεψε περιθώριο για ακόμα περαιτέρω βελτιώσεις στους μελλοντικούς συντελεστές. Το 2010, το τμήμα υπολόγισε ότι ο συντελεστής χωρητικότητας των νέων ανεμογεννητριών ήταν 45%. Ο ετήσιος μέσος συντελεστής χωρητικότητας για την παραγωγή ανέμου στις ΗΠΑ κυμάνθηκε μεταξύ 29,8% και 34% κατά την περίοδο 2010-2015.Το 2018, η παγκόσμια χωρητικότητα αιολικής ενέργειας αυξήθηκε κατά 9,6% σε 591 GW και η ετήσια παραγωγή αιολικής ενέργειας αυξήθηκε κατά 10%, φτάνοντας το 4,8% της παγκόσμιας χρήσης ηλεκτρικής ενέργειας και παρέχοντας το 14% της ηλεκτρικής ενέργειας στην Ευρωπαϊκή Ένωση.
Η συνεισφορά αιολικής ενέργειας είναι το κλάσμα της ενέργειας που παράγεται από τον άνεμο σε σύγκριση με τη συνολική παραγωγή ενέργειας. Η συνεισφορά της αιολικής ενέργειας στην παγκόσμια χρήση ηλεκτρικής ενέργειας στο τέλος του 2018 ήταν 4,8%, από 3,5% το 2015. Η Δανία είναι η χώρα με την υψηλότερη συνεισφορά, αφού το 43,4% της καταναλισκόμενης ηλεκτρικής ενέργειας της παράγεται από αιολική ενέργεια. Τουλάχιστον 83 άλλες χώρες χρησιμοποιούν την αιολική ενέργεια για να τροφοδοτήσουν τα ηλεκτρικά τους δίκτυα.
Μεταβλητότητα και Προβλεψιμότητα.
Η ηλεκτρική ενέργεια που παράγεται από την αιολική ενέργεια μπορεί να είναι εξαιρετικά μεταβλητή σε διαφορετικά χρονικά διαστήματα: ωριαία, καθημερινή ή εποχιακή. Υπάρχει επίσης ετήσια διακύμανση, αλλά δεν είναι τόσο σημαντική. Επειδή η στιγμιαία ηλεκτρική παραγωγή και κατανάλωση πρέπει να παραμείνουν σε ισορροπία για τη διατήρηση της σταθερότητας του δικτύου, αυτή η μεταβλητότητα μπορεί να παρουσιάσει σημαντικές προκλήσεις για την ενσωμάτωση μεγάλων ποσοτήτων αιολικής ενέργειας σε ένα σύστημα δικτύου. Ο διακοπτόμενος χρόνος και η μεταβλητότητα της παραγωγής αιολικής ενέργειας μπορούν να αυξήσουν το κόστος ρύθμισης, το σταδιακό αποθεματικό λειτουργίας και σε ακραίες περιπτώσεις θα μπορούσαν να μεταβάλλουν την ενεργειακή ζήτηση της περιοχής. Οι διακυμάνσεις στο φορτίο και το περιθώριο αστοχίας μεγάλων μονάδων παραγωγής ορυκτών καυσίμων απαιτούν λειτουργική εφεδρική χωρητικότητα, η οποία μπορεί να αυξηθεί για να αντισταθμίσει τη μεταβλητότητα της παραγωγής ανέμου. Η αιολική ενέργεια είναι μεταβλητή και κατά τις περιόδους χαμηλού ανέμου πρέπει να αντικατασταθεί από άλλες πηγές ισχύος. Αν και τα δίκτυα μεταφοράς σήμερα αντιμετωπίζουν διακοπές ρεύματος και καθημερινές αλλαγές στην ηλεκτρική ζήτηση, καταφέρνουν να ανταποκριθούν στις απαιτήσεις του δικτύου χωρίς διακοπές. Ωστόσο, η μεταβλητότητα των διαλείπων πηγών ενέργειας όπως η αιολική ενέργεια είναι συχνότερη με αποτέλεσμα να μπορεί να ανταποκριθεί μόνο μέχρι το 95% του χρόνου λειτουργίας.
Η ηλιακή ενέργεια τείνει να είναι συμπληρωματική του ανέμου. Σε καθημερινές έως εβδομαδιαίες χρονικές κλίμακες, οι περιοχές υψηλής πίεσης τείνουν να φέρουν καθαρό ουρανό και άνεμους χαμηλής έντασης, ενώ οι περιοχές χαμηλής πίεσης τείνουν να είναι πιο ανεμώδεις και νεφελώδεις. Σε εποχιακά χρονικά διαστήματα, η ηλιακή ενέργεια κορυφώνεται το καλοκαίρι, ενώ σε πολλές περιοχές η αιολική ενέργεια είναι χαμηλότερη το καλοκαίρι και υψηλότερη το χειμώνα. Έτσι, η εποχιακή διακύμανση της αιολικής και ηλιακής ενέργειας τείνει να ακυρώσει η μια την άλλη κατά κάποιον τρόπο. Παρότι χρησιμοποιούνται μέθοδοι πρόβλεψης αιολικής ενέργειας, η προβλεψιμότητα οποιουδήποτε συγκεκριμένου αιολικού πάρκου είναι χαμηλή για βραχυπρόθεσμη λειτουργία. Για οποιαδήποτε γεννήτρια, υπάρχει πιθανότητα 80% ότι η έξοδος ανέμου θα αλλάξει λιγότερο από 10% σε μια ώρα και 40% πιθανότητα ότι θα αλλάξει 10% ή περισσότερο σε 5 ώρες. Ωστόσο, μελέτες του Graham Sinden (2009) υποδηλώνουν ότι, στην πράξη, οι διαφορές σε χιλιάδες ανεμογεννήτριες, απλωμένες σε πολλές διαφορετικές τοποθεσίες και αιολικά καθεστώτα, εξομαλύνονται. Καθώς αυξάνεται η απόσταση μεταξύ των τοποθεσιών, μειώνεται η συσχέτιση μεταξύ των ταχυτήτων ανέμου που μετρήθηκαν σε αυτές τις τοποθεσίες. Έτσι, ενώ η έξοδος από έναν μόνο στρόβιλο μπορεί να ποικίλει πολύ και γρήγορα καθώς οι τοπικές ταχύτητες ανέμου ποικίλλουν, καθώς περισσότεροι στρόβιλοι συνδέονται σε πιο εκτεταμένες περιοχές, η μέση ισχύς εξόδου γίνεται λιγότερο μεταβλητή και πιο προβλέψιμη. Η αιολική ενέργεια δεν υφίσταται ποτέ μεγάλες τεχνικές βλάβες, καθώς οι αστοχίες μεμονωμένων ανεμογεννητριών δεν έχουν σχεδόν καμία επίδραση στη συνολική ισχύ, έτσι ώστε η κατανεμημένη αιολική ενέργεια να είναι αξιόπιστη και προβλέψιμη, ενώ οι συμβατικές γεννήτριες, αν και πολύ λιγότερο μεταβλητές , μπορεί να υποστούν μεγάλες απρόβλεπτες διακοπές λειτουργίας.
Σε συγκεκριμένες γεωγραφικές περιοχές, οι μέγιστες ταχύτητες ανέμου ενδέχεται να μην συμπίπτουν με τη μέγιστη ζήτηση ηλεκτρικής ενέργειας. Στις Ηνωμένες Πολιτείες της Καλιφόρνια και του Τέξας, για παράδειγμα, οι ζεστές μέρες το καλοκαίρι μπορεί να έχουν χαμηλή ταχύτητα ανέμου και υψηλή ηλεκτρική ζήτηση λόγω της χρήσης κλιματισμού. Ορισμένες επιχειρήσεις κοινής ωφέλειας επιδοτούν την αγορά γεωθερμικών αντλιών θερμότητας από τους πελάτες τους, για να μειώσουν τη ζήτηση ηλεκτρικής ενέργειας κατά τους καλοκαιρινούς μήνες, καθιστώντας τον κλιματισμό έως και 70% πιο αποδοτικό. Η ευρεία υιοθέτηση αυτής της τεχνολογίας θα μπορούσε να λύσει το πρόβλημα της ζήτησης ηλεκτρικής ενέργειας σε περιοχές με ζεστά καλοκαίρια και χαμηλούς καλοκαιρινούς ανέμους, δηλαδή σε περιοχές με περιορισμένη διαθεσιμότητα του ανέμου κατά το καλοκαίρι.
Ανεμογεννήτριες.
Η ανεμογεννήτρια είναι μια αιολική μηχανή που μετατρέπει τον άνεμο από κινητική ενέργεια σε ηλεκτρική ενέργεια. Η κατασκευή της αποτελείται από μία στήλη κάθετη προς το έδαφος και από μία τουρμπίνα στην κορυφή της. Μικρές ανεμογεννήτριες χρησιμοποιούνται για διάφορες εφαρμογές όπως η φόρτιση μπαταριών, για συμπληρωματική ενέργεια σε σκάφη και τροχόσπιτα ή για τροφοδοσία ρεύματος σε πινακίδες. Μεγαλύτερες ανεμογεννήτριες χρησιμοποιούνται για παροχή ρεύματος σε σπίτια. Πλήθος τέτοιων ανεμογεννητριών συγκροτούν τα αιολικά πάρκα, που αποτελούν ανανεώσιμη πηγή ενέργειας. Πολλές χώρες έχουν κατασκευάσει αιολικά πάρκα, με σκοπό τη μείωση εκπομπής ρυπογόνων ουσιών και την απεξάρτησή τους από τα ορυκτά καύσιμα. Μια εγκατάσταση ανεμογεννητριών αποτελείται από τα απαραίτητα συστήματα που απαιτούνται για την εκμετάλλευση της ενέργειας του ανέμου, τη μετατροπή της μηχανικής περιστροφής σε ηλεκτρική ενέργεια και άλλα συστήματα για την εκκίνηση, τη διακοπή και τον έλεγχο του στροβίλου.
Αποδοτικότητα.
Δεν μπορεί να χρησιμοποιηθεί όλη η αιολική ενέργεια για παραγωγή ενέργειας, αν και έχουν κατασκευαστεί ορισμένες μικρές ανεμογεννήτριες, σχεδιασμένες να λειτουργούν σε χαμηλές ταχύτητες ανέμου.
Οι ανεμογεννήτριες υπακούν στην αρχή διατήρησης της μάζας: η μάζα αέρα που εισέρχεται στην ανεμογεννήτρια θα πρέπει να είναι ίση με τη μάζα που εξέρχεται από αυτή. Σύμφωνα με το νόμο του Μπετζ, η μέγιστη αναλογία αιολικής/κινητικής ενέργειας είναι 16/27 (59,3%).
Η μέγιστη θεωρητική παραγωγή ενέργειας είναι 16/27 φορές την κινητική ενέργεια του ανέμου που περνά από τις παραγωγικές περιοχές της γεννήτριας. Συνεπώς, αν το εμβαδόν των περιοχών αυτών είναι Α και η ταχύτητα του ανέμου v, τότε η θεωρητική παραγωγή παραγωγής ενέργειας P δίνεται από τον τύπο:
όπου "ρ" είναι η πυκνότητα αέρα.
Καθώς ο αέρας παρέχεται δωρεάν (δεν έχει κάποιο κόστος), η αποδοτικότητα αέρα-ρότορα (συμπεριλαμβανομένου της τριβής των πτερυγίων) είναι μία από τις πολλές περιπτώσεις που επηρεάζουν την τελική τιμή της αιολικής ενέργειας. Περαιτέρω ανεπάρκειες, όπως απώλεια στο κιβώτιο ταχυτήτων ή της γεννήτριας και του μετατροπέα μπορούν να μειώσουν την παραγωγή ενέργειας της ανεμογεννήτριας. Για να προστατευθούν τα εξαρτήματα από αδικαιολόγητες φθορές, πολλές φορές η παραγόμενη ενέργεια διατηρείται σταθερά λίγο πάνω από την ονομαστική ταχύτητα λειτουργίας όσο η θεωρητική δύναμη της κινητικής ενέργειας υψώνεται στον κύβο, ώστε να επιτευχθεί περαιτέρω μείωση της θεωρητικής απόδοσης. Το 2001, η αποδοτικότητα των ανεμογεννητριών άγγιζε το 75-80% από το της δύναμης του ανέμου, σε σχέση με την εκτιμώμενη ταχύτητα λειτουργίας.
Η αποδοτικότητα αρχίζει να μειώνεται ελαφρώς με την πάροδο του χρόνου, λόγω φθοράς. Στη Δανία αναλύθηκαν 3.128 ανεμογεννήτριες άνω των 10 ετών όπου στις μισές δεν παρατηρήθηκε καμία πτώση της αποδοτικότητας, ενώ στις υπόλοιπες παρατηρήθηκε πτώση της τάξης του 1,2% ανά έτος. Οι ανεμογεννήτριες με κάθετο άξονα περιστροφής έχουν μικρότερη απόδοση σε σχέση με αυτές με οριζόντιο άξονα.
Κατασκευή - Υλικά και αντοχή.
Οι ανεμογεννήτριες είναι σχεδιασμένες, χρησιμοποιώντας μια σειρά από τεχνικές μοντελοποίησης, να εκμεταλλεύονται την αιολική ενέργεια που υπάρχει στην περιοχή. Η αεροδυναμική μοντελοποίηση χρησιμοποιείται για να καθοριστεί το βέλτιστο ύψος του πύργου, τα συστήματα ελέγχου, τον αριθμό και το σχήμα των λεπίδων. Οι ανεμογεννήτριες μετατρέπουν την ενέργεια του ανέμου σε ηλεκτρική ενέργεια. Οι συμβατικές ανεμογεννήτριες οριζοντίου άξονα μπορούν να χωριστούν σε τρία βασικά εξαρτήματα:
Μία ανεμογεννήτρια 1,5 MW (συχνός τύπος στις ΗΠΑ), έχει συνήθως ύψος 80 μέτρων. Ο ρότορας ζυγίζει 22.000 κιλά, ενώ η γεννήτρια, μαζί με τα υπόλοιπα εξαρτήματα ζυγίζει 52.000 κιλά. Ο πύργος αποτελείται από 26.000 κιλά χαλύβδινου οπλισμού και 190 κυβικά μέτρα σκυρόδεμα. Στη βάση, ο πύργος έχει 15 μέτρα διάμετρο, ενώ το τοίχωμα είναι 2,4 μέτρα παχύ. Ανάμεσα σε όλα τα συστήματα ανανεώσιμων πηγών ενέργειας, οι ανεμογεννήτριες έχουν την υψηλότερη αποτελεσματική ένταση σε σχέση με την επιφάνεια.
Τα υλικά που χρησιμοποιούνται συνήθως για τα πτερύγια των ανεμογεννητριών είναι σύνθετα, καθώς τείνουν να έχουν υψηλή ακαμψία, υψηλή αντοχή, υψηλή αντίσταση κόπωσης και χαμηλό βάρος. Χρησιμοποιούνται ρητίνες για την κατασκευή των εξαρτημάτων, συνήθως πολυεστέρα, ενώ για την ενίσχυση χρησιμοποιείται γυάλινες ίνες και ίνες άνθρακα. Η κατασκευή μπορεί να γίνει είτε με στρώσεις ινών είτε με έκχυση των ινών σε καλούπι. Καθώς η τιμή των γυάλινων ινών είναι το ένα δέκατο της τιμής των ινών άνθρακα, οι γυάλινες ίνες είναι το κυρίαρχο υλικό. Καθώς αυξάνεται ο ανταγωνισμός στον τομέα της αιολικής ενέργειας, οι επιχειρήσεις αναζητούν τρόπους ώστε τα σχέδια τους να είναι πιο αποδοτικά. Ένας τρόπος που αυξάνει την απόδοση της ανεμογεννήτριας είναι η αύξηση της διαμέτρου του ρότορα και, συνεπώς, των πτερυγίων. Μετασκευές σε ήδη υπάρχουσες ανεμογεννήτριες μετριάζουν τον κίνδυνο και τις ανάγκες επανασχεδιασμού. Με την ενσωμάτωση ινών άνθρακα στα ήδη υπάρχοντα πτερύγια, οι κατασκευαστές στοχεύουν στην αύξηση του μήκους των πτερυγίων χωρίς να αυξηθεί το συνολικό βάρος. Η μεγαλύτερη ακαμψία και η χαμηλότερη πυκνότητα σημαίνουν ελαφρύτερα πτερύγια που προσφέρουν ισοδύναμες επιδόσεις. Σε ανεμογεννήτριες 10MW, το μήκος των πτερυγίων φτάνει τα 100 μέτρα και ζυγίζει 50 τόνους αν είναι κατασκευασμένο από γυάλινες ίνες. Όμως αν συνδυαστούν με ίνες άνθρακα, τότε το βάρος μειώνεται περίπου 20-30% (15 τόνοι). Οι ιδιότητες των ινών άνθρακα δεν διαφέρουν πολύ από αυτές των γυάλινων ινών και ως εκ τούτου, είναι δυνατό να τις αντικαταστήσουν.
Τύποι Ανεμογεννητριών.
Οι ανεμογεννήτριες μπορεί να περιστρέφονται πάνω σε οριζόντιο ή κάθετο άξονα. Η πρώτη περίπτωση είναι η πιο συχνή αλλά και η πιο παλιά. Έχουν πτερύγια, πολλές φορές αποσπώμενα ή όχι. Οι ανεμογεννήτριες κάθετου άξονα παράγουν λιγότερη ενέργεια και είναι λιγότερο συχνές.
Οριζόντιος άξονας.
Οι ανεμογεννήτριες οριζοντίου άξονα (HAWT-horizontal-axis wind turbines) έχουν τοποθετημένους το ρότορα του άξονα και την ηλεκτρική γεννήτρια στην κορυφή ενός πύργου, στραμμένους προς την κατεύθυνση του ανέμου. Οι μικρές ανεμογεννήτριες κατευθύνονται από έναν ανεμοδείκτη, ενώ οι μεγαλύτερες χρησιμοποιούν έναν αισθητήρα και ένα βοηθητικό μοτέρ (σερβοκινητήρας) για να στραφούν προς την κατεύθυνση του ανέμου. Χρησιμοποιούν επίσης ένα κιβώτιο ταχυτήτων, το οποίο μετατρέπει την αργή περιστροφή των πτερυγίων σε μια ταχύτερη περιστροφή που απαιτείται για την παραγωγή ηλεκτρικής ενέργειας. Κάθε στερεό αντικείμενο παράγει στροβιλισμούς από πίσω όταν φυσάει ο άνεμος, που οδηγεί σε κόπωση του μετάλλου των ανεμογεννητριών. Έτσι η γεννήτρια τοποθετείται από την αντίθετη κατεύθυνση του πύργου υποστήριξης. Σε δυνατούς ανέμους, τα πτερύγια μπορούν να καμφθούν, μειώνοντας την αντίσταση του αέρα πάνω τους. Επιπλέον, τα πτερύγια τοποθετούνται σε απόσταση από τον πύργο υποστήριξης και μερικές φορές με μία μικρή κλίση προς τα εμπρός. Οι ανεμογεννήτριες που χρησιμοποιούνται σε αιολικά πάρκα για την εμπορική παραγωγή ηλεκτρικής ενέργειας αποτελούνται συνήθως από τρία πτερύγια. Αυτή η διάταξη έχει χαμηλή κυμάτωση ροπής, η οποία συμβάλλει στην καλή αξιοπιστία. Τα πτερύγια είναι συνήθως λευκό χρώμα για να είναι ορατά από τα αεροσκάφη και το μήκος τους κυμαίνεται στα 20 με 80 μέτρα. Το μέγεθος και το ύψος των ανεμογεννητριών αυξάνεται με το πέρασμα του χρόνου. Ανεμογεννήτριες παραγωγής 8MW που έχουν χτιστεί σε θαλάσσια αιολικά πάρκα έχουν πτερύγια που φτάνουν τα 80 μ. Ο πύργος στον οποίο στηρίζεται η γεννήτρια, είναι κατασκευασμένος συνήθως από χάλυβα, έχει σχήμα σωληνοειδές και ύψος 70 ως 120 μέτρα, ενώ σε ακραίες περιπτώσεις φτάνει τα 160 μέτρα. Τα πτερύγια περιστρέφονται με ταχύτητα 10 έως 22 στροφές ανά λεπτό. Στις 22 περιστροφές ανά λεπτό, η ταχύτητα στις άκρες της λεπίδας υπερβαίνει τα 90 m/s. Όσο πιο υψηλή είναι η ταχύτητα περιστροφής, τόσο περισσότερο θόρυβος παράγεται και η διάβρωση των λεπίδων επιταχύνεται. Για να ενισχυθεί η ταχύτητα της γεννήτριας χρησιμοποιείται ένα κιβώτιο ταχυτήτων, αν και ορισμένες ανεμογεννήτριες μπορούν να παράγουν ενέργεια μόνο από την ταχύτητα του ρότορα. Ακόμα, πολλές γεννήτριες λειτουργούν με σταθερή ταχύτητα, αν και οι περισσότερες παράγουν ρεύμα με μεταβλητή ταχύτητα. Τέλος οι ανεμογεννήτριες είναι εξοπλισμένες με ένα σύστημα ασφαλείας για την αποφυγή ζημιών από την μεγάλη ταχύτητα του ανέμου, σταματώντας το ρότορα.
Κάθετος άξονας.
Οι ανεμογεννήτριες κάθετου άξονα έχουν τοποθετημένο το ρότορα κάθετα στο έδαφος. Το βασικό πλεονέκτημα αυτού του τύπου είναι πως η γεννήτρια δε χρειάζεται να είναι στραμμένη προς την κατεύθυνση του ανέμου για να είναι παραγωγική, οπότε είναι πιο αποδοτική σε περιοχές με μεταβλητούς ανέμους, αφού περιστρέφονται κατά 360°. Επίσης, το κιβώτιο ταχυτήτων και η γεννήτρια βρίσκονται τοποθετημένα κοντά στο έδαφος, κάνοντάς τα πιο εύκολα προσβάσιμα για συντήρηση. Ωστόσο, το βασικό μειονέκτημα αυτών των ανεμογεννητριών είναι ότι παράγουν πολύ λιγότερη ενέργεια κατά μέσο όρο με την πάροδο του χρόνου. Άλλα μειονεκτήματα αυτού του τύπου είναι η σχετικά χαμηλή ταχύτητα περιστροφής του ρότορα, το υψηλότερο κόστος της γεννήτριας, ο χαμηλότερος συντελεστής απόδοσης, η μεγάλη φθορά των πτερυγίων λόγω της περιστροφής των 360° και η δυσκολία μοντελοποίησης του ανέμου κατά το σχεδιασμό, δυσκολεύοντας την ανάλυση και το σχεδιασμό του ρότορα κατά τη κατασκευή της ανεμογεννήτριας. Πολλές ανεμογεννήτριες κάθετου άξονα είναι εγκατεστημένες στις κορυφές κτηρίων. Όμως δημιουργούνται στροβιλισμοί όταν περνάει ο άνεμος από τη γεννήτρια. Για βέλτιστη απόδοση μέγιστης ενέργειας σε σχέση με τους ελάχιστους στροβιλισμούς είναι όταν η γεννήτρια είναι περίπου το μισό ύψος του κτηρίου.
Αιολικά Πάρκα ή Αιολικοί Σταθμοί Παραγωγής Ηλεκτρικής Ενέργειας (ΑΣΠΗΕ).
Η σημερινή τεχνολογία βασίζεται σε ανεμογεννήτριες οριζοντίου άξονα 2 ή 3 πτερυγίων, με αποδιδόμενη ηλεκτρική ισχύ 200 – 400kW. Όταν εντοπιστεί μια ανεμώδης περιοχή – και εφόσον βέβαια έχουν προηγηθεί οι απαραίτητες μετρήσεις και μελέτες – για την αξιοποίηση του αιολικού της δυναμικού τοποθετούνται μερικές δεκάδες ανεμογεννήτριες, οι οποίες απαρτίζουν ένα «αιολικό πάρκο». Προφανώς προκύπτουν πλεονεκτήματα από την ομαδοποίηση των ανεμογεννητριών σε μια ανεμώδη τοποθεσία. Μερικοί σημαντικοί παράγοντες είναι το μειωμένο κόστος ανάπτυξης της τοποθεσίας, οι απλοποιημένες συνδέσεις σε γραμμές μεταφοράς, η εύκολη πρόσβαση για τον έλεγχο λειτουργίας και τη συντήρηση.
Η εγκατάσταση κάθε ανεμογεννήτριας διαρκεί 1-3 μέρες. Αρχικά ανυψώνεται ο πύργος και τοποθετείται τμηματικά πάνω στα θεμέλια. Μετά ανυψώνεται η άτρακτος στην κορυφή του πύργου. Στη βάση του πύργου συναρμολογείται ο ρότορας ή δρομέας (οριζοντίου άξονα, πάνω στον οποίο είναι προσαρτημένα τα πτερύγια), ο οποίος αποτελεί το κινητό μέρος της ανεμογεννήτριας. Η άτρακτος περιλαμβάνει το σύστημα μετατροπής της μηχανικής ενέργειας σε ηλεκτρική. Στη συνέχεια ο ρότορας ανυψώνεται και συνδέεται στην άτρακτο. Τέλος, γίνονται οι απαραίτητες ηλεκτρικές συνδέσεις.
Πριν τη δημιουργία ενός αιολικού πάρκου ή και οποιασδήποτε εγκατάστασης ΑΠΕ θα πρέπει να έχει προηγηθεί Μελέτη Περιβαλλοντικών Επιπτώσεων (ΜΠΕ), αν και η συχνότητα ατυχημάτων πουλιών σε αιολικά πάρκα είναι πολύ μικρότερη αυτής των ατυχημάτων με αυτοκίνητα. Επιπλέον, για τη δημιουργία αιολικών πάρκων θα πρέπει να ληφθεί υπόψιν η επιβάρυνση που θα προκληθεί στην τοποθεσία, διότι για να χτιστεί η εγκατάσταση θα πρέπει να κοπούν δέντρα η γενικώς να καταστραφεί μέρος της γης στην οποία θα γίνει το εγχείρημα. Με την εξέλιξη όμως της τεχνολογίας και την αυστηρότερη επιλογή του τόπου εγκατάστασης (π.χ. πλωτές πλατφόρμες σε ανοικτή θάλασσα) παρακάμπτονται τα παραπάνω προβλήματα.
Ενώ τα χερσαία αιολικά πάρκα ήταν η μεγαλύτερη πηγή αιολικής ενέργειας σε παγκόσμιο επίπεδο, η μικρή στις μέρες μας αλλά ταχέως αναπτυσσόμενη υπεράκτια αγορά παρουσιάζει σημαντικές δυνατότητες για το μέλλον.
Υπεράκτια Αιολικά Πάρκα.
Τα πλεονεκτήματα στην περιλαμβάνουν την εγγύτητα σε μεγάλα παράκτια μητροπολιτικά κέντρα φορτίου, ώστε να μπορεί να αποφευχθεί το κόστος μεταφοράς. Επιπλέον, η τιμή της ηλεκτρικής ενέργειας τείνει να είναι υψηλότερη στις παράκτιες περιοχές, γι' αυτό τον λόγο η αιολική ενέργεια έχει ένα ανταγωνιστικό πλεονέκτημα. Οι παράκτιοι άνεμοι τείνουν επίσης να είναι ισχυρότεροι, σταθερότεροι και λιγότερο τυρβώδεις, και συχνά πνέουν το απόγευμα, όταν η ισχύς είναι πιο πολύτιμη. Εάν βρίσκονται αρκετά μακριά από την ακτή, η οπτική όχληση και ο θόρυβος αποτελούν μικρότερα προβλήματα σε σύγκριση με τα χερσαία αιολικά πάρκα. Από την άλλη, το θαλάσσιο περιβάλλον είναι απαιτητικό, η πρόσβαση για λόγους συντήρησης μπορεί να είναι δύσκολη, και τα κόστη είναι σημαντικά υψηλότερα συγκριτικά με αυτά των χερσαίων εγκαταστάσεων. Εκτιμάται ότι το σταθμισμένο κόστος της υπεράκτιας αιολικής ενέργειας είναι περίπου διπλάσιο από αυτό των χερσαίων πάρκων. Η οικοδόμηση των αιολικών πάρκων εξαρτάται όχι μόνο από την ταχύτητα του ανέμου, αλλά και το βάθος του νερού και την απόσταση από την ακτή. Πιο μικρούς περιορισμούς αποτελούν τα κύματα, τα ρεύματα του ωκεανού, η ένταση των καταιγίδων, καθώς και η πιθανότητα το πάρκο να παρεμβαίνει στις θαλάσσιες οδούς και στα παραδοσιακά αλιευτικά πεδία. Οι περισσότερες υφιστάμενες εγκαταστάσεις είναι σε ύδατα βάθους μικρότερου από 30 μέτρα, το οποίο επιτρέπει σε μεμονωμένες ανεμογεννήτριες να τοποθετηθούν σε έναν πύργο, ο οποίος υποστηρίζεται από έναν μόνο σωλήνα χάλυβα που καταλήγει βαθιά μέσα στον πυθμένα της θάλασσας. Σε αυτά τα ρηχά ύδατα χρησιμοποιείται επίσης προεντεταμένο σκυρόδεμα για το βάρος στη βάση. Υπεράκτιες δομές έχουν αναπτυχθεί και στα λεγόμενα μεταβατικά ύδατα, βάθους 30-60 μέτρων. Η μεταφορά από υπεράκτιους μετασχηματιστές σε υποσταθμούς στην ξηρά γίνεται με υποβρύχια τριφασικά καλώδια.
Η κατάσταση στην Ελλάδα.
Η Ελλάδα είναι μια χώρα με μεγάλη ακτογραμμή και τεράστιο πλήθος νησιών. Ως εκ τούτου, οι ισχυροί άνεμοι που πνέουν κυρίως στις νησιωτικές και παράλιες περιοχές προσδίδουν ιδιαίτερη σημασία στην ανάπτυξη της αιολικής ενέργειας στη χώρα. Το εκμεταλλεύσιμο αιολικό δυναμικό εκτιμάται ότι αντιπροσωπεύει το 13,6% του συνόλου των ηλεκτρικών αναγκών της χώρας.
Ενέργειες για την ανάπτυξη της αιολικής ενέργειας έχουν γίνει σε ολόκληρη τη χώρα, ενώ στο γεγονός αυτό έχει συμβάλλει και η πολιτική της Ευρωπαϊκής Ένωσης για τις ΑΠΕ, η οποία ενθαρρύνει και επιδοτεί επενδύσεις στις Ήπιες μορφές ενέργειας. Αλλά και σε εθνική κλίμακα, ο νέος αναπτυξιακός νόμος 3299/04, σε συνδυασμό με το νόμο για της ανανεώσιμες πηγές ενέργειας 3468/06, παρέχει ισχυρότατα κίνητρα ακόμα και για επενδύσεις μικρής κλίμακας. Σύμφωνα με την Ελληνική Επιστημονική Ένωση Αιολικής Ενέργειας, μέχρι το τέλος του 2019 συνδέθηκαν τα περισσότερα νέα αιολικά πάρκα (727,5ΜW), τετραπλασιάζοντας σχεδόν τον ετήσιο μέσο όρο της προηγούμενης δεκαετίας (185MW), επίδοση που αποτελεί ρεκόρ για την Ελλάδα.
Η περιφέρεια της Δυτικής Ελλάδας αν και έχει μικρότερο αιολικό δυναμικό σε σύγκριση με άλλες περιοχές, διαθέτει ένα ισχυρό ηλεκτρικό δίκτυο και το γεγονός αυτό σε συνδυασμό με την ύπαρξη ανεμωδών «νησίδων» (λόφοι, υψώματα κλπ. με εκμεταλλεύσιμο αιολικό δυναμικό) την καθιστούν ενδιαφέρουσα για την ανάπτυξη αιολικών πάρκων.
Αιολικά πάρκα υπάρχουν και σε πλήθος νησιών, όπως το Αιολικό Πάρκο «Μανολάτη - Ξερολίμπα» του Δ.Δ. Διλινάτων Δήμου Αργοστολίου στην Κεφαλονιά. Στο ίδιο νησί έχουν ήδη δημιουργηθεί δύο ακόμη αιολικά πάρκα: το Αιολικό Πάρκο "Αγία Δυνατή" του Δήμου Πυλαρέων, και το Αιολικό Πάρκο "Ημεροβίγλι" στα διοικητικά όρια των Δήμων Αργοστολίου και Πυλαρέων. Με τη λειτουργία των τριών αιολικών πάρκων ο Νομός Κεφαλληνίας τροφοδοτεί το δίκτυο ηλεκτροδότησης της χώρας με σύνολο 75,6 MW ηλεκτρικής ισχύος. Επιπλέον, σε διαδικασία αδειοδότησης βρίσκονται πέντε ακόμη μονάδες. Οι ανάγκες του νησιού σε ηλεκτρική ενέργεια και σε περίοδο αιχμής (Αύγουστος) ανέρχονται σε 50MW. Η αντιστοιχία μεταξύ της ισχύος που αποδίδει η Κεφαλονιά στο δίκτυο και της ισχύος που καταναλώνει είναι εξαιρετικά ενθαρρυντική για την εξάπλωση της αιολικής ενέργειας και σε πολλά ακόμη νησιά της επικράτειας.
Οικονομία και τάσεις.
Η αιολική ενέργεια έχει εξελιχθεί ραγδαία τις τελευταίες τρεις δεκαετίες. Οι ανεμογεννήτριες έχουν γίνει πολύ μεγαλύτερες, οι συντελεστές χωρητικότητας έχουν αυξηθεί και το κόστος του συστήματος έχει μειωθεί σημαντικά. Η αιολική ενέργεια έχει γίνει σήμερα η πιο αποδοτική τεχνολογία (με οικονομικούς όρους) μεταξύ των ανανεώσιμων πηγών ενέργειας, και οι προβλέψεις δείχνουν ότι μέσα σε λίγα χρόνια θα παρέχει ενέργεια, χωρίς ειδικές επιδοτήσεις, τόσο φθηνά όσο οποιαδήποτε άλλη συμβατική πηγή. Τα οικονομικά δεδομένα της αιολικής ενέργειας εξαρτώνται από έναν αριθμό βασικών παραγόντων, στους οποίους περιλαμβάνονται οι ακόλουθοι:
Η τιμή της αιολικής ενέργειας είναι πολύ πιο σταθερή από τις μεταβαλλόμενες τιμές των πηγών ορυκτών καυσίμων. Το οριακό κόστος της αιολικής ενέργειας μόλις κατασκευαστεί ένας σταθμός είναι συνήθως μικρότερο από 1% ανά kW · h. Ωστόσο, στο εκτιμώμενο μέσο κόστος ανά μονάδα ηλεκτρικής ενέργειας πρέπει να περιληφθεί το κόστος κατασκευής των εγκαταστάσεων στροβίλου και μεταφοράς, ο δανεισμός κεφαλαίων, η επιστροφή σε επενδυτές (συμπεριλαμβανομένου του κόστους κινδύνου), η εκτιμώμενη ετήσια παραγωγή και άλλα στοιχεία, σε σχέση και με τη προβλεπόμενη διάρκεια ζωής του εξοπλισμού, η οποία μπορεί να είναι μεγαλύτερη των 20 ετών. Οι εκτιμήσεις του ενεργειακού κόστους εξαρτώνται σε μεγάλο βαθμό από αυτές τις παραδοχές, επομένως τα δημοσιευμένα στοιχεία κόστους μπορούν να διαφέρουν σημαντικά. Το 2004, η αιολική ενέργεια κόστισε το 1/5 του ποσού που κόστιζε στη δεκαετία του 1980 και ορισμένοι περίμεναν ότι η πτωτική τάση θα συνέχιζε με τους μεγαλύτερους στροβίλους πολλαπλών μεγαβάτ που παρήχθησαν μαζικά. Το 2012 το κόστος κεφαλαίου για ανεμογεννήτριες ήταν σημαντικά χαμηλότερο από το 2008-2010, αλλά εξακολουθεί να υπερβαίνει τα επίπεδα του 2002. Μια έκθεση του 2011 από την ανέφερε ότι το κόστος του ανέμου έχει μειωθεί τα τελευταία δύο χρόνια, στο εύρος των 5 έως 6 σεντ ανά κιλοβατώρα πρόσφατα, περίπου 2 σεντ φθηνότερα από την ηλεκτρική ενέργεια με άνθρακα, ενώ περισσότερα έργα χρηματοδοτήθηκαν, κερδίζοντας την εμπιστοσύνη των τραπεζών της . Οι κατασκευαστές εξοπλισμού μπορούν επίσης να παραδώσουν προϊόντα την ίδια χρονιά που παραγγέλλονται αντί να περιμένουν πρώτα έως και τρία χρόνια όπως συνέβαινε στους προηγούμενους κύκλους. Χαρακτηριστικό είναι ότι 35% όλης της νέας παραγωγής ηλεκτρικής ενέργειας που κατασκευάστηκε στις Ηνωμένες Πολιτείες από το 2005 προήλθε από αιολική ενέργεια, με 5.600 MW νέας εγκατεστημένης ισχύος να είναι υπό κατασκευή.
Η έκθεση της δίνει ένα μέσο κόστος παραγωγής χερσαίας αιολικής ενέργεια περίπου μεταξύ 5 και 6 σεντς ανά kWh (2005). Το κόστος ανά μονάδα παραγόμενης ενέργειας εκτιμήθηκε το 2006 σε 5 έως 6 τοις εκατό πάνω από το κόστος της νέας παραγωγικής ικανότητας στις ΗΠΑ για τον άνθρακα και το φυσικό αέριο: το κόστος του ανέμου εκτιμήθηκε στα 56 $ ανά MWh, ο άνθρακας στα 53 $ ανά MWh και φυσικό αέριο έως και 53 $ ανά MWh. Παρόμοια συγκριτικά αποτελέσματα με το φυσικό αέριο ελήφθησαν σε μια κυβερνητική μελέτη στο Ηνωμένο Βασίλειο το 2011, αν και η ισχύς από ανεμογεννήτριες θα μπορούσε ήδη να είναι φθηνότερη από τα ορυκτά ή τα πυρηνικά εργοστάσια. Αναμένεται ωστόσο ότι η αιολική ενέργεια θα είναι η φθηνότερη μορφή παραγωγής ενέργειας στο μέλλον. Μια μελέτη της ΕΕ για το 2012 δείχνει ότι το βασικό κόστος της χερσαίας αιολικής ενέργειας είναι παρόμοιο με τον άνθρακα, όταν οι επιδοτήσεις και οι εξωτερικές ανάγκες δεν λαμβάνονται υπόψη. Η αιολική ενέργεια έχει μερικά από τα χαμηλότερα εξωτερικά κόστη, γεγονός που την καθιστά πολύ ανταγωνιστική σε σχέση με τα αντίστοιχα ορυκτά καύσιμα. Τον Φεβρουάριο του 2013, το Bloomberg New Energy Finance (BNEF) ανέφερε ότι το κόστος παραγωγής ηλεκτρικής ενέργειας από νέα αιολικά πάρκα είναι φθηνότερο από το νέο άνθρακα ή τις νέες μονάδες φυσικού αερίου βασικού φορτίου. Όταν συμπεριλαμβάνουν το τρέχον σχήμα τιμολόγησης άνθρακα της ομοσπονδιακής κυβέρνησης της Αυστραλίας, η μοντελοποίησή τους δίνει κόστος 80 $ / MWh για νέα αιολικά πάρκα, 143 $ / MWh για νέες μονάδες άνθρακα και 116 $ / MWh για νέες μονάδες φυσικού αερίου. Μέρος του υψηλότερου κόστους για τις νέες μονάδες άνθρακα οφείλονται στο υψηλό κόστος χρηματοοικονομικού δανεισμού λόγω της "φήμης ζημίας των επενδύσεων υψηλής έντασης εκπομπών". Το κόστος των μονάδων που λειτουργούν με αέριο οφείλεται εν μέρει στις επιπτώσεις της «αγοράς εξαγωγής» στις τοπικές τιμές. Το κόστος παραγωγής από εργοστάσια καύσης άνθρακα που κατασκευάστηκαν τη δεκαετία του '70 και του 1980 'είναι φθηνότερο από τις ανανεώσιμες πηγές ενέργειας λόγω της απόσβεσης. Το 2015, το BNEF υπολόγισε το σταθμισμένο κόστος ηλεκτρικής ενέργειας ανά MWh σε νέους σταθμούς ηλεκτροπαραγωγής (εξαιρουμένου του κόστους άνθρακα): 85 $ για την χερσαία αιολική ενέργεια (175 $ για υπεράκτια), 66-75 $ για άνθρακα στην Αμερική (82-105 $ στην Ευρώπη), φυσικό αέριο 80–100 $.
Το κόστος έχει μειωθεί καθώς η τεχνολογία ανεμογεννητριών έχει βελτιωθεί. Υπάρχουν πλέον μακρύτερες και ελαφρύτερες λεπίδες ανεμογεννητριών, βελτιώσεις στην απόδοση του στροβίλου και αυξημένη απόδοση παραγωγής ενέργειας. Επίσης, το κόστος του αιολικού έργου και το κόστος συντήρησης συνέχισαν να μειώνονται. Για παράδειγμα, η αιολική βιομηχανία στις ΗΠΑ στις αρχές του 2014 μπόρεσε να παράγει περισσότερη ισχύ με χαμηλότερο κόστος χρησιμοποιώντας ψηλότερες ανεμογεννήτριες με μεγαλύτερες λεπίδες, συλλαμβάνοντας τους γρηγορότερους ανέμους σε υψηλότερα υψόμετρα. Αυτό άνοιξε νέες ευκαιρίες και στην Ιντιάνα, το Μίσιγκαν και το Οχάιο, με την τιμή της ισχύος από ανεμογεννήτριες που κατασκευάστηκαν 90-120 μέτρα πάνω από το έδαφος να μπορεί από το 2014 να ανταγωνίζεται με τα συμβατικά ορυκτά καύσιμα όπως ο άνθρακας. Οι τιμές έχουν μειωθεί σε περίπου 4 σεντ ανά κιλοβατώρα σε ορισμένες περιπτώσεις και οι επιχειρήσεις αυξάνουν την ποσότητα της αιολικής ενέργειας που εκμεταλλεύονται, λέγοντας ότι είναι η φθηνότερη επιλογή τους. Ορισμένοι επιστήμονες εργάζονται για τη μείωση του κόστους ηλεκτρικής ενέργειας από υπεράκτια αιολική ενέργεια. Έχει προταθεί ότι η καινοτομία σε κλίμακα θα μπορούσε να επιφέρει μείωση κόστους κατά 25% σε υπεράκτια αιολική ενέργεια έως το 2020. Εκτιμάται ότι μέχρι το 2025 η ενέργεια από την υπεράκτια αιολική ενέργεια θα είναι μια από τις φθηνότερες, επεκτάσιμες λύσεις στο Ηνωμένο Βασίλειο, σε σύγκριση με άλλες πηγές ενέργειας από ανανεώσιμες πηγές και ορυκτά καύσιμα, εάν το πραγματικό κόστος για την κοινωνία συνυπολογιστεί με το κόστος της ενεργειακής εξίσωσης. Υπολογίζεται ότι το κόστος αυτή τη στιγμή είναι 43 EUR / MWh για την χερσαία και 72 EUR / MWh για υπεράκτια αιολική ενέργεια. Τον Αύγουστο του 2017, το του Τμήματος Ενέργειας δημοσίευσε μια νέα έκθεση σχετικά με τη μείωση του κόστους αιολικής ενέργειας κατά 50% έως το 2030. Το NREL αναμένεται να επιτύχει πρόοδο στον σχεδιασμό, τα υλικά και τους ελέγχους της ανεμογεννήτριας για να εξασφαλίσει βελτίωση στην απόδοση και μείωση του κόστους, με τη μείωση να προβλέπεται πως θα κυμαίνεται μεταξύ 24% και 30% έως το 2030. Σε πιο επιθετικές περιπτώσεις, οι ειδικοί εκτιμούν μείωση κόστους έως και 40% εάν τα προγράμματα έρευνας, ανάπτυξης και τεχνολογίας έχουν ως αποτέλεσμα πρόσθετη αποδοτικότητα.
Κίνητρα και κοινοτικά οφέλη.
Η αιολική βιομηχανία στις Ηνωμένες Πολιτείες δημιουργεί δεκάδες χιλιάδες θέσεις εργασίας και δισεκατομμύρια δολάρια οικονομικής δραστηριότητας. Τα αιολικά έργα παρέχουν τοπικούς φόρους ή πληρωμές αντί των φόρων και ενισχύουν την οικονομία των αγροτικών κοινοτήτων παρέχοντας εισόδημα στους αγρότες με ανεμογεννήτριες στη γη τους. Η αιολική ενέργεια σε πολλές περιπτώσεις λαμβάνει οικονομική ή άλλη υποστήριξη για να ενθαρρύνεται η ανάπτυξή της. Ακόμα, η αιολική ενέργεια ωφελείται από επιδοτήσεις σε πολλές περιπτώσεις είτε για να αυξηθεί η ελκυστικότητά της είτε για να αντισταθμίσει τις επιδοτήσεις που λαμβάνονται από άλλες μορφές παραγωγής που έχουν σημαντικές αρνητικές επιπτώσεις στην κοινωνία.
Ένα φορολογικό όφελος που λαμβάνουν όσοι ασχολούνται με την αιολική ενέργεια είναι η επιταχυνόμενη απόσβεση. Πολλές αμερικανικές πολιτείες παρέχουν επίσης κίνητρα, όπως απαλλαγή από τον φόρο ιδιοκτησίας, εντολές αγοράς και πρόσθετες αγορές για "πράσινες πιστώσεις". Χώρες όπως ο Καναδάς και η Γερμανία παρέχουν επίσης κίνητρα για την κατασκευή ανεμογεννητριών, όπως εκπτώσεις φόρου ή ελάχιστες τιμές αγοράς για παραγωγή αιολικής ενέργειας, με εξασφαλισμένη πρόσβαση στο δίκτυο (μερικές φορές αναφέρεται ως τιμολόγια τροφοδοσίας). Αυτά τα τιμολόγια τροφοδοσίας συνήθως ορίζονται πολύ πάνω από τις μέσες τιμές ηλεκτρικής ενέργειας.
Οι δευτερεύουσες δυνάμεις της αγοράς παρέχουν επίσης κίνητρα για τις επιχειρήσεις να χρησιμοποιούν την αιολική ενέργεια, ακόμη και αν υπάρχει μια premium τιμή για την ηλεκτρική ενέργεια. Για παράδειγμα, οι κοινωνικά υπεύθυνοι κατασκευαστές πληρώνουν στις εταιρείες κοινής ωφέλειας ένα ασφάλιστρο που επιδοτεί και χτίζει νέα υποδομή αιολικής ενέργειας. Οι εταιρείες χρησιμοποιούν αιολική ενέργεια, και σε αντάλλαγμα, μπορούν να ισχυριστούν ότι καταβάλλουν ισχυρές «πράσινες» προσπάθειες. Στις ΗΠΑ, ο οργανισμός Green-e παρακολουθεί τη συμμόρφωση των επιχειρήσεων με αυτές τις ανανεώσιμες πηγές ενέργειας. Οι τιμές του στροβίλου έχουν μειωθεί σημαντικά τα τελευταία χρόνια λόγω σκληρότερων ανταγωνιστικών συνθηκών, όπως η αυξημένη χρήση των δημοπρασιών ενέργειας και η κατάργηση των επιδοτήσεων σε πολλές αγορές. Για παράδειγμα, η Vestas, κατασκευαστής ανεμογεννητριών, της οποίας ο μεγαλύτερος χερσαίος στρόβιλος μπορεί να αντλήσει ενέργεια 4,2 μεγαβάτ, αρκετά για να παρέχει ηλεκτρική ενέργεια σε περίπου 5.000 σπίτια, έχει δει τις τιμές για τους στροβίλους της να πέφτουν από 950.000 ευρώ ανά μεγαβάτ στα τέλη του 2016, σε περίπου 800.000 ευρώ ανά μεγαβάτ το τρίτο τρίμηνο του 2017.
Περιβαλλοντικές Επιπτώσεις.
Τα αιολικά συστήματα έχουν αρνητικές και θετικές επιπτώσεις στο περιβάλλον. Οι αρνητικές αφορούν θανάτους πουλιών, θόρυβο και ενοχλήσεις από τις κατασκευές, αισθητικές επιπτώσεις και ρύπανση που συνδέεται με την αρχική ενέργεια για την κατασκευή των ανεμογεννητριών. Οι θετικές επιπτώσεις προκύπτουν από την υποκατάσταση των άλλων ρυπογόνων ενεργειακών συστημάτων. Καταρχάς, για την εκμετάλλευσή της αιολικής ενέργειας δεν απαιτείται κάποια ενεργητική παρέμβαση, όπως εξόρυξη, άντληση ή καύση, όπως με τις μέχρι τώρα χρησιμοποιούμενες πηγές ενέργειας, αλλά απλώς η εκμετάλλευση της ήδη υπάρχουσας ροής ενέργειας στη φύση. Δεύτερον, πρόκειται για «καθαρή» μορφή ενέργειας, πολύ «φιλική» στο περιβάλλον, που δεν αποδεσμεύει υδρογονάνθρακες, διοξείδιο του άνθρακα ή τοξικά και ραδιενεργά απόβλητα, όπως οι υπόλοιπες πηγές ενέργειας που χρησιμοποιούνται σε μεγάλη κλίμακα. Οι περιβαλλοντικές επιπτώσεις της αιολικής ενέργειας θεωρούνται σχετικά μικρές σε σύγκριση με αυτές των ορυκτών καυσίμων και έτσι θεωρείται από πολλούς μία αφετηρία για την επίλυση των οικολογικών προβλημάτων που αντιμετωπίζει η Γη. Σε αξιολογήσεις των εκπομπών αερίων θερμοκηπίου κύκλου ζωής των πηγών ενέργειας, οι ανεμογεννήτριες έχουν μέση τιμή εκπομπών 12 και 11 (gCO2eq / kWh) για υπεράκτιους και χερσαίους στροβίλους, αντίστοιχα. Φυσικά, δεδομένου ότι δεν υπάρχουν σχεδόν καθόλου εκπομπές αερίων του θερμοκηπίου, τα οικονομικά οφέλη των αιολικών συστημάτων θα αυξηθούν, εάν και όταν οι πηγές που εκπέμπουν παράγωγα του άνθρακα αρχίσουν να φορολογούνται.
Τα χερσαία αιολικά πάρκα μπορούν να έχουν σημαντικό οπτικό αντίκτυπο στο τοπίο. Τα αιολικά πάρκα μαζί με το δίκτυο των στροβίλων, των οδών πρόσβασης, των γραμμών μεταφοράς και των υποσταθμών πρέπει συνήθως να καλύπτουν περισσότερη γη και να είναι πιο απλωμένα από άλλους σταθμούς παραγωγής ενέργειας. Για την τροφοδοσία μεγάλων πόλεων μόνο από τον άνεμο θα απαιτούνταν η κατασκευή αιολικών πάρκων μεγαλύτερων από τις ίδιες τις πόλεις. Τα αιολικά πάρκα είναι συνήθως χτισμένα σε άγριες και αγροτικές περιοχές, γεγονός που μπορεί να οδηγήσει σε "εκβιομηχάνιση της υπαίθρου" και απώλεια ενδιαιτημάτων (δηλαδή το φυσικό περιβάλλον στο οποίο ζει και αναπαράγεται ένα είδος, ένας πληθυσμός ή μια βιοκοινότητα). Η απώλεια ενδιαιτημάτων είναι η μεγαλύτερη επίπτωση των αιολικών πάρκων στην άγρια ​​φύση. Υπάρχουν επίσης αναφορές για υψηλότερη θνησιμότητα πουλιών και νυχτερίδων στις ανεμογεννήτριες καθώς υπάρχουν στην γύρω περιοχή και άλλες τεχνητές κατασκευές. Παρόλο που το ποσοστό των θανάτων που προκαλούνται από τις ανεμογεννήτριες είναι πολύ μικρό σε σχέση με τα υπόλοιπα εμπόδια που βάζουν οι άνθρωποι στο δρόμο τους , εξακολουθεί να είναι ένα ζήτημα που προκαλεί ανησυχία. Η πρόληψη και ο μετριασμός των θανάτων των άγριων ​​ζώων, καθώς και η προστασία του φυσικού περιβάλλοντος επηρεάζουν τη θέση και τη λειτουργία των ανεμογεννητριών.
Οι αντιλήψεις των ανθρώπων για την αισθητική των αιολικών πάρκων είναι σημαντικές για τη χωροθέτηση των μηχανών. Μερικές απλές σκέψεις μπορούν να κάνουν τις ανεμογεννήτριες πολύ πιο αποδεκτές. Η τακτοποίηση των ανεμογεννητριών του ίδιου μεγέθους σε ενιαίες γραμμές και στήλες φαίνεται να βοηθά, όπως και ο χρωματισμός τους με ανοιχτό γκρι χρώμα για να συνδυάζονται με τον ουρανό. Οι μεγαλύτερες ανεμογεννήτριες περιστρέφονται πιο αργά και έτσι δεν αποσπούν τόσο την προσοχή.
Ο θόρυβος από μια ανεμογεννήτρια ή ένα αιολικό πάρκο είναι ένα άλλο αμφισβητήσιμο φαινόμενο και οι σύγχρονες ανεμογεννήτριες έχουν σχεδιαστεί ειδικά για να ελέγχουν αυτόν τον θόρυβο. Είναι πολύ δύσκολο να μετρηθεί το πραγματικό επίπεδο θορύβου που προκαλείται από τις ανεμογεννήτριες, επειδή ο θόρυβος του περιβάλλοντος που προκαλείται από τον ίδιο τον άνεμο καλύπτει τον θόρυβο των γεννητριών. Σε απόσταση λίγων μόνο διαμέτρων δρομέα μακριά από μια ανεμογεννήτρια, το επίπεδο του ήχου είναι συγκρίσιμο με έναν άνθρωπο που ψιθυρίζει. Υπάρχουν ανέκδοτες αναφορές αρνητικών επιπτώσεων στην υγεία από το θόρυβο σε άτομα που ζουν πολύ κοντά σε ανεμογεννήτριες, ωστόσο η έρευνα από επιστήμονες γενικά δεν υποστήριξε αυτούς τους ισχυρισμούς. Επιπλέον, η Πολεμική Αεροπορία και το Ναυτικό των Ηνωμένων Πολιτειών εξέφρασαν ανησυχία ότι η τοποθέτηση μεγάλων ανεμογεννητριών κοντά σε βάσεις "θα επηρεάσει αρνητικά το ραντάρ σε σημείο που οι ελεγκτές εναέριας κυκλοφορίας θα χάσουν τη θέση του αεροσκάφους."
Πριν από το 2019, πολλές λεπίδες ανεμογεννητριών είχαν κατασκευαστεί από φίμπεργκλας με σχέδια που παρείχαν διάρκεια ζωής μόνο 10 έως 20 ετών. Δεδομένου ότι δεν υπήρχε αγορά ανακύκλωσης αυτών των παλαιών λεπίδων, απορρίπτονταν σε χώρους υγειονομικής ταφής. Επειδή οι λεπίδες έχουν σχεδιαστεί για να είναι κοίλες, καταλαμβάνουν μεγάλο όγκο σε σύγκριση με τη μάζα τους. Επομένως, οι υπάλληλοι υγειονομικής ταφής έχουν αρχίσει να απαιτούν από τους χειριστές να συνθλίβουν τις λεπίδες προτού μπορέσουν να τις πετάξουν στη χωματερή.
Πολιτική.
Η πυρηνική ενέργεια και τα ορυκτά καύσιμα επιδοτούνται από πολλές κυβερνήσεις, ωστόσο αν και οι ανανεώσιμες μορφές ενέργειας επιδοτούνται επίσης συχνά, αυτό γίνεται σε αισθητά μικρότερη κλίμακα. Για παράδειγμα, μια μελέτη του 2009 από το αξιολόγησε το μέγεθος και τη δομή των ενεργειακών επιδοτήσεων των ΗΠΑ κατά την περίοδο 2002-2008. Η μελέτη εκτιμά ότι οι επιδοτήσεις σε πηγές με βάση τα ορυκτά καύσιμα ανήλθαν σε περίπου 72 δισεκατομμύρια δολάρια κατά την περίοδο αυτή και οι επιδοτήσεις σε ανανεώσιμες πηγές καυσίμων ανήλθαν σε 29 δισεκατομμύρια δολάρια. Στις Ηνωμένες Πολιτείες, η ομοσπονδιακή κυβέρνηση πλήρωσε 74 δισεκατομμύρια δολάρια για ενεργειακές επιδοτήσεις για τη στήριξη της πυρηνικής ενέργειας (50 δισεκατομμύρια δολάρια) και ορυκτά καύσιμα (24 δισεκατομμύρια δολάρια) από το 1973 έως το 2003. Κατά το ίδιο χρονικό πλαίσιο, οι τεχνολογίες ανανεώσιμων πηγών ενέργειας και ενεργειακής απόδοσης έλαβαν συνολικά 26 δισεκατομμύρια δολάρια. Έχει προταθεί ότι μια μετατόπιση των επιδοτήσεων θα βοηθούσε να ισοσταθμίσει τους όρους ανταγωνισμού και να υποστηρίξει τους αναπτυσσόμενους ενεργειακούς τομείς, δηλαδή την ηλιακή ενέργεια, την αιολική ενέργεια και τα βιοκαύσιμα. Η ιστορία δείχνει ότι κανένας ενεργειακός τομέας δεν αναπτύχθηκε χωρίς επιδοτήσεις.
Σύμφωνα με τον (IEA) (2011), οι ενεργειακές επιδοτήσεις μειώνουν τεχνητά την τιμή ενέργειας που καταβάλλουν οι καταναλωτές, αυξάνουν την τιμή που λαμβάνουν οι παραγωγοί ή μειώνουν το κόστος παραγωγής. "Το κόστος των επιδοτήσεων ορυκτών καυσίμων υπερβαίνει γενικά τα οφέλη. Οι επιδοτήσεις σε ανανεώσιμες πηγές ενέργειας και τεχνολογίες χαμηλών εκπομπών διοξειδίου του άνθρακα μπορούν να αποφέρουν μακροπρόθεσμα οικονομικά και περιβαλλοντικά οφέλη". Τον Νοέμβριο του 2011, μια έκθεση του IEA ανέφερε ότι "οι επιδοτήσεις σε τεχνολογίες πράσινης ενέργειας που δεν ήταν ακόμη ανταγωνιστικές δικαιολογούνται ώστε να δώσουν κίνητρο για επενδύσεις σε τεχνολογίες με σαφή οφέλη για την περιβαλλοντική και ενεργειακή ασφάλεια". Η έκθεση του IEA διαφώνησε με ισχυρισμούς ότι οι τεχνολογίες ανανεώσιμων πηγών ενέργειας είναι βιώσιμες μόνο μέσω δαπανηρών επιδοτήσεων και δεν είναι σε θέση να παράγουν ενέργεια αξιόπιστα για να καλύψουν τη ζήτηση. Ωστόσο, οι απόψεις του IEA δεν είναι καθολικά αποδεκτές. Μεταξύ 2010 και 2016, οι επιδοτήσεις για τον άνεμο κυμαίνονταν μεταξύ 1 και 6 σεντς ανά kWh. Οι επιδοτήσεις για άνθρακα, φυσικό αέριο και πυρηνικά κυμαίνονται μεταξύ 0,05 και 0,2 σεντ ανά kWh συνολικά έτη. Σε βάση ανά kWh, ο άνεμος επιδοτείται 50 φορές περισσότερο από τις παραδοσιακές πηγές.
Στις Ηνωμένες Πολιτείες, η βιομηχανία αιολικής ενέργειας έχει πρόσφατα αυξήσει σημαντικά τις προσπάθειές της, δαπανώντας περίπου 5 εκατομμύρια δολάρια το 2009 μετά από χρόνια σχετικής αφάνειας στην Ουάσινγκτον. Συγκριτικά, μόνο η αμερικανική πυρηνική βιομηχανία δαπάνησε πάνω από 650 εκατομμύρια δολάρια για τις προσπάθειες πίεσης και τις συνεισφορές της σε εκστρατεία κατά τη διάρκεια 10 ετών που έληξαν το 2008. Μετά τα πυρηνικά ατυχήματα της Ιαπωνίας το 2011, η ομοσπονδιακή κυβέρνηση της Γερμανίας επεξεργάζεται ένα νέο σχέδιο για την αύξηση της ενεργειακής απόδοσης και την εμπορευματοποίηση των ανανεώσιμων πηγών ενέργειας, με ιδιαίτερη έμφαση στα υπεράκτια αιολικά πάρκα. Σύμφωνα με το σχέδιο, οι μεγάλες ανεμογεννήτριες θα ανεγερθούν πολύ μακριά από τις ακτές, όπου ο άνεμος φυσά πιο σταθερά από ό,τι στην ξηρά, και όπου οι τεράστιοι ανεμογεννήτριες δεν θα ενοχλήσουν τους κατοίκους. Το σχέδιο στοχεύει στη μείωση της εξάρτησης της Γερμανίας από την ενέργεια που προέρχεται από άνθρακα και πυρηνικούς σταθμούς παραγωγής ενέργειας.
Κοινή Γνώμη.
Έρευνες σχετικά με τη στάση του κοινού σε ολόκληρη την Ευρώπη και σε πολλές άλλες χώρες δείχνουν ισχυρή δημόσια υποστήριξη για την αιολική ενέργεια. Περίπου το 80% των πολιτών της ΕΕ υποστηρίζουν την στήριξή τους στην αιολική ενέργεια. Στη Γερμανία, όπου η αιολική ενέργεια έχει αποκτήσει πολύ υψηλή κοινωνική αποδοχή, εκατοντάδες χιλιάδες άνθρωποι έχουν επενδύσει σε αιολικά πάρκα πολιτών σε ολόκληρη τη χώρα και χιλιάδες μικρομεσαίες επιχειρήσεις εκτελούν επιτυχημένες κινήσεις σε έναν νέο τομέα που το 2008 απασχολούσε 90.000 άτομα και παρήγαγε το 8% της ηλεκτρικής ενέργειας της Γερμανίας.Αν και η αιολική ενέργεια είναι μια δημοφιλής μορφή παραγωγής ενέργειας, η κατασκευή αιολικών πάρκων δεν είναι ευπρόσδεκτη παγκοσμίως, συχνά για αισθητικούς λόγους. Στην Ισπανία, με ορισμένες εξαιρέσεις, υπήρξε μικρή αντίθεση στην εγκατάσταση εσωτερικών αιολικών πάρκων. Ωστόσο, τα έργα για την κατασκευή υπεράκτιων πάρκων ήταν πιο αμφιλεγόμενα. Συγκεκριμένα, η πρόταση κατασκευής της μεγαλύτερης υπεράκτιας μονάδας παραγωγής αιολικής ενέργειας στον κόσμο στην ακτή του Κάντιθ της νοτιοδυτικής Ισπανίας, που το 1805 διεξήχθη η ναυμαχία του Τραφαλγκαρ, αντιμετωπίστηκε με έντονη αντιπολίτευση λόγω του φόβου για τον τουρισμό και την αλιεία στην περιοχή.
Σε μια έρευνα που διενήργησε η Angus Reid Strategies τον Οκτώβριο του 2007, το 89% των ερωτηθέντων δήλωσε ότι η χρήση ανανεώσιμων πηγών ενέργειας όπως η αιολική ή ηλιακή ενέργεια ήταν θετική για τον Καναδά, επειδή αυτές οι πηγές ήταν καλύτερες για το περιβάλλον. Μόνο το 4 τοις εκατό θεωρεί ότι η χρήση ανανεώσιμων πηγών είναι αρνητική, δεδομένου ότι μπορεί να είναι αναξιόπιστες και δαπανηρές. Σύμφωνα με έρευνα της τον Απρίλιο του 2007, η αιολική ενέργεια ήταν η εναλλακτική πηγή ενέργειας που πιθανότατα θα κερδίσει δημόσια υποστήριξη για μελλοντική ανάπτυξη στον Καναδά, με μόνο το 16% να αντιτίθεται σε αυτόν τον τύπο ενέργειας. Αντιθέτως, 3 στους 4 Καναδούς αντιτάχθηκαν στην ανάπτυξη πυρηνικής ενέργειας.
Μια έρευνα του 2003 για κατοίκους που ζούσαν γύρω από τα 10 υπάρχοντα αιολικά πάρκα της Σκωτίας διαπίστωσε υψηλά επίπεδα αποδοχής από την κοινότητα και ισχυρή υποστήριξη για την αιολική ενέργεια, με μεγάλη υποστήριξη από εκείνους που ζούσαν πιο κοντά στα αιολικά πάρκα. Τα αποτελέσματα αυτής της έρευνας υποστηρίζουν εκείνα μιας προηγούμενης έρευνας της Σκωτίας «Δημόσια στάση απέναντι στο περιβάλλον στη Σκωτία 2002», η οποία διαπίστωσε ότι το σκωτσέζικο κοινό θα προτιμούσε το μεγαλύτερο μέρος της ηλεκτρικής τους ενέργειας να προέρχεται από ανανεώσιμες πηγές ενέργειας, και η οποία αξιολόγησε την αιολική ενέργεια ως καθαρότερη πηγή ανανεώσιμων πηγών ενέργειας. Μια έρευνα που πραγματοποιήθηκε το 2005 έδειξε ότι το 74% των ανθρώπων στη Σκωτία συμφωνούν ότι τα αιολικά πάρκα είναι απαραίτητα για την κάλυψη των τρεχουσών και μελλοντικών ενεργειακών αναγκών. Όταν οι άνθρωποι ρωτήθηκαν το ίδιο ερώτημα σε μια μελέτη ανανεώσιμων πηγών στη Σκωτία που διεξήχθη το 2010, το 78% συμφώνησε. Η αύξηση είναι σημαντική καθώς υπήρχαν διπλάσια αιολικά πάρκα το 2010 από ό,τι το 2005. Η έρευνα του 2010 έδειξε επίσης ότι το 52% διαφωνούσε με τη δήλωση ότι τα αιολικά πάρκα είναι "άσχημα και ότι η εμφάνιση τους είχε αρνητική επίπτωση στο περιβάλλον". Το 59% συμφώνησε ότι τα αιολικά πάρκα ήταν απαραίτητα και ότι η εμφάνισή τους ήταν ασήμαντη. Όσον αφορά τον τουρισμό, οι ερωτηθέντες θεωρούν τους πυλώνες ισχύος, τους πύργους κινητής τηλεφωνίας, τα λατομεία και τις φυτείες πιο αρνητικά από τα αιολικά πάρκα. Η Σκωτία σχεδιάζει να αποκτήσει το 100% της ηλεκτρικής ενέργειας από ανανεώσιμες πηγές έως το τέλος του 2020.
Πολλές εταιρείες αιολικής ενέργειας συνεργάζονται με τοπικές κοινότητες για τη μείωση των περιβαλλοντικών και άλλων ανησυχιών που σχετίζονται με συγκεκριμένα αιολικά πάρκα. Σε άλλες περιπτώσεις υπάρχει άμεση κοινοτική ιδιοκτησία έργων αιολικών πάρκων. Οι κατάλληλες κυβερνητικές διαδικασίες διαβούλευσης, σχεδιασμού και έγκρισης συμβάλλουν επίσης στην ελαχιστοποίηση των περιβαλλοντικών κινδύνων. Ορισμένοι ενδέχεται να εξακολουθούν να αντιτίθενται σε αιολικά πάρκα , αλλά, σύμφωνα με το Ινστιτούτο της Αυστραλίας, οι ανησυχίες τους πρέπει να σταθμίζονται απ' την ανάγκη αντιμετώπισης των απειλών που δημιουργεί η κλιματική αλλαγή και οι απόψεις της ευρύτερης κοινότητας.
Στην Αμερική, τα αιολικά έργα αναφέρονται ότι ενισχύουν τις τοπικές φορολογικές βάσεις, βοηθώντας να πληρώσουν για σχολεία, δρόμους και νοσοκομεία. Τα αιολικά έργα αναζωογονούν επίσης την οικονομία των αγροτικών κοινοτήτων παρέχοντας σταθερό εισόδημα σε αγρότες και άλλους γαιοκτήμονες. Στο Ηνωμένο Βασίλειο έχουν εκφραστεί ανησυχίες σχετικά με τις επιπτώσεις στο αγροτικό τοπίο που προκαλούνται από ανεπιθύμητες ανεμογεννήτριες και αιολικά πάρκα. Μερικά αιολικά πάρκα έχουν γίνει τουριστικά αξιοθέατα. Το στη Γλασκώβη διαθέτει εκθεσιακό χώρο, κέντρο εκμάθησης, καφετέρια με θέα και επίσης κατάστημα. Στη Δανία, ένα σύστημα απώλειας αξίας δίνει στους ανθρώπους το δικαίωμα να ζητήσουν αποζημίωση για την απώλεια της αξίας της περιουσίας τους, εάν προκαλείται από την εγγύτητα με μια ανεμογεννήτρια. Η απώλεια πρέπει να είναι τουλάχιστον 1% της αξίας του ακινήτου.
Η αποδοχή της αιολικής ενέργειας από την κοινωνία συνήθως δοκιμάζεται από την τοπική αυτοδιοίκηση που συχνά καταφέρνει να καθυστερήσει ή ακόμα και να ακυρώσει ορισμένα έργα. Για παράδειγμα, υπάρχουν ανησυχίες ότι ορισμένες εγκαταστάσεις μπορούν να επηρεάσουν αρνητικά τη λήψη τηλεόρασης και ραδιοφώνου και το ραντάρ καιρού Doppler, καθώς και να παράγουν υπερβολικά επίπεδα ήχου και κραδασμών. Ενώ τα αισθητικά ζητήματα είναι υποκειμενικά και μερικά βρίσκουν τα αιολικά πάρκα ευχάριστα και αισιόδοξα, ή σύμβολα ενεργειακής ανεξαρτησίας και τοπικής ευημερίας, συχνά σχηματίζονται ομάδες διαμαρτυρίας για να προσπαθήσουν να μπλοκάρουν νέους χώρους αιολικής ενέργειας για διάφορους λόγους.

</doc>
<doc id="54398" url="https://el.wikipedia.org/wiki?curid=54398" title="Βασίλης Θεοδωρίδης">
Βασίλης Θεοδωρίδης



</doc>
<doc id="54401" url="https://el.wikipedia.org/wiki?curid=54401" title="Μιχάλης Νικολινάκος">
Μιχάλης Νικολινάκος

Ο Μιχάλης Νικολινάκος (1923 − 13 Δεκεμβρίου 1994) ήταν Έλληνας ηθοποιός του θεάτρου και του κινηματογράφου.
Βιογραφικά στοιχεία.
Γεννήθηκε στα Άλικα Λακωνίας, αλλά από μικρός εγκαταστάθηκε στον Πειραιά. Μετά το 1946 σπούδασε στη Σχολή Καλών Τεχνών και φοίτησε παράλληλα στη Δραματική Σχολή του Ωδείου Αθηνών, ενώ υπήρξε και μαθητής του μεγάλου Δημήτρη Ροντήρη. Ήταν ψηλός, φωτογενής, κομψός, αρρενωπός. Έγινε σύντομα γνωστός και αγαπητός σε πολλές θαυμάστριες και έγινε ζεν πρεμιέ της εποχής.
Ασχολήθηκε επίσης με τη ζωγραφική και χρησιμοποιούσε κυρίως μελάνια για να αποτυπώσει τις σκέψεις του. Το έργο του κρίθηκε εξπρεσιονιστικό, με καθαρό όμως προσωπικό τόνο. Υπήρξε επίσης πολύ γνωστός και ως σκιτσογράφος με συνεργασίες σε περιοδικά και άλλα έντυπα. Η κύρια όμως επιτυχία του ήταν η παρουσία του στον κινηματογράφο.
Πέθανε στην Αθήνα σε ηλικία 71 ετών και κηδεύθηκε στο κοιμητήριο της Αναστάσεως του Πειραιά.

</doc>
<doc id="54404" url="https://el.wikipedia.org/wiki?curid=54404" title="Rote Armee Fraktion">
Rote Armee Fraktion



</doc>
<doc id="54406" url="https://el.wikipedia.org/wiki?curid=54406" title="Βασιλική Πολεμική Αεροπορία (Ηνωμένο Βασίλειο)">
Βασιλική Πολεμική Αεροπορία (Ηνωμένο Βασίλειο)

Η Βασιλική Πολεμική Αεροπορία (αγγλικά: "Royal Air Force", σύντμηση RAF, "ΡΑΦ") είναι η αεροπορία των Βρετανικών Ενόπλων Δυνάμεων. Η ΡΑΦ ιδρύθηκε στις 1 Απριλίου 1918. Είχε 998 αεροπλάνα και προσωπικό 44.880 ατόμων το 2006.
Α' Παγκόσμιος Πόλεμος.
Η Βασιλική Βρετανική Αεροπορία έγινε ευρέως γνωστή από τον Α΄ Παγκόσμιο Πόλεμο για τους βομβαρδισμούς των γερμανικών χαρακωμάτων, αλλά και για τις περίφημες αερομαχίες της με τα γερμανικά καταδιωκτικά και βομβαρδιστικά, παρότι ως Βρετανική Βασιλική Αεροπορία ιδρύθηκε το τελευταίο έτος του Α΄ Παγκοσμίου Πολέμου. Η RAF ήταν από την αρχή ένα πολύ σημαντικό όπλο των Συμμάχων. Βοήθησε κατά πολύ τις Συμμαχικές Δυνάμεις στο Δυτικό και στο Μακεδονικό Μέτωπο.
Αγγλικές Αποικίες.
Ανάμεσα στην περίοδο του Α' και του Β' Παγκοσμίου Πολέμου, κατασκευάστηκαν στις αγγλικές αποικίες πάμπολλα αεροδρόμια με σκοπό την ασφάλεια των αποικιών, όχι μόνο από τις εχθρικές χώρες, αλλά και από τους ιθαγενείς.
Β' Παγκόσμιος Πόλεμος.
Σημαντικό ρόλο διαδραμάτισε η RAF κατά την εκκένωση της Δουνκέρκης (επιχείρηση "Ντυναμό") το 1940. Χάρη στην υποστήριξή της έγινε δυνατή η ολοκλήρωση της επιχείρησης αυτής, χάρη στην οποία διασώθηκαν 12 βρετανικές μεραρχίες.
Η Μάχη της Αγγλίας.
Κατά τη μάχη της Αγγλίας η RAF έγινε πασίγνωστη σε όλο τον κόσμο. Στη μάχη της Αγγλίας οι Βρετανοί αεροπόροι πολέμησαν με σθεναρή αντίσταση κατά των γερμανικών αεροσκαφών. Τα αεροσκάφη της Βασιλικής Βρετανικής Αεροπορίας ήταν γενικά καλύτερης κατασκευής. Από την πρώτη στιγμή τα αεροπλάνα των Ναζί είχαν μεγάλες απώλειες σε σημείο που οι Γερμανοί αναγκάστηκαν να αλλάξουν τα σχέδιά τους, εγκαταλείποντας τελικά τον αντικειμενικό στόχο τους, την εκμηδένιση της RAF και την πραγματοποίηση της Επιχείρησης "Θαλάσσιος Λέων".
Βόρεια Αφρική.
Τα αγγλικά αεροπλάνα έπαιξαν πρωτεύοντα ρόλο στην υποχώρηση των γερμανικών δυνάμεων καθώς τα βρετανικά αεροπλάνα, έχοντας εξασφαλίσει την κυριότητα του αέρα, βομβάρδιζαν στόχους της Βέρμαχτ.

</doc>
<doc id="54407" url="https://el.wikipedia.org/wiki?curid=54407" title="Royal Air Force">
Royal Air Force



</doc>
<doc id="54408" url="https://el.wikipedia.org/wiki?curid=54408" title="Τεργέστη">
Τεργέστη

Η Τεργέστη (ιταλ. "Trieste", λατ. "Tergeste", σλοβένικα και κροατικά "Trst", γερμ. "Triest") είναι πόλη στα βορειοανατολικά της Ιταλίας πολύ κοντά στα σύνορα με τη Σλοβενία. Είναι η πρωτεύουσα της αυτόνομης περιοχής Φρίουλι-Βενετία Τζιούλια. Βρίσκεται στον Κόλπο της Τεργέστης στην Αδριατική θάλασσα και έχει πληθυσμό 204.878 κατοίκων, σύμφωνα με στοιχεία του 2012.
Ιστορία.
Η Τεργέστη κτίστηκε από τους Ρωμαίους το 177 π.Χ., αρχικά υπήρχε ως φρούριο κι αργότερα ως κοινότητα. Σε μεγάλη ακμή έφτασε στα χρόνια του Αυγούστου και των διαδόχων του. Αργότερα την κατέλαβαν οι Γότθοι και οι Λογγοβάρδοι και την κατέστρεψαν. Κατά τα τέλη του 13ου αιώνα κυριεύτηκε από τους Ενετούς.
Το 1719 κηρύχτηκε ελεύθερο λιμάνι από τον Κάρολο ΣΤ΄. Κατά τον 18ο αιώνα ανάπτυξε γρήγορα το εξωτερικό εμπόριο και το εμπορικό ναυτικό και γνώρισε μεγάλη ακμή. Η επί τρεις φορές όμως κατοχή της πόλης από τους Γάλλους, στην εποχή του Ναπολέοντα, προξένησε σημαντικές ζημιές στην πόλη και στο εμπόριο.
Το ελληνικό στοιχείο εμφανίστηκε στην πόλη μετά τη συνθήκη Πασάροβιτς (1718). Υπήρξε πεδίο δράσης μελών της Φιλικής Εταιρείας αλλά καταφύγιο πολλών Μικρασιατών προσφύγων από τις Κυδωνίες, τη Σμύρνη αλλά και την Κωνσταντινούπολη κ.α.
Το μεγαλύτερο λιμάνι της Αυστροουγρικής Αυτοκρατορίας στις 30 Οκτωβρίου 1918 ενώθηκε με την Ιταλία και το 1923 η Τεργέστη έγινε πρωτεύουσα του νομού Τεργέστης. Κατά το Β' Παγκόσμιο πόλεμο την κατέλαβαν οι Γερμανοί και το 1945 την απελευθέρωσαν οι γιουγκοσλαβικές δυνάμεις του στρατάρχη Τίτο. Στη συνέχεια βρέθηκε κάτω από γιουγκοσλαβική κυριαρχία, αλλά τελικά, μετά από συνεννοήσεις, επανήλθε στην Ιταλία.
Από το 1945 έως το 1954 η πόλη και τα περίχωρά της ήταν μέρος της Ελεύθερης Πόλης της Τεργέστης. Το 1954 η επικράτεια της ελεύθερης πόλης μοιράστηκε ανάμεσα στην Ιταλία και την Γιουγκοσλαβία.

</doc>
<doc id="54409" url="https://el.wikipedia.org/wiki?curid=54409" title="Παπαδόπουλος (αποσαφήνιση)">
Παπαδόπουλος (αποσαφήνιση)

Παπαδόπουλος (θηλ. Παπαδοπούλου) είναι ελληνικό επώνυμο, ένα από τα συνηθέστερα στη χώρα.
Μπορεί να αναφέρεται σε ένα από τα παρακάτω πρόσωπα:

</doc>
<doc id="54412" url="https://el.wikipedia.org/wiki?curid=54412" title="Ευθύγραμμο τμήμα">
Ευθύγραμμο τμήμα

Ευθύγραμμο τμήμα "ΑΒ" είναι εκείνο το γεωμετρικό σχήμα που περιέχεται μεταξύ δύο σημείων "Α" και "Β" μίας ευθείας "ε". 
Άλλα στοιχεία.
Αξίωμα: Κάθε ευθύγραμμο τμήμα έχει ένα μόνο μέσο
Σύγκριση ευθύγραμμων τμημάτων.
Ας είναι "ΑΒ" και "ΓΔ" ευθύγραμμα τμήματα με φορείς "ε" και "δ" αντίστοιχα. Ταυτίζουμε τις "ε" και "δ" έτσι ώστε το "Α" να συμπίπτει με το "Γ".
Ιδιότητες ισότητας.
Στην ισότητα των ευθυγράμμων τμημάτων ισχύουν οι εξής ιδιότητες:
Επίσης η σχέση "ΑΒ" &gt; "ΓΔ" ή "ΑΒ" &lt; "ΓΔ" λέγεται σχέση ανισότητας. Στη σχέση αυτή ισχύει και η εξής ιδιότητα: (Μεταβατική) αν ΑΒ&gt;ΓΔ και ΓΔ&gt;ΔΕ τότε και ΑΒ&gt;ΔΕ. Σημειώνεται πως η σχέση της ανισότητας δεν είναι συμμετρική, δηλαδή δεν ισχύει ΑΒ&gt;ΓΔ και ΑΒ&lt;ΓΔ. 
Κάθε σχέση που είναι μεταβατική, αλλά όχι συμμετρική αλλά ούτε και ανακλαστική λέγεται σχέση γνήσιας διάταξης. Συνεπώς η σχέση της ανισότητας είναι σχέση "γνήσιας διάταξης".
Πράξεις επί ευθυγράμμων τμημάτων.
Πρόσθεση.
Για να βρεθεί το άθροισμα περισσοτέρων ευθυγράμμων τμημάτων, μετά το άθροισμα των δύο πρώτων προστίθεται το τρίτο και συνεχίζεται η πρόσθεση όλων των τμημάτων. Στη πρόσθεση αυτή ισχύουν οι εξής ιδιότητες:
Η πρόσθεση ευθυγράμμων τμημάτων ως προς την σχέση της ανισότητας παρουσιάζει τις δύο ακόλουθες ιδιότητες:
Πολλαπλασιασμός.
Γινόμενο ενός ευθυγράμμου τμήματος "ΑΒ" επί ένα φυσικό αριθμό, έστω 3, λέγεται το ευθύγραμμο τμήμα "ΑΓ" που γίνεται από το "ΑΒ" αν ληφθεί τρεις φορές. Δηλαδή "ΑΓ" = 3"ΑΒ"
Με τη "μέτρηση" ενός ευθύγραμμου τμήματος "ΑΒ" εννοούμε τη σύγκρισή του με ένα άλλο αυθαίρετα μοναδιαίο ευθύγραμμο τμήμα "ΚΛ". Αν ισχύει formula_6, τότε λέμε ότι το "μήκος" του "ΑΒ" ως προς το "ΚΛ" είναι "μ"/"ν", ή ότι η "απόσταση" του "Α" από το "Β" είναι "μ"/"ν".
Διαίρεση.
Πηλίκο ενός ευθυγράμμου τμήματος "ΑΒ" δι΄ ενός φυσικού αριθμού, έστω 3, ονομάζεται το ευθύγραμμο τμήμα "ΑΓ" που είναι ίσο με το ένα από τα τρία ίσα μέρη στα οποία χωρίζεται το "ΑΒ", όπου και θα ισχύει η σχέση "ΑΓ = ΑΒ/3"

</doc>
<doc id="54415" url="https://el.wikipedia.org/wiki?curid=54415" title="Ικέτιδες (Αισχύλου)">
Ικέτιδες (Αισχύλου)

Οι Ικέτιδες (1073 στίχοι) είναι τίτλος τραγωδίας, που έγραψε ο Αισχύλος και εξιστορεί την ικεσία των Δαναΐδων και του πατέρα τους προς την πόλη του Άργους, για να αποφύγουν τον αιμομικτικό γάμο με τους γιούς του Αιγύπτου. Αποτελεί ύμνο στη δημοκρατία και την αξιοπρέπεια της γυναίκας. Είναι το πρώτο μέρος τριλογίας ακολουθούμενο από τις τραγωδίες «Αιγύπτιοι» και «Δαναΐδες» και από το σατυρικό δράμα «Αμυμώνη». Στο παρελθόν, λόγω της απλότητας των στίχων και της σπουδαιότητας που είχε σε αυτήν ο πολυμελής χορός, πιθανολογούνταν ότι ήταν η παλαιότερη τραγωδία που έγραψε ο Αισχύλος (περί το 490π.Χ.), σύμφωνα με ένα παπυρικό απόσπασμα όμως, παραστάθηκε το 463 π.Χ. ή κατά άλλους το 464 π.Χ.
Υπόθεση.
Οι πενήντα κόρες του Δαναού συνοδευόμενες από τον πατέρα τους καταφεύγουν στο Άργος ως ικέτισσες για να αποφύγουν τον αιμομικτικό γάμο τους με τους ξαδέρφους τους, γιους του Αιγύπτου. Επιλέγουν την πόλη του Άργους λόγω της καταγωγής τους από την Αργεία Ιώ που κυνηγημένη από τον Δία κατέληξε στην Αίγυπτο, όπου και έφερε στο φως τον Έπαφο, πρόγονο των Δαναΐδων. Μετά τις συμβουλές του Δαναού προς τις κόρες του να επιδείξουν σύνεση και να επικαλεστούν τους θεούς, υποδέχονται το βασιλιά του Άργους, Πελασγό, που παραξενεμένος από την εξωτική εμφάνιση των νεαρών, ζητά εξηγήσεις. Όταν εκείνες του εξηγούν την κατάστασή τους, ο βασιλιάς της «Απίας γής» μπαίνει σε δίλημμα: Αν τις διώξει, κινδυνεύει από την τιμωρία του Δία που προστατεύει τους ικέτες αλλά αν τις δεχτεί, κινδυνεύει από ενδεχόμενη επιδρομή των βαρβάρων. Πρώτο του μέλημα είναι η ευθύνη του προς την πόλη και ενώ δείχνει να φοβάται την απειλή των Αιγυπτίων, οι Δαναΐδες επεμβαίνουν δραματικά απειλώντας με αυτοχειρία εφόσον τις διώξει, έτσι ώστε να μιάνουν την πόλη του Άργους. Τελικά πείθεται να τις δεχτεί και συμβουλεύει το Δαναό να γεμίσει τους ναούς με κλαδιά ελιάς, έτσι ώστε να εξασφαλιστεί η συγκατάθεση των Αργειτών. Έτσι και γίνεται, οπότε οι πολίτες συγκατατίθενται να προσφέρουν άσυλο στις Δαναΐδες και εκείνες εκφράζουν την ευγνωμοσύνη τους.
Ο πατέρας τους ωστόσο τις προειδοποιεί ότι οι Αιγύπτιοι θα τις καταδιώξουν. Ο φόβος των νεαρών είναι διάχυτος και δηλώνουν ότι προτιμούν το θάνατο από το γάμο με τους γιούς του Αιγύπτου. Όταν τελικά εκείνοι καταφθάνουν και τις απειλούν, οι Δαναΐδες χαίρουν πλέον της προστασίας του Πελασγού και των Αργείων. Έτσι, οι Αιγύπτιοι αναγκάζονται σε υποχώρηση και οι κόρες του Δαναού εγκαθίστανται στη Θήβα ευχαριστώντας και εξυμνώντας την πόλη που τους δέχτηκε. Το δράμα ολοκληρώνεται με ένα χορικό προς τον Δία, παρακαλώντας το βασιλιά των θεών να προφυλάσσει από γάμο αθέλητο.
Η υποτιθέμενη συνέχεια της τριλογίας.
Σύμφωνα με τον μύθο, στο δεύτερο έργο (δηλ. Τους Αιγυπτίους) θεωρείται ότι οι κόρες του Δαναού εξαναγκάζονταν -πιθανώς μετά από την ήττα του Άργους και τον θάνατο του βασιλιά- να παντρευτούν τους εξαδέλφους τους. Έτσι εξυφαίνουν το σχέδιο δολοφονίας των συζύγων τους κατά την πρώτη νύχτα του γάμου. Στο τρίτο έργο (τις Δαναΐδες) εξιστορούνταν η ιστορία της Υπερμήστρας που υποκύπτοντας στον έρωτα, σώζει τη ζωή του συζύγου της, ερχόμενη σε αντίθεση με την απόφαση των υπολοίπων Δαναΐδων.
Ο Πελασγός και η έννοια της πόλης.
Μέσα από το χαρακτήρα του Πελασγού διακρίνουμε το ιδεώδες του Αισχύλου για μία αρμονική πολιτεία την οποία αγαπούν και νοιάζονται οι άρχοντες και οι πολίτες της. Ο Πελασγός αποτελεί υπόδειγμα δημοκρατικού βασιλιά που επιδεικνύει έντονο ενδιαφέρον για την άποψη των πολιτών της Θήβας, αφού θεωρεί ότι η απόφαση που πρέπει να ληφθεί πρόκειται να καθορίσει το μέλλον της πόλης.
Ιστορικά.
Άργος.
Το Άργος αποτελούσε φυσικό σύμμαχο των Αθηνών, μία πόλη με βαθιά δημοκρατικό φρόνημα. Το 494 π.Χ. μάλιστα, όταν ο τότε βασιλιάς της Σπάρτης, Κλεομένης ο Α’ επιτέθηκε με σφοδρότητα εναντίον του Άργους, δεν κατάφερε να το κατακτήσει εξαιτίας μίας γυναίκας, της Τελεσίλας, η οποία ανασύνταξε τα υπολείμματα του Αργείτικου στρατού και καταδίωξε τον Κλεομένη. Ο Ηρόδοτος αναφέρει σχετικά ότι εκπληρώθηκε χρησμός που ανέφερε Μετά από αυτά τα γεγονότα την εξουσία κατέλαβαν οι δούλοι που κυβέρνησαν δημοκρατικά.
Πολιτική σκοπιμότητα.
Εικάζεται ότι ο φίλιος προς τους Αργείους τόνος της τραγωδίας ήταν και ο λόγος για τον οποίο μπορεί να μην παραστάθηκε όταν συγγράφηκε, επειδή εκείνην την περίοδο (490 π.Χ.) οι Αθηναίοι προσπαθούσαν να προσελκύσουν τους Σπαρτιάτες σε συμμαχία εναντίον των Περσών.
Το αττικό δίκαιο και η εσωγαμία.
Και άλλοι σύγχρονοι κοινωνικοί θεσμοί όμως φαίνονται να επηρεάζουν τις Δαναΐδες: Κεντρικός άξονας της ιστορίας τους είναι η εσωγαμία, ο γάμος δηλαδή μίας γυναίκας με συγγενή της. Σύμφωνα με το αττικό δίκαιο αν μία μοναχοκόρη κληρονομούσε περιουσία υποχρεούνταν να παντρευτεί συγγενή της για να παραμείνει η περιουσία στην οικογένεια.

</doc>
<doc id="54416" url="https://el.wikipedia.org/wiki?curid=54416" title="Αλέκα Παπαρήγα">
Αλέκα Παπαρήγα

 --&gt;
Η Αλέκα (Αλεξάνδρα) Παπαρήγα είναι Ελληνίδα πολιτικός, πρώην Γενική Γραμματέας της Κεντρικής Επιτροπής του Κομμουνιστικού Κόμματος Ελλάδας από το 1991 μέχρι τον Απρίλιο του 2013. Είναι η δεύτερη γυναίκα αρχηγός πολιτικού κόμματος στην Ελλάδα και η πρώτη γυναίκα Γενική Γραμματέας του ΚΚΕ. Μιλάει αγγλικά και ρωσικά και έχει συγγράψει βιβλίο σχετικά με τη χειραφέτηση και την απελευθέρωση της γυναίκας. Είναι η μακροβιότερη αρχηγός κόμματος μετά τη μεταπολίτευση καθώς συμπλήρωσε 22 συνεχή χρόνια στη θέση αυτή (1991-2013).
Βιογραφία.
Πρώτα χρόνια.
Η Αλέκα Παπαρήγα γεννήθηκε ως Αλεξάνδρα Δρόσου στην Αθήνα στις 5 Νοεμβρίου 1945. Γονείς της ήταν ο Νίκος και η Κική Δρόσου, οι οποίοι ήταν αντιστασιακοί και μέλη του KKE, με καταγωγή από την Κεφαλονιά. Σπούδασε στο Ιστορικό-Αρχαιολογικό τμήμα της Φιλοσοφικής σχολής του Πανεπιστημίου Αθηνών και κατόπιν εργάστηκε ως υπάλληλος σε επιχειρήσεις και ως εκπαιδευτικός.
Πολιτική Δραστηριότητα.
Το 1961 συμμετείχε στο Κίνημα Ειρήνης. Ήταν μέλος του γραφείου οργάνωσης της νεολαίας της Ενιαίας Δημοκρατικής Αριστεράς (ΕΔΑ) και της τριμερούς γραμματείας του γραφείου σπουδάζουσας της Δημοκρατικής Νεολαίας Λαμπράκη. Το 1968, κατά τη διάρκεια της δικτατορίας, οργανώθηκε στο ΚΚΕ και δραστηριοποιήθηκε στο κίνημα των οικογενειών των πολιτικών κρατουμένων. Συνελήφθη από τη χούντα των συνταγματαρχών και κρατήθηκε επί 4 μήνες.
Το 1974 έγινε μέλος του γραφείου της Επιτροπής Πόλης της Κομματικής Οργάνωσης Αθηνών και ασχολήθηκε με το γυναικείο κίνημα. Υπήρξε μεταξύ των ιδρυτικών μελών της Ομοσπονδίας Γυναικών Ελλάδας και συμμετείχε στη διοργάνωση εκδηλώσεων για το Διεθνές Έτος της Γυναίκας. Το 1978 εξελέγη μέλος της Κεντρικής Επιτροπής του ΚΚΕ και το 1986 μέλος του Πολιτικού Γραφείου.
Γενική Γραμματέας του ΚΚΕ.
Στις 27 Φεβρουαρίου 1991 εξελέγη Γενική Γραμματέας της Κεντρικής Επιτροπής του κόμματος, θέση στην οποία επανεξελέγη και από το επόμενο συνέδριο του κόμματος στις 26 Μαΐου 1996. Στο συνέδριο του 2009, που ολοκληρώθηκε στις 22 Φεβρουαρίου της χρονιάς εκείνης, εξελέγη για άλλη μια φορά γραμματέας του κόμματος. Ήταν η πρώτη γυναίκα γενική γραμματέας του ΚΚΕ και η δεύτερη γυναίκα αρχηγός κόμματος στην Ελλάδα , μετά τη Μαρία Δαμανάκη που είχε αναδειχθεί πρόεδρος του Συνασπισμού της Αριστεράς και της Προόδου στις 9/3/1990 .Εκλέγεται βουλευτής Β΄ Αθηνών με το ΚΚΕ από τις εκλογές του 1993 μέχρι το 2014. Από τις εκλογές του Ιανουαρίου 2015 έως σήμερα εκλέγεται με το ψηφοδέλτιο επικρατείας του ΚΚΕ.
Όταν ανάλαβε την ηγεσία, η περίοδος αυτή, υπήρξε από τις δυσκολότερες για το ΚΚΕ: Το 1989, επίσης, συγκροτήθηκε ο ενιαίος Συνασπισμός, ο Συνασπισμός της Αριστεράς και της Προόδου. Την ίδια χρονιά, διασπάται η Κομμουνιστική Νεολαία Ελλάδας (ΚΝΕ), μέλη αποχωρούν και διαγράφονται, -εκτός από στελέχη της ΚΝΕ- και 15 μέλη της Κεντρικής Επιτροπής. Το 1991 ακολουθεί δεύτερη διάσπαση. Ομάδα στελεχών, -ονόματι ανανεωτικοί- επιζητεί ριζική ανανέωση. Ο ρόλος της Παπαρήγα είναι καθοριστικός. Πιστή στη λεγόμενη «σκληρή γραμμή» του ΚΚΕ κατάφερε να συγκεντρώσει ένα 48% των συνέδρων, επικρατώντας με μικρή διαφορά της ανανεωτικής πτέρυγας. Ενώ και τα πράγματα στο εξωτερικό, μετά την πτώση της Σοβιετικής Ένωσης, γίνονται ακόμα χειρότερα. Εντέλει, στις 24 Ιουνίου του 1991 το ΚΚΕ απευθύνεται στον κόσμο του και στη συγκέντρωση, στο Πεδίον του Άρεως, η Αλέκα Παπαρήγα καθιστά σαφές τo εξής:
"«Δε διαπραγματευόμαστε την αυτοτελή ύπαρξη του ΚΚΕ»"
Τέλος, είναι μια εκ των υπευθύνων για τη δημιουργία του Πανεργατικού Αγωνιστικού Μετώπου (ΠΑΜΕ), το οποίο ιδρύθηκε το 1999.
Ως Βουλευτής.
Η ΚΕ που προέκυψε από το 19ο Συνέδριο εξέλεξε στη θέση του Γενικού Γραμματέα το Δημήτρη Κουτσούμπα.. Η Αλέκα Παπαρήγα παρέμεινε Πρόεδρος της κοινοβουλευτικής Ομάδας του ΚΚΕ.
Στις 8 Ιανουαρίου 2015 ανακοινώθηκε η υποψηφιότητά της ως επικεφαλής του ψηφοδελτίου Επικρατείας του Κομμουνιστικού Κόμματος Ελλάδας για τις εκλογές του Ιανουαρίου του 2015, θέση στην οποία εξελέγη.
Προσωπική ζωή.
Παντρεύτηκε τον δημοσιογράφο Θανάση Παπαρήγα, γιο του Μήτσου Παπαρήγα, με τον οποίο απέκτησε μία κόρη, τη Βασιλεία και ένα άλλο παιδί το οποίο απεβίωσε τριών ετών. Ο σύζυγός της απεβίωσε στις 11 Οκτωβρίου 2002, έπειτα από το βαρύτατο τραυματισμό του σε τροχαίο δυστύχημα.

</doc>
<doc id="54417" url="https://el.wikipedia.org/wiki?curid=54417" title="Πέρσες (Αισχύλου)">
Πέρσες (Αισχύλου)

Η τραγωδία «Πέρσες» (αυθεντικός αρχαίος τίτλος: Πέρσαι), το σπουδαιότερο αντιπολεμικό έργο του Αισχύλου, θεωρείται η παλαιότερη σωζόμενη τραγωδία. Επίσης είναι η πρώτη τραγωδία που αντλεί τη θεματολογία της από ιστορικά γεγονότα (και μάλιστα μόνο κατά επτά χρόνια προγενέστερα από την παρουσίασή της στο κοινό) πραγματεύεται την οδύνη των Περσών όταν πληροφορούνται για τη συντριπτική ήττα τους στη Σαλαμίνα.
Τα εργαλεία της αφήγησης.
Η βασική δομή της αισχύλειας τραγωδίας είναι αρκετά απλή. Το δράμα ξεκινά με τον "πρόλογο", τον οποίο απαγγέλλει ένας ή δύο χαρακτήρες πριν εμφανιστεί ο χορός και παρέχει το αναγκαίο μυθολογικό υπόβαθρο για την κατανόηση του έργου. Κατόπιν εισέρχεται ο "χορός", τραγουδώντας και χορεύοντας (πάροδος). Ακολουθεί το πρώτο από τα πολλά "επεισόδιο" και κατόπιν το πρώτο "στάσιμον", κατά το οποίο οι άλλοι χαρακτήρες εγκαταλείπουν τη σκηνή και ο χορός τραγουδά και χορεύει. Η ωδή συνήθως διευρύνει το μυθολογικό πλαίσιο, καθώς ωθεί τον θεατή να σκεφτεί πάνω σε πράγματα που λέχθηκαν ή έγιναν κατά τη διάρκεια των επεισοδίων. Τα επεισόδια ακολουθούνται από στάσιμα σε μια αρμονική εναλλαγή ως την "έξοδο", κατά την οποία ο χορός εγκαταλείπει τη σκηνή τραγουδώντας ένα χορικό με λόγια σοφά και άμεσα συνδεδεμένα με την πλοκή και την κατάληξη του δράματος. Αυτά ήταν τα εργαλεία με τα οποία δίδαξε ο Αισχύλος την τραγωδία του "Πέρσαι", παρουσιάζοντας με τον δικό του ποιητικό τρόπο ένα ιστορικό γεγονός που επεξεργάστηκε εκ νέου ο Ηρόδοτος μετά από αρκετά χρόνια, στηριζόμενος στην εκδοχή του Αισχύλου πολύ περισσότερο πιθανώς από ό,τι φαίνεται. 
Η θεατρική διδασκαλία.
Τμήμα μιας τετραλογίας που παρουσίασε ο Αισχύλος το 472 π.Χ., οι Πέρσες είναι το πρωιμότερο σωζόμενο έργο του ποιητή, όχι όμως ενδεικτικό της πρώιμης δημιουργίας του. Σαν τους περισσότερους από τους πρώιμους ποιητές της Αθήνας, ο Αισχύλος ως παλιός μαραθωνομάχος αποκαλύπτει μέσω των έργων του μια διαρκή φροντίδα και αγωνία για την Ελλάδα και την κληρονομιά της. Από μία άποψη το έργο του "Πέρσαι" είναι πιθανώς το πρωιμότερο δείγμα καταγραφής της ελληνικής ιστορίας στο θέατρο και τονίζει από την εισαγωγή του ήδη τη μαχητική δύναμη των «πολεμόχαρων» Περσών και το αμέτρητο πλήθος του εκστρατευτικού τους στρατεύματος. Αυτό ακριβώς το στοιχείο είναι που αναδεικνύει και τη σημασία της νίκης των Ελλήνων.
Ο πρόλογος για τον Αισχύλο είναι μεν ένα τεχνικό μέσο για την προπαρασκευή του χορού, αλλά και φορέας εναλλασσόμενων διαθέσεων. Αυτός είναι και ο τρόπος με τον οποίο καθηλώνει τον νου του θεατή με την προσμονή της επόμενης αποκάλυψης. Στους προλογικούς στίχους διαφαίνεται η νύξη για την περσική ύβρη, για την τύφλωση του Ξέρξη -θεού επικουρούντος- να θέλει να ξεπεράσει τα όρια της επικράτειάς του και την αμαρτία του να μετατρέψει τη θάλασσα σε στεριά.
Καθώς τα συγκεκριμένα αποσπάσματα περιορίζονται σε αυτά ακριβώς τα στοιχεία που αναδεικνύουν την περσική πολεμική μηχανή και να τονίσουν έτσι τον ηρωισμό των Ελλήνων, δε θα ήταν αδόκιμο να ξεμακρύνουμε λίγο στο έργο και να σημειώσουμε πως με μεγαλύτερη καθαρότητα δια στόματος Δαρείου ο Αισχύλος επανέρχεται στη σημασία της ελληνικής νίκης, για την οποία ο Lesky θεωρεί ως ένδειξη θεϊκής ανταπόδοσης. Στους "Πέρσες" ο Αισχύλος μάς επιτρέπει να διακρίνουμε αρκετά καθαρά τα σταθερά περιγράμματα των δικών του ηθικών και θρησκευτικών πεποιθήσεων, το υπόγειο θεολογικό και ηθικό ρεύμα της εποχής του, στο οποίο καθορίζεται η έννοια της αμαρτίας, της ύβρης, της ενοχής, της βίας που συνεπάγεται ο κύκλος του αίματος, του θεϊκού «δίκαιου δόλου», που οδηγεί τον υβριστή και τον ένοχο στην καταστροφή και στην εκπλήρωση του τραγικού πεπρωμένου του.
Ωστόσο, ο Αισχύλος δεν αποδίδει απλά τιμή στους νικητές παρουσιάζοντας λεπτομερειακά τον θρήνο του αντιπάλου των Ελλήνων. Αναλαμβάνοντας τον ρόλο του ιστορικού εξετάζει τα αίτια που οδήγησαν στο αποτέλεσμα, εκφράζοντας ένα διαχρονικό προβληματισμό που αφορά κυρίως στην ετερότητα και προειδοποιεί για τον κίνδυνο που επιφέρει η υποτίμηση του «άλλου», η έπαρση, η φιλοδοξία και η αλαζονεία της εξουσίας. Στη μακρά σύγκρουση των Ελλήνων με την υπερδύναμη εξ ανατολών οι Αθηναίοι έγιναν μάρτυρες της καύσης της Ακρόπολης από ξένους, μιας προφανούς δηλαδή σύγκρουσης ανάμεσα στον εαυτό και το εχθρικό, απειλητικό "άλλο". 
Το μέγεθος της δύναμης που χρησιμοποίησε ο Ξέρξης για αυτή την εκστρατεία, καθώς και η ευφυής λύση που επινόησε προκειμένου να περάσει τα στενά του Ελλήσποντου το πολυπληθές στράτευμα, την προέλευση του οποίου παραθέτει με κάθε λεπτομέρεια ο χορός των γερόντων, μοιάζει τη μια στιγμή να τον κάνει υπερήφανο για την ελληνική νίκη, ενώ την άλλη να τον τρομάζει και να τον προβληματίζει. Ο Αισχύλος φαίνεται προβληματισμένος και επιφυλακτικός απέναντι σε ό,τι συνδέεται με την υπερβολή και την αλαζονεία, χαρακτηριστικά τόσο του Ξέρξη όσο και των ενεργειών του, καθώς γνωρίζει ότι η άτη παγιδεύει τον άνθρωπο και τον ωθεί στην τιμωρία .
Το όνειρο της Άτοσσας στον θεατρικό ξεδιπλωμένο χρόνο ολοκληρώνεται με την εικόνα του μικρόσωμου και γοργόφτερου γερακιού που εφορμά στον ανυπεράσπιστο, αετό. Στην πραγματικότητα είναι ένας οιωνός για την τιμωρία που έρχεται ως αποτέλεσμα της αλαζονείας και της ύβρης. Η εικόνα που χρησιμοποιεί ο Αισχύλος περιέχει σύμβολα. Ο Ξέρξης και το πολυάριθμο στράτευμά του συμβολίζονται από τον βασιλικό αετό, αντιπροσωπευτικό δείγμα της δύναμης και της κυριαρχίας. Εδώ ο αετός και όσα συμβολίζει εμφανίζεται ανυπεράσπιστος στη εφόρμηση του μικρόσωμου γερακιού που υπονοεί το ολιγάριθμο ελληνικό στράτευμα, αποδίδοντας ποιητική αδεία τον συσχετισμό των δυνάμεων και το αποτέλεσμα της μάχης.
Ο δραματικός ποιητής θεωρεί πως η καταστροφή της περσικής βασιλικής δύναμης είναι αποτέλεσμα της ασέβειας και της ύβρης. Θύμα της «άτης», της θεϊκής παγίδας, ο Ξέρξης υπερτιμά τις δυνάμεις του και υπερβαίνει τα όρια του. Η αλαζονεία τον τυφλώνει, οδηγώντας τον στο μεγαλύτερο για την ελληνική θεολογία αμάρτημα της ύβρης. Θεωρεί πως είναι ανίκητος και κυρίαρχος όχι μόνο σε λαούς και χώρες αλλά στα ίδια τα στοιχεία της φύσης, όταν προσπαθεί να ζέψει τον Πόντο (στ. 73-74)».
Όπως συμβαίνει γενικότερα στις τραγωδίες του Αισχύλου έτσι και στους "Πέρσες" οι θεοί και οι άνθρωποι συνυπάρχουν σε έναν ενιαίο κόσμο τον οποίο ο ποιητής αντιλαμβάνεται απλά και ξεκάθαρα. Οι νίκες και οι ήττες των ανθρώπων δεν είναι απλά ανθρώπινα κατορθώματα. Όπως συμβαίνει και στην ομηρική αφήγηση, από την οποία αντλεί το εννοιολογικό του πλαίσιο ο δραματουργός, τέτοια γεγονότα διενεργούνται με τη συγκατάθεση των θεών και κυρίως είναι απόδειξη της εξουσίας τους. Οι θεοί, αναλαμβάνοντας τον ρόλο του δίκαιου κριτή, επαναφέρουν την τάξη εκεί που φαίνεται να έχει διασαλευτεί. Η αλαζονική και υβριστική συμπεριφορά του Ξέρξη, που έχει υπερβεί τα όρια και έχει ταράξει την κοσμική ισορροπία, φέρνει στη συνέχεια τη νέμεση που τιμωρεί τον υβριστή και αποκαθιστά την κοσμική τάξη.
Ο αγγελιαφόρος μεταφέρει στον χορό και την Άτοσσα τα αποτελέσματα της τιμωρίας. Το υγρό στοιχείο που παραβίασε ο γιος της τον καταστρέφει αρχικά στη Σαλαμίνα όπου τα τριακόσια δέκα ελληνικά καράβια, (στ. 337-339), χτύπησαν και αναποδογύρισαν τα χίλια διακόσια επτά περσικά καράβια (στ. 343-344). Η θάλασσα χάθηκε στην αισχύλεια αφήγηση από το πλήθος των ναυαγίων. Σωρός οι νεκροί στις ακτές και τα βράχια, (στ. 419-421). Πρόκειται για τα ίδια πλοία που έδεσε ο Ξέρξης για να γεφυρώσει τα στενά του Ελλησπόντου μια απαράβατη γραμμή διαχωρισμού ανάμεσα στην Ασία και την Ευρώπη.
Οι ίδιοι στρατιώτες που πέρασαν το γεφύρωμα του Ξέρξη, συμμέτοχοι στην ύβρη, κείτονται πλέον νεκροί στις ακτές και στα βράχια (στ. 421), άλλοι πέφτουν τριγύρω απ' τις κρήνες, πεθαίνοντας από τη δίψα (στ. 483-484, 490-491) και άλλοι τέλος πνίγονται στα παγωμένα νερά του Στρυμώνα, όπου οι θεϊκές ακτίνες (στ. 504) λιώνουν το κρυστάλλινο πέρασμα, εμποδίζοντας όσους, πάνω από το νερό και πάλι, προσπαθούν να περάσουν και να διασωθούν.
Οι θεοί είναι παρόντες σε όλες τις πτυχές του βίου, βλέποντας και κρίνοντας. Επιβραβεύουν, σώζοντας την πόλη της Αθηνάς (στ. 347) ή τιμωρούν εκδικητικά με τα λόγια του αγγελιαφόρου (στ. 352-353). Οι άνθρωποι, αναλαμβάνοντας την ευθύνη των πράξεών τους, αντιλαμβάνονται το σφάλμα τους και μετανοούν συντετριμμένοι. Οι αλαζόνες Πέρσες που ασεβούν έναντι των θεών άλλοτε με την ίδια την υπερβολή τους, άλλοτε ταράσσοντας την ισορροπία της φύσης και άλλοτε βεβηλώνοντας ακόμα και τα ιερά των Ελλήνων, πρέπει κατά τον ποιητή να τιμωρηθούν. Η τιμωρία και η πτώση είναι μοιραία. Τόσο το προφητικό όνειρο της Άτοσσας όσο και οι διαπιστώσεις (στ. 719 -754), οι προφητείες (στ. 781- 829) και οι παραινέσεις (στ. 830-842) του Δαρείου λειτουργούν ως προανακρούσματα της πτώσης του Ξέρξη και της αυτοκρατορίας. Η πολυάνθρωπη και φημισμένη αυτοκρατορία, εκεί που κυριαρχεί ο πλούτος και η χλιδή, καταρρέει, καθώς η μοίρα ποδοπατά το γένος των Περσών (στ. 515-516).
Οι γενναίοι στρατηγοί πέφτουν στη μάχη. Οι στρατιώτες πέφτουν μπροστά στις ξερές κρήνες, αποτελειωμένοι από τη δίψα. Τέλος ο ίδιος ο Ξέρξης πέφτει από το αλαζονικό βάθρο όπου είχε τοποθετήσει τον εαυτό του: σχίζει τα ρούχα του, μην αντέχοντας το θέαμα της συμφοράς που ο ίδιος προκάλεσε και παρουσιάζεται συντετριμμένος και περίλυπος μπροστά στους σεβάσμιους γέροντες, από την κριτική των οποίων προσπαθεί να τον γλυτώσει η Άτοσσα, καθώς ο ίδιος μοιάζει να μην μπορεί να την αντέξει (στ. 914-915).
Οι αποκλίσεις του Ηροδότου.
Μετατοπίζοντας το ενδιαφέρον μας στον Ηρόδοτο και την ιστορία του, βλέπουμε γενικώς πως είναι πεποίθησή του ότι η ανθρώπινη δράση παραμένει συνδεδεμένη στο θεολογικό υπόβαθρο της εποχής του, παρόλο που δεν εκφράζεται συστηματικά. Ωστόσο, διατρέχει το έργο του και φαίνεται ιδιαίτερα στην περίπτωση της συντριβής του Ξέρξη. Ο Ηρόδοτος, όπως και ο Αισχύλος, παρέχει μια μεταφυσική αιτιολογία που αποκαθιστά την κοσμική τάξη. Ωστόσο η "τίση" στον Ηρόδοτο φαίνεται να διαθέτει απειλητικότερο χαρακτήρα μέσω της επερχόμενης "νέμεσης".
Ακόμα και στη νίκη των Ελλήνων ο Ηρόδοτος θεωρεί πως οι θεοί μετείχαν αποφασιστικά, παραθέτοντας τον λόγο του Θεμιστοκλή πως ήταν οι θεοί και οι ήρωες και όχι οι άνθρωποι που έσωσαν την Ελλάδα από την περσική εισβολή. Η ανάμειξη του μυθολογικού-θεολογικού υπόβαθρου στην ιστορία αποκαλύπτει μια κοσμοθεωρία που μοιάζει σημαντικά με εκείνη της διδασκαλίας του αττικού δράματος και της περίπτωσης των Περσών, αλλά ο Ηρόδοτος προσπαθεί με την ιδιότητα του ιστορικού να παρουσιάσει με τη μεγαλύτερη δυνατή ακρίβεια τα γεγονότα. Η περίφημη αγγελική ρήση στην τραγωδία του Αισχύλου, με την οποία ανακοινώνεται στην Άτοσσα η καταστροφή του περσικού στόλου στη Σαλαμίνα, είναι πιθανώς αυθεντική ιστορική περιγραφή, αλλά αυτό δε σημαίνει πως η τραγωδία μπορεί να υπαχθεί στα συμφραζόμενα της ιστοριογραφίας. Η προσέγγιση της ιστορικής αλήθειας στο σύνολο και τις λεπτομέρειες δεν είναι μέσα στις προθέσεις του ποιητή. Η πρόθεση της τραγικής ποίησης να διδάξει, εντάσσει την καταστροφή του Ξέρξη σε ένα ευρύτερο πλαίσιο ηθικής συμπεριφοράς.
Σε ό,τι αφορά σε αριθμούς, αρκεί να παρατεθεί εδώ και μια άλλη αλλά σημαντική διαφορά, κυρίως για να κατανοήσουμε τον τρόπο που μεταβιβάστηκε η πληροφορία από τον Αισχύλο στον Ηρόδοτο. Ο Αισχύλος έδωσε τον αριθμό των 1.207 σκαφών για τον περσικό στόλο στη Σαλαμίνα μόνο. Ο Ηρόδοτος δε χρησιμοποίησε τον αριθμό καθ' εαυτό στον απολογισμό της μάχης της Σαλαμίνας, αλλά σε ένα άλλο πλαίσιο και για έναν άλλο σκοπό, δηλαδή για να περιγράψει τη ναυτική δύναμη των περσικών δυνάμεων που εισέβαλαν στην Ελλάδα το 480 π.Χ..
Ο Ξέρξης για τον Αισχύλο είναι σύμφωνα με τα λόγια του Δαρείου τουλάχιστον ανόητος, όταν θέλει να ζεύξει τον ιερό Ελλήσποντο (στ. 745-751), γιατί το ποτάμι και ο πόντος είναι ιερές οντότητες όχι μόνο στην ελληνική κοσμοθεωρία αλλά και την Περσική. Η διανοητική ασθένεια που υπονοεί η πράξη του Ξέρξη να θέλει να γεφυρώσει τον Ελλήσποντο, για τον Ηρόδοτο γίνεται ζήτημα επιστημονικής παρατήρησης και υποδεικνύει τον θαυμασμό προς την επινοητικότητα του ανδρός. Για τον Αισχύλο δεν υπάρχουν μαστιγώματα και πικρά λόγια, ούτε αλυσίδες, καθώς το ρόλο των αλυσίδων παίζει η ίδια η γέφυρα. Ο Ηρόδοτος, όμως δε θεωρεί την πράξη παράλογη, ως εγχείρημα μηχανικό και θεωρεί ότι αξίζει μια λεπτομερή περιγραφή. Ακολουθώντας όμως τον Αισχύλο προσπαθεί να καταδικάσει τον άνδρα για τη θέλησή του να κυριαρχήσει σε δύο διαφορετικούς κόσμους. Εκεί που ο Αισχύλος γίνεται αφηρημένος, εγκαταλείπει τις λεπτομέρειες και υπεισέρχεται σε θεολογικές θεωρήσεις. Ο Ηρόδοτος αφηγείται λεπτομερώς, προσωποποιεί τις πράξεις και καταδικάζει αναλόγως τον Ξέρξη ταυτιζόμενος με την ουσία της λογοτεχνικής αφήγησης.
Ο Αισχύλος, ως ποιητής και όχι ιστορικός, δεν θα μπορούσε να αλλοιώσει τον «σκληρό πυρήνα» του ιστορικού γεγονότος. Δεν θα μπορούσε, πιθανώς να παρουσιάσει ως νικητές τους Πέρσες, αλλά δεν δεσμεύεται από την ιστορική ακρίβεια όπως ο ιστορικός Ηρόδοτος και μπορεί, ανάλογα με τις απαιτήσεις της τέχνης του και τις δικές του επιλογές, να αγνοεί επιμέρους στοιχεία ή να επινοεί άλλα, προκειμένου να δώσει στο όλο την απαραίτητη συνοχή και το νόημα που επιθυμεί. Το έργο του στηρίζεται στο δίπολο "ύβρη-τίση", που ταυτίζεται κυρίως με την αρχαϊκή νοοτροπία της παραβίασης της φυσικής τάξης, η οποία κατά τον Αισχύλο και τους παλαιότερους δραματουργούς δεν είναι δυνατόν να διαταράσσεται από την ανθρώπινη επενέργεια.
Θεατρικές παραγωγές.
Στις 25 Ιουλίου 2020, οι «Πέρσες» ήταν η πρώτη αρχαία ελληνική τραγωδία που μεταδόθηκε ζωντανά διεθνώς μέσω του YouTube, με αφορμή τα 2500 χρόνια από τη Ναυμαχία της Σαλαμίνας. Το έργο ήταν μια παραγωγή του Εθνικού Θεάτρου και σκηνοθετήθηκε από τον Δημήτρη Λιγνάδη, κατά τη διάρκεια του Φεστιβάλ Αθηνών και Επιδαύρου. Η απόδοση του έργου έγινε στα αρχαία και νέα Ελληνικά, ενώ Αγγλικοί υπότιτλοι προβλήθηκαν στο YouTube.

</doc>
<doc id="54421" url="https://el.wikipedia.org/wiki?curid=54421" title="Πέτρος Δούκας">
Πέτρος Δούκας

Ο Πέτρος Δούκας (1952) είναι Έλληνας πολιτικός. 
Γεννήθηκε το 1952 στην Αθήνα. Ο πατέρας του, πτέραρχος Γεώργιος Δούκας, διετέλεσε Αρχηγός της Υπηρεσίας Πολιτικής Αεροπορίας. Σπούδασε οικονομικά και διεθνείς σχέσεις στο πανεπιστήμιο "George Washington", διοίκηση επιχειρήσεων και χρηματοοικονομικά στο πανεπιστήμιο "Columbia" και οικονομικά στο "New York University", του οποίου αναδείχτηκε διδάκτωρ των οικονομικών.
Από το 1979 έως το 1985 εργάστηκε στην τράπεζα Citibank στη Νέα Υόρκη. Το 1986 ανέλαβε Γενικός Διευθυντής της ίδιας τράπεζας για την Ελλάδα. Από τον Αύγουστο του 1992 έως τον Οκτώβριο του 1993 ήταν Υφυπουργός Οικονομικών. Το 1994 επέστρεψε στη Citibank και το 1996 ίδρυσε εταιρία συμβούλων. Το Μάρτιο του 2004 εξελέγη Βουλευτής της Περιφέρειας Αττικής και ορίστηκε Υφυπουργός Οικονομίας και Οικονομικών. Ανανέωσε την εκλογή του το 2007 και τοποθετήθηκε σε θέση υφυπουργού στο Υπουργείο Εξωτερικών. Το 2007 αναμείχθηκε στο σκάνδαλο των δομημένων ομολόγων.
Στις εκλογές του 2009 δεν συμπεριελήφθη στα ψηφοδέλτια της Νέας Δημοκρατίας, καθώς ο Κώστας Καραμανλής τον θεώρησε υπεύθυνο για το σκάνδαλο της Μονής Βατοπεδίου, παρότι υπήρξαν μόνο ενδεικτικά στοιχεία σε βάρος του. 
Το Νοέμβριο του 2010 , η Βουλή των Ελλήνων των, μετά από μακρόχρονη διαδικασία, τον παρέπεμψε στο Ειδικό Δικαστήριο για την υπόθεση του Βατοπεδίου, διαδικασία όμως που δεν προχώρησε λόγω παρέλευσης χρόνου παραγραφής του αδικήματος .
Στις αυτοδιοικητικές εκλογές του 2019, εξελέγη Δήμαρχος Σπάρτης.
Είναι παντρεμένος με την Ιλεάνα Έβερτ, κόρη του Μιλτιάδη Έβερτ και έχει τέσσερα παιδιά.
Σκάνδαλο Ομολόγων.
Σύμφωνα με το πόρισμα της εξεταστικής επιτροπής για το σκάνδαλο των δομημένων ομολόγων, προέκυψαν ευθύνες για τον πρώην υπουργό με ταυτόχρονη πρόταση για παραπομπή σε έρευνα και για τυχόν ποινικές ευθύνες.
Εξωτερικοί σύνδεσμοι.
Επίσημο site

</doc>
<doc id="54423" url="https://el.wikipedia.org/wiki?curid=54423" title="Προμηθεύς Δεσμώτης">
Προμηθεύς Δεσμώτης

Στην τραγωδία Προμηθεύς δεσμώτης, ο Αισχύλος πραγματεύεται την ηρωική αντίσταση του αλυσοδεμένου στον Καύκασο Προμηθέα να υποκύψει στο θέλημα του Δία. Θεωρείται από άλλους κριτικούς το μεσαίο ή από τους περισσότερους το πρώτο μέρος τριλογίας, που συναποτελείται από τα έργα "Προμηθεύς λυόμενος" και "Προμηθεύς πυρφόρος".
Ζητήματα χρονολόγησης και ιδεολογίας.
Ο "Προμηθεύς δεσμώτης" είναι αχρονολόγητος, καθώς δεν τεκμηριώνεται οριστική χρονολόγηση του έργου και το ζήτημα παραμένει ανοικτό. Οι φιλολογικές ενδείξεις που οδήγησαν στην άποψη για ένα ξαναγραμμένο ή νόθο ή πολύ μεταγενέστερο "Προμηθέα" δεν θεωρούνται πια επαρκείς για να αμφισβητηθεί η πατρότητα του έργου. Παρ' όλες τις επιφυλάξεις, το έργο αντιμετωπίζεται ως αισχυλικό, πιθανώς από τα όψιμα. Ένα άλλο πρόβλημα που χρήζει όχι απλώς φιλολογικής, αλλά ιδεολογικής και θεατρολογικής προσέγγισης αποτελεί η εικόνα ενός ανελέητου Δία, που αντιτίθεται στον δίκαιο Δία της "Ορέστειας". Οι κριτικοί εξ αρχής, γενικά, συμφωνούν ότι το μυστήριο της συγκεκριμένης εικόνας επιλύεται στα άλλα έργα της τριλογίας. Διαφέρουν, ωστόσο, οι απόψεις τους ως προς τη φύση της λύσεως: ορισμένοι υποθέτουν ότι η όλη σύνθεση στόχευε, όπως συνέβη με τις "Ευμενίδες", στην παρουσίαση ενός σταδιακού θριάμβου των νέων αρχών πάνω στα αρχαία ήθη και της νίκης των Ολύμπιων επί των γήινων θεοτήτων.
Στον "Προμηθέα δεσμώτη", τμήμα μιας τριλογίας με αμφίβολη σειρά κατάταξης, ο Αισχύλος αποκαλύπτει τη βαθειά θρησκευτική ιδιοσυγκρασία του, δίχως να αποφεύγει –εσκεμμένα ίσως, εξαιτίας των δημοκρατικών του πεποιθήσεων– κάποιες νύξεις σκεπτικισμού και αμφισβήτησης σε ό,τι αφορά την κοσμική εξουσία του Δία. Ο πυρήνας του έργου του "Προμηθέως δεσμώτου" είναι το θέμα ενός ασταμάτητου αγώνα κατά της δύναμης της εξουσίας, η οποία, εν προκειμένω, συμβολίζεται με τον Δία. Το θέμα της τραγωδίας είναι η τιμωρία του Τιτάνα Προμηθέα από τον βασιλέα των θεών, στην άκρη του κόσμου, στις αρχές της βασιλείας του Δία και οι βασικοί «ήρωες» είναι θεοί, ένας μύθος "απλούς", δηλαδή, για την αριστοτέλεια κριτική και μάλιστα δίχως "λύσιν", η οποία επέρχεται, πιθανώς, στον "Προμηθέα λυόμενο".
Προοίμιο.
Ήδη στην εισαγωγή του έργου, αποκαλύπτεται η «αμαρτία» του Προμηθέα, που δεν είναι άλλη από την προσβολή της κοσμικής τάξης, αφού –αθάνατος ο ίδιος– παίρνει το μέρος των θνητών. Πέρα από τις σημαντικές σκηνικές δυσκολίες που παρουσιάζει η εισαγωγή, ο πρόλογος του έργου ως σύνολο διαμορφώνει ένα αίσθημα προσδοκίας για περισσότερες αποκαλύψεις, την προσμονή μιας αναγκαστικής μεταβολής, που είναι αποτέλεσμα της γνώσης του Τιτάνα θεού για τα μελλούμενα.
Στην τραγωδία, η Γαία (προσδιορισμένη ως Θέμις) γνωστοποιεί στον γιο της, Προμηθέα, το μυστικό της μελλοντικής συντριβής: του "πεταλισμού" του Δία· ότι δηλαδή η Θέτις, με την οποία ο Δίας σχεδιάζει να «ενωθεί», πρόκειται να γεννήσει ένα παιδί που θα είναι δυνατότερο από τον πατέρα του. Ο Προμηθέας υπαινίσσεται τούτη την απειλή ευθύς εξαρχής, αλλά και στη συνέχεια, με διαρκώς αυξανόμενη σαφήνεια, σε ολόκληρη την τραγωδία. Η γνώση του για τα μελλούμενα είναι μια δέσμευση για τον βασιλιά των θεών. Αν και δεν μπορούμε να είμαστε βέβαιοι πώς ακριβώς η κατοχή αυτής της γνώσης μπορεί να είχε εξυπηρετήσει τον Προμηθέα στην τριλογία συνολικά, μπορούμε να πούμε ότι η πλοκή και η δραματική ένταση του "Προμηθέως δεσμώτου" οργανώνεται εξαρχής γύρω από τη γνώση του Τιτάνα ότι η Θέτις είναι η απάντηση στη μόνη ερώτηση που απασχολεί τον Δία.
Ένα άλλο σημείο της εισαγωγής, που τραβά την προσοχή του αναγνώστη ή του θεατή, είναι η βίαιη σκηνή της σταύρωσης του Προμηθέα στον βράχο, μια και υφίσταται η ιστορική άποψη πως επί σκηνής δεν παριστάνονταν βίαια γεγονότα. Η άποψη του Γ. Γιατρομανωλάκη επί του θέματος, αλλά και του P. W. Harsh, είναι ότι η δύναμη του λόγου και η επίμονα ακριβής περιγραφή της σταύρωσης υποκαθιστά τη βιαιότητα της πραγματικής σκηνικής πράξης. Την ίδια βία, με υπαινιγμούς ή λόγια καθαρά για την κατάρα των Ατρειδών, συναντάμε βέβαια και στον "Αγαμέμνονα".
Κλιμακούμενη ένταση.
Ο τραγικός ποιητής, ως ο ουσιαστικά θεμελιωτής της βασικής δομής της κλασικής τραγωδίας, χρησιμοποιεί, με τρόπο ξεκάθαρο και σχεδόν σε όλα του τα έργα, την τεχνική της κλιμακούμενης ανησυχίας που οδηγεί σε δραματική κορύφωση. Η αρχική νύξη γίνεται, στην πορεία του έργου, ιδέα και εικόνα που αποκαλύπτει τον ρόλο της στην πλοκή του δράματος. Για τον Αισχύλο, ο πρόλογος είναι μεν ένα τεχνικό μέσο για την προπαρασκευή του χορού, αλλά και φορέας εναλλασσόμενων διαθέσεων. Αυτός είναι και ο τρόπος με τον οποίο καθηλώνει τον νου του θεατή: η προσμονή της επόμενης αποκάλυψης.
Σχεδόν σε όλα του τα έργα είναι ορατή, αν και με διαφορετικό τρόπο, η "ύβρις". Ο Προμηθέας, όμως –όντας αθάνατος, θεός ο ίδιος– δεν μπορεί να χαρακτηριστεί ως υβριστής. Η δική του «αμαρτία» είναι η αμφισβήτηση της εξουσίας του Δία, δηλαδή η ανατροπή της τάξης, αν και δεν είναι αυτή η μόνη διαφορά του έργου από τα άλλα. Ο "Προμηθεύς δεσμώτης" δεν έχει ήρωες με την έννοια του όρου όπως την αντιλαμβανόμαστε σήμερα. Είναι "μίμησις πράξεως θεϊκής" καθ' ολοκληρίαν. Στο έργο δεν συμμετέχει θνητός, αλλά μόνον οι θεότητες, που ξεπηδούν από την αχλύ του μύθου για να εκφέρουν επί σκηνής τις θεολογικές και πολιτικές απόψεις του ποιητή.
Πίσω από το πλέγμα της καλλιτεχνικής του δημιουργίας, ο Αισχύλος, στον "Προμηθέα δεσμώτη" κυρίως, μας επιτρέπει να διακρίνουμε αρκετά καθαρά τα σταθερά περιγράμματα των δικών του ηθικών και θρησκευτικών πεποιθήσεων, το υπόγειο θεολογικό και ηθικό ρεύμα της εποχής του, στο οποίο καθορίζεται η έννοια της αμαρτίας, της ύβρεως, της ενοχής, της βίας που συνεπάγεται ο κύκλος του αίματος, του θεϊκού «δίκαιου δόλου», που οδηγεί τον υβριστή και τον ένοχο στην καταστροφή και την εκπλήρωση του τραγικού πεπρωμένου του. Διαμάχες και λύσεις, εγκλήματα και εξιλέωση που εκπληρώνονται σε αυτόν εδώ τον κόσμο, κοσμικές περιγραφές και αφηγήσεις σε "αναπεπταμένο" χρόνο αναδεικνύουν μια διαφορετική αντίληψη για το "γίγνεσθαι" και τον χρόνο, μια ποιητική και συνεκτική αντίληψη που χαρακτηρίζει γενικότερα τη δραματουργική του τέχνη.Ο ΠρομηθέαςΟ Προμηθέας υφίσταται βουβός ένα ταπεινωτικό μαρτύριο. Η σιγή συνδέεται με την τιμωρία του και αποτελεί έκφραση μιας ανυποχώρητης υπερηφάνειας του. Όταν μένει μόνος στην ερημιά του σκυθικού βράχου, υψώνει κραυγή και επικαλείται τη μαρτυρία των στοιχείων της φύσης. Αυτή η διαμαρτυρία, καθώς ηχεί, προκαλεί έντεχνα το δραματικό αποτέλεσμα, χάριν της δραματουργικής τέχνης του ποιητή, ακριβώς επειδή διακόπτει τη μακρά σιωπή του Τιτάνα.Ο Προμηθέας υφίσταται σιωπηλός το αναπότρεπτο μαρτύριο που έχει επιλέξει συνειδητά, υποκείμενος στην Ανάγκη. Τα δύο πρόσωπα που μιλούν από την αρχή του έργου παρουσιάζουν εμφανείς διαφορές: η σκαιότητα του Κράτους απηχεί το απρόσωπο της μορφής του, ενώ ο Ήφαιστος συμβάλλει, εκών άκων, με την τέχνη του στο μαρτύριο ενός συγγενικού θεού, αν αναλογιστούμε την τιτανική φύση του, υποκείμενος επίσης στην Ανάγκη που συνιστά η βούληση του Δία. Ο Προμηθέας, από τον πρώτο μονόλογο, εμφανίζεται συνειδητός ως προς την απόφαση να υπομείνει το μαρτύριο που επισύρει ο άθλος του. Η τραγικότητά του αναδύεται τόσο από την σημασία της προσφοράς του στον άνθρωπο, όσο και από την εγγραφή του ιστορικού ανθρώπινου και παρόντος δραματικού χρόνου στην ανακύκληση ενός μεγαλύτερου χρόνου, καθώς ο Τιτάνας γνωρίζει το μέλλον. Ο Προμηθέας βιώνει τον μικρόκοσμο μιας προσωπικής περιπέτειας και ταυτόχρονα οραματίζεται τον μακρόκοσμο μέσα στον οποίο αποκτά ιδιαίτερο νόημα η προσωπική βιωματική εμπειρία.

</doc>
<doc id="54425" url="https://el.wikipedia.org/wiki?curid=54425" title="Έλληνες και ελληνόφωνοι μουσουλμάνοι">
Έλληνες και ελληνόφωνοι μουσουλμάνοι



</doc>
<doc id="54428" url="https://el.wikipedia.org/wiki?curid=54428" title="Ναυμαχία του Γέροντα">
Ναυμαχία του Γέροντα

Η Ναυμαχία του Γέροντα ή της Μανδαλιάς ήταν ναυμαχία που έλαβε χώρα στη διάρκεια της Επανάστασης του 1821, στις 29 Αυγούστου 1824, στον κόλπο του Γέροντα (Τσάταλα), απέναντι από τη Λέρο και την Κάλυμνο. Η ναυμαχία έληξε με μεγάλη νίκη των Ελλήνων εναντίον του συνασπισμένου τουρκοαιγυπτιακού στόλου. 
Αρχηγοί του τουρκοαιγυπτιακού στόλου ήταν ο Αιγύπτιος Ισμαήλ Γιβραλτάρ και ο Τούρκος Χοσρέφ Πασάς ενώ τον ελληνικό στόλο, που συνεπικουρούνταν από πυρπολικά από την Ύδρα και τις Σπέτσες, διοικούσε ο Ανδρέας Μιαούλης.
Τα γεγονότα πριν τη μάχη.
Η ναυμαχία αυτή ήταν αποτέλεσμα της συνδυασμένης δράσης του τουρκικού και του αιγυπτιακού στόλου στο Αιγαίο, η οποία είχε σκοπό την καταστροφή του ελληνικού στόλου και απώτερο στόχο της την επίθεση των Αιγυπτίων εναντίον της Σάμου, και κατόπιν των Σπετσών και στη συνέχεια την απόβασή τους στην Πελοπόννησο. Ήδη το προηγούμενο διάστημα είχαν καταστραφεί τα Ψαρά από τον τουρκικό στόλο και η Κάσος από τον αιγυπτιακό στόλο, ενώ νωρίτερα είχε καταπνιγεί η επανάσταση στην Κρήτη. Μετά την καταστροφή των Ψαρών, κινητοποιήθηκε ο ελληνικός στόλος της Ύδρας και των Σπετσών και το καλοκαίρι του 1824 πέτυχε σημαντικές νίκες εναντίον των Τουρκοαιγυπτίων στα Ψαρά, σε ναυμαχία στο στενό της Μυκάλης, στη ναυμαχία της Κω και Αλικαρνασσού, ενώ απέτρεψε και εχθρική απόβαση στη Σάμο.
Περιγραφή της ναυμαχίας.
Η ναυμαχία αυτή ήταν η μεγαλύτερη της Επανάστασης του 1821. Έλαβαν σε αυτή μέρος τουρκικά, αιγυπτιακά, αλγερινά και τυνησιακά πλοία εναντίον των ελληνικών πλοίων. 
Ο ελληνικός στόλος είχε αγκυροβολήσει στο μυχό (κόρφο) του Γέροντα. Ο Μιαούλης βρισκόταν σε κρίσιμη θέση καθώς από τη νηνεμία τα πλοία του είχαν ακινητοποιηθεί. Σε αψιμαχίες με τον εχθρικό στόλο, κάηκαν τα πυρπολικά του Παπανικολή, του Ματρόζου και του Πιπίνου, όμως βοηθούμενος από ευνοϊκό άνεμο κατάφερε να βγάλει από τον κόρφο του κόλπου τα πλοία του. Έτσι άρχισε άγρια ναυμαχία της οποίας το αποτέλεσμα οι αρχηγοί των αντιπάλων καταλάβαιναν πως θα έκρινε το μέλλον της Επανάστασης. Ο συνεχής κανονιοβολισμός των Ελλήνων προκάλεσε σοβαρές ζημιές στον οθωμανικό στόλο. Έτσι, ο Μιαούλης έστειλε τα πυρπολικά. Πολλά οθωμανικά πλοία πυρπολήθηκαν, ενώ τα πυρπολικά των Υδραίων Γεωργάκη Θεοχάρη (Παπαντώνη) και Κυριάκου Βατικιώτη ανατίναξαν μια τυνησιακή φρεγάτα με 44 κανόνια. Ο οθωμανικός στόλος διασπάσθηκε και η ναυαρχίδα των Αιγυπτίων, στην οποία επέβαινε και ο Ιμπραήμ, έσβησε τους φανούς της για να περάσει απαρατήρητη από τους Έλληνες. Με το τέλος της μέρας ο τουρκοαιγυπτιακός στόλος αποσύρθηκε προς την Κω ενώ ο ελληνικός παρέμεινε στον Γέροντα.
Τα γεγονότα μετά τη ναυμαχία.
Παρά την ήττα τους, οι Οθωμανοί επιχείρησαν ξανά επίθεση στη Σάμο, ξεκινώντας με τον πολυάριθμο στόλο τους από τα Τσάταλα, στις 6 Σεπτεμβρίου 1824. Όμως, οι Έλληνες είχαν προλάβει να παρατάξουν τον δικό τους στόλο μπροστά από το νησί. Η εχθρική απόβαση αποτράπηκε και πάλι ενώ ακολούθησε και ναυμαχία έξω από την Ικαρία η οποία προκάλεσε τη διάσπαση του τουρκοαιγυπτιακού στόλου. Ο τουρκικός στόλος, υπό τον Χοσρέφ, τράβηξε προς τα Δαρδανέλλια, και ο αιγυπτιακός προς τα νοτιοδυτικά. Μετά και από αυτά τα γεγονότα, ματαιώθηκαν οριστικά οι προσπάθειες των Τουρκοαιγυπτίων να αποβιβαστούν στη Σάμο.

</doc>
<doc id="54430" url="https://el.wikipedia.org/wiki?curid=54430" title="Ούτου">
Ούτου

Ο Ούτου στη Μεσοποταμιακή μυθολογία είναι ο θεός-Ήλιος των Σουμερίων που σε υστερότερη φάση οι Ακκάδες αποκαλούσαν Σαμάς.
Η λέξη "ούτου" αποτελεί μεταγραφή του σουμεριακού εικονογράμματος που σημαίνει "ήλιος," δηλαδή "του" 𒌓. Το 𒀭𒌓 μεταγράφεται ως dUTU, δηλαδή DINGIR.UTU και σημαίνει "θεός Ήλιο"ς. Το πρώτο σύμβολο, 𒀭, μεταγράφεται ως DINGIR και είναι το σουμεριακό λογόγραμμα που σημαίνει "θεός" (το χρησιμοποιούσαν για να αποδώσουν το όνομα του θεού του ουρανού, που ονομαζόταν Άνου)"."
Το 𒀭𒌓 εμφανίζεται στα πρωιμότερα γραπτά αρχεία (πήλινες πινακίδες) των Σουμερίων. 
Το "ούτου" ("ù-tu-(d)" μεταφράζεται και ως "δίνω ζωή/δημιουργώ".
Πολλοί βασιλείς χρησιμοποιούσαν το όνομα του Ούτου στην αρχή του ονόματός τους, όπως π.χ. ο "Ούτου Χέγκαλ" της Ούρουκ, θέλοντας να παρουσιάσουν τον εαυτό τους ως ίσο με τον θεό-Ήλιο. Σε αυτή την περίπτωση η λέξη ""ούτου" είχε την έννοια υψηλότατος/μεγαλειότατος."
Ο Ούτου ήταν και ο θεός της δικαιοσύνης. Στο καθημερινό του ταξίδι στον ουρανό ο ήλιος τα βλέπει όλα, και ίσως για αυτό οι Μεσοποτάμιοι θεωρούσαν τον Ούτου/Σαμάς θεό της δικαιοσύνης, του δίκαιου και της αλήθειας.
Στην μεσοποταμιακή πόλη Λάρσα βρισκόταν το κυριότερο ιερό του Ούτου. Ο ναός του λεγόταν "É-babbar" που σημαίνει "ο ακτινοβόλος οίκος". Στην Σιππάρ (σημερινό Τελ Άμπου Χάμπα) βρισκόταν το βασικότερο ιερό του ακκαδικού Σαμάς.
Στα Σουμεριακά το "é" είναι η μεταγραφή (προφορά) του συμβόλου της σφηνοειδούς γραφής που αντιστοιχεί στις λέξεις "oίκος" ή "ναός," και το "babbar" είναι η μεταγραφή των σφηνοειδών συμβόλων που αντιστοιχούν στις λέξεις "λευκός" ή "φωτεινός".
Ο Ούτου αποτελούσε με την Άντου στην Ούρουκ θεϊκό ζεύγος. Η Άντου ήταν η μητέρα της Ιστάρ. Η Άντου είναι γνωστή και ως Άγια ή Ανουνίτουμ (λεγόταν επίσης και Σερίντα)
Στη σουμεριακή παράδοση ο Ούτου ήταν γιος του θεού της σελήνης, Νάννα, και της Νινγκάλ (η Νιγκάλ λατρευόταν μαζί με τον Νάννα στην Ουρ και ήταν θεά της ερμηνείας των ονείρων). Ο Ούτου ήταν δίδυμος αδελφός της Ινάννα. Στην ακκαδική παράδοση πίστευαν πως ήταν γιος του θεού του ουρανού, Άνου, ή του θεού των καταιγίδων, Ενλίλ.
Στο σουμεριακό ποίημα "Το όνειρο του Ντουμούζι", ο Ούτου βοηθάει τον Ντουμούζι να ξεφύγει από τους δαίμονες που είχαν έλθει στη γη για να τον μεταφέρουν στον Κάτω Κόσμο (Ιρκάλλα).

</doc>
<doc id="54431" url="https://el.wikipedia.org/wiki?curid=54431" title="Σαμάς">
Σαμάς



</doc>
<doc id="54432" url="https://el.wikipedia.org/wiki?curid=54432" title="Επιταγή">
Επιταγή

Επιταγή είναι το αξιόγραφο με το οποίο ο εκδότης του εγγράφου δίνει εντολή στον πληρωτή (πιστωτικό ίδρυμα) να πληρώσει στο όνομα του πρώτου ένα ορισμένο χρηματικό ποσό στον κομιστή της. 
Στην επιταγή πληρωτής μπορεί να είναι μόνο τράπεζα ή παρεμφερές πιστωτικό ίδρυμα. Αυτή είναι και η βασική διαφορά της από άλλα αξιόγραφα όπως η συναλλαγματική και το γραμμάτιο εις διαταγήν. Το δικαίωμα να εκδίδει επιταγές έχει μόνο εκείνος που έχει καταθέσεις στην τράπεζα, από τις οποίες βέβαια και μπορούν να γίνουν οι πληρωμές προς τους άλλους και μετά από ειδική συμφωνία με την τράπεζα. Η επιταγή παίζει το ρόλο του ρευστού χρήματος.
Σύμφωνα με τον ν. 5960/1933 περί επιταγής η επιταγή, για να έχει ισχύ, πρέπει να περιέχει:
Η επιταγή αρχίζει με μια εντολή αυτή μπορεί να είναι δυο ειδών:
διαταγή πληρωμής σε συγκεκριμένο πρόσωπο με ή χωρίς δικαίωμα και αυτό το πρόσωπο με την σειρά του να διατάξει την πληρωμή σε άλλο πρόσωπο.
Η διαταγή πληρωμής με δικαίωμα περαιτέρω διαταγής λέει:
Πληρώστε σε διαταγή του "όνομα προσώπου" (δηλαδή του προσώπου που θα πληρωθεί η θα διατάξει την πληρωμή σε άλλο πρόσωπο) χρεώνοντας τον χχχ λογαριασμό μου.
Η διαταγή πληρωμής χωρίς δικαίωμα περαιτέρω διαταγής λέει:
Πληρώστε ουχί σε διαταγή το "όνομα προσώπου" χρεώνοντας τον χχχ λογαριασμό μου.
Εφόσον υπάρχει δικαίωμα διαταγής η επιταγή μπορεί να οπισθογραφηθεί δηλαδή να διαταχθεί η τράπεζα αντ' ημών να πληρώσει άλλον ( με την σειρά μας μπορούμε να δώσουμε ή όχι το δικαίωμα διαταγής ή όχι).
Η μεταβίβαση της επιταγής γίνεται με οπισθογράφηση της (υπογραφή στο πίσω μέρος) που μπορεί να λέει: Πληρώστε σε διαταγή "όνομα στο οποίο μεταβιβάζουμε".
Μπορεί να μεταβιβάσουμε χωρίς να δώσουμε δικαίωμα αναμεταβίβασης τότε θα γράψουμε: Πληρώστε ουχί σε διαταγή "όνομα στον οποίο θα πληρωθεί". Άρα σταματά εδώ η μεταβιβασιμότητα.
Πολλές φορές υπογράφουμε χωρίς να γράψουμε τίποτα. Στην περίπτωση αυτή νοείται μεταβίβαση σε οποιονδήποτε με δικαίωμα διαταγής (άρα μεταβίβασης).
Η επιταγή πληρώνεται κατά την εμφάνισή της εφόσον δεν έχουν παρέλθει πάνω από οκτώ ημέρες από την ημερομηνία έκδοσης της επιταγής (πραγματική ή μη) ή εφόσον η ημερομηνία εμφάνισης είναι προγενέστερη της ημερομηνίας έκδοσης. Η τράπεζα δικαιούται (ως προς τον εντολέα) να πληρώσει και μετά την παρέλευση του οκταημέρου αλλά δεν έχει νομική υποχρέωση.
Επιταγή που κατά την εμπρόθεσμη εμφάνισή της δεν καλύπτεται από το αντίστοιχο ποσό στον λογαριασμό λέγεται ακάλυπτη. Η έκδοση ακάλυπτης επιταγής είναι ποινικό αδίκημα.
Οι μεταβιβάζοντες την επιταγή ευθύνονται για την πληρωμή της εκτός αν κατά την μεταβίβαση θέσουν τον όρο "άνευ ευθύνης".
Επειδή υπάρχει η εσφαλμένη άποψη ότι η διγράμμιση της επιταγής σημαίνει ότι η επιταγή είναι μη μεταβιβάσιμη πρέπει να αναφερθεί ότι η μη μεταβιβασιμότητα της επιταγής γίνεται με την διαγραφή του "εις διαταγή" και την αλλαγή τους σε "ουχί σε διαταγή" ενώ η έννοια της διγράμμισης είναι άλλη.
Βάση των άρθρων 37 α-δ του 5960/1933 ο εκδότης ή ο κομιστής δύνανται να προβούν σε διγράμμιση της επιταγής με την θέση δύο παράλληλων γραμμών στο μπροστινό μέρος της επιταγής (συνήθως διαγώνιες - ο νόμος δεν αναφέρει κάτι). Αποτέλεσμα της διγράμμισης είναι να περιοριστούν τα πρόσωπα που δικαιούνται να εισπράξουν την επιταγή.
Η γενική διγράμμιση (ανάμεσα στις δυο γραμμές δεν αναφέρεται τίποτα ή αναφέρεται η λέξη τράπεζα) σημαίνει ότι η επιταγή πρέπει να πληρωθεί από τον πληρωτή μόνο σε άλλη τράπεζα ή σε πελάτη του πληρωτή.
Αν η επιταγή είναι ειδικά διγραμμισμένη και αναφέρει ανάμεσα στις δυο γραμμές συγκεκριμένη τράπεζα τότε μπορεί να πληρωθεί μόνο στην συγκεκριμένη τράπεζα.
Η δίγραμμη επιταγή δεν έχει κάποιον περιορισμό στην μεταβιβασιμότητά της.
Εξωτερικές Πηγές.
https://greeklaw.github.io/gr/επιταγή.html

</doc>
<doc id="54434" url="https://el.wikipedia.org/wiki?curid=54434" title="Πέτρος Ζερβός">
Πέτρος Ζερβός

Ο Πέτρος Ζερβός (Αθήνα, 1958) είναι Έλληνας δημιουργός κόμικς και διπλωματούχος αρχιτέκτονας μηχανικός του ΕΜΠ. 
Βιογραφία.
Ξεκίνησε να σκιτσάρει σαν γελοιογράφος το 1978 στο "Θούριο" και κατόπιν εμφανίστηκε με το πρώτο του κόμικ στη "Βαβέλ" το 1981. Δουλειές του φιλοξενήθηκαν επίσης στον "Σχολιαστή", το "Convoy", την εφημερίδα "Πριν", και το λογοτεχνικό περιοδικό "Φράση".
Στη δεκαετία του '90 σταμάτησε να εκδίδει δουλειές του και εμφανίστηκε μόνο σε εκθέσεις, δουλεύοντας παράλληλα στη διαφήμιση και το κινούμενο σχέδιο. Από το 2000, οπότε και επέστρεψε στην έντυπη παρουσία, συνεργάζεται με το ένθετο 9 της Ελευθεροτυπίας με τη σειρά "Δούριος Άνεμος", ενώ είναι τακτικός συνεργάτης και των περιοδικών "Γαλέρα", "4Τροχοί".
Έργα του έχουν εκτεθεί σε Αθήνα, Θεσσαλονίκη, Βόλο, Γιάννενα, στην Ιταλία και αλλού. Το Σεπτέμβρη του 2006 πήρε το δεύτερο βραβείο στη διεθνή έκθεση γελοιογραφίας "Quo Vadis Terra?" στη Ρόδο.
Συμμετείχε ως ηθοποιός στην ταινία Το μικρό ψάρι του Γιάννη Οικονομίδη.

</doc>
<doc id="54436" url="https://el.wikipedia.org/wiki?curid=54436" title="Βουλή 2004">
Βουλή 2004

Στην Βουλή που προέκυψε από τις εκλογές της 7ης Μαρτίου 2004 εκπροσωπήθηκαν τέσσερα κόμματα και παρουσίαζε την παρακάτω σύνθεση: 165 βουλευτές εκλεγμένοι με τα ψηφοδέλτια της ΝΔ - κυβερνητική παράταξη, 117 με του ΠΑΣΟΚ - Αξιωματική αντιπολίτευση, 12 με του ΚΚΕ και 6 με του Συνασπισμού.
Οι βουλευτές της ΙΑ' Συνόδου της Βουλής ορκίστηκαν σε πανηγυρική τελετή στις 18 Μαρτίου και την επομένη εκλέχτηκε το προεδρείο της (19 Μαρτίου). Πρόεδρος εκλέχτηκε η βουλευτής της ΝΔ Άννα Μπενάκη-Ψαρούδα και αντιπρόεδροι οι βουλευτές Σωτήρης Χατζηγάκης (Α' Αντιπρόεδρος, ΝΔ), Γεώργιος Σούρλας (Β' Αντιπρόεδρος, ΝΔ), Ιωάννης Τραγάκης (Γ' Αντιπρόεδρος, ΝΔ), Φίλιππος Πετσάλνικος (Δ' Αντιπρόεδρος, ΠΑΣΟΚ), Παναγιώτης Κοσιώνης (Ε' Αντιπρόεδρος, ΚΚΕ).
Κατά τη διάρκεια της θητείας της η σύνθεση της βουλής μεταβλήθηκε ως εξής:
και 
Η παραπάνω σύνθεση έχει προέκυψε μετά από διάφορες μεταβολές. Δηλαδή:
Μερικά αξιοσημείωτα της Βουλής.
Σημειώνεται ότι όπου αναφέρεται πόσες φορές είχαν εκλεγεί κάποιοι βουλευτές, αυτό αφορά το χρόνο μέχρι το 2004 και δεν αφορά όλο το χρόνο της καριέρας τους.
Εκτός του Πρωθυπουργού Κ. Καραμανλή συμμετείχαν δυο πρώην πρωθυπουργοί. Επίσης τέσσερις (4) βουλευτές είχαν εκλεγεί ανελλιπώς από το 1974 και μόνο ένας εξ αυτών είχε εκλεγεί και πριν την Δικτατορία.
Εξωτερικοί σύνδεσμοι.
&lt;br&gt;

</doc>
<doc id="54438" url="https://el.wikipedia.org/wiki?curid=54438" title="Κυρτό σύνολο">
Κυρτό σύνολο

Ένα σύνολο λέγεται κυρτό όταν για οποιαδήποτε δύο σημεία του συνόλου, όλα τα σημεία του ευθύγραμμου τμήματος που τα ενώνει ανήκουν μέσα στο σύνολο. Στην αντίθετη περίπτωση, δηλαδή όταν υπάρχουν ζεύγη σημείων των οποίων το ευθύγραμμο τμήμα δεν βρίσκεται ολόκληρο μέσα στο σύνολο, το σύνολο λέγεται μη κυρτό.
Κυρτό είναι το σύνολο της επάνω εικόνας, το οποίο περικλείεται από τη γραμμή. Μη κυρτά είναι η ίδια η γραμμή που περικλείει το κυρτό σύνολο, το εξωτερικό του κυρτού συνόλου, καθώς και το σχήμα της κάτω εικόνας.

</doc>
<doc id="54441" url="https://el.wikipedia.org/wiki?curid=54441" title="Νίκος Πουλαντζάς">
Νίκος Πουλαντζάς

Ο Νίκος Πουλαντζάς (21 Σεπτεμβρίου 1936 - 3 Οκτωβρίου 1979) ήταν Έλληνας κοινωνιολόγος και φιλόσοφος, θεωρητικός της πολιτικής κοινωνιολογίας.
Βιογραφία.
Ο Νίκος Πουλαντζάς γεννήθηκε στις 21 Σεπτεμβρίου του 1936 στην Αθήνα, και κατοικούσε με τους γονείς του στην οδό Βερανζέρου στην Πλατεία Βάθης. Ο πατέρας του, Αριστείδης, ο οποίος καταγόταν από την Μάνη, ήταν δικηγόρος. Η μητέρα του λεγόταν Αγγελική, το γένος Καρυοφύλλη. Μετά την αποφοίτησή του από το Δημοτικό σχολείο ο Νίκος Πουλαντζάς φοίτησε στο Πειραματικό Σχολείο Πανεπιστημίου Αθηνών και παράλληλα στο Γαλλικό Ινστιτούτο Αθηνών. Το 1953 απέκτησε το Γαλλικό δίπλωμα μέσης εκπαίδευσης, γνωστό ως ΄΄baccalauréat΄΄ και στις εξετάσεις φιλοσοφίας απέκτησε το σχετικό βραβείο. Από τα χρόνια σπουδών του στο Γαλλικό Ινστιτούτο Αθηνών αρχίζει να γνωρίζει τον Μαρξισμό.
Το 1955 έλαβε και το απολυτήριό του από το Πειραματικό Σχολείο αλλά ήταν ήδη φοιτητής της Νομικής Σχολής του Πανεπιστημίου Αθηνών. Αυτό οφείλεται σε μια μορφωτική συμφωνία ανάμεσα στο Γαλλικό κράτος και στην Ελλάδα κατά την οποία αναγνωριζόταν ως ισότιμο το γαλλικό ΄΄baccalauréat΄΄ με το απολυτήριο του γυμνασίου.
Το πτυχίο της Νομικής το έλαβε το 1957 με το βαθμό ΄΄Άριστα΄΄.
Θα υπηρετήσει τη θητεία του στο Ελληνικό Πολεμικό Ναυτικό. 
Το 1960 θα αποκτήσει την άδεια ασκήσεως του δικηγορικού επαγγέλματος χωρίς όμως να το ασκήσει ποτέ. Την ίδια χρονιά θα φύγει για την Δυτική Γερμανία όπου θα παρακολουθήσει δύο εξάμηνα σεμινάρια φιλοσοφίας και φιλοσοφίας του δικαίου στα πανεπιστήμια του Μονάχου και της Χαϊδελβέργης. Αποτέλεσμα αυτής της σπουδής θα είναι η μεταπτυχιακή του εργασία με θέμα την ΄΄Αναγέννηση του φυσικού δικαίου στη Γερμανία΄΄. Από το 1961 μέχρι το 1964 προετοιμάζει τη διδακτορική του διατριβή στη Σχολή Δικαίου και Οικονομικών Επιστημών του Παρισιού με θέμα, ΄΄Φύση πραγμάτων και δίκαιο΄΄.
Από το 1962 ως το 1965 εργάστηκε ως βοηθός στο πανεπιστήμιο της Σορβόνης. Το 1966 παντρεύτηκε την Γαλλίδα φεμινίστρια Αννί Λεκλέρ. Το 1971 απέκτησαν μαζί μία κόρη, την Αριάδνη.
Από τον Δεκέμβριο του 1968 δίδαξε στο Πανεπιστήμιο της Βενσέν κοινωνιολογία.
Στη μεταπολίτευση συμμετείχε σε σχέδιο νόμου για τα πανεπιστήμια, έχοντας δεχτεί ανάλογη πρόσκληση από την κυβέρνηση Καραμανλή.
Την δεκαετία του 1970 ο Πουλαντζάς ήταν γνωστός μαζί με τον Λουί Αλτουσέρ ως ηγετική μορφή του δομικού μαρξισμού. Υπερασπίστηκε τις θεωρητικές θέσεις του λενινισμού, αλλά υποστήριξε την στρατηγική του ευρωκομμουνισμού, χωρίς να εγκαταλείψει την αριστερή κριτική στην πολιτική των δυτικών ΚΚ. Είναι περισσότερο γνωστός για το θεωρητικό έργο περί το κράτος. Προσέφερε επίσης μαρξιστικές συνεισφορές στην ανάλυση του φασισμού, των κοινωνικών τάξεων στον σύγχρονο κόσμο και την κατάρρευση των δικτατοριών στην νότια Ευρώπη (Ισπανία, Πορτογαλία, Ελλάδα) κατά την δεκαετία του 1970. Δίδαξε στο Πανεπιστήμιο VIII του Παρισιού, όπου και αυτοκτόνησε στις 3 Οκτωβρίου του 1979.
Πολιτική στράτευση και θεωρία.
Συμμετείχε ενεργά στο φοιτητικό κίνημα μέσα από την Νεολαία της ΕΔΑ, υπήρξε μέλος του παράνομου ΚΚΕ και μετά την διάσπαση του κόμματος το 1968 τάχθηκε με το ΚΚΕ Εσωτερικού, τοποθετημένος στην αριστερή του πτέρυγα. Μετά το 1974, ο Πουλαντζάς, μαζί με τον στενό του φίλο Κωνσταντίνο Τσουκαλά, αποτέλεσαν τους κύριους εκφραστές της φιλοΠΑΣΟΚικής τάσης στο ΚΚΕ Εσωτερικού. Ο Πουλαντζάς πίστευε ότι το ΠΑΣΟΚ «διαθέτει ένα αυθεντικό Αριστερό στρατηγικό πρόγραμμα αντιμονοπωλιακών και αντιιμπεριαλιστικών αλλαγών», καθώς και μια «βαθιά διάρθρωση μέσα στους οικονομικό-κοινωνικούς μαζικούς χώρους.» Έτσι, ήρθε σε σύγκρουση με άλλους αριστερούς διανοούμενους που χαρακτήριζαν το ΠΑΣΟΚ «λαϊκιστικό», «βοναπαρτικό» ή ακόμα και «εθνικιστικό» κίνημα.
Ο Πουλαντζάς δεν αποδέχεται την κλασική μαρξιστική θεωρία ότι το κράτος συνιστά όργανο ταξικής κυριαρχίας και επιβολής. Απ' εναντίας, ουσιαστικά το θεωρεί εν μέρει όργανο εξισορρόπησης των ταξικών ανταγωνισμών («η σχετική αυτονομία του πολιτικού»). Στόχος του σοσιαλισμού, τονίζει, δεν είναι η επαναστατική ήττα του κεφαλαιοκρατικού κράτους, αλλά η «ριζική μεταβολή» του. Για αυτό το λόγο, υποβλήθηκε σε αυστηρή κριτική από τους θεωρητικούς της μαρξιστικής-λενινιστικής κατεύθυνσης, οι οποίοι τον επέκριναν για ρεφορμισμό.
Το 1980, έναν χρόνο μετά την αυτοκτονία του Πουλαντζά, ο Θάνος Μικρούτσικος και ο Άλκης Αλκαίος αφιέρωσαν το τραγούδι τους "Κακόηθες Μελάνωμα" στην μνήμη του.

</doc>
<doc id="54444" url="https://el.wikipedia.org/wiki?curid=54444" title="Καμπύλη">
Καμπύλη

Ως Καμπύλη γραμμή στη γεωμετρία χαρακτηρίζεται οποιαδήποτε γραμμή της οποίας κανένα τμήμα της δεν είναι ευθύγραμμο. Επίσης ορίζεται και ως γραμμή που μεταβάλλει κατεύθυνση χωρίς να σχηματίζει καμία γωνία.
Επίσης τόσο στη γεωμετρία όσο και στη φυσική ως καμπύλη ορίζεται η γραμμή που παριστά τις διαδοχικές θέσεις ενός σημείου που κινείται, όχι ευθύγραμμα, σύμφωνα με κάποιο καθορισμένο νόμο. Έτσι η περιφέρεια κύκλου είναι κλειστή καμπύλη της οποίας όλα τα σημεία απέχουν ίση απόσταση από κάποιο άλλο εκτός σημείο (κέντρο).
Στις γραφικές παραστάσεις η καμπύλη παριστά μεταβολές κατάστασης ή εκφράζει νόμους ενός φαινομένου (συντεταγμένες), π.χ. βαρομετρική καμπύλη, μεταβολής θερμοκρασίας κ.λπ).
Στην αρχαία ελληνική υπονοώντας τη λέξη βακτηρία ως ""καμπύλες" χαρακτηρίζονταν οι ράβδοι που κρατούσαν οι χωρικοί, οι ζητιάνοι, οι ταξιδιώτες, οι παιδαγωγοί κ.λπ σε αντίθεση με τους πλούσιους που κρατούσαν τις "ορθές"" (βακτηρίες).
Κλειστή καμπύλη.
Στη γεωμετρία, μία καμπύλη λέγεται κλειστή όταν δεν έχει άκρα και μη κλειστή ή ανοιχτή στην αντίθετη περίπτωση. Στο διπλανό σχήμα η καμπύλη Α είναι κλειστή ενώ η Β είναι μη κλειστή.
Στην ευκλείδεια γεωμετρία, ο κύκλος είναι μία κλειστή καμπύλη από αξίωμα. Κλειστή καμπύλη είναι επίσης κάθε ευθεία, από την στιγμή που δεν έχει άκρα, πράγμα που δικαιολογείται και διαισθητικά, αν θεωρήσουμε την ευθεία ως "κύκλο άπειρης ακτίνας". Ωστόσο μία ημιευθεία δεν είναι κλειστή εφόσον έχει άκρο.
Ένας κάπως πιο αυστηρός ορισμός της κλειστής καμπύλης θα περιλάμβανε τα άκρα. Δηλαδή στην "κλειστή" τα δύο άκρα συμπίπτουν στο ίδιο σημείο, στην "ανοικτή" τα δύο άκρα είναι διαφορετικά σημεία.

</doc>
<doc id="54445" url="https://el.wikipedia.org/wiki?curid=54445" title="Ανοικτή καμπύλη">
Ανοικτή καμπύλη



</doc>
<doc id="54449" url="https://el.wikipedia.org/wiki?curid=54449" title="Ανοιχτή καμπύλη">
Ανοιχτή καμπύλη



</doc>
<doc id="54451" url="https://el.wikipedia.org/wiki?curid=54451" title="Οιδίπους επί Κολωνώ">
Οιδίπους επί Κολωνώ

Η τραγωδία του Σοφοκλή Οιδίπους επί Κολωνώ, παρουσιάστηκε στους Αθηναίους, πιθανόν 401 π.X από τον ομώνυμο εγγονό του (δηλαδή 5 χρόνια μετά το θάνατο του Σοφοκλή) και πραγματεύεται το τέλος του βασιλιά Οιδίποδα.
Η πλοκή.
Ο Οιδίπους, ο τυφλός και εξόριστος πρώην βασιλιάς της Θήβας, φτάνει μετά από περιπλάνηση στον Αθηναϊκό δήμο του Ίππιου Κολωνού, οδηγούμενος από την κόρη του Αντιγόνη. Κάθεται σ' ένα βράχο μέσα στο ιερό άλσος των Ευμενίδων και ανακαλύπτεται από κάποιο κάτοικο, που τον διώχνει. Ο Οιδίπους αρνείται να φύγει επικαλούμενος χρησμό, σύμφωνα με τον οποίο το μέρος αυτό θα είναι ο τόπος της τελικής του ανάπαυσης. Στο μεταξύ έρχεται εκεί και η άλλη κόρη του Οιδίποδα, η Ισμήνη. Ο Κολωνιάτης συγκεντρώνει τους γέροντες του τόπου. Αυτοί λυπούνται τον αδύναμο γέροντα και την κόρη του, αλλά, μόλις πληροφορούνται το όνομά του, τρομοκρατούνται και τον διατάζουν να φύγει. Ο Οιδίπους επικαλείται την Αθηναϊκή φιλοξενία και ζητά να συναντήσει τον βασιλιά της πόλης. Ο Θησέας φτάνει και ο Οιδίπους του ζητά προστασία όσο ζει και ταφή, όταν πεθάνει. Ο Θησέας του τα υπόσχεται. 
Έρχεται ο Κρέων και μετά την αποτυχία του να πείσει τον Οιδίποδα να τον ακολουθήσει στη Θήβα, απαγάγει τις κόρες του και είναι έτοιμος να πιάσει και τον Οιδίποδα. Τη στιγμή εκείνη επεμβαίνει ο Θησέας, κατακρίνει τις πράξεις του Κρέοντα και τον αναγκάζει να τον οδηγήσει στις κοπέλες. Πραγματικά σε λίγο επιστρέφει φέρνοντας μαζί του την Αντιγόνη και την Ισμήνη. Στην Αθήνα φτάνει ως ικέτης ο γιος του Οιδίποδα, Πολυνείκης, και επιθυμεί να δει τον πατέρα του και να του ζητήσει την βοήθειά του. Ο Οιδίπους αρνείται και τον διώχνει ρίχνοντάς του φοβερή κατάρα. Τότε ακούγεται κεραυνός και ο Οιδίπους καταλαβαίνει πως το τέλος του πλησιάζει. Ξεκινά για εκεί όπου θα συναντήσει τον θάνατο, ακολουθούμενος από τον Θησέα και τις κόρες του. Αποχαιρετά τα παιδιά του και προχωρά μαζί με τον Θησέα, που είναι ο μόνος που πρέπει να ξέρει τον τόπο ταφής του. Οι κόρες του θρηνούν τον χαμό του πατέρα τους, αλλά ο βασιλιάς της Αθήνας τους υπόσχεται κάθε φροντίδα για το μέλλον.
Παρωδία.
Ο Μποστ (Μέντης Μποσταντζόγλου) παρωδεί την εν λόγω τραγωδία του Σοφοκλή- όπως άλλωστε και τον "Οιδίποδα Τύραννο"- στην κωμωδία του "Μήδεια".

</doc>
<doc id="54452" url="https://el.wikipedia.org/wiki?curid=54452" title="Ευθύγραμμο σχήμα">
Ευθύγραμμο σχήμα

Στη γεωμετρία, ως ευθύγραμμο σχήμα χαρακτηρίζεται οποιοδήποτε γεωμετρικό σχήμα που αποτελείται από ευθύγραμμα τμήματα. Διακρίνονται σε κυρτά και μη κυρτά ευθύγραμμα σχήματα. 

</doc>
<doc id="54453" url="https://el.wikipedia.org/wiki?curid=54453" title="Τεθλασμένη">
Τεθλασμένη

Στη γεωμετρία η τεθλασμένη ή πολυγωνική γραμμή χαρακτηρίζεται το ευθύγραμμο σχήμα που αποτελείται από (πεπερασμένου πλήθους) διαδοχικά ευθύγραμμα τμήματα, τα οποία δεν αποτελούν ευθεία γραμμή.
Τα ευθύγραμμα αυτά λέγονται πλευρές της τεθλασμένης και τα άκρα τους κορυφές. Η πρώτη και τελευταία κορυφή, όταν υπάρχουν, λέγονται άκρα της. Μήκος ή Περίμετρος της τεθλασμένης ονομάζεται το άθροισμα των μηκών των πλευρών της.
Μία τεθλασμένη λέγεται απλή όταν κάθε σημείο της που δεν είναι κορυφή ανήκει σε μία μόνο πλευρά της, όταν δηλαδή δεν διασταυρώνονται οι πλευρές της. Μια απλή κλειστή τεθλασμένη λέγεται πολύγωνο.
Στη διπλανή εικόνα, το επάνω σχήμα είναι μια απλή ανοιχτή τεθλασμένη, το κάτω αριστερά μια μη απλή ανοιχτή τεθλασμένη και το κάτω δεξιά μια μη απλή κλειστή τεθλασμένη. 

</doc>
<doc id="54454" url="https://el.wikipedia.org/wiki?curid=54454" title="Τεθλασμένη γραμμή">
Τεθλασμένη γραμμή



</doc>
<doc id="54456" url="https://el.wikipedia.org/wiki?curid=54456" title="Πολύγωνο">
Πολύγωνο

Πολύγωνο στη γεωμετρία είναι κάθε απλή κλειστή τεθλασμένη. Ένα πολύγωνο με "ν" πλευρές λέγεται ειδικότερα "ν"-γωνο ή "ν"-πλευρο. Προφανώς ισχύει "ν" ≥ 3.
Ορισμοί.
Το γεωμετρικό σχήμα που αποτελείται από ένα πολύγωνο και τα εσωτερικά του σημεία λέγεται πολυγωνικό χωρίο. Ένα πολύγωνο θα λέγεται "κυρτό" αν το πολυγωνικό χωρίο του είναι κυρτό σύνολο και "μη κυρτό" ή "κοίλο" στην αντίθετη περίπτωση.
Εσωτερική γωνία ενός πολυγώνου λέμε κάθε κυρτή γωνία που ορίζεται από δύο διαδοχικές πλευρές του πολυγώνου. Εξωτερική γωνία θα λέμε κάθε εφεξής και παραπληρωματική μίας εσωτερικής του γωνίας.
Ένα ευθύγραμμο τμήμα που ενώνει δύο μη διαδοχικές κορυφές πολυγώνου ονομάζεται διαγώνιος του πολυγώνου.
Ιδιότητες.
"Απόδειξη": Για να μετρήσουμε τις διαγωνίους του "ν"-γώνου θεωρούμε μία-μία τις κορυφές του και μετράμε τα νέα ευθύγραμμα τμήματα που προκύπτουν για κάθε κορυφή. Από το τελικό άθροισμα όλων των ευθυγράμμων τμημάτων θα αφαιρέσουμε τα "ν" σε πλήθος τμήματα που είναι οι πλευρές του πολυγώνου.
Στην πρώτη κορυφή δεν έχουμε κανένα ευθύγραμμο τμήμα. Στη δεύτερη κορυφή έχουμε ένα ευθύγραμμο τμήμα που ενώνει τη δεύτερη με την πρώτη κορυφή. Η τρίτη κορυφή ενώνεται με τις προηγούμενες δύο και προκύπτουν δύο νέα ευθύγραμμα τμήματα. Συνεχίζοντας με τον ίδιο τρόπο, στην προσθήκη της τελευταίας κορυφής, της "ν"-οστής, θα προκύψουν "ν" - 1 νέα ευθύγραμμα τμήματα καθώς αυτή θα ενωθεί με όλες τις "ν" - 1 κορυφές που προηγήθηκαν.
Η διαδικασία αυτή σκιαγραφείται στον παρακάτω πίνακα:
Αυτό που μας ενδιαφέρει είναι το συνολικό πλήθος "S" των ευθυγράμμων τμημάτων. Γράφουμε με δύο τρόπους το άθροισμα της κάτω γραμμής του πίνακα:
και προσθέτοντας κατά μέλη παίρνουμε
Αφαιρώντας τις "ν" πλευρές έχουμε τελικά
"Απόδειξη": Θεωρούμε πολύγωνο ν γωνιών. Από μία κορυφή του φέρνουμε όλες τις διαγωνίους προς τις άλλες κορυφές. Με αυτόν τον τρόπο σχηματίζονται ν-2 τρίγωνα με συνολικό άθροισμα γωνιών προφανώς ίσο με το άθροισμα των γωνιών του ν-γώνου, ίσο με (ν-2)180°.
"Απόδειξη": Έστω ότι έχουμε ένα ν-γωνο με κορυφές 1, 2, …, ν-1, ν. Αν για κάθε κορυφή πάρουμε το άθροισμα της εσωτερικής και εξωτερικής της γωνίας:
και αθροίσουμε κατά μέλη, έχουμε:

</doc>
<doc id="54459" url="https://el.wikipedia.org/wiki?curid=54459" title="Κουνούπι">
Κουνούπι

Το κουνούπι είναι δίπτερο έντομο της οικογένειας "Culicidae" με 3.500 περίπου είδη ανά τον κόσμο. Θεωρείται, ως ζώο, ο νούμερο ένα φονέας ανθρώπων παγκοσμίως.
Το λεπτό και μακρύ σώμα του ενήλικου κουνουπιού καλύπτεται με λέπια και έχει μακριά, πολύ λεπτά πόδια που του επιτρέπουν μόνο να στηρίζεται. Τα φτερά του είναι μεμβρανώδη. Χαρακτηριστικό του είναι μία επιμήκης προβοσκίδα που βγαίνει από τη στοματική του κοιλότητα.
Το αρσενικό κουνούπι έχει πιο τριχωτές κεραίες από του θηλυκού. Τα κουνούπια τρέφονται με νέκταρ ή γύρη που βρίσκουν στη φύση, όμως τα θηλυκά χρειάζονται και αίμα, προκειμένου να μπορέσουν να ζήσουν και να κάνουν αυγά. 
Εφόσον το θηλυκό πραγματοποιήσει ένα γεύμα αίματος τότε ωριμάζουν τα αβγά του τα οποία και τοποθετεί στην επιφάνεια του νερού και στη συνέχεια εκκολάπτονται οι προνύμφες που τρέφονται με διάφορα οργανικά κατάλοιπα. Μερικές προνύμφες από κάποια είδη κουνουπιών τρέφονται με άλλα κουνούπια ή άλλα μικρά έντομα. Οι προνύμφες είναι υδρόβιες και εφοδιασμένες με δύο αναπνευστικά συστήματα που τους επιτρέπουν να αναπνέουν τόσο κάτω από το νερό όσο και από πάνω.
Η ελαστικότητα που έχουν στο κάτω μέρος της κοιλιάς τους, δίνει τη δυνατότητα στις προνύμφες να μετακινούνται με ταχύτητα χτυπώντας το νερό. Όταν το κουνούπι ενηλικιωθεί τότε βγαίνει από τη ράχη της προνύμφης που φέρει μια σχισμή στο πάνω μέρος της και στη συνέχεια χρησιμοποιεί το σώμα της για να επιπλεύσει στο νερό, πριν καταφέρει να πετάξει.
Τα κουνούπια ερεθίζονται και προσελκύονται από την κίνηση, από τη σωματική θερμότητα, από την υγρασία και το διοξείδιο του άνθρακα που εκπνέεται με την αναπνοή. Το σφύριγμα που κάνουν προέρχεται από το συγχρονισμένο τους φτερούγισμα. Παρασύρονται εύκολα από τον άνεμο και έτσι μπορούν να μεταφερθούν σε μεγάλες αποστάσεις.
Η δραστηριότητα τους έχει να κάνει με τη θερμοκρασία και την υγρασία του αέρα. Έτσι τις πρώτες πρωινές, τις πρώτες νυχτερινές ώρες και κατά τη διάρκεια της νύχτας τα περισσότερα είδη είναι πιο ενεργητικά και τσιμπούν, αλλά υπάρχουν και είδη που τσιμπούν όλο το εικοσιτετράωρο. 
Το θηλυκό τρυπάει το δέρμα με 6 «καρφίτσες» που έχει στο στόμα του, βγάζει ένα αιμολυτικό και αντιισταμινικό σάλιο και με τη προβοσκίδα του ρουφά το αίμα που καταλήγει στην κοιλιά του. Ανάλογα με την ποσότητα, αυτή μεγαλώνει, αφού έχει μεγάλη ελαστικότητα. Το τσίμπημα του κουνουπιού προκαλεί κοκκινίλα στο δέρμα, πρήξιμο και έντονη ενοχλητική φαγούρα. Παρά την άποψη που επικρατεί, ένα σκούρο δέρμα προσελκύει περισσότερο τα κουνούπια παρά ένα ανοιχτόχρωμο.
Τα κουνούπια αποτελούν πολλές φορές βάσανο στη διαμονή και εγκατάσταση του ανθρώπου σε αρκετά μέρη της γης. Έτσι ο άνθρωπος χρησιμοποιεί διάφορα μέσα προφύλαξης, όπως κουνουπιέρες, απωθητικά υγρά, κρέμες αλλά και μέσα εξόντωσης, με διάφορα εντομοκτόνα, καθώς επίσης αποξήρανση βαλτότοπων και ελών.
Γένη.
Στην Ελλάδα υπάρχουν κυρίως 3 διαδεδομένα γένη κουνουπιών:

</doc>
<doc id="54463" url="https://el.wikipedia.org/wiki?curid=54463" title="Άγγελος Έβερτ">
Άγγελος Έβερτ

Ο Άγγελος Έβερτ (10 Απριλίου 1894- 30 Δεκεμβρίου 1970) ήταν Έλληνας αστυνομικός, ο οποίος διετέλεσε διοικητής της Αστυνομίας Πόλεων της Αθήνας κατά τη διάρκεια της Κατοχής και αργότερα αρχηγός του Σώματος. Για τη συμβολή του στη διάσωση Εβραίων κατά το Ολοκαύτωμα τιμήθηκε το 1969 με τον τίτλο του «Δικαίου των Εθνών».
Βιογραφικά στοιχεία.
Γεννήθηκε στην Αθήνα. Ήταν γιος του βαυαρικής καταγωγής ταγματάρχη της Βασιλικής Χωροφυλακής Μιλτιάδη Έβερτ. Σπούδασε νομική στο Πανεπιστήμιο Αθηνών και τον Σεπτέμβριο του 1915 κατετάγη στη Χωροφυλακή όπου και φοίτησε στη Σχολή Ανθυπομοιράρχων από την οποία εξήλθε με τον αυτό βαθμό τον Ιανουάριο του 1920. Εννέα χρόνια μετά, το 1929, μετατάχθηκε στη νεοσυσταθείσα τότε Αστυνομία Πόλεων - Αθηνών. Σημειώνεται ότι μετά τη κατάληψη της Ελλάδος από τους Γερμανούς (Μάιος 1941) οι Αστυνομικές Αρχές της Χώρας διατηρήθηκαν με μειωμένη όμως δύναμη και μερικό αφοπλισμό. Συνεπώς τον Σεπτέμβριο του 1941 όταν ο Άγγελος Έβερτ ανέλαβε αστυνομικός διευθυντής Αθηνών, τούτο συνέβη με την έγκριση των Αρχών κατοχής. Στη θέση αυτή παρέμεινε καθ' όλη τη διάρκεια της κατοχής, ύστερα από παράκληση του Παναγιώτη Κανελλόπουλου και βεβαίως αφού έχαιρε της εμπιστοσύνης των κατακτητών.
Η δράση του την Κατοχή.
Στις 10 Οκτωβρίου του 1943 η Γερμανική Διοίκηση Αθηνών εξέδωσε διάταγμα δια του οποίου οι Αστυνομικές Αρχές της Χώρας υπάγονταν πλέον στην Ανώτατη Διοίκηση SS της Ελλάδας (AASSA), διοικητής αρχηγός της οποίας ένα μήνα πριν είχε αναλάβει ο Γιούργκεν Στρόοπ. Έτσι με το διάταγμα αυτό η Αστυνομία Πόλεων Αθηνών υπήχθη στην ΚdO (Kommandantur der Ordnungspolizei = Διοίκηση Αστυνομίας Τάξεως) Αττικής με έδρα την Αθήνα υπό τον Γερμανό διοικητή συνταγματάρχη (και μετέπειτα στρατηγό) Χέρμαν Φραντς που υπαγόταν στον AASSA. 
Συνεργάστηκε με τη βρετανική κατασκοπία, ωστόσο ο ρόλος του αμφισβητείται καθώς κατηγορήθηκε ότι είχε ενεργό συμμετοχή στις πράξεις των Γερμανών ως συνεργάτης τους. Κατά τη διάρκεια της Κατοχής βοήθησε αρκετούς Εβραίους, εκδίδοντάς τους πλαστά πιστοποιητικά βάφτισης. Επίσης τιμήθηκε από το Γιαντ Βασσέμ για τη συμβολή του στη διάσωση των Εβραίων της Αθήνας. Ακόμη, προσπάθησε να κρατήσει την Αστυνομία Πόλεων μακριά από τη σύγκρουση των υπόλοιπων σωμάτων ασφαλείας με τις εαμικές οργανώσεις της Αθήνας, προκειμένου να αποφύγει την άμεση συνεργασία με τις δυνάμεις Κατοχής και να διατηρήσει τη συνοχή του σώματος, από τη στιγμή που μεγάλο ποσοστό των αστυνομικών είχε προσχωρήσει στο ΕΑΜ.
Στα Δεκεμβριανά έδωσε την εντολή για την έναρξη των πυροβολισμών ενάντια στους διαδηλωτές μπροστά από τη Βουλή, κατ' εντολή του Γεωργίου Παπανδρέου, με συνέπεια τουλάχιστον 33 νεκρούς, γεγονός που σηματοδότησε την αρχή των Δεκεμβριανών.
Μετά την απελευθέρωση.
Την περίοδο 1951-1955 διετέλεσε αρχηγός της αστυνομίας πόλεων. Το 1954 κατά την τελετή παράδοσης του υπουργείου εσωτερικών από τον Παυσανία Λυκουρέζο, ο τελευταίος ζήτησε από τον νέο υπουργό Ιωάννη Νικολίτσα να χαιρετίσει πριν φύγει τους "«ειλικρινείς και έντιμους συνεργάτες του»". Αν και ο Έβερτ του έτεινε το χέρι του, ο Λυκουρέζος τον προσπέρασε επιδεικτικά. Το όλο θέμα απασχόλησε έντονα τον τύπο της εποχής με αποτέλεσμα να οδηγηθεί στην Βουλή με πρωτοβουλία της αντιπολίτευσης. Λίγους μήνες αργότερα ο Αλέξανδρος Παπάγος έθεσε σε διαθεσιμότητα τον Έβερτ λόγω της φαινομενικής εμπλοκής του σε υπόθεση ξένων πρακτόρων και λίγο αργότερα, στις 31 Ιανουαρίου 1955, εξαναγκάστηκε σε παραίτηση καθώς το υπηρεσιακό συμβούλιο του είχε επιβάλει "την ποινή εξάμηνης αργίας δι' απολύσεως λόγω πειθαρχικών παραπτωμάτων".
Ο Άγγελος Έβερτ πέθανε από καρδιακή ανεπάρκεια στις 30 Δεκεμβρίου 1970 και κηδεύτηκε την επομένη στο Α΄ Νεκροταφείο.
Γιος του ήταν ο Μιλτιάδης Έβερτ, πρώην δήμαρχος Αθηνών και πρώην πρόεδρος της Νέας Δημοκρατίας.

</doc>
<doc id="54467" url="https://el.wikipedia.org/wiki?curid=54467" title="Μιχάλης Κούσης">
Μιχάλης Κούσης

Ο Μιχάλης Κούσης (10 Οκτωβρίου 1953 – 24 Μαΐου 2005) ήταν ένας από τους κορυφαίους Έλληνες δρομείς μεγάλων αποστάσεων και ο μεγαλύτερος σύγχρονος μαραθωνοδρόμος της χώρας.
Γεννήθηκε το 1953 στο Αγρίνιο και ήταν αθλητής της ΓΕΑ και μέλος της εθνικής ομάδας συνεχώς από το 1971 έως το 1987. Έλαβε μέρος σε τρεις διοργανώσεις Ολυμπιακών Αγώνων: το 1976, το 1980 και το 1984. Επιπλέον αναδείχθηκε πολλές φορές πανελληνιονίκης και βαλκανιονίκης σε μεγάλες αποστάσεις και στον μαραθώνιο. Μεγάλη στιγμή ήταν και το χρυσό μετάλλιο που κέρδισε το 1979 στους Μεσογειακούς Αγώνες του Σπλιτ της τότε ενωμένης Γιουγκοσλαβίας, όταν και βρέθηκε κοντά στο παγκόσμιο ρεκόρ. Την ίδια χρονιά βραβεύθηκε από τον ΠΣΑΤ και ως καλύτερος αθλητής όλων των αγωνισμάτων.
Ο Μιχάλης Κούσης πέθανε αιφνίδια το 2005 από ανακοπή καρδιάς ενώ έκανε την καθιερωμένη του προπόνηση στο δάσος του Σέιχ Σου της Θεσσαλονίκης. Ήταν παντρεμένος με την πρωταθλήτρια του άλματος εις μήκος Πίτσα Σούλα, με την οποία απέκτησαν δύο παιδιά.

</doc>
<doc id="54471" url="https://el.wikipedia.org/wiki?curid=54471" title="Ηλέκτρα (ταινία, 1962)">
Ηλέκτρα (ταινία, 1962)

Η Ηλέκτρα είναι μία από τις γνωστότερες παραγωγές της Φίνος Φιλμ σε σκηνοθεσία Μιχάλη Κακογιάννη. Γυρίστηκε το 1962 και βασίστηκε στην ομώνυμη τραγωδία του Ευριπίδη. Υπήρξε υποψήφια για Όσκαρ καλύτερης ξενόγλωσσης ταινίας την ίδια χρονιά, ενώ κέρδισε το βραβείο καλύτερης κινηματογραφικής μεταφοράς στο Φεστιβάλ των Καννών.
Συνολικά κέρδισε περισσότερες από 24 τιμητικές διακρίσεις και βραβεία. Οι κριτικές της ταινίας υπήρξαν ενθουσιώδεις και με θετικά σχόλια αναφέρθηκαν στο συγκεκριμένο έργο του Κακογιάννη οι New York Times, που θεωρούν την "Ηλέκτρα" «εκθαμβωτική εκμετάλλευση του κινηματογραφικού μέσου που μετουσιώνει το χρυσάφι της προφορικής ποίησης σε μια άλλη μορφή τέχνης». Για τη Le Monde το συνολικό έργο «ήταν ένα εκπληκτικό κατόρθωμα, μια ταινία συγκλονιστική, που βγάζει από τον καθένα μας ό,τι καλύτερο έχει μέσα του».
Η μουσική επένδυση της ταινίας έγινε από τον Μίκη Θεοδωράκη, ενώ τα σκηνικά και τα κοστούμια ήταν δουλειά του Σπύρου Βασιλείου.
Πλοκή.
Όσον αφορά στην ίδια την ταινία, η υπόθεση ξεκινά με τον Αγαμέμνονα (Θεόδωρο Δημήτριεφ) να επιστρέφει νικητής από τον Τρωικό Πόλεμο, για να σφαχτεί στο λουτρό του από την Κλυταιμνήστρα (Αλέκα Κατσέλη) και τον Αίγισθο (Φοίβος Ραζής). Εδώ πρέπει να αναφέρουμε, παρατηρώντας με προσοχή, πως ο σκηνοθέτης αποφεύγει την ανάδειξη των βίαιων σκηνών, καθώς δε φαίνεται σε καμιά περίπτωση η δολοφονία ως πράξη στα μάτια του θεατή, ούτε στην περίπτωση του Αγαμέμνονα, ούτε –αργότερα– στην περίπτωση της δολοφονίας του Αίγισθου από τον Ορέστη (Γιάννης Φέρτης).
Χρόνια αργότερα, το βασιλικό ζεύγος παντρεύει επίτηδες με έναν χωρικό την ενήλικη πλέον Ηλέκτρα (Ειρήνη Παππά), για να της στερήσει τη δυνατότητα της εκδίκησης. Εκείνη αναρωτιέται τι απέγινε ο αδελφός της Ορέστης, τον οποίο έχει επικηρύξει ο Αίγισθος. Ο Ορέστης εμφανίζεται ανεπίσημα στο βασίλειο μαζί με το φίλο του, Πυλάδη (Τάκη Εμμανουήλ), και συναντά την Ηλέκτρα, χωρίς να αποκαλύψει την ταυτότητά του. Επίσης κατά την προβολή της ταινίας παρατηρούμε, σε αυτό το σημείο όπως και σε άλλα, πως οι διάλογοι είναι σύντομοι μεταξύ των πρωταγωνιστών, καθώς σε πολλές περιπτώσεις η εστίαση του κινηματογραφικού φακού βοηθά να καταλάβουμε την εξέλιξη της υπόθεσης χωρίς λόγια. Είναι σημαντική για αυτό το αποτέλεσμα και η επιλογή των ηθοποιών (το κάστινγκ), κάτι που ο ίδιος ο Κακογιάννης επεξεργαζόταν με προσοχή, όπως ανέφερε και ο ίδιος σε συνέντευξη του. Τα μεγάλα μάτια της Ειρήνης Παππά, τα έντονα φρύδια της δεν τα κάλυπτε. Απεναντίας τα τόνιζε και τα χρησιμοποιούσε ως βασικό χαρακτηριστικό των προσώπων για την ανάδειξη του ρόλου. Το καλοκάγαθο –εκ του φυσικού– ύφος του Νότη Περιγιάλη (συζύγου της Ηλέκτρας στην ταινία), αλλά και η ιδιαίτερη μορφή του Μάνου Κατράκη ως βοσκού, προσθέτουν ακόμη περισσότερο στον έντονο χαρακτήρα των ρόλων που υποδύονται οι ηθοποιοί. Στην περίπτωση του αγρότη-συζύγου δε, ο ίδιος ο σκηνοθέτης αναφέρει: «"Βάζοντας στο στόμα τους μερικούς στίχους απ’ τον εισαγωγικό μονόλογο του αγρότη-συζύγου, προσπάθησα να ξεπεράσω τη σύμβαση του σκηνικού στησίματος και να δώσω επίσης την αίσθηση της καταπίεσης που έπνιγε τη χώρα, ταυτίζοντας τον σύζυγο με μια ολόκληρη τάξη ανθρώπων"».
Κατά την εξέλιξη της τραγωδίας, καθώς η Ηλέκτρα προσκαλεί στο σπιτικό της τον Ορέστη, αναγνωρίζεται από το γέρο παιδαγωγό τους (Μάνο Κατράκη). Και εδώ οι σκηνές είναι πλούσιες σε φωτογραφία και κινηματογραφικές λήψεις, που σκοπό έχουν τη μεγέθυνση του δράματος που βιώνουν οι πρωταγωνιστές. Από εκεί και μετά τα αδέλφια σχεδιάζουν την εκδίκηση τους, την οποία θα εκτελέσουν, με τον Ορέστη και τον Πυλάδη να παριστάνουν τους Θεσσαλούς προσκυνητές στη γιορτή του κρασιού, βρίσκοντας την ευκαιρία να πλησιάσουν και να σκοτώσουν τον Αίγισθο. Η κίνηση των προσώπων και των ματιών με το φυσικό τοπίο ως φόντο, προκαλεί ιδιαίτερα συναισθήματα στον θεατή, όπως επίσης όταν ο χορός παρεμβαίνει με την παρουσία και το λόγο του. Αν και η δράση του είναι μειωμένη σε αναλογία με αυτή του θεάτρου, ωστόσο ο Κακογιάννης τον τοποθετεί σε στιγμές πολύ χαρακτηριστικές για την εξέλιξη της υπόθεσης. Ένα πρωτοποριακό στοιχείο που εφαρμόζει στην ταινία, είναι η παρουσία ενός χορού Ποντίων. Αν και χρονικά δεν συμφωνεί με την τραγωδία, ωστόσο συμβάλλει ψυχολογικά στη δραματική εξέλιξη που πρόκειται να ακολουθήσει με το θάνατο του Αίγισθου.
Στην πορεία του δράματος η Ηλέκτρα προσκαλεί την Κλυταιμνήστρα στο σπίτι της, λέγοντας ψέματα ότι γέννησε γιο (καθώς πιο πριν η ίδια έχει αναφέρει στον Ορέστη ότι ο άνδρας της δεν την έχει καν αγγίξει). Όλο το σκηνικό προετοιμάζεται ξανά από το χορό, την κίνηση και τον λόγο του και από τα στοιχεία της φύσης, από όλο το οπτικοακουστικό δυναμικό του κινηματογραφικού δυναμικού, για ένα ακόμη τραγικό γεγονός. Ο Ορέστης διστάζει, αλλά κάτω από την προτροπή της Ηλέκτρας τα δύο αδέλφια σκοτώνουν τη μητέρα τους. Και σε αυτή την περίπτωση δεν βλέπουμε κάποια αιματηρή σκηνή, αλλά ο τρόπος της εκτέλεσης μας μεταφέρεται δια στόματος του Ορέστη, καθώς και με την βοήθεια του κινηματογραφικού φακού, που εστιάζει στα χαρακτηριστικά και τις εκφράσεις των παρευρισκόμενων πρωταγωνιστών. Τα δάκρυα γίνονται πιο έντονα μέσω του φακού, η τραγικότητα των προσώπων, η απόγνωσή τους για τις πράξεις τους ως μητροκτόνοι.
Στην τελευταία σκηνή κάτω από έναν ανταριασμένο, γεμάτο σύννεφα ουρανό, ο καθένας παίρνει το δρόμο του, ενώ ο Πυλάδης ακολουθεί την Ηλέκτρα κατά τη βούληση του φίλου του Ορέστη. «Δεν υπάρχει κι ούτε θα φανεί ποτέ, γενιά τόσο βαριόμοιρη, δυστυχισμένη». Αυτά είναι τα λόγια που αναφωνεί η κορυφαία του χορού, κλείνοντας με χαρακτηριστικό τρόπο τη σκηνή της αποχώρησης. Σε αντίθεση με το θεατρικό έργο, εδώ δεν υφίσταται ο από μηχανής θεός ως τελική παρέμβαση. Τις τεχνικές αυτές εφάρμοσε συνειδητά ο Κακογιάννης και ανέφερε για αυτό, αλλά και για τη συμπεριφορά του χορού μέσα στην ταινία: «Έκοψα ορισμένες λυρικές αναδρομές στη μυθολογία που κάνει ο Χορός (έχει κανείς την αίσθηση πως ο Ευριπίδης, επιμένοντας στη σύγκρουση των χαρακτήρων, δεν πολυχρησιμοποιεί δραματουργικά τον χορό), καθώς και την τελική παρέμβαση του από μηχανής θεού».
Η κινηματογραφική απόδοση.
Για την κινηματογραφική απόδοση της "Ηλέκτρας" από τον Μιχάλη Κακογιάννη ο Αντώνης Μοσχοβάκης έγραψε: «Η Ηλέκτρα αυτή θα πάρει θέση στην ιστορία του παγκόσμιου κινηματογράφου ως υπόδειγμα μεταφοράς μιας αρχαίας τραγωδίας στην οθόνη, με πιστότητα στο πνεύμα και στη γραμμή του αρχαίου ποιητή, αλλά και χωρίς συμβιβασμό του κινηματογράφου». Είναι, επίσης, σημαντικό να αναφέρουμε πως τη χωροχρονική στιγμή που προκύπτει η συγκεκριμένη ταινία, ο ελληνικός κινηματογράφος δεν βρίσκεται στην καλύτερη φάση του. Οι ταινίες που προβάλλονται αποτελούν ανόητα συναισθηματικά ή «κοινωνικά» μελό και παράγονται σε πρόχειρα στούντιο με υποτυπώδη εξοπλισμό. Ο Κακογιάννης είναι από τους πρώτους καλλιτέχνες που μετέφεραν την αρχαία τραγωδία στο χώρο της έβδομης τέχνης.
Η Ηλέκτρα του Μιχάλη Κακογιάννη.
Ο σκηνοθέτης Κακογιάννης και οι καλλιτεχνικές του παρεμβάσεις.
Αν και ο Μιχάλης Κακογιάννης ήρθε στην Ελλάδα από την Κύπρο, αυτό δεν επηρέασε ουσιαστικά τις δημιουργίες του, ώστε να μπορεί κανείς να του προσάψει μειωμένη ελληνικότητα. Προερχόταν από μια πολύπαθη περιοχή και είχε ανάλογα βιώματα από τραγικές εμπειρίες και κατοχή. Εκείνο που δεν είχε βιώσει απόλυτα, ήταν οι αγωνίες και τα πρόσφατα προβλήματα της ελληνικής πραγματικότητας. Αυτός είναι και ο λόγος που σε πρώτη φάση, προσέγγισε τα δρώμενα μέσω της αστικής ηθογραφίας που ήταν παρούσα, έτσι και αλλιώς, από την τέχνη του θεάτρου αλλά και της λογοτεχνίας του Μεσοπολέμου. Στην πορεία της προσπάθειάς του και μετά από διάφορους καλλιτεχνικούς πειραματισμούς, προσανατολίστηκε στον Ευριπίδη και αποφάσισε να δημιουργήσει ταινίες με θέματα τις τραγωδίες του αρχαίου τραγικού, για τον οποίο δηλώνει ότι λάτρεψε. Αυτός είναι και ο λόγος για τον οποίο ο σκηνοθέτης αυτοαποκαλείται «ευριπιδικός».
Ως σκηνοθέτης, κατά τους ειδικούς, διακρινόταν από μια τάση για εκσυγχρονισμό και εκλαΐκευση των θεμάτων του, όπως επίσης και για τη χρήση τραγικών στοιχείων. Στην Ηλέκτρα,του Ευριπίδη, η τάση του αυτή συνεργάστηκε πολύ καλά με τις δυνατότητες του κειμένου. Σε ό,τι δεν προσφερόταν από το κείμενο ο Κακογιάννης με δεξιοτεχνικό τρόπο το διαμόρφωνε και το έφερνε στα μέτρα του, εφόσον, μάλιστα το μετέφρασε από την αρχή. Το όλο επιχείρημα, ολοκληρώθηκε «"με τη μεταφορά της δράσης στην ανοιχτή φύση"», στην αγροτική και απλοϊκή επαρχία, παρέχοντας με αυτόν τον τρόπο τον πρώτο λόγο στον κινηματογραφικό φακό. Ο κινηματογραφικός φακός αποτέλεσε και τον οδηγό της ταινίας για τα μάτια του θεατή, απαλλαγμένος από τα σκηνικά που απαιτούνταν για μια θεατρική παράσταση. Έτοιμο σκηνικό αποτέλεσαν τα ερείπια του παλατιού, οι αγροτικές κατοικίες οι καλλιεργημένοι αγροί, αποσπάσματα από τη φύση. Επίσης, οι καιρικές συνθήκες που ο φακός μπορεί να συλλαμβάνει και να αναδεικνύει. Η μέρα, η νύκτα, τα σύννεφα, ο αέρας, πέρα από τις εναλλαγές που δημιουργούσαν στο τοπίο-σκηνικό, μπορούσαν να τονίζουν κατά περίπτωση και τα συναισθήματα των ηθοποιών.
Η «Ηλέκτρα» ως κινηματογραφικό θέμα.
Ο Κακογιάννης διαλέγοντας την "ευριπίδεια" Ηλέκτρα και όχι τη γνωστότερη, ομότιτλή της του Σοφοκλή, εξασφάλισε την πιο λιτή όσο και πιο κοντά στα ανθρώπινα από τις αρχαίες τραγωδίες. Μακριά από τα μεγαλοπρεπή σκηνικά των μυκηναϊκών ανακτόρων (όπως συμβαίνει στον Σοφοκλή), αποτραβηγμένη σε ένα αγροτικό περιβάλλον, παντρεμένη με έναν χωρικό, η Ηλέκτρα του Ευριπίδη είναι πιο ανθρώπινη, λιγότερο μοιραία και ως χαρακτήρας πιο πολύπλευρη από αυτήν του Σοφοκλή. Στον Σοφοκλή είναι απόλυτα ταγμένη στις θεϊκές προσταγές, στη μοίρα και υφίσταται μόνο και μόνο για να συνεργήσει στο έγκλημα της μητροκτονίας. Απαλλαγμένη η ταινία από εμμονές σε μια αρχαιότροπη αναπαράσταση, εκτυλίσσεται σε λιτούς και οικείους χώρους αγροτικών τοπίων και, το κυριότερο, διατηρώντας αναλλοίωτο το πνεύμα του έργου, καταργεί το ζήτημα του χρόνου, κάνοντας την Ηλέκτρα μια διαχρονική -ακόμα και σύγχρονη- τραγωδία. Ο ίδιος άλλωστε ανέφερε χαρακτηριστικά: «"Δε δοκίμασα να αναδημιουργήσω την Ηλέκτρα μέσα στο χρόνο, αλλά να τη γυμνώσω από το χρόνο. Δεν αναζήτησα δεσμούς ανάμεσα στην αρχαία και τη σύγχρονη Ελλάδα με βάση την ομοιότητα, αλλά την ουσιώδη ταυτότητα - περισσότερο τη συνέχεια της ζωής παρά την απλή επιβίωση. Με αυτή την έννοια, η ταινία οφείλει σχεδόν τα πάντα σ’ αυτό το κομμάτι της σημερινής Ελλάδας που μοιάζει διαχρονικό"». Τα λιτά κοστούμια και σκηνικά συμβάλλουν σημαντικά προς αυτή την κατεύθυνση, καθώς λειτουργούν αφαιρετικά σε τέτοιο βαθμό, που είναι δύσκολη η οποιαδήποτε αναγωγή σε συγκεκριμένη εποχή. Η Ηλέκτρα θα εκδικηθεί το φόνο του πατέρα και δε θα μετανιώσει για το έγκλημά της, ενώ η Κλυταιμνήστρα, επιφανειακά ασφαλής πίσω από την εξουσία της, στο βάθος είναι τρομοκρατημένη από την πιθανότητα της εκδίκησης. Παρατηρούμε πρόσωπα που παύουν να είναι μοιρολατρικοί εκτελεστές θεϊκών εντολών και άκαμπτα στις επιταγές του πεπρωμένου. Αντίθετα, σε όλη τη διάρκεια του έργου διακρίνουμε θεληματικά άτομα που πράττουν, αμφιβάλλουν και -προπαντός- ενεργούν αυτόβουλα.
Η πρωτοτυπία του σκηνοθέτη.
Στο βιβλίο του "Notes sur le cinématographe" (1975), ο Ρομπέρ Μπρεσόν αναφέρεται στις «τρομερές θεατρικές συνήθειες» και τον τρόπο που παρεμβαίνουν στο κινηματογραφικό έργο, όταν γίνεται μεταφορά της θεατρικής σκηνής στο πανί. Ωστόσο, τούτη η σημείωσή του δεν είναι απόλυτη απάρνηση των σχέσεων μεταξύ του κινηματογράφου και του θεάτρου. Είναι μια υπενθύμιση για το πώς προδίδεται ο κινηματογράφος όταν υποκύπτει ο σκηνοθέτης στην απλή αναπαραγωγή του θεάτρου στην κινηματογραφική σκηνή. Όταν ο κινηματογράφος και το θέατρο συγχωνεύονται δημιουργικά, τούτο δεν υφίσταται, γιατί η επιδεξιότητα και η ευαισθησία του σκηνοθέτη δημιουργεί κάτι πρωτότυπο μέσω του κινηματογραφικού φακού. Ο κινηματογράφος υπάρχει εξαιτίας αυτού που δημιουργεί με τρόπο αυθεντικό και όχι γιατί προσαρμόζει προϋπάρχοντα πρότυπα.
Η επιδεξιότητα του Κακογιάννη επιδεικνύεται στην επιλογή του να φιλμάρει το έργο του σε άσπρο μαύρο, τονίζοντας ιδιαίτερα την αίσθηση του μύθου, κάτι που αναγνωρίσαμε στις τεχνικές της σέπιας του ρωσικού κινηματογράφου. Ένα ακόμα στοιχείο του είναι τα μακρά διαστήματα σιωπής και ένας "αντιθεατρικός" αλλά αποτελεσματικός χορός ντυμένος ομοιόμορφα στα μαύρα.
Παρόλο που η ταινία είναι κοντά στο θεατρικό δράμα, ο Μιχάλης Κακογιάννης έχει κάνει τις δικές του παρεμβάσεις στις σκηνές που αφορούν στην άφιξη του Αγαμέμνονα και τη διάσωση του νεαρού Ορέστη. Επίσης, ο θάνατος του Αίγισθου πραγματώνεται σε μια γιορτή του Βάκχου, παρά ως υπηρεσία προς τιμήν των Νυμφών.
Συμπεράσματα.
Η μεταφορά του αρχαίου δράματος από τον Κακογιάννη στον κινηματογράφο ήταν μια χαρακτηριστική καλλιτεχνική παρέμβαση στον κόσμο της έβδομης τέχνης τουλάχιστον όσον αφορά στην μετέπειτα εξέλιξη του ελληνικού κινηματογράφου. Σαφώς η εισαγωγή νέων τρόπων ανάδειξης τέτοιων έργων με άλλα μέσα, εκτός θεατρικού χώρου, αποτέλεσαν πρωτοπορία που άλλοτε έγινε αποδεκτή και άλλοτε όχι. Ωστόσο και μέσα στην Ελλάδα, αλλά και σε όλο τον κόσμο αργότερα, αντιλαμβανόμαστε από το ενδιαφέρον που έδειξαν τα μέσα ενημέρωσης αλλά και όλοι οι καλλιτεχνικοί φορείς, ότι αποτέλεσαν ποιοτικές παραγωγές υψηλού επιπέδου. Με τη δημιουργική προσπάθεια του Μιχάλη Κακογιάννη, ο ελληνικός κινηματογράφος άλλαξε σελίδα και το σημαντικότερο, απόκτησε ποιότητα σε μια εποχή αμφίβολη για την παραγωγή πνευματικών αγαθών τέτοιου είδους. Οι δημιουργίες του αποτελούν σημαντική παρακαταθήκη και σημείο έμπνευσης για τους νεότερους σκηνοθέτες και δημιουργούς ανάλογων έργων. Μπορούμε να τονίσουμε, κλείνοντας αυτή την εργασία, την αξία ταινιών όπως η "Ηλέκτρα", λαμβάνοντας μάλιστα υπόψη τα λιγοστά τεχνικά μέσα που διέθεταν οι τεχνικοί του κινηματογράφου στην συγκεκριμένη εποχή.
Βραβεία - διακρίσεις.
Η "Ηλέκτρα" προβλήθηκε σε ατμόσφαιρα μυσταγωγίας στο Φεστιβάλ Θεσσαλονίκης του 1962 και χαρακτηρίστηκε από τους κριτικούς ως το αριστούργημα του Μιχάλη Κακογιάννη, μία πνευματική γέφυρα ανάμεσα στον αρχαίο και το σύγχρονο κόσμο. Την ίδια χρονιά η ταινία προβλήθηκε στο Φεστιβάλ των Καννών και το κοινό χειροκροτούσε επί 10 λεπτά. Δεν θα μπορούσε, λοιπόν, να αποχωρήσει από την Κυανή Ακτή χωρίς κανένα βραβείο. Επινοήθηκε το βραβείο καλύτερης μεταφοράς-διασκευής. Η Διεθνής Ένωσις Νέων την ανακήρυξε καλύτερη ταινία του Φεστιβάλ και η Ανωτάτη Τεχνική Επιτροπή του Γαλλικού Κινηματογράφου την ξεχώρισε για την εξαιρετική ηχητική επένδυση. Η πορεία της "Ηλέκτρας" ήταν διεθνής και διθυραμβική με πληθώρα διακρίσεων, που κατέληξαν σε υποψηφιότητα για το Όσκαρ Καλύτερης Ξενόγλωσσης Ταινίας. Με βραβείο ερμηνείας τιμήθηκε και η Ειρήνη Παππά.

</doc>
<doc id="54474" url="https://el.wikipedia.org/wiki?curid=54474" title="Ο Θίασος">
Ο Θίασος

Ο θίασος είναι ελληνική δραματική κινηματογραφική ταινία του 1975, σε σενάριο και σκηνοθεσία του Θόδωρου Αγγελόπουλου. Υπήρξε η τρίτη κατά σειρά μεγάλου μήκους ταινία του σκηνοθέτη και κατατάσσεται στις σημαντικότερες δημιουργίες του ελληνικού κινηματογράφου με μεγάλη αίσθηση και στο εξωτερικό. 
Πλοκή.
Ένα μπουλούκι ταξιδεύει στην Ελλάδα παρουσιάζοντας την "Γκόλφω." 
Σε πρώτο επίπεδο, η ταινία δείχνει τα μέλη του θιάσου να προετοιμάζουν, να κάνουν πρόβες, να προωθούν και να παίζουν το θεατρικό έργο, ένα βουκολικό δράμα αγάπης, προδοσίας και θανάτου.
Σε δεύτερο επίπεδο, η ταινία επικεντρώνεται στα ιστορικά γεγονότα μεταξύ 1939-1952, καθώς βιώνονται από τον περιπλανώμενο θίασο, και το πώς επηρεάζουν τις κοινότητες, που επισκέπτονται: ο τελευταίος χρόνος της δικτατορίας του Μεταξά, ο πόλεμος με τους Ιταλούς, η Κατοχή, η Απελευθέρωση, ο Εμφύλιος και η βρετανική και αμερικανική παρέμαβαση στα ελληνικά εσωτερικά θέματα. 
Σε επόμενο στάδιο, οι χαρακτήρες ζουν το δικό τους δράμα ζήλιας και προδοσίας, με ρίζες στον αρχαίο μύθο του οίκου του Ατρέα. Ο Αγαμέμνων, Έλληνας πρόσφυγας από τη Μικρά Ασία, πάει στον πόλεμο κατά των Ιταλών το 1940, μπαίνει στην αντίσταση εναντίον των Γερμανών και εκτελείται, αφότου προδίδεται από την Κλυταιμνήστρα και τον Αίγισθο. Ο Αίγισθος, εραστής της Κλυταινμήστας, είναι πληροφοριοδότης και συνεργάτης των Γερμανών κατακτητών. Ο Ορέστης, γιος του Αγαμέμνονα και της Κλυταιμνήστρας, πολεμά με τους αριστερούς και εκδικείται τον θάνατο του πατέρα του σκοτώνοντας την Κλυταιμνήστρα και τον Αίγισθο. Συλλαμβάνεται το 1949 για τη δράση του ως αντάρτης και εκτελείται στη φυλακή το 1951. Η Ηλέκτρα, η αδερφή του, βοηθά τους αριστερούς και τον αδερφό της στην εκδίκηση της προδοσίας της μητέρας τους. Συνεχίζει να εργάζεται στον θίασο και έχει σχέση με τον Πυλάδη. Η Χρυσόθεμις, η μικρότερη αδερφή της Ηλέκτρας, συνεργάζεται με τους Γερμανούς, γίνεται πόρνη στην Κατοχή, τάσσεται στο πλευρό των Βρετανών κατά την Απελευθέρωση και αργότερα παντρεύεται έναν Αμερικάνο. Ο Πυλάδης, στενός φίλος του Ορέστη, είναι κομουνιστής, που έχει εξοριστεί από το καθεστώς του Μεταξά, ενώνεται με τους αντάρτες και συλλαμβάνεται και εξορίζεται ξανά. Τελικά, αναγκάζεται να υπογράψει δήλωση αποκήρυξης της Αριστεράς, αφότου βασανίζεται από τους δεξιούς, και αποφυλακίζεται το 1950.
Λεπτομέρειες.
Η ταινία εντάσσεται στην «τριλογία της Ιστορίας» του Αγγελόπουλου: αποτελεί το δεύτερο μέρος της ταινίας "Μέρες του '36" και προηγείται των "Κυνηγών". 
Επίσημα παρουσιάστηκε στο Φεστιβάλ Κινηματογράφου Θεσσαλονίκης 1975, όταν μπροστά στα ταμεία του Κρατικού παρουσιάσθηκε ο μεγαλύτερος αριθμός θεατών σε όλη την ιστορία του Φεστιβάλ. Κατά την προβολή της, η αίθουσα ήταν ασφυκτικά γεμάτη με πολυάριθμους όρθιους θεατές που στο τέλος αποθέωσαν τον Αγγελόπουλο, ενώ η ταινία έλαβε συνολικά επτά βραβεία.
Η ταινία επρόκειτο να συμμετάσχει επισήμως και στο Φεστιβάλ των Καννών την ίδια χρονιά, όμως η τότε συντηρητική κυβέρνηση επιδίωξε και κατάφερε να αποτρέψει κάτι τέτοιο, επειδή θεωρούσαν ότι η ταινία αφηγείται την σύγχρονη ελληνική ιστορία από αριστερή σκοπιά. 

</doc>
<doc id="54476" url="https://el.wikipedia.org/wiki?curid=54476" title="Ιππόλυτος Φιζώ">
Ιππόλυτος Φιζώ

Ο Ιππόλυτος Φιζώ ("Hippolyte Fizeau", 23 Σεπτεμβρίου 1819 - 18 Σεπτεμβρίου 1896) ήταν Γάλλος φυσικός.
Το 1863 έγινε μέλος της Ακαδημίας των Επιστημών και από το 1878 ανέλαβε Πρόεδρός της. Ο Φιζώ είναι ο πρώτος που μέτρησε με φυσική μέθοδο την ταχύτητα του φωτός καθώς και την ακτινοβολία της θερμότητας.
Επίσης με δική του μέθοδο μελέτησε την διαστολή των στερεών σωμάτων που υφίστανται από την θερμότητα.
Οι επιστημονικές μελέτες του Φιζώ δημοσιεύτηκαν στα «Χρονικά Φυσικής και Χημείας».

</doc>
<doc id="54478" url="https://el.wikipedia.org/wiki?curid=54478" title="Ιππόλυτος Φιζό">
Ιππόλυτος Φιζό



</doc>
<doc id="54483" url="https://el.wikipedia.org/wiki?curid=54483" title="Εβίτα">
Εβίτα

Το Εβίτα είναι γυναικείο μικρό υποκοριστικό όνομα, προερχόμενο από το Εύα. Συγκεκριμένα, μπορεί να αναφέρεται:
ή σε κάποιο από τα παρακάτω:

</doc>
<doc id="54487" url="https://el.wikipedia.org/wiki?curid=54487" title="Evita (soundtrack)">
Evita (soundtrack)

Η ταινία Εβίτα αποτελεί μεταφορά στη μεγάλη οθόνη του ομώνυμου μιούζικαλ των Άντριου Λόιντ Βέμπερ (μουσική) και Τιμ Ράις και σκηνοθετήθηκε από τον Άλαν Πάρκερ. Το soundtrack της ταινίας κυκλοφόρησε με δύο διαφορετικές μορφές:
Συντελεστές.
Το άλμπουμ αυτό αποτελεί το δεύτερο άλμπουμ τύπου soundtrack για την Μαντόνα και περιλαμβάνει επίσης ερμηνείες από τους Αντόνιο Μπαντέρας, Τζόναθαν Πράις και Τζίμι Νέιλ. Οι στίχοι και οι μουσική γράφτηκαν από τους Ράις και Βέμπερ, που εκτός από το υλικό που είχαν ήδη δημιουργήσει για το μιούζικαλ, προσέθεσαν συμπληρωματική μουσική και τραγούδια, μέρος των οποίων αργότερα ενσωματώθηκε και στις θεατρικές παραστάσεις του έργου. 
Πορεία στα charts και βραβεύσεις.
Το άλμπουμ ήταν διεθνής εμπορική επιτυχία και σε αρκετές χώρες εισήλθε στο Top 10. Στις ΗΠΑ έφτασε στο Νο2, ενώ στο Ηνωμένο Βασίλειο στην πρώτη θέση. Από αυτό αναδείχθηκαν τρία επιτυχημένα singles: τα «Don’t Cry For Me Argentina», «Another Suitcase in Another Hall» και «You Must Love Me». Το τελευταίο, το οποίο γράφτηκε ειδικά για την ταινία, κέρδισε τόσο το Όσκαρ, όσο και τη Χρυσή Σφαίρα για το Καλύτερο Πρωτότυπο Τραγούδι.
Περιεχόμενα Διπλού Άλμπουμ.
Disc 1
Disc 2
Στίχοι.
Οι στίχοι του album στον ιστότοπο lyricsondemand.com

</doc>
<doc id="54488" url="https://el.wikipedia.org/wiki?curid=54488" title="Μπάαντερ-Μάινχοφ">
Μπάαντερ-Μάινχοφ



</doc>
<doc id="54491" url="https://el.wikipedia.org/wiki?curid=54491" title="Γάλλος">
Γάλλος



</doc>
<doc id="54494" url="https://el.wikipedia.org/wiki?curid=54494" title="Τέλυ Σαβάλας">
Τέλυ Σαβάλας



</doc>
<doc id="54495" url="https://el.wikipedia.org/wiki?curid=54495" title="Τέλυ Σαβάλλας">
Τέλυ Σαβάλλας



</doc>
<doc id="54496" url="https://el.wikipedia.org/wiki?curid=54496" title="Τέλλυ Σαβάλας">
Τέλλυ Σαβάλας



</doc>
<doc id="54500" url="https://el.wikipedia.org/wiki?curid=54500" title="Αριστοτέλης Σαβάλας">
Αριστοτέλης Σαβάλας



</doc>
<doc id="54510" url="https://el.wikipedia.org/wiki?curid=54510" title="Ιωάννης Συκουτρής">
Ιωάννης Συκουτρής

Ο Ιωάννης Συκουτρής (Σμύρνη, 1 Δεκεμβρίου 1901 — Κόρινθος, 21 Σεπτεμβρίου 1937) ήταν διακεκριμένος Έλληνας φιλόλογος. Καταγόταν από τη Χίο και φοίτησε στην Ευαγγελική Σχολή Σμύρνης, ενώ αργότερα δίδαξε στην Αθήνα, στο Πανεπιστήμιο Αθηνών. Είναι ιδιαίτερα γνωστός για το εξαιρετικής ποιότητας έργο του, στο οποίο δεσπόζουν οι εκδόσεις και οι εισαγωγές στην "Ποιητική" του Αριστοτέλη και το Συμπόσιο του Πλάτωνα, αλλά και για την αυτοκτονία του σε νεαρή ηλικία.
Βιογραφία.
Ο Συκουτρής γεννήθηκε στη Σμύρνη το 1901. Τα οικονομικά μέσα της οικογένειάς του ήταν περιορισμένα αλλά οι εξαιρετικές σχολικές επιδόσεις του τού εξασφάλιζαν την οικονομική υποστήριξη της αρχιεπισκοπής Σμύρνης ώστε να κατορθώσει να ολοκληρώσει την φοίτησή του στο σχολείο. Οι φιλολογικές του επιδόσεις φάνηκαν ήδη από τα κείμενα που έγραφε σε σχολικό περιοδικό και από την ικανότητα χειρισμού της αρχαίας ελληνικής γλώσσας. Το 1918 αποφοίτησε από την Ευαγγελική Σχολή και διορίστηκε δάσκαλος στο χωριό Γκιαούρκιοϊ της Μαγνησίας.
Το 1919 γράφτηκε αναδρομικά ως δευτεροετής στην Φιλοσοφική Σχολή του Πανεπιστημίου Αθηνών, από την οποία αποφοίτησε το 1922. Τα χρόνια των σπουδών του τα οικονομικά προβλήματα συνεχίζονταν, αλλά κάλυπτε τις ανάγκες του με την εργασία του ως βοηθού στο Σπουδαστήριο της Φιλοσοφικής Σχολής και με τα έσοδα από τις υποτροφίες του Σεβαστοπούλειου Διαγωνισμού, στον οποίον συμμετείχε δύο φορές. Τα επόμενα δύο χρόνια μετά την αποφοίτησή του εργάστηκε ως καθηγητής στο Παγκύπριο Ιεροδιδασκαλείο της Λάρνακας και παράλληλα ασχολήθηκε με την μελέτη ποικίλων εκφάνσεων του κυπριακού πολιτισμού και προσπάθησε να οργανώσει την πνευματική και επιστημονική ζωή του τόπου ιδρύοντας συλλόγους και εκδίδοντας το περιοδικό Κυπριακά Χρονικά.
Το 1924 επέστρεψε στην Αθήνα, ενώ το 1925 αναγορεύτηκε διδάκτορας και αναχώρησε για σπουδές Κλασικής Φιλολογίας στην Γερμανία, όπου παρέμεινε μέχρι το 1929. Σπούδασε στα πανεπιστήμια του Βερολίνου και της Λειψίας κοντά σε μεγάλους φιλολόγους όπως ο Ούλριχ Βιλαμόβιτς και ο Βέρνερ Γιαίγκερ. Εκείνα τα χρόνια ήταν τα πιο παραγωγικά σε φιλολογικές μελέτες τις οποίες δημοσίευε σε πολλά φιλολογικά περιοδικά. Η διδακτορική του διατριβή είχε θέμα τον Επιτάφιο του Δημοσθένη για τους πεσόντες Αθηναίους οπλίτες της Χαιρώνειας, οποίος εθεωρείτο νόθο έργο και ο Συκουτρής απέδειξε ότι ήταν γνήσιος. Ενδεικτικό της φήμης που απέκτησε είναι το γεγονός ότι ο Βιλαμόβιτς τον είχε εντάξει στον φιλολογικό σύλλογο Graeca Wilamowitziana, τον οποίον αποτελούσαν φιλόλογοι οι οποίοι στις συναντήσεις του ερμήνευαν κλασικούς Έλληνες συγγραφείς. Ο Συκουτρής ήταν το μόνο μη γερμανικής καταγωγής μέλος που συμμετείχε στον σύλλογο. Εκτός από τις ποικίλες δημοσιεύσεις σε φιλολογικά περιοδικά ο Συκουτρής ανέλαβε και την έκδοση των λόγων του Δημοσθένη για τον εκδοτικό οίκο Teubner.
Μετά την επιστροφή του στην Αθήνα άρχισε να διδάσκει στο Αρσάκειο και το 1930 εξελέγη υφηγητής στο Πανεπιστήμιο Αθηνών. Το εναρκτήριο μάθημά του είχε το θέμα «Φιλολογία και ζωή». Παράλληλα με τις παραδόσεις μαθημάτων στο Πανεπιστήμιο και τις δημοφιλείς διαλέξεις και τα σεμινάρια σε ποικίλα θέματα, όχι μόνο κλασικής, αλλά και νεοελληνικής και σύγχρονης ευρωπαϊκής λογοτεχνίας, συνέχισε το επιστημονικό του έργο. Ανέλαβε την πρωτοβουλία για την οργάνωση της σειράς "Ελληνική Βιβλιοθήκη" της Ακαδημίας Αθηνών, η οποία θα περιελάμβανε σχολιασμένες και μεταφρασμένες εκδόσεις κειμένων της αρχαίας ελληνικής γραμματείας. Το 1934 εξέδωσε τον πρώτο τόμο της σειράς, το Συμπόσιο του Πλάτωνα, και άρχισε να προετοιμάζει την έκδοση της "Ποιητικής" του Αριστοτέλη, η οποία εκδόθηκε το 1937 μετά τον θάνατό του.
Έκδοση του Συμποσίου και οι επιθέσεις κατά του Συκουτρή.
Το 1933 του προτάθηκε η έδρα της κλασικής φιλολογία του Πανεπιστημίου της Πράγας, αλλά δεν αποδέχτηκε την θέση. Το 1934 εκδίδεται το Συμπόσιον σε επιμέλεια (μετάφραση και σχόλια) και γίνεται δεκτό με ενθουσιασμό. Είναι το πρώτο έργο της Ελληνικής Βιβλιοθήκης της Ακαδημίας Αθηνών. Το 1936 υπέβαλε υποψηφιότητα για την έδρα καθηγητή της Αρχαίας Ελληνικής Φιλολογίας στην Φιλοσοφική Σχολή. Από εκείνη την χρονιά, και με αφορμή το κεφάλαιο της εισαγωγής του "Συμποσίου" που αναφερόταν στις γενετήσιες σχέσεις στην αρχαία Ελλάδα και ειδικότερα στην παιδεραστία, άρχισε να δέχεται πολλές επιθέσεις από ακαδημαϊκούς και εξωακαδημαϊκούς κύκλους, αρχικά από την εφημερίδα "Επιστημονική Ηχώ" και στην συνέχεια από διάφορους συλλόγους και από την Ιερά Σύνοδο. Για το ίδιο θέμα κατατέθηκαν εναντίον του δύο μηνύσεις. Ο Συκουτρής ανέτρεψε όλα τα επιχειρήματα των αντιπάλων με δημοσίευμά του «Η εκστρατεία κατά του Συμποσίου. Τα κείμενα και οι κουλουροπώλαι, 1937». Απογοητευμένος από τον κοινωνικό του περίγυρο και την πολεμική που δέχτηκε, κλείστηκε στον εαυτό του και τελικά οδηγήθηκε στην αυτοκτονία.
Αυτοκτονία.
Ο Ιωάννης Συκουτρής αυτοκτόνησε στην Κόρινθο στις 21 Σεπτεμβρίου του 1937. Τον εντόπισε νεκρό το επόμενο πρωί ο ιδιοκτήτης του ξενοδοχείου «Κεντρικόν» όπου διέμενε. Λίγες ώρες πριν από τον θάνατό του είχε περπατήσει στον Ακροκόρινθο. Η κηδεία του έγινε από το Πρώτο Νεκροταφείο στις 22 Σεπτεμβρίου, παρουσία της συζύγου του, λίγων καθηγητών του Πανεπιστημίου και μαθητών του. Αρχικά είχε ανακοινωθεί ότι πέθανε από συγκοπή, αλλά αργότερα έγινε γνωστό ότι είχε πάρει δηλητήριο.
Ο Συκουτρής είχε παντρευτεί την Χαρά Πετυχάκη με την οποία δεν είχαν παιδιά.
Το έργο του.
Ο Συκουτρής δημοσίευσε πλήθος μελετών για ποικίλα θέματα και, παρά τη σύντομη ζωή του, η επίδραση του γραπτού και προφορικού λόγου του στα πνεύματα της εποχής αλλά και στους μεταγενέστερους υπήρξε μεγάλη. 
Σε ό,τι αφορά την κλασική αρχαιότητα, ο Συκουτρής συνέγραψε μελέτες όπως, μεταξύ άλλων, «Κριτικά εις Αντιφώντα (1925), «Ο ψευδολουκιάνειος Ωκύπους (1929)», «Και πάλιν ο Επιτάφιος του Δημοσθένους» (1931), «Επιστολές των Σωκρατικών» (1931), «Πλατωνικός Ευαγγελισμός» (1932), «Θεοκρίτεια» (1933). Επιπλέον, ασχολήθηκε ιδιαιτέρως με θέματα βυζαντινής φιλολογίας. Το διδακτορικό που ολοκλήρωσε στο Πανεπιστήμιο Αθηνών είχε θέμα βυζαντινής φιλολογίας («"Μιχαήλ Ψελλού, Βίος και Πολιτεία του οσίου Αυξεντίου κατά πρώτον εκδιδόμενος"») και μία από τις σημαντικότερες μελέτες του ήταν η ανακοίνωσή του για τα προβλήματα της βυζαντινής επιστολογραφίας. Συνέγραψε κριτικές και συμβουλές σε κείμενα του Προκοπίου, του Μιχαήλ Ψελλού και του Λέοντος διακόνου. 
Ασχολήθηκε επίσης και με θέματα λογοτεχνίας (όπως τα άρθρα του «Γραμματολογία» και «Κριτική», που συνέταξε για την "Μεγάλη Ελληνική Εγκυκλοπαίδεια" το 1929 και το 1931) και ειδικότερα νεοελληνικής φιλολογίας, στην οποία η συμβολή του ήταν πολύ σημαντική τόσο με μελέτες, όπως η ερμηνεία του "Δωδεκάλογου του Γύφτου" του Κωστή Παλαμά ή το άρθρο για τις κριτικές εκδόσεις νεοελληνικών κειμένων, όσο και με θεωρητικά κείμενα για τη βιβλιογραφία της νεοελληνικής λογοτεχνίας (1933-1934), τις κριτικές εκδόσεις νεοελληνικών λογοτεχνημάτων (1935) και την αναγκαιότητα της διδασκαλίας της νεοελληνικής λογοτεχνίας, την οποία θεωρούσε αναγκαία για την κατανόηση της κλασικής γραμματείας. Είχε μάλιστα προτείνει το 1932 την ίδρυση αυτόνομης έδρας Νεοελληνικής Φιλολογίας, η οποία έως τότε ήταν ενιαία με την έδρα Μεσαιωνικής Φιλολογίας.
Σε κρίσεις του για τον Συκουτρή, ο Τέλλος Άγρας έγραψε ότι «έζησεν αδιάκοπα με υψωμένο το θερμόμετρο», ο Άγγελος Σικελιανός τον θρήνησε με σονέτο, ενώ την επιβίωσή του διείδε προφητικά με στίχους του ο Κωστής Παλαμάς.
Η βιβλιοθήκη της Ακαδημίας Αθηνών φέρει το όνομά του.

</doc>
<doc id="54511" url="https://el.wikipedia.org/wiki?curid=54511" title="Συκουτρής Ιωάννης">
Συκουτρής Ιωάννης



</doc>
<doc id="54513" url="https://el.wikipedia.org/wiki?curid=54513" title="Γιάννης Συκουτρής">
Γιάννης Συκουτρής



</doc>
<doc id="54514" url="https://el.wikipedia.org/wiki?curid=54514" title="Συκουτρής Γιάννης">
Συκουτρής Γιάννης



</doc>
<doc id="54515" url="https://el.wikipedia.org/wiki?curid=54515" title="Ωγκυστέν Φρενέλ">
Ωγκυστέν Φρενέλ

Ο Ογκιστέν-Ζαν Φρενέλ ("Augustin-Jean Fresnel", 10 Μαΐου 1788 - 14 Ιουλίου 1827) ήταν Γάλλος φυσικός και εφευρέτης.
Ασχολήθηκε κυρίως με την πόλωση, την διάθλαση, την διπλή ανάκλαση του φωτός καθώς και με την κυματοειδή του διάδοση. Έγινε μέλος της Γαλλικής Ακαδημίας των Επιστημών (1823) και της Αγγλικής Βασιλικής Εταιρίας των Επιστημών.
Η πρακτικότερη των επινοήσεών του ήταν εκείνη των οπτικών μηχανών των φάρων, με την οποία ασχολήθηκε αφότου ανέλαβε Γενικός Γραμματέας της επί των Φάρων της Γαλλίας Γνωμοδοτικής Επιτροπής. Συγκεκριμένα αντιλήφθηκε την ανάγκη της χρησιμοποίησης των επιπεδόκυρτων φακών στις μηχανές των φάρων. Ασχολούμενος με την έρευνα αυτή εφηύρε τη μέθοδο κατασκευής αυτών με τη χρήση αντί ολόσωμων φακών δακτυλιοειδών επάλληλων διοπτρικών στοιχείων, επιτρέποντας έτσι την δημιουργία μεγάλων διαμέτρων και μικρής διαμέτρου και μάλιστα με πολύ μικρή δαπάνη. Η δημιουργία του πρώτου τέτοιου «φαρικού οπτικού» που τοποθετήθηκε προς δοκιμή στα πρόσγεια του Μπορντώ, στον Φάρο του Κορντουάν, γενίκευσε την χρήση της επινόησης του Φρενέλ. Η μέθοδός του χρησιμοποιείται ακόμα και σήμερα αποκλειστικά σε όλους τους φάρους του κόσμου, που για αυτό το λόγο ονομάζονται «καταδιοπτρικοί».

</doc>
<doc id="54521" url="https://el.wikipedia.org/wiki?curid=54521" title="Μη μου λες αντίο">
Μη μου λες αντίο

Το Μη μου λες αντίο ήταν ερωτική - δραματική σειρά του τηλεοπτικού σταθμού ANT1. Προβλήθηκε την τηλεοπτική περίοδο 2004-2005. Η σειρά ήταν ιδιαίτερα επιτυχημένη και πολλές φορές η τηλεθέαση ξεπερνούσε το 45%{πηγή}, ενώ στο τελευταίο επεισόδιο, στις 24 Ιουνίου 2005, έφτασε στο εντυπωσιακό 62,4%. Σκηνοθέτης ήταν ο Μανούσος Μανουσάκης, ενώ το σενάριο υπέγραφε ο Βασίλης Σπηλιόπουλος. Ο Χρήστος Νικολόπουλος ντύνει με την μουσική του τη σειρά, ενώ ο Κώστας Μακεδόνας είναι ο ερμηνευτής των τραγουδιών που ακούγονται στη σειρά.
Στη σειρά έπαιξαν οι Θάλεια Ματίκα, Μέμος Μπεγνής, Γιάννης Τσιμιτσέλης, Άννα Τσουκαλά, Νίκος Γαλανός, Μπάμπης Αλατζάς, Θανάσης Ζέρβας, Μέλπω Κωστή, Ελπίδα Μπραουδάκη, Νταίζη Σεμπεκοπούλου, Ζαφείρης Κατραμάδας, Κωνσταντίνα Ανδριοπούλου, Ηλίας Πετροπουλέας, Γιώργος Σουξές, Σοφία Φαραζή, Αλέξανδρος Μούκανος, Χριστίνα Πομόνη, Ζαχαρούλα Βαλαβάνη, Ανδρέας Χαραλάμπους, Μάνος Παπαγιάννης, Λούμυ Σάββα, Γιώργος Ασπετάκης, Θάνος Χρόνης, Τάσος Παπαναστασίου Αγάπη Δέσμη, Λαέρτης Βασιλείου.
Υπόθεση.
Ο Μανούσος Μανουσάκης μας ξεναγεί σε έναν άγνωστο, διαφορετικό και γοητευτικό κόσμο, μέσα από τη σειρά "Μη μου λες αντίο", βασισμένη στο ομώνυμο βιβλίο της Αναστασίας Καλλιοντζή.
Μια κοπέλα από συνοικία της Αθήνας, ζει την καλύτερη περίοδο της ζωής της: Πετυχαίνει στο Πανεπιστήμιο της Κομοτηνής και είναι ταυτόχρονα ερωτευμένη, με ένα γοητευτικό φοιτητή Ιατρικής (Γιάννης Τσιμιτσέλης), που την λατρεύει. Στην άλλη άκρη του χάρτη, στην Κομοτηνή, ένας πιστός Μουσουλμάνος, εκπληρώνοντας το όνειρο μιας ζωής, διορίζεται δάσκαλος σε μειονοτικό σχολείο και κάνει σχέδια για το μέλλον του. Και πρώτα - πρώτα να παντρευτεί την κοπέλα που αγαπά από μικρός, να κάνει παιδιά μαζί της και να ζήσει σαν πιστός μουσουλμάνος. Ο Μουράτ (Μέμος Μπεγνής) και η Χριστίνα (Θάλεια Ματίκα) είναι δύο άνθρωποι από διαφορετικούς κόσμους, ικανοποιημένοι από την ζωή τους, σίγουροι για τις επιλογές τους, ώσπου ένα βράδυ η μοίρα ανατρέπει τα πάντα. Μια αγάπη δίχως αύριο γεννιέται και μαζί της ένα μεγάλο ψέμα.

</doc>
<doc id="54528" url="https://el.wikipedia.org/wiki?curid=54528" title="Οπτικό μέσο">
Οπτικό μέσο



</doc>
<doc id="54529" url="https://el.wikipedia.org/wiki?curid=54529" title="Σφάλμα κόμης">
Σφάλμα κόμης

Το σφάλμα κόμης είναι το σφαιρικό σφάλμα δέσμης που παρουσιάζει ελαφριά ασυμμετρία ως προς το φακό, γιατί ο άξονας της δεν συμπίπτει με τον κύριο άξονα του φακού.
Κατά το μηχανισμό της δημιουργίας της κόμης σε ένα μεσημβρινό επίπεδο συγκλίνοντος φακού οι περιφερειακές ακτίνες από ένα μακρινό φωτεινό σημείο συγκλίνουν στο Β, δίνοντας έτσι μεγαλύτερη μεγέθυνση από τις αξονικές που συγκλίνουν στο Α. Ενώ δηλαδή το σφαιρικό σφάλμα οφείλεται στη διαφορά της εστιακής απόστασης που παρουσιάζουν οι διάφορες ζώνες του φακού, το σφάλμα κόμης προέρχεται από τη διαφορά μεγέθυνσης που παρουσιάζουν οι ζώνες αυτές.
Για να μελετήσουμε το σχηματισμό της κόμης στο χώρο, τοποθετούμε μπροστά από έναν συγκλίνοντα φακό ένα διάφραγμα με δύο αντισυμμετρικές μικρές οπές, που αντιστοιχούν σε ορισμένη ζώνη ακτίνας ύψους h.
Παρατηρείται τότε ότι καθώς περιστρέφουμε το διάφραγμα ώστε οι οπές να παίρνουν διαδοχικά τις θέσεις 1,2,3,4,1,2,…, το είδωλο ενός σημείου Σ περιστρέφεται πάνω στο επίπεδο εστίασης κατά την αντίθετη φορά παίρνοντας τις θέσεις 1΄,2΄,3΄,4΄,1΄,2΄… . Ο κύκλος που δημιουργείται κατά την περιστροφή αυτή ονομάζεται κομητικός κύκλος (comatic circle) της ζώνης (ύψους) h του φακού. Το κέντρο του κομητικού κύκλου δε συμπίπτει με το κατά μηδενικής τάξης είδωλο του σημείου Σ, αλλά είναι ακτινικά μετατοπισμένο, πάνω δηλαδή στην ευθεία που συνδέει το ίχνος του άξονα (Χ) και το είδωλο μηδενικής τάξης.
Αν εκτελεστεί το πείραμα με διαφράγματα διαφορετικού ύψους h, διαπιστώνεται ότι καθώς αυξάνεται το h, αυξάνεται η διάμετρος αλλά και η απόσταση του κέντρου του κομητικού κύκλου από το πρακτικά σημειακό είδωλο της μηδενικής τάξης, το οποίο σχηματίζεται από τις αξονικές ακτίνες της ζώνης h=0.
Άρα το κομητικό είδωλο απαρτίζεται από αλλεπάλληλους κομητικούς κύκλους που αντιστοιχούν στις διάφορες ζώνες του φακού. Όταν αυξάνεται η απόσταση (ψ΄) του ειδώλου από τον κύριο άξονα, αυξάνονται και οι διαστάσεις του κομητικού ειδώλου ενώ ο άξονας συμμετρίας του στο επίπεδο εστίασης περνάει πάντα από το ίχνος του κύριου άξονα (X) του φακού. Όταν η «κόμη» του ειδώλου απομακρύνεται από το κέντρο του πεδίου λέμε ότι έχουμε εξωτερική ή θετική κόμη (Σχ.1). Στη περίπτωση αυτή η μεγέθυνση των περιφερειακών ακτίνων είναι μεγαλύτερη από αυτή των αξονικών. Στην αντίθετη περίπτωση η κόμη λέγεται εσωτερική και θεωρείται αρνητική.
Ένας φακός ή οπτικό σύστημα που έχει διορθωμένο το σφάλμα της κόμης λέγεται ισοπλανητικό σύστημα (isoplanatic system). Αν έχει διορθωμένο και το σφαιρικό σφάλμα λέγεται απλανητικό σύστημα (aplanatic systems).

</doc>
<doc id="54533" url="https://el.wikipedia.org/wiki?curid=54533" title="Αστιγματισμός και καμπύλωση πεδίου">
Αστιγματισμός και καμπύλωση πεδίου

Το σφάλμα του αστιγματισμού και το σφάλμα της καμπύλωσης πεδίου εξετάζονται μαζί γιατί αν και επιδρούν κατά διαφορετικό τρόπο στο είδωλο, προέρχονται εντούτοις από το ίδιο φαινόμενο. 
Έστω ότι ένας φακός είναι διορθωμένος από το σφαιρικό σφάλμα και την κόμη, τότε για αντικείμενα που βρίσκονται σε σχετικά μεγάλη απόσταση από τον κύριο άξονα παρατηρείται ότι τα είδωλα τους είναι μη στιγματικά.
Συγκεκριμένα, μια λεπτή στιγματική δέσμη που ξεκινάει από το σημείο Σ και της οποίας ο άξονας (ΣΟ) σχηματίζει γωνία θ με τον κύριο άξονα του φακού μετατρέπεται σε αστιγματική. 
Οι ακτίνες που περιέχονται στο επίπεδο που ορίζεται από τον άξονα της δέσμης και τον κύριο άξονα ονομαζόμενο πρωτεύον ή μεσημβρινό επίπεδο (tangential plane) (ΟΕ), καθώς και των παράλληλων προς αυτό επιπέδων, συγκεντρώνονται στο πρωτεύoν ή μεσημβρινό είδωλο (εστιακή γραμμή Τ). Το είδωλο αυτό είναι μια μικρή ευθεία γραμμή κάθετη στο πρωτεύον επίπεδο.
Αντίστοιχα, οι ακτίνες που προέρχονται από το δευτερεύον ή ακτινικό επίπεδο (sagital plane) (ΟΑ) που είναι κάθετο στο πρωτεύον καθώς και των παραλλήλων προς αυτό επιπέδων, συγκεντρώνονται στο δευτερεύον ή ακτινικό είδωλο (S) που είναι μια μικρή ευθεία κάθετη στο δευτερεύον επίπεδο. Οι δύο εστιακές γραμμές Τ καιS είναι προφανώς ασύμβατα κάθετες μεταξύ τους και κάθετες στον άξονα της δέσμης. 
Η διατομή της αστιγματικής δέσμης κοντά στις εστιακές γραμμές είναι γενικά μια έλλειψη, της οποίας ο μεγάλος άξονας είναι παράλληλος προς την εγγύτερη εστιακή γραμμή. Στη μέση περίπου της απόστασης των εστιακών γραμμών η διατομή της δέσμης γίνεται σχεδόν κυκλική και το εμβαδόν της παίρνει την ελάχιστη τιμή. Ο κύκλος αυτός ονομάζεται κύκλος ελάχιστης σύγχυσης (βλέπε Σφάλμα σφαιρικής εκτροπής C ).
Η απόσταση των δύο αστιγματικών γραμμών "l" ονομάζεται αστιγματική διαφορά και δίνεται από τη σχέση: 
formula_1
όπου οι αποστάσεις formula_2 και formula_3 μετρούνται κατά μήκος της κύριας ακτίνας, του άξονα συμμετρίας της δέσμης.
Ο αστιγματισμός όπως και η κόμη οφείλονται στην ασυμμετρία της προσπίπτουσας δέσμης ως προς το φακό. Η συμπεριφορά τους διαφέρει στο ότι ο αστιγματισμός κυριαρχεί όταν η γωνία θ είναι μεγάλη και η δέσμη λεπτή, ενώ η κόμη κυριαρχεί όταν η γωνία θ είναι μικρή και η δέσμη ευρεία. Μια άλλη διαφορά είναι ότι η κόμη διαχέει το είδωλο κάθετα προς τον άξονα της δέσμης, ενώ ο αστιγματισμός διαχέει το είδωλο κατά μήκος του άξονα της δέσμης.
Μεταβάλλοντας τη γωνία πρόσπτωσης θ της εισερχόμενης δέσμης, οι αποστάσεις στις οποίες δημιουργούνται το μεσημβρινό είδωλο Τ και το ακτινικό είδωλο S μεταβάλλονται. Για μικρές σχετικά γωνίες θ , οι αποστάσεις αυτές δημιουργούν κύκλους, άρα η επιφάνεια του ειδώλου είναι σφαίρα, που για θ=0, εφάπτεται στο επίπεδο Gauss (παραξονικό επίπεδο εστίασης). Όταν η επιφάνεια (t) προηγείται της (s), όπως στη περίπτωση του συγκλίνοντα φακού και του σχήματος, ο αστιγματισμός λέγεται εσωτερικός ή αρνητικός και ο φακός υποδιορθωμένος. Όταν προηγείται η επιφάνεια (s) ισχύουν τα αντίθετα. 
Όταν αυξάνεται η γωνία θ, οι τομές των αστιγματικών αυτών επιφανειών γίνονται παραβολές και στη συνέχεια στρέφουν προς το επίπεδο του Gauss, γιατί παρεμβαίνουν σφάλματα ανώτερης τάξης.
Η επιφάνεια ελάχιστης σύγχυσης (c) που σχηματίζεται το ευκρινέστερο είδωλο, βρίσκεται σε ίση περίπου απόσταση από τις δύο αστιγματικές εστιακές επιφάνειες, άρα είναι και αυτή καμπύλη όμοια με τις προηγούμενες. Το φαινόμενο αυτό αποτελεί την καμπύλωση πεδίου (field curvature), η οποία όταν υπάρχει μας υποχρεώνει να κάμψουμε ανάλογα την επιφάνεια του ειδώλου. Η ακτίνα καμπυλότητας αυτής της επιφάνειας ονομάζεται ακτίνα Petzval (Petzval radius) και υπολογίζεται βάσει της σχέσης :
formula_4
όπου k είναι ο αριθμός των διοπτρικών επιφανειών, n ο δείκτης διάθλασης του αντικειμενικού χώρου, n' ο δείκτης διάθλασης του χώρου ειδώλου και formula_5 η καμπυλότητα της διοπτρικής επιφάνειας.

</doc>
<doc id="54535" url="https://el.wikipedia.org/wiki?curid=54535" title="Σάρος (ποταμός)">
Σάρος (ποταμός)

Ο ποταμός Σάρος (τουρκ. "Seyhan", Σεϊχάν) έχει μήκος 560 χλμ, πηγάζει από τον Αντίταυρο, διαρρέει την Καππαδοκία και την πεδιάδα της Κιλικίας και εκβάλλει στη Μεσόγειο, 6 μίλια ανατολικά του Κύδνου στο σημερινό Σεϊχάν, όπου καταλήγουν μεγάλοι πετρελαιαγωγοί από το Ιράκ.

</doc>
<doc id="54536" url="https://el.wikipedia.org/wiki?curid=54536" title="Φωνολογία της Αρχαίας Ελληνικής γλώσσας">
Φωνολογία της Αρχαίας Ελληνικής γλώσσας



</doc>
<doc id="54537" url="https://el.wikipedia.org/wiki?curid=54537" title="Σάρος">
Σάρος

Ο όρος Σάρος μπορεί να αναφέρεται:

</doc>
<doc id="54540" url="https://el.wikipedia.org/wiki?curid=54540" title="Νικόλαος Σάρος">
Νικόλαος Σάρος

Ο Νικόλαος Σάρος ή Σάρρος ήταν Έλληνας ευπατρίδης και λόγιος, τυπογράφος και εκδότης από τα Ιωάννινα.
Βιογραφικά στοιχεία.
Έζησε τον 17ο αιώνα. Εγκαταστάθηκε στη Βενετία, όπου έγινε μέλος της εκεί ελληνικής κοινότητας ήδη από το 1657. Εργάστηκε στο τυπογραφείο του Βενετσιάνου Michiel Angelo Barbon και κατόπιν, στις 23 Ιουνίου 1688 δημιούργησε δικό του τυπογραφείο, το οποίο έγινε σπουδαίο και ξακουστό. 
Πέθανε περί το 1697. Το τυπογραφείο του διατηρήθηκε από τους απογόνους του (τα αδέλφια του Λάμπρο, Κωνσταντίνο και Ιωάννη), μέχρι το Φεβρουάριο του 1706 ή 1707, οπότε πουλήθηκε στον Antonio Bortoli, και συνέχισε να λειτουργεί μέχρι το 1778. Ο Αntonio Bortoli μάλιστα είχε αναλάβει να τυπώνει το όνομα του Σάρου και το τυπογραφικό του σήμα στις εκδόσεις του, ωσότου εξοφλήσει το αντίτιμο της αγοράς.
Εκδοτικό του έργο.
Στο τυπογραφείο του εκδόθηκαν συνολικά 212 βιβλία, κυρίως λειτουργικά, ανάμεσα στα οποία διακρίνουμε αρκετά σημαντικά έργα, όπως:
Όμως τα βιβλία που τυπώθηκαν με το όνομά του από το 1680 ως το 1788 ανέρχονται σε τουλάχιστον 315: κι αυτό γιατί υπέγραφε εκδόσεις του ήδη από το 1680 όταν εργαζόταν ως τυπογράφος στο εργαστήρι του Ιταλού Μιχαήλ Βαρβώνιου.
Δείτε επίσης.
Ιστορία της ελληνικής τυπογραφίας
Πηγές.
&lt;br&gt;

</doc>
<doc id="54558" url="https://el.wikipedia.org/wiki?curid=54558" title="Απουριμάκ">
Απουριμάκ



</doc>
<doc id="54566" url="https://el.wikipedia.org/wiki?curid=54566" title="Κόλπος Σάρος">
Κόλπος Σάρος



</doc>
<doc id="54567" url="https://el.wikipedia.org/wiki?curid=54567" title="Κόλπος Ξηρού">
Κόλπος Ξηρού

Ο κόλπος Ξηρού (τούρκικα: "Saros Körfezi, κόλπος του Σάρου" ή Μέλανας κόλπος) είναι κόλπος της Τουρκίας στην περιοχή της Θράκης. Βρίσκεται 30 περίπου ναυτικά μίλια νοτιοανατολικά της Αλεξανδρούπολης, βόρεια της χερσονήσου της Καλλίπολης.
Ιστορία.
Επαναστατική δραστηριοποίηση του ελληνικού στοιχείου παρατηρήθηκε σε αρκετά χωριά του κόλπου του Σάρου. Θράκες επαναστάτες είχαν κινηθεί στα χωριά Πλαγιάρι, Εξαμίλι, Νεοχώρι, Μεγαρίσι, Καρατσαλή, Καρατζά-Χαλήλ, Σαζλή-Ντερέ, Αλτίν-Τας, που ενισχύθηκαν και από τις μεσογεια­κές περιοχές της Κεσσάνης, των Μαλγάρων και της Χαριουπόλεως. Είναι φανερό ότι οι ορεινές περιοχές του Ιερού Όρους και της Στράντζας, όπου είχαν συνοικισθεί συμπαγείς ελληνικοί πληθυσμοί της Θράκης ήδη από τις αρχές της Τουρκοκρατίας, αποτέλεσαν τα χρόνια εκείνα ορμητή­ρια των Θρακών επαναστατών και εστίες διαρκούς αναβρασμού. Τα τουρκικά αντίποινα υπήρξαν τρομερά. Πολλά χωριά πρέπει να καταστρά­φηκαν και να ερημώθηκαν, όπως το Ταϊφίρ, το Μεγαρίσι, η Αφροδισιάδα (Ιμπριτζέ) και άλλα.

</doc>
<doc id="54575" url="https://el.wikipedia.org/wiki?curid=54575" title="Σαριά Δωδεκανήσου">
Σαριά Δωδεκανήσου



</doc>
<doc id="54578" url="https://el.wikipedia.org/wiki?curid=54578" title="Όρος Σκάρδος">
Όρος Σκάρδος

Ο Σκάρδος (σερβικά, / Σαρ πλανίνα, αλβανικά: Malet e Sharrit / Μάλετ ε Σάρριτ) είναι οροσειρά στα Βαλκάνια που επεκτείνεται από το Κοσσυφοπέδιο και τη βορειοδυτική Βόρεια Μακεδονία έως τη βορειοανατολική Αλβανία. Η ψηλότερη κορυφή της οροσειράς βρίσκεται σε υψόμετρο 2.748 μέτρων στο έδαφος της Βόρειας Μακεδονίας.
Ετυμολογία.
Στην αρχαιότητα, τα όρη ήταν γνωστά ως "Σκάρδος" και "Σκόρδος" (το Σκάρδον ὂρος κατά τον Πολύβιο και τον Πτολεμαίο) και η σημερινή ονομασία προέρχεται από την αρχαία. Ονομάζεται μερικές φορές και Τσάρσκα Πλανίνα (Το βουνό του Τσάρου), λόγω του ότι βρίσκεται κοντά σε παλιές τοπικές πρωτεύουσες, διοικητικά κέντρα (Πρίζρεν, Σκόπια) της Σερβικής Αυτοκρατορίας.
Όρια.
Τα όρια του βουνού επεκτείνονται από την πόλη Πρίζρεν ακολουθώντας τους δύο ποταμούς του Πρίζρεν, Λούμπαρτ και Λέπενακ. Στα ανατολικά η οροσειρά περνάει από την πόλη Κασάνικ μέσα από το φαράγγι Κασάνικ και μπαίνει στη Βόρεια Μακεδονία από την κοιλάδα Πόλογκ. Τα όρια είναι δίπλα στις πηγές του Αξιού και εισέρχονται στην κοιλάδα του Μάβροβο. Εκεί ο ποταμός Ραντίκα χωρίζει τον ορεινό όγκο από το ψηλότερο όρος Κόραμπ. Κατόπιν, το βουνό φτάνει στη διασταύρωση των συνόρων τριών χωρών: του Κοσόβου, της Βόρειας Μακεδονίας και της Αλβανίας. Η οροσειρά έπειτα συνεχίζει προς τη μικρή ορεινή πόλη Ρεστέλικα, τους ποταμούς Γκλομποσίκα, Πλάβα και τον Λευκό Δρίνο και τελικά φτάνει στην πόλη Πρίζρεν.
Γεωγραφικά χαρακτηριστικά.
Η οροσειρά καλύπτει μία περιοχή περίπου 1.600 τετραγωνικών χιλιομέτρων. Το 56,25% αυτής της περιοχής βρίσκεται στην ΠΓΔΜ, 43,12% στο Κόσοβο και 0,65% στην Αλβανία. Υπάρχουν τρεις πεδιάδες: η Σίρινικ, η Βράτσα και η Ρουντόκα. Τα βουνά επεκτείνονται ως το όρος Κόραμπ στα νοτιοδυτικά, και ένα μικρό μέρος τους μπαίνει στη βορειοδυτική Αλβανία. Υπάρχουν αρκετές ψηλές κορυφές:
Η χλωρίδα του βουνού περιλαμβάνει καλλιέργειες μέχρι τα 1000 μ. υψόμετρο, δάση ως τα 1.700 μ. και σε μεγαλύτερα υψόμετρα βρύα. Στα βουνά Σαρ βρίσκεται η μεγαλύτερη περιοχή που καλύπτεται από βρύα σε ολόκληρη την ευρωπαϊκή ήπειρο. Οι χιονισμένες κορυφές των βουνών απεικονίζονται στο έμβλημα της πόλης των Σκοπίων.
Τα βουνά Σαρ στο Κόσοβο.
Τα βουνά είναι στα Ν-ΝΑ του Κοσόβου και της Μετόχια. Πολλές αλπικές και παγετώδεις λίμνες βρίσκονται στο Κοσοβιανό μέρος των βουνών, ειδικά νότια του χωριόυ Ντραγκάς, της περιοχής του Σουτμαν και της περιοχής βόρεια της Βράκα. Το χιονοδρομικό κέντρο της Μπρεζόβικα, με υψόμετρο από 900 έως 2.524 μέτρα είναι ΝΑ των βουνών. Η οροσειρά στο Κόσοβο χωρίζεται σε τρεις κύριες ζώνες: στη ζώνη του Λιούμποτεν και της Μπρεζόβικα, στην κεντρική ζώνη του Πρίζρεν και στη ζώνη της Οπόια και της Γκόρα. Πόλεις και χωριά που βρίσκονται δίπλα στο βουνό είναι το Πρίζρεν, που είναι χτισμένο στους πρόποδες του, η πόλη Κατσιάνικ, καθώς και τα χωριά Ντραγκάς, Μπρεζόβικα και Στρπτσε. Λίμνες στο Κοσοβιανό μέρος των βουνών είναι η μεγάλη και η μικρή Γιαζινάκο, η Σουτμάνσκο και οι Στρμπάσκο, Μπλατέσκο και Ντινιβόντνο.
Εθνικό πάρκο Σαρ.
Το Εθνικό Πάρκο Βουνών Σαρ είναι στην περιοχή του Κοσόβου και απλώνεται σε έκταση 380 τετραγωνικών χλμ. Η περιοχή χαρακτηρίστηκε εθνικό πάρκο το 1993 και ξεκίνησε να λειτουργεί το 1995. Αποτελεί τόπο κατοικίας πολλών ζώων όπως ο λύκος, η αρκούδα, το ελάφι και η αγριόγατα.

</doc>
<doc id="54579" url="https://el.wikipedia.org/wiki?curid=54579" title="Κβαντική οπτική">
Κβαντική οπτική

Η κβαντική οπτική αποτελεί πεδίο της φυσικής που μελετά την κβαντομηχανική συμπεριφορά του φωτός όπως επίσης και την αλληλεπίδραση της με την ύλη.
Ιστορία της κβαντικής οπτικής.
Το φως αποτελείται από διακριτά σωματίδια (είναι δηλαδή κβαντωμένο) τα οποία ονομάζονται φωτόνια. Η πρώτη ένδειξη ότι το φως μπορεί να είναι κβαντωμένο προήλθε από τον Μαξ Πλανκ το 1899, όταν για να ερμηνεύσει την ακτινοβολία μελανού σώματος θεώρησε ότι η ανταλλαγή ενέργειας μεταξύ φωτός και ύλης γίνεται μόνο σε διακριτές ποσότητες που αποκάλεσε κβάντα ("quanta"). Ήταν άγνωστο αν το αίτιο της διακριτοποίησης ήταν η ύλη ή το φως, μέχρι το 1905 όταν ο Άλμπερτ Αϊνστάιν δημοσίευσε την θεωρία του φωτοηλεκτρικού φαινομένου. Σύμφωνα με αυτή, το φαινόμενο μπορούσε να ερμηνευθεί αν θεωρούνταν ότι το φως αποτελείται από σωματίδια τα οποία τα ονόμασε φωτόνια. Αργότερα ο Μπορ έδειξε ότι ακόμα και οι τροχιές των ηλεκτρονίων στα άτομα είναι διακριτές (κβαντισμένες), με αποτέλεσμα να εκπέμπουν διακριτές ποσότητες ορισμένης ενέργειας (φωτόνια) κατά τις μεταπτώσεις από τη μια τροχιά στην άλλη. Η κατανόηση των διαδικασιών αλληλεπίδρασης μεταξύ του φωτός και της ύλης όχι μόνο διαμόρφωσαν τις βάσεις της κβαντικής οπτικής αλλά ήταν καθορίστηκες για την διαμόρφωση της κβαντικής φυσικής συνολικά. Αρχικά όμως, το κύριο βάρος της κβαντομηχανικής περιγραφής της αλληλεπίδρασης φωτός-ύλης δόθηκε στην έρευνα της ύλης παρά του φωτός.
Η κατάσταση άλλαξε με την εφεύρεση του μέιζερ ("maser") το 1953 και του λέιζερ ("laser") το 1960. Η επιστήμη των λέιζερ αποτέλεσε σημαντικό πεδίο όπου η κβαντομηχανική μελετήθηκε με έμφαση στις ιδιότητες του φωτός, με αποτέλεσμα ο όρος κβαντική οπτική να αρχίσει να χρησιμοποιείται ευρέως.
Η επιστήμη των λέιζερ απαιτούσε την ύπαρξη ισχυρού θεωρητικού υποβάθρου. Η κβαντική θεωρία πεδίου του Ντιράκ ("Dirac")αποτέλεσε την θεωρητική βάση . Ακολούθησε η κβαντική θεωρία του ηλεκτρομαγνητικού πεδίου (George Sudarshan, Roy J. Glauber, και Leonard Mandel) κατά τις δεκαετίες του 1950 και 1960. Στην θεωρία αυτή εμφανίστηκε ο όρος των σύμφωνων καταστάσεων για την κβαντική περιγραφή του φωτός, αφού προέκυψε ότι κάποιες καταστάσεις του φωτός δεν μπορούν να περιγραφούν κλασικά. Το 1977 η ερευνητική ομάδα του Kimble παρουσίασε την πρώτη πηγή φωτός που απαιτούσε κβαντομηχανική περιγραφή. Αυτή δεν ήταν τίποτε άλλο από ένα μόνο άτομο το οποίο εκπέμπει ένα φωτόνιο τη φορά, η οποία αποτέλεσε και την πρώτη άμεση απόδειξη ότι το φως αποτελείται από φωτόνια. Την ίδια περίοδο η δημιουργία υπερβραχέων παλμών λέιζερ άνοιξε τον δρόμο για την μελέτη των υπερταχέων ατομικών και μοριακών διαδικασιών. Η ανάπτυξη της τεχνολογίας των λέιζερ είχε ως αποτέλεσμα την πραγματοποίηση πειραμάτων όπου επιτεύχθηκε παγίδευση νεφών ατόμων σε οπτικές παγίδες ("optical traps, optical tweezers"). Η εξέλιξή αυτή καθώς και η ανάπτυξη της τεχνικής της ψύξης Ντόπλερ είχε ως αποτέλεσμα την επίτευξη της συμπύκνωσης Bose-Einstein (Bose-Einstein condensation), η οποία αποτελεί την πέμπτη κατάσταση της ύλης (στερεή, υγρή, αέρια, πλάσμα και συμπύκνωση Bose-Einstein).
Κάποιες επιπλέον σημαντικές εξελίξεις είναι η επίτευξη κβαντικού εναγκαλισμού ("quantum entanglement") και κβαντικής τηλεμεταφοράς ("quantum teleportation"), και η κατασκευή κβαντικών λογικών πυλών ("quantum logic gates"). Οι εξελίξεις αυτές ενδιαφέρουν ιδιαίτερα το πεδίο της κβαντικής θεωρίας πληροφορίας (ή κβαντικής υπολογιστικής), η οποία συνδυάζει στοιχεία από την κβαντική οπτική και την πληροφορική.
Εκτός από τα πεδία που αναφέρθηκαν παραπάνω, ιδιαίτερο ερευνητικό ενδιαφέρον σήμερα παρουσιάζουν τα πεδία της παραμετρικής ταλάντωσης, της παραγωγής ακόμα βραχύτερων παλμών λέιζερ ("attosecond"), της κβαντικής πληροφορικής, του ελέγχου ενός μόνο ατόμου κ.α.
Η έρευνα στην περιοχή της κβαντικής οπτικής που έχει ως σκοπό την χρήση φωτονίων για τη μεταφορά και επεξεργασία της πληροφορίας καλείται φωτονική κατά αντιστοιχία των όρων ηλεκτρόνιο και ηλεκτρονική.

</doc>
<doc id="54585" url="https://el.wikipedia.org/wiki?curid=54585" title="Γιαχβέ">
Γιαχβέ



</doc>
<doc id="54590" url="https://el.wikipedia.org/wiki?curid=54590" title="Στόγιαν Βράνκοβιτς">
Στόγιαν Βράνκοβιτς

Ο Στόγιαν Βράνκοβιτς ("Stojan Vranković", Ντρνις, Κροατία 22 Ιανουαρίου 1964), είναι Κροάτης πρώην διεθνής καλαθοσφαιριστής και νυν πρόεδρος της Κροατικής Ομοσπονδίας Καλαθοσφαίρισης. Με ύψος 2,17 μέτρα αγωνιζόταν στη θέση του σέντερ. Αποτέλεσε έναν από τους καλύτερους σέντερ της εποχής του αγωνιζόμενος με επιτυχία σε Ευρωλίγκα, κατακτώντας το τρόπαιο το 1996 με τον Παναθηναϊκό, ενώ πέρασε συνολικά πέντε σεζόν στο ΝΒΑ.
Καριέρα σε συλλόγους.
Η σταδιοδρομία του ξεκινάει το 1982, στα 18 του χρόνια, στην ομάδα της πατρίδας του τη Ζάνταρ. Παρέμεινε στην πόλη της Αδριατικής Θάλασσας μέχρι και το 1989, παλεύοντας με όλες του τις δυνάμεις για να επαναφέρει την ομάδα στην κορυφή. Από την πρώτη κιόλας σεζόν άρχισε να μετατρέπεται σε σέντερ «σκιάχτρο» σκεπάζοντας αμυντικά τη ρακέτα της ομάδας χάρις στην αλτικότητά του και το μεγάλο άνοιγμα χεριών (2,35 μ.). Ωστόσο η πρώτη επιτυχία ήρθε την αγωνιστική περίοδο 1985-1986. Στους τελικούς του πρωταθλήματος Γιουγκοσλαβίας εκείνης της σεζόν, ο Βράνκοβιτς βρέθηκε αντιμέτωπος με το φίλο του, Ντράζεν Πέτροβιτς της Τσιμπόνα. Η Ζάνταρ με τον Βράνκοβιτς να είναι εκπληκτικός τόσο στα ανασταλτικά του καθήκοντα όσο και στην επίθεση, κατέκτησε το πρωτάθλημα του 1986, με 2-1 στις νίκες (Τσιμπόνα-Ζαντάρ 84-70, Ζάνταρ-Τσιμπόνα 84-73 και Τσιμπόνα-Ζάνταρ 110-111), επιστρέφοντας στην κορυφή μετά από 11 χρόνια.
Την περίοδο 1989-90 κέρδισε με την ομάδα του Άρη το νταμπλ κερδίζοντας το Κύπελλο Ελλάδας (75-62 τον ΠΑΟΚ στον τελικό της διοργάνωσης), αλλά και το πρωτάθλημα (εκείνη τη χρονιά δε διεξήχθησαν μεγάλοι και μικροί τελικοί, με τον πρωταθλητή να ανακηρύσσεται μετά από αναμετρήσεις ανάμεσα στους ΠΑΟΚ, Άρη, Πανιώνιο και Ηρακλή, δηλαδή τις τέσσερις πρώτες ομάδες της κανονικής διάρκειας). Επίσης πήρε μέρος στο φάιναλ φορ του Ευρωπαϊκού πρωταθλήματος στη Σαραγόσα το 1990 όπου και ηττήθηκε στον ημιτελικό από την Μπαρτσελόνα, 104-83.
Επόμενος σταθμός της καριέρας του ήταν οι Μπόστον Σέλτικς. Δεν κατόρθωσε όμως να στεριώσει. Σε σύνολο 50 αγώνων κανονικής περιόδου, ο Βράνκοβιτς μέτρησε 1,9 πόντους, 1,55 ριμπάουντ και 0,9 κοψίματα ανά παιχνίδι (στα πλέι οφ -2 αγώνες σε δύο χρόνια- οι αντίστοιχοι αριθμοί είναι 2, 1 και 0). Την κορυφαία του εμφάνιση (7 πόντοι, 2 ριμπάουντ) την πραγματοποίησε απέναντι στους Νιου Τζέρσι Νετς (σημερινοί Μπρούκλιν Νετς).
Το καλοκαίρι του 1992 παίρνει μεταγραφή στην ομάδα του Παναθηναϊκού. Το 1993 κατέκτησε το Κύπελλο Ελλάδας κόντρα στον Άρη με 96-89. Στην Ευρώπη αγωνίστηκε στα φάιναλ φορ του Ευρωπαϊκού πρωταθλήματος στο Τελ Αβίβ το 1994 και στη Σαραγόσα το 1995 κατακτώντας την τρίτη θέση. Το 1996 κάνοντας μερικές από τις πιο καλές του εμφανίσεις (11 πόντοι και 10,2 ριμπάουντ στην Ευρωλίγκα εκείνης της χρονιάς) βοήθησε τον Παναθηναϊκό να κατακτήσει το πρώτο ευρωπαϊκό του Πρωτάθλημα στο Παρίσι και με ένα εκπληκτικό κόψιμο στον Μοντέρο της Μπαρτσελόνα και 9 ριμπάουντ, έμεινε στον κόσμο του Παναθηναϊκού αξέχαστος. Με την ομάδα του Παναθηναϊκού κατέκτησε και το κύπελλο Ελλάδας το 1996 κόντρα στον Ηρακλή, 85-74, με τον Βράνκοβιτς να σημειώνει 13 πόντους.
Το 1996, επιστρέφει στο ΝΒΑ για λογαριασμό των Μινεσότα Τίμπεργουλβς. Αγωνίζεται εκεί για ένα χρόνο και το 1997 πηγαίνει για μια διετία στους Λος Άντζελες Κλίπερς. Στα τρία χρόνια της επιστροφής του στο κορυφαίο πρωτάθλημα, ο Βράνκοβιτς μέτρησε 2,46 πόντους, 0,76 τάπες και 3,4 ριμπάουντ (οι αντίστοιχοι αριθμοί στην πενταετή θητεία του στο ΝΒΑ είναι 2,8 πόντοι, 1,1 κοψίματα και 3 ριμπάουντ).
Το 1999, επιστρέφει στην Ευρώπη, για λογαριασμό της Φορτιτούντο Μπολόνια. Στη διετή θητεία του (1999-2001) στην Ιταλία, που αποτέλεσε το κύκνειο άσμα του στο χώρο της καλαθόσφαιρας, ο Βράνκοβιτς, υπό τις οδηγίες του Κάρλος Ρεκαλκάτι, κατέκτησε το πρωτάθλημα της αγωνιστικής περιόδου 1999-2000 (πρώτο στην ιστορία του συλλόγου), κόντρα στη Μπένετον Τρεβίζο. Στις 8 Φεβρουαρίου 2001, σε αγώνα της Ευρωλίγκα κόντρα στην Τσιμπόνα, μοίρασε 10 κοψίματα, αριθμός ρεκόρ μέχρι σήμερα για ένα αγώνα της διοργάνωσης.
Τιμές.
Το 2008, ήταν υποψήφιος (105 παίκτες) να βρεθεί στις 50 μεγαλύτερες προσωπικότητες της Ευρωλίγκα, για τα 50 χρόνια της διοργάνωσης (1958-2008).
Αποτελεί μια από τις σημαντικότερες μορφές στην ιστορία του Παναθηναϊκού. Σε ψηφοφορία αθλητικής εφημερίδας τον Ιούλιο του 2009, οι αναγνώστες ανέδειξαν τον Στόγιαν Βράνκοβιτς, στην 31η θέση (5ος καλαθοσφαιριστής) των 100 σημαντικότερων προσωπικοτήτων κατά τον πρώτο αιώνα ζωής του συλλόγου.
Τον Σεπτέμβριο του 2015 βραβεύτηκε σε ειδική τελετή που διοργάνωσε ο Παναθηναϊκός ("Honouring our legacy") ως μέλος της καλύτερης πεντάδας στην ιστορία της ομάδας, μαζί με τους Δημήτρη Διαμαντίδη, Ντέγιαν Μποντιρόγκα, Φραγκίσκο Αλβέρτη και Αντώνη Φώτση.
Εθνική ομάδα.
Με την Εθνική ομάδα της ενωμένης Γιουγκοσλαβίας κατέκτησε το χάλκινο μετάλλιο στο Παγκόσμιο Κύπελλο του 1986 και στο Ευρωμπάσκετ του 1987, το ασημένιο μετάλλιο στους Ολυμπιακούς Αγώνες του 1988, αλλά και το χρυσό, τόσο στο Πανευρωπαϊκό Πρωτάθλημα του 1989 όσο και στην καλοκαιρινή Πανεπιστημιάδα του 1987. Επιπρόσθετα, με την Εθνική Κροατίας, κατέκτησε τη δεύτερη θέση στους Ολυμπιακούς του 1992 (στον τελικό, απέναντι στην Dream Team, ο θηριώδης σέντερ έκανε καλή εμφάνιση κόντρα στον Μάικλ Τζόρνταν), καθώς και τρία χάλκινα μετάλλια στα Ευρωμπάσκετ του 1993 και του 1995 αλλά και στο Παγκόσμιο Πρωτάθλημα του 1994.
Προφίλ παίκτη.
Η μαχητικότητα και το φιλότιμο του τον έκαναν εξαιρετικά αγαπητό σε όποια ομάδα αγωνίστηκε. Ήταν άριστος αμυντικός, ασυναγώνιστος στα κοψίματα, ενώ κυριαρχούσε σε επιθετικά και αμυντικά ριμπάουντ. Χωρίς την υστέρησή του στις επιθετικές κινήσεις θα ήταν ένας από τους πληρέστερους στη θέση σέντερ διαχρονικά.
Εκτός παρκέ.
Το 2016, εκλέχθηκε 5ος πρόεδρος της Κροατικής Ομοσπονδίας Καλαθοσφαίρισης. Το 2019 επανεξελέγη με θητεία μέχρι το 2023.

</doc>
<doc id="54602" url="https://el.wikipedia.org/wiki?curid=54602" title="Διάβολος">
Διάβολος

Με την ονομασία Διάβολος, ή Σατανάς, ή Εωσφόρος, ονομάζουμε τον αρχηγό των πονηρών πνευμάτων, του κόσμου της αμαρτίας και του κάτω κόσμου. Η μορφή του συνήθως εμφανίζεται στο Χριστιανισμό, το Ισλάμ, τον Ιουδαϊσμό και άλλες θρησκείες, έτσι ώστε να προξενήσει κακό στους ανθρώπους.
Ιουδαϊσμός.
Ο εβραϊκός όρος "satan" είναι ουσιαστικό, και όχι όνομα, προερχόμενο από ρήμα που σημαίνει "εμποδίζω ή είμαι αντίθετος". Κυριολεκτικά μεταφράζεται ως "ο κατήγορος" ή "ο αντίπαλος" και στην Παλαιά Διαθήκη εμφανίζεται τις περισσότερες φορές με το άρθρο του "ha-satan". Στην Παλαιά Διαθήκη πότε χρησιμοποιείται για κάποιον άνθρωπο (Σαμουήλ 29:4) και πότε για έναν άγγελο του Θεού (π.χ. στο βιβλίο του Ιώβ, 1 και 2).
Χριστιανισμός.
Στην παραδοσιακή Χριστιανική εκδοχή, η λέξη satan μεταφράζεται ως ο "Διάβολος" και είναι ένας άγγελος ο οποίος επαναστάτησε κατά του Θεού, προσπαθώντας να εξαπατήσει και να θέσει υπό τον έλεγχό του την ανθρωπότητα, στρέφοντας και αυτήν ενάντια στον Θεό. Επίσης, σύμφωνα με την Χριστιανική παράδοση, το φίδι που παρασύρει την Εύα ώστε να φάει τον απαγορευμένο καρπό στο βιβλίο της Γένεσης (2:8) της Παλαιάς Διαθήκης ταυτίζεται με τον Διάβολο, όπου φερόταν να είναι και αυτός εγκατεστημένος στον Κήπο της Εδέμ. Εκτός από τη λέξη "Διάβολος", χρησιμοποιείται ισοδύναμα και η εξελληνισμένη μορφή της λέξης satan ως Σατανάς. Στην καινή διαθήκη ο Διάβολος αποκαλείται "άρχοντας του κόσμου" ("νῦν κρίσις ἐστὶ τοῦ κόσμου τούτου, νῦν ὁ ἄρχων τοῦ κόσμου τούτου ἐκβληθήσεται ἔξω").
Από τη συνηθισμένη χρήση του ονόματος του Διαβόλου στην εκκλησία, ως εχθρού του έργου του Χριστού και κάθε ηθικής αρχής, έγινε γνωστός όχι μόνο στον ελληνικό, αλλά σε όλους τους χριστιανικούς λαούς. 
Μεταφορικά σημαίνει τον έξυπνο, τετραπέρατο, αλλά και τον κακόβουλο και μοχθηρό.
Ισλάμ.
Στο Ισλάμ υπάρχει έντονη η παρουσία και η δράση του Διαβόλου. Ονομάζεται Ιμπλίς (Iblis) ή Σαϊτάν (Shaitan) και σκοπός του είναι η ακύρωση του λόγου του Θεού. Στην κατηγορία των πνευμάτων ανήκουν και τα Τζιν (Jinn). Υπάρχουν τα καλά τζιν, που πιστεύουν στο Κοράνιο, αλλά υπάρχουν και τα κακά Τζιν, «που έκλεψαν τα μυστικά του ουρανού, γι' αυτό λιθοβολήθηκαν με θραύσματα αστέρων και κύλησαν στην άβυσσο».
Άλλες ονομασίες του Διαβόλου.
Οι πιο συνηθισμένες εναλλακτικές ονομασίες για τον Σατανά ή Διάβολο είναι "ο Εξ από δω", "ο Πονηρός", Βεελζεβούλ, Μεφιστοφελής και Λούσιφερ ή Εωσφόρος που σημαίνει "Ο φέρων το φως" [Εωσφόρος &lt; "αρχαία ελληνική" Ἕωσφόρος &lt; Ἕως, (αυγή) + φέρω].

</doc>
<doc id="54603" url="https://el.wikipedia.org/wiki?curid=54603" title="Σατανάς">
Σατανάς



</doc>
<doc id="54629" url="https://el.wikipedia.org/wiki?curid=54629" title="Κοινότητα Πολυδρόσου">
Κοινότητα Πολυδρόσου



</doc>
<doc id="54631" url="https://el.wikipedia.org/wiki?curid=54631" title="Εβίτα (ταινία)">
Εβίτα (ταινία)

Η ταινία Εβίτα αποτελεί μεταφορά στη μεγάλη οθόνη του ομώνυμου μιούζικαλ των Άντριου Λόιντ Βέμπερ (μουσική) και Τιμ Ράις (στίχοι) και σκηνοθετήθηκε από τον Άλαν Πάρκερ. Πρωταγωνιστούν οι Μαντόνα, Αντόνιο Μπαντέρας και Τζόναθαν Πράις. Το μιούζικαλ βασίζεται στα γεγονότα που συνδέθηκαν με την άνοδο στην εξουσία του Χουάν Περόν στην Προεδρία της Αργεντινής και στο ρόλο που διαδραμάτισε σε αυτά η δεύτερη σύζυγός του, Εύα Περόν. Η τελευταία, εκτός από Πρώτη Κυρία της Αργεντινής, έλαβε τον τίτλο του «πνευματικού ηγέτη» της χώρας και ήταν τόσο λαοφιλής που έμεινε στην ιστορία με το χαϊδευτικό της όνομα: «Εβίτα».
Η ταινία έτυχε θερμής υποδοχής από τους κριτικούς και προτάθηκε για πέντε βραβεία Όσκαρ. Τελικά κέρδισε αυτό του Καλύτερου Πρωτότυπου Τραγουδιού για το «You Must Love Me». Επίσης προτάθηκε για πέντε Χρυσές Σφαίρες και κέρδισε τις τρεις: Καλύτερης Ταινίας – Κωμωδία ή Μιούζικαλ, Καλύτερου Πρωτότυπου Τραγουδιού («You Must Love Me») και Καλύτερης Ηθοποιού σε Κωμωδία ή Μιούζικαλ (Μαντόνα). 
Πλοκή.
Η νεαρή και άσημη Εύα Ντουάρτε, ξεκινά από την επαρχιακή πόλη της για το Μπουένος Άιρες με την ελπίδα μιας καλύτερης ζωής. Χρησιμοποιεί μια σειρά εραστών για αν ανέλθει βήμα προς βήμα κοινωνικά και να γίνει πετυχημένη ηθοποιός του κινηματογράφου και του ραδιοφώνου. Σε μια φιλανθρωπική εκδήλωση γνωρίζει τον υψηλόβαθμο στρατιωτικό Χουάν Περόν και τον βοηθά σε μια ταραγμένη πολιτικά εποχή να ανέλθει στο ανώτατο αξίωμα της Αργεντινής. Χάρις στις φιλανθρωπίες και για τη φυσική της απέχθεια προς την αριστοκρατική τάξη γίνεται ιδιαίτερα αγαπητή από τον απλό λαό που τη θεωρεί αγία, παρά τα όποια ατοπήματα της ζωής και της πολιτικής της καριέρας. Εκείνη συνεχίζει να υποστηρίζει το έργο του συζύγου της μέχρι το θάνατό της, το 1952, σε ηλικία 33 ετών.
Αφηγητής του έργου είναι ένας νεαρός με το όνομα «Τσε», ένας χαρακτήρας βασισμένος σε υπαρκτή ιστορική προσωπικότητα, τον Αργεντίνο Τσε Γκεβάρα. Δεν υπάρχει ωστόσο, ιστορική απόδειξη πως η Εύα Περόν συναντήθηκε ποτέ με τον Γκεβάρα, η εμφάνισή του σαν χαρακτήρα είναι καθαρά συμβολική και προσωποποιεί τον ανώνυμο Αργεντίνο πολίτη. Σε όλο το έργο ο Τσε είναι αυτός που αντιμετωπίζει πότε με χιούμορ και πότε με ελαφρά ειρωνεία της πράξεις της Εύας, κατά την άνοδό της στην κοινωνική κλίμακα. Στο τέλος του έργου, οι δύο χαρακτήρες συναντώνται σε ένα όνειρο και έρχονται αντιμέτωποι ιδεολογικά, ενώ χορεύουν βαλς.

</doc>
<doc id="54633" url="https://el.wikipedia.org/wiki?curid=54633" title="Προοδευτική">
Προοδευτική



</doc>
<doc id="54635" url="https://el.wikipedia.org/wiki?curid=54635" title="Φάσμα">
Φάσμα

Φάσμα είναι η κατανομή ενός φυσικού μεγέθους, ενός πληθυσμού, συναρτήσει μιας μεταβλητής από την οποία εξαρτάται. Στην φυσική, την πυρηνική φυσική, ονομάζουμε φάσμα την κατανομή ενός πληθυσμού στην ενέργεια. Η ενέργεια συνήθως εκφράζεται με την συχνότητα ή μήκος κύματος της ηλεκτρομαγνητικής ακτινοβολίας, όπως στην οπτική, στην αστροφυσική. 
Στην πυρηνική φυσική και την φυσική διαστήματος οι κατανομές που ονομάζονται φάσματα δίδονται ως συνάρτηση της κινητικής ενέργειας, ή ακόμη και της ταχύτητας ή του ατομικού ή μαζικού αριθμού χημικού στοιχείου ή ισοτόπου. 
Ο όρος φάσμα αποδίδεται και την έννοια ενός συνόλου γεγονότων, θεωριών, αιτημάτων κ.λπ.
Ειδικότερα στην οπτική φάσμα, F("f") ή F(λ) είναι η κατανομή της ακτινοβολίας στον χώρος της ενέργειας που συνήθως εκφράζεται με την συχνότητα "f" ή το μήκος κύματος "λ", αφού η ενέργεια του φωτονίου της ακτινοβολίας είναι ίση με το γινόμενο της κάθε συχνότητας "f" επί την σταθερά του Πλανκ h, δηλαδή "Ε"=h"f". Το φάσμα λαμβάνεται με ανάλυση του φωτός που προέρχεται από μια φωτεινή πηγή σε όλα τα μήκη κύματος (ή χρώματα) αυτής.&lt;br&gt;
Η ανάλυση αυτή που λέγεται επίσης και χρωματική διασπορά του φωτός, επιτυγχάνεται με πρίσματα και γενικά με συστήματα διάθλασης του φωτός, οφείλεται δε στο γεγονός ότι, το διαθλαστικό σώμα (μέσον) παρουσιάζει διαφορετικό δείκτη διάθλασης στα διάφορα μήκη κύματος του φωτός. Έτσι οι φωτεινές ακτίνες που έχουν μεγάλο μήκος κύματος είναι και οι λιγότερο εκτρεπόμενες.
Μελέτη φάσματος.
Τα όργανα που χρησιμοποιούνται για την ανάλυση του φωτός και την μελέτη των φασμάτων ονομάζονται γενικά φασματοσκόπια ενώ η ίδια η μελέτη του φαινομένου αυτού φασματοσκοπία που αποτελεί και επιμέρους κλάδο της Οπτικής.&lt;br&gt; 
Περισσότερο εξειδικευμένα ακόμη όργανα είναι: ο φασματογράφος, ο φασματοηλιογράφος, το φασματοβολόμετρο, και το φασματοηλιοσκόπιο.

</doc>
<doc id="54652" url="https://el.wikipedia.org/wiki?curid=54652" title="Οπτικά όργανα">
Οπτικά όργανα

Ως Οπτικά όργανα χαρακτηρίζονται γενικά όλα εκείνα δια των οποίων επιχειρείται μέσω αυτών οφθαλμοσκοπική παρατήρηση, και όχι βεβαίως εκείνα που μπορεί να υποβοηθούν αυτήν, όπως π.χ. το σκόπευτρο, ή ο αστροστάτης κ.ά.
Πολλά από τα οπτικά όργανα χρησιμοποιούνται σε διαφορετικές επιστήμες με αποτέλεσμα να λαμβάνουν και άλλους χαρακτηρισμούς όπως π.χ. αστρονομικά, ναυτιλιακά, εργαστηριακά κ.λπ. Κυριότερα δε εξ αυτών είναι:
Με την επιφύλαξη των δύο τελευταίων που πολλοί δεν τα θεωρούν τόσο ως οπτικά όσο εποπτικά μέσα παρατήρησης, επειδή δεν συμβαίνει σ΄ αυτά οφθαλμοσκοπική παρατήρηση.

</doc>
<doc id="54653" url="https://el.wikipedia.org/wiki?curid=54653" title="Ουαί τοις ηττημένοις">
Ουαί τοις ηττημένοις

Η φράση «οὐαὶ τοῖς ἡττημένοις», (στη νεοελληνική: "αλίμονο στους ηττημένους ή τους νικημένους"), είναι μια ιστορική λατινογενής φράση που κατά τον Τίτο Λίβιο (V, 48) λέχθηκε, το 390 π.Χ., από τον αρχηγό των Γαλατών, Βρέννο, τη στιγμή που, μετά από αντιρρήσεις των Ρωμαίων για το σωστό βάρος χρυσού που θα καταβαλλόταν ως λύτρα για την αποχώρηση των Γαλατών από τη Ρώμη, έριξε το ξίφος και τη ζώνη του πάνω στη ζυγαριά των δικών του σταθμών αναφωνώντας Vae victis.
Για την ιστορία του θέματος υπενθυμίζεται ότι επειδή τελικά έλειπε το 1/3 του απαιτούμενου χρυσού, οι Ρωμαίοι ζήτησαν μικρή πίστωση χρόνου προκειμένου να το συμπληρώσουν. Στον χρόνο αυτό επέστρεψε στο μεταξύ ο τέως φυγάς Μάρκος Φούριος Κάμιλλος επικεφαλής ανασυνταγμένων και ενισχυμένων δυνάμεων και, κηρύσσοντας άκυρη τη συνθήκη, σύναψε σπουδαία μάχη κατά την οποία διέλυσε τους Γαλάτες, ελάχιστοι των οποίων και διασώθηκαν. Τότε ο Καμίλλος αναγνωρίστηκε και αποκλήθηκε από τον δήμο «πατέρας της πατρίδας» και «δεύτερος Ρωμύλος», δηλαδή κτίτορας της Ρώμης.
Σύγχρονη χρήση.
Η φράση αυτή χρησιμοποιείται μέχρι και σήμερα όταν ο ηττημένος βρίσκεται στη διάθεση του νικητή, ή επί καθημερινού βίου όταν κάποιος απολέσει αξίωμα ή θέση και βρίσκεται έρμαιος κατηγοριών.

</doc>
<doc id="54654" url="https://el.wikipedia.org/wiki?curid=54654" title="Φιλοτελισμός">
Φιλοτελισμός

Φιλοτελισμός ονομάζεται το χόμπυ της συλλογής αλλά και της μελέτης των γραμματοσήμων.
Το γεγονός ότι κάθε χώρα εκδίδει συνεχώς μια πληθώρα από διαφορετικά γραμματόσημα οδήγησε από την αρχή πολλούς ανθρώπους στην αναζήτηση και συγκέντρωση όσων περισσότερων από αυτά μπορούσαν. Το μικρό τους μέγεθος κάνει εύκολη τη συλλογή και τοποθέτησή τους (συνήθως σε ειδικά άλμπουμ) και ενθαρρύνει την αλληλογραφία με ανθρώπους από διάφορα μέρη του πλανήτη. Πολλά σπάνια γραμματόσημα έχουν αποκτήσει μεγάλη φήμη και είναι αρκετά ακριβά, ενώ κάποιες μικρές χώρες παράγουν περισσότερα γραμματόσημα από όσα «χρειάζονται», απευθυνόμενες στους συλλέκτες και στο κέρδος που θα προέλθει από τη διάθεσή τους. 
Αποκλειστικά για φιλοτελικούς σκοπούς εκδίδονται τα φεγιέ, αν και μπορούν να χρησιμοποιηθούν σε γράμματα.
Κάθε καινούρια σειρά γραμματοσήμων συνοδεύεται και από διάφορα άλλα αντικείμενα συλλεκτικής αξίας, όπως τα παρακάτω:
Είδη συλλογών.
Η συλλογή γραμματοσήμων είναι δύο ειδών. Μπορεί να περιλαμβάνει τη συλλογή κατά χώρες έκδοσης ή κατά θέμα. 
Συλλογή ανά χώρα.
Η πιο παλαιά μορφή είναι η συλλογή ανά χωρα. Ο συλλέκτης μαζεύει τα γραμματόσημα ενός κράτους, το σύνολο της διάρκειας έκδοσης γραμματοσήμων μιας χώρας ή μιας ορισμένης περιόδου ή κατηγορίας εκδόσεων μόνο, ιδιαίτερα όταν πρόκειται για χώρες με μακρά εκδοτική ιστορία.
Θεματική συλλογή.
Οι θεματικές συλλογές συγκεντρώνουν γραμματόσημα ανεξαρτήτως χώρας έκδοσης με βάση μόνο το θέμα της. Θέματα συλλογής αποτελούν κάποιο συγκεκριμένο ζώο ή λουλούδι (ή μια ευρύτερη κατηγορία τους), το σκάκι, ο προσκοπισμός, οι Ολυμπιακοί Αγώνες, τα γραμματόσημα που εκδίδουν σε συνεργασία οι ευρωπαϊκές χώρες (Europa-CEPT) ή οποιοδήποτε θέμα θα μπορούσε να ενδιαφέρει το συγκεκριμένο συλλέκτη.

</doc>
<doc id="54660" url="https://el.wikipedia.org/wiki?curid=54660" title="Ναυσιφάνης">
Ναυσιφάνης

Ο Ναυσιφάνης ήταν Έλληνας φιλόσοφος και ρήτορας του 4ου αιώνα π.Χ., μαθητής του Πύρρωνος. Ο Ναυσιφάνης υπήρξε δάσκαλος του Επικούρου. Ασπαζόταν τις φιλοσοφικές θεωρίες του Δημοκρίτου και συνέγραψε το έργο "Τρίπους" που διαλαμβάνει γνωσιολογικά θέματα.

</doc>
<doc id="54673" url="https://el.wikipedia.org/wiki?curid=54673" title="Γεωμετρικό σχήμα">
Γεωμετρικό σχήμα

Γεωμετρικό σχήμα, ή απλά σχήμα, είναι στα μαθηματικά ένα σύνολο σημείων στο "χώρο". Το γεωμετρικό σχήμα ως μαθηματική έννοια αποτελεί το κατεξοχήν αντικείμενο της γεωμετρίας.
Το σχήμα στην ευκλείδεια γεωμετρία.
Δύο σχήματα στην ευκλείδεια γεωμετρία θεωρούνται ίσα όταν μπορούν να μετατοπιστούν με τη χρήση κανόνα και διαβήτη. Τα στοιχεία ενός δοσμένου ευθύγραμμου σχήματος Σ είναι τα σχήματα που ορίζουν το Σ και ακόμη εκείνα που ορίζονται με βάση το Σ· τα πρώτα χαρακτηρίζονται "κύρια" και τα δεύτερα "δευτερεύοντα στοιχεία" του Σ.
Αρχικά σχήματα στην ευκλείδεια γεωμετρία είναι το σημείο, η ευθεία και το επίπεδο, ενώ σχήματα που παίζουν κεντρικό ρόλο σε αυτήν είναι μεταξύ άλλων το τρίγωνο και ο κύκλος.

</doc>
<doc id="54674" url="https://el.wikipedia.org/wiki?curid=54674" title="Παπαγάλος">
Παπαγάλος

Με το όνομα παπαγάλος είναι γνωστά διάφορα είδη από δενδρόβια, ως επί το πλείστον, πουλιά που σχηματίζουν τη τάξη των Ψιττακόμορφων ("Psittaciformes"), η οποία χωρίζεται σε 3 οικογένειες: Κακατουίδες (Cacatuidae), Ψιττακίδες (Psittacidae) και Γλαυκοπίδες (Strigopidae). Υπάρχουν σήμερα 386 ταξινομημένα είδη παπαγάλων, που ανήκουν σε 88 γένη. 
Τα συναντάμε σε όλες τις ηπείρους της γης, αν και στην Ευρώπη δεν υπάρχει κανένα ενδημικό είδος, παρόλο ορισμένα είδη έχουν αναφερθεί ως ελεύθερα (feral) σε πολλές χώρες της Ευρώπης. Οι παπαγάλοι απουσιάζουν επίσης εντελώς από την περιοχή της Ανταρκτικής. Στον ελλαδικό χώρο είναι γνωστοί από την εποχή του Μεγάλου Αλεξάνδρου, όταν για πρώτη φορά ο ίδιος και άντρες από το εκστρατευτικό του σώμα έφεραν παπαγάλους. Το είδος αυτό, ονομάζεται "Αλεξανδρινό παπαγαλάκι". Όσον αφορά τις Η.Π.Α. εκεί ενδέχεται να συναντήσει κανείς το Παρακίτ της Καρολίνα ("Conuropsis carolinensis") ή τον χοντρόραμφο, παρόλο που τα είδη αυτά δεν ενδημούν εκεί.
Συστηματική ταξινόμηση.
Προέλευση.
Πατρίδα του θεωρούμενου ως πρώτου απολιθώματος παπαγάλου είναι η Ευρώπη. Το απολίθωμα χρονολογείται στην Ηώκαινο Περίοδο, που ξεκίνησε πριν από 50 εκ. χρόνια. Στην Αγγλία και στην Γερμανία έχουν ανακαλυφθεί διάφοροι σκελετοί πουλιών που έφεραν ομοιότητες με τους σημερινούς παπαγάλους αλλά υπάρχει ακόμη αβεβαιότητα καθώς το πιθανότερο είναι τα απολιθώματα αυτά να ανήκαν σε συγγενικά είδη που εξελίχθηκαν στο βόρειο ημισφαίριο και έπειτα αφανίστηκαν. 
Πλέον θεωρείται ότι οι παπαγάλοι με την μορφή που τους γνωρίζουμε σήμερα εμφανίστηκαν πριν περίπου 65 εκ. χρόνια. Αν αυτό όντως ισχύει τότε πιθανότατα δεν είχαν εξελιχθεί σε αυτόμορφα είδη.
Οι παλιότερες καταγραφές που σχετίζονται με τους σύγχρονους παπαγάλους χρονολογούνται στα 20 με 30 εκ. χρόνια πριν και προέρχονται από την Ευρώπη. Το νότιο ημισφαίριο δεν προσφέρει τόσο μεγάλο πλούτο απολιθωμάτων όσο το βόρειο, τουλάχιστον όσο αφορά απολιθώματα μεγαλύτερα των 20 εκ. ετών. Ωστόσο στο νότιο ημισφαίριο ευρέθη ένα απολίθωμα της μειόκαινου περιόδου, το οποίο ανήκει αδιαμφισβήτητα σε παπαγάλο καθώς πρόκειται για μια άνω γνάθο ολόιδια με την γνάθο του σημερινού Κοκατού . Τα πουλιά έχουν όμως αυτιά;
Ταξινόμηση.
Η τάξη των Ψιττακόμορφων περιλαμβάνει 393 είδη, που περιλαμβάνονται σε 92 γένη. Η ακόλουθη ταξινόμηση βασίζεται στην πιο πρόσφατη πρόταση από το 2012. 
Υπεροικογένεια Στριγκοποίδια: Παπαγάλοι της Νέας Ζηλανδίας
Υπεροικογένεια Κακατουοίδια: Κακατούα
Υπεροικογένεια Ψιττακοίδια: αληθινοί παπαγάλοι
Μορφολογία.
Το μήκος των παπαγάλων μαζί με την ουρά τους ποικίλλει από 17 περίπου εκ. μέχρι 1 μέτρο. Ο μεγαλύτερος παπαγάλος είναι ο "Υάκινθος μακάο" ("Anodorhynchus hyacinthinus" - "Ανοδόρυγχος ο υακινθίνος") με μήκος που φτάνει το 1 μέτρο. Το ράμφος τους είναι γαμψό. Ο πάνω βραχίονας είναι μεγαλύτερος και κυρτός σαν γάντζος και πολύ ισχυρός κι ο κάτω βραχίονας φαίνεται σαν χωμένος μέσα στον πάνω. Έχουν κοινά πόδια με τέσσερα δάχτυλα από τα οποία τα δύο είναι στραμμένα προς τα εμπρός και τα δύο πίσω, είναι δηλαδή ζυγοδάκτυλοι. Η διάταξη αυτή τους δίνει μεγάλη συλληπτική ικανότητα. Τα φτερά τους έχουν μεγάλο μάκρος στο άνοιγμα, που τους διευκολύνει στην πτήση και η ουρά τους έχει αρκετό μήκος. Επειδή η γλώσσα τους είναι χοντρή και σαρκώδης, τους διευκολύνει στο να αρθρώνουν λέξεις και στο να μαθαίνουν μελωδίες αλλά ακόμη σημαντικότερο ρόλο παίζουν οι φωνητικές χορδές τους, που είναι παρόμοιες με αυτές του ανθρώπου.Το φτέρωμά τους είναι κατά κανόνα πολύχρωμο με λαμπρά και εντυπωσιακά χρώματα. 
Η δυνατότητα που τους δίνει η γλώσσα τους για άρθρωση και τα πολλά και εντυπωσιακά χρώματα που έχει το φτέρωμά τους τους έχουν κάνει περιζήτητους σε όλους τους λαούς από τη μακρινή αρχαιότητα. Στο Περού, στην Κίνα, στην Ινδία και αλλού τους εξημέρωναν και τους ανάτρεφαν για το φτέρωμά τους και τους χρησιμοποιούσαν για διακοσμητικούς και ψυχαγωγικούς σκοπούς.
Τα μεγάλα είδη παπαγάλων είναι κατά κανόνα μακρόβια-κάποια ζουν ως και 80-90 χρόνια αλλά και τα μικρότερα έχουν μεγάλο μέσο όρο ζωής (μερικά ως και 35 χρόνια).
Συμπεριφορά.
Ζουν ομαδικά και στις χώρες που απαντώνται σε μεγάλο αριθμό,τα σμήνη προκαλούν τεράστιες ζημιές στις καλλιέργειες. Η τάξη των ψιττακόμορφων παρουσιάζει μεγάλη ποικιλία και διαφοροποιήσεις. Οι περισσότεροι παπαγάλοι δεν παρουσιάζουν διμορφία ανάλογα με το φύλο, φωλιάζουν σε κουφάλες και παρουσιάζουν μεγάλη κοινωνικότητα. Ωστόσο υπάρχουν και εξαιρέσεις όπως ο παπαγάλος Εκλεκτός (Eclectus roratus - Εκλεκτός ο ριγμένος) που παρουσιάζει διμορφία ανάλογα με το φύλο, το "Κακάπο" της Νέας Ζηλανδίας ("Strigops habroptila" - "Γλαύκοψ η αβρόπτιλος"), που δεν πετά, είναι νυκτόβιο και είναι το μόνο είδος με διαφορετική συμπεριφορά κατά την περίοδο αναπαραγωγής. Τα αρσενικά προσεγγίζουν τα θηλυκά ανταγωνιζόμενα μεταξύ τους και ο δεσμός που δημιουργείται μεταξύ αρσενικού και θηλυκού είναι βραχύβιος και λήγει μετά το ζευγάρωμα. Οι παπαγάλοι είναι μονογαμικά ζώα και ιδιαίτερα τα μεγαλύτερα είδη, που επιλέγουν το ταίρι τους προσεκτικά και δένονται μαζί του για μια ζωή. Επιπλέον, σε πολλά είδη, όπως στα "Κοκατίλ" ("Nymphicus hollandicus" - "Νυμφικός ο ολλανδικός") συμμετέχει και το αρσενικό στην ανατροφή των μικρών. Μαζί με την οικογένεια των κορακιδών, οι παπαγάλοι θεωρούνται τα ευφυέστερα πουλιά. Εξυπνότερος όλων είναι ο Γκρίζος Αφρικανός, που είναι και ο πιο γνωστός «ομιλητής». Έρευνες έχουν δείξει ότι δεν μιμείται απλώς την ανθρώπινη ομιλία αλλά συνδέει λέξεις με έννοιες και την εξωτερική πραγματικότητα.

</doc>
<doc id="54675" url="https://el.wikipedia.org/wiki?curid=54675" title="Φατιμά">
Φατιμά



</doc>
<doc id="54676" url="https://el.wikipedia.org/wiki?curid=54676" title="Φατίμα">
Φατίμα



</doc>
<doc id="54679" url="https://el.wikipedia.org/wiki?curid=54679" title="Citroën 2CV">
Citroën 2CV

Το Citroën 2CV (γαλλικά: deux chevaux, "«δύο ίπποι»", υποδηλώνοντας τους 2 φορολογήσιμους ίππους, και γνωστό στην Ελλάδα ως "Ντεσεβό", από την προφορά της γαλλικής ονομασίας) ήταν μικρό οικονομικό αυτοκίνητο που κατασκευαζόταν από τη γαλλική αυτοκινητοβιομηχανία Citroën, από τις 7 Οκτωβρίου 1948 έως τις 27 Ιουλίου 1990. Κατά τη διάρκεια της παραγωγής που κράτησε 42 έτη, συνολικά 3.872.583 αυτοκίνητα σειράς 2CV κύλισαν από τη γραμμή παραγωγής, συν 1.246.306 αντίτυπα της εκδοχής 2CV Fourgonnette (επαγγελματικό 2CV βαν / φορτηγάκι), καθώς και αρκετά ακόμα συγγενικά οχήματα, με βάση το σασί και τα μηχανικά μέρη του 2CV, κυρίως το Citroën Ami σε 1.840.396 αντίτυπα, το Citroën Dyane σε 1.444.583 αντίτυπα, το Citroën Acadiane σε 253.393 αντίτυπα και το Citroën Méhari σε 144.953 αντίτυπα: συνολικά 8.756.688 αυτοκίνητα.
Το 2CV ανήκει σε έναν πολύ μικρό κατάλογο μοντέλων που παρουσιάστηκαν λίγο πριν ή μετά τον Δεύτερο Παγκόσμιο Πόλεμο και παρέμειναν ανταγωνιστικά για πολλές δεκαετίες, όπως το Volkswagen Beetle («Σκαθάρι»), το Mini, το Fiat 500, το αρχικό Jeep και η σειρά Land Rover.
Το επίπεδο τεχνολογίας του 2CV, ήδη από το 1948, ήταν αξιοσημείωτο για αυτοκίνητο οποιασδήποτε τιμής για την τότε εποχή, πόσο μάλλον για ένα από τα φθηνότερα αυτοκίνητα του πλανήτη, ενώ υπέστη και αρκετές βελτιώσεις στα μετέπειτα χρόνια παραγωγής του. Ωστόσο, το προηγμένο τεχνολογικό υπόβαθρο του μοντέλου κρυβόταν κάτω από ένα ασυνήθιστο, πλην όμως άκρως απλοϊκό ντιζάιν, με έμπνευση από το ύφος της σχολής Μπάουχαους.
Το αυτοκίνητο αυτό σημείωσε τεράστια επιτυχία, καθώς μάλιστα πέτυχε τον αρχικό του στόχο να προσφέρει στους κατοίκους της υπαίθρου της Γαλλίας, και σύντομα και άλλων κρατών, μια φθηνή μηχανοκίνητη λύση αντί για τα άλογα και τα κάρα. Είναι εντυπωσιακό ότι παρέμεινε στην παραγωγή επί 42 χρόνια, με ελάχιστες αισθητικές αλλαγές. Θεωρείται ως ένα από τα πλέον δημοφιλή μοντέλα - σταθμοί στην ιστορία της Citroën και εξακολουθεί να διατηρεί μεγάλο αριθμό φανατικών οπαδών διεθνώς, ακόμα και σήμερα.
Αρχική ιδέα και εξέλιξη.
Τον Δεκέμβριο του 1934, η Michelin αγόρασε τη Citroën και τοποθέτησε τον Πιέρ Μισελέν (Pierre Michelin) στη θέση του προέδρου της μάρκας αυτοκινήτων, και τον Πιέρ-Ζυλ Μπουλανζέ (Pierre-Jules Boulanger) στη θέση του αντιπροέδρου της. Ο Μπουλανζέ τότε, έχοντας ως πρωταρχικό διπλό μέλημα να επεκτείνει τις δραστηριότητες της Citroën, επαναφέροντάς την στην κερδοφορία, και ταυτόχρονα να βοηθήσει την μητρική Michelin να αυξήσει τις πωλήσεις των ελαστικών της, συνέλαβε την ιδέα να δημιουργήσει ένα όχημα για την κοινωνική τάξη των αγροτών και γενικότερα τις οικονομικές τάξεις χαμηλού εισοδήματος. Η ιδέα αυτή, ωστόσο, είχε αρχίσει να εξετάζεται από κάποια στελέχη της Michelin ήδη από το 1922, οπότε και είχαν γίνει οι πρώτες μελέτες, με σκοπό την επέκταση της αγοράς αυτοκινήτων και της αγοράς ελαστικών στη Γαλλία, εφαρμόζοντας τον τρόπο που το εξαιρετικά δημοφιλές Ford Model T του 1908 - 1927 το είχε καταφέρει αυτό στις Ηνωμένες Πολιτείες.
Το αρχικό σχέδιο του Μπουλανζέ, σύμφωνα με τις οδηγίες που έδωσε στους μηχανικούς και σχεδιαστές της εταιρείας εν έτει 1935, ήταν μια χαμηλής τιμής ανθεκτική «ομπρέλα σε 4 τροχούς» που θα διέθετε:
Ο Αντρέ Λεφέμπρ (André Lefèbvre), μαζί με τον Ιταλό Φλαμίνιο Μπερτόνι (Flaminio Bertoni), οι οποίοι είχαν προηγουμένως σχεδιάσει το καινοτόμο Citroën Traction Avant του 1934, ήταν οι κύριοι υπεύθυνοι, ως μηχανικός και σχεδιαστής αντίστοιχα, για το σχετικό πρότζεκτ ΤΡV: Très Petite Voiture («Πολύ Μικρό Αυτοκίνητο»).
Ο Λεφέμπρ μάλιστα είχε τότε και την πρωτοποριακή για την εποχή ιδέα να γίνει σφυγμομέτρηση του κοινού, ώστε να εξακριβωθεί τι ακριβώς θα επιζητούσαν οι μελλοντικοί υποψήφιοι αγοραστές του ΤΡV. Μαζί με τους συνεργάτες του, έφτιαξαν ένα ερωτηματολόγιο και επί 5 μήνες προέβησαν σε σχετική δημοσκόπηση σε ολόκληρη τη Γαλλία. Αυτή η ενέργεια θεωρείται ως μία από τις πρώτες στην ιστορία εφαρμογές μάρκετινγκ και εκτιμήθηκε ιδιαίτερα από τον Μπουλανζέ, με αποτέλεσμα να προάγει τον Λεφέμπρ, από πρώην απλό μηχανικό, σε Γενικό Διευθυντή. 
Στα τέλη του 1937, είχαν ήδη κατασκευαστεί τα πρώτα 20 πειραματικά αντίτυπα TPV, τα οποία μάλιστα είχαν μόλις έναν μπροστινό προβολέα, και υποβλήθηκαν σε εξαντλητικές δοκιμές, υπό άκρα μυστικότητα. Μέχρι το 1939, το TPV κρίθηκε έτοιμο και είχαν κατασκευαστεί 47 βελτιωμένα πρωτότυπα τελικού σταδίου, όλα με δύο μπροστινούς προβολείς, ενώ και ο αρχικός κυβισμός των 325 cm³ στα πρώτα πειραματικά μοντέλα είχε οριστικά αυξηθεί στα 375 cm³. Στις 28 Αυγούστου 1939, το μοντέλο έλαβε την επίσημη έγκριση της κυβέρνησης της χώρας και 250 αυτοκίνητα είχαν ήδη συγκεντρωθεί στο εργοστάσιο του του Λεβαλουά - Περέ (Levallois-Perret), βορειοδυτικό προάστιο 6,4 χιλιόμετρα από το κέντρο του Παρισιού, ώστε να δημιουργηθεί η τελική μορφή του νέου μοντέλου, που θα παρουσιαζόταν τον Οκτώβριο του 1939, στο Σαλόνι Αυτοκινήτου του Παρισιού. Ήδη είχαν τυπωθεί τα επίσημα διαφημιστικά έντυπα και είχε επιλεγεί το τελικό εμπορικό όνομα του αυτοκινήτου: Citroën 2CV, ως ακρωνύμιο του deux chevaux, «δύο ίπποι», υποδηλώνοντας τους 2 φορολογήσιμους ίππους. Τα 250 αυτά πρωτότυπα αποτελούνταν από μέρη αλουμινίου και μαγνησίου και είχαν δικύλινδρους τετράχρονους υδρόψυκτους κινητήρες, κυβισμού 375 cm³ και ισχύος 8 ίππων στις 3.200 στροφές το λεπτό. Τα καθίσματά τους μάλιστα ήταν αιώρες που κρέμονταν από την οροφή με καλώδια. Μόλις 4 μέρες μετά όμως, στις 1 Σεπτεμβρίου, ξέσπασε ο Δεύτερος Παγκόσμιος Πόλεμος και, λόγω του τότε γενικότερου αισθήματος φόβου μιας επερχόμενης καταστροφής, το Σαλόνι Αυτοκινήτου ακυρώθηκε και η παρουσίαση ματαιώθηκε προσωρινά.
Κατά τη διάρκεια της Γερμανικής Κατοχής της Γαλλίας (1940 - 1944), οι διευθυντές της Citroën και της ιδιοκτήτριας Michelin αποφάσισαν να κρύψουν το πρόγραμμα TPV από τους Ναζί, φοβούμενοι τυχόν εκμετάλλευσή του για στρατιωτικούς σκοπούς. Όσα από τα 250 πρωτότυπα είχαν χρησιμοποιηθεί στις δοκιμές, αποσυναρμολογήθηκαν και τα εξαρτήματά τους κρύφτηκαν στα εργοστάσια του Levallois και στο πάρκο Fort Vidam. Ένας μικρός αριθμός έτοιμων TPV κρύφτηκε σε άκρως μυστικές τοποθεσίες και συγκεκριμένα σε απρόσιτα υπόγεια του Javel, σε χώρους που απαγορευόταν η πρόσβαση στους πάντες. Ένα, επίσης, μετατράπηκε σε pick-up και με βάση αυτό, ο Μπουλανζέ είχε στη διάθεσή του ένα όχημα φαινομενικά άσχετο για τους εξωτερικούς παρατηρητές, στα χρόνια της κατοχής, για να σκεφτεί και να δοκιμάσει περισσότερες βελτιώσεις.
Για αρκετά χρόνια, από όλα τα πρωτότυπα TPV είχε διασωθεί επίσημα μόλις ένα αντίτυπο του 1936, που βρίσκεται σήμερα στο Musée de Rochetaillee-sur-Saône, ενώ το 1968 βρέθηκε άλλο ένα TPV, παραγωγής 1939. Έως το 1994, όταν τρία TPV ανακαλύφθηκαν σε μία σιταποθήκη (γεγονός που αναφέρθηκε τότε εκτενώς στον Τύπο και στην τηλεόραση), εθεωρείτο ότι μόνο δύο πρωτότυπα είχαν απομείνει. Μέχρι σήμερα, διασώζονται πέντε TPV. Για πολλά χρόνια υπήρχε η πεποίθηση ότι το πρότζεκτ ήταν κρυμμένο τόσο καλά, ώστε όλα τα πρωτότυπα είχαν πραγματικά χαθεί έως το τέλος του πολέμου. Σήμερα φαίνεται ότι μάλλον κανένα από τα κρυμμένα TPV δεν είχε χαθεί, αλλά ότι κάποια στιγμή στη δεκαετία του 1950 ένα ανεπίσημο εσωτερικό σημείωμα διέταξε να διαλυθούν. Τα διασωθέντα TPV είχαν, στην πραγματικότητα, διασωθεί από ορισμένους εργαζόμενους που είχαν δείξει ευαισθησία στην ιστορική τους αξία, κρυφά από τα ανώτατα διοικητικά στελέχη.
Μετά το τέλος του πολέμου, ο ρυθμός εξέλιξης επιταχύνθηκε πάλι, ενώ έλαβαν χώρα και κάποιες σημαντικές αλλαγές. Ήδη από το 1941, εξαιτίας μιας ανόδου της τιμής του αλουμινίου κατά 40% λόγω του πολέμου, κάποιες εσωτερικές εκθέσεις προς τα στελέχη της Citroën υπέδειξαν ότι η μεταπολεμική παραγωγή αλουμινένιων αυτοκινήτων δεν θα ήταν πλέον οικονομικά βιώσιμη. Ως αποτέλεσμα, ο Μπουλανζέ έλαβε την απόφαση να αντικαταστήσει τα περισσότερα εξαρτήματα αλουμινίου με εξαρτήματα από χάλυβα.
Επίσης, στο μεσοδιάστημα αυτό, έγιναν και άλλες βελτιωτικές αλλαγές. Οι πιο σημαντικές μεταξύ αυτών ήταν:
Συνολικά, χρειάστηκαν 3 ακόμα έτη για τη Citroën να δώσει στο πρότζεκτ TPV την τελική του μορφή, σε βαθμό που ο Γαλλικός Τύπος του είχε δώσει το παρατσούκλι ΤΡV: Toujours Pas Vue! («Πάντα Απαρατήρητο!»).
Παρουσίαση και υποδοχή.
Η Citroën παρουσίασε τελικά το μοντέλο στο Σαλόνι Αυτοκινήτου του Παρισιού στις 7 Οκτωβρίου 1948. Το αυτοκίνητο στην έκθεση ήταν σχεδόν ίδιο με το 2CV type A (πρώτη έκδοση) που θα πήγαινε προς πώληση το επόμενο έτος, αλλά έλειπε η μίζα (ηλεκτρικός εκκινητής), η προσθήκη της οποίας αποφασίστηκε μόλις την τελευταία ημέρα πριν από το άνοιγμα του Σαλονιού. Ο λόγος της προσθήκης ήταν οι διαμαρτυρίες που εξέφρασαν τότε κάποιες γραμματείς της εταιρείας ότι δυσκολεύονταν στο χειρισμό της χειροκίνητης μανιβέλας εκκίνησης, καθώς απαιτούσε μεγάλη μυϊκή δύναμη. Ευτυχώς, ο Βάλτερ Μπέκια είχε προβλέψει σχετικό χώρο για μελλοντική τοποθέτηση μίζας, παρά το γεγονός ότι οι αρχικές οδηγίες του Μπουλανζέ δεν προέβλεπαν κάτι τέτοιο.
Η υποδοχή του από το ευρύ κοινό ήταν ενθουσιώδης. Αντιθέτως, επικρίθηκε έντονα από τον Τύπο αυτοκινήτου, εν μέρει διότι δεν του άρεσε η μυστικότητα της Citroën γύρω από το πρότζεκτ, και έγινε το αντικείμενο της ειρωνείας για τους Γάλλους κωμικούς για ένα μικρό διάστημα. Κατά την παρουσίαση του 2CV, οι δημοσιογράφοι το σχολίασαν ειρωνικά ως «το αυτοκίνητο των Σπαρτιατών» ή «το σαρδελοκούτι» και μάλιστα ένας Αμερικανός δημοσιογράφος αυτοκινήτου σχολίασε κωμικά: «"Προσφέρεται μαζί και κονσερβοανοιχτήρι";». Κάποιοι άλλοι, επίσης, το ανέφεραν ως «ομπρέλα με ρόδες», χρησιμοποιώντας σκόπιμα την φράση - κλισέ από τις αρχικές οδηγίες του Μπουλανζέ, αλλά με ειρωνικό σκοπό, ενώ ο ανταποκριτής του βρετανικού περιοδικού «Autocar» είπε ότι το 2CV «... "είναι η δουλειά ενός σχεδιαστή που φίλησε το μαστίγιο της λιτότητας με σχεδόν μαζοχιστική θέρμη"».
Ωστόσο, η Citroën είχε ήδη από την πρώτη εκείνη έκθεση κυριολεκτικά πλημμυρίσει με παραγγελίες και το αυτοκίνητο είχε εξ αρχής μεγάλο αντίκτυπο στις χαμηλότερες εισοδηματικές τάξεις του πληθυσμού στη Γαλλία. Το 2CV ήταν τόσο μεγάλη εμπορική επιτυχία, ώστε μέσα στους πρώτους λίγους μήνες από την έναρξη των πωλήσεων, υπήρχε μια 3-ετής λίστα αναμονής, η οποία σύντομα αυξήθηκε στα 5 έτη. Την εποχή εκείνη, έως τα μέσα της δεκαετίας του 1950, συνέβαινε το εξής παράδοξο: ένα μεταχειρισμένο 2CV ήταν πιο ακριβό από ένα καινούριο, διότι ο αγοραστής δεν χρειαζόταν να περιμένει. Η αιτία της τότε μικρής παραγωγής και της συνεπακόλουθης μακροχρόνιας αναμονής, ήταν τα περιορισμένα αποθέματα χάλυβα, λόγω των καταστροφών του πολέμου, αλλά και διότι το Γαλλικό κράτος παρείχε τότε τις πρώτες ύλες για τη Renault, επειδή είχε μόλις κρατικοποιηθεί και μάλιστα είχε παρουσιάσει το 1947 το Renault 4CV, άμεσο ανταγωνιστή του Citroën 2CV.
Στα αμέσως επόμενα χρόνια, πάντως, η κατάσταση βελτιώθηκε σημαντικά, καθώς η παραγωγή του 2CV αυξήθηκε ραγδαία, από μόλις 876 αντίτυπα το 1949, το πρώτο πλήρες έτος παραγωγής, στα 6.200 αντίτυπα το 1950, για να φτάσει στα 232.551 αντίτυπα το 1961. Στο μεταξύ, ο διεθνής Τύπος αυτοκινήτου είχε αλλάξει πλέον στάση και το είχε αντιμετωπίσει εμφανώς πιο θετικά. Ενδεικτικώς, προς τα τέλη του 1951, το νεοσύστατο τότε γερμανικό περιοδικό «Auto Motor und Sport» σχολίασε ότι παρά «την ασχήμια και τον πρωτογονισμό» («häílichkeit und primitivität»), το Citroën 2CV ήταν «άκρως ενδιαφέρον» («hochinteressantes») αυτοκίνητο.
Από το 1960 και μετά, η παραγωγή πλέον κάλυπτε πλήρως την ζήτηση. Το βασικότερο πλεονέκτημά του, ήταν η σταθερά χαμηλή τιμή αγοράς του. Για παράδειγμα, στη Γερμανία, κατά τη δεκαετία του 1960, κόστιζε το μισό από το Volkswagen Beetle (Σκαθάρι). Επιπλέον, μαζί με το Renault 4CV και το μεταγενέστερο Renault 4L, ήταν από τα ελάχιστα οικονομικά αυτοκίνητα με 4-πορτο αμάξωμα. Αντιθέτως, οι περισσότεροι ανταγωνιστές του (Volkswagen Beetle, Mini, Fiat 500, Fiat 600, Saab 92 και Volvo PV444) προσφέρονταν μόνο σε 2-πορτη εκδοχή αμαξώματος.
Τεχνολογικό υπόβαθρο.
 
Το επίπεδο τεχνολογίας του 2CV εν έτει 1948 ήταν αξιοσημείωτο για αυτοκίνητο οποιασδήποτε τιμής για την τότε εποχή, πόσο μάλλον για ένα από τα φθηνότερα αυτοκίνητα του πλανήτη. Ενώ τα χρώματα και ορισμένες μηχανικές προδιαγραφές τροποποιήθηκαν στα επόμενα 42 χρόνια, η σημαντικότερη μηχανική αλλαγή ήταν η προσθήκη των μπροστινών δισκόφρενων του Citroën Dyane τον Οκτώβριο του 1981, για τη σεζόν (model year) του 1982. 
Το 2CV του 1948 έφερε ως βασικό εξοπλισμό: 
Μινιμαλιστικές λύσεις.
Από την άλλη, οι προσπάθειες για μείωση του κόστους στα πρώτα 2CV, οδήγησαν σε τεχνικές λύσεις που μερικές φορές ήταν μινιμαλιστικές. Συγκεκριμένα:
Δομή αμαξώματος.
Το αμάξωμα του 2CV κατασκευάστηκε από ένα διπλό σασί τύπου σκάλας, κοινώς «χτιστό πάνω σε πλατφόρμα», με δάπεδο / πλατφόρμα σχήματος Η και ένα σωληνωτό πλαίσιο αεροπορικού τύπου, το οποίο χτιζόταν πάνω στο δάπεδο, συν ένα πολύ λεπτό περίβλημα από χάλυβα που ήταν βιδωμένο στο πλαίσιο. Επειδή η αρχική εντολή σχεδιασμού απαιτούσε ένα αυτοκίνητο χαμηλών ταχυτήτων, ελάχιστη ή καμία προσοχή δεν δόθηκε στην αεροδυναμική. Το αποτέλεσμα ήταν ότι το 2CV είχε έναν μέτριο συντελεστή οπισθέλκουσας Cd 0,51 - κυρίως λόγω των ξεχωριστών από το σασί προβολέων. Για την ιστορία, οι προβολείς του 2CV αρχικά ήταν κυκλικοί, ενώ το 1974 έγιναν ορθογώνιοι, μια ιδέα όμως που ξεσήκωσε διαμαρτυρίες από το κοινό, με αποτέλεσμα να καταργηθούν το 1981 και να επανέλθουν οριστικά οι κυκλικοί.
Fourgonnette.
Η Citroën, επίσης, δημιούργησε μια έκδοση φορτηγάκι από το Citroën 2CV, που ήταν αρκετά δημοφιλής εκείνη την εποχή (δείτε την επόμενη ενότητα) και εμφανίστηκε σε πολλές ταινίες, όπως στην ταινία τα Εκατόν Ένα Σκυλιά Της Δαλματίας. Η παραγωγή του έληξε το 1978 αν και ειδικά στην Ισπανία και στην Βραζιλία κράτησε μέχρι το 1998. 
Το φορτηγάκι αντικαταστάθηκε από το Citroen Acadiane.
Εκδοχές αμαξώματος.
Η βασική εκδοχή αμαξώματος του 2CV ήταν 4-πορτο landaulet, δηλαδή με αποσπώμενη υφασμάτινη ηλιοροφή που εκτεινόταν σε όλο το μήκος της οροφής. Τον Οκτώβριο του 1950, στο Σαλόνι Αυτοκινήτου του Παρισιού, η Citroën παρουσίασε και ένα 2-πορτο, 2-θέσιο επαγγελματικό panel van / φορτηγάκι, το 2CV Fourgonnette, γνωστό και ως AU (το «U» σήμαινε «Utile» = χρήσιμο). Προσέφερε 250 κιλά ωφέλιμο φορτίο και ο κινητήρας του ήταν κοινός με αυτόν του στάνταρ 2CV. Επομένως, ο αρχικός ήταν επίσης 375 cm³ και ισχύος 9 hp, έχοντας έτσι τελική ταχύτητα μόλις 60 km/h και κατανάλωση 5 λίτρα στα 100 χιλιόμετρα, ενώ μεταγενέστερα απέκτησε τους επόμενους ισχυρότερους. Οι ανάγλυφες ρίγες στο πίσω μέρος του, μάλιστα, παρέπεμπαν άμεσα στο επαγγελματικό Citroën Η Van, με το οποίο μοιραζόταν τους προβολείς και το ταχύμετρο. Το 2CV Fourgonnette μπήκε στην παραγωγή τον Μάρτιο του 1951 και λανσαρίστηκε σχεδόν ταυτόχρονα. Συνολικά παρήχθησαν 1.246.306 αντίτυπα έως την λήξη της παραγωγής, τον Μάρτιο του 1978. Από το 1952, έλαβε επίσημη έγκριση από τις ταχυδρομικές υπηρεσίες για τη διανομή της αλληλογραφίας στις αγροτικές περιοχές. Η ζήτηση για το 2CV Fourgonnette ήταν τόσο μεγάλη, ώστε τα πρώτα χρόνια υπήρχε 6-ετής λίστα αναμονής μέχρι την παράδοση.
Το 1952, παρουσιάστηκε το Citroën Cogolin, μια ειδική έκδοση του 2CV, με το πίσω άκρο του αμαξώματος πανομοιότυπο με το εμπρός και με έναν κινητήρα σε κάθε άκρο, με αποτέλεσμα την μετάδοση της κίνησης και στους 4 τροχούς. Διατέθηκε αποκλειστικά στη Γαλλική Πυροσβεστική Υπηρεσία.
Από τον Μάρτιο του 1958 έως τον Ιούλιο του 1966, η Citroën παρήγαγε και μια ακόμα τετρακίνητη έκδοση του 2CV, αλλά με συμβατικό ντιζάιν, το 2CV Sahara, για απαιτητική οδήγηση σε δρόμους κακής βατότητας. Τα Sahara είχαν έναν δεύτερο κινητήρα στο πίσω μέρος του αμαξώματος, που μετέδιδε την κίνηση στους πίσω τροχούς, συμπληρωματικά με την στάνταρ διάταξη κινητήρα / μετάδοσης κίνησης «όλα εμπρός», με αποτέλεσμα την τετρακίνηση. Ο κάθε κινητήρας απέδιδε 12 hp και είχε ξεχωριστό ντεπόζιτο καυσίμων, και τα δύο κάτω από τα μπροστινά καθίσματα. Η τελική ταχύτητα ήταν 65 km/h (40 mph) με τον έναν κινητήρα, αλλά 105 km/h (65 mph) και με τους δύο. Όλα τα Sahara ξεχωρίζουν από την ρεζέρβα, που είχε τοποθετηθεί πάνω στο μπροστινό καπό. Μόλις 694 2CV Sahara παρήχθησαν και όλα διατέθηκαν στο Γαλλικό Στρατό και την Αστυνομία, καθώς και σε γαλλικές πετρελαϊκές εταιρείες. Σήμερα, μόλις 27 από τα αυθεντικά κυκλοφορούν ακόμα, με αποτέλεσμα να έχουν εξαιρετικά υψηλή συλλεκτική αξία.
Το συγγενικό Citroën Méhari είχε και μια έκδοση «Méhari 4x4» (1979 - 1983), επίσης με την ρεζέρβα πάνω στο μπροστινό καπό, με έναν όμως κινητήρα.
Παράλληλα με το εργοστασιακής κατασκευής 2CV Sahara, κυκλοφόρησαν και aftermarket μετατροπές σε 4-κίνητα, από ορισμένους ανεξάρτητους οίκους, όπως τον Marc Voisin κοντά στη Γκρενόμπλ της Γαλλίας και τον Louis Barber στο Ηνωμένο Βασίλειο, όλες χωρίς προσθήκη δεύτερου κινητήρα και αυτά είναι γνωστά ως 2CV 4x4, σε αντιδιαστολή με το δύο κινητήρων 2CV Sahara. Συχνά η μετατροπή γινόταν με την χρήση του συστήματος 4-κίνησης του Citroën Méhari 4x4 στο σασί του 2CV. Μάλιστα στα τέλη της δεκαετίας του 1990, η δημοσιογράφος Κέιτ Χαμπλ (Kate Humble) της γνωστής βρετανικής εκπομπής Top Gear προέβη σε συγκριτική δοκιμή ενός Citroën 2CV 4x4 απέναντι σε ένα Land Rover Defender, σε διαδρομή off road (εκτός δρόμου). Νικητής αναδείχθηκε το 2CV.
Ειδικότερα στο εργοστάσιο της Citroën στο Σλάου, στην κομητεία του Μπέρκσαϊρ στο Ηνωμένο Βασίλειο (20 μίλια / 32 χιλιόμετρα δυτικά από το κέντρο του Λονδίνου), παρήχθη από το 1959 έως το 1964 και μια 2-πορτη εκδοχή coupé, που βασιζόταν στο 2CV, αλλά με ριζικά διαφορετική εξωτερική εμφάνιση, το Citroën Bijou. Το Bijou δημιουργήθηκε μόνο για την συγκεκριμένη αγορά, και κατά συνέπεια αποκλειστικά ως δεξιοτίμονο, καθώς θεωρήθηκε ότι το ντιζάιν του θα γινόταν πιο αποδεκτό από το συντηρητικό βρετανικό αγοραστικό κοινό. Τα εξωτερικά μέρη του σασί αποτελούντο από φάιμπεργκλας (fiberglass) και ο κινητήρας του ήταν ο ίδιος επίπεδος δικύλινδρος 425 cm³, ισχύος 12 hp, με αυτόν του 2CV. Μόλις 207 αντίτυπα του μοντέλου κατασκευάστηκαν, συν 2 πρωτότυπα.
Υπήρξαν και σπάνιες μετατροπές σε Cabriolet (καμπριολέ), συνήθως 2-θέσια, από ορισμένους ανεξάρτητους βελτιωτικούς οίκους, με γνωστότερα παραδείγματα αυτές του γαλλικού Azele και του γερμανικού Hoffmann.
Κινητήρες.
Ο αρχικός κινητήρας του 2CV σχεδιάστηκε από τους Βάλτερ Μπέκια (Walter Becchia) και Λυσιέν Ζεράρ (Lucien Gerard), με κάποιες επιρροές από τον κλασικό κινητήρα «boxer» των μοτοσυκλετών της BMW. Μάλιστα αναφέρθηκε τότε ότι ο Μπέκια αποσυναρμολόγησε τον κινητήρα της μοτοσυκλέτας BMW του Φλαμίνιο Μπερτόνι, προτού σχεδιάσει τον κινητήρα του 2CV.
Το 2CV του 1948 έφερε κινητήρα αερόψυκτο, επίπεδο 2-κύλινδρο (flat-twin), 4-χρονο, κυβισμού μόλις 375 cm³, με εναέριες βαλβίδες και ημισφαιρικό θάλαμο καύσης. Αυτό το εμφανώς αναιμικό μηχανικό σύνολο, που διατηρήθηκε στην παραγωγή έως το 1959, απέδιδε μόλις 9 hp (6,5 kW) στις 3.500 στροφές το λεπτό, επιτυγχάνοντας πάντως εξαιρετικά χαμηλή κατανάλωση, καθώς μετρήθηκε επίσημα στα 4,5 λίτρα στα 100 χιλιόμετρα. Ένας μεγαλύτερος κινητήρας 425 cm³, ισχύος 12 hp, εισήχθη την σεζόν του 1955 και σταδιακά αντικατέστησε τον αρχικό, ενώ το 1962, έλαβε μια αύξηση ισχύος, στους 14 hp. 
Το 1970, τοποθετήθηκε ο ακόμα μεγαλύτερος κινητήρας M4, κυβισμού 602 cm³ και ισχύος 28 hp (20,5 kW) στις 7.000 στροφές το λεπτό, που είχε προέλθει από το Citroën Ami 6. Με τον κυβισμό των 602 cm³, η φορολογική τάξη άλλαξε και έγινε 3CV, δηλαδή 3 φορολογίσιμοι ίπποι, αλλά το εμπορικό όνομα παρέμεινε αμετάβλητο (μάλιστα ο κυβισμός των 602 cm³ ήταν μόλις λίγο μικρότερος από το όριο των 610 cm³ όπου άρχιζε η τάξη φορολόγησης 4CV). Ταυτόχρονα, εισήχθη και ένας νέος κινητήρας 435 cm³ και αντικατέστησε τον 425 cm³. Η έκδοση με τον 435 cm³ έλαβε το όνομα 2CV4, ενώ η ισχυρότερη έκδοση με τον 602 cm³ ονομάστηκε 2CV6, αν και μια εκδοχή της πωλήθηκε ως 3CV στην Αργεντινή.
Όλα τα 2CV6, από το πρώτο έτος εισαγωγής του κινητήρα των 602 cm³ και μετά, μπορούν να δεχτούν αμόλυβδη βενζίνη, υπό τον όρο να συντηρούνται προσεκτικά τα διάκενα και οι εκκαθαρίσεις των βαλβίδων. Αντιθέτως, τα μοντέλα με τους μικρότερους κυβισμούς ενδεχομένως να χρειάζονται κάποιο πρόσθετο κατά τον ανεφοδιασμό. Γενικότερα, επίσης, όλοι οι κινητήρες όλων των 2CV ήταν πάντα αερόψυκτοι, επίπεδοι δικύλινδροι (H2) βενζίνης και τετράχρονοι.
Μια ακόμα σημαντική βελτίωση το 1970, ταυτόχρονα με την εισαγωγή του κινητήρα των 602 cm³, ήταν ότι η μπαταρία όλων των εκδόσεων του 2CV άλλαξε από 6 σε 12 βολτ, ενώ το ίδιο έτος τοποθετήθηκαν μπροστινά κυκλικά φλας και νέα, λίγο μεγαλύτερα πίσω φώτα. 
Η βασική έκδοση 2CV4 τελικώς διακόπηκε τον Ιούλιο του 1979.
Η ισχυρότερη και πιο εξελιγμένη εκδοχή του δικύλινδρου κινητήρα των 602 cm³, ήταν ο επίσης δικύλινδρος των Citroën Visa και Citroën LNΑ, κυβισμού 652 cm³ και ισχύος 36 hp στις 5.500 στροφές το λεπτό. Η Citroën δεν τον προσέφερε ποτέ στο 2CV, αλλά ορισμένοι οπαδοί του μοντέλου είχαν προβεί στο παρελθόν σε σχετική aftermarket μετατροπή, η οποία ήταν τεχνικώς εύκολη, καθώς αρκούσε μόνο μια αντικατάσταση των 2 κυλίνδρων, χωρίς αλλαγή ολόκληρου του κινητήρα.
Επιδόσεις.
Το αρχικό μοντέλο του 1948 των 375 cm³ και ισχύος 9 hp, κατάφερνε επιτάχυνση 0–40 km/h σε 42,4 δευτερόλεπτα και τελική ταχύτητα μόλις 64 km/h (40 mph). Με την τοποθέτηση του νέου κινητήρα των 425 cm³ και ισχύος 12 hp, το 1955, η τελική ταχύτητα αυξήθηκε σε 80 km/h (50 mph). Το 1962, με την αύξηση της ισχύος του στους 14 hp, έφτασε τα 84 km/h (52 mph).
Μόλις το 1970, με τους νέους και ισχυρότερους κινητήρες, έσπασε το όριο των 100 km/h και από τότε, πρακτικώς, έγινε ικανό να κυκλοφορεί σε ρυθμούς ταχύτητας παράλληλους με την συνήθη κυκλοφορία, ακόμα και στους αυτοκινητόδρομους των προηγμένων κρατών. Η τελική ταχύτητα έφτασε στα εξής νούμερα, ανάλογα με την έκδοση:
Τελικώς, το 1981 έφτασε στο μέγιστο της καριέρας του, με τελική ταχύτητα 115 km/h (71 mph) στην έκδοση 2CV6. Γενικότερα, όλα τα 2CV6 μπορούν να κυκλοφορούν απροβλημάτιστα ακόμα και στους αυτοκινητόδρομους χωρών όπως της Γερμανίας και των ΗΠΑ.
Ενεργητική και παθητική ασφάλεια.
Συγκριτικές δοκιμές που πραγματοποιήθηκαν το 1980, απέδειξαν ότι η ενεργητική ασφάλεια, δηλαδή η δύναμη πέδησης και η οδική συμπεριφορά του 2CV ήταν, ακόμα και τότε, πλήρως συμβατή με τα δεδομένα της τότε εποχής. Ένα ακόμα πλεονέκτημα του 2CV σε αυτόν τον τομέα ήταν ότι, παρά τις μικρές διαστάσεις του, μέσα στο 1966 όλες οι εκδόσεις απέκτησαν τρίτο πλαϊνό κρύσταλλο στον βασικό τους εξοπλισμό, προσφέροντας έτσι άριστη ορατότητα προς όλες τις κατευθύνσεις. Μοναδική εξαίρεση ήταν η έκδοση AZL που καταργήθηκε τον Φεβρουάριο του 1970. Τυπικώς και η 4-κίνητη έκδοση 2CV Sahara δεν το απέκτησε ποτέ, πλην όμως αυτή η έκδοση διακόπηκε τον Ιούλιο του 1966, μόλις λίγους μήνες μετά την καθιέρωσή του.
Προς μεγάλη έκπληξη των εμπειρογνωμόνων, το 2CV προσέφερε αξιοσημείωτη παθητική ασφάλεια για αυτοκίνητο που πρωτοσχεδιάστηκε στη δεκαετία του 1930. Υπήρξε ένα από τα παλαιότερα μοντέλα με «ζώνη ελεγχόμενης παραμόρφωσης» στο μπροστινό μέρος του σασί, έτσι ώστε η ενέργεια πρόσκρουσης να απορροφάται από το μπροστινό μέρος και να μην μεταφέρεται στην καμπίνα των επιβατών. Μάλιστα σε σχετικές δοκιμές πρόσκρουσης (crash tests) του γερμανικού περιοδικού Auto Motor und Sport, το 1976, η πλατφόρμα του πέτυχε εντυπωσιακή απορρόφηση της ενέργειας πρόσκρουσης σε μετωπική κρούση με 40 km/h (25 mph) σε σταθερό εμπόδιο (τοίχο).
Επίσης, όπως προαναφέρθηκε, το σύστημα διεύθυνσης του τιμονιού είχε τοποθετηθεί μεταξύ των μπροστινών σωλήνων της ανάρτησης, πολύ πίσω από τους μπροστινούς τροχούς και μακριά από την ζώνη παραμόρφωσης, ώστε σε τυχόν μετωπική σύγκρουση να μην εμβολίζει τον οδηγό, όπως συνήθως συνέβαινε με τα αυτοκίνητα της τότε εποχής. 
Από το 1964, το 2CV άρχισε να προσφέρει και έξτρα μπροστινές ζώνες ασφαλείας 3 σημείων, όπως και όλα τα μοντέλα της φίρμας, ενώ οι ζάντες του 2CV μπορούσαν πλέον να δεχτούν ελαστικά tubeless. Τελικώς το 1971, για την σεζόν του 1972, οι μπροστινές ζώνες ασφαλείας μπήκαν στον βασικό εξοπλισμό, κάτι ιδιαίτερα σπάνιο για οικονομικό μοντέλο την τότε εποχή. Από την σεζόν του 1967, διατέθηκαν ξεχωριστά καθίσματα εμπρός, και στα μέσα του 1970, για την σεζόν του 1971, το αρχικό ενιαίο μπροστινό κάθισμα αντικαταστάθηκε οριστικά από τα δύο ξεχωριστά και ανατομικά, για μεγαλύτερη άνεση κατά την οδήγηση.
Επιπρόσθετα, στα μέσα του 1972, για την σεζόν του 1973, το 2CV άρχισε να προσφέρει και έξτρα πίσω ζώνες ασφαλείας, κάτι ακόμα πιο σπάνιο για οικονομικό μοντέλο την τότε εποχή. Ταυτόχρονα, απέκτησε και το κλασικό τιμόνι της Citroën με την μία ακτίνα, το οποίο ήταν πλέον από αφρώδες πλαστικό, για βελτίωση της ασφάλειας, αντικαθιστώντας το παλαιότερο σκληρό και άκαμπτο. 
Από την σεζόν του 1978, οι ζώνες ασφαλείας έγιναν αυτόματες, ενώ το 1981, στην έναρξη της σεζόν του 1982, το 2CV απέκτησε τα μπροστινά δισκόφρενα του Citroën Dyane. Κατά τη δεκαετία του 1980, εμφανίστηκαν και προαιρετικά προσκέφαλα στα μπροστινά καθίσματα, όπως στο μπλε 2CV της προηγούμενης φωτογραφίας και στο 2CV Dolly στις φωτογραφίες της αμέσως επόμενης ενότητας, ενώ πολλοί ιδιοκτήτες και βελτιωτικοί οίκοι τα έχουν τοποθετήσει και aftermarket, όπως σε αυτό της διπλανής φωτογραφίας.
Ένα άλλο εντυπωσιακό στοιχείο για την τότε εποχή, ήταν ότι το ντεπόζιτο της βενζίνης είχε τοποθετηθεί λίγο πιο μπροστά από τους πίσω τροχούς και προς το κέντρο του αμαξώματος, και με την ρεζέρβα να παρεμβάλλεται ανάμεσα σε αυτό και στο πίσω άκρο του αμαξώματος, μειώνοντας έτσι τις πιθανότητες να εκραγεί σε οπίσθια πρόσκρουση. Μολονότι σήμερα αυτό ισχύει σε όλα τα αυτοκίνητα, ήταν κάτι εξαιρετικά σπάνιο στις περισσότερες από τις δεκαετίες της παραγωγής του 2CV. Ενδεικτικώς, μέχρι τις αρχές της δεκαετίας του 1970 σχεδόν όλα τα αυτοκίνητα είχαν τη δεξαμενή καυσίμων στο πίσω άκρο του αμαξώματος ή ακόμα και πίσω ακριβώς από τον πίσω προφυλακτήρα, έχοντας έτσι εξαιρετικά υψηλό κίνδυνο πυρκαγιάς μετά από οπίσθια σύγκρουση. Μάλιστα πολλά αμερικανικά μοντέλα είχαν αυτή την επικίνδυνη διάταξη μέχρι τη δεκαετία του 1990 και ορισμένα που συνέχιζαν να βασίζονται σε παλαιές πλατφόρμες τη διατήρησαν ακόμα και ως τη δεκαετία του 2000.
Ειδικές εκδόσεις.
Από το 1976 και μετά, υπήρξαν και κάποιες ειδικές εκδόσεις του Citroën 2CV, που κατασκευάστηκαν σε περιορισμένα αντίτυπα (εκτός από τις Charleston και Dolly, που τελικώς έγιναν «κανονικές» εκδόσεις μαζικής παραγωγής) και ήταν οι εξής:
Αν και το Charleston ξεκίνησε τον Οκτώβριο του 1980 ως ειδική έκδοση, σε μόλις 8.000 αντίτυπα, η ζήτηση από το κοινό ήταν τόσο μεγάλη που τελικώς τον Ιούλιο του 1981 έγινε έκδοση μαζικής παραγωγής και ταυτόχρονα απέκτησε και χρώμιο στους δακτυλίους γύρω από τους μπροστινούς προβολείς. Μάλιστα το Charleston γνώρισε μεγάλη απήχηση σε πολλές χώρες, μεταξύ των οποίων και στην Ελλάδα. Επίσης και το Dolly του 1985, εντάχθηκε στην κανονική παλέτα των εκδόσεων του 2CV, λίγους μήνες μετά την αρχική κυκλοφορία του. Και οι δύο αυτές εκδόσεις, διατηρήθηκαν στη μαζική παραγωγή έως και το 1990, όταν και έληξε η παραγωγή όλων των 2CV.
Παρακάτω παρουσιάζονται οι εξωτερικοί χρωματισμοί των εκδόσεων αυτών, με φωτογραφικά παραδείγματα:
Το αποκορύφωμα.
Η μεγαλύτερη απήχηση του 2CV σημειώθηκε κατά τη δεκαετία του 1960, αν και δεν συνέβη σε αντίστοιχο βαθμό σε όλες τις ηπείρους. Μολονότι το μοντέλο είχε τυπικώς παγκόσμια εμπορική διαθεσιμότητα και σε όλες τις ηπείρους (εκτός φυσικά από την Ανταρκτική), στην πράξη γνώρισε μεγάλη εμπορική επιτυχία μόνο σε πολλές χώρες της Ευρώπης, στη Λατινική Αμερική και σε αρκετές χώρες της Αφρικής και της Ασίας, σε αντίθεση με την παγκόσμια απήχηση που κατάφερε τότε το Volkswagen Beetle (Σκαθάρι) στο σύνολο όλων των ηπείρων. Ο λόγος ήταν ότι η τότε ιδιοκτήτρια της Citroën, η Michelin, μολονότι υποστήριζε έμπρακτα τη θυγατρική της, δεν διέθετε επαρκή κεφάλαια για να προωθήσει κατασκευαστικώς και εμπορικώς το 2CV και τα άλλα συγγενικά του μοντέλα στον μέγιστο δυνατό βαθμό που θα μπορούσαν να καταφέρουν με βάση τις δυνατότητές τους και την εξαιρετικά χαμηλή εμπορική τιμή τους.
Κατά το αποκορύφωμα της καριέρας του, το 2CV διατέθηκε επίσημα και στη Βόρεια Αμερική, αλλά στη πράξη δεν γνώρισε ποτέ ιδιαίτερη απήχηση και πωλήθηκαν μόλις μερικές χιλιάδες αντίτυπα. Ο κυριότερος λόγος ήταν οι χαμηλές επιδόσεις του, που το κατέστησαν ακατάλληλο για το δίκτυο αυτοκινητοδρόμων των ΗΠΑ. Αντιθέτως, το αντίπαλο Σκαθάρι μπορούσε να αναπτύσσει και να διατηρεί σχετικά υψηλές ταχύτητες στον αυτοκινητόδρομο, αφού είχε σχεδιαστεί εξ αρχής με σκοπό να κυκλοφορεί και στους γερμανικούς αυτοκινητόδρομους. Επίσης, μετά την εισαγωγή του Citroën DS στη Βόρεια Αμερική το 1956, η Citroën διαφημίστηκε στο ευρύ κοινό αυτής της ηπείρου ως μάρκα πολυτελείας και οι εισαγωγείς δεν προώθησαν ιδιαίτερα το 2CV, καθώς φοβήθηκαν ότι μια τυχόν προώθηση ενός μικρού οικονομικού μοντέλου θα είχε ως αποτέλεσμα να πληγεί σοβαρά το ίματζ της εταιρείας.
Οι δύο συνεχόμενες παγκόσμιες πετρελαϊκές κρίσεις του 1973 και του 1979, είχαν ως αποτέλεσμα το 2CV να γνωρίσει δύο επιπλέον χρονικές περιόδους εμπορικής ακμής, λόγω της πολύ χαμηλής κατανάλωσης καυσίμου. Επιπρόσθετα, μετά τη διακοπή της ευρωπαϊκής παραγωγής του Σκαραβαίου τον Ιανουάριο του 1978 (αν και μπορούσε να εισαχθεί στην Ευρώπη κατόπιν παραγγελίας έως και το 1985, από το εργοστάσιο στο Μεξικό), το Citroën 2CV μπόρεσε να προσελκύσει ένα επιπλέον ποσοστό των υποψήφιων αγοραστών αυτοκινήτων ρετρό αισθητικής, που επιθυμούσε την αγορά τους ως καινούρια, αντί ως μεταχειρισμένα.
Η παρακμή.
Τελικώς όμως, καθώς η δεκαετία του 1980 προχωρούσε, το μοντέλο άρχισε πλέον να υποκύπτει στη φθορά του χρόνου, λόγω των διαρκώς όλο και αυστηρότερων κανονισμών ασφαλείας και εκπομπών καυσαερίων. Πρακτικώς, από το 1983 - 1984 και μετά, η εμπορική του απήχηση περιορίστηκε σε έναν μικρό κύκλο φανατικών οπαδών της εταιρείας, σε αρκετούς οικολόγους που εκτίμησαν την χαμηλή του κατανάλωση καυσίμου, καθώς και στους χίπις, ως ένα σύμβολο εναντίωσης στον υπερκαταναλωτισμό, λόγω της πρωτόγονης εμφάνισής του.
Στις 25 Φεβρουαρίου 1988, σταμάτησε η γαλλική παραγωγή του 2CV στο εργοστάσιο του Λεβαλουά - Περέ, βορειοδυτικό προάστιο 6,4 χιλιόμετρα από το κέντρο του Παρισιού, πλέον εντελώς αναποτελεσματική και παρωχημένη μονάδα παραγωγής, όπου είχε κατασκευαστεί και το πρώτο 2CV, σχεδόν 40 χρόνια νωρίτερα. Η παραγωγή, ωστόσο, της έκδοσης 2CV6 συνεχίστηκε στο εργοστάσιο της Citroën στο Μανγκουάλντε της Πορτογαλίας, αν και με βραδύτερους ρυθμούς. Η συγκεκριμένη μονάδα παραγωγής είχε καλύτερο εξοπλισμό και μεθόδους συναρμολόγησης από αυτές στο εργοστάσιο του Levallois - Perret και, γενικώς, υψηλότερα ποιοτικά πρότυπα. Τα 2CV που κατασκευάστηκαν στο Mangualde αναγνωρίζονται εύκολα από την καλύτερη προστασία του διαμερίσματος του κινητήρα από τη σκόνη και την υγρασία, ως αποτέλεσμα της τοποθέτησης μιας καλύτερης μόνωσης, με συνεπακόλουθη επέκταση του προφυλακτήρα προς τα εμπρός. Η ηχομόνωση επίσης ήταν πιο προσεγμένη, καθώς το διαχωριστικό μεταξύ κινητήρα και σαλονιού καλυπτόταν με ηχομονωτική επένδυση, πριν τον χρωματισμό του αμαξώματος. 
Ωστόσο, είχε γίνει πλέον προφανές ότι όσες βελτιώσεις και να γίνονταν στο μοντέλο, δεν θα μπορούσε να εκπληρώνει τα ευρωπαϊκά πρότυπα για πολύ ακόμα. Ήδη από το 1989, η εξαγωγή του διακόπηκε σε αρκετές χώρες της Ευρώπης λόγω εκούσιας υιοθέτησης από τις χώρες αυτές 3 χρόνια νωρίτερα των νέων προδιαγραφών εκπομπών καυσαερίων που τελικώς έγιναν υποχρεωτικές σε ολόκληρη την Ευρωπαϊκή Ένωση από το 1992. Σε μια ύστατη προσπάθεια να παρατείνει την επιβίωση του 2CV, η Citroën πρότεινε τότε την πώληση του εργοστασίου στην Κίνα, αλλά παραδόξως η κυβέρνηση της χώρας αρνήθηκε την προσφορά, καθώς θεώρησε το αυτοκίνητο «ξεπερασμένο». Αυτό ήταν πραγματικά ανεξήγητο σε μια χώρα όπου σχεδόν το 90% των δρόμων την τότε εποχή ήταν χωρίς ασφαλτόστρωση και το 2CV θα ήταν ιδανικό για τις τότε κυκλοφοριακές συνθήκες της Κίνας. Μετά από αυτό, άρχισε πλέον να φαίνεται ότι το τέλος ήταν κοντά.
Το τέλος.
Στις 27 Ιουλίου 1990 και ώρα 16:30, το τελευταίο επίσημο αντίτυπο του θρυλικού μοντέλου, ένα γκρι Charleston δίχρωμης βαφής Gris Cormoran / Nocturne, με κωδικό 08KA 4813 PT, κύλησε από τη γραμμή παραγωγής και κατέληξε στον Διευθυντή του εργοστασίου του Μανγκουάλντε, τον Claude Hebert. Ωστόσο, κατά την επόμενη εβδομάδα, κατασκευάστηκαν 5 επιπλέον 2CV Spécial. Τρία από αυτά (ένα μπλε, ένα λευκό και ένα κόκκινο: τα τρία χρώματα της γαλλικής σημαίας) επρόκειτο να εκτεθούν στο Σαλόνι Αυτοκινήτου του Παρισιού τον Οκτώβριο του 1990, αλλά τελικώς αυτή η σχεδιαζόμενη αποχαιρετιστήρια εκδήλωση δεν υλοποιήθηκε. Συνολικά κατασκευάστηκαν 42.365 αντίτυπα του 2CV στο Μανγκουάλντε στα 2,5 τελευταία χρόνια που η παραγωγή του μοντέλου είχε απομείνει μόνο σε αυτό το εργοστάσιο.
Συλλογική μνήμη.
Σύμβολο μιας μακροχρόνιας εποχής, αρκετών γενεών, αλλά και ενός συγκεκριμένου τρόπου ζωής, το Citroën 2CV εξακολουθεί να έχει ακόμα και σήμερα πάρα πολλούς οπαδούς, σε κράτη όλων των ηπείρων, που συνεχίζουν την ιστορία του, μέσω του μεγάλου αριθμού των συλλόγων που έχουν ιδρυθεί για το μοντέλο. Είναι εντυπωσιακό ότι η πρώτη λέσχη για το 2CV ιδρύθηκε ήδη από το 1952, στην Ορλεάνη. Σήμερα υπάρχουν 160 λέσχες στη Γαλλία και πολυάριθμες λέσχες σε πολλές ακόμα χώρες, μεταξύ των οποίων και στην Ελλάδα, που ενσωματώνουν όλες τις γενιές και όλες τις κοινωνικές τάξεις. Τα τελευταία χρόνια, επίσης, έχει οργανωθεί στο Διαδίκτυο μία ολόκληρη σειρά οδηγών συντήρησης και ένα δίκτυο για την εύκολη εξεύρεση και απόκτηση ανταλλακτικών, που επιτρέπει στους οπαδούς του 2CV την εύκολη συντήρηση και επισκευή των αυτοκινήτων τους, χωρίς ιδιαίτερη δυσκολία. 
Επιπλέον, το 2CV αντιπροσωπεύει το ίματζ της «κλασικής Γαλλίας» και θεωρείται ως ένα από τα πλέον αναγνωρίσιμα σύμβολα της χώρας, μαζί με τον Πύργο του Άιφελ. Το 2CV έχει κυριολεκτικά σημαδέψει την εποχή του και έχει γίνει ένας μύθος της αυτοκινητοβιομηχανίας. Σήμερα, ο μύθος αυτός είναι δυνατόν να εξερευνηθεί σε σχετικό μουσείο στην Αλσατία, το μοναδικό μουσείο αφιερωμένο εξ ολοκλήρου στο 2CV και τα συγγενικά του μοντέλα. Είναι εντυπωσιακό και ότι, σύμφωνα με το Internet Movie Cars Database, το 2CV έχει κάνει μέχρι σήμερα πάνω από 2.200 κινηματογραφικές και τηλεοπτικές εμφανίσεις.
Παραγωγή.
Στάνταρ εκδοχή.
Παρακάτω παρουσιάζονται οι επίσημοι κωδικοί των εκδόσεων του 2CV και η περίοδος παραγωγής της κάθε μίας από αυτές. Ως χρονικό σημείο έναρξης, αναφέρεται επίσημα ο Ιούλιος του 1949, όταν πρακτικώς κατάφερε να ξεκινήσει η μαζική παραγωγή του:

</doc>
<doc id="54684" url="https://el.wikipedia.org/wiki?curid=54684" title="Σφυροδρέπανο">
Σφυροδρέπανο

Το σφυροδρέπανο είναι Κομμουνιστικό σύμβολο και χρησιμοποιείται ιδιαίτερα από κράτη, πολιτικά κόμματα και οργανώσεις που πρεσβεύουν αντιλήψεις του κομμουνισμού. Αποτελείται από ένα σφυρί, σύμβολο της εργατικής τάξης, και ένα δρεπάνι, σύμβολο των αγροτών. Το σφυροδρέπανο συμβόλιζε την ένωση αγροτών και εργατών όσον αφορά τη ρωσική επανάσταση, με τους μπολσεβίκους και τον Λένιν.
Εικονιζόταν στη Σημαία της Σοβιετικής Ένωσης και σήμερα χρησιμοποιείται ως έμβλημα κομμουνιστικών κομμάτων (π.χ. ΚΚΕ, ΚΝΕ), αλλά και κρατών (π.χ. Ανγκόλα), σε διάφορες παραλλαγές.

</doc>
<doc id="54700" url="https://el.wikipedia.org/wiki?curid=54700" title="EINECS">
EINECS

Ο κωδικός EINECS (συντομογραφία του European Inventory of Existing Chemical Substances) αποτελεί έναν αριθμό που δίνεται και με τον οποίο καταγράφεται κάθε μία χημική ουσία που παρέχεται ή και χρησιμοποιείται για εμπορικούς σκοπούς στην Ευρωπαϊκή Ένωση από την 1η Ιανουαρίου του 1971 έως και την 18η Σεπτεμβρίου του 1981. Η λίστα δημιουργήθηκε βασιζόμενη του νόμου 67/548/EEC που αφορά τις ειδοποιήσεις σε συσκευασίες με επικίνδυνες ουσίες όπου οι σχετικοί πλέον αριθμοί EINECS είναι υποχρεωτικό να εμφανίζονται και να αναγράφονται σε αυτές.
Την 19η Σεπτεμβρίου του 1981, η λίστα αντικαταστάθηκε από την αντίστοιχη European List of Notified Chemical Substances (ELINCS). Πλέον όλες οι «νέες» ουσίες που εισήχθησαν στην Ευρωπαική αγορά παρουσιάζονται με τον σχετικό τους αριθμό EINECS μετά το πέρας μετατροπής τους για την Ευρωπαϊκή Επιτροπή. Ο αριθμός ELINCS είναι εξίσου υποχρεωτικό να αναγράφεται σε συσκευασίες με τις αντίστοιχές τους ουσίες.
Ο αριθμός EC προτιμάται περισσότερο στις μέρες μας σε αντίθεση με τον μεταμοντέρνο του «EINECS/ELINCS» αριθμό, μα αυτό δεν πρέπει να συγχέεται με την επιτροπή αριθμών ενζύμων, πιο γνωστή και ως Enzyme Commission EC number.
Υπάρχουν γύρω στις 100.196 διαφορετικές ουσίες στους καταλόγους της EINECS.
Η δημιουργία του.
Ο αριθμός EINECS είναι ένα σύστημα επταψηφίου αριθμού της μορφής 2XX-XXX-X ή 3XX-XXX-X, με έναρξή του το: 200-001-8.
Ο αριθμός ELINCS είναι ένα σύστημα επταψηφίου αριθμού της μορφής 4XX-XXX-X, με έναρξή του το: 400-010-9.
Ο αριθμός EINECS/ELINCS/EC δύναται να γραφεί με μία γενική μορφή παρουσίασης ως:
 NNN-NNN-R
 123-456-0EINECS
Όπου ο παράγων R αποτελεί το ψηφίο ελέγχου (check digit) και ο N αποτελεί έναν καθοριστικό αριθμό σειράς (sequential number). Το ψηφίο ελέγχου (check digit) παράγεται από τον ακόλουθο μαθηματικό τύπο:
Όπου το Q αποτελεί έναν ακέραιο που δεν λαμβάνεται υπόψιν στην συνέχεια.

</doc>
<doc id="54706" url="https://el.wikipedia.org/wiki?curid=54706" title="Τριαντακονταετής Πόλεμος">
Τριαντακονταετής Πόλεμος



</doc>
<doc id="54709" url="https://el.wikipedia.org/wiki?curid=54709" title="Μεσοκάθετη ευθύγραμμου τμήματος">
Μεσοκάθετη ευθύγραμμου τμήματος

Μεσοκάθετη ευθεία ή απλά μεσοκάθετη ενός ευθύγραμμου τμήματος στην ευκλείδεια γεωμετρία είναι μια ευθεία που διέρχεται από το μέσο του ευθύγραμμου τμήματος και είναι κάθετη σε αυτό.
Η μεσοκάθετη ως γεωμετρικός τόπος.
Η μεσοκάθετη ενός ευθύγραμμου τμήματος είναι ο γεωμετρικός τόπος των σημείων που ισαπέχουν από τα άκρα του τμήματος.
"Απόδειξη": Ας είναι ΑΒ ένα ευθύγραμμο τμήμα και Σ ένα σημείο στη μεσοκάθετή του. Τα ορθογώνια τρίγωνα ΑΜΣ και ΒΜΣ είναι ίσα από το κριτήριο πλευράς-γωνίας-πλευράς. Συνεπώς θα είναι ΑΣ = ΒΣ.
Αντίστροφα, ας είναι ΑΒ το ευθύγραμμο τμήμα και Σ ένα σημείο του επιπέδου τέτοιο ώστε ΑΣ = ΒΣ. Αν Μ είναι το ίχνος του Σ στο ΑΒ, τα τρίγωνα ΑΜΣ και ΒΜΣ είναι ίσα ως ορθογώνια με μία κοινή κάθετη και ίση υποτείνουσα. Τότε θα έχουμε ΑΜ = ΒΜ, δηλαδή το Μ θα είναι το μέσο του ΑΒ και η κάθετη ΣΜ θα είναι η μεσοκάθετη.

</doc>
<doc id="54710" url="https://el.wikipedia.org/wiki?curid=54710" title="Ρεβιζιονισμός">
Ρεβιζιονισμός

Με τον όρο ρεβιζιονισμός χαρακτηρίζονται οι ιδεολογικές τάσεις (πρακτικές ή θεωρητικές) που αποβλέπουν στην τροποποίηση ή την κατάργηση των συνθηκών που ισχύουν μεταξύ δύο ή περισσοτέρων κρατών. 
Στην ιστορία του σοσιαλισμού ρεβιζιονισμός ονομάστηκε η θεωρία που διατύπωσε πρώτος ο Έντουαρντ Μπερνστάιν και η οποία οδήγησε στον σχηματισμό της σοσιαλδημοκρατίας ως διακριτού πολιτικού ρεύματος. Θεωρώντας ότι η πραγματικότητα είχε διαψεύσει κάποιες θεωρίες ή προβλέψεις του Καρλ Μαρξ, η ρεβιζιονιστική θεωρία υποστήριξε ότι είναι δυνατή η άμβλυνση της πάλης των τάξεων και η οργάνωση του εργατικού αγώνα μέσα από νόμιμες διαδικασίες στο πλαίσιο του αστικού κράτους. Με άλλα λόγια τασσόταν ευθέως εναντίον της ιδέας της σοσιαλιστικής επαναστάσεως. Η θεωρία αυτή καταπολεμήθηκε από τον κομμουνιστικό (ευρύτερα, επαναστατικό) σοσιαλισμό, όπως και η συναφής αντίληψη του ρεφορμισμού.
Στα λενινιστικά κόμματα ο όρος "ρεβιζιονισμός" (όπως και ο ρεφορμισμός) χρησιμοποιείται ως κατηγορία εναντίον όσων επιχειρούν να αναθεωρήσουν βασικές αντιλήψεις του μαρξισμού. Οι μαοϊκοί επιπρόσθετα χαρακτηρίζουν ρεβιζιονιστική την ηγεσία και τη δομή της Σοβιετικής Ένωσης μετά τον θάνατο του Ιωσήφ Στάλιν.

</doc>
<doc id="54713" url="https://el.wikipedia.org/wiki?curid=54713" title="Διχοτόμος γωνίας">
Διχοτόμος γωνίας

Η διχοτόμος ευθεία ή απλά διχοτόμος μιας γωνίας στην ευκλείδεια γεωμετρία είναι μια ημιευθεία που ξεκινά από την κορυφή της γωνίας, βρίσκεται στο εσωτερικό της και την χωρίζει σε δύο ίσες γωνίες.
Η διχοτόμος ως γεωμετρικός τόπος.
Η διχοτόμος μιας γωνίας είναι ο γεωμετρικός τόπος των σημείων που ισαπέχουν από τις πλευρές της γωνίας.
"Απόδειξη": Ας είναι Οδ η διχοτόμος της γωνίας xΟy και Σ σημείο της Οδ. Φέρνουμε τις κάθετες ΣΑ στην Οx και ΣΒ στην Οy. Θέλουμε να δείξουμε ότι οι αποστάσεις ΣΑ και ΣΒ είναι ίσες. Τα τρίγωνα ΑΣΟ και ΒΣΟ είναι ίσα ως ορθογώνια με την υποτείνουσα και μία οξεία γωνία ίσα. Συνεπώς ΣΑ = ΣΒ.
Αντίστροφα, ας είναι xΟy η γωνία και Σ εσωτερικό της σημείο τέτοιο ώστε να ισαπέχει από τις Οx και Οy, δηλαδή ΣΑ = ΣΒ. Τότε τα τρίγωνα ΑΣΟ και ΒΣΟ είναι ίσα ως ορθογώνια με κοινή υποτείνουσα και ίση κάθετη πλευρά. Συνεπώς Ο1 = Ο2 (ισότητa γωνιών).

</doc>
<doc id="54714" url="https://el.wikipedia.org/wiki?curid=54714" title="Διχοτόμος">
Διχοτόμος



</doc>
<doc id="54715" url="https://el.wikipedia.org/wiki?curid=54715" title="Μεσοκάθετη">
Μεσοκάθετη



</doc>
<doc id="54717" url="https://el.wikipedia.org/wiki?curid=54717" title="Σχήμα">
Σχήμα

Η λέξη - όρος σχήμα (εκ του "σχειν" - αόριστος του ρ. έχω) απαντάται στις ακόλουθες περιπτώσεις:

</doc>
<doc id="54720" url="https://el.wikipedia.org/wiki?curid=54720" title="Καννάβια Λευκωσίας">
Καννάβια Λευκωσίας

Τα Καννάβια είναι κοινότητα της επαρχίας Λευκωσίας στην Κύπρο.
Πληθυσμός.
Ο πίνακας που ακολουθεί παρουσιάζει τον πληθυσμό του χωριού όπως καταγράφηκε στις απογραφές πληθυσμού που έγιναν στην Κύπρο.

</doc>
<doc id="54723" url="https://el.wikipedia.org/wiki?curid=54723" title="Ζαν Εγεγκέ Ν'Ντονγκ">
Ζαν Εγεγκέ Ν'Ντονγκ

Ο Ζαν Εγεγκέ Ν'Ντονγκ ("Jean Eyeghe Ndong", 12 Φεβρουαρίου 1946) είναι πολιτικός από την Γκαμπόν. Ανέλαβε πρωθυπουργός το 2006. Είναι παντρεμένος με την Γκιζέλ Μπιγιογκέ από το 1971 και έχουν 6 παιδιά.
Καριέρα.
Γεννήθηκε στις 12 Φεβρουαρίου 1946. Είναι ανηψιός του πρώτου Προέδρου της χώρας, Λέον Μπα και μέλος του Δημοκρατικού Κόμματος της Γκαμπόν (PDG). Στις 20 Ιανουαρίου 2006 διορίστηκε Πρωθυπουργός από τον Ομάρ Μπονγκό. Μετά τις βουλευτικές εκλογές του Δεκεμβρίου του 2006 κέρδισε μία έδρα στη Βουλή και υπέβαλε την παραίτηση της κυβέρνησής του, βάσει του Συντάγματος. Πέντε ημέρες μετά την παραίτηση της κυβέρνησης, στις 24 Ιανουαρίου 2007, ο Εγιέγκε έλαβε νέα εντολή σχηματισμού κυβέρνησης, η οποία ανακοινώθηκε έπειτα από μία ημέρα.
Στις τοπικές εκλογές που διεξήχθησαν τον Απρίλιο του 2008 κέρδισε στην Λιμπρεβίλ νικώντας τον M'ba Abessole. Μια νέα κυβέρνηση, αποτελούμενη από 44 μέλη με επικεφαλής τον Ντονγκ διορίστηκε στις 7 Οκτωβρίου του 2008.
Επεδίωξε την υποψηφιότητα από το PDG για τις πρόβρες προεδρικές εκλογές μετά το θάνατο του Μπονγκό, ωστόσο το κόμμα έχρισε υποψήφιο το γιο του αποβιώσαντα ηγέτη, Αλί-Μπεν Μπονγκό. Εν συνεχεία παραιτήθηκε από την πρωθυπουργία στις 17 Ιουλίου του 2009 και ανακοίνωσε ότι κατέρχεται ως ανεξάρτητος υποψήφιος στις προεδρικές εκλογές. Η προσωρινή πρόεδρος, Ροζ Φρανσίν Ρογκομπέ διόρισε την ίδια μέρα ως διάδοχό του τον Πολ Μπιγιογκέ Μπα.

</doc>
<doc id="54724" url="https://el.wikipedia.org/wiki?curid=54724" title="Παιδικό βιβλίο">
Παιδικό βιβλίο



</doc>
<doc id="54738" url="https://el.wikipedia.org/wiki?curid=54738" title="Φίλιππος Β΄ της Ισπανίας">
Φίλιππος Β΄ της Ισπανίας

Ο Φίλιππος Β΄ ("Felipe II de España", 21 Μαΐου 1527 - 13 Σεπτεμβρίου 1598) από τον Οίκο των Αψβούργων ήταν κυβερνήτης της Ισπανικής Αυτοκρατορίας (1556-1598), βασιλιάς της Πορτογαλίας (1581-1598, ως Φίλιππος Α'), βασιλιάς της Νάπολης και της Σικελίας (αμφότερες από το 1554) και βασιλιάς της Αγγλίας και της Ιρλανδίας (κατά τη διάρκεια του γάμου του με τη Μαρία Α΄ της Αγγλίας από το 1554 έως το 1558). Ήταν γιος του Καρόλου Ε΄ και της Ισαβέλλας της Πορτογαλίας. Υπήρξε επίσης δούκας του Μιλάνου.
Βιογραφία.
Γεννήθηκε στο Βαγιαδολίδ και ήταν ο μόνος νόμιμος απόγονος του Κάρολου Ε΄.
Στους καιρούς του Φίλιππου η Ισπανία έφτασε στο αποκορύφωμα της ισχύος της, αλλά γνώρισε και τα όρια της. Ο Φίλιππος υπήρξε αδιάλλακτος προστάτης του Καθολικισμού. Στηριζόμενος από τους Άγγλους, στράφηκε στην αρχή κατά των Γάλλων, όπου κατά τον Ιταλικό πόλεμο του 1551–1559 κέρδισε τη μάχη του Αγίου Κουεντίνου (1558), πλην όμως ο θάνατος της Μαρίας Α΄ Τυδώρ τον οδήγησε στη συνθήκη του Κατώ-Καμπρεζί.
Το 1581, οι Ισπανικές Κάτω Χώρες έπαψαν να είναι υπό την κυριαρχία του και η Αγγλία τον εγκατέλειψε. Αφού κατόρθωσε σχεδόν την ανακατάληψη των επαναστατημένων Κάτω Χωρών, η λάθος τακτική του Φιλίππου οδήγησε στη μόνιμη απώλειά τους, ενώ συγχρόνως η Ισπανία εμπλεκόταν σε διαρκώς περιπλοκότερες συγκρούσεις. Έτσι, παρά τη διαρκώς αυξανόμενη ροή χρυσού και ασημιού από τα αμερικανικά ορυχεία, παρά τα μεγάλα κέρδη από το πορτογαλικό εμπόριο μπαχαρικών και την ενθουσιώδη υποστήριξη που συνάντησε η αντιμεταρρύθμιση στα εδάφη των Αψβούργων, ο Φίλιππος δεν κατόρθωσε ούτε να καταπνίξει τον Προστεταντισμό ούτε να κερδίσει τους Ολλανδούς επαναστάτες. Στην αρχή της βασιλείας του, οι Ολλανδοί επαναστάτες ενδεχομένως να δέχονταν να συνθηκολογήσουν, εάν ο Φίλιππος σταματούσε να καταπιέζει τη θρησκεία τους, όμως η θρησκευτική του ευλάβεια και η αφοσίωση του στην αρχή «"cuius regio, eius religio"» ("Όποιος βασιλεύει στη χώρα επιβάλλει και τη δική του θρησκεία") δεν του επέτρεψαν να κάνει κάτι τέτοιο. Ήταν ένας ένθερμος ρωμαιοκαθολικός και εκδήλωνε τη χαρακτηριστική για τα δεδομένα του 16ου αιώνα αντιπάθεια για τη θρησκευτική ετεροδοξία.
Οι πόλεμοι του Φίλιππου εναντίον των αιρέσεων οδήγησαν στην καταπίεση όχι μόνο των προτεσταντών αλλά και των Μορίσκος (ισπ. "Moriscos"), γεγονός που οδήγησε σε μια σοβαρή τοπική εξέγερση το 1568. Οι ατελείωτοι αυτοί πόλεμοι προκάλεσαν σημαντικά προβλήματα στην αυτοκρατορία του, που έγιναν ιδιαίτερα εμφανή μετά το θάνατό του. Η εξαντλητική του εμμονή με τις λεπτομέρειες, η αδυναμία ιεράρχησης στόχων και η επιμονή του να παίρνει όλες τις αποφάσεις προσωπικά οδήγησαν στη δημιουργία μιας δαιδαλώδους γραφειοκρατίας. Παρ' όλ' αυτά, τόσο ισχυρό ήταν το σύστημα, που αυτός και ο πατέρας του είχαν εγκαθιδρύσει ώστε χρειάστηκε να διατηρηθεί μια ολόκληρη γενιά από το θάνατό του.
Παρά τα προβλήματα αυτά, η βασιλεία του δεν μπορεί να χαρακτηριστεί ως αποτυχία. Σταθεροποίησε τις ισπανικές αποικίες στην αμερικανική ήπειρο, αύξησε σημαντικά τις ποσότητες ασημιού που προέρχονταν από αυτές τις αποικίες και νίκησε το οθωμανικό ναυτικό στη περίφημη Ναυμαχία της Ναυπάκτου, μια ήττα από την οποία οι Οθωμανοί δε θα ανέκαμπταν ποτέ. Κατόρθωσε να ενώσει την Ισπανία και την Πορτογαλία υπό το στέμμα του και αντιμετώπισε επιτυχώς την κρίση που προέκυψε στην Αραγωνία. Επίσης, οι προσπάθειες του ήταν καθοριστικές στον περιορισμό της επέκτασης του Προτεσταντισμού στη Βόρεια Ευρώπη.
Ο Φίλιππος Β΄ ήταν ένας περίπλοκος άνθρωπος, ενώ οι εχθροί του τον παρουσίαζαν ως μονοδιάστατο στυγνό τύραννο. Άλλωστε, συχνά επενέβαινε προσωπικά προς όφελος των ταπεινότερων υπηκόων του. Ήταν ένας άνθρωπος του καθήκοντος με τα θετικά και αρνητικά που αυτό συνεπάγεται.
Πέθανε το 1598 και τον διαδέχτηκε ο γιος του Φίλιππος Γ΄ της Ισπανίας. Οι εχθροί του Φίλιππου Β΄, ειδικά οι διαμαρτυρόμενοι, παρουσίασαν τον λεγόμενο Μαύρο Θρύλο (ισπ. "Leyenda Negra"), σύμφωνα με τον οποίο ο Φίλιππος ήταν ένας αδίστακτος αιμοσταγής τύραννος και η αυτοκρατορία του ήταν θεμελιωμένη στην απληστία, την απογοήτευση και την καταστροφή.
Οικογένεια.
Νυμφεύτηκε πρώτα τη Μαρία-Μανουέλα των Καπετιδών-Αβίς, κόρη του Ιωάννη Γ΄ της Πορτογαλίας και είχε τέκνα:
Η Μαρία-Μανουέλα απεβίωσε τέσσερις ημέρες μετά τη γέννα της και ο Φίλιππος Β΄ το 1554 νυμφεύτηκε για δεύτερη φορά με την Μαρία Α΄ Τυδώρ της Αγγλίας. Η Μαρία Α΄ απεβίωσε το 1558.
Το 1559 έκανε τον τρίτο του γάμο με την Ελισάβετ των Βαλουά, κόρη του Ερρίκου Β΄ της Γαλλίας και είχε (επιζόντα) τέκνα:
Το 1568 η Ελισάβετ απέβαλλε και απεβίωσε. Το 1570 ο Φίλιππος Β΄ έκανε τέταρτο γάμο, με την Άννα των Αψβούργων, κόρη του Μαξιμιλιανού Β΄ αρχιδούκα της Αυστρίας και βασιλιά της Ουγγαρίας, Βοημίας, Γερμανίας. Είχαν τέκνα:
Πρόγονοι.
Πρόγονοι του Φιλίππου Β΄ της Ισπανίας

</doc>
<doc id="54739" url="https://el.wikipedia.org/wiki?curid=54739" title="Ρομαντικό σημείωμα">
Ρομαντικό σημείωμα

Το Ρομαντικό σημείωμα είναι μια αισθηματική - δραματική ελληνική ταινία του 1978, σε παραγωγή, σκηνοθεσία και σενάριο Τάκη Κανελλόπουλου.
Πλοκή.
Η ιστορία του έρωτα τεσσάρων νέων φίλων και συμφοιτητών για την ίδια κοπέλα, την αινιγματική Αντριάννα, η οποία θα βγει από τις ζωές τους το ίδιο απρόσμενα όσο μπήκε.
Παραγωγή.
Η ταινία θεωρείται αυτοβιογραφική. Εμφανίζονται έργα της εικαστικού Μέμης Ζιούτα-Μανωλή. 
Διακρίσεις.
Το "Ρομαντικό σημείωμα" έλαβε τιμητική διάκριση φωτογραφίας στο Φεστιβάλ Κινηματογράφου Θεσσαλονίκης 1978. 

</doc>
<doc id="54741" url="https://el.wikipedia.org/wiki?curid=54741" title="Σούπερ Κατερίνα">
Σούπερ Κατερίνα



</doc>
<doc id="54743" url="https://el.wikipedia.org/wiki?curid=54743" title="Σούπερ Κατερινα">
Σούπερ Κατερινα



</doc>
<doc id="54744" url="https://el.wikipedia.org/wiki?curid=54744" title="Σουπερ Κατερινα">
Σουπερ Κατερινα



</doc>
<doc id="54745" url="https://el.wikipedia.org/wiki?curid=54745" title="Σόνια (ταινία)">
Σόνια (ταινία)

Η Σόνια είναι μια ελληνική δραματική ταινία του 1980, σε σκηνοθεσία Τάκη Κανελλόπουλου. Το σενάριο γράφτηκε από τον Γιώργο Κανελλόπουλο, ενώ η παραγωγή ανήκει στον ίδιο. Πρωταγωνιστούν οι Σπύρος Φωκάς και Αντιγόνη Δουδούμη. 
Πλοκή.
Καλοκαίρι του 1966. Η Σόνια παρακολουθεί εδώ και έναν χρόνο από το παράθυρο του σπιτιού της τον αρκετά μεγαλύτερό της καθηγητή μουσικής Τόνιο, που μένει στο σπίτι στην απέναντι μεριά του δρόμου. Όταν η γυναίκα του και η κόρη του λείψουν από την πόλη, θα του μιλήσει. Θα γνωριστούν και θα ερωτευθούν, με έναν ευαίσθητο και ρομαντικό τρόπο. Οι μέρες της ευτυχίας θα τελειώσουν γρήγορα, καθώς η γυναίκα και η κόρη του θα επιστρέψουν.
Παραγωγή.
Πρόκειται για την τελευταία ταινία του Τάκη Κανελλόπουλου, την οποία αρνήθηκε να προβάλει στο Φεστιβάλ Θεσσαλονίκης από το οποίο είχε απογοητευτεί και τη διένειμε σε μια παρακμιακή αίθουσα που ονομαζόταν Ελλήσποντος. 

</doc>
<doc id="54746" url="https://el.wikipedia.org/wiki?curid=54746" title="Σεραφίνο">
Σεραφίνο

Ο Σεραφίνο (ιταλικά: Serafino) είναι ιταλικό περιοδικό κόμικς, δημιούργημα του σχεδιαστή Egidio Gherlizza, που κυκλοφόρησε στην Ιταλία το 1948 και γνώρισε μεγάλη επιτυχία. Η πορεία του διακόπηκε μετά το θάνατο του δημιουργού του. Στην Ελλάδα κυκλοφόρησε από τις εκδόσεις Καμπανά το 1969 και σταμάτησε να εκδίδεται το 1992.
Ο Σεραφίνο είναι ένας άστεγος καλόκαρδος αλητάκος, που είχε την εμφάνιση ανθρωπόμορφου καγκουρό αρχικά, και σκύλου μετά το 1952.
Η απήχησή του ήταν πολύ μεγάλη και έφτασε τη δεκαετία του 1970 να πουλά δεκάδες χιλιάδες αντίτυπα κάθε εβδομάδα. Στα τεύχη του "Σεραφίνο" εκδίδονταν και οι ιστορίες του Ινδιάνου Καριμπού, του δημοσιογράφου Τέντυ και πολλών άλλων ηρώων.

</doc>
<doc id="54747" url="https://el.wikipedia.org/wiki?curid=54747" title="Τζον Χόκινς (ναύαρχος)">
Τζον Χόκινς (ναύαρχος)

Ο Τζων Χώκινς ("John Hawkins", 1532 - 12 Νοεμβρίου 1595) ήταν Άγγλος ναύαρχος, θαλασσοπόρος, ναυπηγός, κουρσάρος και δουλέμπορος.
Κατά τα πρώτα έτη της σταδιοδρομίας του ήταν κουρσάρος και δουλέμπορος και επιχειρούσε επιδρομές κατά των πορτογαλικών κτήσεων στην Αφρική και στη συνέχεια κατά των ισπανικών στην Αμερική.
Η τόλμη και το θράσος του εκτιμήθηκαν ιδιαίτερα από την Βασίλισσα της Αγγλίας Ελισάβετ, η οποία και τον διόρισε στην αρχή Διοικητή μοίρας στόλου και αργότερα θησαυροφύλακα του αγγλικού ναυτικού.
Το 1588 ο Χώκινς συμμετείχε στη ναυμαχία κατά της Ισπανικής Αρμάδας, συντελώντας τα μέγιστα στη νίκη του αγγλικού ναυτικού.
Γιος του ήταν ο επίσης ναυτικός Ριχάρδος Χώκινς (1562-1622)

</doc>
<doc id="54748" url="https://el.wikipedia.org/wiki?curid=54748" title="Τιραμόλα">
Τιραμόλα

Ο Τιραμόλα είναι χαρακτήρας κόμικ που πρωτοσχεδιάστηκε το 1952 σε σενάριο του Ρομπέρτο Ρέντσι και σχέδιο του Τζόρτζιο Ρεμπούφφι. Κυκλοφόρησε σε ομώνυμο περιοδικό. Το βασικό χαρακτηριστικό του ήρωα ήταν ότι το σώμα του ήταν φτιαγμένο από καουτσούκ, κι έτσι είχε τη δυνατότητα να εκτείνει τα μέλη του για πολλά μέτρα έως και χιλιόμετρα. Ο χαρακτήρας ήταν ένα απλό σχέδιο, με μαύρες γραμμές για σώμα, οβάλ πρόσωπο, έναν κύλινδρο για μύτη και ημίψηλο καπέλο. 
Τα κόμικς του Τιραμόλα κυκλοφόρησαν στην Ιταλία για αρκετά χρόνια, και υπήρχαν στην αγορά μέχρι τη δεκαετία του '80. Στη δεκαετία του '90 το κόμικ έγινε ξανά της μόδας και κυκλοφόρησε από άλλες εκδόσεις, με νέες ιστορίες και μοντέρνο σχέδιο, χωρίς όμως επιτυχία.
Στην Ελλάδα το περιοδικό πρωτοκυκλοφόρησε το 1970, από τον εκδοτικό οίκο Καμπανά. Στο περιοδικό εμφανίζονταν εκτός από τον Τιραμόλα και άλλοι ήρωες, όπως οι Πέπο και Κάρλο, ο λύκος Πουγκατσώφ, ο ινδιάνος Καριμπού και ο υπερήρωας Μίστερ Ματζέστικ.

</doc>
<doc id="54751" url="https://el.wikipedia.org/wiki?curid=54751" title="Ρίτσαρντ Χόκινς">
Ρίτσαρντ Χόκινς

Ο Ρίτσαρντ Χόκινς υπήρξε σπουδαίος Άγγλος ναυτικός (1562-1622).
Ήταν γιος του Τζον Χόκινς όπου και αυτός στην αρχή της σταδιοδρομίας του υπήρξε κουρσάρος και δουλέμπορος όπως ο πατέρας του. Σε μία από τις επιδρομικές επιχειρήσεις του στη Νότια Αμερική κατά ισπανικών κτήσεων συνελήφθη και ελευθερώθηκε μετά δεκαετία όπου και επέστρεψε στην Αγγλία.&lt;br&gt; 
Αργότερα προάχθηκε στο βαθμό του αντιναυάρχου και του ανατέθηκε η δίωξη της πειρατείας, ενώ το 1588 έλαβε μέρος στην Ναυμαχία του Γκραβελίν.

</doc>
<doc id="54754" url="https://el.wikipedia.org/wiki?curid=54754" title="Φωτεινές πηγές">
Φωτεινές πηγές



</doc>
<doc id="54756" url="https://el.wikipedia.org/wiki?curid=54756" title="Μελιτζάνα">
Μελιτζάνα

Η μελιτζάνα (επισ. Solanum melongena – Στρύχνον η μελιτζάνα) είναι ποώδες, πολυετές φυτό του γένους "Στρύχνον" ("Solanum") της οικογένειας των Στρυχνοειδών (Solanaceae) και καλλιεργείται για τον ομώνυμο καρπό της.
Το Ελληνικό όνομά της προέρχεται από παραλλαγή της Αραβικής της ονομασίας "bāḏinjān" σε μελιτζάνα, επηρεασμένο από το μελανό χρώμα του καρπού. Στην Κύπρο είναι γνωστή ως βαζάνι (ουδ.), ονομασία πιο κοντινή στην Αραβική "bāḏinjān". Η Βυζαντινή λέξη μελιτζάνα ("melitzána)" αποδόθηκε στα μεσαιωνικά λατινικά σαν "melongena". Με αλλαγή του “g” σε “z” προέκυψε στα σύγχρονα Ιταλικά η λέξη "melanzana" . 
Επίσης, την χρησιμοποιούν και για γλυκό του κουταλιού. 
Στην αρχαιότητα.
Στην αρχαιότητα, ήταν ιθαγενές φυτό της Ινδίας, αλλά καλλιεργούνταν προϊστορικά και στην Κίνα και την Κεντρική Ασία. Η πρώτη γραπτή αναφορά για το φυτό εντοπίζεται σε μια αρχαία κινέζικη αγροτική πραγματεία το 544 π.Χ.. Στην Ευρώπη ήρθε μέσω του Βυζαντίου από τους Άραβες. Στην Ελλάδα έφτασε το 12ο-13ο αιώνα και από τότε αποτελεί ένα από τα βασικά συστατικά της Μεσογειακής διατροφής.
Τα μέρη του φυτού.
Ο βλαστός της τρυφερός, όρθιος, θαμνώδης, με ύψος που μπορεί να φτάσει τα 80 εκατοστά και φέρει συνήθως μικρά αγκάθια. Τα φύλλα της μεγάλα και χνουδωτά με σχήμα ωοειδές. Τα άνθη της κρεμαστά χρώματος μοβ, φύονται μεμονωμένα. Ο καρπός της, έχει σχήμα ωοειδές, κυλινδρικό η σφαιρικό που ποικίλει στο μέγεθος ανάλογα με τη ποικιλία. Το χρώμα των καρπών είναι μοβ, βαθύ μοβ, μοβ με άσπρες γραμμές, αλλά ακόμα και βαθύ γαλάζιο, κόκκινο ή και κιτρινωπό σε διάφορες ποικιλίες. Η σάρκα του καρπού είναι σπογγώδης και περιέχει πολλά σπόρια.
Καλλιέργεια.
Η μελιτζάνα καλλιεργείται ως ετήσιο φυτό και απαιτεί θερμό κλίμα για να αναπτυχθεί. Χρειάζεται λίπανση με κοπριά και διάφορα μικτά λιπάσματα, γιατί είναι γενικά απαιτητικό φυτό. Καλλιεργείται στην ύπαιθρο και σε θερμοκήπια.
Ο πολλαπλασιασμός γίνεται με σπορά. Όταν τα μικρά φυτάρια φτάσουν σε ύψος τα 10 εκατοστά μεταφυτεύονται στο χωράφι. Για να συγκεντρωθούν σπόρια για τη σπορά μαζεύονται καλά ωριμασμένοι καρποί. Στη συνέχεια οι καρποί γίνονται πολτός και περνούν από κόσκινο με νερό ώστε να αποχωριστούν τα σπόρια που ξεραίνονται σε σκιερό μέρος.
Κυριότερες ποικιλίες στην Ελλάδα είναι του Λαγκαδά με τους ωοειδείς και μακριούς καρπούς βάρους 150 περίπου γραμμαρίων χρώματος σκούρου μοβ, η "τσακώνικη μελιτζάνα Λεωνιδίου" (Προστατευόμενη Ονομασία Προέλευσης από το 1996), με μακρείς καρπούς 120-150 γραμμαρίων μωβ χρώματος, και Σύρου, μία πρώιμη ποικιλία με τους μεγαλύτερους καρπούς που φτάνουν και τα 300 γραμμάρια. Είναι χοντροί και στρογγυλοί ή σχήματος αχλαδιού και το χρώμα τους είναι σκούρο μωβ.
Η χώρα με την μεγαλύτερη παραγωγή παγκοσμίως είναι η Κίνα, δεύτερη η Ινδία και τρίτη η Τουρκία. Στην Ευρώπη, πρώτη στην παραγωγή μελιτζάνας βρίσκεται η Ιταλία και ακολουθούν η Ισπανία και η Ελλάδα. Στην Κρήτη καλλιεργείται το 50% της ελληνικής παραγωγής.
Στην κουζίνα.
Η μελιτζάνα κυριαρχεί σε πιάτα των χωρών της Μεσογείου. Ο μουσακάς και τα παπουτσάκια, η Ιταλική μελιτζάνα με παρμεζάνα και το τούρκικο Ιμάμ Μπαϊλντί είναι από τα πιο γνωστά. Γίνεται επίσης ψητή, τηγανιτή, βραστή, σαλάτα και στο ξύδι (τουρσί). Επίσης, μπορεί να γίνει γλυκό του κουταλιού! 
Η μελιτζάνα έχει μικρή θρεπτική αξία και χαρακτηριστική γεύση. Περιέχει μία πρασινωπή ουσία, τη σολανίνη (από το λατινικό της όνομα "Solanum"), που μπορεί να προκαλέσει στομαχικές διαταραχές, όταν οι καρποί καταναλωθούν άγουροι ή πολύ ώριμοι. Γι' αυτό χρειάζεται προσοχή.

</doc>
<doc id="54758" url="https://el.wikipedia.org/wiki?curid=54758" title="Κορινθιακός κόλπος">
Κορινθιακός κόλπος

Ο Κορινθιακός Κόλπος είναι κλειστή και πολύ βαθιά θάλασσα που σχηματίζεται ανάμεσα στη Στερεά Ελλάδα και την Πελοπόννησο, δυτικά του Ισθμού της Κορίνθου. 
Αρχίζει από το Ιόνιο πέλαγος, δυτικά, και καταλήγει στον Ισθμό της Κορίνθου, ανατολικά. Διακρίνεται σε δύο επιμέρους τμήματα, τον Πατραϊκό και τον κυρίως Κορινθιακό, με τον πορθμό Ρίου-Αντίρριου και την ομώνυμη γέφυρα να αποτελεί το όριο τους. Το συνολικό μήκος του κόλπου είναι 127 χιλιόμετρα.
Γεωγραφική Θέση.
Ο Κορινθιακός Κόλπος περιβάλλεται από τις ακόλουθες περιφερειακές ενότητες: Αιτωλοακαρνανίας, Φωκίδας στα βόρεια, Βοιωτίας στα βορειοανατολικά, Αττικής στα ανατολικά, Κορινθίας στο νοτιοανατολικό μέρος και Αχαΐας στο νοτιοδυτικό. Ο κόλπος είναι μια από τις πιο σεισμογενείς περιοχές στην Ευρώπη. Στους μεσαιωνικούς χρόνους ο κόλπος ήταν γνωστός ως κόλπος "Λεπάντο" από την τότε ονομασία της Ναυπάκτου. 
Οι εμπορικές οδοί μεταξύ της Αθήνας και των λιμένων του υπόλοιπου κόσμου, συμπεριλαμβανομένων των μεσογειακών λιμένων, περνούν κατά μήκος αυτού του κόλπου. Η γέφυρα Ρίου-Αντιρρίου, έμπνευση του Μεσολογγίτη πρωθυπουργού Χαρίλαου Τρικούπη, από τις 12 Αυγούστου 2004 εξυπηρετεί καθημερινά χιλιάδες περαστικούς και ντόπιους ταξιδιώτες, ενώ παραμένει σε παράλληλη χρήση στην περιοχή και το Πορθμείο Ρίου-Αντιρρίου. Οι διαδρομές πορθμείων που συνέδεαν το Αίγιο με τον Άγιο Νικόλαο, στο δυτικό μέρος του κόλπου, έχουν διακοπεί από το 2011.
Πόλεις και κωμόπολεις.
Οι πόλεις και οι κωμοπόλεις που βρίσκονται δίπλα στον Κορινθιακό Κόλπο είναι:
Νησιά και νησίδες.
Σημείωση: Δεν περιλαμβάνονται τα νησιά του κόλπου της Ιτέας.

</doc>
<doc id="54761" url="https://el.wikipedia.org/wiki?curid=54761" title="Ίντι Ράιμι">
Ίντι Ράιμι

Το Ίντι Ράιμι, που σημαίνει "Γιορτή του ήλιου", ήταν θρησκευτική γιορτή των Ίνκας προς τιμήν του θεού Ίντι. Πραγματοποιόταν περίπου στις 24 Ιουνίου και σηματοδοτούσε το χειμερινό ηλιοστάσιο στο Νότιο Ημισφαίριο και το νέο έτος για τους λαούς στις Άνδεις.
Αυτοκρατορία των Ίνκας.
Στην Αυτοκρατορία των Ίνκας, το Ίντι Ράιμι θεωρείτο η πιο σημαντική από τις 4 εορτές του Κούζκο. Διαρκούσε 9 ημέρες, κατά τη διάρκεια των οποίων πραγματοποιούνταν χοροί και γιορτές, καθώς και θυσίες ζώων για να εξασφαλιστεί η καλή σοδειά. 
Η τελευταία γιορτή παρουσία του Αυτοκράτορα των Ίνκας πραγματοποιήθηκε το 1535, αφού έπειτα καταργήθηκε από τους Ισπανούς κατακτητές και την Καθολική Εκκλησία. Στα χρόνια που ακολούθησαν, κάποιοι ιθαγενείς συμμετείχαν σε παρόμοιες τελετές, αλλά απαγορεύτηκε εντελώς το 1572 σαν μια παγανιστική γιορτή που ερχόταν αντίθετη με την καθολική πίστη. 
Σύγχρονη εποχή.
Από το 1944, δυο χιλιόμετρα έξω από την πόλη Κούζκο λαμβάνει χώρα μια θεατρική αναπαράσταση του Ίντι Ράιμι στις 24 Ιουνίου κάθε χρόνο, προσελκύοντας πλήθος τουριστών.

</doc>
<doc id="54765" url="https://el.wikipedia.org/wiki?curid=54765" title="Ιωάννης Χώκινς">
Ιωάννης Χώκινς



</doc>
<doc id="54766" url="https://el.wikipedia.org/wiki?curid=54766" title="Γκουρμπανγκούλι Μπερντιμουχαμέντοφ">
Γκουρμπανγκούλι Μπερντιμουχαμέντοφ



</doc>
<doc id="54768" url="https://el.wikipedia.org/wiki?curid=54768" title="Χρήση της μορφής «Ιεχωβά»">
Χρήση της μορφής «Ιεχωβά»



</doc>
<doc id="54770" url="https://el.wikipedia.org/wiki?curid=54770" title="Μπάμπης Μαρκάκης">
Μπάμπης Μαρκάκης

&lt;br&gt;
Ο Μπάμπης Μαρκάκης (1933 - 15 Φεβρουαρίου 2003) ήταν Έλληνας λαϊκός τραγουδιστής και συνθέτης. 
Βιογραφία.
Το πραγματικό του ονοματεπώνυμο ήταν Μάρκος Μπαλτόπουλος. Καθιερώθηκε με συνθέσεις δικές του αλλά και του Μπάμπη Μπακάλη, στα μέσα της δεκαετίας του 1960, όπως "«Μες σε ξένους τόπους»", "«Πανικός»", "«Μεγάλη θλίψη»", "«Πληγωμένοι κι οι δυο»", "«Ένα αντίο πικρό»", "«Το τέλος»", "«Μαύρη κατάρα»" κ.ά. Η Μαριώ έκανε επιτυχία το περίφημο τραγούδι του "«Μες στον πράσινο το μύλο»". Το 1960 έκανε ρεκόρ σε πωλήσεις για δίσκο 45 στροφών με "«Το σπαθί του Χατζημπαμπά»". Παράλληλα εμφανίστηκε στη δισκογραφία ως συνθέτης με το πραγματικό του όνομα. 
Για ένα μεγάλο χρονικό διάστημα (1973-1985) έζησε στην Αμερική 
και συγκεκριμένα στην Βοστόνη με την οικογένειά του. Τα τελευταία χρόνια της ζωής του τα έζησε στα Μετέωρα Νεαπόλεως Θεσσαλονίκης. Πέθανε στη Θεσσαλονίκη στις 15 Φεβρουαρίου 2003.

</doc>
<doc id="54774" url="https://el.wikipedia.org/wiki?curid=54774" title="Αρμενικό σύστημα αρίθμησης">
Αρμενικό σύστημα αρίθμησης

Το Αρμενικό σύστημα αρίθμησης είναι ένα ιστορικό αριθμητικό σύστημα που δημιουργήθηκε χρησιμοποιώντας τα κεφαλαία γράμματα του Αρμενικού αλφαβήτου.
Δεν υπήρχε σύμβολο για το μηδέν στο παλιό σύστημα, και οι αριθμητικές αξίες των γραμμάτων προστίθενται για να εξαχθεί ο τελικός αριθμός. Οι αρχές που διέπουν αυτό το σύστημα είναι οι ίδιες με του ελληνικού συστήματος αρίθμησης και του Εβραϊκού συστήματος αρίθμησης. Στη σύγχρονη Αρμενία χρησιμοποιούνται οι γνωστοί αραβικοί αριθμοί. Οι Αρμενικοί αριθμοί χρησιμοποιούνται βασικά όπως οι Ρωμαϊκοί αριθμοί. Για παράδειγμα, Գարեգին Բ. σημαίνει Garegin II και Գ. գլուխ σημαίνει Κεφάλαιο III.
Σημειώνεται πως τα τελευταία δυο γράμματα του Αρμενικού αλφαβήτου, τα "o" (Օ) και "fe" (Ֆ) προστέθηκαν στο αλφάβητο μετά την έναρξη της χρήσης των αραβικών αριθμών, για να διευκολύνουν τη μεταγραφή λέξεων από άλλες γλώσσες. Έτσι, δεν τους αποδόθηκε κάποια αριθμητική αξία.
Αλγόριθμος.
Οι αριθμοί στο Αρμενικό αριθμητικό σύστημα προκύπτουν με απλή πρόσθεση των αξιών των ψηφίων. Οι αριθμοί γράφονται από αριστερά προς τα δεξιά (όπως και οι λέξεις της Αρμενικής γλώσσας). Αν και η σειρά με την οποία γράφονται δεν παίζει ρόλο στο αποτέλεσμα, καθώς αυτό προκύπτει με πρόσθεση, τα ψηφία κατά σύμβαση γράφονται με φθίνουσα αριθμητική αξία.

</doc>
<doc id="54776" url="https://el.wikipedia.org/wiki?curid=54776" title="Ιωάννης Αδάμ Β΄ του Λίχτενσταϊν">
Ιωάννης Αδάμ Β΄ του Λίχτενσταϊν

Ο Ιωάννης Αδάμ Β΄ (γερμανικά: "Hans-Adam II.", γεννημένος στις 14 Φεβρουαρίου του 1945) είναι ο κυρίαρχος πρίγκιπας του Λίχτενσταϊν από το 1989.
Βιογραφία.
Γεννήθηκε ως Ιωάννης Αδάμ Φερδινάνδος Αλοΐσιος Ιωσήφ Μαρία Μάρκος του Αβιάνο Πίος (Johannes «Hans» Adam Ferdinand Alois Josef Maria Marko d'Aviano Pius). Έλαβε τον τίτλο: Fürst von und zu Liechtenstein, Herzog von Troppau und Jägerndorf, Graf zu Rietberg που μεταφράζονται στα ελληνικά ως "Ηγεμόνας του Λίχτενσταιν, δούκας του Τροπάου και του Γιάγκεντορφ και κόμης του Ρίτμπεργκ", είναι γιος του Φραγκίσκου Ιωσήφ Β΄ πρίγκιπα του Λίχντενσταϊν (1906-1989) και της Γεωργιάνας (1921-1989), κόρης του Φερδινάνδου-Μαρία κόμη του Βίλτσεκ. Στις 15 Αυγούστου 2004 ο Ιωάννης Αδάμ Β΄ επίσημα παρέδωσε την εξουσία των κυβερνητικών υποθέσεων στο γιο του, διάδοχο "Άλοϋς".
Οικογένεια.
Νυμφεύτηκε στις 30 Ιουλίου του 1967 στη Βαντούζ την 2η εξαδέλφη της μητέρας του, τη Μαρία-Αγλαΐα (Marie Aglaë) Κίνσκυ, κόρη του Φερδινάνδου Κίνσκυ κόμη του Βχίνιτζ &amp; Τεττάου (Kinsky von Wchinitz und Tettau), γεννημένη το 1940.
Παιδιά τους είναι:

</doc>
<doc id="54777" url="https://el.wikipedia.org/wiki?curid=54777" title="Ιωάννης Αδάμ Β΄">
Ιωάννης Αδάμ Β΄



</doc>
<doc id="54779" url="https://el.wikipedia.org/wiki?curid=54779" title="Άσπρα Σπίτια Βοιωτίας">
Άσπρα Σπίτια Βοιωτίας

Ο οικισμός "Άσπρα Σπίτια" Παραλίας Διστόμου βρίσκεται στον Νομό Βοιωτίας και ανήκει στη Δημοτική Ενότητα Διστόμου, του Δήμου Διστόμου - Αράχοβας - Αντίκυρας. Την Παραλία Διστόμου συγκροτούν οι οικισμοί Άσπρα Σπίτια ( ιδιωτικός), Κανάλι, Περιστερά και Μετέωρα. Ο πληθυσμός 1.578 ( 2011) αφορά το σύνολο των Οικισμών, δηλ. την Παραλία Διστόμου συνολικά.
Γεωγραφία.
Απέχουν 164 χλμ. από την Αθήνα, 35 χλμ. από την Λιβαδειά και 40 χλμ. από τους Δελφούς και από το χιονοδρομικό κέντρο του Παρνασσού. Το επίσημο όνομα στο ΦΕΚ είναι Παραλία Διστόμου, όπως ονομαζόταν δηλαδή η περιοχή πριν γίνει η κατασκευή του οικισμού των Άσπρων Σπιτιών, κι όπως ονομάζεται σήμερα ευρύτερα. 
Ο οικισμός.
Ο Οικισμός Άσπρα Σπίτια Παραλίας Διστόμου κτίσθηκε από την γαλλική εταιρεία «Πεσινέ» (Pechiney), όταν αυτή αποφάσισε την δημιουργία εργοστασίου παραγωγής αλουμινίου στη θέση Αϊλουκαΐτικο ή Σιδηροκαφκιό στην κοιλάδα του αρχαίου Φωκικού Μεδεώνα, περιοχή σήμερα της μονής του Οσίου Λουκά στη βόρεια ακτή του Κορινθιακού κόλπου (το σημερινό εργοστάσιο της εταιρείας Αλουμίνιον της Ελλάδος Β.Ε.Α.Ε.),με στόχο την εκμετάλλευση των παρακειμένων κοιτασμάτων βωξίτη.
Σχεδιασμένος από το Γραφείο Δοξιάδη (1965), ο οικισμός κτίστηκε αποκλειστικά για το προσωπικό της εταιρίας «Αλουμίνιο της Ελλάδος», με αναγκαστική απαλλοτρίωση των Διστομίτικων περιουσιών.
Σύμφωνα με την άποψη των αρχιτεκτόνων ο χαρακτήρας της πόλης έπρεπε να θυμίζει έναν οικισμό που αναπτύχθηκε φυσιολογικά μέσα στο τοπίο και την παράδοση των κατοίκων του, χωρίς όμως ευτελείς γραφικότητες και με ένα απλό, δυνατό και πρωτόγονο αρχιτεκτονικό ρυθμό. Πρότυπα του οικισμού αυτού στάθηκαν διάφορα οικιστικά σχέδια από άλλες χώρες, επίσης επιμελημένα από το γραφείο Δοξιάδη. Ενδιαφέρον παρουσιάζει ο τρόπος σχεδιασμού της περιμέτρου των Άσπρων Σπιτιών που σύμφωνα με τον τυπικό στοίχο σπιτιών σχηματίζει ένα λατινικό L με το κάτω μέρος του να συνορεύει με τη θάλασσα.
Ο οικισμός κατασκευάσθηκε στη θέση Διστομίτικα ή Παραλία Διστόμου, όπου είχε αναπτυχθεί ήδη οικισμός, αλλά μεταφέρθηκε στην θέση Περιστερά μετά την κατεδάφιση των υπαρχουσών οικιών για τις ανάγκες κατασκευής του νέου οικισμού.
Το όνομα Άσπρα Σπίτια το πήρε από το γειτονικό χωριό Αντίκυρα, το οποίο λεγόταν έτσι, πριν μετονομασθεί επίσημα σε Αντίκυρα το 1918.
Σκοπός ήταν η στέγαση των εργαζομένων στις μονάδες παραγωγής και διοίκησης του εργοστασίου. Κατασκευάσθηκαν, επίσης, κτήρια για την στέγαση σχολείων και μικρών καταστημάτων, ενώ στον όρμο των Αγίων Θεοδώρων κατασκευάσθηκε ένα (μικρό λιμάνι για τις μεταφορές και ένα ιατρείο, αρκετά καλά εξοπλισμένο, για την παροχή των απαραίτητων πρώτων βοηθειών.
Η έκταση του οικισμού ανέρχεται σε 612 στρέμματα και περιήλθε το μεγαλύτερο τμήμα στην ιδιοκτησία της εταιρείας, ύστερα από αναγκαστική απαλλοτρίωση στις αρχές της δεκαετίας του '60. Σήμερα αποτελείται από 1.072 κατοικίες συνολικής επιφάνειας 115.000 m² και 30 καταστήματα, κτίρια κοινής ωφέλειας, συνολικής επιφάνειας 15.500 m².
Διαθέτει εκτεταμένο ασφαλτοστρωμένο και πλακοστρωμένο δίκτυο οδών. Οι δρόμοι παίρνουν τα ονόματά τους από τους ήρωες της μυθολογίας και της ιστορίας της Ελλάδας. Υπάρχουν, επίσης, δρόμοι με ονόματα συγγραφέων, ενώ τα συγκροτήματα διαμερισμάτων έχουν ονόματα βουνών, νησιών και πόλεων της Πελοποννήσου όπως και της Μακεδονίας.
Η περίμετρος της πόλης σχηματίζει λατινικό «L» με το κάτω μέρος του να συνορεύει με την θάλασσα. Οδικά συνδέεται με την Αντίκυρα (2 χλμ.) και το Δίστομο (9 χλμ.). Η συγκοινωνία δεν είναι πυκνή ενώ ο οικισμός εξυπηρετείται με τα λεωφορεία του ΚΤΕΛ Βοιωτίας, τα οποία συνδέουν την Αντίκυρα με την Λιβαδειά.

</doc>
<doc id="54782" url="https://el.wikipedia.org/wiki?curid=54782" title="Χρήστος Ζώτος">
Χρήστος Ζώτος

Ο Χρήστος Ζώτος (Κανδήλα Αιτωλοακαρνανίας, 2000) είναι Έλληνας λαουτίστας.
Βιογραφία.
Γεννήθηκε το 1937 στην Κανδήλα Αιτωλοακαρνανίας και καταγόταν από οικογένεια μουσικών. Άρχισε να μαθαίνει βιολί στα έντεκά του χρόνια και λίγο αργότερα άρχισε να παίζει λαούτο. Μαθήτευσε κοντά στον Γεράσιμο Λάλο και κατόπιν συνεργάστηκε με τον Βασίλη Σαλέα και το Βασίλη Σούκα, ενώ αργότερα συνέχισε να παίζει κυρίως στην Ήπειρο και Αιτωλοακαρνανία αλλά και στην υπόλοιπη Ελλάδα. 
Διέκοψε την ενασχόλησή του με τη μουσική από το 1969, όταν έφυγε μετανάστης στον Καναδά, έως το 1982. Με την επιστροφή του ξεκίνησε ξανά τις εμφανίσεις, ενώ ηχογράφησε και για την Ελληνική Ραδιοφωνία και συνεργάστηκε με γνωστούς έλληνες και ξένους καλλιτέχνες παραδοσιακής μουσικής, όπως ο Ιρακινός ουτίστας Μουνίρ Μπασίρ. Ίδρυσε δική του σχολή λαούτου και λαϊκής μουσικής στην Αθήνα, ενώ τελευταία δίδασκε στο Τμήμα Λαϊκής και Παραδοσιακής Μουσικής του ΤΕΙ Ηπείρου.

</doc>
<doc id="54784" url="https://el.wikipedia.org/wiki?curid=54784" title="Φοίνικες (αρχαίος λαός)">
Φοίνικες (αρχαίος λαός)

Φοίνικες ονομάζονταν από τους αρχαίους Έλληνες διάφοροι σημιτικής προέλευσης πληθυσμοί που ασχολούνταν με το θαλάσσιο εμπόριο στη Μεσόγειο. Σ' αυτούς μπορεί να περιλαμβάνονταν και Αραμαίοι, Σύροι και άλλοι λαοί από τη Μέση Ανατολή. Κατ' άλλες απόψεις, οι Έλληνες χρησιμοποιούσαν τον γενικό όρο "Φοίνικες" για όλους τους θαλασσινούς εμπόρους της Ανατολής που μετέφεραν εξωτικά προϊόντα και μιλούσαν εξωτικές γλώσσες, και όχι για μια συγκεκριμένη πόλη-κράτος, εθνότητα, γλωσσική ή πολιτισμική ομάδα. Σύγχρονοι ιστορικοί και αρχαιολόγοι πιστεύουν ότι οι Φοίνικες ως συνεκτική εθνική ομάδα με κοινή ταυτότητα και πολιτισμό, και η Φοινίκη ως συγκεκριμένη περιοχή, είναι σε μεγάλο βαθμό προϊόν των σύγχρονων ιδεολογιών και δεν απεικονίζει την πραγματικότητα της αρχαιότητας. Κατά μια άποψη, "Η Φοινίκη είναι ένας Μεσογειακός τρόπος σκέψης" ("Mediterranean state of mind"). 
Κατά παλαιότερες απόψεις, οι Φοίνικες ήταν αρχαίος σημιτικός λαός που έζησε στη βόρεια Χαναάν, στην παραλιακή πεδιάδα μήκους περ. 200 χλμ. και πλάτους μόλις 30 χλμ. του σημερινού Λιβάνου -τμήμα της αρχαίας χώρας ανήκει σήμερα και στο Ισραήλ και στη Συρία. Κατά τον Ηρόδοτο και τον Στράβωνα προήλθαν από την Ερυθρά θάλασσα και εγκαταστάθηκαν στη λεγόμενη Φοινίκη γύρω στο 2000 π.Χ., ωστόσο ως διακριτή πολιτισμική οντότητα άρχισαν να ξεχωρίζουν από τους υπόλοιπους λαούς της Χαναάν γύρω στο 1200 π.Χ.. Από τότε και έως το 700 π.Χ. περίπου χρονολογείται η μέγιστη ακμή τους, κατά την οποία εξαπλώθηκαν σε όλη τη Μεσόγειο και πέρα από αυτήν, ιδρύοντας αποικίες, αναπτύσσοντας το εμπόριο και φέρνοντας σε επαφή τους πολιτισμούς όλης της Μεσογείου. Ανάμεσα στις πόλεις που άκμασαν ως κέντρα φοινικικού πολιτισμού συγκαταλέγονται η Τύρος, η Σιδώνα και η Βύβλος, οι οποίες υπάρχουν ακόμα και σήμερα. Συνεχιστές του φοινικικού πολιτισμού στη δυτική Μεσόγειο, από τον 7ο αι. π.Χ., υπήρξαν οι Καρχηδόνιοι, που αναδείχθηκαν σε ισχυρή ναυτική δύναμη και συγκρούστηκαν επανειλημμένα με τους Ρωμαίους ως την υποταγή τους σε αυτούς με το τέλος του Γ΄ Καρχηδονιακού Πολέμου το 146 π.Χ.. Παρότι οι ίδιοι κάτοικοι της περιοχής δεν διέθεταν επαρκείς πόρους για τα επιτεύγματά τους, από άλλες πηγές (κυρίως ελληνικές) είναι γνωστό ότι υπήρξαν εξαιρετικοί έμποροι και θαλασσοπόροι. Σε αυτούς επίσης ανάγεται η πλειονότητα των σημερινών αλφαβήτων, αφού μέσω κυρίως του ελληνικού και δευτερευόντως του αραμαϊκού, το αλφάβητό τους αποτέλεσε τον θεμέλιο λίθων των σημερινών αλφαβήτων. Θεωρείται επίσης ότι προήγαγαν την εριουργία, τη βαφική και τη βιομηχανία διαφανούς υάλου.
Ονομασία.
"Φοίνικες" είναι ένα εξώνυμο, δηλαδή ονομασία που Έλληνες, Ρωμαίοι ή άλλοι απέδωσαν σε έναν λαό ή λαούς, ενώ δεν υπάρχουν αρχαία κείμενα που να δείχνουν ότι κάποιοι αυτοαποκαλούνταν "Φοίνικες". Ο πρώτος που αυτοαποκαλείται "Φοίνικας" είναι ο Ηλιόδωρος ο Εμεσηνός από την Έμεσα (Χομς) της Συρίας (3ος αι. μ.Χ.).
Μια δοξασία των Ελλήνων ήταν πως οι Φοίνικες πήραν το όνομά τους από τον μεγαλύτερο ήρωά τους και ιδρυτή του γένους τους, τον Φοίνικα. Δεν αποκλείεται βέβαια να υπήρξε όντως κάποια σπουδαία προσωπικότητα στην περιοχή της σημερινής Μέσης Ανατολής που η δράση της να ήταν ιδιαίτερα σημαντική για τους εκεί λαούς και που το όνομά της να έμοιαζε με το «Φοίνιξ», όμως η εκδοχή αυτή θεωρείται ελάχιστα πιθανή. Στη μυκηναϊκή γραφή οι Φοίνικες αναφέρονται ως «πονίκιοι». Αργότερα ο Εκαταίος τον 6ο π.Χ. αιώνα αναφέρει ότι η Φοινίκη παλιότερα καλείτο "χνα" (που παραπέμπει στο Χαναάν). Οι ίδιοι οι Φοίνικες αυτοαποκαλούνταν "bani kan'an", "Παιδιά της Χαναάν", όπως και οι Καρχηδόνιοι αργότερα. Εντούτοις έγιναν γνωστοί με το όνομα "Φοίνικες" με το οποίο τους αποκαλούσαν οι Έλληνες. Η ονομασία αυτή, δανεισμένη κατά πάσα πιθανότητα από την αρχαία αιγυπτιακή γλώσσα, σχετίζεται πιθανόν εξαρχής ή σίγουρα στη συνέχεια, με τις λέξεις "φοῖνιξ" και "φοινός", που σημαίνουν "πορφυρός" και "πορφύρα". Αυτές οι λέξεις χαρακτηρίζουν το χρώμα, τη χρωστική ουσία και το ύφασμα που βαφόταν με αυτή. Οι Φοίνικες ήταν δεινοί παραγωγοί τόσο του πορφυρού χρώματος από το θαλάσσιο όστρακο της πορφύρας όσο και των πορφυρών υφασμάτων, που ήταν πολύτιμα και περιζήτητα στη Μεσόγειο. Η λέξη «πονίκιοι» και «φοίνικες» μετά ( από την οποία προήλθε και η λατινική "poenicus" και μετά "punic", για τους πολίτες της Καρχηδόνας) προήλθε, σύμφωνα με τις επικρατέστερες θεωρίες, είτε από την αιγυπτιακή λέξη «φενχού» είτε από την «ποούν». Οι Αιγύπτιοι συγκεκριμένα θεωρούσαν τους Φοίνικες αποίκους που είχαν φτάσει στα ανατολικά παράλια της Μεσογείου μεταναστεύοντας εκεί από τη σημερινή Σομαλία και καθώς ονόμαζαν την περιοχή στο κέρας της Αφρικής απέναντι από την Αραβία Poun ή Pount, έτσι αποκαλούσαν και τους Φοίνικες. Άλλη θεωρία όμως αποδίδει το «πονίκιοι» στην αιγυπτιακή λέξη «φενκχού», που σήμαινε «"ασιατικός"» αλλά και «"έμπορος ξυλείας"» (κάτι που είναι όντως πιθανόν να παραπέμπει στους Φοίνικες, αφού είχαν άφθονη ξυλεία σε αντίθεση με τους Αιγυπτίους που την εισήγαγαν).
Οι Φοίνικες πιθανώς υπήρξαν άποικοι αν όχι από τη Σομαλία (πεποίθηση των Αιγυπτίων), ίσως από την Ερυθρά Θάλασσα, γεγονός που αναφέρεται από τον Ηρόδοτο, στο «"Κλειώ"», το πρώτο από τα 9 βιβλία του. Στο σημερινό Μπαχρέιν βρέθηκε και ο Στράβων, και αναφέρει ότι βρήκαν εκεί, αγάλματα θεών όμοια με τα φοινικικά και οι κάτοικοι του είπαν πως οι Φοίνικες της Μεσογείου είναι άποικοι από τα μέρη τους. Επίσης αναφέρει φοινικικές πόλεις που έχουν την ίδια ονομασία με αραβικές, την Τύρο και την Άραδο.
Αλφάβητο.
Κατά την κυρίαρχη έως τον 20ό αιώνα άποψη , η φοινικική γλώσσα είναι μέρος της βορειοδυτικής ομάδας των σημιτικών γλωσσών. Θεωρείται πως το ελληνικό αλφάβητο προέρχεται από το φοινικικό αλφάβητο, όμως διαφοροποιήθηκε, καθώς οι Φοίνικες δεν περιλάμβαναν φωνήεντα σε αντίθεση με τους Έλληνες. Από το ίδιο αλφάβητο εικάζεται ότι άρχισε να εξελίσσεται και το λατινικό, καθώς πήραν το ελληνικό οι Ετρούσκοι και το μετέδωσαν στους Ρωμαίους.
Κατά σύγχρονες απόψεις, δεν υπάρχουν επαρκή στοιχεία για να προσδιοριστεί μια "φοινικική γλώσσα", το δε αλφάβητο θεωρείται προϊόν μιας πολυ-εθνικής τάξης γραφέων που εργαζόταν στο "Λεβάντε" (Αν. Μεσόγειο) και έγραφε σε μια "κοινή" γλώσσα της εποχής. Υπάρχουν ενδείξεις ότι αυτοί οι γραφείς εργάζονταν ως έμμισθοι σε διάφορα ανάκτορα αλλά οι ίδιοι ήταν πλανόδιοι. Σύγχρονοι (21ος αι.) ειδικοί προτιμούν ουδέτερους όρους όπως "Πρώιμη Αλφαβητική C" (γραφή) ή "όψιμη Πρωτο-Χαναανική" (post Proto-Canaanite).
Ναυσιπλοΐα και σχέσεις με άλλους λαούς.
Καθώς οι εμπορικές συναλλαγές και οι αποικίες τους εξαπλώθηκαν στη Μεσόγειο, οι Φοίνικες και οι Έλληνες φαινόταν να έχουν χωρίσει τη θάλασσα σε δύο: οι Φοίνικες διέσχισαν και τελικά κυριάρχησαν στη νότια ακτή, ενώ οι Έλληνες ήταν ενεργοί κατά μήκος των βόρειων ακτών. Οι δύο πολιτισμοί σπάνια συγκρούστηκαν, κυρίως στους Σικελικούς Πολέμους.
Κατά τους αιώνες μετά το 1200 π.Χ., οι Φοίνικες ήταν η σημαντικότερη ναυτική και εμπορική δύναμη της περιοχής. Οι ανασκαφές του James B. Pritchard στη Σαρέπε (σημερινό Λίβανο) αποκάλυψαν θρυμματισμένα κοχύλια πορφύρας και δοχεία αγγειοπλαστικής που χρωματίστηκαν με τη βαφή που παράγεται στην περιοχή. Οι Φοίνικες δημιούργησαν ένα δεύτερο κέντρο παραγωγής της βαφής στο Μογκαντόρ, στο σημερινό Μαρόκο. Τα λαμπρά κλωστοϋφαντουργικά προϊόντα αποτελούσαν μέρος του φοινικικού πλούτου. Οι Φοίνικες του 8ου αιώνα, πουλούσαν κρασί στους Αιγύπτιους, καθώς δεν υπήρχαν αμπελώνες εκεί. Το εμπόριο κρασιού με την Αίγυπτο τεκμηριώνεται από τα ναυάγια που βρέθηκαν το 1997 στην ανοιχτή θάλασσα 50 χιλιόμετρα δυτικά της Ασκελόν. Από την Αίγυπτο, οι Φοίνικες αγόραζαν χρυσό. Επιπλέον, παρείχαν στους Αιγύπτιους μεγάλα ποσοστά ξυλείας λόγω της ανεπάρκειας ξυλείας στην Αίγυπτο, για σημαντικά ποσά. Κάποια στιγμή μεταξύ 1075 και 1060 αι. π.Χ., ένας Αιγύπτιος απεσταλμένος, με το όνομα Ουεναμούν, επισκέφθηκε τη Φοινίκη και εξασφάλισε επτά μεγάλους κορμούς δέντρων, σε αντάλλαγμα για ένα μικτό φορτίο που περιλάμβανε «4 κροκάλες και 1 kek-men χρυσό · 5 ασημένιες κανάτες · 10 ενδύματα βασιλικών λευκών ειδών, 10 κουρτ καλά λευκά από την Άνω Αίγυπτο, 500 ρολά παπύρου, 500 δέρματα αγελάδων, 500 σχοινιά, 20 σακούλες φακές και 30 καλάθια ψαριών». Αυτοί οι κορμοί μεταφέρθηκαν στη συνέχεια με πλοίο από τη Φοινίκη στην Αίγυπτο.
Εισήγαγαν και από αλλού υλικά, και ίσως τα πιο σημαντικά ήταν το ασήμι από τη Σαρδηνία και την Ιβηρική Χερσόνησο, κασσίτερος, ο οποίος, όταν τήκεται με χαλκό (από την Κύπρο), δημιουργείται το ανθεκτικό χάλκινο κράμα που ονομάζεται ορείχαλκος (μπρούτζος). Ο αρχαιολόγος Glenn Markoe προτείνει ότι ο κασσίτερος «"μπορεί να έχει αποκτηθεί από τη" Γαλικία "μέσω της ακτής του Ατλαντικού ή της νότιας Ισπανίας, εναλλακτικά, μπορεί να προέρχεται από τη" Βόρεια Ευρώπη "(Κορνουάλη ή Βρετάνη) μέσω της κοιλάδας του Ροδανού και της παραλιακής Μασσαλίας."» Ο Στράβων δηλώνει ότι διεξαγόταν ιδιαίτερα κερδοφόρο φοινικικό εμπόριο κασσιτέρου με τη Βρετανία, πιθανά μέσω της βορειοδυτικής ακτής της Ιβηρικής χερσονήσου.
Ο καθηγητής Timothy Champion, σχολιάζοντας την αναφορά του Διόδωρου Σικελιώτη στο εμπόριο κασσίτερου, δηλώνει ότι "«ο Διόδωρος ποτέ δεν λέει ότι οι Φοίνικες έφτασαν στην Κορνουάλη»", αλλά ότι λέει το αντίθετο: «η παραγωγή κασσίτερου ήταν στα χέρια των ντόπιων της Κορνουάλης, και η μεταφορά του στη Μεσόγειο οργανώθηκε από τοπικούς εμπόρους, δια θαλάσσης και έπειτα από τη γη μέσω της Γαλατίας, πολύ έξω από τον φοινικικό έλεγχο».
Η λέξη Ταρσίς (εβραϊκά: תַּרְשִׁישׁ) εμφανίζεται στην εβραϊκή Βίβλο με πολλές ασαφείς έννοιες. Μία από τις πιο επαναλαμβανόμενες είναι ότι πρόκειται για τόπο, πιθανώς πόλη ή χώρα, μακριά από το ομόσπονδο κράτος του Ισραήλ, με το οποίο το χώριζε η θάλασσα, και στον οποίο διεξαγόταν το εμπόριο του Ισραήλ με τη Φοινίκη. Ήταν ένας τόπος όπου οι Φοίνικες έλαβαν διάφορα μέταλλα, ειδικά ασήμι, κατά τη διάρκεια της βασιλείας του Σολομώντα. Ο Ουίλιαμ Φ. Ολμπράιτ (1941) και ο Φρανκ Μουρ Κρος (1972) πρότειναν ότι η Ταρσίς θα μπορούσε να είναι ή ήταν η Σαρδηνία, εξαιτίας της ανακάλυψης της πέτρας της Nora Stone, η οποίων αναφέρει τη λέξη Ταρσίς, σε φοινικική επιγραφή. Η Κριστίν Μ. Τόμσον (2003) εντόπισε συγκέντρωση θραυσμάτων αργυρών αντικειμένων που χρονολογούνται μεταξύ 1200 και 586 π.Χ. στη συλλογή Cisjordan Corpus η οποία προέρχεται από ευρήματα στη Μέση Ανατολή. Τα αντικείμενα αυτά έχουν περιεκτικότητες ισοτόπου μολύβδου που ταιριάζουν με μεταλλεύματα στη Σαρδηνία και την Ισπανία. Αυτό συμφωνεί με τη βιβλική αναφορά στην Ταρσίς η οποία παρείχε στον Σολομώντα άργυρο μέσω της Φοινίκης. Τα αρχεία της Ασσυρίας δείχνουν ότι η Ταρσίς ήταν νησί.
Οι Φοίνικες δημιούργησαν εμπορικά φυλάκια σε όλη τη Μεσόγειο, τα πιο στρατηγικά σημαντικό ήταν είναι η Καρχηδόνα στη Βορειοδυτική Αφρική, νοτιοανατολικά της Σαρδηνίας, στη χερσόνησο της σημερινής Τυνησίας. Άλλο Φοίνικες ταξίδευαν επίσης νότια, κατά μήκος των ακτών της Αφρικής. Μια εκστρατεία της Καρχηδονίας υπό την ηγεσία του Άννωνος του Εξερευνητή διερεύνησε τις ακτές του Ατλαντικού της Αφρικής μέχρι τον Κόλπο της Γουινέας. Σύμφωνα με τον Ηρόδοτο, μια φοινικική αποστολή που διέταξε ο Φαραώ Νέχο Β 'της Αιγύπτου (περίπου το 600 π.Χ.) περιέπλευσε την Αφρική και επέστρεψε μέσω των Ηράκλειων Πυλών (στενό του Γιβραλτάρ), μετά από τρία χρόνια. Τη 2η χιλιετία π.Χ., οι Φοίνικες διαπραγματεύονταν με τους Σομαλούς, διαμέσου των σομαλικών πόλεων-κρατών Mosylon, Opone, Malao, Sarapion, Mundus και Tabae.
Φοινικικά πλοία.
Οι Έλληνες είχαν δύο ονόματα για τα φοινικικά πλοία: "ίπποι" (άλογα) και "γάλλοι" (σωλήνες). Αυτά τα ονόματα εξηγούνται εύκολα από απεικονίσεις φοινικικών πλοίων στα ανάκτορα των βασιλιάδων των Ασσυρίων από τον 7ο και τον 8ο αιώνα, καθώς τα σκάφη σε αυτές τις εικόνες έχουν σωληνωτό σχήμα και άλογα στα άκρα τους.
Το 2014, ένα φοινικικό εμπορικό πλοίο, που χρονολογείται από το 700 π.Χ., βρέθηκε κοντά στο νησί Γκόζο. Το πλοίο είχε μήκος περίπου 15 μέτρα και περιείχε 50 αμφορείς γεμάτους κρασί και λάδι.
Σχέσεις με την Ελλάδα.
Η Φοινίκη διατήρησε μακρόχρονη σχέση με τον ελληνικό πολιτισμό, από ένα σημείο και μετά ως εμπορικός ανταγωνιστής του, ενώ κατά την παράδοση η Θήβα ιδρύθηκε από έναν Φοίνικα πρίγκηπα, τον Κάδμο. Πολλοί Φοίνικες μετανάστευσαν κατά τον 9ο π.Χ. αι. στην Κύπρο παράλληλα με τους Αχαιούς και ίσως και σε άλλες περιοχές πλησιέστερα στην Ελλάδα, όμως δεν υπάρχουν στοιχεία για ίδρυση άλλων αποικιών τους σε ελληνικό έδαφος. Συχνά οι Έλληνες αναφέρονταν στους Φοίνικες υποτιμητικά (ως κλέφτες και άρπαγες) αλλά αυτό πιθανόν να ήταν έκφραση όχι μόνον του ανταγωνισμού στο Αιγαίο επειδή είχαν εφάμιλλη ναυτοσύνη, αλλά και λόγω της φιλοπερσικής στάσης των Φοινίκων, του τρόπου ζωής τους, της νοοτροπίας τους και της βαθύτερης εθνικής ανάγκης των Ελλήνων για δημιουργία χωριστής ταυτότητας (της ελληνικής) με πλήρη διαχωρισμό από τις γειτονικές ταυτότητες. Η χαριστική βολή στον φοινικικό πολιτισμό ήρθε το 539 π.Χ., όταν ο Κύρος ο Μέγας κατέκτησε τη Φοινίκη και το μεγαλύτερο μέρος του πληθυσμού μετακινήθηκε στην Καρχηδόνα και άλλες αποικίες. Στη συνέχεια η περιοχή κυβερνήθηκε από Έλληνες και μετά πέρασε στους Ρωμαίους.
Πόλεις και πολιτισμός.
Σημαντικότερες πόλεις των Φοινίκων ήταν η Βύβλος (σημερινό Τζουμπάιλ), η πόλη και νήσος Άραδος (σήμερα Αρουάντ) και η απέναντί της ηπειρωτική πόλη Αντάραδος (σημερινή Ταρτούς), η Σιδώνα (στα αραβικά Σαιντά), η Τύρος (στα αραβικά σήμερα Σουρ), το Κίτιο της Κύπρου (η σημερινή Λάρνακα), και η Καρχηδόνα (σήμερα προάστιο της Τύνιδας). Παρότι οι ιστορικοί αναφέρονται στον «φοινικικό πολιτισμό» της περιοχής από το 1200 και μετά ή και πιο πριν, εντούτοις δεν είναι σαφές κατά πόσον οι Φοίνικες είχαν αίσθηση κοινής ταυτότητας. Ήταν οργανωμένοι σε πόλεις-κράτη, όπως και οι Έλληνες, αλλά πέρα από την εμπορική και ναυτική τους ικανότητα, λίγα είναι γνωστά για τον τρόπο ζωής τους. Κατά καιρούς οι πόλεις-κράτη συμμαχούσαν για να αποκρούσουν κοινούς εχθρούς, αλλά δεν είχαν στενότερες σχέσεις - είχαν μάλιστα και εχθρικές πολύ συχνά. Η διοίκηση ασκείτο από τον βασιλιά, με άλλα δύο κέντρα εξουσίας άγνωστης βαρύτητας, το ιερατείο και τη γερουσία. Φαίνεται πως στην περιοχή λειτουργούσαν τρεις συνασπισμοί ή κέντρα. Το βόρειο ήταν της πόλης της Αράδου (σε νησί) και της απέναντι πεδινής έκτασης με την πόλη Σιμύρα (ή Σιμήρα), το κεντρικό, που το αποτελούσε η Βύβλος (ή Γκέμπελ), η Βηρυτός και η Σιδώνα, και τέλος το νότιο, που το αποτελούσε η Τύρος (σε νησί) με την Παλαιτύρο. Αργότερα στη βόρεια ομάδα προστέθηκε η Τρίπολις και στις άλλες η Άκη (Άκκο) η οποία στα ελληνιστικά χρόνια μετονομάσθηκε σε Πτολεμαϊδα και άλλες. Χρονολογικά άκμασε πρώτα η Βύβλος, μετά η Σιδών και τελευταία η Τύρος
Η Βύβλος έγινε το πρώτο κέντρο διεθνούς ακτινοβολίας απλώνοντας την επιρροή της στη Μεσόγειο και στην Ερυθρά Θάλασσα. Σε αυτή την πόλη βρέθηκε και η πρώτη επιγραφή με το φοινικικό αλφάβητο, σε σαρκοφάγο του 1200 π.Χ. Αργότερα πήρε την εξουσία η Τύρος, ένας από τους βασιλιάδες της οποίας, ο Ιθομπάαλ (887–856 π.Χ.) κυβερνούσε όλες τις πόλεις μέχρι βόρεια τη σημερινή Βηρυτό και τμήμα της Κύπρου. Η Καρχηδόνα ιδρύθηκε το 814 π.Χ. όταν στην εξουσία βρισκόταν ο Πυγμαλίων της Τύρου (820-774 π.Χ.) και η Φοινίκη έφτασε να αποκαλείται Τυρία ή Σιδωνία. Οι Φοίνικες και οι Χαναναίοι αποκαλούνταν επίσης Σιδώνιοι και Τύριοι ανάλογα με το ποια φοινικική πόλη είχε κατά καιρούς την εξουσία της περιοχής
Θρησκεία.
Οι θρησκευτικές πρακτικές και πεποιθήσεις της Φοινίκης ήταν παρόμοιες με τους γείτονές τους στη Χαναάν, οι οποίες με τη σειρά τους είχαν κοινά χαρακτηριστικά με ολόκληρο τον αρχαίο σημιτικό κόσμο. Τα τελετουργικά τους αφορούσαν κυρίως για σκοπούς την πόλη-κράτος. Δυστυχώς, πολλά από τα φοινικικά ιερά γραπτά που ήταν γνωστά στους αρχαίους έχουν χαθεί. 
Στη θρησκεία τους φαίνεται πως μιμήθηκαν τους Χαλδαίους και τους Αιγυπτίους δημιουργώντας ένα είδος κοινού συνόλου αυτών των δύο. Κάθε φοινικική πόλη λάτρευε και ένα ζευγάρι θεών, τον Βάαλ που χαρακτήριζαν και βασιλιά (Μελέκ ή Μολόχ στις χριστιανικές γραφές) και την θεά και κυρία Βααλάτ που τιτλοφορούσαν και βασίλισσα (Μιλκάτ). Αυτό το θείο ζευγάρι δεν έφερε κύριο όνομα (όπως Ζευς ή Ήρα για τους Έλληνες) και η ονομασία τους ήταν προσηγορική, σήμαινε ιδιότητα. Κάθε πόλη έδινε στο ζευγάρι ένα δικό της επίθετο με την ιδιότητα με την οποία λατρευόταν. Για παράδειγμα ονομαζόταν Βάαλ Σιδών ο κύριος του Ουρανού Ήλιος και Ασταρέθ η Θεά Σελήνη στη Σιδώνα, αλλά Βάαλ Ταμούζ και Βααλέθ εν Γκέμπελς ή εν Βύβλω. Στις γιορτές των θεών τους τελούσαν και ανθρωποθυσίες. Σε ορισμένες περιοχές της Ελλάδας λατρεύτηκε για ένα διάστημα η Αστάρτη (η Αστορέθ των Φοινίκων, η θεά των Δασών για την Ελλάδα), με σύμβολο το μισοφέγγαρο και το περιστέρι, όπως η Αφροδίτη (επιρροή της Σιδώνας) και ο Μέγας Τύριος θεός Βάαλ-Μελκάρτ ως Ηρακλής. Όμως αυτές οι λατρείες παρουσιάστηκαν κατά την ελληνιστική εποχή και κατά την ελληνορωμαϊκή, όταν έμποροι από τη Συρία και τη Φοινίκη δημιούργησαν ένα είδος «πολιτιστικών σωματείων» τα οποία τις διέδιδαν πιθανόν στο πλαίσιο άσκησης αποικιακής πολιτικής. 
Τα θρησκευτικά σωματεία της αρχαίας Τύρου ονομάζονταν marzeh. Διάφορες κοινωνίες marzeh εξελίχτηκαν σε ελίτ αδελφότητες, επηρεάζοντας το εμπόριο και τη διακυβέρνηση της Τύρου. Μέχρι την πτώση της Καρχηδόνας, οι πρεσβείες από εκεί πραγματοποιούσαν τακτικά το ταξίδι στην Τύρο για να λατρεύουν τον Μελκάρτ, προσφέροντας υλικές προσφορές. 
Στην Καρχηδόνα, όπως και στην Τύρο, η θρησκεία ήταν αναπόσπαστο στοιχείο της ζωής της πόλης. Μία επιτροπή που αποτελείτο από δέκα πρεσβυτέρους, που είχαν επιλεχθεί από τις πολιτικές αρχές, ρύθμιζε τη λατρεία και έχτιζε τους ναούς. Οι φοινικικές επιγραφές αναφέρουν cohen (ιερέα) και rab cohenim (άρχοντες ιερείς). Κάθε ναός ήταν υπό την επίβλεψη του αρχιερέα ή του ιερατείου του. Για να μπει κάποιος στον ναό του Eshmun, έπρεπε να απέχει από τη σεξουαλική επαφή για τρεις ημέρες και από την κατανάλωση φασολιών και χοιρινού κρέατος. Η θρυλική ιδρύτρια της πόλης, η Elissa (ή, κατά τους Ρωμαίους, Διδώ), ήταν η χήρα του Αχαρμπά, πρώτου ιερέα της Τύρου, στην υπηρεσία της κύριας θεότητας Μελκάρ και ήταν επίσης, συνδεδεμένη με τη θεά της γονιμότητας Αστάρτη. Όχι μόνο έφερε τελετουργικά εργαλεία για τη λατρεία της Αστάρτης, αλλά και ιερείς και ιερές πόρνες (από την Κύπρο). Ο Μελκάρτ αντικαταστάθηκε από το αναδυόμενο θεό Baal Hammon, που ίσως σημαίνει «"άρχοντας των βωμών του θυμιάματος."» Αργότερα, άλλη ανερχόμενη θεότητα ήταν η θεά Tanit, θεά της γεωργίας και της γενιάς που εκδήλωσε τη βασιλική μεγαλοσύνη στην Καρχηδόνα.
Τέχνες.
Η αιγυπτιακή και η βαβυλωνιακή τέχνη επηρέασαν σημαντικά την φοινικική τέχνη· ο φοινικικός λαός όμως, είναι κατ εξοχήν εμπορικός και είχε μεγάλη παραγωγή ειδών, πράγμα επέδρασε αρνητικά στην ανάπτυξη της τέχνης. 
Έχουν βρεθεί, σε φοινικικές πόλεις, έργα που διαθέτουν περισσότερες λεπτομέρειες, αλλά αυτά έχουν σαφώς υποστεί επεξεργασία από άλλους λαούς. Ακόμη έχουν βρεθεί ξεχωριστά έργα και θεωρείται πως επιμελούνταν μία ιδιαίτερη τέχνη: τις σαρκοφάγους. Κατά τους ελληνιστικούς χρόνους, άκμασε η γλυπτική όπως και οι άλλες τέχνες. Στη Σιδώνα είχε βρεθεί ένας Ερμής, ο οποίος θεωρείται εξαιρετικό δείγμα λεπτής τέχνης, η οποία άρχισε να αναπτύσσεται τότε στην περιοχή.
Το γεγονός πως η φοινικική τέχνη επηρεάζεται από ξένους καλλιτεχνικούς πολιτισμούς, έχει αποτέλεσμα να μην διαθέτει μοναδικά χαρακτηριστικά που να την διακρίνουν από άλλους λαούς της εποχής. Επηρεάστηκε κυρίως από την Αίγυπτο, την Ελλάδα και την Ασσυρία. 
Ακμή.
Ο λαός που αποκαλούμε Φοίνικες ζούσαν στην ανατολική Μεσόγειο από την 3η χιλιετία, όμως λίγα γνωρίζουμε για το απώτερο παρελθόν του. Γύρω στο 1200 όταν στην ανατολική Μεσόγειο σημειώθηκε μεγάλη αναστάτωση από επιδρομές των Λαών της Θάλασσας, από την κάθοδο των Φρυγών στη Μικρά Ασία, την Κάθοδο των Δωριέων στην Ελλάδα και τις συνεπαγόμενες μετακινήσεις πληθυσμών, αλλά και από τη διαμάχη Χετταίων - Αιγυπτίων, οι Φοίνικες, που ήταν ουσιαστικά υποτελείς των Αιγυπτίων, πήραν ανάσα λόγω της αποδυνάμωσης των εξουσιαστών τους αλλά και των Χιττιτών. Επίσης τους αναπτέρωσε το εμπορικό ηθικό και ο διωγμός των Αχαιών από τους Δωριείς και γενικά ο τότε «μεσαίωνας» της Ελλάδας.
Η περιοχή τους ήταν μικρή και φτωχή, αλλά βρισκόταν σε εξαιρετική θέση και γι'αυτό εξάλλου ήταν πάντα δύσκολο να αποφεύγουν τους πολέμους - η χώρα τους είχε πρόσβαση στην ξυλεία των βουνών, διέθετε καλό κλίμα, είχε τον «θησαυρό» των πολύτιμων κοχυλιών για το χρώμα τους και τα υφάσματα που έβαφε αυτό, ήταν πάνω στο πέρασμα των δρόμων από το εσωτερικό της Μέσης Ανατολής, αλλά και στη θάλασσα που οδηγούσε στην Αίγυπτο, σε όλες τις πόλεις της βόρειας Αφρικής, της Μικράς Ασίας, του Πόντου, της Κύπρου, της Κρήτης, της ηπειρωτικής Ελλάδας, της Ιταλίας και μικρότερων κέντρων στη μεσογειακή Ευρώπη. Παράλληλα όμως ο τόπος δεν προσφερόταν για να θρέψει τους κατοίκους από άποψη προϊόντων και έτσι από νωρίς οι Φοίνικες επιβίωσαν με την ίδρυση αποικιών, με το εμπόριο και με τη ναυτιλία. Υπήρξαν οι μεσίτες μεταξύ των λαών της Μέσης Ανατολής και των λαών της κεντρικής και δυτικής Ευρώπης ή και του Καυκάσου με τα καραβάνια τους. Τα δάση του Λιβάνου προσέφεραν την αναγκαία ξυλεία για τη ναυπήγηση πλοίων και η αλιεία των πορφυριούχων κοχυλιών έφερε τα πλοία τους στην Κιλικία, στην Κύπρο, στη Ρόδο, στην Κρήτη και σε πολλά ευρωπαϊκά λιμάνια που ακόμα ήταν αδιαμόρφωτα και δεν είχαν σημαντικούς πληθυσμούς.
Η δυσκολία στη μεταφορά των κοχυλιών έγινε αιτία οι Φοίνικες να διαδραματίσουν τον σημαντικότερο ρόλο τους στην ιστορία του πολιτισμού, δηλαδή με τα ταξίδια τους να μεταλαμπαδεύσουν γνώσεις του ενός τόπου στον άλλο. Ο λόγος ήταν πως τα κοχύλια δεν μπορούσαν να αντέξουν σε μακρινά ταξίδια χωρίς επεξεργασία και έτσι οι Φοίνικες όπου τα έβρισκαν, ίδρυαν μικρούς σταθμούς επεξεργασίας σε διάφορα σημεία με αγκυροβόλια και με επαρκή αριθμό οικισμών ντόπιων ώστε να διασφαλίζεται το εμπόριο. Στους σταθμούς αυτούς οι τεχνίτες της πορφύρας έκαναν τις αναγκαίες επεξεργασίες επί τόπου και έβγαζαν τον χυμό των ντόπιων κοχυλιών. Τέτοιοι σταθμοί είχαν συσταθεί στην Κύπρο, στη Ρόδο, στην Κρήτη, στα Κύθηρα, στην Κρανάη της Λακωνικής, στη Σαλαμίνα κ.α. Από εκεί οι Φοίνικες έπαιρναν όσα προϊόντα τους έλειπαν, όπως μέταλλα ή βαφές που δεν είχαν εκείνοι, καθώς και αγροτικά είδη. Μεγαλύτερο ενδιαφέρον όμως έδειχναν για τα μεταλλεύματα. Περιέπλεαν τα νησιά και όπου έβρισκαν δυνατότητα για εξόρυξη μετάλλων, έφτιαχναν λιμάνια αλλά και δρόμους. Οι σταθμοί τους εξελίχθηκαν σε εμπορικά πρακτορεία και αυτά με τη σειρά τους σε μόνιμες εγκαταστάσεις και μικρές αποικίες. Χάρη στους Φοίνικες οι Έλληνες δεν πήραν μόνον την έξυπνη ιδέα του αλφαβήτου (αντί των συλλαβών και των λέξεων), αλλά εισήγαγαν και φυτά που δεν διέθεταν, όπως φοίνικες, κυπαρίσσια, συκιές, αμυγδαλιές, ροδιές κ.α.
Στις πρώτες τους εμπορικές επιχειρήσεις οι Φοίνικες είχαν αντίπαλους τους Αχαιούς, με τους οποίους ήρθαν σε ρήξη για την κατοχή της Κύπρου -νησιού με ειδικό ενδιαφέρον για πολλούς λόγους, αλλά τότε περισσότερο για τον χαλκό του. Οι Φοίνικες ίδρυσαν εκεί το Κίτιο, το Κούριο, το Μάριο, την Αμαθούντα (Λεμεσός), την Πάφο και την Ταμασσό. Οι πόλεις αυτές έμειναν φοινικικές αποικίες για περίπου 8 αιώνες.
Όταν οι Αχαιοί έχασαν την εξουσία (περί το 1200 π.Χ.) οι Φοίνικες ξεχύθηκαν σε όλο το Αιγαίο για αλιεία κοχυλιών και όχι μόνον. Τότε η Σιδώνα και η Τύρος έγιναν ουσιαστικά οι πρώτες «βιομηχανικές» πόλεις του αρχαίου κόσμου, καθώς εκατοντάδες άτομα ρίχνονταν στην επεξεργασία του εμπορικού αυτού είδους με την διεθνή κατανάλωση -όχι μόνον του χρώματος, αλλά κυρίως των εκλεκτών υφασμάτων που έβαφαν. Έκαναν διαμετακομιστικό τους κέντρο τη Θάσο και άρχισαν να αναζητούν και χρυσό στα παράλια της Μικράς Ασίας. Οι Τύριοι αποφάσισαν επίσης η Φοινίκη να αναζητήσει και άργυρο και κασσίτερο στη Σικελία και στην Ισπανία. Οι τολμηροί θαλασσοπόροι πέρασαν και τα στενά του Γιβραλτάρ για να βρουν μέταλλα, και βρήκαν όντως στη Βρετανία και στις «Κασσιτερίδες νήσους» που δεν ξέρουμε ποιες ήταν. Για το εμπόριο με τη δυτική λεκάνη της Μεσογείου έχτισαν την Καρχηδόνα και τα Γάδειρα στην Ιβηρική. Επειδή όμως δεν δημιουργούσαν πολλές αποικίες αλλά απλώς μικρούς σταθμούς, δεν μπόρεσαν να στηρίξουν την διεθνή τους παρουσία. Ηδη από τον 9ο αιώνα οι Έλληνες τους απαγορεύουν να διαπλέουν το Αιγαίο πέλαγος και σταδιακά οι Φοίνικες περιορίζονται στην Τύρο, με μοναδικό κέντρο δικό τους εκτός Φοινίκης, την Καρχηδόνα.
Οι Φοίνικες στο μεταξύ πάντως δεν είχαν περιοριστεί στη θάλασσα. Είχαν και καραβάνια στη στεριά, που λειτουργούσαν με παρόμοιο τρόπο και συνέδεαν τη χώρα τους με τον Περσικό κόλπο αλλά και με την Κασπία. Ουσιαστικά έλεγχαν όλο το διαμετακομιστικό εμπόριο. Στην ξηρά εμπορεύονταν αχάτη, λιβάνι, όνυχα, σμύρνα Αραβίας, μαργαριτάρια, αρώματα, ελεφαντοστό, έβενο, φτερά στρουθοκαμήλου, πιθήκους από την Ινδία καθώς και μπαχαρικά, μετάξι από την Κίνα, άσφαλτο, λινά και βαμβακερά υφάσματα κ.α. Επίσης εμπορεύονταν και ανθρώπους καθώς ασκούσαν δουλεμπόριο με άτομα αφρικανικής καταγωγής.
Παρακμή.
Γύρω στο 880 π.Χ. είναι γνωστό ότι βασιλιάς στην Τύρο και τη Σιδώνα (επειδή είχε υποταγεί η μία στην άλλη) ήταν ο Ιθαβάαλ ο οποίος δέχτηκε να είναι φόρου υποτελής στον Ασσουρμπανιπάλ των Ασσυρίων.
Αργότερα, για να γλυτώσει από τον φόρο, η Φοινίκη συμμάχησε εναντίον του Σεναχερίβ των Ασσυρίων με τους Ιουδαίους και τους Αιγύπτιους, πόλεμος ο οποίος, όμως, έληξε με την καταστροφή της Τύρου το 702 π.Χ. Επωφελήθηκε τότε η Σιδώνα που έως τότε ήταν υποτελής της Τύρου και πήρε εκείνη την εξουσία των δύο μεγαλουπόλεων της εποχής. Όμως η παρακμή είχε αρχίσει και όταν τριάντα χρόνια αργότερα η Τύρος καταστράφηκε για δεύτερη φορά (τώρα από τον Ναβουχοδονόσορα), εκμεταλλεύτηκαν την ήττα της οι Έλληνες και συγκεκριμένα οι Ρόδιοι και οι Μεγαρείς που κινήθηκαν για να προασπίσουν τα συμφέροντα των δικών τους αποικιών στην ευρύτερη περιοχή. Το ίδιο έκαναν και οι Αιγύπτιοι που επί της βασιλείας του Άμαση (570-526) απέσπασαν από τους Φοίνικες την Κύπρο.
Εξαιτίας αυτής της σταθερής απειλής από την Αίγυπτο, οι Φοίνικες αποφάσισαν να συμμαχήσουν με τους Πέρσες όταν ξέσπασε πόλεμος μεταξύ Καμβύση Β΄ και Αμάση Β'. Όταν ο Καμβύσης νίκησε, σκέφτηκε να υποδουλώσει και τη γειτονική Καρχηδόνα, την αμέσως επόμενη σημαντική πόλη στα παράλια της Βόρειας Αφρικής, τότε όμως οι Φοίνικες αρνήθηκαν να του παραχωρήσουν τον στόλο τους.
Περίπου 20 με 30 χρόνια αργότερα άρχισαν σοβαροί τριγμοί στη Μικρά Ασία και στις ελληνικές πόλεις της Ιωνίας. Κατά την Ιωνική επανάσταση (499-494), οι Φοίνικες βοήθησαν (ίσως πρόθυμα, ίσως και αναγκαστικά) τους Πέρσες. Ο στόλος τους εξασφάλισε την περσική νίκη στη Ναυμαχία της Λάδης και ουσιαστικά την περσική κυριαρχία στη Μικρά Ασία. Επίσης βοήθησαν σημαντικότατα τον Ξέρξη στην εκστρατεία του εναντίον της ηπειρωτικής Ελλάδας. Εντούτοις, παρά τον αξιόμαχο στόλο τους, ηττήθηκαν στον Ευρυμέδοντα ποταμό το 465 π.Χ. Η συμμετοχή τους στις πολεμικές επιχειρήσεις των Περσών δεν τους γλύτωσαν από την υποτέλεια, παρά τα σημαντικά προνόμια που διατηρούσαν. Αναζήτησαν νέο σύμμαχο στο πρόσωπο του βασιλιά της Αιγύπτου και όταν την ηγεσία της Περσίας πήρε ο Αρταξέρξης, συμμάχησαν με την Κύπρο και την Αίγυπτο. Ωστόσο, εξαιτίας αυτής της στάσης τους, οι Πέρσες φάνηκαν αμείλικτοι και λέγεται ότι 40.000 Φοίνικες προτίμησαν να καούν στην πόλη της Σιδώνας παρά να αιχμαλωτιστούν.
Μετά την περσική κατοχή, η περιοχή πέρασε στον Μέγα Αλέξανδρο και στη συνέχεια στους επιγόνους του. Μετά τους Πτολεμαίους η Φοινίκη περιήλθε στα χέρια των Ρωμαίων και ο Αντώνιος τη δώρισε στην Κλεοπάτρα, τότε βασίλισσα της Αιγύπτου. Ο Αύγουστος ενοποίησε τη Φοινίκη με τη Συρία σε μία επαρχία, αλλά ο Αδριανός τις ξαναχώρισε, εκτείνοντας μάλιστα τα όρια της Φοινίκης και πέρα από τη Δαμασκό. Αργότερα, επί Βυζαντινής Αυτοκρατορίας, αποτέλεσε τμήμα της επαρχίας Πρώτης Συρίας (Syria Prima).
Η περιοχή στη συνέχεια καταλήφθηκε από τους Άραβες και μετά από τους Τούρκους

</doc>
<doc id="54786" url="https://el.wikipedia.org/wiki?curid=54786" title="Πετρολούκας Χαλκιάς">
Πετρολούκας Χαλκιάς

Ο Πέτρος (Πετρολούκας) Χαλκιάς (27 Ιουλίου 1934 -) είναι Έλληνας μουσικός. Γεννήθηκε στο Δελβινάκι Ιωαννίνων το 1934 και ασχολήθηκε με την τέχνη του κλαρίνου.
Βιογραφία.
Ο Πετρολούκας Χαλκιάς άρχισε την ενασχόλησή του με το κλαρίνο στην ηλικία των 11 ετών, σε πείσμα της άρνησης του πατέρα του Περικλή, ο οποίος ήταν από τους καλύτερους μουσικούς, και μαθήτευσε δίπλα στον Φίλιππα Ρούντα (επονομαζόμενο «το καλύτερο κλαρίνο του Ζαγορίου») με την βοήθεια του οποίου έκανε και την πρώτη του δημόσια εμφάνιση στην ηλικία αυτή.
Ύστερα από το γεγονός αυτό πηγαίνει στην Αθήνα όπου παίζει μαζί με τον πατέρα του και κάνει και την πρώτη ραδιοφωνική του εμφάνιση.
Το 1960 μεταναστεύει στην Αμερική όπου παραμένει 20 χρόνια και διαδίδει την παραδοσιακή μουσική της Ελλάδας.
Το 1979 επιστρέφει στην Ελλάδα και εγκαθίσταται στην Αθήνα. Παίζει σε γνωστά μουσικά κέντρα, σε συναυλίες, εμφανίζεται σε ραδιοφωνικές και τηλεοπτικές εκπομπές και συμμετέχει σε ηχογραφήσεις και δίσκους με γνωστούς καλλιτέχνες.
Δισκογραφία.
Μία από τις πρόσφατες και σημαντικές συνεργασίες του είναι η σειρά δίσκων και συναυλιών με διακεκριμένους Ινδούς μουσικούς.
Τιμητικές διακρίσεις.
Στις 31 Μαΐου 2009 έγινε εργαστήριο-αφιέρωμα στον Πετρολούκα Χαλκιά από το τμήμα Μουσικής Επιστήμης και Τέχνης του Πανεπιστημίου Μακεδονίας.

</doc>
<doc id="54787" url="https://el.wikipedia.org/wiki?curid=54787" title="Πετρολούκας χαλκιάς">
Πετρολούκας χαλκιάς



</doc>
<doc id="54793" url="https://el.wikipedia.org/wiki?curid=54793" title="Εκλογικός νόμος 1907/1990">
Εκλογικός νόμος 1907/1990

Οι εκλογές της 7ης Μαρτίου 2004, που ανέδειξαν νικητή τον Κώστα Καραμανλή, διεξήχθησαν με το εκλογικό σύστημα της ενισχυμένης αναλογικής που ψήφισε η κυβέρνηση Μητσοτάκη λίγο μετά την άνοδό της στην εξουσία με το νόμο 1907/1990. Με το ίδιο σύστημα διεξήχθησαν και η αναπληρωματική εκλογή στη Β΄ εκλογική περιφέρεια Αθηνών το 1992, οι εκλογές του 1993, οι εκλογές του 1996 και οι εκλογές του 2000.
Σύμφωνα με τον νομοθέτη, στόχος αυτού του εκλογικού νόμου είναι η ανάδειξη ισχυρής και αυτοδύναμης κυβέρνησης, με τη λογική ότι το πρώτο κόμμα μπορεί να σχηματίσει αυτοδύναμη κυβέρνηση, ακόμα και αν έχει διαφορά από το δεύτερο κόμμα μικρότερη του 1%. 
Τα κύρια χαρακτηριστικά αυτού του εκλογικού συστήματος είναι τα παρακάτω: 
Η λεγόμενη «εξομάλυνση» της αντιστοιχίας ψήφων και εδρών αποτελεί μοναδική καινοτομία του εκλογικού μας συστήματος. Η ρύθμιση αυτή εξασφαλίζει στα κόμματα που εκπροσωπούνται στη Βουλή το 70% των εδρών που θα ελάμβαναν ανάλογα με τις ψήφους που έλαβαν. 
Το κόμμα που δεν έχει εκλέξει τόσους βουλευτές, όσους αναλογούν στις ψήφους του, λαμβάνει επιπλέον τόσες έδρες, όσες απαιτούνται για να φτάσει το 70%. Η συγκεκριμένη ρύθμιση εφαρμόζεται πρώτα στο μικρότερο κόμμα που εισέρχεται στη Βουλή και οι πρόσθετες έδρες αφαιρούνται από το αμέσως επόμενο. Αφού ολοκληρωθεί η διαδικασία για το μικρότερο, συνεχίζεται για το αμέσως επόμενο κόμμα. 
Στις μονοεδρικές περιφέρειες η μοναδική έδρα κερδίζεται από τον υποψήφιο που παίρνει τους περισσότερους σταυρούς από τον πρώτο σε ψήφους συνδυασμό.

</doc>
<doc id="54794" url="https://el.wikipedia.org/wiki?curid=54794" title="Δημήτρης Σαραβάκος">
Δημήτρης Σαραβάκος

Ο Δημήτρης Σαραβάκος (Αθήνα, 26 Ιουλίου 1961) είναι Έλληνας πρώην διεθνής ποδοσφαιριστής. Θεωρείται ένας από τους κορυφαίους Έλληνες ποδοσφαιριστές όλων των εποχών και ένα από τα μεγαλύτερα σύμβολα του Παναθηναϊκού. Πατέρας του ήταν ο διεθνής ποδοσφαιριστής του Πανιώνιου, Θανάσης Σαραβάκος.
Καριέρα.
Ο Δημήτρης Σαραβάκος υπήρξε ένας εκ των δημοφιλέστερων και πιο χαρισματικών ποδοσφαιριστών στην ιστορία του Ελληνικού Ποδοσφαίρου. 
Διέθετε σπάνια τεχνική κατάρτιση και ποδοσφαιρική ευφυία, με μεγάλη έμφαση σε τελικές πάσες, ανάπτυξη και οργάνωση παιχνιδιού και δεινή ικανότητα στο σκοράρισμα όπου θεωρείται και ένας εκ των πιο αποτελεσματικών παικτών σε εκτελέσεις φάουλ και πέναλτι. 
Πανιώνιος (1977-1984).
Ο Δημήτρης Σαραβάκος ξεκίνησε την επαγγελματική καριέρα από την ομάδα του Πανιώνιου όπου σε ηλικία μόλις 16 χρονών στις 26 Δεκεμβρίου 1977 αγωνίστηκε για πρώτη φορά στο πρωτάθλημα της Α΄ Εθνικής.
Τη δεύτερη χρονιά στον Πανιώνιο αγωνίστηκε 9 φορές δίπλα σε σπουδαίους αθλητές οι οποίοι κατέκτησαν το κύπελλο Ελλάδας το 1979. Την περίοδο 1981-82 ο Σαραβάκος είχε την πιο αποδοτική του χρονιά στον Πανιώνιο καθώς σημείωσε 13 γκολ σε 31 συμμετοχές στο πρωτάθλημα. Οι επιδόσεις του τον έκαναν διεθνή με την εθνική Ελλάδος. Την επόμενη (1983-84) σημείωσε 10 γκολ σε 28 συμμετοχές στην τελευταία του χρονιά με τον Πανιώνιο. 
Από πολύ νεαρή ηλικία ξεδίπλωσε το σπάνιο ποδοσφαιρικό του ταλέντο ομορφαίνοντας το σκληρό αμυντικογενές ελληνικό ποδόσφαιρο.
Στις 19 Μαΐου 1984 ο Πανιώνιος έδωσε αγώνα μπαράζ για την παραμονή του στην Α΄ Εθνική με αντίπαλο τον ΠΑΣ Γιάννινα. Ο αγώνας κρίθηκε στην παράταση με τον Σαραβάκο να σκοράρει στο 104' και να δίνει το προβάδισμα στον Πανιώνιο που επικράτησε με 2-0. Συνολικά στον Πανιώνιο αγωνίστηκε επτά χρόνια καταγράφοντας 132 συμμετοχές και 35 τέρματα στο πρωτάθλημα.
Παναθηναϊκός (1984-1994).
Στις 22 Ιουνίου 1984 ο Παναθηναϊκός τον απέκτησε δαπανώντας 60.000.000 δραχμές, καθώς την προηγούμενη χρονιά (1983-84) αναδείχθηκε πρωταθλητής Ελλάδας και επιχείρησε να ενισχυθεί περαιτέρω έτσι ώστε να αναζητήσει μια ευρωπαϊκή διάκριση. Πέραν του Σαραβάκου απέκτησε και τον Βέλιμιρ Ζάετς και η προσθήκη του τελευταίου σε συνδυασμό με την παρουσία του Χουάν Ραμόν Ρότσα κατέστησαν τον κεντρικό άξονα της ομάδας ιδιαίτερα δημιουργικό με συνέπεια να αξιοποιηθούν πλήρως οι επιθετικές αρετές του Δημήτρη Σαραβάκου.
Κατά την πρώτη του χρονιά στον Παναθηναϊκό αναδείχθηκε 2ος σκόρερ στο πρωτάθλημα Ελλάδας. Σημείωσε το πρώτο του γκολ με τη φανέλα του Παναθηναϊκού στις 23 Σεπτεμβρίου 1984 απέναντι στον ΟΦΗ. Στις 25 Νοεμβρίου 1984 σκόραρε για πρώτη φορά εναντίον της ΑΕΚ στη νίκη με 3-2 και στις 20 Φεβρουαρίου 1985 σκόραρε το πρώτο γκολ του απέναντι στον Ολυμπιακό δίνοντας παράλληλα τη νίκη στον αγώνα για το κύπελλο Ελλάδας. Στο κύπελλο Πρωταθλητριών η παρουσία του υπήρξε καθοριστική για τη συμμετοχή του Παναθηναϊκού στον ημιτελικό του θεσμού. Ο Παναθηναϊκός έχοντας προκριθεί απέναντι στη Φέγενορντ αντιμετώπισε τη Λίνφιλντ και στον επαναληπτικό αγώνα βρέθηκε να χάνει στην Ιρλανδία με σκορ 3-0. Με το γκολ του Σαραβάκου ξεκίνησε την αντεπίθεση που οδήγησε στην ισοφάριση και την πρόκριση. Στον επόμενο γύρο ο Σαραβάκος δημιουργώντας μια εξαιρετική επιθετική δυάδα με τον Θανάση Δημόπουλο σκόραρε εναντίον της Γκέτεμποργκ στο Ούλεβι δίνοντας τη νίκη στον Παναθηναϊκό. Στον επαναληπτικό αγώνα η Γκέτεμποργκ είχε αποκτήσει σκορ πρόκρισης όμως στο 78' ο Σαραβάκος ισοφάρισε σε 2-2 οδηγώντας την ομάδα του στον ημιτελικό της διοργάνωσης.
Την επόμενη περίοδο 1985-86 ο Σαραβάκος αναδείχθηκε δεύτερος σκόρερ στο πρωτάθλημα και κατέκτησε το νταμπλ στην Ελλάδα. Στο κύπελλο Ελλάδας σημείωσε στον ημιτελικό απέναντι στην ΑΕΚ το γκολ που έδωσε σκορ πρόκρισης και στον τελικό σημείωσε 2 γκολ στο επιβλητικό 4-0 επί του Ολυμπιακού που αποτελεί και τη μεγαλύτερη σε έκταση νίκη σε τελικό αιωνίων αντιπάλων. Στο κύπελλο ΟΥΕΦΑ τα δύο γκολ που σημείωσε απέναντι στην Τορίνο εκτός κι εντός έδρας δεν στάθηκαν αρκετά για την πρόκριση στον επόμενο γύρο.
Την περίοδο 1986-87 ο Σαραβάκος αναδείχθηκε ξανά δεύτερος σκόρερ στο πρωτάθλημα. Στις 3 Μαΐου 1987 σημείωσε το πιο γρήγορο του γκολ σε ντέρμπι, στο πρώτο λεπτό του αγώνα με την ΑΕΚ που έληξε 0-3. Για το κύπελλο Πρωταθλητριών ο Παναθηναϊκός βρέθηκε κοντά σε μια μεγάλη ανατροπή, όταν απέναντι στον Ερυθρό Αστέρα, με γκολ του Σαραβάκου και του Χρήστου Δημόπουλου, βρέθηκε να κερδίζει στον επαναληπτικό αγώνα με 2-0, απέχοντας ένα γκολ από την ισοφάριση του πρώτου αγώνα.
Η περίοδος 1987-88 σημαδεύτηκε από τις αξιόλογες εμφανίσεις του Δημήτρη Σαραβάκου στους αγώνες απέναντι σε ισχυρούς αντιπάλους. Στις 8 Νοεμβρίου 1987 ο Παναθηναϊκός σημείωσε 4 γκολ σε βάρος του Ολυμπιακού επικρατώντας με 1-4 με σκόρερ και τον Δημήτρη Σαραβάκο. Για το κύπελλο ΟΥΕΦΑ σκοράροντας απέναντι στην Οσέρ του Ερίκ Καντονά εξασφάλισε την πρόκριση του Παναθηναϊκού στον επαναληπτικό αγώνα της Γαλλίας. Στον επόμενο γύρο ο Σαραβάκος έδωσε 2 από τους πιο αξιομνημόνευτους αγώνες της καριέρας του απέναντι στη Γιουβέντους. Στις 21 Οκτωβρίου 1987 με άριστο σουτ εκτός της μεγάλης περιοχής σημείωσε γκολ και έδωσε τη νίκη στον Παναθηναϊκό με 1-0. Στις 4 Νοεμβρίου 1987 άνοιξε και πάλι το σκορ απέναντι στη Γιουβέντους μετά από πάσα του Χρήστου Δημόπουλου ο οποίος επίσης σκόραρε, δίνοντας την πρόκριση στην ομάδα του. Στον επόμενο γύρο ο Παναθηναϊκός βρέθηκε να χάνει με 5-0 από τη Χόνβεντ στην Ουγγαρία. Ο Σαραβάκος δεν εγκατέλειψε την προσπάθεια και μείωσε με 2 γκολ του σε 5-2 με συνέπεια στον επαναληπτικό αγώνα ο Παναθηναϊκός να νικήσει με 5-1 και να προκριθεί. Στον προημιτελικό του ΟΥΕΦΑ το γκολ του απέναντι στην Κλαμπ Μπριζ δεν στάθηκε αρκετό για να προκριθεί ο Παναθηναϊκός. Για το κύπελλο Ελλάδας ο Σαραβάκος σημείωσε 3 γκολ απέναντι στην πρωταθλήτρια Λάρισα και έδωσε την πρόκριση στον Παναθηναϊκό στον τελικό της διοργάνωσης, όπου απέναντι στον Ολυμπιακό το δίδυμο Σαραβάκου - Χρήστου Δημόπουλου υπήρξε και πάλι επιτυχημένο καθώς με 2 γκολ τους ο Παναθηναϊκός διεκδίκησε τον τίτλο στα πέναλτι, όπου επιβλήθηκε με 4-3.
Πριν ξεκινήσει η επόμενη περίοδος 1988-89, τον Ιούνιο του 1988 ο τότε πρόεδρος του Ολυμπιακού, Γιώργος Κοσκωτάς, προσέφερε στον Σαραβάκο το "εξωπραγματικό" ποσό για τα ελληνικά δεδομένα των 600.000.000 δραχμών όμως δεν κατάφερε να ντύσει τον αθλητή στα ερυθρόλευκα. Στο τέλος της περιόδου ο Δημήτρης Σαραβάκος αναδείχθηκε κυπελλούχος Ελλάδας με τον Παναθηναϊκό σημειώνοντας γκολ και στον τελικό επί του Πανιωνίου.
Την περίοδο 1989-90 ο Παναθηναϊκός προχώρησε στην απόκτηση του Κριστόφ Βαζέχα ο οποίος έδεσε άψογα με τον Σαραβάκο και οι δυο τους οδήγησαν τον σύλλογο στην κατάκτηση του πρωταθλήματος. Στις 25 Φεβρουαρίου 1990 ο Σαραβάκος αγωνίστηκε για 3η φορά στην καριέρα του σε αγώνα που ο Παναθηναϊκός σημείωσε 4 γκολ επί του Ολυμπιακού, όταν επικράτησε με 3-4 μέσα στο στάδιο Καραϊσκάκη με τον ίδιο αρχηγό. Στον ημιτελικό του κυπέλλου Ελλάδας ο Σαραβάκος σημείωσε χατ τρικ απέναντι στον Ολυμπιακό όμως το τελικό σκορ 3-3 δεν ήταν αρκετό να ανατρέψει το 2-1 του πρώτου αγώνα. Στο κύπελλο Κυπελλούχων ο Σαραβάκος σημείωσε ένα γκολ στη νίκη του Παναθηναϊκού με 3-2 επί της Σουόνσι όμως στον επαναληπτικό χρειάστηκε να σκοράρει δύο φορές για να ισοφαρίσει σε 3-3 και να δώσει την πρόκριση στην ομάδα του.
Την περίοδο 1990-91 ο Σαραβάκος με τον Βαζέχα συνέθεσαν την κορυφαία επιθετική δυάδα του πρωταθλήματος καθώς ο Σαραβάκος αναδείχθηκε πρώτος σκόρερ του Ελληνικού πρωταθλήματος με 23 γκολ και ο Βαζέχα δεύτερος με 18 γκολ. Ο Παναθηναϊκός κατέκτησε ένα ακόμη νταμπλ τερματίζοντας πρώτος με 8 βαθμούς διαφορά στο πρωτάθλημα ενώ στέφθηκε και κυπελλούχος Ελλάδας με 10 γκολ του Δημήτρη Σαραβάκου.
Η επόμενη περίοδος 1991-92 ήταν η πιο παραγωγική σε γκολ στο πρωτάθλημα για τον Δημήτρη Σαραβάκο ο οποίος σημείωσε 24 γκολ και αναδείχθηκε 2ος σκόρερ. Στις 26 Ιανουαρίου 1992 ο Παναθηναϊκός με τους Σαραβάκο και Βαζέχα να σημειώνουν γκολ, επικράτησε με 3-0 επί του Ολυμπιακού. Στις 9 Φεβρουαρίου 1992 με 2 γκολ του Σαραβάκου μέσα σε 2 λεπτά ο Παναθηναϊκός επιβλήθηκε με 2-0 επί της ΑΕΚ η οποία στέφθηκε πρωταθλήτρια. Στο κύπελλο Ελλάδας στον προημιτελικό το γκολ του Σαραβάκου έδινε σκορ πρόκρισης στον Παναθηναϊκό επί του Ολυμπιακού έως το 90ο λεπτό, οπότε ο Προτάσοφ ισοφάρισε σε 1-1 και έδωσε την πρόκριση στους ερυθρόλευκους με τον κανονισμό του εκτός έδρας γκολ, καθώς ο πρώτος αγώνας είχε λήξει 0-0. Στην Ευρώπη ο Σαραβάκος οδήγησε τον Παναθηναϊκό στους ομίλους της πρώτης διοργάνωσης του Τσάμπιονς Λιγκ. Στους προκριματικούς αγώνες ενάντια στην Γκέτεμποργκ σημείωσε 3 από τα 4 γκολ του Παναθηναϊκού. Ο πρώτος αγώνας έληξε υπέρ του Παναθηναϊκού με 2-0 με τον Σαραβάκο να ανοίγει το σκορ. Στη ρεβάνς όμως η Γκέτεμποργκ βρέθηκε να προηγείται με 2-0 ισοφαρίζοντας το αποτέλεσμα του πρώτου αγώνα όμως με 2 γκολ ο Σαραβάκος ισοφάρισε σε 2-2 και οδήγησε τον Παναθηναϊκό στις 8 καλύτερες ομάδες της Ευρώπης. Σημαντική στιγμή υπήρξε για τον Δημήτρη Σαραβάκο η συμμετοχή του στη Μικτή Κόσμου μαζί με τον Αποστολάκη το 1992 σε αγώνα της για διαμαρτυρία λόγω της εισβολής στο Κουβέιτ.
Την περίοδο 1992-93 ο Σαραβάκος αναδείχθηκε κυπελλούχος Ελλάδας με τον Παναθηναϊκό ενώ συμμετείχε στους ευρωπαϊκούς αγώνες στους οποίος ο Παναθηναϊκός σημείωσε ρεκόρ τερμάτων τόσο σε έναν αγώνα όσο και στο σύνολο της διπλής αναμέτρησης με την Ελεκτροπούτερε με 10 γκολ στις 2 νίκες του 0-6 και 4-0, με τον ίδιο να σημειώνει το ένα από αυτά. Στις 18 Αυγούστου του 1993 με δικό του γκολ δίνει τη νίκη απέναντι στην ΑΕΚ και το Σούπερ Καπ στον Παναθηναϊκό.
Την περίοδο 1993-94 ο Σαραβάκος σημείωσε 15 γκολ σε 25 συμμετοχές και ήταν δεύτερος σκόρερ του Παναθηναϊκού πίσω από τον Βαζέχα που με 24 γκολ αναδείχθηκε πρώτος σκόρερ στο πρωτάθλημα, ενώ κατέκτησε για 6η φορά στην καριέρα του με τον Παναθηναϊκό το κύπελλο Ελλάδας. Στις 2 Νοεμβρίου 1993 ο Σαραβάκος αγωνίστηκε για τελευταία φορά στην καριέρα του με τον Παναθηναϊκό σε αγώνα ευρωπαϊκής διοργάνωσης στην εκτός έδρας νίκη απέναντι στην Μπάγερ Λεβερκούζεν με 1-2, ανοίγοντας το σκορ στο 6ο λεπτό.
Τα 10 χρόνια παρουσίας του στον Παναθηναϊκό έμειναν στη μνήμη γενιών φιλάθλων και μέχρι σήμερα ο Σαραβάκος παραμένει ως ένα από τα μεγαλύτερα σύμβολα στην ιστορία του Συλλόγου.
ΑΕΚ (1994-1996).
Το συμβόλαιό του δεν ανανεώθηκε και το καλοκαίρι του 1994 ο Σαραβάκος αποχώρησε από τον Παναθηναϊκό, σε ηλικία 33 ετών, με προορισμό την ΑΕΚ. Στις 10 Αυγούστου 1994 αγωνίστηκε στον πρώτο του επίσημο αγώνα με την ΑΕΚ, ο οποίος υπήρξε ένας από τους πιο αξιομνημόνευτους με τη φανέλα της. Η ΑΕΚ αγωνίστηκε απέναντι στους Ρέιντζερς Γλασκώβης διεκδικώντας την πρόκριση στους ομίλους του Τσάμπιονς Λιγκ για πρώτη φορά στην ιστορία της. Ο Δημήτρης Σαραβάκος με 2 γκολ στον πρώτο αγώνα έδωσε τη νίκη με 2-0 και ουσιαστικά την πρόκριση στην ΑΕΚ που επικράτησε και στον επαναληπτικό. Η παρουσία του στο ελληνικό πρωτάθλημα ήταν εξίσου ικανοποιητική καθώς αναδείχθηκε δεύτερος σκόρερ της διοργάνωσης με 21 γκολ. Την 1 Απριλίου 1995 σκόραρε για τελευταία φορά στην καριέρα του σε ντέρμπι όταν άνοιξε το σκορ στην αναμέτρηση με τον Ολυμπιακό.
Την επόμενη περίοδο 1995-96 αγωνίστηκε με την ΑΕΚ 17 φορές και σημείωσε 2 γκολ. Αναδείχθηκε επίσης κυπελλούχος Ελλάδας για 8η φορά στην καριέρα του. Στο τέλος της χρονιάς η ΑΕΚ σεβόμενη την προσφορά του τον αποδέσμευσε λύνοντας το συμβόλαιό του κοινή συναινέσει.
Παναθηναϊκός (1997-1998).
Την περίοδο 1997-98 μετά από ένα έτος απουσίας από τους αγωνιστικούς χώρους επέστρεψε στον Παναθηναϊκό για να κλείσει την καριέρα του φορώντας τη φανέλα του. Αγωνίστηκε σε 2 αγώνες του ελληνικού πρωταθλήματος.
Στις εθνικές ομάδες.
Ο Δημήτρης Σαραβάκος υπήρξε βασικότατο στέλεχος της εθνικής Ελλάδας, με την οποία αγωνίστηκε το διάστημα 1982-1994. Είναι τέταρτος σκόρερ στην ιστορία της εθνικής με 22 γκολ σε 78 συμμετοχές. Συμμετείχε στην ομάδα που διεκδίκησε την πρόκριση για το Euro 1988 και συνέβαλε στη μεγάλη επιτυχία της πρόκρισης στο Παγκόσμιο Κύπελλο της Αμερικής το 1994.
Αγωνίστηκε επίσης με τη μεσογειακή ομάδα στους Μεσογειακούς Αγώνες 1983 στην Καζαμπλάνκα του Μαρόκου, όπου στις 11/9/83 σκόραρε το δεύτερο γκολ της ομάδας στη νίκη με 2-1 επί της Λιβύης. Το 1983 συμμετείχε σε 4 αγώνες με την ολυμπιακή εθνική ομάδα.
Ο Σαραβάκος στα ντέρμπι αιωνίων αντιπάλων.
Ο Σαραβάκος είναι ο κορυφαίος σκόρερ στις αναμετρήσεις που έχουν διεξαχθεί ανάμεσα σε Παναθηναϊκό και Ολυμπιακό. Έχει σημειώσει 16 γκολ, γεγονός που φανερώνει τις αξιόλογες επιδόσεις του σε κρίσιμους αγώνες όπου είχε τη δυνατότητα να αναδείξει τον ηγετικό χαρακτήρα του παιχνιδιού του.
Τα γκολ του Σαραβάκου στις αναμετρήσεις Παναθηναϊκού - Ολυμπιακού:
Ο Σαραβάκος στα ντέρμπι ΑΕΚ-Παναθηναϊκού.
Ο Σαραβάκος έκρινε με τα γκολ του την έκβαση αρκετών ντέρμπι απέναντι στην ΑΕΚ. Σημείωσε 9 γκολ στην καριέρα του. Με εξαίρεση μια ισοπαλία, όταν ο Σαραβάκος σκόραρε απέναντι στην ΑΕΚ ο Παναθηναϊκός κέρδιζε και τον αγώνα.
Τα γκολ του Σαραβάκου στην Ευρώπη.
Αξιόλογη είναι και η επιθετική συγκομιδή του Σαραβάκου σε γκολ στους ευρωπαϊκούς αγώνες. Έχει σημειώσει 25 τέρματα εκ των οποίων τα 23 σκόραρε ως παίκτης του Παναθηναϊκού και τα 2 τελευταία του ως αθλητής της ΑΕΚ.
Μετέπειτα σταδιοδρομία.
Μετά την αποχώρησή του από τα γήπεδα ασχολήθηκε με το ποδόσφαιρο 5Χ5 στην άμμο παράλληλα με επιχειρηματικές δραστηριότητες, ενώ αρθρογραφούσε σε αθλητικές εφημερίδες. 
Το 2013 επέστρεψε στον Παναθηναϊκό ως Συντονιστής Ποδοσφαίρου.

</doc>
<doc id="54795" url="https://el.wikipedia.org/wiki?curid=54795" title="Αεροδρόμιο Ataturk">
Αεροδρόμιο Ataturk



</doc>
<doc id="54796" url="https://el.wikipedia.org/wiki?curid=54796" title="Γιεσίλκιοϊ">
Γιεσίλκιοϊ

Το Γιεσίλκιοϊ (τουρκικά: "Yeşilköy"), έως το 1926 γνωστό ως Άγιος Στέφανος (τουρκικά: "Ayastefanos") είναι τοποθεσία στα ΝΔ της Κωνσταντινούπολης.
Παλαιότερα ήταν παραθαλάσσιος οικισμός και θέρετρο, ιδίως για τους Έλληνες της Πόλης. Σήμερα, με τη ραγδαία αύξηση του πληθυσμού έχει ενωθεί με το ευρύτερο πολεοδομικό συγκρότημα της Πόλης και αποτελεί προάστιό της. Εκεί βρίσκεται και το πρώην Διεθνές Αεροδρόμιο Ατατούρκ της Κωνσταντινούπολης.
Ιστορία.
Κατά το θρύλο, το χωριό πήρε το όνομά του όταν πλοίο που μετέφερε τα οστά του πρωτομάρτυρα Αγίου Στεφάνου από την Κωνσταντινούπολη στη Ρώμη έπεσε σε καταιγίδα και σταμάτησε εκεί. Τα οστά μεταφέρθηκαν σε εκκλησία, που πήρε το όνομά του, και από αυτήν ολόκληρο το χωριό.
Στην παραλία του Αγίου Στεφάνου αποβιβάστηκαν το 1203 οι Σταυροφόροι της Δ΄ Σταυροφορίας, οι οποίοι την επόμενη χρονιά κατέλαβαν την Πόλη. Εκεί υπογράφτηκε και η Συνθήκη του 1878 μεταξύ Ρωσίας και Οθωμανικής Αυτοκρατορίας, γνωστή ως Συνθήκη του Αγίου Στεφάνου.
Στα τέλη του 19ου και στις αρχές του 20ού αιώνα, ο Άγιος Στέφανος είχε εξελιχθεί σε σπουδαίο θέρετρο και τόπος κυνηγιού για τις ανώτερες κοινωνικές τάξεις της Πόλης. Τα περισσότερα σπίτια του χωριού ανήκαν σε Έλληνες και Αρμένιους. Ελληνικές και Αρμένικες εκκλησίες υπάρχουν μέχρι και σήμερα.
Το 1926 ψηφίστηκε Νόμος που υποχρέωνε την αλλαγή των μη τουρκικών τοπωνυμίων. Στα πλαίσια του νόμου αυτού, ο Άγιος Στέφανος μετονομάστηκε σε "Yeşilköy" («πράσινο χωριό» στα τουρκικά), μετά από πρόταση του συγγραφέα Halit Ziya Uşakligil, ο οποίος ζούσε εκεί.

</doc>
<doc id="54797" url="https://el.wikipedia.org/wiki?curid=54797" title="Yeşilköy">
Yeşilköy



</doc>
<doc id="54798" url="https://el.wikipedia.org/wiki?curid=54798" title="Πάολο Σόουζα">
Πάολο Σόουζα

Ο Πάολο Σόουζα ("Paulo Manuel Carvalho Sousa", 30 Αυγούστου 1970) είναι Πορτογάλος ποδοσφαιριστής. Στο ζενίθ της καριέρας του ήταν ένας από τους καλύτερους αμυντικούς μέσους στον κόσμο και παρά τους τραυματισμούς που του στέρησαν πολλές ευκαιρίες πρόλαβε να καταξιωθεί στην ποδοσφαιρική ιστορία. Εκτός όμως από θαυμάσιος ποδοσφαιριστής ήταν και εξαιρετικός χαρακτήρας μέσα και έξω από τα γήπεδα.
Εθνική Πορτογαλίας.
Στα 19 του χρόνια ήταν ήδη παγκόσμιος πρωταθλητής νέων με την αλησμόνητη ομάδα της Πορτογαλίας με το Φίγκο και το Ρούι Κόστα. 
Με την εθνική της Πορτογαλίας έπαιξε και στα Ευρωπαϊκά Πρωταθλήματα του 1996 (έφτασε στα προημιτελικά) και του 2000 (αποκλείστηκε στα ημιτελικά) καθώς και στο Παγκόσμιο Κύπελλο του 2002 (ήταν στην αποστολή).
Καριέρα.
Σε επίπεδο συλλόγων έπαιξε σε μερικές από τις μεγαλύτερες ομάδες της Ευρώπης και το 1996 κατέκτησε το Τσάμπιονς Λιγκ με τη Γιουβέντους, όμως η Γιουβέντους δεν τον κράτησε στην ομάδα της και στον επόμενο τελικό του Τσάμπιονς Λιγκ τον βρήκε αντίπαλό της ως παίκτη της Ντόρτμουντ.
Σε εκείνο τον αγώνα ο Πάολο Σόουζα έπαιξε εκπληκτικά, σκόραρε, πήρε την προσωπική του ρεβάνς και έγινε ο πρώτος παίκτης που κατακτούσε το Τσάμπιονς Λιγκ με δύο διαφορετικές ομάδες.
Η Γιουβέντους αποδείχθηκε κόκκινο πανί για τον Σόουζα και τη σεζόν 2000/2001, με ένα τρομερό γκολ εναντίον της, έδωσε την ώθηση στον Παναθηναϊκό να την αποκλείσει από τον όμιλο του Τσάμπιονς Λιγκ.
Και την επόμενη χρονιά 2001/2002 η συμβολή του Σόουζα (κυρίως στα παιχνίδια στη Λεωφόρο με την Άρσεναλ και τη ΦΚ Σάλκε 04) ήταν καθοριστική για την πρόκριση στον επόμενο γύρο του Τσάμπιονς Λιγκ. Αγωνίστηκε συνολικά σε 12 ευρωπαϊκούς αγώνες με τον Παναθηναϊκό στους οποίους ο ΠΑΟ σημείωσε 6 νίκες, 3 ισοπαλίες και 3 ήττες απέναντι στις κορυφαίες ομάδες της Ευρώπης, με τον ίδιο να έχει σημαντική συνεισφορά στα επιτυχημένα αυτά αποτελέσματα.
Οι σοβαροί τραυματισμοί τα τελευταία χρόνια της καριέρας του, είχαν περιορίσει το χρόνο συμμετοχής και τις δυνάμεις του, ανάγκασαν τον Πάολο Σόουζα στο τέλος του 2002 να αποχωρήσει από τα γήπεδα μόλις 32 χρονών.
Προπονητής.
Το 2008 διορίστηκε βοηθός προπονητή στην Εθνική Πορτογαλίας, αλλά στη συνέχεια της ίδιας χρονιάς κλήθηκε να γίνει προπονητής της Κουίνς Παρκ Ρέιντζερς (Queens Park Rangers). Εκεί έμεινε έως το τέλος της ίδιας σεζόν (2008-2009). 
Το 2009 ανέλαβε προπονητής της ουαλικής Σουόνσι, που αγωνιζόταν στο αγγλικό πρωτάθλημα της Τσάμπιονσιπ, και με την οποία τερμάτισε στην 7η θέση. Το καλοκαίρι του 2010 ανέλαβε προπονητής της Λέστερ Σίτι, η οποία τότε, αγωνίζόταν και αυτή στην ίδια κατηγορία.

</doc>
<doc id="54804" url="https://el.wikipedia.org/wiki?curid=54804" title="PC Master">
PC Master

Το PC Master ήταν Ελληνικό περιοδικό με θέμα τους προσωπικούς υπολογιστές και τα βιντεοπαιχνίδια για αυτούς. Εκδιδόταν από την Compupress Α.Ε. από το 1989 έως το 2015.
Η θεματολογία του περιστρεφόταν γύρω από την ψηφιακή τεχνολογία, τις παρουσιάσεις παιχνιδιών, την συμβουλευτική για χρήστες με έμφαση στα βιντεοπαιχνίδια, τα γκάτζετ και άλλα.
Μια ειδική έκδοση του περιοδικού, το PC Master GOLD, κυκλοφορούσε ανά δύο μήνες. Οι δύο εκδόσεις συνοδεύονται από DVD με βιντεοπαιχνίδια, τόσο παλαιότερα, αλλά και σύγχρονα, με ηλικία ενός ή δύο ετών. Η ειδική έκδοση έδινε έμφαση στα παιχνίδια περιπέτειας και στα παιχνίδια ρόλων. Το περιοδικό επίσης κατά καιρούς διοργάνωσε ετήσιους διαγωνισμούς ηλεκτρονικών παιχνιδιών, με την ονομασία «Grand Prix». Τέτοιοι διαγωνισμοί έγιναν τα έτη 2001, 2002 και 2003.
Στις αρχές Νοεμβρίου 2009 έγινε ανανέωση της ιστοσελίδας του περιοδικού, η οποία μετρούσε δύο δεκαετίες ζωής.
Από τον Αύγουστο του 2014 (τεύχος 297) και μετά από την ψηφοφορία των αναγνωστών το περιοδικό άλλαξε μορφή. Ονομάστηκε Pc Master Reloaded και υπήρξε πτώση της τιμής του εντύπου από τα 6.80 € στα 4.50 € κάτι που σήμαινε και μείωση των σελιδών σε 98 (άρα και μείωση της ύλης), αφαίρεση του δωρεάν CD (για πρώτη φορά το περιοδικό δεν συνοδευόταν από δισκέτα ή CD κάτι που το έκανε από το πρώτο τεύχος). Όμως και πάλι τα προβλήματα που είχαν ξεκινήσει από το 2013 ήταν πολλά κυρίως η καθυστέρηση στην κυκλοφορία του, κάτι που για να αντιμετωπιστεί πολλές φορές το περιοδικό κυκλοφόρησε σε διμηνιαία έκδοση κάτι που σημαίνε και λιγότερα τεύχη τον χρόνο.
Το τελευταίο τεύχος του PC Master το 303 κυκλοφόρησε τον Απρίλιο του 2015 και από τότε σταμάτησε η κυκλοφορία του.

</doc>
<doc id="54805" url="https://el.wikipedia.org/wiki?curid=54805" title="Τρινιδάδ (αποσαφήνιση)">
Τρινιδάδ (αποσαφήνιση)

Η ονομασία Τρινιδάδ ή Τρινιντάντ, από την ισπανική λέξη trinidad που σημαίνει "Αγία Τριάδα", μπορεί να αναφέρεται, μεταξύ άλλων, σε ένα από τα ακόλουθα:

</doc>
<doc id="54806" url="https://el.wikipedia.org/wiki?curid=54806" title="Τρινιντάντ (αποσαφήνιση)">
Τρινιντάντ (αποσαφήνιση)



</doc>
<doc id="54807" url="https://el.wikipedia.org/wiki?curid=54807" title="Τρινιδάδ">
Τρινιδάδ



</doc>
<doc id="54808" url="https://el.wikipedia.org/wiki?curid=54808" title="Τρινιντάντ">
Τρινιντάντ



</doc>
<doc id="54809" url="https://el.wikipedia.org/wiki?curid=54809" title="Βασιλευόμενη Κοινοβουλευτική Δημοκρατία">
Βασιλευόμενη Κοινοβουλευτική Δημοκρατία

 
Η Βασιλευόμενη Κοινοβουλευτική Δημοκρατία είναι μια μορφή αντιπροσωπευτικής Κοινοβουλευτικής Δημοκρατίας που αποτελεί τη σύγχρονη εξέλιξη της Απόλυτης Μοναρχίας.
Βασιλευόμενη Δημοκρατία.
Στο πολίτευμα αυτό οι εξουσίες ασκούνται γενικά από το κοινοβούλιο και την κυβέρνηση, η οποία και φέρει την απόλυτη ευθύνη όλων των πράξεών της και εφόσον απολαύει της εμπιστοσύνης του Κοινοβουλίου. Στον Βασιλιά ανήκουν μόνο αντιπροσωπευτικές αρμοδιότητες και κυρίως οι επικυρώσεις νόμων και διαταγμάτων. Η θέση του συνήθως είναι κληρονομική. 
Το πολίτευμα ιστορικά αποτελεί εξέλιξη της Απόλυτης Μοναρχίας. Οι μονάρχες μέσα στο πέρασμα των αιώνων, είτε ειρηνικά, είτε λόγω επαναστάσεων, παραχώρησαν σταδιακά τις εξουσίες τους στους αντιπροσώπους των υπηκόων τους. Έτσι τα Κοινοβούλια ως έκφραση της λαϊκής βούλησης έγιναν ο μοναδικός πόλος εξουσίας εγκαθιδρύοντας τη Κοινοβουλευτική Δημοκρατία (ο λαός κυβερνά δια των αντιπροσώπων του).
Συνταγματική Μοναρχία.
Η Συνταγματική Μοναρχία είναι το πολίτευμα όπου ο ρόλος του μονάρχη δεν είναι συμβολικός, καθώς διαθέτει αρκετές και σημαντικές πολιτικές αρμοδιότητες αν και οι εξουσίες του περιορίζονται σε έναν βαθμό. Η Ελλάδα είχε συνταγματική μοναρχία την περίοδο 1844 έως το 1862 όπου αντικαταστάθηκε από το πολίτευμα της Βασιλευόμενης Δημοκρατίας. Στις μέρες μας υπάρχουν λίγες συνταγματικές μοναρχίες (π.χ. Ιορδανία, Μαρόκο, Κουβέϊτ, Μπαχρέϊν κ.α.) στις οποίες υπάρχει εκλεγμένο κοινοβούλιο, κυβέρνηση και πρωθυπουργός, αλλά ο βασιλιάς έχει ενεργό ρόλο στην πολιτική ζωή και διαθέτει εκτελεστικές αρμοδιότητες σε ορισμένα θέματα π.χ. δυνατότητα διάλυσης του κοινοβουλίου, επιλογή πρωθυπουργού ή και υπουργών, αρνησικυρία στα νομοσχέδια, καθώς και σε ορισμένες περιπτώσεις προώθηση νομοσχεδίων στη Βουλή. Στο Νεπάλ η Συνταγματική Κοινοβουλευτική Μοναρχία καταργήθηκε τον Μάιο του 2008. Στην Ευρώπη Συνταγματική Κοινοβουλευτική Μοναρχία είναι το Μονακό και εν' μέρει το Λιχτενστάϊν. 
Βασιλευόμενες Κοινοβουλευτικές Δημοκρατίες.
Ανδόρα

</doc>
<doc id="54810" url="https://el.wikipedia.org/wiki?curid=54810" title="IBM">
IBM

Η IBM (International Business Machines Corporation) είναι πολυμετοχική εταιρεία, εισηγμένη στο Χρηματιστήριο της Νέας Υόρκης. Η IBM ιδρύθηκε στην πολιτεία της Νέας Υόρκης το 1911. Αρχικά, η εταιρεία ονομαζόταν Computing-Tabulating-Recording Company (CTR), αλλά το 1924 μετονομάσθηκε σε IBM. Τα προϊόντα της περιελάμβαναν από ζυγαριές και συσκευές χρονομέτρησης για βιομηχανική χρήση μέχρι υπολογιστικές μηχανές και διάτρητες κάρτες. Σήμερα είναι μια πολυεθνική εταιρεία τεχνολογίας υπολογιστών με κεντρικά γραφεία στο Armonk στην πολιτεία της Νέας Υόρκης. 
Η επιχείρηση είναι μια από τις λίγες επιχειρήσεις τεχνολογίας πληροφοριών με μια συνεχή ιστορία που χρονολογείται από το 19ο αιώνα (ιδρύθηκε το 1888). Κατασκευάζει και πωλεί υπολογιστές, το λογισμικό των υπηρεσίων υποδομής και τις συμβουλευτικές υπηρεσίες για κεντρικούς υπολογιστές. Έχει σχεδόν 330.000 υπαλλήλους παγκοσμίως και θεωρείται η μεγαλύτερη επιχείρηση τεχνολογίας πληροφοριών στον κόσμο.
Η ιστορία της IBM.
Η αρχή.
Οι ρίζες της IBM βρίσκονται στο τέλος του 19ου αιώνα. Το 1911, μετά τη συγχώνευση αρκετών μικρών τεχνικών εταιρειών, ιδρύθηκε η Computing-Tabulating-Recording Company (C-T-R). Η C-T-R συνέχισε να διατηρεί ηγετική θέση στον τομέα της έρευνας και της εφαρμοσμένης μηχανικής, ώσπου το 1924 μετονομάσθηκε σε International Business Machines Corporation. Ο Thomas Watson ανέλαβε τη θέση του γενικού διευθυντή της C-T-R στις 4 Μαΐου 1914, ημερομηνία που θεωρείται ως η ημερομηνία ίδρυσης της IBM. Η IBM ιδρύθηκε στην πολιτεία της Νέας Υόρκης.
Ανάμεσα στα πρώτα προϊόντα υπήρχαν επίσης υπολογιστικές μηχανές και διάτρητες κάρτες, μια τεχνολογία που επέτρεπε στους πελάτες στους κλάδους των σιδηροδρομικών μεταφορών, της χημικής βιομηχανίας, των υπηρεσιών κοινής ωφέλειας και των ασφαλειών ζωής να αυτοματοποιήσουν τις λογιστικές διαδικασίες.
Στις δεκαετίες ´20 και ´30.
Στις δεκαετίες του ´20 και του ´30, η IBM διέθετε στην αγορά ολοκληρωμένες, προσαρμοσμένες λύσεις υπολογιστικών μηχανών για επιχειρήσεις. Το 1935, με το νόμο περί κοινωνικής ασφάλισης (Social Security Act), η IBM σύναψε με την κυβέρνηση των Ηνωμένων Πολιτειών, μια σημαντική συμφωνία με την οποία αναλάμβανε τη διαχείριση των αρχείων 26 εκατομμυρίων ανθρώπων, ένα δύσκολο έργο που έχει χαρακτηριστεί ως το μεγαλύτερο λογιστικό έργο όλων των εποχών.
Στην διάρκεια του πόλεμου.
Στη διάρκεια του Β΄ Παγκοσμίου Πολέμου, η IBM έκανε τα πρώτα της βήματα προς τη σύγχρονη επιστήμη των υπολογιστών με τις βελτιώσεις που ανέπτυξε στα συστήματά της, όπως το Automatic Sequence Controlled Calculator (γνωστό ως Mark I). Το Mark I, που ολοκληρώθηκε σε συνεργασία με το πανεπιστήμιο Χάρβαρντ, ήταν η πρώτη μηχανή που μπορούσε να εκτελέσει αυτόματα σύνθετους υπολογισμούς. Επίσης, τεχνολογία που ανέπτυξε η IBM χρησιμοποιήθηκε στην κατηγοριοποίηση των κρατούμενων στη ναζιστική Γερμανία με τη χρήση μηχανών ταξινόμησης.
Δεκαετία του ´50.
Στη δεκαετία του 1950, η IBM παρουσίασε τα ακόλουθα συστήματα:
Το 1959, το IBM 7090 ήταν ένα από τα πρώτα συστήματα mainframe που βασιζόταν αποκλειστικά στη χρήση τρανζίστορ. Το IBM 7090 μπορούσε να εκτελέσει 229.000 υπολογισμούς το δευτερόλεπτο. Στη δεκαετία του 1960, η IBM συνέχισε να εστιάζει το ενδιαφέρον της στην ανάπτυξη λύσεων που θα επέτρεπαν στους υπολογιστές να φέρουν μια νέα εποχή στις επιχειρήσεις. Η τεχνολογία της ΙΒΜ εφαρμόστηκε σε μια σειρά εφαρμογών, από τη διαχείριση των κρατήσεων αεροπορικών εισιτηρίων σε πραγματικό χρόνο, μέχρι την προσσελήνωση του πρώτου ανθρώπου στο φεγγάρι. Το System/360, που παρουσιάστηκε το 1964, ήταν η πρώτη οικογένεια υπολογιστών μεγάλης κλίμακας που μπορούσε να χρησιμοποιήσει εναλλακτικά προϊόντα λογισμικού και περιφερειακές συσκευές. Αυτή η προσέγγιση υπήρξε η αφετηρία για μια νέα εποχή που ξέφευγε από τη φιλοσοφία του «ένα σύστημα για όλους».
Δεκαετίες ´80 και ´90.
Στις δεκαετίες του '80 και του '90, η IBM συνέχισε να καινοτομεί δημιουργώντας νέα προϊόντα, όπως:
Το 1992 κάνει την εμφάνιση του ο πρώτος φορητός υπολογιστής ThinkPad 700C με έγχρωμη οθόνη TFT (Thin Film Transistor) 10.4" ιντσών και συσκευή κατάδειξης TrackPoint.
Η IBM Ελλάς A.E..
Η ΙΒΜ είναι παρούσα στην Ελλάδα από το 1937. Η ΙΒΜ έκανε την εμφάνισή της στην Ελλάδα σαν υποκατάστημα της IBM Corporation. Η πρώτη ολοκληρωμένη εγκατάσταση Πληροφοριακού Συστήματος έγινε στο Γενικό Λογιστήριο του Κράτους – τότε Γενική Διεύθυνση Δημοσίου Λογιστικού – τον Αύγουστο του 1939, με πρώτη εφαρμογή τις Συντάξεις. 
Πρώτος μεταπολεμικός πελάτης της εταιρείας ήταν το Ίδρυμα Κοινωνικών Ασφαλίσεων (ΙΚΑ) και ακολούθησαν η Τράπεζα της Ελλάδος, η Εθνική Τράπεζα της Ελλάδος και το Γενικό Λογιστήριο. Στην προσπάθεια της να ενημερώνει το Ελληνικό Δημόσιο και τους Έλληνες επιχειρηματίες η ΙΒΜ παρουσίασε στην Έκθεση Μηχανών Γραφείου της Ανωτάτης Εμπορικής την υπολογιστική μηχανή ΙΒΜ 604 (Δεκέμβριος 1956).
Η πρώτη 604 εγκαταστάθηκε στην Εθνική Τράπεζα της Ελλάδος το 1957 και αμέσως μετά, μηχανογραφήθηκαν οι ΣΕΚ (σημερινός ΟΣΕ) το 1957 και το Ναυτικό Απομαχικό Ταμείο το 1958. Το 1959, η ΙΒΜ ανήγγειλε τον πρώτο υπολογιστή που χρησιμοποιούσε μόνο τρανζίστορ, τον ΙΒΜ 1401.
Το 1962 η Εμπορική Τράπεζα της Ελλάδος και η Εθνική Τράπεζα της Ελλάδος εγκαθιστούν τους πρώτους ΙΒΜ 1401. Ανάμεσα στους πρώτους που εγκατέστησαν ΙΒΜ 1401 είναι η Ολυμπιακή Αεροπορία, τα Ελληνικά Ναυπηγεία και η Στατιστική Υπηρεσία της Ελλάδος. Η επεξεργασία στοιχείων της απογραφής του 1961 έγινε στον υπολογιστή 1401. Στο ίδιο σύστημα έγιναν – για πρώτη φορά σε υπολογιστή – η εκκαθάριση των δηλώσεων του φόρου εισοδήματος και η επεξεργασία των πρώτων πανελλήνιων εξετάσεων.
Από το 1972 η Εθνική Τράπεζα της Ελλάδος και η Εμπορική Τράπεζα προχώρησαν σε προμήθεια συστημάτων τηλεπεξεργασίας που γρήγορα επεκτάθηκαν σε όλη την Ελλάδα. Είναι οι πρώτοι πελάτες που χρησιμοποίησαν το πρόγραμμα ελέγχου τηλεπεξεργασίας (transaction monitor) CICS.
Στις 8 Αυγούστου 1989 η ΙΒΜ Ελλάδος έγινε Ανώνυμος Εταιρεία (Α.Ε.)
Σήμερα, τα κεντρικά της γραφεία βρίσκονται στην Αθήνα ενώ παράλληλα διαθέτει γραφεία τεχνικής υποστήριξης στην Πάτρα και το Ηράκλειο όπως και Κέντρο Εξυπηρέτησης Πελατών στη Θεσσαλονίκη. 
IBM Κέντρα Προηγμένων Σπουδών (IBM CAS).
Η ΙΒΜ συνεργάζεται με πανεπιστήμια και ερευνητικά εργαστήρια ανά τον κόσμο για διεξαγωγή έρευνας μέσω των IBM Κέντρων Προηγμένων Σπουδών CAS (Centers of Advanced Studies). Υπάρχουν 20 IBM Κέντρα Προηγμένων Σπουδών και κάθε χρόνο, διοργανώνεται ένα ακαδημαϊκό συνέδριο στο οποίο μετέχουν και παρουσιάζουν την έρευνά τους. Το συνέδριο λέγεται CASCON (Centre for Advanced Studies Conference) και τυπικά λαμβάνει χώρα στην πόλη Μάρκαμ της επαρχίας Οντάριο του Καναδά (30 λεπτά περίπου από το Τορόντο) για 3-4 μέρες στο τέλος Οκτώβρη, αρχές Νοέμβρη.

</doc>
<doc id="54812" url="https://el.wikipedia.org/wiki?curid=54812" title="Κρυονέρι Αρχαίας Ολυμπίας Ηλείας">
Κρυονέρι Αρχαίας Ολυμπίας Ηλείας

Το Κρυονέρι είναι χωριό στον νομό Ηλείας βορειοανατολικά της Αρχαίας Ολυμπίας και σε απόσταση εννιά χιλιομέτρων σε ευθεία. Από το 1998 είναι Δημοτικό Διαμέρισμα του Δήμου Αρχαίας Ολυμπίας. Τα παλιότερο όνομα του χωριού ήταν Μπάστα. Ο πληθυσμός είναι 264 κάτοικοι.
Ιστορία.
Ο μεγάλος λοιμός που ξέσπασε στα μέσα του 14ου αιώνα (1347-1350) και η ελονοσία, μείωσαν δραματικά τον πληθυσμό της Ηλείας. Στο λοιμό αυτό, οι κάτοικοι των χωριών, Μπάστα και Καλολετσή του Δήμου Ωλένης και Μηλιές του Δήμου Ολυμπίων, απεβίωσαν όλοι. Μετά το λοιμό ήρθαν και κατοίκησαν στα χωριά αυτά Αρβανίτες, ορθόδοξοι χριστιανοί. Σε αντικατάσταση του ανθρώπινου δυναμικού, κλήθηκαν από τον Εμμανουήλ Κατακουζηνό (1348 – 1380) και αργότερα τους Παλαιολόγους και ήρθαν στην Ηλεία δέκα χιλιάδες Αλβανοί.
Όνομα του χωριού.
Το όνομα του χωριού Μπάστα είναι λέξη Ιταλική. Σήμερα είναι σε καθημερινή χρήση στη γείτονα χώρα. Στα Ελληνικά σημαίνει: "φτάνει", "ως εδώ", "ως εδώ και μη παρέκει", αλλά και το "όριο". Η αρχαία ελληνική λέξη "βαστάζω", πέρασε στη Λατινική και από κει στην Ιταλική και ξαναγύρισε στην Ελληνική με τη γλωσσική αυτή μορφή (αντιδάνειο).
Οι κατάσπαρτες ενετικές ελιές, το μισοτελειωμένο ενετικό Κάστρο στα Κιόνια, η δυτικής τεχνοτροπίας εικόνες στην εκκλησιά, η αρχιτεκτονική των ναών και των καμπαναριών , ιδιαίτερα το παλιό, τα πάμπολλα ιταλόηχα τοπωνύμια, που ακόμα δεν έχουν αλλάξει, καθώς και πολλές λέξεις στο καθημερινό Μπασταίικο λεξιλόγιο, παραπέμπουν σε γεννητούρια Ενετικά και σε χρόνους πιο πριν και από το 1204.
Μετά την επανάσταση του 1821, κατά την πρώτη καταγραφή των οικισμών του Μοριά, το έτος 1828, αναφέρεται το χωριό ως: «"Οικισμός Μπάστα - Διοίκηση Γαστούνη"». Στις πρώτες προσπάθειες συγκρότησης του Ελληνικού κράτους, το 1836, καταγράφεται και πάλι ως: «"Οικισμός Μπάστα - Δήμος Ώλενος - Διοίκηση Ηλείας"» . Στις καταγραφές που έγιναν κατά τα έτη 1840 , 1841 και 1842 , αναφέρεται: «"Οικισμός Μπάστα - Δήμος Ωλενιαίων - Διοίκηση Ηλείας"». Στην καταγραφή του 1845 , το χωριό Μπάστα αναφέρεται έτσι: «"οικισμός Μπάστα - Δήμος Ωλένης - Διοίκηση Ηλείας"». Το 1912, με την κατάργηση του Δήμου Ωλένης, οι συνοικισμοί Μπάστα και Χελιδόνι απαρτίζουν κοινότητα με έδρα το Χελιδόνι . Το 1928, με κυβέρνηση Ε. Βενιζέλου, το Υπουργείο Εσωτερικών, άλλαξε το όνομα του χωριού Μπάστα σε Κρυονέριον . Το 1932 αναγνωρίζεται, για πρώτη φορά, σαν ανεξάρτητη κοινότητα με έδρα το Κρυονέριον .
Η αλλαγή του ονόματος δεν έγινε αποδεκτή από τους Μπασταίους, για πολλούς και διαφόρους λόγους. Αυτό φαίνεται κι από τις ενέργειες της διοίκησης της Μεταξικής δικτατορίας στην προσπάθειά της να τους πείσει, αλλά χωρίς αποτέλεσμα. Έτσι το 1940, μετονόμασε το συνοικισμό και κοινότητα Κρυονερίου σε "Μοναστήριον" . Αυτή η ενέργεια της διοίκησης, εξόργισε τους Μπασταίους. Το 1953 μετονόμασε το συνοικισμό και κοινότητα Μοναστηρίου σε κοινότητα Κρυονερίου .

</doc>
<doc id="54813" url="https://el.wikipedia.org/wiki?curid=54813" title="Βασίλης Τοροσίδης">
Βασίλης Τοροσίδης

Ο Βασίλης Τοροσίδης (Ξάνθη, 10 Ιουνίου 1985) ειναι πρώην Έλληνας διεθνής ποδοσφαιριστής, ο οποίος αγωνιζόταν ως ακραίος αμυντικός, άλλοτε και ως αμυντικός μέσος στον Ολυμπιακό Πειραιώς.
Καριέρα.
Ξάνθη.
Ξεκίνησε την επαγγελματική του καριέρα ως ποδοσφαιριστής με τη φανέλα της Ξάνθης το 2002 και το ντεμπούτο του στην Α΄ Εθνική πραγματοποιήθηκε στις 19 Απριλίου 2003 σε αγώνα εναντίον του Ηρακλή. 
Στον ακριτικό σύλλογο παρέμεινε επί 4,5 αγωνιστικές περιόδους, μέχρι και το 2007, έχοντας συνολικά 76 συμμετοχές και 3 τέρματα.
Ολυμπιακός Πειραιώς.
Τον Ιανουάριο του 2007 πήρε μετεγγραφή στον Ολυμπιακό, με τη φανέλα του οποίου σημείωσε το πρώτο του τέρμα στην Τούμπα εναντίον του ΠΑΟΚ στις 21 Ιανουαρίου 2007, ανοίγοντας τον δρόμο για την επικείμενη νίκη της ομάδας του. Σε πολύ σύντομο χρονικό διάστημα έγινε ένας από τους πλέον αγαπητούς ποδοσφαιριστές στους φίλους της πειραϊκής ομάδας, εξαιτίας της προσπάθειας και του μεγάλου πάθους που επιδείκνυε σε κάθε αγώνα.
Με την ομάδα των "ερυθρολεύκων" είχε συνολικά 134 συμμετοχές στο ελληνικό πρωτάθλημα επιτυγχάνοντας παράλληλα και 12 τέρματα στην ίδια διοργάνωση. Αγωνίστηκε επίσης 21 φορές στον θεσμό του κυπέλλου έχοντας και 3 τέρματα, ενώ σημαντική ήταν η συμβολή του και στις αναμετρήσεις του Ολυμπιακού στις πορείες του στο πλαίσιο των ευρωπαϊκών διοργανώσεων, όπου σε σύνολο 34 συμμετοχών σημείωσε 4 τέρματα. Στην ομάδα του Ολυμπιακού παρέμεινε συνολικά επί μία εξαετία (Ιανουάριος 2007 - Ιανουάριος 2013).
Ρόμα.
Στις 23 Ιανουαρίου 2013 μεταγράφηκε στην ιταλική Ρόμα, με τη φανέλα της οποίας πραγματοποίησε το ντεμπούτο του μερικές ημέρες αργότερα σε έναν αγώνα εναντίον της Μπολόνια που έληξε ισόπαλος με σκορ 3-3. Το πρώτο του τέρμα με τη φανέλα των "τζιαλορόσι" το σημείωσε στην εκτός έδρας επικράτηση της ομάδας εναντίον της Αταλάντα με 3-2. 
Στην πρώτη του χρονιά στη Ρόμα ευτύχησε να αγωνιστεί στον τελικό του Coppa Italia, έχοντας μάλιστα σκοράρει στον ημιτελικό εναντίον της Ίντερ, στον τελικό ωστόσο η ομάδα του δεν τα κατάφερε, καθώς ηττήθηκε από τη συμπολίτισσα της Λάτσιο, στερώντας του την ευκαιρία να κατακτήσει τον πρώτο του τίτλο με τη νέα του ομάδα.
Έπειτα από 3,5 χρόνια παραμονής στους «τζιαλορόσι», όπου συμμετείχε σε 60 συνολικά αγώνες πρωταθλήματος και επιτυγχάνοντας 4 τέρματα, το καλοκαίρι του 2016 συμφώνησε να συνεχίσει την καριέρα του στην Μπολόνια.
Μπολόνια.
Στις 31 Αυγούστου του 2016 ο Τοροσίδης υπέγραψε διετές συμβόλαιο με δυνατότητα επέκτασης και τρίτης χρονιάς με την Μπολόνια. Στις 11 Σεπτεμβρίου του 2016 πραγματοποίησε την πρώτη του εμφάνιση με την ομάδα σε νικηφόρο αγώνα εντός έδρας έναντι της Κάλιαρι (2-1).
Εθνική Ελλάδας.
Ο Τοροσίδης έχει κληθεί σε όλες τις "μικρές" εθνικές ομάδες (Παίδων, Νέων, Ελπίδων), υπήρξε μάλιστα και αρχηγός της μεσογειακής εθνικής ομάδας (Ισπανία, Αλμερία 2005).
Στην Ανδρών έκανε ντεμπούτο στις 24 Μαρτίου 2007, στον αγώνα εναντίον της Τουρκίας και έκτοτε αποτελεί αναπόσπαστο κομμάτι της.
Έχει λάβει μέρος στο Euro 2008 στα γήπεδα της Αυστρίας και της Ελβετίας, στο Μουντιάλ του 2010 στη Νότια Αφρική, στο Euro 2012 στα γήπεδα της Πολωνίας και της Ουκρανίας, καθώς και στο Μουντιάλ του 2014 στη Βραζιλία, ξεκινώντας ως βασικός σε όλους τους αγώνες των τελικών φάσεων.
Μία από τις σημαντικότερες στιγμές του με τη "γαλανόλευκη" ήταν το νικητήριο τέρμα που πέτυχε στη νίκη-ανατροπή με σκορ 2-1 της Ελλάδας επί της Νιγηρίας για το Μουντιάλ του 2010 στη Νότια Αφρική, χαρίζοντας με αυτόν τον τρόπο την πρώτη νίκη της Ελλάδας σε τελικά Παγκοσμίου Κυπέλλου.
Μετά το τέλος της διοργάνωσης του Μουντιάλ του 2014 και την αποχώρηση του Γιώργου Καραγκούνη, εξελέγη ως ένας από τους τέσσερις αρχηγούς της ομάδας, σε ψηφοφορία μεταξύ των ποδοσφαιριστών, ενώ έπειτα από την αποχώρηση των Δημήτρη Σαλπιγγίδη και Γιώργου Σαμαρά είναι πλέον ο πρώτος αρχηγός της ομάδας και παράλληλα ο πρώτος σε συμμετοχές εν ενεργεία διεθνής ποδοσφαιριστής της ομάδας.
Στατιστικά στοιχεία ανά περίοδο.
"Μέχρι 27 Μάη 2017"

</doc>
<doc id="54814" url="https://el.wikipedia.org/wiki?curid=54814" title="Πατριάρχης Ιωσήφ Β΄">
Πατριάρχης Ιωσήφ Β΄

Ο Ιωσήφ Β΄ (1360 - 10 Ιουνίου 1439) ήταν Πατριάρχης Κωνσταντινουπόλεως την περίοδο 1416-1439.
Γιός (πιθανώς νόθος) του Βούλγαρου αυτοκράτορα Ιβάν Σισμάν, γεννήθηκε γύρω στο 1360 στη Βουλγαρία.
Αρχικά υπήρξε μοναχός στη Μονή Αλυπίου του Αγίου Όρους. Κατόπιν διετέλεσε Μητροπολίτης Εφέσου, και το 1416 εξελέγη Οικουμενικός Πατριάρχης.
Ήταν λόγιος ιεράρχης και συνετός Πατριάρχης. Αναγκάστηκε όμως από τον Αυτοκράτορα Ιωάννη Η΄ Παλαιολόγο να ηγηθεί αντιπροσωπείας των Ορθοδόξων στη Σύνοδο Φερράρας-Φλωρεντίας. Εκεί προσπάθησε να διεξαγάγει κανονικό θεολογικό διάλογο και να υπερασπίσει τα δικαιώματα του Οικουμενικού Πατριαρχείου, ενώ ο Αυτοκράτορας παρενέβαινε πιεστικά υπέρ της Ένωσης των Εκκλησιών.
Πέθανε στη Φλωρεντία το 1439, στην όγδοη δεκαετία της ζωής του, πριν από την υπογραφή της Ένωσης και ετάφη σε παρεκκλήσιο της Αγίας Μαρίας της Νέας ("Santa Maria Novella") στη Φλωρεντία.

</doc>
<doc id="54819" url="https://el.wikipedia.org/wiki?curid=54819" title="Βασιλικός">
Βασιλικός

Ο βασιλικός είναι ετήσιο αρωματικό, ποώδες φυτό, η κοινή ονομασία για το μαγειρικό βότανο Ώκιμον το βασιλικόν της οικογένειας των Χειλανθών Λαμιίδων (δυόσμων) και της τάξης των Σωληνανθών. Σε ορισμένες Αγγλόφωνες χώρες είναι γνωστός και ως «Βότανο του Αγίου Ιωσήφ».
Ο βασιλικός πιθανόν κατάγεται από την Ινδία, ή ίσως από το Ιράν και να έχει καλλιεργηθεί εκεί για περισσότερα από 5.000 χρόνια. Ήταν διεξοδικά αναφερόμενος στους Έλληνες συγγραφείς Θεόφραστο και Διοσκουρίδη. Πρόκειται για ένα ημι-σκληραγωγημένο ετήσιο φυτό, πιο γνωστό ως μαγειρικό βότανο, χαρακτηριστικό κυρίως στην Ιταλική κουζίνα, το οποίο επίσης παίζει σημαντικό ρόλο στις κουζίνες της Νοτιοανατολικής Ασίας της Ινδονησίας, Ταϊλάνδης, Μαλαισίας, Βιετνάμ, Καμπότζης, Λάος και της Ταϊβάν. Αναλόγως με το είδος και την ποικιλία, τα φύλλα μπορούν να έχουν γεύση παρόμοια με το γλυκάνισο, με έντονη, πικάντικη, συχνά γλυκιά, μυρωδιά.
Υπάρχουν πολλές ποικιλίες των "Ocimum basilicum" καθώς και διάφορα συναφή είδη ή υβρίδια, τα οποία επίσης φέρονται με τη γενική ονομασία "βασιλικός". Ο τύπος, ο οποίος χρησιμοποιείται στα ιταλικά φαγητά, συνήθως, ονομάζεται γλυκός βασιλικός, σε αντίθεση με τον βασιλικό της Ταϊλάνδης ("O. basilicum" ποικ. "thyrsiflora"), τον βασιλικό λεμόνι "(lemon basil - O. X citriodorum)" και τον ιερό βασιλικό "(holy basil - Ocimum tenuiflorum)", οι οποίοι χρησιμοποιούνται στην Ασία. Ενώ οι πιο διαδεδομένες ποικιλίες του βασιλικού αντιμετωπίζονται ως μονοετή "(annual)", κάποιοι, σε ζεστά τροπικά κλίματα, είναι πολυετή "(perennial)", συμπεριλαμβανομένου του «ιερού βασιλικού» "(«holy basil»)" και μια ποικιλία γνωστή ως «Αφρικανικός μπλε βασιλικός» "(«African Blue»)".
Ετυμολογία.
Η λέξη «βασιλικός» προέρχεται από την ελληνική λέξη «βασιλεύς», που σημαίνει «βασιλιάς», και που εδώ εννοείται ο Ιησούς Χριστός, καθώς έχει συνδεθεί με την Ύψωση του Τιμίου Σταυρού (Ύψωσις τοῦ Τιμίου καὶ Ζωοποιοῦ Σταυροῦ), τιμώντας την εύρεση του Τιμίου Σταυρού από την Αγία Ελένη, μητέρα του αυτοκράτορα Κωνσταντίνου Α΄. Σύμφωνα με τον θρύλο, η ονομασία του αποδόθηκε όταν το φυτό φύτρωσε στο χαμένο τάφο του Ιησού και η έντονη μυρωδιά του έγινε αιτία να ανακαλυφθεί, καθώς φύτρωσε στο σημείο, όπου ο Μέγας Κωνσταντίνος και η μητέρα του Αγία Ελένη, ανακάλυψαν τον Τίμιο Σταυρό.
Ο βοτανολόγος Τζον Γκέραρντ ("John Gerard") επισήμανε ότι όσοι έχουν τσιμπηθεί από σκορπιό, δεν αισθάνονται πόνο, αν είχαν φάει βασιλικό και ο Νίκολας Καλπέπερ ("Nicholas Culpeper") σημείωσε για τον βασιλικό ότι ήταν «ένα βότανο του Άρη και κάτω από το Σκορπιό και ως εκ τούτου ονομάζεται "Basilicon"» "("an herb of Mars and under the Scorpion, and therefore called Basilicon")", σχετίζοντάς τον με τον βασιλίσκο. Το "Oxford English Dictionary" αναφέρει εικασίες, ότι ο βασιλικός μπορεί να έχει χρησιμοποιηθεί σε «κάποια βασιλική αλοιφή, μπάνιο ή ιατρική». Ο βασιλικός, εξακολουθεί να θεωρείται από πολλούς συγγραφείς μαγειρικής ως ο «βασιλιάς των βοτάνων».
Ονοματολογία και ταξινομική.
Οι περισσότερες εμπορικά διαθέσιμες ποικιλίες βασιλικού είναι του γλυκού βασιλικού. Υπάρχουν πάνω από 160 κατονομασμένες ποικιλίες διαθέσιμες, με καινούργιες να εμφανίζονται κάθε χρόνο. Υπάρχει, επίσης, μια σειρά από είδη που πωλούνται. Εδώ παρουσιάζονται μερικοί βασιλικοί, που συνήθως πωλούνται στις ΗΠΑ.
Μαγειρική χρήση.
Τις περισσότερες φορές, ο βασιλικός χρησιμοποιείται φρέσκος στις συνταγές μαγειρικής. Γενικά, προστίθεται την τελευταία στιγμή, καθώς το μαγείρεμα καταστρέφει ταχέως τη γεύση του. Το φρέσκο βότανο μπορεί να διατηρηθεί για μικρό χρονικό διάστημα σε πλαστικές σακούλες στο ψυγείο ή. για μεγαλύτερη χρονική περίοδο, στην κατάψυξη, αφού ζεματιστεί γρήγορα σε βραστό νερό. Το αποξηραμένο βότανο χάνει επίσης το μεγαλύτερο μέρος της γεύσης του και αυτό το λίγο εναπομείναν άρωμα έχει πολύ διαφορετική γεύση, με αδύναμο άρωμα κουμαρίνης, παρόμοιο με αυτό του σανού.
Στη μαγειρική χρησιμοποιούνται κυρίως αποξηραμένα φύλλα της πλατύφυλλης ποικιλίας, το άρωμα των οποίων μοιάζει λίγο με αυτό του γλυκάνισου. Αρωματίζει διάφορα ψητά, σαλάτες, βραστά, κοκκινιστά, σούπες κλπ. ενώ ταιριάζει πολύ σε σάλτσες που έχουν ως βάση τη φρέσκια ντομάτα (π.χ. ιδίως κατά το καλοκαίρι, μια σαλάτα ντομάτας μαζί με φρεσκοκομμένα φύλλα βασιλικού αποτελεί μια ξεχωριστή γευστική εμπειρία). Στην ιταλική κουζίνα, η σάλτσα ζυμαρικών πέστο "(pesto)", μια πράσινη σάλτσα ελαίου και βοτάνου, έχει ως βάση της τον βασιλικό.
Οι πιο συχνά χρησιμοποιούμενες ποικιλίες βασιλικού της Μεσογείου είναι οι:""Genovese", "Purple Ruffles", "Mammoth", "Cinnamon", "Lemon", "Globe"" και η "African Blue". Οι Κινέζοι επίσης, χρησιμοποιούν νωπούς ή αποξεραμένους βασιλικούς, σε σούπες και άλλες τροφές. Στην Ταϊβάν, προστίθενται νωπά φύλλα βασιλικού στις παχιές σούπες (Παραδοσιακά Κινεζικά: 羹湯· πινγίν: "gēngtāng"). Καταναλώνεται, επίσης, τηγανητό κοτόπουλο με βαθιά τηγανισμένα φύλλα βασιλικού. Ο βασιλικός (συνηθέστερα ο Ταϊλανδέζικος βασιλικός) συνήθως εμβαπτίζεται σε γάλα ή κρέμα, ώστε να δημιουργήσει μια ενδιαφέρουσα γεύση σε παγωτά ή σοκολάτες (όπως τις τρούφες). Τα φύλλα δεν είναι το μόνο τμήμα του βασιλικού που χρησιμοποιούνται σε εφαρμογές της μαγειρικής, οι ανθοφόροι οφθαλμοί (μπουμπούκια), έχουν μια πιο λεπτή γεύση και είναι βρώσιμοι.
Ο βασιλικός της Ταϊλάνδης είναι επίσης καρύκευμα στη Βιετναμέζικη σούπα μανέστρα "(noodle soup)", "phở".
Σπόροι.
Οι σπόροι των διαφόρων ποικιλιών του βασιλικού, όταν εμποτιστούν στο νερό, γίνονται ζελατινώδεις και χρησιμοποιούνται σε Ασιατικά ποτά και επιδόρπια, όπως το "faluda", 
σερμπέτι "(sherbet)" ή "hột é".
Παραδοσιακή χρήση.
Χρησιμοποιείται ως αντισπασμωδικό, ορεκτικό, άφυσο (διαλύον τα αέρια), για την έκκριση γάλακτος και ως στομαχικό καταπραϋντικό. Είναι, επίσης, πολύ χρήσιμο για την ανακούφιση από τις κράμπες στο στομάχι, την γαστρική καταρροή, τον εμετό, την εντερική καταρροή, τη δυσκοιλιότητα και την εντερίτιδα. Ως αντισπασμωδικό, ορισμένες φορές έχει χρησιμοποιηθεί για τον κοκκύτη. Συνιστάται επίσης για τον πονοκέφαλο. Γενικά, η χρησιμότητα του βασιλικού σχετίζεται με το στομάχι και τα συγγενεύοντα με αυτό όργανα.
Στην Ελλάδα είναι από τα πιο κοινά οικιακά φυτά. Χρησιμοποιείται στη λαϊκή φαρμακευτική ως βότανο, καθώς πιστεύεται πως είναι καλό διουρητικό, καταπραΰνει τον στομαχόπονο και τον πονοκέφαλο, ενώ στην αρχαιότητα, τον χρησιμοποιούσαν ως επίθεμα, μετά από δάγκωμα εντόμου, σκορπιού ή και φιδιού.
Ο βασιλικός χρησιμοποιείται για τις θεραπευτικές του ιδιότητες στην Αγιουρβέντα, το παραδοσιακό φαρμακευτικό σύστημα της Ινδίας και την ιατρική Σίντα, παραδοσιακό σύστημα ιατρικής των Ταμίλ.
Με την ονομασία «βασιλικός», είναι γνωστά και άλλα είδη που βρίσκονται σε τροπικές περιοχές. Είναι θάμνοι μικρού ύψους και καλλιεργούνται και ως καλλωπιστικοί. Ένα από τα είδη αυτά, έχει την ονομασία φυτό του πυρετού και στις περιοχές της Δυτικής Αφρικής χρησιμοποιείται ως αντιπυρετικό.
Άλλες ποικιλίες.
Αρκετοί άλλοι βασιλικοί, συμπεριλαμβανομένων ορισμένων άλλων ειδών Ώκιμον "(Ocimum)", αναπτύσσονται σε πολλές περιοχές της Ασίας. Οι περισσότεροι από τους Ασιατικούς βασιλικούς, έχουν μια γεύση σαν του γαρίφαλου και που σε γενικές γραμμές, είναι ισχυρότεροι από ό,τι οι βασιλικοί της Μεσογείου. Ο πιο ξεχωριστός είναι ο ιερός βασιλικός ή τουλσί "(tulsi)", ένα εκτιμώμενο γηγενείς φυτό στην Ινδία και το Νεπάλ. Στην Κίνα, η τοπική ποικιλία ονομάζεται (Παραδοσιακά Κινεζικά: 九層塔· πινγίν: "jiǔ céng tǎ"· κυριολεκτικά: «παγόδα εννέα επιπέδων» ["nine-level pagoda"]), ενώ, οι εισαγόμενες ποικιλίες ονομάζονται (Παραδοσιακά Κινεζικά: 羅勒· πινγίν: "luó lè") ή (Παραδοσιακά Κινεζικά: 巴西里· πινγίν: "bā xī lǐ"), παρόλο που το 巴西里, συνήθως αναφέρεται σε ένα διαφορετικό φυτό, τον μαϊντανό. 
Ο βασιλικός λεμόνι "(lemon basil)" έχει έντονη μυρωδιά λεμονιού και γεύση πολύ διαφορετική από εκείνη των άλλων ποικιλιών, επειδή περιέχει τη χημική ουσία κιτράλη "(citral)". Χρησιμοποιείται ευρέως στην Ινδονησία, όπου ονομάζεται "kemangi" και προσφέρεται ωμός, μαζί με ωμό λάχανο, πράσινα φασολάκια, αγγούρι και ως συνοδευτικό τηγανιτού ψαριού ή πάπιας. Όταν διασπαστούν τα άνθη του, γίνονται πικάντικο άρτυμα σαλάτας.
Χημικά συστατικά.
Οι ποικίλοι βασιλικοί έχουν τόσο ξεχωριστές ευωδίες, επειδή το βότανο έχει μια σειρά από διαφορετικά αιθέρια έλαια, τα οποία έρχονται από κοινού αλλά σε διαφορετικές αναλογίες για τις διάφορες ποικιλίες. Η ισχυρή σαν-γαρίφαλο μυρωδιά του γλυκού βασιλικού προέρχεται από την ευγενόλη, το ίδιο χημικό συστατικό όπως και στο γαρίφαλο. Η ευωδία κίτρου του βασιλικού-λεμόνι και βασιλικού μοσχολέμονο, οφείλουν το υψηλότερο ποσοστό τους στην κιτράλη, η οποία προκαλεί αυτό το φαινόμενο σε αρκετά φυτά, συμπεριλαμβανομένου του μελισσόχορτου και του λιμονένιου, το οποίο δίνει στην πραγματική φλούδα του λεμονιού το άρωμά της. Ο Αφρικανικός μπλε βασιλικός "(African blue basil)", έχει ισχυρή μυρωδιά καμφοράς, διότι περιέχει καμφορά και καμφένιο σε υψηλότερες αναλογίες. Ο βασιλικός γλυκόριζα περιέχει ανηθόλη, την ίδια χημική ουσία που κάνει το γλυκάνισο να μυρίζει όπως η γλυκόριζα και στην πραγματικότητα μερικές φορές ονομάζεται «βασιλικός γλυκάνισο».
Άλλες χημικές ουσίες, οι οποίες βοηθούν να παραχθούν οι διακριτικές ευωδίες από πολλούς βασιλικούς, ανάλογα με το ποσοστό τους σε κάθε συγκεκριμένη ποικιλία, περιλαμβάνουν:
Με βάση την χημική περιεκτικότητα, οι βασιλικοί μπορούν να χωριστούν σε τέσσερις ομάδες:
Καλλιέργεια.
Οι περισσότεροι μαγειρικοί και διακοσμητικοί βασιλικοί είναι ποικιλίες του είδους "Ocimum basilicum", Υπάρχουν πολλά υβρίδια μεταξύ των ειδών. Παραδοσιακά, μερικές ποικιλίες, όπως το "«Purple Delight»" έχουν φύλλα που εμφανίζονται μωβ.
Ο βασιλικός φθάνει σε ύψος μεταξύ 30-130 εκ. (12-51 ίντσες), με αντικριστά, ανοιχτό-πράσινα, μεταξένια φύλλα μήκους 3-11 εκ (1,2 έως 4,3 ίντσες) και πλάτος 1-6 εκ. (0,39 έως 2,36 ίντσες). Τα άνθη είναι μικρά, λευκού χρώματος και τοποθετημένα σε τερματική ακίδα "(spike)". Ασυνήθιστο μεταξύ των Χειλανθών "(Lamiaceae)", οι τέσσερις στήμονες και ο ύπερος δεν ωθούνται κάτω από το άνω χείλος της στεφάνης "(corolla)", αλλά κείται πάνω από το κατώτερο χείλος. Μετά την επικονίαση από έντομα, η στεφάνη αποκολλάται και τέσσερα στρογγυλά αχαίνια "(achenes)" αναπτύσσονται στο εσωτερικό του διπλόχειλου κάλυκα "(bilabiate calyx)".
Ο βασιλικός είναι πολύ ευαίσθητος στο κρύο, με καλύτερη ανάπτυξη σε θερμές και ξηρές συνθήκες. Συμπεριφέρεται ως ετήσιος, εάν υπάρχει οποιαδήποτε πιθανότητα παγετού. Στη Βόρεια Ευρώπη, τον Καναδά, τις βόρειες πολιτείες των ΗΠΑ και το Νότιο Νησί της Νέας Ζηλανδίας, θα μεγαλώσει καλύτερα αν σπαρεί κάτω από γυαλί σε δοχείο που περιέχει τύρφη. Κατόπιν μεταφυτεύεται στα τέλη της άνοιξης / αρχές του καλοκαιριού (όταν υπάρχει ελάχιστη πιθανότητα παγετού). Επιπλέον, μπορεί να σπαρθεί στο έδαφος, άπαξ και έχει παρέλθει η πιθανότητα παγετού. Διάγει καλύτερα σε καλά στραγγισμένα ηλιόλουστα σημεία.
Παρά το γεγονός ότι ο βασιλικός αναπτύσσεται καλύτερα σε εξωτερικούς χώρους, μπορεί να καλλιεργηθεί σε εσωτερικούς χώρους σε γλάστρα και, όπως και τα περισσότερα βότανα, θα αναπτυχθεί καλύτερα σε περβάζι παραθύρου με ισημερινό προσανατολισμό. Θα πρέπει να φυλάσσεται μακριά από δυνατά κρύα ρεύματα και αναπτύσσεται καλύτερα στο έντονο ηλιακό φως. Ως εκ τούτου, ένα θερμοκήπιο ή κάλυμμα σειράς "(row cover)", είναι ιδανικό, εάν είναι διαθέσιμο. Μπορεί ωστόσο, να αναπτυχθεί ακόμη και σε υπόγειο, κάτω από λαμπτήρες φθορισμού.
Αν τα φύλλα του μαραθούν από την έλλειψη νερού, θα ανακάμψει αν ποτιστεί καλά και τοποθετηθεί σε ευήλια τοποθεσία. Τα κίτρινα φύλλα στο κάτω μέρος του φυτού, είναι ένδειξη ότι το φυτό έχει αγχωθεί· συνήθως, αυτό σημαίνει ότι χρειάζεται λιγότερο νερό ή λιγότερο ή περισσότερο λίπασμα.
Σε πιο ηλιόλουστα κλίματα, όπως της Νότιας Ευρώπης, των νοτίων πολιτειών των ΗΠΑ, του Βόρειου Νησιού της Νέας Ζηλανδίας και στην Αυστραλία, ο βασιλικός θα ευδοκιμήσει, αν φυτευτεί έξω. Ευημερεί επίσης κατά το καλοκαίρι, στις κεντρικές και βόρειες Ηνωμένες Πολιτείες, αλλά μαραίνεται, όταν οι θερμοκρασίες φτάσουν στο σημείο πήξης. Θα ξανά αναπτυχθεί το επόμενο έτος, αν του επιτραπεί να κάνει σπόρο. Θα χρειαστεί τακτικό πότισμα, αλλά δεν χρειάζεται τόση πολλή προσοχή, όπως απαιτείται στα άλλα κλίματα.
Ο βασιλικός μπορεί επίσης να πολλαπλασιαστεί εύκολα με μοσχεύματα, με τα στελέχη των κοντών μοσχευμάτων να εμβαπτίζονται για δύο εβδομάδες ή περισσότερο, έως ότου το νερό αναπτύξει τις ρίζες.
Άπαξ και το στέλεχος παράξει άνθη, η παραγωγή φυλλώματος σταματά στο συγκεκριμένο στέλεχος, το στέλεχος γίνεται ξυλώδες και μειώνεται η παραγωγή του αιθέριου ελαίου. Για να αποφευχθεί αυτό, ο καλλιεργητής βασιλικού μπορεί να αφαιρέσει όσους μίσχους λουλουδιών κρίνει, πριν αυτοί ωριμάσουν πλήρως. Επειδή μόνο το ανθισμένο στέλεχος επηρεάζεται έτσι, μερικά στελέχη μπορούν να αφαιρεθούν για την παραγωγή φύλλων, ενώ άλλα αφήνονται να ανθίσουν για διακόσμηση ή για σπόρους.
Μόλις το φυτό έχει τη δυνατότητα να ανθίσει, τότε μπορεί να παραγάγει λοβούς σπόρων οι οποίοι περιέχουν μικρά μαύρα σπέρματα, τα οποία μπορούν να αποθηκευτούν και να φυτευτούν το επόμενο έτος. Το μάζεμα των φύλλων από το φυτό, βοηθά στην προώθηση της ανάπτυξης, κυρίως, γιατί το φυτό αντιδρά μετατρέποντας τα ζεύγη των φυλλαδίων, δίπλα από τα κορυφαία φύλλα, σε νέους μίσχους.
Συντροφική φύτευση.
Σε διπλές τυφλές γευστικές δοκιμές, έχει βρεθεί, ότι ο βασιλικός δεν επηρεάζει σημαντικά τη γεύση της τομάτας, όταν φυτεύεται δίπλα σε αυτές. 
Ασθένειες.
Ο βασιλικός υποφέρει από διάφορα παθογόνα φυτών που μπορούν να καταστρέψουν την καλλιέργεια και να μειώσουν την απόδοση. Η Φουζαρίωση "(Fusarium wilt)", είναι νόσος οφειλόμενη σε μύκητα που θα σκοτώσει γρήγορα τα νεότερα φυτά του βασιλικού. Τα σποριόφυτα μπορούν επίσης να θανατωθούν από το "Pythium"(damping off)".
Μία κοινή νόσος φυλλώματος του βασιλικού είναι η γκρίζα μούχλα "(gray mold)", η οποία προκαλείται από τον "Botrytis cinerea"· μπορεί επίσης να προκαλέσει λοιμώξεις μετά τη συγκομιδή και είναι ικανή να σκοτώσει το σύνολο του φυτού. Η ασθένεια "black spot", μπορεί επίσης να φανεί στο φύλλωμα του βασιλικού και προκαλείται από τον μύκητα του γένους "Colletotrichum".
Πιο πρόσφατα, ο περονόσπορος "(downy mildew)" του βασιλικού, ο οποίος προκαλείται από τον "Peronospora belbahrii", είναι ένα τεράστιο πρόβλημα, τόσο για εμπορικούς παραγωγούς όσο και για τους οικιακούς καλλιεργητές. Η ασθένεια αναφέρθηκε για πρώτη φορά στην Ιταλία το 2004, καθώς επίσης και στις ΗΠΑ το 2007 και 2008 αυξάνεται δε σταθερά στην επικράτηση, τη διανομή και την οικονομική σημασία από τότε.
Δυνητικές επιπτώσεις στην υγεία.
Πρόσφατα, έχουν υπάρξει πολλές έρευνες σχετικά με τα οφέλη στην υγεία, που απορρέουν από τα αιθέρια έλαια, που βρέθηκαν στον βασιλικό. "In vitro" επιστημονικές μελέτες, απέδειξαν ότι οι ενώσεις στο αιθέριο έλαιο του βασιλικού έχουν ισχυρές αντιοξειδωτικές, αντιιικές και αντιμικροβιακές ιδιότητες και δυνητικές για χρήση στην αντιμετώπιση του καρκίνου. Επιπλέον, ο βασιλικός έχει αποδειχθεί ότι μειώνει την ύπαρξη συσσωμάτωσης αιμοπεταλίων και πειραματικών θρόμβων στα ποντίκια. Παραδοσιακά, χρησιμοποιείται στην Ινδία, ως συμπληρωματική θεραπεία κατά του άγχους, του άσθματος και του διαβήτη.
Ο βασιλικός, καθώς και άλλα αρωματικά φυτά, όπως το μάραθο και το εστραγκόν, περιέχει εστραγόλη, γνωστό καρκινογόνο και τερατογόνο, όταν χορηγηθεί σε αρουραίους και ποντίκια. Ενώ οι επιπτώσεις στον άνθρωπο είναι επί του παρόντος άνευ μελέτης, η παρέκταση, χρησιμοποιώντας το σωματικό βάρος από τα πειράματα τρωκτικών, υποδηλώνει ότι 100–1000 φορές την κανονική αναμενόμενη έκθεση, ακόμα πιθανώς παράγει ελάχιστο κίνδυνο καρκίνου.
Πολιτιστικές πτυχές.
Υπάρχουν πολλά τελετουργικά και δοξασίες που σχετίζονται με τον βασιλικό. Ορισμένες φορές, οι Γάλλοι, αποκαλούν τον βασιλικό "l'herbe royale" ("royal herb" = "βασιλικό βότανο"), ενώ στα Ουαλικά έχει τη συνώνυμη ονομασία "brenhinllys". Η Εβραϊκή λαϊκή παράδοση, προτείνει ότι προσθέτει δύναμη, κατά τη νηστεία. Στην Πορτογαλία, ο βασιλικός θάμνος νάνος, παραδοσιακά παρουσιάζεται στην αγαπημένη, εντός σε μιας γλάστρας, μαζί με ένα ποίημα και ένα "pom-pom", κατά τις θρησκευτικές εορτές του Αγίου Ιωάννη και του Αγίου Αντωνίου. Ωστόσο στην Αρχαία Ελλάδα, ο βασιλικός αντιπροσώπευε το μίσος και η Ευρωπαϊκή παράδοση ορισμένες φορές, ισχυρίζεται ότι ο βασιλικός είναι σύμβολο του Σατανά. Ο Αφρικανικός θρύλος ισχυρίζεται, ότι ο βασιλικός προστατεύει από τους σκορπιούς, ενώ ο Άγγλος βοτανολόγος "Culpeper", επικαλείται ένα «"Hilarius", ένας Γάλλος γιατρός» "("Hilarius, a French physician")" καθώς η κοινή γνώση βεβαιώνει, ότι μυρίζοντας πάρα πολύ βασιλικό, θα αναπαράγονται σκορπιοί στον εγκέφαλο.
Ο ιερός βασιλικός, ο οποίος επίσης ονομάζεται τουλσί "(tulsi)", χαίρει ιδιαίτερης εκτίμησης στον Ινδουισμό. Πιστεύεται ότι το βότανο βρέθηκε να αναπτύσσεται στον πρωτότυπο σταυρό του Χριστού, όταν ανακαλύφθηκε από την Αυτοκράτειρα Ελένη και ως εκ τούτου, ο βασιλικός έχει θρησκευτική σημασία στην Ελληνική Ορθόδοξη Εκκλησία, όπου χρησιμοποιείται για το ράντισμα του αγιασμού. Οι Ορθόδοξες Εκκλησίες της Βουλγαρίας, της Σερβίας, της πΓΔΜ και της Ρουμανίας χρησιμοποιούν βασιλικό (Βουλγαρικά και · Ρουμανικά: "busuioc", Σερβικά: босиљак), για την προετοιμασία του αγιασμού και συνήθως τοποθετούνται γλάστρες από βασιλικό, κάτω από την Αγία Τράπεζα των εκκλησιών.
Στην Ευρώπη, ο βασιλικός τοποθετείται στα χέρια των νεκρών, ώστε να διασφαλιστεί ένα ασφαλές ταξίδι. Στην Ινδία, το τοποθετούν στο στόμα του θανόντος, ώστε να εξασφαλίσει ότι θα φτάσουν τον Θεό. Οι αρχαίοι Αιγύπτιοι και οι αρχαίοι Έλληνες, πίστευαν ότι θα ανοίξουν οι πύλες του ουρανού, στο άτομο που τις περνά.
Στο «Δεκαήμερον» "(«Decameron»)" του Βοκάκιου, στην αξέχαστη νοσηρή ιστορία (νουβέλα "V"), λέει για την "Lisabetta", της οποίας τα αδέρφια φόνευσαν τον εραστή της. Παρουσιάζεται στο όνειρό της και της δείχνει πού είναι θαμμένος. Εκείνη ξεθάβει κρυφά την κεφαλή του και την τοποθετεί μέσα σε μια γλάστρα με βασιλικό, όπου τον ποτίζει καθημερινά, με τα δάκρυα της. Τη γλάστρα της, την απομάκρυναν τα αδέλφια της και λίγο καιρό μετά πεθαίνει από τη θλίψη της. Η ιστορία του Βοκάκιου είναι η πηγή του ποιήματος "Isabella or The Pot of Basil" του Τζον Κητς – το οποίο με τη σειρά του ενέπνευσε τους πίνακες "«Isabella»" (του "Millais") και "«Isabella and the Pot of Basil»" (του "William Holman Hunt"). Μια παρόμοια ιστορία, λέγεται και για την "Rosalind", βασίλισσα των Λομβαρδών.
Σε ορισμένες κεντρικές περιοχές του Μεξικού, ο βασιλικός χρησιμοποιείται για να προσελκύσει την τύχη, κρεμώντας ένα μάτσο κλώνων του φυτού στην πόρτα ή το παράθυρο του καταστήματος. Η ανάπτυξη του φυτού, αντικατοπτρίζει τον πλούτο της επιχείρησης, δείχνοντας πόσο, ο ευσυνείδητος ιδιοκτήτης, φροντίζει για το κατάστημά του και το βότανό του.
Λαογραφία.
Ο βασιλικός έχει σημαντικό ρόλο στην Ελληνική λαϊκή και θρησκευτική παράδοση. 
Στα Θεοφάνια, ο ιερέας ραίνει τους πιστούς με αγιασμό, βουτώντας ένα κλαδί βασιλικό μέσα στο άγιασμα. Στη γιορτή της Υψώσεως του Τίμιου Σταυρού στις 14 Σεπτεμβρίου, στις εκκλησίες, μοιράζεται βασιλικός.
Μελέτες τοξικότητας.
Μια μελέτη του αιθέριου ελαίου έδειξε αντιμυκητιακές και έντομο-απωθητικές ιδιότητες. Μια παρόμοια μελέτη που δημοσιεύτηκε το 2009, επιβεβαίωσε ότι εκχυλίσματα από το φυτό είναι πολύ τοξικά για τα κουνούπια. Ωστόσο, το φυτό δεν είναι τοξικό σε αρουραίους. Λίγες πληροφορίες είναι διαθέσιμες, για πιθανή τοξικότητα στον άνθρωπο.

</doc>
<doc id="54820" url="https://el.wikipedia.org/wiki?curid=54820" title="Βασιλευομένη Kοινοβουλευτική Δημοκρατία">
Βασιλευομένη Kοινοβουλευτική Δημοκρατία



</doc>
<doc id="54821" url="https://el.wikipedia.org/wiki?curid=54821" title="Σημασιολογία">
Σημασιολογία

Η σημασιολογία ορίζεται ως:
Ορολογία.
Πρώτος ο Reisig χρησιμοποίησε τον όρο "σημασιολογία" ("Semasiologie") για να δηλώσει τον κλάδο της επιστήμης που εξετάζει τις σημασίες των λέξεων. Έπειτα ο γάλλος σημασιολόγος Breal χρησιμοποίησε τον όρο "sémantique" (αγγλ. "semantics", γερμ. "Semantik") απο το ελληνικό επίθετο "σημαντικός" ("ο σημαίνων" ή "ο έχων σημασία").
Το θηλυκό του επιθέτου "σημαντική" χρησιμοποιείται σε άλλους τομείς έρευνας γι' αυτό και στην Ελληνική χρησιμοποιείται ο όρος "σημασιολογία".
Σημασία.
Ανάλογα με την θεωρητική σκοπιά που βλέπει κανείς την "σημασία" καθορίζει και την έννοιά της, έτσι ώστε η ποικιλία των ορισμών είναι τεράστια. Έτσι οι γλωσσολόγοι "θα διαφωνούσαν λιγότερο" μ' έναν ορισμό της έννοιας της σημασίας της εξής γενικής μορφής:
"Σημασία είναι το σύνολο των παραδειγματικών και των συνταγματικών σημασιολογικών σχέσεων που χαρακτηρίζουν κάθε λέξη."
Με άλλα λόγια, η θέση μιας λέξης στο σημασιολογικό σύστημα της γλώσσας και οι σχέσεις που αναπτύσσει χρησιμοποιούμενη στις συγκεκριμένες προτάσεις της ίδιας γλώσσας.
Εξέλιξη της Σημασιολογίας.
Η μελέτη της σημασίας εμφανίζεται από την αρχαία ελληνική φιλοσοφική γραμματική και αργότερα στη γραμματική των τροπιστών (Modistae) του Μεσαίωνα, όμως η συστηματική σπουδή της είναι σχετικά πρόσφατη κατάκτηση της γλωσσολογίας. Τόσο η αρχαία και η μετέπειτα φιλοσοφική γραμματική όσο και η ιστορικοσυγκριτική γλωσσολογία, μελέτησαν την σημασία απο τελείως διαφορετική σκοπιά, απ' ό,τι η σύγχρονη σημασιολογία. Η παλαιότερη φιλοσοφική γραμματική έδωσε έμφαση στη σχέση των λέξεων (ως γλωσσικών σημείων) με τα αντικείμενα που σημαίνουν, δηλ. στη σχέση "δηλώσεως" (denotatio) και μάλιστα σε ονομασιολογικό επίπεδο παρα σε σημασιολογικό. Στην ιστορικοσυγκριτική γλωσσολογία ό,τι ενδιέφερε ήταν η μελέτη της "μεταβολής" των σημασιών των λέξεων και η αναζήτηση των αρχικών (ετυμολογικώς) σημασιών, που θεωρούνταν απαραίτητες για την επανασύνθεση των πρωτογλωσσών και στην μελέτη της ιστορίας των επιμέρους γλωσσών.
Όπως και σε κάθε κλάδο της γλωσσολογίας έτσι και τη σημασιολογία μπορούμε να εξετάσουμε τα γλωσσικά φαινόμενα κατα δύο τρόπους: "διαχρονικώς" και "συγχρονικώς".
Διαχρονική Σημασιολογία.
Η Διαχρονική Σημασιολογία, ή αλλιώς "Ιστορική/συγκριτική Σημασιολογία", εξετάζει τις "μεταβολές" των σημασιών των λέξεων.
Κυριότερος εκπρόσωπος είναι ο J.Breal, που πρώτος εντόπισε και περιέγραψε τις διαδικασίες με τις οποίες επιτελούνται οι μεταβολές στην σημασία των λέξεων. Τέτοιες διαδικασίες είναι οι ακόλουθες:
1) "διεύρυνση/επέκταση σημασίας" ("élargissement de sens") π.χ.
"παιδεύω" «ανατρέφω παιδιά» &gt; «διδάσκω παιδιά» &gt; «διδάσκω» (γενικά)/ «εκπαιδεύω» (και ζώα)
"τράπεζα" «τραπέζι» &gt; «τραπέζι συναλλαγών, πιστωτικό ίδρυμα»
2) "στένωση/περιορισμός" ("réduction de sens") π.χ."κώπη" «λαβή» &gt; «κουπί»
3) "μεταφορά" ("transfert de sens") εμφανίζεται με διάφορες μορφές:
4)ως "μετασχηματισμός" ("déformation de sens"), δηλαδή μεταβολή της σημασίας θετικά (mélioratif) ή αρνητικά (pejoratif), π.χ. απο το αρχαίο αγγλικό cwén «γυναίκα» (*gwen-) προήλθαν οι λέξεις "quean", «παλιογυναίκα» και "queen" «βασίλισσα».

</doc>
<doc id="54822" url="https://el.wikipedia.org/wiki?curid=54822" title="Λουτράκι Σκοπέλου">
Λουτράκι Σκοπέλου

Το Λουτράκι (επίσημα Λουτράκιον) είναι επίνειο της Γλώσσας και το δεύτερο λιμάνι της Σκοπέλου. Η αρχαία ονομασία του ήταν Σελινούντα, διατηρούνται ακόμα τα τείχη της αρχαίας πόλης. Μοναδικά στην περιοχή είναι και τα ρωμαϊκά λουτρά στην περιοχή Κατακαλού του Λουτρακίου. Σύμφωνα με το σχέδιο Καλλικράτης, μαζί με τη Γλώσσα και το Αθέατο συναποτελούν την Δημοτική Κοινότητα Γλώσσης που ανήκει στο Δήμο Σκοπέλου και σύμφωνα με την απογραφή 2011 έχει πληθυσμό 163 κάτοικους. Συνδέεται ακτοπλοϊκά με τα λιμάνια της Σκιάθου του Βόλου της Αλοννήσου και του Μαντουδίου Ευβοίας (Κυμάσι).

</doc>
<doc id="54823" url="https://el.wikipedia.org/wiki?curid=54823" title="Χρωματοσφαίριση">
Χρωματοσφαίριση

Η χρωματοσφαίριση (αγγλικά: "Paintball") είναι ένα ομαδικό άθλημα που παίζεται σε πεδία απο δύο ομάδες, οι οποίες προσπαθούν να επιτύχουν κάποιο σκοπό, συνήθως να κατακτήσουν την σημαία της αντίπαλης ομάδας. Για την εκπλήρωση του σκοπού αυτού, ο κάθε παίκτης προσπαθεί να «μαρκάρει», να διώξει δηλαδή απο το παιχνίδι παίκτες της αντίπαλης ομάδας χρησιμοποιώντας «μαρκαδόρους» (τα «όπλα» της χρωματοσφαίρισης) και μπίλιες οι οποίες περιέχουν χρώμα (χρωμόσφαιρες).
Η "χρωμόσφαιρα" ("paintball") είναι μια μπίλια από βιοδιασπώμενο υλικό που περιέχει υδροδιαλυτό χρώμα (νερομπογιά). Το περίβλημα της μπίλιας είναι από μαλακή ζελατίνη η οποία σπάει όταν η χρωμόσφαιρα προσκρούσει με την απαραίτητη ταχύτητα επάνω σε σκληρή επιφάνεια ή σε κάποιον παίκτη, χρωματίζοντας την επιφάνεια πρόσκρουσης (μαρκάρισμα).
Ένας "μαρκαδόρος" ("marker") είναι η αρχική συσκευή που χρησιμοποιείται στο παιχνίδι του "paintball" για να σημαδέψει έναν αντιτιθέμενο παίκτη με χρώμα. Χρησιμοποιεί αέριο (συνήθως διοξείδιο του άνθρακα ή πεπιεσμένο αέρα HPA) για να εξωθήσει τη χρωμόσφαιρα, μέσω μίας κάννης, με ταχύτητα περίπου 100 μέτρα/δευτερόλεπτο. 
Αυτή η ταχύτητα είναι επαρκής για τις περισσότερες χρωμόσφαιρες, έστω ώστε να σπάσουν επάνω στον αντίπαλο, αλλά όχι αρκετά γρήγορα για να προκαλέσει ζημία πέρα από τον ήπιο μωλωπισμό. 
Ασφάλεια.
Η χρωματοσφαίριση θεωρείται ως ένα απο τα πιο ασφαλή ομαδικά αθλήματα. Σύμφωνα με πολλαπλές μελέτες, η μέση συχνότητα τραυματισμού υπολογίζεται σε 0,2 περιστατικά ανά 1000 παίκτες κάθε χρόνο. Αυτό οφείλεται κυρίως στην εφαρμογή συγκεκριμένων κανόνων ασφαλείας, όπως η παροχή και χρήση ειδικού εξοπλισμού.
Το πιο σημαντικό κομμάτι του εξοπλισμού αυτού είναι η «μάσκα» ("mask"). Διασφαλίζει όλα τα ευαίσθητα σημεία του κεφαλιού (μάτια, μύτη, στόμα, αυτιά) και είναι απολύτως απαραίτητη κατά τη διάρκεια του παιχνιδιού.
Άλλα κομμάτια είναι το προστατευτικό λαιμού, που προστατεύει την περιοχή του λαιμού, ο θώρακας, που μειώνει την ορμή πρόσκρουσης της σφαίρας στο στήθος και στην κοιλιά, και η ολόσωμη φόρμα, που προστατεύει τα ρούχα από λέρωμα.
Στα περισσότερα πεδία χρωματοσφαίρησης, το ελάχιστο όριο ηλικίας για τη συμμετοχή σε παιχνίδι είναι 18 (ή 16, ανάλογα με την χώρα και τον εκάστοτε νόμο). Ανήλικοι επιτρέπεται να συμμετέχουν επίσης, είναι όμως απαραίτητο να είναι το λιγότερο 13 ετών, να φέρουν γραπτή έγκριση από γονέα ή κηδεμόνα και να βρίσκονται στο χώρο του συλλόγου ή του πεδίου με τη συνοδεία ενός γονέα ή κηδεμόνα.
'Το άθλημα δεν σκοπεύει στο να προωθεί την βία. Μέσα από το παιχνίδι, σκοπεύει να διδάξει το νόημα και την χρησιμότητα της ομαδικής και όχι ατομικής απόδοσης και να συμβάλλει στην βελτίωση των ικανοτήτων ηγεσίας ενός παίκτη. Επίσης συμβάλει στην ανάπτυξη αντιπολεμικής συνείδησης, αφού δείχνει με τον πιο αποτελεσματικό τρόπο το πόσο ευάλωτος είναι ο άνθρωπος σε συνθήκες πολέμου.
Μεταξύ πολλών άλλων προδιαγραφών ασφαλείας, σχεδόν κάθε πεδίο έχει, και επιβάλλει αυστηρά, έναν κανόνα που περιορίζει την ταχύτητα μίας σφαίρας σε 100 μέτρα/δευτερόλεπτο (360 χλμ/ώρα) ή λιγότερο, καθώς μεγαλύτερες ταχύτητες ενδέχεται να προκαλέσουν τραύματα παρά την προβλεπόμενη προστασία. Ο παίκτης πρέπει να είναι προετοιμασμένος για αρκετές σφαίρες να πετύχουν λιγότερο προφυλαγμένα μέρη του σώματος, όπως τον πήχυ και τα γόνατα, όπου μπορεί να προκληθεί ελαφρύ τσούκσιμο ή/και πόνος. Επειδή το χτύπημα στο μάτι από μια χρωμόσφαιρα μπορεί να οδηγήσει στη μόνιμη τύφλωση ή την οπτική εξασθένιση, κανένας παίκτης δεν επιτρέπεται να συμμετέχει σε οποιοδήποτε παιχνίδι χωρίς την ειδική μάσκα. Κάθε πεδίο οφείλει να παρέχει όλο τον συνιστόμενο εξοπλισμό ασφαλείας, καθώς και να εγγυάται την ασφάλεια όλων των παικτών καθ' όλη τη διάρκεια ενός παιχνιδιού.

</doc>
<doc id="54824" url="https://el.wikipedia.org/wiki?curid=54824" title="Αντον Κάλτσεφ">
Αντον Κάλτσεφ



</doc>
<doc id="54828" url="https://el.wikipedia.org/wiki?curid=54828" title="Βελανιδιά">
Βελανιδιά

Η βελανιδιά ή βαλανιδιά (επιστ. Δρυς, Quercus) είναι γένος φυτών της οικογένειας των Φηγοειδών (Fagaceae) με 531 αυτοφυή είδη του βόρειου ημισφαίριου της γης . Είναι το κατ΄ εξοχήν δένδρο των δρυμών.
Είναι δέντρα ψηλά, αιωνόβια που βρίσκονται είτε σε πεδινές είτε σε ορεινές περιοχές. Ο καρπός της βαλανιδιάς είναι το βαλανίδι (από το βάλανος), χρήσιμο για ζωοτροφές και στη βυρσοδεψία. Το ξύλο όλων των ειδών είναι βαρύ, σκληρό και δεν σαπίζει εύκολα. Χρησιμοποιείται στην οικοδομική, ναυπηγική, επιπλοποιία, στην κατασκευή σανίδων, δοκαριών και παρασκευάζονται από αυτό ξυλάνθρακες πολύ καλής ποιότητας.
Είδη.
Τα κυριότερα είδη που βρίσκονται στην Ελλάδα και την Κύπρο είναι:
Μυθολογία και ιστορία.
Η Βαλανίς (ή Βάλανος), θεωρούνταν η Νύμφη του δέντρου της βελανιδιάς και μία από τις Αμαδρυάδες νύμφες, κόρες του Όξυλου (πνεύμα του δάσους) και της Αμαδρυάδας. 
Η βελανιδιά αποτελούσε το ιερό δένδρο του Διός. Για το λόγο αυτό θεωρούνταν ιερό στην αρχαία Μακεδονία και μάλιστα πολλά χρυσά στεφάνια που έχουν βρεθεί και χρησιμοποιούνταν σε τελετες και ως ταφικά κτερίσματα, ήταν στεφάνια βελανιδιάς, με κορυφαίο το στεφάνι βελανιδιάς του Βασιλιά Φιλίππου Β' της Μακεδονίας, που βρέθηκε στον βασιλικό τύμβο των Αιγών, στη σημερινή Βεργίνα. Επίσης η μαντική δρυς θεωρούνταν πως αποτελούσε την κατοικία του Δία στη Δωδώνη.
Η βελανιδιά είναι επίσης ένα από τα Εθνικά σύμβολα της Σερβίας.
Το ξύλο της βελανιδιάς.
Το ξύλο της είναι σχετικά ακριβό και χρησιμοποιείται στην επιπλοποιία. Είναι πυκνό και το χρώμα του κυμαίνεται μεταξύ σκούρου και ανοιχτού. Στην κατασκευή κτιρίων χρησιμοποιείται στην ξυλοδεσιά. Εξαιτίας του αρωματικού της ξύλου, είναι ιδανική για την κατασκευή βαρελιών στην ποτοποιΐα.
Από ένα είδος βελανιδιάς, το φελλόδεντρο (Querqus suber), εξάγεται από το εξωτερικό μέρος του κορμού του φυτού ο φελλός, υλικό το οποίο έχει πολλές εφαρμογές χάρη στις ιδιότητές του.

</doc>
<doc id="54832" url="https://el.wikipedia.org/wiki?curid=54832" title="Άσπρα Σπίτια">
Άσπρα Σπίτια

Με την ονομασία Άσπρα Σπίτια είναι γνωστά τα εξής ελληνικά τοπωνύμια:

</doc>
<doc id="54834" url="https://el.wikipedia.org/wiki?curid=54834" title="Kankurou">
Kankurou

Ο Kankurou (カンクロウ Kankurō, Κάνκουρου) είναι φανταστικός χαρακτήρας στη σειρά anime και manga "Naruto". Κατάγεται από το Sunagakure no Sato (Κρυμμένο Χωριό της Άμμου) στη Χώρα του Αέρα και είναι γιος του αρχηγού του, του Τέταρτου Kazekage. “Kankurou” είναι το όνομα ενός διάσημου νίντζα, ο οποίος αναπαρίσταται συχνά με ένα κοράκι (Karasu) ως κατοικίδιο. “Kankurou” είναι επίσης το όνομα πολλών διάσημων ηθοποιών του παραδοσιακού Θεάτρου Καμπούκι.
Η ομοιότητα αυτή με τους ηθοποιούς του Καμπούκι διαφαίνεται από τον τρόπο με τον οποίο βάφει το πρόσωπό του και ντύνεται κατά τη διάρκεια της σειράς. Σημειώνεται πως σε κάθε του διαφορετική εμφάνιση στη σειρά, ο Kankurou έχει και διαφορετικό μακιγιάζ, ενώ στο δεύτερο μέρος της σειράς αποκαλύπτεται και το πρόσωπό του άβαφο.
Γενικές Πληροφορίες.
Ο Kankurou εμφανίζεται ως ένας ταλαντούχος νεαρός χειριστής μαριονέτας, την οποία διαχειρίζεται με το chakra του, σύμφωνα με παραδοσιακή τεχνική του χωριού καταγωγής του, του Sunagakure. Στην πλάτη του κουβαλά πάντα, τον Karasu (“κοράκι”), μια μεγάλη μαριονέτα την οποία έχει εξοπλίσει με θανατηφόρους μηχανισμούς, όπως λεπίδες και δηλητηριώδεις αιχμές. Η μαριονέτα αυτή κατασκευάστηκε από το Sasori της Κόκκινης Άμμου, μέλος στο παρόν των Akatsuki. Ο Kankurou έχει ως χόμπι να τοποθετεί νέους μηχανισμούς στις μαριονέτες του με αποτέλεσμα ο Karasu να είναι μια διόλου ευκαταφρόνητη μηχανή θανάτου. Καθώς η σειρά προχωρά, ο Kankurou προσθέτει στη συλλογή του δύο ακόμη μαριονέτες, με ονόματα Kuroari (“μαύρο μυρμήγκι”) και Sanshouo (“σαλαμάνδρα”), σχεδιασμένες να δρουν συμπληρωματικά προς τον Karasu. Στο δεύτερο μέρος της σειράς, ο Kankurou δεν τις κουβαλά μαζί του αλλά τις επικαλείται από μεγάλους παπύρους που έχει πάντα μαζί. 
Οι τεχνικές που μπορεί να πραγματοποιήσει είναι ποικίλες. Για παράδειγμα, μπορεί να ανταλλάξει κατά βούληση θέση με τον Karasu, σε μια παραλλαγή του Kawarimi no Jutsu («Τεχνική Αντικατάστασης»), παραπλανώντας τον αντίπαλο του. Η μαριονέτα μπορεί να σκοτώσει εξ επαφής με τις λεπίδες της ή από απόσταση εκτοξεύοντας δηλητηριώδη αέρα που προκαλούν αρχικά παράλυση κι έπειτα θάνατο. Από την άλλη το Kuroari, που λειτουργεί περισσότερο αμυντικά , είναι κούφιο: μπορεί να κλείσει τον αντίπαλο στην άδεια κοιλιά του, η οποία φέρει μεγάλες σχισμές. Τότε ο Karasu διασπάται σε κομμάτια, καθένα από τα οποία φέρει μια μεγάλη λεπίδα. Καθένα από αυτά μπαίνει σε μία από τις σχισμές του Kuroari θανατώνοντας με ανατριχιαστικό τρόπο τον παγιδευμένο αντίπαλο, τεχνική που είναι γνωστή ως Kurohigi Kiki Ippatsu (Μαύρη Μυστική Τεχνική Μηχανής Μίας Βολής). 
Όσον αφορά το χαρακτήρα του, αρχικά ο Kankurou εμφανίζεται δύστροπος, οξύθυμος και αλαζόνας. Με μια σαφή αντιπάθεια προς τα παιδιά και μια τάση να το παίζει νταής στους αδύναμους, δημιουργεί φασαρίες και αντιπάθειες. Έχει μεγάλη αυτοπεποίθηση για τις ικανότητές του και εμφανίζει μεγάλη σκληρότητα προς τους αντιπάλους του, όπως και τα αδέρφια του. Του αρέσει να ειρωνεύεται τους αδύναμους και αντιμετωπίζει με κάποια χαιρεκάκια τα θύματα της ομάδας του. Ωστόσο καθώς προχωρά η σειρά, αποκαλύπτει μια περισσότερο ευαίσθητη πλευρά, και μια αίσθηση καθήκοντος που φτάνει στα όρια της αυταπάρνησης, όταν είναι να προστατέψει την οικογένεια του και το Sunagakure. 
Παιδική Ηλικία &amp; Σχέση με τα Αδέλφια του.
Ο Kankurou είναι το δεύτερο παιδί του Τέταρτου Kazekage, ισχυρότερου άνδρα του Χωριού της Άμμου. Έχει μια μεγαλύτερη αδερφή, την Temari και έναν μικρότερο αδερφό, τον Gaara. Στην γέννηση του τελευταίου πέθανε η μητέρα τους, η Karura, όταν ο Kankurou ήταν μόλις δύο ετών. Η Karura δόθηκε ως θυσία από το χωριό ώστε να σφραγιστεί ο δαίμονας Shukaku στο σώμα του Gaara. Το «πείραμα» αυτό δεν είχε τα αναμενόμενα αποτελέσματα θέτοντας τη Suna σε κίνδυνο. Ο ίδιος τους ο πατέρας προσπάθησε επανειλημμένα να σκοτώσει το Gaara, ο οποίος από άμυνα εξελίχθηκε μεγαλώνοντας σε ψυχικά διαταραγμένο δολοφόνο. Μέσα σε ένα τέτοιο δυσλειτουργικό περιβάλλον, τα τρία αδέρφια δεν ανέπτυξαν ισχυρούς δεσμούς αγάπης. Ωστόσο εισήχθησαν στην ίδια ομάδα Genin υπό την εποπτεία του Baki.
Το μόνο που έδενε την ομάδα των τριών αδερφών ήταν ο φόβος, η υπεροχή των ικανοτήτων τους απέναντι στις άλλες ομάδες και η προσήλωση στην αποστολή που τους ανατέθηκε πριν αναχωρήσουν από τη Suna με προορισμό την Konoha. Παρά το γεγονός πως οι σχέσεις τους δεν είναι καλές, δείχνουν να αντλούν μια σαδιστική ικανοποίηση και κάποια περηφάνια όταν ο ένας από τους τρεις νικά με ευκολία και βαρβαρότητα κάποιον αντίπαλο, νιώθοντας πως δεν πρόκειται να νικηθούν από κανέναν.
Ο Kankurou και η Temari δεν έχουν κάποιο ιδιαίτερο πρόβλημα μεταξύ τους, πέρα από αλληλοπειράγματα. Καθώς εκείνη είναι η μεγαλύτερη και η λιγότερο επιπόλαιη, έχει επίδραση πάνω στα δύο αγόρια και κατά συνέπεια δρα κατευναστικά στους καβγάδες τους. Ωστόσο ο Kankurou αν και μεγαλύτερος φοβάται πραγματικά το Gaara και μισεί να συναναστρέφεται μαζί του (ένα τρανταχτό παράδειγμα για αυτό είναι όταν ξεκίνησε ο 2ος Άθλος και τους ανακοινώθηκε οτι θα περάσουν 5 ημέρες μαζί με την ομάδα τους, που ο Kankurou είπε «Φοβάμαι να περάσω 5 ημέρες μαζί του», (εννοώντας τον Gaara). Μπροστά του είναι σχεδόν δουλικός, αλλά στο μυαλό του εκφράζει συχνά καθαρή αντιπάθεια. Μόνο πολύ αργότερα, κι αφού ο Gaara επέλεξε ένα νέο μονοπάτι, ο Kankurou είδε στον αδερφό του ένα όραμα να ανατέλλει και τάχθηκε να το υπερασπιστεί ακόμη και με κόστος τη ζωή του. Τα αδέρφια τελικά ήρθαν πιο κοντά και σε ένα βαθμό μοιράστηκαν τα όνειρα και τις φιλοδοξίες τους.
Ο Kankurou στη Σειρά.
Μέρος Πρώτο.
Εισαγωγή.
Η πρώτη εμφάνιση του Kankurou στη σειρά λαμβάνει χώρα κατά την άφιξη των τριών αδερφών στο Konohagakure, με σκοπό να παραστούν στις εξετάσεις ανάδειξης των νέων Chuunin. Καθώς περπατούσαν, ο Konohamaru έπεσε απρόσεκτα πάνω στον Kankurou, ο οποίος βρήκε μια ευκαιρία να το διασκεδάσει. Έπιασε το μικρό από τα ρούχα, τον σήκωσε ψηλά και δηλώνοντας πως αντιπαθεί τα παιδιά, ετοιμάστηκε να τον χτυπήσει. Η προσπάθεια του Naruto να σώσει το μικρό του φίλο ήταν μάλλον κωμική παρά αποτελεσματική, ενώ βαριεστημένα η Temari επισήμανε στον αδερφό της πως η επιπολαιότητά του θα τους έφερνε μπελάδες. Τελικά ήταν ο Sasuke αυτός που επενέβη, εκτοξεύοντας με θαυμαστή ακρίβεια μια πέτρα πάνω στο χέρι του Kankurou. Ο τελευταίος θύμωσε και προς μεγάλη έκπληξη της Temari πήγε να αποκαλύψει επιπόλαια τον Karasu. Τέλος στο επεισόδιο έδωσε η άφιξη του Gaara από το πουθενά, που απείλησε να σκοτώσει τον αδερφό του αν συνέχιζε να ντροπιάζει το χωριό. Ο Kankurou υπάκουσε φοβισμένα.
Εξετάσεις: 1ος Άθλος.
Η ομάδα κάνει την επανεμφάνισή της στην αίθουσα όπου θα δινόταν το πρώτο τεστ των εξετάσεων, ένα γραπτό διαγώνισμα, το οποίο μπορούσε να περάσει κανείς μονάχα αν αποφάσιζε να κλέψει. Ο Kankurou έβαλε κρυφά ανάμεσα στους εξεταστές τον Karasu μεταμφιεσμένο, και κατόπιν πήγε στην τουαλέτα συνοδευόμενος από τον δήθεν εξεταστή αντιγράφοντας τα θέματα. Κατά την επιστροφή του έδωσε και στην Temari ένα μικροσκοπικό ρολό με τις απαντήσεις. Το κόλπο του έγινε αντιληπτό, ωστόσο είτε γιατί ήταν η πρώτη φορά που πιάστηκε να κλέβει ( το όριο ήταν πέντε ), είτε γιατί το σχέδιο ήταν έξυπνο, δεν αποκλείστηκε.
Εξετάσεις: 2ος Άθλος.
Το δεύτερο μέρος των εξετάσεων περιελάμβανε τη διάσχιση ενός επικίνδυνου δάσους μέσα σε ορισμένο χρονικό διάστημα, αφού πρώτα είχαν κλέψει από κάποια άλλη ομάδα έναν πάπυρο. Προορισμός τους ήταν ένας πύργος στο κέντρο του δάσους. Στο δρόμο, η ομάδα συναντά μια άλλη από το Amegakure (Κρυμμένο Χωριό της Βροχής), την οποία ο Gaara εξουδετερώνει ήρεμα και με ανατριχιαστικό τρόπο. Τα αδέρφια του παρακολουθούν με ειρωνικά χαμόγελα. Όταν όλα τελείωσαν ο Kankurou ήταν της γνώμης πως αφού η ομάδα αυτή κατείχε το σωστό πάπυρο ήταν ώρα να πάνε στον πύργο, αλλά ο Gaara, που διαισθάνθηκε την παρουσία της ομάδας Kurenai πίσω από ένα θάμνο, αποφάσισε πως δεν χόρτασε φονικό. Ακολούθησε μια σύντομη αντιπαράθεση ανάμεσα στους δύο, όπου και αποκαλύπτεται για πρώτη φορά στη σειρά πως τα τρία παιδιά είναι αδέλφια. Ωστόσο ο Gaara αναφέρει πως ποτέ δεν σκέφτηκε τους άλλους δυο σαν αίμα του και πως αν το παρατραβούσαν θα τους σκότωνε. Η Temari πιο ψύχραιμη, μίλησε απαλά στο Gaara ησυχάζοντας τον, ζητώντας του να φύγουν ήρεμα σαν χάρη προς τη μεγαλύτερη αδελφή του. Αφού ο Gaara τους κόβει το αίμα με μια ξαφνική κίνηση, τελικά αποφασίζει να την ακούσει. Η ομάδα φτάνει στον πύργο περίπου μιάμιση ώρα μετά την έναρξη του πενταήμερου αγωνίσματος, χωρίς καν να λερώσει τα ρούχα της, καταρρίπτοντας κατά τέσσερις ώρες το παλιό ρεκόρ.
Οι Προκριματικοί.
Μετά τη λήξη της προθεσμίας οι εναπομείναντες υποψήφιοι ήταν είκοσι. Τους ανακοινώθηκε απρόσμενα πως έπρεπε να παλέψουν ανά δύο, για να μειωθεί ο αριθμός τους στο μισό. Τα αδέρφια δεν δείχνουν να χάνουν τα χαμόγελά τους. Η Temari νικά εύκολα την Tenten, ενώ ο Kankurou ζευγαρώνει με τον Tsurugi Misumi. Η άποψη του εκπαιδευτή του, Baki, ήταν πως ο μαθητής του υποτιμούσε πλήρως τον αντίπαλο. Σε μια σύντομη λογομαχία, και οι δύο αντίπαλοι δηλώνουν πως θα τελειώσουν γρήγορα τη δουλειά, ενώ ο Kankurou αποφασίζει να χρησιμοποιήσει αμέσως τον Karasu. Προτού τον ξετυλίξει όμως, ο Misumi επιτέθηκε. Είχε την ικανότητα να αποσυνδέει τα οστά του με chakra και να χρησιμοποιεί το σώμα του όπως ήθελε, τυλίγοντας τον αντίπαλο σαν μεγάλο φίδι, σπάζοντας τα οστά του ή στραγγαλίζοντάς τον. Τελικά δεν συγκρατήθηκε και έσπασε το λαιμό του Kankurou. Ωστόσο ανακάλυψε πως αυτό που κράταγε δεν ήταν παρά ο Karasu, ενώ μέσα στο πακέτο βρισκόταν ο ίδιος ο Kankurou που ήλεγχε με κλωστές από το chakra του τη μαριονέτα. Ο Karasu αγκάλιασε με παρόμοιο τρόπο τον Misumi και του εξάρθρωσε τα οστά, καθιστώντας τον ανίκανο να παλέψει. Έτσι ο Kankurou νίκησε εύκολα το ματς. 
Ενώ ο Gaara αγωνιζόταν ενάντια στον Lee, ο Kankurou παρακολούθησε τον αγώνα επίτηδες πλάι στο Naruto και στα άλλα παιδιά της Konoha. Σκοπός του ήταν να τους περιπαίξει καθώς ήταν αδύνατο κατά τη γνώμη του να χάσει ο Gaara. Τρομοκρατήθηκε βλέποντας πως ο Lee ίσως να έκανε το θαύμα, τελικά όμως ο αγώνας έληξε με τον αναμενόμενο τρόπο. Στο τέλος των αγώνων, ο Τρίτος Hokage εξήγησε στα παιδιά που νίκησαν τις λεπτομέρειες του τρίτου αγωνίσματος επισημαίνοντας πως είχαν ένα μήνα να προετοιμαστούν. Ο Kankurou ζήτησε διευκρινίσεις με έναν αγενή τρόπο.
Ο Ενδιάμεσος Μήνας.
Τον μήνα αυτό τα αδέρφια από τη Suna τον πέρασαν στην Konoha διαμένοντας σε κάποιο ξενοδοχείο. Τα μέλη της ομάδας δεν θεώρησαν προς είχαν ανάγκη να προπονηθούν άλλο. Περνούσαν τη μέρα τους χαζεύοντας, ενώ προς το τέλος ο Kankurou έκανε κάποια συντήρηση στον Karasu. Προορισμένος του αντίπαλος ήταν ο Aburame Shino. Μια μέρα ο Kankurou επεσήμανε πως η Temari είχε αργήσει αρκετά να λάβει μέρος στις εξετάσεις και πως θα γινόταν εύκολα Chuunin. Ωστόσο εκείνη ακούγοντας τη φράση αυτή σκέφτηκε κάτι άλλο. Τη μέρα που πίσω στο σπίτι τους, ο sensei τους τούς αποκάλυψε τον πραγματικό λόγο αποστολής τους στους αγώνες.
Πριν χρόνια, οι Χώρες της Φωτιάς και του Αέρα υπέγραψαν συνθήκη ειρήνης. Ακολούθως ο φεουδάρχης της Χώρας του Αέρα διέταξε τον παροπλισμό μεγάλου αριθμού νίντζα του Κρυμμένου Χωριού της Άμμου (Sunagakure). Ως αποτέλεσμα το Χωριό αποδυναμώθηκε και ακόμα και ο ίδιος ο άρχοντας παράγγελνε αποστολές από το Konohagakure. Προκειμένου να επιβιώσουν, οι νίντζα της Άμμου αναγκάστηκαν να αναπτύξουν τις ικανότητες των δικών τους πάρα πολύ και έκαναν και πειράματα, σαν αυτό που δημιούργησε το Gaara. Και εσχάτως, σε συνεννόηση με το Otogakure (Κρυμμένο Χωριό του Ήχου), σχεδίαζαν να επιτεθούν και να κυριεύσουν το Konohagakure σπάζοντας τη συνθήκη. Ο Baki τους εξήγησε τελευταία στιγμή το σχέδιο τονίζοντας πως ήταν θέμα επιβίωσης και διαταγή του πατέρα τους, Τέταρτου Kazekage. Η αποστολή εξαρτιόταν πολύ από την πορεία των τριών αδερφών στις εξετάσεις. Τη σύντομη ανάπαυλα του ενός μήνα, τάραξε μια σύντομη εξαφάνιση του Gaara, που ξέφυγε της επίβλεψης των δύο μεγαλύτερων παιδιών. Αυτό θύμωσε εξαιρετικά το sensei τους, γιατί αν ο Gaara έμπλεκε σε φασαρίες ή, χειρότερα, αν εξαπέλυε το Shukaku, το σχέδιο πήγαινε χαμένο. 
Εξετάσεις: 3ος Άθλος.
Το τελευταίο γεγονός των αγώνων διεξήχθη στο κατάμεστο στάδιο της Konoha, παρουσία των Τρίτου Hokage και του πατέρα του Kankurou, του Kazekage. Στον πρώτο αγώνα τα αδέλφια παρακολούθησαν την εμφάνιση του Kyuubi κατά τη μάχη του Naruto με τον Neji. Ο δεύτερος αγώνας ήταν του Kankurou, αλλά εκείνος αποφάσισε να παραιτηθεί για να μην αποκαλύψει εκεί και τότε τις τεχνικές του. Ο Shino, κάπως δυσαρεστημένος, πέρασε στην επόμενη φάση χωρίς αγώνα. Ακολούθησε ο αγώνας της Temari και κατόπιν του ίδιου του Gaara με τον Sasuke. Όπως πάντα τα αδέρφια ήταν σίγουρα πως ο Gaara δεν θα λάμβανε ούτε γρατζουνιά. Ωστόσο αυτή τη φορά έπεσαν έξω. Ο Sasuke εκπληκτικά αλλαγμένος, κατάφερε να τραυματίσει σοβαρά το Gaara, προκαλώντας του αιμορραγία για πρώτη φορά στη ζωή του. Για το σχέδιο της Suna, αυτό ήταν και καλό και κακό: από τη μία ο Gaara δεν χρησιμοποίησε επιπόλαια το Shukaku όπως σκόπευε να κάνει, από την άλλη η εισβολή στην Konoha έπρεπε να ξεκινήσει εκείνη ακριβώς τη στιγμή και ο Gaara δεν μπορούσε να πολεμήσει. 
Μάχη στο Δάσος.
Ο Baki διέταξε τους Kankurou και Temari να μεταφέρουν τον αδερφό τους στην ασφάλεια του κοντινού δάσους μέχρι να συνέλθει. Στο κατόπι τους έτρεξε ο Sasuke που δεν είχε σκοπό να αφήσει τη μάχη του στη μέση, καθώς για εκείνον σήμαινε πάρα πολλά. Η Temari προσφέρθηκε να αφήσει τα αδέρφια της να φύγουν και να αντιμετωπίσει το Sasuke μόνη. Εν τούτοις, ο Sasuke την νίκησε τραυματίζοντάς την και πρόλαβε παρακάτω τα δύο αγόρια. Όταν η Temari τους ξαναβρήκε, ο Kankurou της έδωσε τη φροντίδα του Gaara και προσφέρθηκε να μείνει πίσω. Προτού όμως αρχίσει η μάχη, έκανε την εμφάνισή του ο Shino, διεκδικώντας τη μάχη που δεν έγινε, θέλοντας να δώσει χρόνο στο Sasuke να φύγει και πάλι. Έτσι και έγινε, οπότε ο Shino με τον Kankurou ήρθαν αντιμέτωποι. 
Ο Kankurou δήλωσε πως τα δύο αγόρια μάλλον είχαν πλήρη άγνοια για τους τρόμους αυτού του κόσμου. Αν ο Shino των νικούσε και πήγαινε να βοηθήσει το Sasuke θα τους γνώριζε. Αποκάλυψε τον Karasu, το οποίο έλεγχε με νήματα από chakra, ενώ ο Shino χρησιμοποιούσε έντομα στη μάχη. Οι δηλητηριασμένες λεπίδες του Karasu αποπειράθηκαν αρκετές φορές να τραυματίσουν το Shino, ωστόσο εκείνος τις απέφυγε με επιδεξιότητα. Αποδείχτηκε πως ο Karasu μπορούσε επίσης να εκτοξεύει kunai και να χρησιμοποιεί την τεχνική αντικατάστασης. 
Ο Shino αντιλήφθηκε πως η αδυναμία ενός μαριονετίστα ήταν η μάχη σώμα με σώμα σε μικρή απόσταση. Η μαριονέτα πολεμά μακριά προφυλάσσοντας το χρήστη` ωστόσο εκείνος όντας συγκεντρωμένος στη δουλειά του δεν έλεγχε το κοντινό του περιβάλλον. Ο Kankurou προκειμένου να κρυφτεί κατέφυγε σε μια βόμβα δηλητηριασμένων αερίων, μέρος της οποίας εισέπνευσε ο αντίπαλός του. Ενώ ο Shino προσπαθούσε να συνέλθει του επιτέθηκε από πίσω με τον Karasu. Το μόνο που βρήκε όμως ήταν ένας ψεύτικος κλώνος. Χιλιάδες ζωύφια μπήκαν στις κλειδώσεις του Karasu εμποδίζοντας τον να κινηθεί. Παράλληλα αποπειράθηκαν να ακολουθήσουν τα νήματα από chakra για να εντοπίσουν τον κρυμμένο Kankurou. Ο τελευταίος τα αποσυνέδεσε ακαριαία, και τα συνέδεσε και πάλι, αποσπώντας το κεφάλι της μαριονέτας που περιείχε δικά του όπλα. Ωστόσο ο Kankurou απέτυχε να χτυπήσει, καθώς είχε ακινητοποιηθεί από έντομα.
Αποδείχτηκε πως ο Shino είχε επίτηδες αποτύχει να καταφέρει κάποιο χτύπημα στον αντίπαλό του, τοποθετώντας πάνω του ένα θηλυκό ζουζούνι, το οποίο εντοπίζουν εύκολα τα αρσενικά του ίδιου είδους. Καθώς ο Kankurou απαλλασσόταν από αυτά που μπορούσε να δει, τα μικροσκοπικά έντομα σκαρφάλωσαν πάνω του από πίσω και καταβρόχθισαν το chakra που έβγαινε από τα δάχτυλά του. Έτσι τον ακινητοποίησαν αναγκάζοντάς τον να πέσει από το δέντρο. Ο Karasu είχε αχρηστευτεί επίσης. 
Όταν ο Kankurou αποδυναμωμένος έφτασε τα αδέρφια του συνειδητοποίησε πως ο Gaara είχε ηττηθεί από το Naruto έχοντας χάσει πλήρως τις δυνάμεις του. Αλλά και κάτι άλλο. Τη θέληση να σπέρνει το θάνατο. Όταν η Temari και ο Kankurou, ταλαιπωρημένοι πήγαν να αντιμετωπίσουν για τελευταία φορά το Sasuke, ο Gaara τους απέτρεψε αδύναμα και έφυγαν χωρίς άλλα επεισόδια μιας και η εισβολή στην Konoha είχε αποτύχει πλήρως. Ωστόσο στη διαδρομή, ο Gaara ψέλλισε στα αδέρφια του την πρώτη του ειλικρινή συγγνώμη.
Kankurou εναντίον Sakon &amp; Ukon.
Μετά τα ατυχή γεγονότα στην Konoha, αποδείχθηκε πως το Χωριό του Ήχου είχε ξεγελάσει αυτό της Άμμου. Ο αρχηγός του και πατέρας του Kankurou βρέθηκε νεκρός από δολοπλοκία του Orochimaru. Η Άμμος ζήτησε να συνθηκολογήσει με την Konoha και υπογράφηκε νέα συνθήκη ειρήνης. Ο Gaara, επειδή του ζητήθηκε κι επειδή ήθελε να ξεπληρώσει το ηθικό του χρέος στο Naruto, απάντησε στο κάλεσμα των νέων του συμμάχων. Μαζί με τα αδέρφια του έσπευσαν να βοηθήσουν την ομάδα πέντε Genin από την Konoha, στην προσπάθειά τους να αντιμετωπίσουν αντιπάλους από το χωριό του Ήχου και να φέρουν πίσω στο σπίτι το Sasuke.
Ο Kankurou εντόπισε και έσωσε την τελευταία στιγμή τον Inuzuka Kiba, ο οποίος μαχόταν απελπισμένα ενάντια στα αδέρφια Sakon και Ukon, όντας σοβαρά τραυματισμένος. Αφού απέτρεψε τον Ukon από το να μαχαιρώσει τον Kiba, με τη σειρά του ο τελευταίος του υπέδειξε πως ο Sakon ερχόταν από πίσω. Ο Kankurou συγκράτησε το χέρι του αντιπάλου του, αλλά ο Sakon προσπάθησε να συγχωνεύσει το σώμα του με αυτό του Kankurou για να τον νικήσει με ασφάλεια εκ των έσω. Ο Kiba που είχε πικρή εμπειρία από αυτή την τεχνική, παρακολουθούσε χωρίς να μπορεί να αντιδράσει, αλλά ο Kankurou είχε ένα ακόμη κρυφό χαρτί: το σώμα που ο Sakon προσπάθησε να κυριεύσει ήταν μόνο μια μαριονέτα. Ακολούθως το Kuroari αγκάλιασε τον Sakon και τον τραυμάτισε παντού με λεπίδες. Εκείνος αναγκάστηκε να ενωθεί με τον Ukon αφήνoντάς του τον έλεγχο του κοινού τους σώματος, πράγμα ασυνήθιστο γι’ αυτούς. 
Ο Ukon περιγέλασε τον Kankurou δείχνοντάς του πως το τραύμα που του προξένησε κατά την άφιξή του είχε ήδη γιατρευτεί. Ο Kiba πρότεινε να το σκάσουν, ωστόσο ο Kankurou αποφάσισε να συνεχίσει γιατί μισούσε να τον υποτιμούν. Ο Kiba εν τω μεταξύ είχε σκεφτεί πως ενώ ο Kankurou ως εχθρός έμοιαζε τρομακτικός, ως σύμμαχος ήταν πολύ αξιόπιστος. Μετά από σύντομη μάχη σώμα με σώμα, ο Ukon – έχοντας ακόμη μέσα του τον αδερφό του – παραπάτησε πέφτοντας μέσα στην κούφια κοιλιά του Kuroari. Αυτό έκλεισε ερμητικά αφήνοντας μια σειρά από κάθετες λεπτές σχισμές. Ο Kankurou εξήγησε πως το Kuroari ήταν αρχικά για αμυντικούς σκοπούς, ενώ δρα συμπληρωματικά με την άλλη μαριονέτα, τον Karasu. Ο Karasu έσπασε σε πολλά κομμάτια, καθένα από τα οποία είχε μια φαρδιά λεπίδα. Το κάθε κομμάτι έβαλε με ορμή σε σχισμή του Kuroari τη λεπίδα του, θανατώνοντας ανατριχιαστικά τα παγιδευμένα αδέρφια. Η μάχη έλαβε τέλος.
Στο πρώτο μέρος, ο Kankurou κάνει μια τελευταία εμφάνιση, κατά την αναχώρηση των αδερφών από την Konoha, ενώ τους ξεπροβόδιζε ο Shikamaru.
Μέρος Δεύτερο.
Δυόμισι χρόνια μετά, ο Kankurou εμφανίζεται ψηλότερος, αλλά με παρόμοια αμφίεση. Το μακιγιάζ του έχει αλλάξει για τρίτη φορά και επίσης δεν κουβαλά στην πλάτη πλέον τις μαριονέτες του, αλλά τρεις μεγάλους παπύρους. Επιπλέον έχει ανέλθει στην ανώτατη βαθμίδα, αυτή των Jounin. Φαίνεται να τον έχει ωριμάσει το γεγονός πως ο αδερφός του, ο Gaara, έχει πλέον ανέλθει στη θέση του Πέμπτου Kazekage του χωριού, έχοντας μια εντελώς νέα αντίληψη των πραγμάτων. 
Μετά τη μάχη του με το Naruto, ο Gaara αποφάσισε να εγκαταλείψει το αιματηρό του παρελθόν και να βγει από τα σκοτάδια με τις δικές του δυνάμεις. Για τον σκοπό αυτό αποφάσισε να λάβει τη θέση του εκλιπόντος πατέρα τους στην αρχηγία του χωριού. Τα δύο αδέρφια πλέον νιώθουν κοντά ο ένας στον άλλο κι έτσι ο Kankurou νιώθει άνετα να πει στον Gaara πως θα είναι σκληρό να εγκαταλείψει την ασφάλεια της οικογένειας και να μπλέξει με ανθρώπους που δεν τον έχουν σε καμία εκτίμηση. Εκείνος με τη σειρά του, του εξομολογήθηκε την ανάγκη του να παλέψει ενάντια στη μοναξιά. Να φτιάξει δεσμούς με το χωριό και να το προστατέψει από κάθε κίνδυνο, δίνοντας έτσι ένα νόημα στην ύπαρξή του. Λέξεις που καταπλήσσουν τον αδερφό του, αλλά και που τον χαροποιούν ιδιαίτερα. Από τότε ο Kankurou τάχθηκε με όλο του το είναι στην προσπάθεια να πραγματοποιήσει ο αδερφός του το όνειρό του αυτό. 
Η Απαγωγή του Gaara.
Ο Kankurou κάνει την νέα του εμφάνιση, στο κεφάλαιο 249, όταν παρακολουθεί τη μάχη του αδερφού του, με τον Deidara, μέλος της οργάνωσης Akatsuki, που ήρθε στο Sunagakure με σκοπό να αιχμαλωτίσει το Gaara ώστε να του αποσπάσει το Shukaku. Μαζί με τον Kankurou παρακολουθεί τη μάχη ο πρώην δάσκαλός του και νυν μέλος του συμβουλίου του χωριού, ο Baki. Ο τελευταίος είναι της γνώμης πως ο Gaara είναι ακόμη ασταθής και ίσως αποφασίσει να εξαπολύσει το Shukaku. Ο Kankurou όμως, έχοντας στο μυαλό του την κουβέντα που είχε παλαιότερα με τον αδερφό του, έχει την ακλόνητη πεποίθηση πως ο Gaara δεν θα θέσει το χωριό σε κανένα κίνδυνο. Επιβεβαιώνεται όταν ο Gaara φτιάχνοντας μια γιγάντια ασπίδα από άμμο, αποτρέπει τη μετατροπή του χωριού σε στάχτη. Αυτό του κόστισε όμως την ευκαιρία να αμυνθεί κι έτσι αναίσθητος πέφτει στα χέρια των Akatsuki.
Ο Kankurou ορμά στο κατόπι τους χωρίς να ακούει τις προειδοποιήσεις του Baki. Ο τελευταίος τον προτρέπει τουλάχιστον να εντοπίσει τη θέση τους και να μην επιτεθεί ολομόναχος. Ο Deidara ξαναβρίσκει το σύντροφό του, το Sasori, πάντα με τον Kankurou στα ίχνη του. Ο τελευταίος ανακαλύπτει με φρίκη δεκάδες νεκρούς νίντζα από το χωριό του, στο φαράγγι που χρησιμοποιούσαν για είσοδο. Εξοργισμένος επιτίθεται ευθέως στους αντιπάλους του, χρησιμοποιώντας τους παπύρους που κουβαλά για να επικαλεστεί τρεις μαριονέτες. Τον Karasu, το Kouroari και το Sanshouo, μια νέα μαριονέτα άγνωστων ικανοτήτων. Ο Deidara εξακολουθεί την πορεία του, ενώ ο Sasori μένει. Κάνει εύκολα κομμάτια τις μαριονέτες και δεν έχει κανένα πρόβλημα να μαντέψει τους μηχανισμούς τους που εκτοξεύουν δηλητήριο. Θύμα δηλητηρίασης πέφτει ο ίδιος ο Kankurou, που ανήμπορος στο έδαφος αναρωτιέται γιατί ο αντίπαλός του τον «διαβάζει» με τέτοια ευκολία. Ο Sasori αποκαλύπτει πως ήταν εκείνος που πριν χρόνια κατασκεύασε τις μαριονέτες αυτές, πράγμα που επιτρέπει στον Kankurou να μαντέψει την ταυτότητα του, καθώς ήταν ένας πασίγνωστος νίντζα που εγκατέλειψε το χωριό πριν από χρόνια. Ωστόσο ο Sasori, εντυπωσιασμένος με τις ικανότητες και τη λυσσαλέα επιμονή του νεαρού του αντιπάλου, αποφασίζει να μην τον σκοτώσει και να αφήσει το δηλητήριο να κάνει τη δουλειά του, τελειώνοντας τη ζωή του σε τρεις ημέρες.
Κάπου στην Konoha, η Temari, διαισθάνθηκε πως κάτι συνέβαινε στο σπίτι της και αποφάσισε να πάρει το δρόμο του γυρισμού. Στο δρόμο συναντά την ομάδα των Kakashi, Naruto και Sakura, που έστειλε η Tsunade σε βοήθεια της Άμμου, όταν μαθεύτηκαν τα άσχημα νέα. Η ομάδα καταφθάνει στο χωριό πάνω στην ώρα, καθώς το δηλητήριο ήταν άγνωστο στους κατοίκους και ο Kankurou ήταν σε σοβαρό κίνδυνο. Κατάφερε μόνο να ψελλίσει το όνομα του αντιπάλου του στους ανωτέρους του. Ούτε η ηλικιωμένη Chiyo, ειδικός στα δηλητήρια, δεν κατάφερε να βρει μια θεραπεία, έχοντας βέβαια μια υποψία πως η μόνη που θα μπορούσε να κάνει κάτι είναι η Tsunade. Η άφιξη της Sakura, που είχε μαθητεύσει πλάι στην Tsunade, ήταν ευτύχημα, μιας και κατάφερε αμέσως να σώσει την κατάσταση, προς μεγάλη ανακούφιση όλων. 
Ο Kankurou, ήταν ακόμη αδύναμος και δεν μπορούσε να πάει μαζί με την ομάδα διάσωσης να βοηθήσει, ωστόσο τους υπέδειξε πως ένα κομμάτι υφάσματος από τα ρούχα του Sasori είχε πιαστεί στις κλειδώσεις του Karasu κι έτσι θα μπορούσε να εντοπιστεί. Ο Kakashi παρατήρησε πως ο Kankurou, είχε το ιδιαίτερο χάρισμα των νίντζα του χωριού του, να παράγει επιτυχίες, από μια καθαρή αποτυχία. Ο Kankurou ένιωθε θυμωμένος για την αδυναμία του να βοηθήσει, αλλά βλέποντας τις σχεδόν παιχνιδιάρικες προετοιμασίες των νίντζα της Konoha πριν φύγουν, ανακάλεσε τα λόγια του αδερφού του, σχετικά με το πως η επαφή του με το Naruto τον έκανε να αλλάξει τρόπο ζωής. Έχοντας την Temari δίπλα του, ο Kankurou ζήτησε από το Naruto να φέρει ασφαλή πίσω τον αδερφό του.
Στο κεφάλαιο 266, ο Kankurou έχοντας μόλις αναρρώσει – δεν έχει φτιάξει ακόμη το χαρακτηριστικό του βάψιμο – συμμετέχει σε ένα συμβούλιο των γηραιών του χωριού. Εκεί εκφράζεται η άποψη πως το χωριό είναι σε κίνδυνο, όχι μόνο εξαιτίας του εξευτελισμού που υπέστη ( ένας πρώην δικός τους νίντζα απήγαγε τον Kazekage ), αλλά και επειδή όταν μάθουν οι γειτονικές χώρες πως έμειναν ακέφαλοι ίσως να έκαναν εισβολή. Έγινε λοιπόν η πρόταση να εκλέξουν άμεσα νέο Kazekage. Τότε κάποιο μέλος του συμβουλίου εξέφρασε τη άποψη πως θα ήταν καλύτερα για όλους ο Gaara να μην γύριζε έτσι κι αλλιώς ζωντανός, μιας και ήταν ένα ασταθές επικίνδυνο πλάσμα, το οποίο θαυμάζουν απλά οι νέοι του χωριού, ενώ όλοι οι υπόλοιποι των φοβούνται και δεν περιμένουν τίποτα καλό από αυτόν. Στο άκουσμα αυτών των λόγων, ο Kankurou άρπαξε τον άνθρωπο αυτό από το γιακά και τον απείλησε πως αν δεν πάρει τα λόγια του πίσω θα τον έσπαγε στο ξύλο κι ας ήταν ανώτερος ιεραρχικά. Τότε ο Baki συγκράτησε τον πρώην μαθητή του, ενώ κάποιος άλλος προσπάθησε να εκλογικεύσει το αίτημα για άμεση εκλογή νέου Kazekage.
Αργότερα ο Kankurou και η Temari συναντώνται, κι αφού ανταλλάσσουν μερικά αδερφικά πειράγματα, αποφασίζουν να φύγουν και αυτοί σε αναζήτηση του αδερφού τους. Ο Kankurou έχει πλέον φτιάξει το μακιγιάζ του και κουβαλά ένα άγνωστο μέχρι και σήμερα σε εμάς πακέτο, ίσως κάποια νέα μαριονέτα. 
Τελικά ο Gaara διασώθηκε από την αρχική ομάδα των νίντζα της Konoha, κατόρθωμα που κόστισε στην Chiyo τη ζωή της. Ο Gaara ξυπνά σε ένα λιβάδι γεμάτο από νίντζα της Άμμου που πανηγυρίζουν για τη διάσωσή του. Δίπλα του στέκονται τα αδέρφια του. Ο Kankurou έχει πλέον την άνεση να πειράξει το μικρό του αδερφό που τους έβαλε όλους σε ανησυχία, αλλά η Temari τον έβαλε στη θέση του, μιας και ο Gaara ήταν ακόμη ο αρχηγός του χωριού. Ο Kankurou σε κάποια γωνιά ευχαριστεί το Naruto για τη βοήθειά του, αν και οι άλλοι συγχωριανοί του έδειχναν μες τη χαρά τους να το έχουν ξεχάσει. Ο Naruto, θεωρώντας την Chiyo ακόμη ζωντανή, τον προέτρεψε να κατευθύνει εκεί τις ευχές του. Ο Kankurou ωστόσο όντας συγχωριανός της και εξαιρετικός χειριστής μαριονέτας ο ίδιος, αναγνώρισε αμέσως τι είχε κάνει η Chiyo, το πώς θυσίασε τη ζωή της για να φέρει πίσω στη ζωή το μέλλον του χωριού, και το εξήγησε στο Naruto. Αργότερα παραβρέθηκε στην κηδεία της και στην αναχώρηση της ομάδας του Naruto από τη Suna.

</doc>
<doc id="54840" url="https://el.wikipedia.org/wiki?curid=54840" title="Ζαν λε Ρον Ντ'Αλαμπέρ">
Ζαν λε Ρον Ντ'Αλαμπέρ

Ο Ζαν Μπατίστ λε Ροντ ντ' Αλαμπέρ (Jean Baptiste le Rond d’Alembert, Παρίσι, 16 Νοεμβρίου 1717 - Παρίσι, 29 Οκτωβρίου 1783) ήταν Γάλλος μαθηματικός, μηχανικός, φυσικός, φιλόσοφος και θεωρητικός της μουσικής. Θεωρείται ένας από τους σημαντικότερους μαθηματικούς και φυσικούς του 18ου αιώνα. Επιπλέον βοήθησε τον Ντιντερό στη συγγραφή της περίφημης Εγκυκλοπαίδειας "(Encyclopédie)."
Ζωή και έργο.
Γεννημένος από και , ο ντ' Αλαμπέρ εγκαταλείφθηκε από πολύ μικρός από την μητέρα του μπροστά σε μια εκκλησία στο Παρίσι (της ροτόντας του Αγίου Ιωάννη, από όπου και το βαφτιστικό του όνομα), οπότε τον υιοθέτησε η γυναίκα του εκεί ιερέα.
Ο ντ' Αλαμπέρ σπούδασε νομικά, αργότερα ιατρική, και αργότερα αφοσιώθηκε με αυτοδιδασκαλία στα μαθηματικά και στη φυσική.
Ο ντ' Αλαμπέρ ήταν ο πρώτος που διατύπωσε το θεμελιώδες θεώρημα της άλγεβρας για το πλήθος των ριζών αλγεβρικής εξίσωσης, αν και άλλοι μαθηματικοί κατάφεραν να το αποδείξουν αργότερα. Επιπλέον απέδειξε το κριτήριο λόγων το 1768, ενώ εισήγαγε την χρήση διαφορικών εξισώσεων στη Φυσική.
Το 1755 έγινε μέλος της Γαλλικής Ακαδημίας.

</doc>
<doc id="54842" url="https://el.wikipedia.org/wiki?curid=54842" title="Λαμπτήρας πυράκτωσης">
Λαμπτήρας πυράκτωσης

Ο λαμπτήρας πυρακτώσεως είναι γνωστή συσκευή παραγωγής φωτός που εφευρέθηκε από τον Αμερικανό Τόμας Έντισον, τον οποίο παρουσίασε για πρώτη φορά στις 31 Δεκεμβρίου του 1879.
Περιγραφή.
Ο λαμπτήρας πυράκτωσης περιλαμβάνει ένα λεπτό μεταλλικό νήμα, από βαρύ, δύστηκτο μέταλλο, συνήθως βολφράμιο, τυλιγμένο σε σπείρες. Αυτό φέρεται από τις άκρες του συγκολλημένο σε δύο παχύτερα σύρματα από όπου εφαρμόζεται η ηλεκτρική τάση η οποία θέτει τα ηλεκτρικά φορτία σε κίνηση η οποία εξαναγκάζει το νήμα να φωτοβολεί από τη θέρμανσή του. Όταν το μήκος του "νήματος" είναι μεγαλύτερο των 2 cm τότε αυτό συγκρατείται και ενδιάμεσα από μη ηλεκτροφόρα σύρματα σε ακτινική διάταξη. Η κατασκευή αυτή περικλείεται σε γυάλινη σφαιρική ή ελλειπτική φύσιγγα χαμηλής πίεσης αερίου.
Η φύσιγγα αυτή σε λαμπτήρες μικρής ισχύος είναι αερόκενη, ή σε λαμπτήρες μεγάλης ισχύος περιέχει αδρανές αέριο, συνήθως άζωτο. Ο λαμπτήρας μπορεί να διαθέτει βιδωτή επαφή που συνδέεται με τον έναν πόλο και μια επαφή στην βάση που συνδέεται με τον άλλο πόλο. Η όλη διάταξη περιέχεται σε στήριγμα από πορσελάνη.
Διάρκεια ζωής.
Ένας λαμπτήρας πυράκτωσης έχει διάρκεια ζωής περίπου 750 - 1500 ώρες συνεχούς λειτουργίας. Όσο μεγαλύτερη είναι η ισχύς του τόσο μικρότερη είναι η ζωή του. Ο λαμπτήρας πυράκτωσης ανάβει μόνο όταν και οι δύο επαφές του ακουμπούν και στους δύο πόλους της μπαταρίας ή της πρίζας. Στις περιπτώσεις που ο λαμπτήρας δεν ανάβει, έχει κοπεί (καεί από υπερβολική αύξηση του ηλεκτρικού ρεύματος απότομα) το συρματάκι.
Λαμπτήρας αλογόνου.
Η θερμοκρασία που αναπτύσσεται στους συνήθεις αυτούς λαμπτήρες είναι της τάξεως των 2.800° Κ, με φωτεινή απόδοση περίπου 12 lm/W. Υπάρχουν όμως και λαμπτήρες πυράκτωσης με απόδοση 25 lm/W και θερμοκρασία νήματος στους 3.100° Κ. Αυτοί οι λαμπτήρες που ονομάζονται και "λαμπτήρες ιωδίου - χαλαζία" (ευρύτερα γνωστοί ως λαμπτήρες αλογόνου) περιέχουν αδρανές αέριο και ατμούς ιωδίου ή βρωμίου. Έχουν σχήμα σωλήνα μικρής διαμέτρου με αξονική διαμήκη διάταξη του νήματος βολφραμίου. Το γυαλί είναι χαλαζιακό και όταν λειτουργεί ο λαμπτήρας, η θερμοκρασία του φθάνει στους 600° C. Οι λαμπτήρες αλογόνου αναπτύχθηκαν για να λύσουν το πρόβλημα της μικρής διάρκειας ζωής των λαμπτήρων πυράκτωσης καθώς ένας τυπικός λαμπτήρας αλογόνου έχει διάρκεια ζωής περίπου 2000 ώρες, σχεδόν διπλάσια από έναν τυπικό λαμπτήρα πυράκτωσης.
Αιτίες μείωσης ζωής.
Κύρια αιτία φθοράς και "θανάτου" του λαμπτήρα πυράκτωσης είναι η εξάχνωση του βολφραμίου του νήματος που προοδευτικά το πάχος του μειώνεται μέχρις ότου να αποκοπεί στο σημείο όπου είναι ασθενέστερος. Το βολφράμιο εξαχνούμενο μεταφέρεται και επικάθεται στα ψυχρότερα σημεία της φύσιγγας. Αυτή είναι και η αιτία του μαυρίσματος του λαμπτήρα. Η εξάχνωση αυτή είναι ταυτόχρονα και η αιτία να εμποδίζεται η αύξηση της θερμοκρασίας με απώτερο και κύριο τελικά σκοπό την επιτυχία λευκότερου φωτός αφενός και αφετέρου υψηλότερο βαθμό απόδοσης. Άλλες σημαντικές αιτίες μείωσης ζωής τους είναι σε:&lt;br&gt;
1. Αυξήσεις της τάσης, σε αύξηση περίπου του 5%, παρατηρείται ελάττωση ζωής 30%.&lt;br&gt;
2. Ανάμματα των λαμπτήρων αυτών, τούτο σημαίνει πως σε 1/10 sec περνάει ρεύμα σχεδόν 12 φορές περισσότερο από το κανονικό. Αυτό συμβαίνει επειδή η αντίσταση που παρουσιάζει το νήμα βολφραμίου είναι περίπου 12 φορές μικρότερη όταν είναι αυτό κρύο σε σχέση με την αντίσταση που παρουσιάζει αυτό όταν είναι ζεστό, δηλαδή σε λειτουργία.
Στους λαμπτήρες αλογόνου η ζωή μειώνεται όταν τους πιάνουμε με γυμνό χέρι, π.χ. κατά την τοποθέτηση. Αν συμβεί κάτι τέτοιο, αναπόφευκτα αφήνουμε λάδι από το σώμα μας πάνω στο γυαλί το οποίο απορροφά (και κατακρατά) πιο πολλή θερμότητα με αποτέλεσμα να αναπτύσσονται μεγαλύτερες θερμοκρασίες και να μειώνεται η ζωή του λαμπτήρα. Στους κοινούς λαμπτήρες το γυαλί βρίσκεται μακριά από το νήμα πυράκτωσης και δεν προκαλείται σοβαρό πρόβλημα όταν τους τοποθετούμε με γυμνό χέρι.
Χρήση.
Η χρήση των κοινών αυτών λαμπτήρων σήμερα, μειώνεται συνεχώς, λόγω της απαγόρευσης διάθεσης τους από σχεδόν όλα τα σημεία πώλησης.
Σταδιακή απόσυρση.
Εξαιτίας της χρήσης περισσότερης ενέργειας σε σύγκριση με τις λάμπες φθορισμού και με άλλες λάμπες, η ΕΕ αποφάσισε τη σταδιακή απόσυρση των λαμπτήρων πυράκτωσης από την 1η Σεπτεμβρίου του 2009 . Πολλές χώρες κινήθηκαν στα ίδια βήματα νωρίτερα: η Βραζιλία και η Βενεζουέλα ξεκίνησαν να τους αποσύρουν το 2005, και άλλα κράτη έκαναν το ίδιο: η Αυστραλία, η Ελβετία το 2009, η Αργεντινή, η Ρωσία το 2011 , ο Καναδάς το 2012 και οι ΗΠΑ την περίοδο από το 2012 ως το 2014 

</doc>
<doc id="54845" url="https://el.wikipedia.org/wiki?curid=54845" title="Paintball">
Paintball



</doc>
<doc id="54846" url="https://el.wikipedia.org/wiki?curid=54846" title="Έιζαφ Χολ">
Έιζαφ Χολ

Ο Έιζαφ Χολ ή Ασάφ Χολ ("Asaph Hall III", 15 Οκτωβρίου 1829 – 22 Νοεμβρίου 1907) ήταν Αμερικανός αστρονόμος. Ασχολήθηκε κυρίως με τη μελέτη των πλανητών και σε αυτόν οφείλονται οι ανακαλύψεις των δύο δορυφόρων του πλανήτη Άρη, του Φόβου και του Δείμου.
Βιογραφικά στοιχεία.
Ο Χoλ γεννήθηκε στο Γκόσεν του Κονέκτικατ (ΗΠΑ). Μαθήτευσε δίπλα σε ένα ξυλουργό σε ηλικία 16 ετών και αργότερα εγγράφηκε στο Σέντραλ Κόλετζ της Νέας Υόρκης. Το 1856 νυμφεύθηκε την Αντζελίν Στίκνεϋ, με την οποία απέκτησαν τέσσερις γιους: τον Έιζαφ Τζούνιορ, τον Σάμουελ, τον Άντζελο και τον Πέρσιβαλ.
Το 1856 ο Χoλ προσλήφθηκε στο Αστεροσκοπείο του Χάρβαρντ Κόλετζ στη Μασαχουσέτη όπου αναδείχθηκε σε πολύ καλό υπολογιστή τροχιών. Το 1862 διορίσθηκε βοηθός αστρονόμος στο Ναυτικό Αστεροσκοπείο των ΗΠΑ και μέσα σε ένα χρόνο εκλέχθηκε καθηγητής. Το 1875 τοποθετήθηκε υπεύθυνος του διοπτρικού τηλεσκοπίου των 66 cm του Ναυτικού Αστεροσκοπείου, που ήταν τότε το μεγαλύτερο διοπτρικό τηλεσκόπιο του κόσμου.
Αστρονομικές ανακαλύψεις.
Με το παραπάνω τηλεσκόπιο ο Χoλ ανακάλυψε τους δύο (και μοναδικούς γνωστούς μέχρι σήμερα) φυσικούς δορυφόρους του Άρη, τον Δείμο στις 12 Αυγούστου 1877 και τον Φόβο στις 17 Αυγούστου 1877. Επίσης, πρόσεξε μία μεγάλη λευκή κηλίδα πάνω στην επιφάνεια του πλανήτη Κρόνου, την οποία και χρησιμοποίησε ως δείκτη για να μετρήσει την περίοδο περιστροφής του πλανήτη. Προσδιόρισε την τροχιά του Υπερίωνα και άλλων δορυφόρων, καθώς και τις αστρομετρικές τροχιές διπλών αστέρων. Εξάλλου, υπολόγισε τη μάζα του Άρη με τη βοήθεια των δορυφόρων του που είχε ανακαλύψει.
Ο Χoλ ερεύνησε και τις αστρικές παραλλάξεις, όπως και τις θέσεις των αστέρων στο σμήνος των Πλειάδων.
Ο Χoλ και ο αριθμός "π".
Στις 5 Ιουνίου 1872 ο Χoλ υπέβαλε ένα άρθρο με τίτλο «Επί του πειραματικού προσδιορισμού του "π"» ("On an Experimental Determination of Pi") στο περιοδικό "Messenger of Mathematics", που δημοσιεύθηκε το 1873 (τόμος 2, σσ. 113-114). Σε αυτή την εργασία, ο Χολ ανέφερε τα αποτελέσματα ενός πειράματος τύχης που είχε πραγματοποιήσει με υπόδειξή του ο φίλος του αξιωματικός O.C. Fox κατά την ανάρρωσή του από ένα πολεμικό τραύμα (οπότε είχε άφθονο χρόνο στη διάθεσή του). Το πείραμα ήταν η επαναλαμβανόμενη τυχαία ρίψη ενός ευθύγραμμου ατσάλινου σύρματος αμελητέου πάχους πάνω σε μία επίπεδη επιφάνεια με χαραγμένες πάνω της ισαπέχουσες παράλληλες ευθείες. Ο αριθμός π υπολογίζεται τότε από τη σχέση π = 2ml/an, όπου m είναι ο αριθμός των ρίψεων, l το μήκος του σύρματος, a η απόσταση μεταξύ δύο διαδοχικών παράλληλων γραμμών και n ο αριθμός των φορών που το σύρμα διασταυρώθηκε με γραμμή μετά τη ρίψη. Αυτή η εργασία είναι ίσως η πρώτη χρήση του «γεμίσματος» (διδιάστατου εδώ, αργότερα γενικότερα ν-διάστατου) χώρου με τυχαία δειγματοληψία, που τον εικοστό αιώνα ο Νίκολας Μετρόπολις ονόμασε «Μέθοδο Μόντε Κάρλο».

</doc>
<doc id="54850" url="https://el.wikipedia.org/wiki?curid=54850" title="Ακριτικά τραγούδια">
Ακριτικά τραγούδια

Ακριτικά τραγούδια ονομάζονται τα δημοτικά τραγούδια που αναφέρονται στα κατορθώματα των Ακριτών, των φρουρών των ανατολικών συνόρων της Βυζαντινής αυτοκρατορίας. Τα ακριτικά τραγούδια είναι τα παλαιότερα ελληνικά δημοτικά τραγούδια που σώζονται και συγγενεύουν με το έμμετρο αφήγημα του 12ου αι., το γνωστό ως «Έπος του Διγενή Ακρίτα».
Ιστορία.
Η αναφορά των ακριτικών δημοτικών τραγουδιών ανάγεται στα βυζαντινά χρόνια, την εποχή που δημιουργήθηκαν τα θέματα ειδικότερα στη περιοχή του Ευφράτη, του Ταύρου και του Αντίταυρου (8ο - 9ο αιώνα), για την ασφάλεια των οποίων άκμαζε ο θεσμός των Ακριτών, εξ ου και η ονομασία τους. Η σύνθεση αυτών ανάγεται μεταγενέστερα (11ο - 12ο αιώνα), στον Πόντο, την Καππαδοκία και γενικότερα στη Μικρά Ασία. 
Μαρτυρία για την ύπαρξη ηρωικής ποίησης στο Βυζάντιο θεωρείται η αναφορά του Αρέθα, αρχιεπισκόπου Καισαρείας (9ος-10ος αι.) στους Παφλαγόνες ραψωδούς που τραγουδούσαν από σπίτι σε σπίτι «». 
Το παλαιότερο σωζόμενο ακριτικό τραγούδι είναι το «Άσμα του Αρμούρη» που παραδίδεται σε χειρόγραφο του 15ου αι. Τα περισσότερα όμως ακριτικά που είναι γνωστά σήμερα είναι όψιμες καταγραφές, του 19ου ή και των αρχών του 20ου αι., και προέρχονται από τον Πόντο, την Κύπρο και την Κρήτη. Η παλαιότητα του υλικού των τραγουδιών γίνεται αντιληπτή από την μνεία των Σαρακηνών, της Συρίας και της Αραβίας και τα βυζαντινά ονόματα των ηρώων: Αλέξιος, Κωνσταντίνος, Θεοφύλακτος. Σε κάποιες από τις παραλλαγές όμως με την πάροδο του χρόνου προστέθηκαν και νεότερα ιστορικά στοιχεία, όπως η αναφορά στους Τούρκους και την άλωση της Κωνσταντινούπολης (παράδειγμα οι ποντιακές παραλλαγές "Του υιού του Ανδρόνικου", όπου στους πρώτους στίχους, αντί για «Κουρσεύουν οι Σαρακηνοί, κουρσεύουν οι Αραβίδες», που υπάρχει στις άλλες παραλλαγές, λέγεται «Οι Τούρκοι όνταν εκούρσευαν την Πόλη, την Ρωμανίαν»).
Περιεχόμενο.
Γενικά, τα ακριτικά τραγούδια διακρίνονται από τα πλούσια χαρακτηριστικά του δημοτικού τραγουδιού και ιδιαίτερα για την πνοή τους, την ηρωική και πολεμική αναφορά τους, την πυκνότητα αλλά και τη λιτότητα του λόγου καθώς και για την πλαστική τους δύναμη. Κύριος στόχος τους είναι η έξαρση της τιτάνιας προσωπικής λεβεντιάς που στο στόμα του ελληνικού λαού γίνεται τραγούδι - θρύλος. Αποτελούν έκφραση εν προκειμένω της τιτάνιας αντιπαλότητας του Βυζαντίου κατά των βαρβάρων και του αγροίκου χαρακτήρα των Αράβων και κάθε άλλων επιδρομέων ως παρασιτικών στοιχείων της Αυτοκρατορίας. 
Συνέπεια των παραπάνω είναι οι ήρωες αυτών των τραγουδιών να παρουσιάζονται σαν άτομα εξαιρετικής ανδρείας, συχνά με υπερφυσικές δυνατότητες και διαστάσεις: επιδεικνύουν πολεμικές ικανότητες από μικρή ηλικία και είναι σε θέση να κατατροπώσουν μόνοι μεγάλα στρατεύματα. Τα κατορθώματα των ακριτικών ηρώων παρουσιάζουν διάφορες μορφές: Στο "Άσμα του Αρμούρη" ο νεαρός ήρωας, ο Αρέστης, γιος του Αρμούρη, κάνει έφοδο στο στρατόπεδο των Σαρακηνών για να ελευθερώσει τον αιχμάλωτο πατέρα του, εξοντώνει τους εχθρούς και προκαλεί τον θαυμασμό του Εμίρη για το θάρρος και την αποφασιστικότητά του, με αποτέλεσμα ο Εμίρης να του προσφέρει ως σύζυγο την κόρη του. Στο τραγούδι "Των γιων του Ανδρόνικου" ο ήρωας (γιος του Ανδρόνικου) γεννήθηκε στην αιχμαλωσία, αφού οι Σαρακηνοί σε μια επιδρομή απήγαγαν την έγκυο μητέρα του. Σε πολύ νεαρή ηλικία νίκησε σε αγώνισμα τους Σαρακηνούς και δραπέτευσε για να βρει τον πατέρα του. Σε άλλα τραγούδια εμφανίζεται το μοτίβο της αρπαγής μιας κοπέλας από τους Σαρακηνούς και της απελευθέρωσής της από τον άντρα της. Ο ήρωας σε πολλά από αυτά είναι ο Διγενής Ακρίτας, αλλά υπάρχουν και παραλλαγές με άλλους ήρωες, όπως το μικρό Βλαχόπουλο. Τέλος, μεγάλη ομάδα τραγουδιών είναι αυτή που εξιστορεί τον θάνατο του Διγενή μετά την μάχη με τον Χάρο.
Εκ του περιεχομένου τους όσα πολεμικά ή ηρωικά, δημοτικά τραγούδια έχουν συγγένεια θέματος ανήκουν σε μια ενότητα ή σύνολο που αποκαλείται κύκλος (ακριτικών τραγουδιών). Διακρίνονται δύο τέτοιοι κύκλοι, ο κύκλος γνησιότητας και ο κύκλος διασκευών. Εν προκειμένω ο πρώτος κύκλος φέρει το όνομα του Διγενή ακρίτα. Λόγω δε της μεγάλης ποικιλίας των ακριτικών τραγουδιών προέκυψε το ακριτικό έπος του οποίου κύριο πρόσωπο είναι ο Διγενής. Σημειώνεται ότι σε όλες τις παραλλαγές και χειρόγραφα παραμένει απροσδιόριστος ο χρόνος καταγραφής τους.
Φιλολογικά προβλήματα.
Με τα ακριτικά τραγούδια, όπως και με το «Έπος του Διγενή Ακρίτα», όπως αυτά διασώζονται σήμερα είναι συνδεδεμένα πολλά φιλολογικά προβλήματα, σχετικά με την παλαιότητα των τραγουδιών απέναντι στο «Έπος». Έχουν υποστηριχθεί δύο απόψεις, ότι δηλαδή το έπος βασίστηκε στο υλικό των δημοτικών τραγουδιών, ή ότι τα τραγούδια αυτά είναι στο σύνολό τους παράγωγα του έπους. Η άποψη που είναι σήμερα ευρύτερα αποδεκτή είναι ότι στα βυζαντινά χρόνια υπήρχε ηρωική προφορική ποίηση, για την μορφή της οποίας βέβαια ελάχιστα είναι γνωστά, αλλά με βάση το "Άσμα του Αρμούρη" που σώζεται σε αρκετά παλιά καταγραφή, καθώς και την σύγκριση του Έπους με τα σύγχρονα δημοτικά τραγούδια, μπορούν να εντοπιστούν κοινά θεματικά και φραστικά μοτίβα που έχουν την προέλευσή τους στα βυζαντινά χρόνια και επιβίωσαν δια μέσου της προφορικής παράδοσης, επομένως αποτέλεσαν το υλικό από το οποίο άντλησε το έπος. Ωστόσο δεν μπορεί να αποκλειστεί το γεγονός κάποια ακριτικά τραγούδια να προήλθαν από το έπος. Επίσης, κάποιοι μελετητές σήμερα αμφισβητούν την σκοπιμότητα της διάκρισης μιας ιδιαίτερης ομάδας ακριτικών τραγουδιών ή κάποιοι άλλοι αμφισβητούν τον ακριτικό χαρακτήρα κάποιων τραγουδιών που έχουν χαρακτηριστεί ακριτικά, χωρίς όμως να μπορούν να παρουσιάσουν ουσιώδη επ΄ αυτού επιχειρήματα.
Διάδοση στον ελληνικό χώρο.
Τα ηρωικά και αφηγηματικά τραγούδια γνώρισαν ευρεία διάδοση στον ελληνικό χώρο, όχι μόνο στις ακρτικές περιοχές αλλά και στην ηπειρωτική Ελλάδα. Επίσης η φήμη για τα κατορθώματα των ακριτών ηρώων διαδιδόταν κι αυτή. Δημιουργήθηκαν διάφορες παραλλαγές τους για τους ίδιους ή παρόμοιους άθλους ακριτών, ανεξάρτητα από τα αντίστοιχα των ακριτικών περιοχών.
Έτσι έχουμε είτε καθαρά ακριτικά τραγούδια, είτε συγχωνεύσεις με άλλα είδη όπως το κλέφτικο τραγούδι, όπου οι κλέφτες ταυτίστηκαν με τους ακρίτες και οι Τούρκοι γενίτσαροι με τους Σαρακηνούς.
Απόσπασμα από ακριτικό τραγούδι.
Το παρακάτω απόσπασμα προέρχεται από το "Άσμα του Αρμούρη" (κατά την έκδοση Αλεξίου), στ. 85-98
Και συγκροτά τον πόλεμον καλά και ανδρειωμένα. 
τας άκρας άκρας έκοπτεν και η μέση εδαπανάτον. 
Μα τον κυρ Ήλιον τον γλυκύν, μα την γλυκέαν του μάναν, 
όλη μέρα τους έκοπτεν την άνω ποταμίαν 
και όλη νύκτα τους έκοπτε την κάτω ποταμίαν. 
Έθεσεν και αποθέσεν τους, κανένα δεν αφήκε. 
Απέζευσε ο νεώτερος να τον βαρήση ο αέρας 
και ένα σκυλίν, Σαρακηνός, σκυλίν μαγαρισμένον, 
εγκρύμματα τον έβαλεν και επήρε του τον μαύρον,
επήρε του τον μαύρον του, επήρε τον ραβδίν του. 
Μα τον κυρ Ήλιον τον γλυκύν, μα την γλυκέαν του μάναν 
σαράντα μίλια τον εδίωχνε πεζός με το λουρίκιν 
και άλλα σαράντα τέσσαρα πεζός με τα γονάτια. 
εκεί τον εκατέφθασε εις της Συρίας την Πόρταν 
και εβγάνει το σπαθίτσι του και επαίρνει του το χέριν.

</doc>
<doc id="54851" url="https://el.wikipedia.org/wiki?curid=54851" title="Πατριάρχης Ευστάθιος">
Πατριάρχης Ευστάθιος

Ο Ευστάθιος ήταν πρωτοπρεσβύτερος του παλατιού της Βυζαντινής Αυτοκρατορίας, όταν, το 1019, εξελέγη Πατριάρχης. 
Ως Πατριάρχης συμμετείχε στις προσπάθειες των Βυζαντινών να βρεθεί ένας συμβιβασμός με την Αγία Έδρα σχετικά με το διευρυνόμενο χάσμα ανάμεσα στην Ανατολική και την Δυτική Εκκλησία, το οποίο κορυφώθηκε με το Σχίσμα του 1054. Την εποχή του Ευσταθίου, οι Πάπες αξίωναν κυριαρχία σε όλο τον χριστιανικό κόσμο, όχι απλώς πρωτείο, πράγμα το οποίο ενοχλούσε το Πατριαρχείο Κωνσταντινουπόλεως που είχε πνευματική κυριαρχία στην Ανατολή, συμπεριλαμβανομένων Ρώσων, Βουλγάρων και Σέρβων. Ο Ευστάθιος προσέφερε έναν συμβιβασμό στον Πάπα Ιωάννη ΙΘ΄, σύμφωνα με τον οποίο ο Ορθόδοξος Πατριάρχης θα ήταν "οικουμενικός" «στην δική του σφαίρα» ("in suo orbe") στην Ανατολή, όπως ο Πάπας ήταν στον κόσμο ("in universo"). Θεωρείται ότι επρόκειτο για προσπάθεια του Ευσταθίου να διατηρήσει τον έλεγχο των εκκλησιών της νοτίου Ιταλίας. Αν και η προσφορά απορρίφθηκε, ο Πάπας Ιωάννης ΙΘ΄ αποδέχθηκε τη διατήρηση της πρακτικής του βυζαντινού ρυθμού στην νότια Ιταλία, με αντάλλαγμα την ίδρυση ναών λατινικού ρυθμού στην Κωνσταντινούπολη.
Παρέμεινε Πατριάρχης μέχρι το θάνατό του, το 1025. Ανακηρύχθηκε άγιος της Ορθοδόξου Εκκλησίας και η μνήμη του γιορτάζεται στις 31 Μαΐου.

</doc>
<doc id="54852" url="https://el.wikipedia.org/wiki?curid=54852" title="Πατριάρχης Σισίνιος Β΄">
Πατριάρχης Σισίνιος Β΄

Ο Σισίνιος Β΄ έγινε Πατριάρχης Κωνσταντινουπόλεως το 996 και έμεινε στο Θρόνο μέχρι το 998.
Ήταν εξαιρετικά μορφωμένος, θεολόγος και ιατρός της εποχής, και είχε τιμηθεί με το αξίωμα του μαγίστρου. Ήταν λαϊκός όταν εξελέγη Πατριάρχης, πιθανότατα στις 12 Απριλίου 996.
Η Πατριαρχία του χαρακτηρίστηκε από την αντιμετώπιση ποιμαντικών θεμάτων, θέματα σχετικά με το γάμο και το διαζύγιο, αλλά και για την έκταση της δικαιοδοσίας του Οικουμενικού Πατριάρχη. Έστειλε εγκύκλιο επιστολή στους υπόλοιπους Πατριάρχες της Ανατολής σχετικά με την εκπόρευση του Αγίου Πνεύματος με κατηγορίες κατά της Ρωμαϊκής Εκκλησίας, αντίγραφο της οποίας σώζεται στην βιβλιοθήκη της Ιεράς Συνόδου στη Μόσχα.
Πέθανε στις 24 Αυγούστου 998.

</doc>
<doc id="54856" url="https://el.wikipedia.org/wiki?curid=54856" title="Ζαν Μπατίστ λε Ροντ ντ'Αλαμπέρ">
Ζαν Μπατίστ λε Ροντ ντ'Αλαμπέρ



</doc>
<doc id="54858" url="https://el.wikipedia.org/wiki?curid=54858" title="Κάτοπτρο">
Κάτοπτρο

Κάτοπτρο ονομάζεται το αντικείμενο του οποίου η επιφάνεια του ανακλά τις ακτίνες φωτός με αποτέλεσμα να σχηματίζεται το Είδωλο του περιβάλλοντα χώρου πάνω σε αυτή. Ο πιο γνωστός τύπος κατόπτρου είναι το επίπεδο κάτοπτρο ή καθρέφτης, το οποίο έχει επίπεδη επιφάνεια. Επίσης, υπάρχουν τα καμπύλα κάτοπτρα που σχηματίζουν μεγεθυμένα ή είδωλα υπό σμίκρυνση, ή εστιάζουν το φως.
Η πιο συνηθισμένη χρήση του κατόπτρου είναι με τη μορφή καθρέφτη. Παρόλα αυτά κάτοπτρα χρησιμοποιούνται σε πειραματικές διατάξεις όπως τα τηλεσκόπια και τα λέιζερ, όπως επίσης σε μηχανήματα της βιομηχανίας. Παρόλο που τα περισσότερα κάτοπτρα κατασκευάζονται για να αντανακλούν το ορατό φως, υπάρχουν κάτοπτρα που ανακλούν άλλα μήκη κύματος της ηλεκτρομαγνητικής ακτινοβολίας, ιδιαίτερα σε όργανα οπτικής.
Σε ένα επίπεδο κάτοπτρο μια παράλληλη δέσμη φωτός αλλάζει διεύθυνση κίνησης αλλά εξακολουθεί να παραμένει παράλληλη. Τα είδωλα που παράγονται από επίπεδα κάτοπτρα είναι φανταστικά και έχουν το μέγεθος του πραγματικού αντικειμένου. Επίσης υπάρχουν κοίλα κάτοπτρα, όπου μια παράλληλη δέσμη φωτός συγκλίνει σε ένα σημείο που αποτελεί την εστία του κατόπτρου. Τέλος υπάρχουν κυρτά κάτοπτρα στα οποία μια παράλληλη δέσμη φωτός αποκλίνει δίνοντας την εντύπωση ότι προέρχεται από μια σημειακή πηγή η οποία βρίσκεται «πίσω» από το κάτοπτρο. Πρακτικά τα κοίλα και κυρτά κάτοπτρα δεν εστιάζουν μια παράλληλη δέσμη φωτός σε ένα σημείο λόγω σφαιρικής εκτροπής. Αντίθετα τα παραβολικά κάτοπτρα επιτρέπουν παράλληλες δέσμες φωτός (φως από μακρινά αστέρια ή δέσμες λέιζερ) να εστιάζονται σε μια πολύ μικρή περιοχή, όμως δεν μπορούν να χρησιμοποιηθούν σε κοντινές αποστάσεις γιατί δεν σχηματίζουν είδωλα κοντινών αντικειμένων αφού η δέσμη φωτός που προσπίπτει σε αυτά δεν είναι παράλληλη. 
Η γωνία πρόσπτωσης μιας δέσμης φωτός που προσπίπτει σε ένα κάτοπτρο είναι ίση με την γωνία ανάκλασης. Έτσι λοιπόν αν η προσπίπτουσα δέσμη σχηματίζει γωνία 30° με ευθεία κάθετη στο επίπεδο του κατόπτρου, τότε ανακλάται επίσης υπό γωνία 30° από την αντίθετη πλευρά. 
Κατασκευή.
Τα πρώτα κάτοπτρα ήταν λειασμένα φύλλα μετάλλων, κυρίως αργύρου και χαλκού. Τα περισσότερα κάτοπτρα σήμερα αποτελούνται από μια λεπτή στρώση αλουμινίου που έχει αποτεθεί στην οπίσθια πλευρά ενός τεμαχίου γυαλιού με αποτέλεσμα να βλέπει κανείς την ανακλαστική επιφάνεια μέσα από το φύλλο γυαλιού. Αυτό έχει ως αποτέλεσμα το κάτοπτρο να είναι ανθεκτικότερο αλλά με αυτό τον τρόπο μειώνεται η ποιότητα του ειδώλου εξαιτίας της ανάκλασης αλλά και της διάθλασης από την εξωτερική επιφάνεια του γυαλιού. Αυτός ο τύπος κατόπτρου ανακλά το 80% περίπου του προσπίπτοντος φωτός. Η πίσω πλευρά του κατόπτρου συνήθως επαλείφεται με σκουρόχρωμο βερνίκι για να προστατεύσει το μέταλλο από την διάβρωση και την αποκόλληση από το γυαλί.
Αντίθετα, τα κάτοπτρα που χρησιμοποιούνται σε όργανα ακριβείας έχουν συνήθως την ανακλαστική επίστρωση στην πρόσθια επιφάνεια του γυαλιού για να βελτιώσουν την ποιότητα του ειδώλου. Τα μεταλλικά φύλλα επικαλύπτονται από μια πολύ λεπτή διαφανή επιφάνεια (από πυρίτιο συνήθως) για προστασία από την διάβρωση. Η επίστρωση αυτή είναι κατασκευασμένη με τέτοιο τρόπο ώστε να ενισχύει την ανακλαστική ικανότητα του κατόπτρου.
Τα κάτοπτρα που είναι κατασκευασμένα για ειδικές εφαρμογές, όπως σε λέιζερ και σε εξελιγμένα οπτικά συστήματα, χρησιμοποιούν ανακλαστικές οπτικές επιστρώσεις οι οποίες αποτελούνται από πολλά φύλλα διαφορετικών διηλεκτρικών υλικών. Οι επιστρώσεις σχεδιάζονται έτσι ώστε το κάτοπτρο να έχει πολύ μεγάλη ανακλαστικότητα και πολύ μεγάλη αντοχή. Τα κάτοπτρα αυτά χρησιμοποιούνται κυρίως στα πολύ ισχυρά λέιζερ.
Κοίλα και κυρτά κάτοπτρα.
Τα κοίλα και κυρτά κάτοπτρα έχουν μια ακτίνα καμπυλότητας "Ρ" και ένα κέντρο καμπυλότητας "Ο". Ονομάζουμε "Α" το κέντρο του κατόπτρου. Η ευθεία που διέρχεται από τα σημεία "Α" και "Ο" ονομάζεται κύριος άξονας του κατόπτρου. Το σημείο που βρίσκεται στο μέσο του τμήματος "ΑΟ" ονομάζεται κύρια εστία "Ε" και η απόσταση "ΑΕ" εστιακή απόσταση "f". Στα κοίλα κάτοπτρα η κύρια εστία βρίσκεται μπροστά από το κάτοπτρο ενώ στα κυρτά πίσω από αυτό, (όπως στο σχήμα). Όταν μια παράλληλη δέσμη προσπίπτει πάνω σε ένα κοίλο κάτοπτρο τότε η ανακλώμενη διέρχεται από την εστία "f". Αντίθετα όταν μια παράλληλη δέσμη προσπίπτει σε ένα κυρτό κάτοπτρο τότε η προέκταση των ανακλώμενων ακτίνων διέρχεται από την κύρια εστία "f".
Το κάτοπτρο στο οποίο οι ανακλώμενες ακτίνες συγκλίνουν σε κοινή εστία Ε είναι παραβολή με τύπο formula_1.
Το παραβολικό κάτοπτρο μπορεί να παρασταθεί ως τρισδιάστατο παραβολοειδές.
Ιστορία.
Τα πρώτα κάτοπτρα που χρησιμοποιήθηκαν από τους ανθρώπους ήταν πιθανότατα λίμνες ακίνητου νερού ή νερού συγκεντρωμένου σε διάφορα δοχεία. Η ανάγκη για δημιουργία καλύτερων κατόπτρων από πιο λείες επιφάνειες οδήγησε στη λείανση του οψιδιανού, ενός ηφαιστειακού πετρώματος. Τέτοιες πέτρες έχουν βρεθεί στη σημερινή Τουρκιά και χρονολογούνται στο 6000 π. Χ. Στη Μεσοποταμία αργότερα το 4000 π. Χ. κατασκευάστηκαν καθρέπτες από χαλκό και στην Αίγυπτο το 3000 π. Χ. Στην κεντρική και νότια Αμερική λείες πέτρες παρατηρούνται από το 2000 π. Χ. Στη Κίνα καθρέπτες από μπρούντζο παρατηρούνται από το 2000 π. Χ. Παράλληλα στη Κίνα παράγονται καθρέπτες από κράμα χαλκοί και κασσίτερου.
Το γυαλί είναι ένα πολύ θεμιτό υλικό για τα κάτοπτρα καθώς η επιφάνεια του είναι λεία από τη φύση του και δημιουργεί ιδιαίτερα καθαρά είδωλα. Επίσης είναι σκληρό και ανθεκτικό στις γρατζουνιές. Όμως από μόνο του έχει χαμηλή ανακλαστικότητα με αποτέλεσμα οι άνθρωποι να το χρησιμοποιούν επικαλύπτοντας το με άλλα μέσα ώστε να την αυξήσουν. Τέτοια κάτοπτρα λέγεται πως ανακαλυφτήκαν στη Σιδώνα του Λιβάνου τον 1ο αιώνα μ. Χ.
Παραβολικοί καθρέπτες μελετήθηκαν από τον μαθηματικό Διοκλή (240-180 π. Χ.). Ο Πτολεμαίος διεξήγαγε ποικίλα πειράματα με καμπύλα κάτοπτρα από σίδηρο και αναφέρθηκε σε κυρτούς και μη κυρτούς σφαιρικούς καθρέπτες.
Από τον 11ο αιώνα μ. Χ. γυάλινοι καθρέφτες παρασκευάζονται στην Ισπανία. Στη Κίνα από τον 6ο αιώνα επικαλύπτουν μέταλλα με κράματα άργυρου τον οποίο απομόνωναν στη συνεχεία ώστε να παραμείνει μόνο εκείνος στην επιφάνεια για τις ανακλαστικές του ιδιότητες.
Η κατασκευή γυάλινων καθρεφτών επικαλυμμένων με μέταλλα αντιμετωπίζει δυσκολίες καθώς είναι δύσκολο από τους αρχαίους να κατασκευάσουν γυαλί ομοιόμορφο σε πάχος και καθαρότητα. Μέτα από διάφορες νέες μεθόδους κατάφεραν να αντιμετωπίσουν αυτά τα προβλήματα φυσώντας ένα κυλινδρικό γυαλί του οποίου έκοβαν τα άκρα και το χώριζαν στο κέντρο ξεδιπλώνοντας το σε μια ίσια επιφάνεια. Αυτή η μέθοδος όμως παρήγαγε λιγότερο ανθεκτικό προϊόν.
Αυτή η τεχνική ξεκίνησε στη Γερμανία και τελειοποιήθηκε από τους Ενετούς τον 16ο αιώνα. Εκείνοι πρόσθεσαν μόλυβδο και απομάκρυναν το ασβέστιο από το μείγμα του γυαλιού καθιστώντας το πιο καθαρό και εύπλαστο. Στα πρώτα χρόνια της επανάστασης επικάλυπταν το γυαλί με κράμα κασσίτερου για πιο καθαρή αντανάκλαση. Μάλιστα εκείνη τη περίοδο η Βενετία έγινε διάσημος προορισμός για αγορά καθρεφτών λόγω της ποιότητας τους εκεί βεβαία περιοριζόντουσαν όσον άφορα στο μέγεθος τους καθώς η επιφάνεια τους έφτανε μέχρι τα 100 τετραγωνικά εκατοστά. Αυτό άλλαξε κατά τη βιομηχανική επανάσταση.
Το 1985 ο Γερμανός Justus von Liebig τοποθέτησε λεπτή στρώση ασημιού πάνω στο γυαλί με τη χρήση νιτρικού άργυρου. Αυτό είχε ως αποτέλεσμα τη μαζική παράγωγη φθηνών καθρεπτών. Σήμερα ο πιο διαδεδομένος τρόπος κατασκευής αθάρρευτων συμπεριλαμβάνει ‘υγρή εναπόθεση’ άργυρου, νικελίου ή χρωμίου.
Συμβολισμός.
Τα κάτοπτρα συμβολίζουν τη ματαιοδοξία του ανθρώπου και την ανάγκη του για καλλωπισμό. Σημαντικό παράδειγμα αποτελεί ο αρχαίος ελληνικός μύθος του ωραιοπαθούς νέου Νάρκισσου, που ερωτεύεται τον εαυτό του από την στιγμή που κοιτάζεται στα νερά μιας πηγής,και που τελικά πεθαίνει από μαρασμό.Επίσης την εμφάνιση του κατόπτρου έχουμε και στην γερμανική λογοτεχνία, στο πασίγνωστο παραμύθι των ""Αδελφών Γκριμ" "Η Χιονάτη", όπου ο μαγικός καθρέπτης πρέπει να απαντάει στην ερώτηση της ματαιόδοξης βασίλισσας: " Καθρέπτη, καθρεπτάκι μου ποια είναι η πιο ωραία στην χώρα;"" .
Σε πολλούς πολιτισμούς πιστεύεται ότι το είδωλο του κατόπτρου είναι η ψυχή (ως υπερβατικό στοιχείο) του ανθρώπου. Έτσι το σπάσιμο του θεωρείται κακή τύχη (γρουσουζιά).

</doc>
<doc id="54859" url="https://el.wikipedia.org/wiki?curid=54859" title="Zucchero">
Zucchero



</doc>
<doc id="54861" url="https://el.wikipedia.org/wiki?curid=54861" title="Πατριάρχης Θεόδοτος Α΄ Κασσιτεράς">
Πατριάρχης Θεόδοτος Α΄ Κασσιτεράς

Ο Θεόδοτος Α΄ ο "Κασσιτεράς" ή "Μελισσηνός" προωθήθηκε στο Θρόνο της Κωνσταντινούπολης το 815 από τον Αυτοκράτορα Λέοντα Ε΄ τον Αρμένιο, με σκοπό την αναβίωση της εικονομαχίας.
Αυτός συγκάλεσε Σύνοδο, η οποία αναίρεσε τις υπέρ των εικόνων αποφάσεις της Ζ' Οικουμενικής Συνόδου, αφόρισε τους προκατόχους του εικονόφιλους Πατριάρχες και επανέφερε την εικονομαχία, σε μετριότερη πάντως μορφή.
Παρέμεινε στο Θρόνο μέχρι το 821.

</doc>
<doc id="54862" url="https://el.wikipedia.org/wiki?curid=54862" title="Ελικοπτεροφόρο SAIPAN">
Ελικοπτεροφόρο SAIPAN



</doc>
<doc id="54863" url="https://el.wikipedia.org/wiki?curid=54863" title="Zo;">
Zo;



</doc>
<doc id="54864" url="https://el.wikipedia.org/wiki?curid=54864" title="Λεωφορειολωρίδα">
Λεωφορειολωρίδα

Οι λεωφορειολωρίδες είναι λωρίδες στο δεξιό τμήμα του οδοστρώματος στις οποίες σύμφωνα με τον Κ.Ο.Κ έχουν πρόσβαση μόνο τα λεωφορεία. Οι λεωφορειολωρίδες δημιουργήθηκαν λόγω των έντονων κυκλοφοριακών προβλημάτων που επικρατούν κυρίως στις μεγάλες πόλεις. Με αυτό τον τρόπο τα λεωφορεία μπορούν να ακολουθούν τις γραμμές αυτές αποφεύγοντας την κίνηση. 
Οποιοδήποτε άλλο μεταφορικό μέσον ακολουθεί αυτή την λωρίδα με σκοπό την αποφυγή της κίνησης, παραβιάζει τους κανόνες του Κ.Ο.Κ και του επιβάλλεται υψηλό πρόστιμο.

</doc>
<doc id="54867" url="https://el.wikipedia.org/wiki?curid=54867" title="Ντέμης Νικολαΐδης">
Ντέμης Νικολαΐδης

Ο Ντέμης (Θεμιστοκλής) Νικολαΐδης (Γκίσεν, Γερμανία, 17 Σεπτεμβρίου 1973) είναι Έλληνας πρώην διεθνής ποδοσφαιριστής και πρώην πρόεδρος της ΑΕΚ. 
Θεωρείται ως ένας από τους καλύτερους Έλληνες ποδοσφαιριστές, καθώς συνδύαζε άψογη τεχνική κατάρτιση και ταχύτητα, ενώ παρόλο που δεν ήταν πολύ ψηλός είχε έφεση στο σκοράρισμα με το κεφάλι και φημιζόταν για τη δύναμή του. Αγωνιζόμενος στην κορυφή της επίθεσης σημείωσε πολλά και σπουδαία γκολ για τις ομάδες που αγωνίστηκε αλλά και για την εθνική Ελλάδας. Κορυφαία στιγμή της καριέρας του ήταν το 2004, όταν κατέκτησε με την εθνική Ελλάδας το Ευρωπαϊκό Πρωτάθλημα στην Πορτογαλία.
Συλλογική καριέρα.
Εθνικός Αλεξανδρούπολης.
Έχοντας καταγωγή από την Αλεξανδρούπολη έκανε από μικρή ηλικία τα πρώτα του ποδοσφαιρικά βήματα στον τοπικό Εθνικό. Την περίοδο 1991-92 που ο σύλλογος προβιβάστηκε στην Γ' Εθνική, έκανε και ο Νικολαΐδης το άλμα στην πρώτη ομάδα. Την επόμενη περίοδο (1992-93) καθιερώθηκε ως βασικός, σκοράροντας 7 γκολ σε 30 αγώνες, ενώ την επόμενη χρονιά εντυπωσίασε από νωρίς σημειώνοντας 7 γκολ σε 9 αγώνες, προσελκύοντας το ενδιαφέρον πολλών ομάδων.
Απόλλων Σμύρνης.
Στη μέση της περιόδου 1993-94, ο Απόλλων Σμύρνης (τότε Απόλλων Αθηνών) πραγματοποίησε τη μετακίνηση του νεαρού Νικολαΐδη από την Αλεξανδρούπολη στον σύλλογο της Αθήνας. Γρήγορα πήρε θέση βασικού και ανέλαβε πρωταγωνιστικό ρόλο στην ομάδα. Αναδείχθηκε τρίτος σκόρερ με 17 γκολ την περίοδο 1994-95, πίσω από Κριστόφ Βαζέχα (29) και Δημήτρη Σαραβάκο (21), με τον Απόλλωνα να τερματίζει τέταρτος, επίδοση που θεωρήθηκε εξωπραγματική για τα δεδομένα της ομάδας. Την επόμενη χρονιά (1995-96), σημείωσε ένα γκολ λιγότερο (16) στο πρωτάθλημα, η ομάδα του δεν τα πήγε το ίδιο καλά συγκριτικά με την προηγούμενη περίοδο, έφτασε όμως στον τελικό του Κυπέλλου κόντρα στην ΑΕΚ, όπου γνώρισε τη συντριβή με 7-1.
ΑΕΚ.
Μετά από ένα μεγάλο "σίριαλ" που διήρκεσε δύο καλοκαιρινές μεταγραφικές περιόδους, ο Νικολαΐδης υπέγραψε τελικά συμβόλαιο στην ΑΕΚ, παρά τις ασφυκτικές πιέσεις που υπήρξαν ώστε να αποδεχθεί την πρόταση από τον Ολυμπιακό. Ο ίδιος έχει δηλώσει ότι από το καλοκαίρι του 1995 ήθελε να πάει στην ομάδα που αγαπάει (την ΑΕΚ) και για τον λόγο αυτό ήταν επηρεασμένος κατά την τελευταία του χρονιά στον Απόλλωνα. Το επόμενο καλοκαίρι (του 1996) κι ενώ οι διοικήσεις Ολυμπιακού και Απόλλωνα τα είχαν βρει σε όλα, ο νεαρός τότε επιθετικός δεν συμφώνησε, εμμένοντας στην προσωπική του επιθυμία να μεταγραφεί στην ΑΕΚ και τελικά τα κατάφερε.
Εκεί σημείωσε σημαντικά και σπουδαία γκολ, ενώ έγινε η "σημαία" των οπαδών της ομάδας που τον λάτρεψαν. Αναδείχθηκε πρώτος σκόρερ την περίοδο 1998-99 με 22 γκολ, αλλά δεν κατάφερε ποτέ να πανηγυρίσει κάποιο πρωτάθλημα. Κατέκτησε το Σούπερ Καπ του 1996 και το Κύπελλο τις χρονιές 1997, 2000 και 2002. Το 2000, στον τελικό Κυπέλλου με τον Ιωνικό σημείωσε γκολ με το χέρι, το οποίο ο ίδιος υπέδειξε στον διαιτητή, που δεν το είχε αντιληφθεί, ώστε να το ακυρώσει. Για τον λόγο αυτό βραβεύτηκε με το βραβείο Fair Play από τη Διεθνή Ποδοσφαιρική Ομοσπονδία (FIFA).
Κάθε καλοκαίρι το όνομά του ήταν στη λίστα των μεταγραφικών στόχων πολλών ευρωπαϊκών ομάδων, ενώ η βελγική Άντερλεχτ είχε συμφωνήσει το 2000 με την ΑΕΚ για τη μεταγραφή του, αλλά ο ίδιος αρνήθηκε την προσφορά και έμεινε στην Ελλάδα.
Με την έλευση του Μάκη Ψωμιάδη στην προεδρία της ΑΕΚ, το 2001, άρχισαν τα προβλήματα για τον Ντέμη Νικολαΐδη, ο οποίος κατηγόρησε τον τότε πρόεδρο της ομάδας για απάτες, "μαύρα χρήματα" και εκβιασμούς και εν μέρει κατάφερε να βρει το δίκιο του, όμως για την ΑΕΚ ήταν αργά, καθώς αντιμετώπιζε σοβαρά οικονομικά προβλήματα. Το συμβόλαιό του με την Ένωση έληξε το καλοκαίρι του 2003 και δεν ανανεώθηκε.
Ατλέτικο Μαδρίτης.
Για πρώτη φορά στην καριέρα του, ο Ντέμης Νικολαΐδης, έφυγε από την Ελλάδα για το εξωτερικό, όταν έμεινε ελεύθερος από την ΑΕΚ. Έφτασε κοντά στη μεταγραφή του στη γαλλική Παρί Σεν Ζερμέν, αλλά τελικά προτίμησε την ισπανική Ατλέτικο Μαδρίτης, όπου υπέγραψε συμβόλαιο ενός έτους. Σε μια χρονιά γεμάτη τραυματισμούς, κατάφερε να κάνει αισθητή την παρουσία του και να εντυπωσιάσει με τις ικανότητές του τους απαιτητικούς Ισπανούς. Σημείωσε 6 γκολ σε 22 συμμετοχές στο πρωτάθλημα, αγωνιζόμενος κυρίως ως επιθετικό δίδυμο με τον νεαρό και ανερχόμενο τότε, αλλά μετέπειτα διάσημο διεθνή Ισπανό φορ Φερνάντο Τόρρες.
Στο τέλος εκείνης της περιόδου η Ατλέτικο του έκανε προσφορά για ανανέωση συμβολαίου, ώστε να παραμείνει στην ομάδα, αλλά ο Νικολαΐδης είχε πάρει την απόφασή του να αποσυρθεί λόγω χρόνιου προβλήματος στη μέση, όπου είχε ήδη χειρουργηθεί, αλλά κυρίως για να βοηθήσει την αγαπημένη του ομάδα, την ΑΕΚ, να βγει από την κρίση, γινόμενος εν τέλει πρόεδρός της.
Τηλεόραση.
Από το 2018 ο Ντέμης Νικολαΐδης παρουσιάζει την εκπομπή Total Football κάθε Κυριακή βράδυ στο Open TV σχολιάζοντας την αθλητική επικαιρότητα μαζί με πολλούς άλλους αξιόλογους δημοσιογράφους του αθλητικού τομέα.
Διεθνής καριέρα.
Το ντεμπούτο του στην εθνική Ελλάδας το έκανε το 1995 και τελευταίος του αγώνας ήταν στο Γιούρο 2004 όπου τελικά η Ελλάδα κατέκτησε το τρόπαιο, στον προημιτελικό κόντρα στην Γαλλία. Αγωνίστηκε συνολικά 54 φορές με τη γαλανόλευκη φανέλα και πέτυχε 17 γκολ, γεγονός που τον κατατάσσει 7ο σκόρερ όλων των εποχών.
Νωρίτερα, στο τέλος του 1999 είχε ανακοινώσει πως αποφάσισε να απέχει από την εθνική Ελλάδας, από κοινού με άλλους δύο συμπαίκτες του τότε στην ΑΕΚ, τον Ηλία Ατματσίδη και τον Μιχάλη Κασάπη, ως ένδειξη διαμαρτυρίας για τη διαιτησία στο ελληνικό πρωτάθλημα. Επέστρεψε έπειτα από προτροπή του Ότο Ρεχάγκελ το 2001.
Τίτλοι.
Προσωπικές Διακρίσεις
Προεδρία της ΑΕΚ.
Το 2004 αποφάσισε να εγκαταλείψει τα γήπεδα ως παίκτης και να συνεχίσει ως πρόεδρος της ΑΕΚ. Παραιτήθηκε από την προεδρία στις 2 Νοεμβρίου του 2008.
Ο Νικολαΐδης ανέλαβε την προεδρία της ΑΕΚ μετά από μια αποτυχημένη αγωνιστική χρονιά (την περίοδο 2003-04, όταν η ΑΕΚ τερμάτισε 4η, με 22 βαθμούς διαφορά από την πρώτη θέση) και η ομάδα κινδύνευε να τιμωρηθεί με υποβιβασμό λόγω χρεών.
Κατά την πρώτη χρονιά του Νικολαΐδη στην προεδρία της ΑΕΚ, την περίοδο 2004-05, η ομάδα τερμάτισε στην 3η θέση έναν μόνο βαθμό πίσω από τον πρωταθλητή Ολυμπιακό, ενώ ισοβάθμησε με τον δεύτερο Παναθηναϊκό. Τις τρεις πρώτες χρονιές ο Νικολαΐδης, λόγω περιορισμένων οικονομικών δυνατοτήτων, στηρίχτηκε σε νέους ποδοσφαιριστές χωρίς να βασιστεί σε μεγάλα ονόματα.
Την επόμενη χρονιά (2005-06) η ΑΕΚ τερμάτισε στη δεύτερη θέση, 3 βαθμούς πίσω από τον πρωταθλητή Ολυμπιακό και κέρδισε τη συμμετοχή της στο Τσάμπιονς Λιγκ.
Την περίοδο 2006-07 η ΑΕΚ τερμάτισε και πάλι στη δεύτερη θέση, 9 βαθμούς όμως μακριά από την πρώτη θέση, εξασφαλίζοντας και πάλι τη συμμετοχή της στο Τσάμπιονς Λιγκ, όπου η πορεία της κρίθηκε επιτυχημένη καθώς αποκλείστηκε στον όμιλό της μόλις για έναν βαθμό. Άξια αναφοράς η νίκη της στην Αθήνα επί της Μίλαν, η οποία στη συνέχεια κατέκτησε τον τίτλο.
Το 2007-08 ήταν η χρονιά που η ΑΕΚ ενισχύθηκε με έμπειρους ποδοσφαιριστές για να διεκδικήσει το πρωτάθλημα, το οποίο κρίθηκε υπέρ του Ολυμπιακού, ύστερα από παρέμβαση του Αθλητικού Διαιτητικού Δικαστηρίου, αφήνοντας την ΑΕΚ στη δεύτερη θέση. Στα πλέι οφ που ακολούθησαν χάθηκε και η συμμετοχή στο Τσάμπιονς Λιγκ.
Η επόμενη χρονιά 2008-09 ξεκίνησε με πολλά αποτυχημένα αποτελέσματα και ενώ ο Ντέμης Νικολαΐδης είχε ανακοινώσει από νωρίς πως θα αποχωρήσει στο τέλος της, παραιτήθηκε τελικά στις 2 Νοεμβρίου 2008.
Η συνολική παρουσία του στην προεδρία της ΑΕΚ προκάλεσε διιστάμενες απόψεις για τα αποτελέσματά της.
Προσωπική ζωή.
Γεννήθηκε στο Γκίσεν της Γερμανίας, καθώς οι γονείς του ήταν μετανάστες εκεί, όμως σύντομα μετά τη γέννησή του επέστρεψαν στην Ελλάδα και συγκεκριμένα στην Αλεξανδρούπολη.
Από το 2003 μέχρι το 2021, ήταν παντρεμένος με τη Δέσποινα Βανδή. Απέκτησαν μαζί δύο παιδιά, τη Μελίνα, γεννημένη το 2004 και τον Γιώργο, γεννημένο το 2007.

</doc>
<doc id="54870" url="https://el.wikipedia.org/wiki?curid=54870" title="Σασκάτσουαν">
Σασκάτσουαν

Το Σασκάτσουαν ή Σασκάτσιουαν (αγγλικά: Saskatchewan, "συντομ". SK), είναι επαρχία του Καναδά και μία από τις τρεις επαρχίες της μεγάλης καναδικής πεδιάδας (αγγλ., The Prairies· γαλλ., Les Prairies), που εκτείνεται από τις Μεγάλες Λίμνες έως τα Βραχώδη Όρη. Το Σασκάτσουαν έχει έκταση 651.900 τ.χλμ. που ισοδυναμεί στο 6,5% περίπου της έκτασης όλου του Καναδά και κατοικείται από 1.179.618 κατοίκους (εκτιμήσεις 2020) και αντιπροσωπεύει το 3,1% του πληθυσμού της χώρας. Το μεγαλύτερο δε μέρος του πληθυσμού κατοικεί στο νότιο τμήμα της επαρχίας, ενώ το Βόρειο Σασκάτσουαν παραμένει πολύ αραιοκατοικημένο.
Πρωτεύουσα του Σασκάτσουαν, είναι η Ρεγγίνα ("αγγλικά: Regina· γαλλικά: Régina)" με πληθυσμό 254.061 κατοίκους (εκτίμηση 2020), αλλά η μεγαλύτερη σε πληθυσμό πόλη της επαρχίας είναι το Σασκατούν ("αγγλικά: Saskatoon") με πληθυσμό 331.051 κατοίκους (εκτίμηση 2021). 
Άλλα σημαντικά αστικά κέντρα του Σασκάτσουαν είναι ο Πρίγκηπας Αλβέρτος (Prince Albert: 35.102 κάτοικοι), το Μους Τζω (Moose Jaw, Σαγόνι της Άλκης: 32.724 κάτοικοι), το Γιόρκτον (Yorkton: 16.041 κάτοικοι), το Σουίφτ Κάρρεντ (Swift Current, Γοργό Ρεύμα: 16.022 κάτοικοι) και το Βόρειο Μπάτλφορντ (North Battleford: 13.567 κάτοικοι) σύμφωνα με την απογραφή του 2016. Η πόλη του Λοϋντμίνστερ (Lloydminster: 31.400 κάτοικοι) ανήκει κατά ένα τρίτο στην επαρχία του Σασκάτσουαν και κατά δύο τρίτα στην επαρχία της Αλμπέρτας.
Το όνομα του Σασκάτσουαν προέρχεται από τον ομώνυμο ποταμό που διασχίζει το νότιο τμήμα της επαρχίας. Στην γλώσσα των αυτοχθόνων Κρι, "kisiskāciwani-sīpiy" σημαίνει «"ο γοργός ποταμός"».
Το Σασκάτσουαν είναι η μόνη περιοχή της Βορείου Αμερικής όπου δεν γίνεται αλλαγή της ώρας την άνοιξη και το φθινόπωρο.
Γεωγραφία.
Το Σασκάτσουαν είναι ορθογώνιο στο σχήμα του, αλλά επειδή είναι πολύ μεγάλο, τα νότια σύνορα (49ος παράλληλος) και τα βόρεια σύνορα (60ός παράλληλος) της επαρχίας συνήθως φαίνονται καμπύλα. 
Η επαρχία του Σασκάτσουαν συνορεύει δυτικά με την Αλμπέρτα, βόρεια με τα Βορειοδυτικά Εδάφη, ανατολικά με την Μανιτόμπα, και νότια με την Μοντάνα και την Βόρεια Ντακότα των Ηνωμένων Πολιτειών. 
Η επαρχία είναι γεμάτη από λίμνες και ποταμούς. Τα νερά του Σασκάτσουαν συγκεντρώνονται σε εννέα ξεχωριστές λεκάνες απορροής για να καταλήξουν, μέσω διαφόρων ποταμών, στον Αρκτικό ωκεανό, στον Κόλπο Χάντσον ή στον Κόλπο του Μεξικού. 
Το νότιο τμήμα της καλλιεργείται συστηματικά για την παραγωγή δημητριακών και οσπρίων, ενώ το βόρειο τμήμα της καλύπτεται κυρίως από δάση. Στο ΒΔ άκρο της επαρχίας, κοντά στην λίμνη Αθαμπάσκα, τα δάση δίνουν την θέση τους στην τούνδρα και υπάρχουν και εκτεταμένοι αμμόλοφοι (θίνες) που αλλάζουν συνεχώς μορφολογία. Ενεργές θίνες άμμου υπάρχουν και στο νότιο Σασκάτσουαν στην περιοχή που ονομάζεται Γκρέιτ Σαντ Χιλς (Great Sand Hills, Μεγάλοι Αμμόλοφοι).
Οι υψηλότερες περιοχές της επαρχίας βρίσκονται στα νότια κοντά στα σύνορα με τις ΗΠΑ και οι χαμηλότερες στα βόρεια, κοντά στην λίμνη Αθαμπάσκα.
Οικονομία.
Η οικονομία του Σασκάτσουαν ήταν κατά βάση γεωργική. Τα μεγάλα χωράφια στα νότια της επαρχίας αποτελούν τον μεγαλύτερο σιτοβολώνα της Βορείου Αμερικής. Εδώ παράγεται το 45% των δημητριακών του Καναδά. Επίσης, παράγονται όσπρια (κυρίως φακή), κανόλα (μεταλλαγμένη ελαιοκράμβη), βοδινό κρέας και γαλακτοκομικά προϊόντα. 
Ο πρωτογενής τομέας του Σασκάτσουαν περιλαμβάνει ακόμα την υλοτομία (κυρίως στα βόρεια), την αλιεία και το κυνήγι, μεγάλα ορυχεία χλωριούχου καλίου (ποτάσας) στα νότια και ορυχεία ουρανίου κοντά στην λίμνη Αθαμπάσκα.
Στα νότια της επαρχίας υπάρχουν μεγάλα κοιτάσματα φυσικού αερίου και βιτουμενιούχων ανθράκων. Από τους βιτουμενιούχους άνθρακες εξάγεται πετρέλαιο. (Το Σασκάτσουαν είναι η δεύτερη σε παραγωγή πετρελαίου επαρχία του Καναδά, μετά την Αλμπέρτα.) 
Από τις αρχές της δεκαετίας του 1980, η οικονομία του Σασκάτσουαν έχει υποστεί σημαντική ύφεση εξαιτίας της πτώσης των τιμών των αγροτικών προϊόντων. Ως προς το ΑΕΠ, η γεωργία έχει πλέον υποσκελιστεί από τους τομείς των μεταλλείων, της εξόρυξης πετρελαίου και των υπηρεσιών (υγεία, εκπαίδευση, μεταφορές, δημόσια διοίκηση, κ.λπ.).
Κοντά στο Μους Τζω έχει την έδρα της η 15η Πτέρυγα της Καναδικής Πολεμικής Αεροπορίας, όπου υπάρχει και Εκπαιδευτικό Κέντρο Πτήσεων του ΝΑΤΟ.
Ιστορία.
Μέχρι το τέλος του 18ου αι., η περιοχή του σημερινού Σασκάτσουαν κατοικούνταν από αυτόχθονες της Βορείου Αμερικής, κυρίως από τις φυλές Κρι, Αθαμπάσκα, Αλγκόνκιν και Σιου. Ο πρώτος ευρωπαίος εξερευνητής που έφτασε σ' αυτά τα μέρη ήταν ο βρετανός Χένρυ Κέλσεϋ (Henry Kelsey, 1667;–1724), που το 1690 ανέβηκε τον ποταμό Σασκάτσουαν ελπίζοντας να αγοράσει γούνες από αυτόχθονες. Ο πρώτος μόνιμος οικισμός ευρωπαίων εποίκων στο Σασκάτσουαν κτίστηκε το 1774 και ήταν στην πραγματικότητα ένας εμπορικός σταθμός της εταιρείας Hudson's Bay Company. Η εξερεύνηση της περιοχής ολοκληρώθηκε στα μέσα του 19ου αι.
Το 1870, η κυβέρνηση του Καναδά δημιούργησε τα Βορειοδυτικά Εδάφη, μια τεράστια διοικητική έκταση υπό ομοσπονδιακή διακυβέρνηση ανάμεσα στην Μανιτόμπα και την Βρετανική Κολομβία. Λίγα χρόνια αργότερα, με την επέκταση των σιδηροδρόμων, η καναδική κυβέρνηση ενθάρρυνε την εγκατάσταση νέων εποίκων στην περιοχή. Με τους αυτόχθονες, η καναδική κυβέρνηση έκλεισε συμφωνίες για την εξαγορά της γης τους με οικονομικά και άλλα αντάλλαγμα. Οι συμφωνίες αυτές καταπατήθηκαν επανειλημμένως από την ομοσπονδιακή κυβέρνηση του Καναδά και αποτελούν ακόμα και σήμερα αντικείμενο δικαστικής διαμάχης με τους αυτόχθονες της χώρας.
Το 1876, στην περιοχή εγκαταστάθηκαν αυτόχθονες Λακότα από τις ΗΠΑ, οι οποίοι πέρασαν στα καναδικά εδάφη καταδιωκόμενοι από τον Στρατό των ΗΠΑ. Ωστόσο, η επέκταση του σιδηροδρομικού δικτύου στα 1880 είχε ως αποτέλεσμα την εγκατάσταση πολλών νέων ευρωπαίων εποίκων. Οι νέοι έποικοι άρχισαν να μετατρέπουν σε σιταροχώραφα τα λιβάδια όπου οι αυτόχθονες κυνηγούσαν βίσονες. Έτσι οι αυτόχθονες άρχισαν και πάλι να μετακινούνται αναγκαστικά προς τα βόρεια της επαρχίας.
Οι Μετί (φυλή μιγάδων από Γάλλους και αυτόχθονες), που είχαν φύγει από την Μανιτόμπα μετά την Επανάσταση του Κόκκινου Ποταμού το 1870, βρέθηκαν για άλλη μια φορά σε δύσκολη κατάσταση. Το 1885, οι Μετί, με αρχηγό τον Λουί Ριέλ, επαναστάτησαν ξανά κατά της κεντρικής κυβέρνησης του Καναδά. Με την δεύτερη επανάστασή τους, οι Μετί δημιούργησαν την Προσωρινή Κυβέρνηση του Σασκάτσουαν. Τελικά, η επανάσταση, η οποία έμεινε στην ιστορία με την ονομασία "Βορειοδυτική Εξέγερση" ή "Εξέγερση του Σασκάτσουαν" (αγγλ., North-West Rebellion ή Saskatchewan Rebellion· γαλλ., Rébellion du Nord-Ouest ή Rébellion de la Saskatchewan), καταπνίγηκε από την Έφιππη Χωροφυλακή που έφερε στην περιοχή η εταιρεία Canadian Pacific Railways (CPR). 
Η Προσωρινή Κυβέρνηση του Σασκάτσουαν κατέρρευσε και ο ηγέτης των επαναστατών, Λουί Ριέλ, συνελήφθη, καταδικάστηκε για προδοσία και φόνο, και οδηγήθηκε τελικά στην κρεμάλα στις 16 Νοεμβρίου του 1885. 
Η αύξηση του πληθυσμού της περιοχής από την εισροή νέων εποίκων ανάγκασε τελικά την ομοσπονδιακή κυβέρνηση του Καναδά να δημιουργήσει το 1905 δύο νέες επαρχίες: την Αλμπέρτα και το Σασκάτσουαν. Ως επίσημη ημερομηνία της δημιουργίας του Σασκάτσουαν ορίστηκε η 1η Σεπτεμβρίου 1905.
Η επέκταση της καλλιέργειας δημητριακών είχε ως συνέπεια την δημιουργία των πρώτων αγροτικών συνεταιρισμών. Οι συνεταιρισμοί αυτοί, όπως για παράδειγμα ο Σύλλογος Κτηνοτρόφων του Σασκάτσουαν (αγγλ., Saskatchewan Stock Growers· ιδρύθηκε το 1913) και ο Σύλλογος Καλλιεργητών Δημητριακών του Σασκάτσουαν (αγγλ., Saskatchewan Grain Growers Association) απέκτησαν σημαντική πολιτική δύναμη.
Κατά τις επαρχιακές εκλογές του Σασκάτσουαν το 1944, νικητής αναδείχθηκε το σοσιαλδημοκρατικό κόμμα της «Ομοσπονδίας της Συνεταιριστικής Κοινοπολιτείας» (αγγλ., Cooperative Commonwealth Federation ή CCF · γαλλ., Fédération du commonwealth coopératif ή FCC), με ηγέτη τον Τόμμυ Ντάγκλας (Tommy Douglas). Ήταν η πρώτη νίκη αριστερού κόμματος στην Βόρειο Αμερική. Ο Τόμμυ Ντάγκλας εισήγαγε την δωρεάν πρόσβαση όλων των πολιτών του Σασκάτσουαν στις υπηρεσίες Υγείας, με πλήρη οικονομική ευθύνη του Δημοσίου. Με πρωτοβουλία της τότε ομοσπονδιακής κυβέρνησης, ο νόμος του Ντάγκλας επεκτάθηκε τελικά σε όλον τον Καναδά, για να πάρει τελικά την μορφή Εθνικού Συστήματος Υγείας. Το 1961, ο Τόμμυ Ντάγκλας ίδρυσε το ομοσπονδιακό «Νεοδημοκρατικό Κόμμα» (αγγλ., New Democratic Party· γαλλ., Nouveau parti démocratique), το οποίο παραμένει το τρίτο σε ισχύ κόμμα του Καναδά, μετά από τους Φιλελεύθερους και τους Συντηρητικούς.
Τα τελευταία χρόνια, η κρίση στην γεωργία είχε δραματικές συνέπειες στην κατά βάση αγροτική οικονομία της επαρχίας. Αυτό αντικατοπτρίζεται και στην πολιτική ζωή της επαρχίας. Η βάση του σοσιαλδημοκρατικού Νεοδημοκρατικού Κόμματος έχει μετακινηθεί από τα μικρά αγροτικά χωριά προς τα μεγαλύτερα αστικά κέντρα, ενώ ο αγροτικός πληθυσμός ψηφίζει πλέον Συντηρητικούς και Φιλελεύθερους.
Δημογραφικά στοιχεία.
Το Σασκάτσουαν παρουσίασε μεγάλη πληθυσμιακή ανάπτυξη κατά τις τρεις πρώτες δεκαετίες του 20ού αι. Η χρηματιστηριακή κρίση του 1928 ανάγκασε πολλούς χρεοκοπημένους αγρότες να εγκαταλείψουν την επαρχία στα χρόνια του 1930. Ο πληθυσμός του Σασκάτσουαν άρχισε να αυξάνεται και πάλι μόνο μετά τον Β΄ Παγκόσμιο Πόλεμο για να ξεπεράσει το ένα εκατομμύριο στα μέσα της δεκαετίας του 1980. Έκτοτε παρουσίασε κάμψη, πιθανώς λόγω της οικονομικής δυσπραγίας και της υπογεννητικότητας.
Ο σημερινός πληθυσμός του Σασκάτσουαν αποτελείται κυρίως από απογόνους εποίκων ευρωπαϊκής καταγωγής: Βρετανοί (43,8%), Γερμανοί (28,6%), Ιρλανδοί (14,5%), Ουκρανοί (12,6%), Γάλλοι (11,4%), κ.λπ. Οι αυτόχθονες αποτελούν το 10,6% του πληθυσμού της επαρχίας και οι Μετί το 4,2% (στοιχεία απογραφής 2001). Στο Σασκάτσουαν κατοικούν και περίπου 2.875 άτομα ελληνικής καταγωγής, σύμφωνα με την απογραφή του 2016.
Εξωτερικοί σύνδεσμοι.
__ΕΥΡΕΤΗΡΙΟ__

</doc>
<doc id="54872" url="https://el.wikipedia.org/wiki?curid=54872" title="Κάρολος Φραγκίσκος Χολ">
Κάρολος Φραγκίσκος Χολ

Ο Κάρολος Φραγκίσκος Χωλ ("Charles Francis Hall", 1821 - 8 Νοεμβρίου 1871) ήταν Αμερικανός εξερευνητής.
Σημαντικός εξερευνητής της Αρκτικής. Το 1860 ακολουθώντας τον Πλοίαρχο Μπάντιγκτον στην αποστολή του στον Βόρειο Πόλο, παρέμεινε επί 20 μήνες κοντά στους Εσκιμώους των οποίων έμαθε τη γλώσσα. Σε δεύτερο ταξίδι του έφθασε μέχρι τη Γη του Βασιλέως Γουλιέλμου, όπου και ανακάλυψε λείψανα της αποστολής Φράγκλιν. Το 1871 επιβαίνοντας στο πλοίο «Πολικός» έφτασε μέχρι το γεωγραφικό πλάτος των 82° 16΄.
Τα κυριότερα έργα του είναι: η «Ζωή με τους Εσκιμώους» και η «Ιστορία της Β΄ Αρκτικής αποστολής».

</doc>
<doc id="54874" url="https://el.wikipedia.org/wiki?curid=54874" title="Λυχνία βενζίνης ή αερίου">
Λυχνία βενζίνης ή αερίου

Η Λυχνία βενζίνης ή λάμπα πετρελαίου ή λάμπα αερίου πρόκειται γενικά για λυχνίες που χρησιμοποιούνται σε σημεία που δεν παρέχεται ηλεκτρική ενέργεια, όπως στην ύπαιθρο, στο κάμπινγκ, στο ψάρεμα (πυροφάνι) κ.λπ.
Η λυχνία αυτή έχει μεγάλη φωτιστική ικανότητα και δίνει λευκό φως. Με φλόγα εξαερωμένης βενζίνης ή ασετυλίνης ή υγραερίου πυρακτώνεται ένα σφαιρικό πλέγμα αμιάντου που περιέχει οξείδια σπάνιων γαιών Θόριο και Δημήτριο και που όταν αυτά θερμανθούν ακτινοβολούν έντονα.
Το πλέγμα αυτών είναι γνωστό ως θρυαλίς Aeur και στο εμπόριο ως αμίαντος για λάμπα.

</doc>
<doc id="54875" url="https://el.wikipedia.org/wiki?curid=54875" title="Λάμπα πετρελαίου">
Λάμπα πετρελαίου



</doc>
<doc id="54876" url="https://el.wikipedia.org/wiki?curid=54876" title="Κώδικας Οδικής Κυκλοφορίας">
Κώδικας Οδικής Κυκλοφορίας

Ο Κώδικας Οδικής Κυκλοφορίας (συντ: ΚΟΚ) είναι το νομοθέτημα που ρυθμίζει τη δημόσια κυκλοφορία οχημάτων, πεζών και ζώων στο οδικό δίκτυο και σε ορισμένους άλλους χώρους. Θεσπίστηκε το 1962, με το ν.δ. 4233/1962 - ΦΕΚ 110 Α και ίσχυε μέχρι τις 15 Ιανουαρίου 1977, όποτε καθιερώθηκε ένας νέος, που ίσχυε μέχρι το 1999. Ο αμέσως επόμενος Κ.Ο.Κ. τέθηκε σε ισχύ με τον νόμο 2696 στις 23 Μαΐου 1999 και έκτοτε έχει τροποποιηθεί κυρίως με τους νόμους 3542 το 2007 και 3710 το 2008.
Ο κάθε οδηγός υποχρεούται να τον τηρεί, καθώς σε περίπτωση παραβίασης, του επιφέρει πρόστιμα, ποινές στο ΣΕΣΟ, μέχρι και φυλάκιση
Ιστορικό.
Προϊστορία.
Το 1836, εκδόθηκε το πρώτο διάταγμα που όριζε την οδική συμπεριφορά, το Διάταγμα περί επιτηρήσεως των δημοσίων οδών. Σε αυτό ορίστηκε η λειτουργία της Τροχαίας. Στο άρθρο 5 του διατάγματος αυτού διευκρινιζόταν για πρώτη φορά ότι τα πεζοδρόμια είναι για τους πεζούς, η απαγόρευση στους πεζούς να περπατάνε στο οδόστρωμα, η απαγόρευση της πρόκλησης φθορών στα κάγκελα του δρόμου, της σημάνσεις και άλλα δημόσια μνημεία. Το πρόστιμο έφτανε κατά περίπτωση τις 20 ή 50 δραχμές. Επίσης, οι παραβάτες ήταν υποχρεωμένοι να διορθώσουν με προσωπική εργασία τη βλάβη που έκαναν ή να πληρώσουν αποζημίωση στο Δημόσιο. Είκοσι πέντε μέρες αργότερα εκδίδεται νέο Διάταγμα, που αφορά την τοποθέτηση πέτρινων σκαλιστών πινακίδων με τις αποστάσεις μεταξύ των πόλεων. Αυτές ήταν οι πρώτες πινακίδες οδικής σήμανσης της Ελλάδας.
Στις 24 Ιανουαρίου 1837 θεσπίστηκε το Διάταγμα περί των κατά τις οδούς συναντώμενων αμαξών και εφίππων, που οι ερευνητές θεωρούν τον πρώτο Κώδικα Οδικής Κυκλοφορίας στην Ελλάδα το Διάταγμα. Το διάταγμα αυτό καθόριζε τα "θέλοντας μ’ αυτόν τον τρόπο να αποφευχθούν οι συγκρούσεις". Στα επόμενα χρόνια, θεσπίστηκαν τα παρακάτω:
Το 1924, έγινε σήμανση των Ελληνικών δρόμων από την ΕΛΠΑ. Το 1930, κυκλοφόρησε το νομοθέτημα ν. 4841/1930 ’περί αυτοκινήτων, κυκλοφορίας αυτών και υποχρεώσεων των οδηγών" και το 1931, π.δ. της 22/29.1.1931 "περί κυκλοφορίας αυτοκινήτων οχημάτων". Τον Ιούλιο του 1936, στην συμβολή των οδών Σταδίου και Πεσματζόγλου, τοποθετήθηκε ο πρώτος ηλεκτρικό φανάρι (φωτεινός σηματοδότης) σε δρόμο της Αθήνας. Το φανάρι αυτό οποίο αγοράστηκε για 70.000 δραχμές από το Βερολίνο, λειτουργούσε δεκατέσσερις ώρες την ημέρα, από της 08:00 μέχρι τις 22:00, όταν ένας Δημοτικός υπάλληλος το έσβηνε μέσω διακόπτη.
1962-1999 - Ο πρώτος Κ.Ο.Κ..
Ο πρώτος Κ.Ο.Κ. θεσπίστηκε το 1962 και το 1974 εκπονήθηκαν οι πρώτες σοβαρές προδιαγραφές σήμανσης. Με το ΦΕΚ 676/74, καθιερώθηκαν οι σημερινές πινακίδες του ΚΟΚ και το 1977, θεσπίστηκε ο νέος ΚΟΚ, όπως τροποποιήθηκε, στο μεταξύ, με το ν. 894/1979, ν.1512/1985, ν. 1788/1988 και με το ν. 1903/1990 , καθώς και το ν. 2094/1992. Ένας νέος Κ.Ο.Κ. θεσπίστηκε το 1999, με τον ν. 2696/1999. Ακολουθεί ένας νέος το 2007, και μετά πάλι, το 2009. Ο ΚΟΚ θα αλλάξει άλλη μια φορά το 2012. Ο πιο πρόσφατος ΚΟΚ καθιερώθηκε το 2018.
Εξωτερικοί σύνδεσμοι.
Ο ΚΟΚ στο ΥΜΕ

</doc>
<doc id="54877" url="https://el.wikipedia.org/wiki?curid=54877" title="Λαμπτήρας αίγλης">
Λαμπτήρας αίγλης

Οι λαμπτήρες αίγλης μοιάζουν σε μορφή με τους κοινούς λαμπτήρες πυράκτωσης. Ονομάζονται και ενδεικτικές λυχνίες επειδή συνήθως χρησιμοποιούνται ακριβώς ως ενδεικτικές λειτουργίας συσκευών ή σε πίνακες διανομής ηλεκτρικού ρεύματος. Πρόκειται για λαμπτήρες των οποίων τα ηλεκτρόδια έχουν σχήμα σταυρού ή άλλα σχήματα.&lt;br&gt;
Οι λαμπτήρες αυτοί περιέχουν μίγματα ευγενών αερίων σε χαμηλή πίεση και δύο ηλεκτρόδια σε μικρή απόσταση μεταξύ τους. Το αέριο που βρίσκεται μεταξύ των ηλεκτροδίων ιονίζεται από το ηλεκτρικό πεδίο που αναπτύσσεται και επιτρέπει έτσι τη διέλευση μέσω αυτού του ηλεκτρικού ρεύματος, ενώ στη συνέχεια διατηρεί τον ιονισμό σε χαμηλότερη τάση.&lt;br&gt;
Όταν όμως ξεκινά η εκκένωση αυτή, η αντίσταση του αερίου μεταξύ των ηλεκτροδίων είναι πολύ μικρή. Έτσι, απαιτείται μια ωμική αντίσταση, η οποία να περιορίζει την ένταση του ρεύματος. Η αντίσταση αυτή βρίσκεται συνήθως μέσα στη φύσιγγα του λαμπτήρα. Η ισχύς των λαμπτήρων αυτών είναι μικρή, περιοριζόμενη στο 1 Watt περίπου.

</doc>
<doc id="54878" url="https://el.wikipedia.org/wiki?curid=54878" title="Τσαρλς Χολ">
Τσαρλς Χολ

Ο Τσαρλς Χωλ ("Charles Hall", 1740 - 1825) ήταν Άγγλος ιατρός και κοινωνιολόγος.
Στο έργο του "«Τα αποτελέσματα του πολιτισμού»" ("«The Effects of Civilisation on the Masses in European States»", 1805) εξηγεί τον ανταγωνισμό μεταξύ του κεφαλαίου και της εργασίας και τις συνέπειες από αυτή την αντιπαράθεση. Ως μέσον θεραπείας για την αντιπαράθεση αυτή προτείνει την εθνικοποίηση του εδάφους, την κατάργηση της πολιτείας και την επιστροφή στη χειρονακτική εργασία και χειροτεχνία.

</doc>
<doc id="54879" url="https://el.wikipedia.org/wiki?curid=54879" title="Λαμπτήρας υπεριωδών">
Λαμπτήρας υπεριωδών

Οι λαμπτήρες υπεριωδών είναι ειδική κατηγορία λαμπτήρων, που ανήκει στους λαμπτήρες αίγλης. Πρόκειται για ειδικούς λαμπτήρες υπεριωδών ακτίνων, οι οποίοι χρησιμοποιούνται για διαγνωστικούς και θεραπευτικούς σκοπούς και ειδικά στις αποστειρώσεις.
Κατασκευάζονται από χαλαζιακό γυαλί, το οποίο επιτρέπει η διέλευση των υπεριωδών ακτίνων.&lt;br&gt; 
Η φωτεινή τους ένταση είναι σημαντική αφού εκτός από τις υπεριώδεις επιτρέπουν την εκπομπή και ορατών ακτίνων.

</doc>
<doc id="54883" url="https://el.wikipedia.org/wiki?curid=54883" title="Λεόντιος Θεοτοκίτης">
Λεόντιος Θεοτοκίτης

Ο Λεόντιος ήταν μοναχός στην Ιερά Μονή των Αγίων Αποστόλων στο όρος Αυξεντίου, όταν τον Φεβρουάριο ή Μάρτιο του 1189 εξελέγη Πατριάρχης με την υποστήριξη του Αυτοκράτορα Ισαάκιου Β΄ Αγγέλου.
Είχε το προσωνύμιο "Θεοτοκίτης", διότι ο Ισαάκιος Άγγελος ορκιζόταν ότι είδε σε όνειρο την Θεοτόκο, η οποία του τον υπέδειξε. Ομοίως και όταν τον έπαυσε επτά μήνες αργότερα, αποδίδοντας και την παύση του σε όραμα της Παναγίας.

</doc>
<doc id="54884" url="https://el.wikipedia.org/wiki?curid=54884" title="Αντριάνο Τσελεντάνο">
Αντριάνο Τσελεντάνο

Ο Αντριάνο Τσελεντάνο ("Adriano Celentano"), γεννημένος στο Μιλάνο, στις 6 Ιανουαρίου του 1938, είναι Ιταλός τραγουδιστής, showman, ηθοποιός, σκηνοθέτης και παρουσιαστής. Είναι από τους λίγους Ιταλούς τραγουδιστές που έχουν πουλήσει περισσότερους από 70 εκατομμύρια δίσκους σε ολόκληρο τον κόσμο.
Βιογραφία.
Ο Τσελεντάνο γεννήθηκε στο Μιλάνο, στο νούμερο 14 της οδού Gluck. Οι γονείς του κατάγονταν από τη Φότζια (Foggia) της Πούλιας (Puglia), και είχαν εγκατασταθεί στο βορρά για εργασία. Στο Μιλάνο ο Αντριάνο πέρασε τα παιδικά και εφηβικά του χρόνια. Μετά το σχολείο εργάστηκε σε διάφορες δουλειές με πιο αγαπημένη εκείνη του ωρολογοποιού. Η ριζική αλλαγή συνέβη στα τέλη της δεκαετίας του 50 και μία από τις κυριότερες αρετές που του αναγνωρίζονται είναι ότι ήταν εκείνος από τους πρώτους μουσικούς στην Ιταλία που αντιλήφθηκε ότι κάτι άλλαζε στον κόσμο και στη φόρμα της μουσικής.
Ήταν η εποχή που από την Αμερική και μετά το boogie-woogie που επικράτησε ακριβώς μετά τον πόλεμο, ερχόταν ένα νέο είδος μουσικής, ξέφρενης και με τρομερή επίδραση - ιδίως στη νεολαία της εποχής - κι έτσι από το 1955 ξεκινά την ενασχόλησή του με το ροκ ακολουθώντας τις θεαματικές παραστάσεις του Ghigo Agosti.

</doc>
<doc id="54886" url="https://el.wikipedia.org/wiki?curid=54886" title="Κρυονέρι Καρδίτσας">
Κρυονέρι Καρδίτσας

Το Κρυονέρι είναι χωριό που ανήκει στο Δήμο Λίμνης Πλαστήρα του Νομού Καρδίτσας και απέχει από την πρωτεύουσα του Νομού 22 χλμ. Βρίσκεται κτισμένο σε υψόμετρο 850 μ. στον ορεινό όγκο των Αγράφων και βορειοδυτικά σε σχέση με τη Λίμνη Πλαστήρα. Αρχικά το χωριό βρισκόταν λίγο ανατολικότερα από το σημερινό και ονομαζόταν Τσιφλίκι. Είναι από τα λίγα χωριά της περιοχής όπου ο πληθυσμός δε μεταβάλλεται σημαντικά (λειτουργεί και Δημοτικό Σχολείο), καθώς βρίσκεται σε νευραλγική θέση (ιδιαίτερα μετά την ανάπτυξη που έλαβε χώρα στην περιοχή της λίμνης) και έχουν δοθεί κίνητρα στους νέους να μείνουν και να κάνουν οικογένειες εκεί. Σε αυτό συντελεί η τοποθεσία, όπως και το έδαφος που είναι πρόσφορο για καλλιέργειες.
Ιστορικά στοιχεία.
Το χωριό αρχικά βρισκόταν ανατολικότερα και νοτιότερα της σημερινής του τοποθεσίας. Μάλιστα, στο κέντρο του χωριού δέσποζε ο ναός του Προφήτη Ηλία. Στα χρόνια της Τουρκοκρατίας, ο ναός κάηκε από τους κατακτητές στη διάρκεια της θείας Λειτουργίας. Τότε ήταν που οι κάτοικοι αποφάσισαν να εγκαταλείψουν το Κρυονέρι. Από την άλλη υπήρξαν φήμες και για ελονοσία που αφάνισε μεγάλο μέρος του πληθυσμού καθώς το χωριό βρισκόταν κοντά σε έλος (τη γνωστή "Της Βαβάς τη γούρνα"), που αργότερα καλύφθηκε με τη δημιουργία της λίμνης. Το νέο χωριό (στη σημερινή του τοποθεσία) ονομάστηκε Στούγκο (Στούγκ: τουρκική ονομασία. Η συνθήκη του Ταμασίου (1525) θα ευνοήσει την περιοχή και τα Άγραφα θα διατηρήσουν την ανεξαρτησία τους(εξ ου και η ονομασία "ΑΓΡΑΦΑ" γιατί ποτέ δεν καταγράφηκαν στις επίσημες κατακτήσεις των Τούρκων. Οι κάτοικοι άρχισαν να μετακινούνται από τον κάμπο προς το Κρυονέρι και ο πληθυσμός αυξήθηκε και κατά συνέπεια το χωριό εκείνη την εποχή ήταν γνωστότερο ως "Μέγα Στούγκο". Το χωριό ήταν βακούφικο της Μονής Κορώνης ανήκε δηλαδή στην εδαφική της περιουσία της. Μετά το 1923 ωστόσο, οι 103 οικογένειες που ζούσαν μόνιμα στο Στούγκο εξαγόρασαν την τιμή του χωριού από τη Μονή Κορώνης και έτσι απέκτησαν την πλήρη ανεξαρτησία τους. Το χωριό πάντως μετονομάστηκε σε Κρυονέρι μόλις το 1935. 
Σήμερα το Κρυονέρι παράγει κηπευτικά προϊόντα. Επιπλέον προσφέρει πολλά καταλύματα, χώρους εστίασης για χειμερινές διακοπές, αλλά και τον υπόλοιπο χρόνο, με υποδομές για αθλήματα (ιππασία, ποδήλατο βουνού, ποδήλατο λίμνης, κανό, ορειβασία κτλ.). Κάθε χρόνο, την πασχαλινή περίοδο, αναβιώνουν στο Κρυονέρι παλαιά έθιμα και χορευτικές εκδηλώσεις. Στις 20 Ιουλίου γιορτάζεται το τοπικό πανηγύρι του Προφήτη Ηλία (στη νέα του πια θέση, βορειοανατολικά του Κρυονερίου) ενώ κάθε Αύγουστο πραγματοποιείται ποδηλατικός γύρος.
Τοπική Κοινότητα Κρυονερίου.
Υπάγεται διοικητικά στο Δήμο Λίμνης Πλαστήρα, με 595 κατοίκους συνολικά. Σε αυτήν περιλαμβάνονται, εκτός του Κρυονερίου που αποτελεί έδρα της, και οι οικισμοί Κουτσοδήμος ( 78 κάτοικοι ) και Προσήλια ( 102 κάτοικοι ).
Εξωτερικοί σύνδεσμοι.
Λίμνη Πλαστήρα , Κρυονέρι-Λίμνη Πλαστήρα

</doc>
<doc id="54901" url="https://el.wikipedia.org/wiki?curid=54901" title="Dreamworks">
Dreamworks



</doc>
<doc id="54903" url="https://el.wikipedia.org/wiki?curid=54903" title="Διγενής Ακρίτης">
Διγενής Ακρίτης



</doc>
<doc id="54904" url="https://el.wikipedia.org/wiki?curid=54904" title="Ένταση Ηλεκτρικού Ρεύματος">
Ένταση Ηλεκτρικού Ρεύματος



</doc>
<doc id="54910" url="https://el.wikipedia.org/wiki?curid=54910" title="Καφάσι">
Καφάσι

Καφάσι ή εσχαροκιβώτιο ή τελάρο είναι ένα είδος συσκευασίας μεταφοράς για στερεά προϊόντα. Κύριο χαρακτηριστικό των διαφόρων τύπων καφασιών είναι ότι είναι ανοικτά από επάνω και συνήθως δεν έχουν συμπαγείς πλευρές, αλλά η κατασκευή τους μπορεί να αποτελείται από τεμάχια (π.χ. σανίδες) που απέχουν μεταξύ τους, αφήνοντας κενά. Αυτό έχει ως αποτέλεσμα ότι τα καφάσια χρησιμοποιούνται για τη μεταφορά προϊόντων με σχετικά μεγάλο μέγεθος όπως φρούτα και μπουκάλια με υγρά (μπύρες, γάλατα).
Τα καφάσια, ανάλογα με το προϊόν για τη μεταφορά, μπορεί να έχουν πολύ μικρό ύψος (π.χ. καφάσια για ευπαθή φρούτα) ή μεγαλύτερο ύψος (π.χ. καφάσια για μπύρες).
Η λέξη "καφάσι" προέρχεται από την τουρκική λέξη "kafes". Η λέξη "τελάρο" είναι ιταλική ("telaro"). Ο αγγλικός όρος "crate" ο οποίος χρησιμοποιείται για μετάφραση της λέξης καφάσι, έχει πολύ πιο ευρεία έννοια και περιλαμβάνει και μεγάλες συσκευασίες, συνήθως όμως αφορά ανοικτή κατασκευή των επιφανειών των πλευρών του.

</doc>
<doc id="54911" url="https://el.wikipedia.org/wiki?curid=54911" title="Εντολή σχηματισμού κυβέρνησης">
Εντολή σχηματισμού κυβέρνησης

Η εντολή σχηματισμού κυβέρνησης είναι η πολιτική πράξη, με την οποία ο Πρόεδρος της Δημοκρατίας στην Ελλάδα, αναθέτει σε κάποιο πρόσωπο τον σχηματισμό κυβέρνησης.
Διαδικασία.
Σύμφωνα με το άρθρο 37 παράγραφος 1 του Συντάγματος, ο Πρόεδρος της Δημοκρατίας, αφού ενημερωθεί επισήμως για τα αποτελέσματα των εκλογών και δεχτεί την παραίτηση της κυβέρνησης που τις διεξήγαγε, συνήθως την επομένη των εκλογών, διορίζει τον νικητή Πρωθυπουργό, δίνοντάς του εντολή σχηματισμού κυβέρνησης. Ο εντολοδόχος πρωθυπουργός παρουσιάζει τον κατάλογο των υπουργών του και ορκίζεται μαζί με την κυβέρνησή του, συνήθως την τρίτη μέρα μετά τις εκλογές. Η εντολή του Προέδρου της Δημοκρατίας διακρίνεται σε:
Η πρώτη εντολή ισοδυναμεί με τον διορισμό του αρχηγού του πρώτου κόμματος ως πρωθυπουργού. Η δεύτερη αναθέτει στον αρχηγό ενός κόμματος να "διερευνήσει" κατά πόσο μπορεί να σχηματίσει κυβέρνηση που να εξασφαλίσει την εμπιστοσύνη της Βουλής. Αυτό πρακτικά σημαίνει ότι ο αρχηγός που έλαβε διερευνητική εντολή εξετάζει κατά πόσο μπορεί να συνεργαστεί με άλλα κόμματα ή βουλευτές, ώστε να αποκτήσει την απόλυτη πλειοψηφία στη Βουλή. Αν νομίζει ότι θα το επιτύχει, διορίζεται πρωθυπουργός και ακολουθεί η ψηφοφορία στη Βουλή. Αν όχι, επιστρέφει την εντολή στον Πρόεδρο της Δημοκρατίας, ο οποίος με τη σειρά του την αναθέτει στο επόμενο σε έδρες κόμμα. Ο Πρόεδρος της Δημοκρατίας μπορεί να δώσει συνολικά μέχρι τρεις διερευνητικές εντολές στα τρία μεγαλύτερα κόμματα. Αν καμιά δεν τελεσφορήσει, τότε οφείλει να καλέσει τους αρχηγούς όλων των κομμάτων και να καταβληθεί προσπάθεια να σχηματιστεί κυβέρνηση. Αν και από τη σύσκεψη αυτήν δεν προκύψει κυβέρνηση, οφείλει να προκηρύξει νέες εκλογές.
Εξέλιξη.
Στο παρελθόν ο ανώτατος άρχοντας (Πρόεδρος της Δημοκρατίας ή Βασιλιάς) ήταν ελεύθερος να διορίσει πρωθυπουργό όποιον ήθελε (ακόμα και τον κηπουρό του, "«θεωρία του κηπουρού»"). Από το 1875 και μετά καθιερώθηκε, στην αρχή άτυπα και κατόπιν και στο Σύνταγμα, ότι η νέα κυβέρνηση που θα σχηματιζόταν όφειλε να ζητήσει ψήφο εμπιστοσύνης από τη Βουλή (αρχή της δεδηλωμένης), οπότε περιοριζόταν κάπως η εξουσία του ανώτατου άρχοντα. Και πάλι όμως παρέμενε στην απόλυτη ευχέρειά του ποιον θα επέλεγε ως πρωθυπουργό. Αν η Βουλή δεν του έδινε ψήφο εμπιστοσύνης, μπορούσε να διορίσει κάποιον άλλο κλπ. με αποτέλεσμα ενδεχόμενη μακρά περίοδο ακυβερνησίας, όπως συνέβη κατά την Αποστασία του 1965. Για τον λόγο αυτό το Σύνταγμα του 1975 προέβλεψε για πρώτη φορά περιοριστικά σε ποια πρόσωπα μπορεί να δοθεί τέτοια εντολή: 
Με τον τρόπο αυτόν ο Πρόεδρος της Δημοκρατίας είναι απόλυτα δεσμευμένος για το ποιον μπορεί να διορίσει Πρωθυπουργό.

</doc>
<doc id="54913" url="https://el.wikipedia.org/wiki?curid=54913" title="Σάντα Κρουζ">
Σάντα Κρουζ

Η ονομασία Σάντα Κρουζ ή Σάντα Κρους μπορεί να αναφέρεται:

</doc>
<doc id="54915" url="https://el.wikipedia.org/wiki?curid=54915" title="Διδώ Σωτηρίου">
Διδώ Σωτηρίου

Η Διδώ Σωτηρίου (Κιρκιντζές Αϊδινίου, 18 Φεβρουαρίου 1909 – Αθήνα, 23 Σεπτεμβρίου 2004) ήταν Ελληνίδα Μικρασιάτισσα συγγραφέας, δημοσιογράφος και αντιστασιακή ενταγμένη στο αριστερό κίνημα.
Βιογραφικά στοιχεία.
Γεννήθηκε στο Αϊδίνιο της Μικράς Ασίας. Ήταν κόρη του Ευάγγελου Παππά και της Μαριάνθης Παπαδοπούλου. Είχε μία μικρότερη αδερφή την Έλλη Παππά. Το 1919 η οικογένειά της εγκαταστάθηκε στη Σμύρνη. Μετά την Μικρασιατική καταστροφή ήρθε ως πρόσφυγας στον Πειραιά και κατόπιν εγκαταστάθηκαν οικογενειακώς στην Αθήνα, όπου και σπούδασε γαλλική φιλολογία, συνεχίζοντας τις σπουδές της στο Πανεπιστήμιο της Σορβόνης στο Παρίσι. Εκεί συνδέθηκε στενά με τον Αντρέ Μαλρώ και την Αντρέ Ζιντ. Το 1933 παντρεύτηκε τον Πλάτωνα Σωτηρίου, αδελφό της μητέρας της Άλκης Ζέη, για την οποία η Διδώ Σωτηρίου υπήρξε πρότυπο. Δώρισε το σπίτι της στην οδό Κοδριγκτώνος, απέναντι από το Πεδίον του Άρεως, που ανήκε σε εκείνη και τον κουνιάδο της Νίκο Μπελογιάννη, στο υπουργείο Πολιτισμού. Η παραχώρηση έγινε με τον όρο να είναι διά παντός τα γραφεία της Εταιρείας Ελλήνων Συγγραφέων, της οποίας η Διδώ Σωτηρίου υπήρξε ιδρυτικό μέλος. Μέχρι το θάνατό της νοίκιαζε ένα διαμέρισμα στην περιοχή Ζωγράφου.
Δημοσιογραφία.
Το 1936 άρχισε να εργάζεται ως δημοσιογράφος σε διάφορα έντυπα και ως ανταποκρίτρια του περιοδικού "Νέος Κόσμος της Γυναίκας" ,στο Παρίσι.
Κατά την διάρκεια της κατοχής, (1941–1944μ.Χ.) έλαβε ενεργό μέρος στην Εθνική Αντίσταση, προσφέροντας πολύτιμες υπηρεσίες στον αντιστασιακό Τύπο. Το 1944 έγινε αρχισυντάκτρια της εφημερίδας "Ριζοσπάστης", όπου και ασχολήθηκε με την κάλυψη και τον σχολιασμό των εξωτερικών γεγονότων. Το Νοέμβριο του 1945 εκπροσώπησε την Ελλάδα μαζί με τη Χρύσα Χατζηβασιλείου στο ιδρυτικό συνέδριο της Παγκόσμιας Δημοκρατικής Ομοσπονδίας Γυναικών στο Παρίσι. Διαγράφηκε το 1947 από το ΚΚΕ με την αιτιολογία ότι "δείλιασε λόγω της αστικής της καταγωγής" γιατί ενώ μπορούσε να πάει στην έδρα του Δ.Σ.Ε μέσα στα πλαίσια της συμμετοχής της στην επιτροπή του Ο.Η.Ε που πήγαν να συναντήσουν τον Μάρκο Βαφειάδη η Σωτηρίου δήλωσε άρρωστη και δε πήγε, καθώς και επειδή έγραψε δημοσιογραφικό κείμενο που έγραψε για την μετάβαση της Ελλάδας από την Αγγλική ζώνη επιρροής στην Αμερικάνικη.
Μετά τον Εμφύλιο Πόλεμο συνεργάστηκε με το περιοδικό "Επιθεώρηση Τέχνης" και την εφημερίδα "Η Αυγή" χρησιμοποιώντας το ψευδώνυμο «Σοφία Δέλτα». Διετέλεσε επίσης αρχισυντάκτρια στο περιοδικό "Γυναίκα" και επιστημονική συνεργάτρια στα περιοδικά "Γυναικεία Δράση" και "Κομμουνιστική Δράση" δημοσιεύοντας επιφυλλίδες, χρονογραφήματα και διηγήματα.
Λογοτεχνικό έργο.
Το πρώτο της μυθιστόρημα με τίτλο "Οι νεκροί περιμένουν" κυκλοφόρησε το 1959 . Τα έργα της έχουν μεταφραστεί σε πολλές γλώσσες, ενώ η λογοτεχνία της διακρίνεται για τον ρεαλισμό, την απλότητα, τη δραματική αφήγηση καθώς και τον αδρό δημοτικό λόγο της. Το μυθιστόρημά της "Ματωμένα χώματα" έχει κυκλοφορήσει σε περισσότερα από 400.000 αντίτυπα. Η Διδώ Σωτηρίου συμμετείχε ενεργά στους πολιτικούς και κοινωνικούς αγώνες της χώρας μέσα από τις τάξεις της αριστεράς. Δεν εργάστηκε ποτέ ως καθηγήτρια, γιατί αφοσιώθηκε στην δημοσιογραφία και στην λογοτεχνία. Τέλος, ταξίδεψε σε πολλές χώρες δημοσιεύοντας τις εντυπώσεις της.
Τιμητικές διακρίσεις.
Το 2001 η Εταιρεία Ελλήνων Συγγραφέων καθιέρωσε προς τιμήν της το βραβείο "Διδώ Σωτηρίου", το οποίο απονέμεται «σε ξένο ή Έλληνα συγγραφέα που με τη γραφή του αναδεικνύει την επικοινωνία των λαών και των πολιτισμών μέσα από την πολιτισμική διαφορετικότητα».
Προς τιμήν της, επίσης, πολλές οδοί, σχολεία και βιβλιοθήκες φέρουν το όνομά της στην Ελλάδα.

</doc>
<doc id="54928" url="https://el.wikipedia.org/wiki?curid=54928" title="Adriano Celentano">
Adriano Celentano



</doc>
<doc id="54930" url="https://el.wikipedia.org/wiki?curid=54930" title="Νέρι Αλμπέρτο Καστίγιο">
Νέρι Αλμπέρτο Καστίγιο

Ο Νέρι Αλμπέρτο Καστίγιο Κονφαλονιέρι ("Nery Alberto Castillo Confalonieri", 13 Ιουνίου 1984) είναι Μεξικανός πρώην ποδοσφαιριστής, ο οποίος αγωνίστηκε στο τέλος της καριέρας του ως επιθετικός στη Ράγιο Βαγιεκάνο.Μετά το τέλος της καριέρας του εγκαταστάθηκε και μένει μόνιμα στην Ελλάδα.
Εφηβικά χρόνια.
Ο Καστίγιο γεννήθηκε στο Σαν Λουίς Ποτοσί, του Μεξικού. Όντας ένα από τα μεγαλύτερα ταλέντα παγκοσμίως στην ηλικία των 15 ετών, συμμετείχε με την ομάδα του, τη Ντανούμπιο, στο πρωτάθλημα της Ουρουγουάης. Σε ένα τουρνουά στη Βραζιλία προξένησε το ενδιαφέρον σε πολλούς σκάουτερ ευρωπαϊκών ομάδων. Ο πατέρας, που είναι παράλληλα και ο μάνατζερ του, προτίμησε ο γιος του να πάει στη Μάντσεστερ Γιουνάιτεντ, αλλά ο Νέρι δεν τα κατάφερε να πάρει άδεια εργασίας. Έτσι, στα 16 του χρόνια, πήγε στον Ολυμπιακό.
Ολυμπιακός.
Τρία χρόνια μετά, ο Καστίγιο έγινε βασικός τόσο στο ελληνικό πρωτάθλημα όσο και το UEFA Champions League. Οι καλές του εμφανίσεις και το αναμφισβήτητο ταλέντο του προκάλεσαν το ενδιαφέρον της Ουρουγουάης αλλά και του Μεξικού για να συμμετάσχει στην εθνική ομάδα της κάθε χώρας.
Στη συνέχεια υπήρξαν φήμες για μετακίνησή του στην ιταλική Γιουβέντους, αλλά κάτι τέτοιο τελικά δεν έγινε ποτέ. Η μεταγραφή του παγκοσμίου φήμης βραζιλιάνου ποδοσφαιριστή Ριβάλντο και η αλλαγή προπονητή είχαν ως αποτέλεσμα ο Καστίγιο να χάσει τη θέση του βασικού στην ομάδα. Συνεχείς συγκρούσεις με τον προπονητή και τους συμπαίκτες του γίνονται η αιτία για να θεωρηθεί ο Νέρι ως ένας προβληματικός χαρακτήρας. Στις αρχές του 2006 ο πατέρας του διαπραγματεύεται με τη μεξικάνικη Κ.Ν. Γουαδαλαχάρα, αλλά ο Ολυμπιακός δεν ενδιαφέρεται για την παραχώρηση του παίχτη.
Στην αρχή της σεζόν 2006/07 ο Καστίγιο δείχνει να έχει ωριμάσει πολύ. Έχει σταματήσει να δημιουργεί προβλήματα έξω από το γήπεδο. Έτσι ο Ολυμπιακός του ανανεώνει το συμβολαίου για 4 ακόμα χρόνια με αυξημένες απολαβές.
Ο Καστίγιο ήταν ο πρώτος σκόρερ του Ολυμπιακού στους φιλικούς αγώνες κατά τη διάρκεια της προετοιμασίας για την περίοδο 2006/07. Τη φόρμα του αυτή επιβεβαίωσε και στους επίσημους αγώνες, καθώς έκανε την πιο παραγωγική του χρονιά του με τους ερυθρόλευκους σημειώνοντας 12 τέρματα.
Ήταν ένας από τους πιο αγαπητούς παίκτες στους οπαδούς του Ολυμπιακού, καθώς αναφερόταν συχνά στην αγάπη του για την ομάδα. Έτσι, πολύ συχνά τον είχαν υπερασπιστεί όταν ο τύπος του έχει ασκήσει έντονη κριτική και απαιτούσαν τη συνεχή παρουσία του στην ενδεκάδα του Ολυμπιακού.
Επιλέγοντας εθνική ομάδα.
Καθώς ο Καστίγιο συμπλήρωνε 7 χρόνια ως κάτοικος της Ελλάδας, τα ελάχιστα που απαιτούνται για κάποιον αθλητή ώστε να αποκτήσει την ελληνική υπηκοότητα, οι φήμες φούντωναν ότι ο Νέρι θα επέλεγε την ελληνική εθνική ομάδα, καθώς η ΕΠΟ θα του προσέφερε €700.000 μαζί με μερικά ακόμα ανταλλάγματα. Ο ομοσπονδιακός προπονητής Όττο Ρεχάγκελ λεγόταν ότι ήθελε να «κλείσει» τον παίκτη όσο το δυνατό γρηγορότερα και ότι σύντομα θα συναντιόταν μαζί του για να μάθει τις προθέσεις του.
Παρ' όλα αυτά, στις 30 Νοεμβρίου 2006 ο Καστίγιο ανακοινώνει ότι επέλεξε τελικά την εθνική ομάδα του Μεξικού, βάζοντας τέλος σε όλα τα πιθανά σενάρια. Στις 5 Φεβρουαρίου 2007 ο Καστίγιο καλείται να συμμετάσχει στην αποστολή της εθνικής ομάδας του Μεξικού για τον αγώνα εναντίον των ΗΠΑ στις 7 Φεβρουαρίου 2007. Τελικά δεν ήταν ούτε καν στον πάγκο της ομάδας, πιθανότατα εξ αιτίας ενός τραυματισμού του στον αστράγαλο. Έτσι, το ντεμπούτο του αναβλήθηκε για λίγο αργότερα, καθώς ο προπονητής της εθνικής Μεξικού, Ούγο Σάντσες είχε δηλώσει ότι θα καλέσει και πάλι τον Καστίγιο στην εθνική.
Στις 2 Ιουνίου 2007 ο Καστίγιο ξεκίνησε την καριέρα του με την Εθνική Ομάδα του Μεξικού σε έναν αγώνα εναντίον του Ιράν. Η μεξικάνικη ομάδα νίκησε 4-0. Ο αγώνας έγινε στην γενέτειρα πόλη του Καστίγιο, Σαν Λουίς Ποτοσί, στο Μεξικό.
Στις 28 Ιουνίου σκόραρε ένα πανέμορφο τέρμα ενάντια στη Βραζιλία, ανοίγοντας το σκορ στην επικράτηση του Μεξικού με 2-0 στο πλαίσιο της διοργάνωσης του Κόπα Αμέρικα, παιχνίδι στο οποίο ψηφίστηκε και πολυτιμότερος παίκτης του αγώνα.
Την 1 Ιουλίου άνοιξε το σκορ στον αγώνα ενάντια στον Ισημερινό όπου το Μεξικό κέρδισε 2-1 και εξασφάλισε την πρόκρισή του στον επόμενο γύρο. Και σε αυτόν τον αγώνα ψηφίστηκε ο πολυτιμότερος παίκτης του αγώνα.
Στις 8 Ιουλίου, στα προημιτελικά, σκόραρε δύο γκολ εναντίον της Παραγουάης στη νίκη του Μεξικού με 6-0. Έτσι, με τα 4 γκολ του στη διοργάνωση βοήθησε το Μεξικό να κατακτήσει την τρίτη θέση, ενώ ο ίδιος αναδείχτηκε τρίτος σκόρερ του Κόπα Αμέρικα, πίσω από το Βραζιλιάνο Ρομπίνιο και τον Αργεντινό Ρικέλμε.
Σαχτάρ Ντόνετσκ.
Το καλοκαίρι του 2007 και μετά τις καλές εμφανίσεις του στο Κόπα Αμέρικα πήρε μεταγραφή από τον Ολυμπιακό στην ουκρανική Σαχτάρ Ντόνετσκ. Η μεταγραφή του απέφερε στον Ολυμπιακό 15 εκατομμύρια ευρώ, το μεγαλύτερο ποσό που έχει εισπράξει μέχρι τότε ελληνική ομάδα για έναν παίκτη.
Ο Καστίγιο δεν κατάφερε να προσαρμοστεί στη νέα του ομάδα και το Δεκέμβριο του 2007 παραχωρήθηκε αρχικά δανεικός στη Μάντσεστερ Σίτι. Τον Ιανουάριο του 2009 ανακοινώθηκε ότι ολοκληρώθηκε ο δανεισμός του από τη Μάντσεστερ Σίτι και ότι θα επιστρέψει στη Σαχτάρ, για να χάσει κιλά.
Στις 14 Ιανουαρίου 2010 ο Ολυμπιακός ενδιαφέρθηκε ξανά, για να πάρει ως δανεικό τον Καστίγιο, προσφέροντάς του συμβόλαιο για 1,5 χρόνο. "Με ενδιαφέρει να παίζω στην ομάδα που αγαπώ και να νιώθω ευτυχισμένος» δήλωσε ο ίδιος ο παίκτης. Λίγες μέρες αργότερα, η κατάσταση περιπλέχτηκε, καθώς δικαιώματα στον Καστίγιο είχε και η Ντνιέπρ, στην οποία είχε δοθεί δανεικός πιο πριν, με την Σαχτάρ να ζητά περισσότερα χρήματα. Το 2011 δόθηκε δανεικός στον Άρη Θεσσαλονίκης, όπου υπέγραψε επίσημα συμβόλαιο στις 30 Ιουνίου 2011..

</doc>
<doc id="54943" url="https://el.wikipedia.org/wiki?curid=54943" title="Βιταμίνη">
Βιταμίνη

Οι βιταμίνες (από τη λατινική "vita" δηλ. "ζωή" + "αμίνη") είναι τάξη οργανικών χημικών ενώσεων, οι οποίες είναι απαραίτητες για την διατήρηση ενός ζωντανού οργανισμού, ο οποίος δεν είναι σε θέση να τις συνθέσει. Δρουν ακόμη και όταν ανευρίσκονται σε πολύ μικρές ποσότητες, ενώ δεν έχουν θερμιδική αξία. Η δράση τους έγκειται στην ρύθμιση της μεταβολικής διαδικασίας και των ενεργειακών μετατροπών που συμβαίνουν στον οργανισμό.
Ονομασία - σύμβολα.
Η έννοια της βιταμίνης διατυπώθηκε πρώτη φορά από τον Ολλανδό ιατρό Κρίστιαν Άικμαν, ο οποίος τιμήθηκε με Βραβείο Νόμπελ το 1896 που ανακάλυψε ότι η ασθένεια μπέρι-μπέρι οφειλόταν στη χρήση αποφλοιωμένου ρυζιού, ενώ με το πλήρες ρύζι δεν εμφανιζόταν.
Παρουσίασε ένα πείραμα με εκχύλισμα πλήρους ρυζιού κατά της νόσου και η ιδιότητα αυτή αποδόθηκε σε μία αζωτούχο ένωση. Ο Φουνκ (Funk) πρότεινε τότε τον όρο βιταμίνη, ο οποίος υιοθετήθηκε, αλλά αποδείχθηκε ατυχής, καθώς πολλές ενώσεις της τάξης των βιταμινών δεν περιέχουν άζωτο. Οι βιταμίνες συμβολίστηκαν με γράμματα σύμφωνα με τη λειτουργία της κάθε μίας από αυτές. Στη πορεία του χρόνου τους δόθηκαν κατάλληλες ονομασίες που έχουν να κάνουν με τη χημική τους δομή. Σήμερα είναι γνωστές με ένα γράμμα του λατινικού αλφαβήτου ή με την εμπειρική τους ονομασία.
Βιολογική σημασία.
Οι βιταμίνες ρυθμίζουν τις διάφορες αντιδράσεις του μεταβολισμού, ενώ άλλοι μεταβολίτες όπως τα λίπη, οι υδατάνθρακες και οι πρωτεΐνες χρησιμοποιούνται ως πρώτη ύλη αυτών των αντιδράσεων. Έλλειψη μιας βιταμίνης σταματάει τις ειδικές μεταβολικές εργασίες και μπορεί να αλλάξει τη μεταβολική ισορροπία στον οργανισμό. Οι υδατοδιαλυτές βιταμίνες συμμετέχουν στη μεταφορά ενέργειας και στο μεταβολισμό των πρωτεϊνών , των υδατανθράκων και των λιπών. Μερικές από τις λιποδιαλυτές βιταμίνες αποτελούν βασικό τμήμα των βιολογικών μεμβρανών και παίζουν σημαντικό ρόλο στη διατήρηση της λειτουργικής ακεραιότητας τους. Ορισμένες δρουν σε γενετικό επίπεδο και ελέγχουν τη σύνθεση ορισμένων ενζύμων. Παντελής ή μερική στέρηση μίας ή περισσότερων βιταμινών από τον οργανισμό προκαλεί διάφορες παθολογικές καταστάσεις (αβιταμίνωση ή υποβιταμίνωση). Σε ορισμένες περιπτώσεις παρατηρούνται διαταραχές του οργανισμού, εξαιτίας πολύ μεγάλων δόσεων βιταμινών (υπερβιταμινώσεις) που είναι αντίστοιχες με αυτές της παντελούς έλλειψης.
Βασική διάκριση βιταμινών.
Οι βιταμίνες έχουν διαφορές μεταξύ τους ως προς τη δομή και τη λειτουργία τους και διακρίνονται σε τρεις βασικές κατηγορίες, στις υδατοδιαλυτές και λιποδιαλυτές, καθώς και στις αντιοξειδωτικές βιταμίνες.
Υδατοδιαλυτές βιταμίνες.
Οι υδατοδιαλυτές βιταμίνες περιλαμβάνουν τη βιταμίνη C και την ομάδα των βιταμινών Β. Είναι απλά μόρια που περιέχουν υδρογόνο, οξυγόνο και άνθρακα ενώ μερικά θείο, άζωτο και κοβάλτιο. Ο βαθμός διάλυσης τους στο νερό είναι διαφορετικός και αυτή η ιδιότητα επηρεάζει την απορρόφηση τους από το έντερο και στη συνέχεια την απέκκριση τους και την αποθήκευση τους στους ιστούς του οργανισμού. Στην ελεύθερη μορφή τους οι υδατοδιαλυτές βιταμίνες είναι ανενεργές και ενεργοποιούνται όταν συνδεθούν ενζυμικά. Αφού σχηματιστεί ένα ενεργό συνένζυμο πρέπει να συνδεθεί με το κατάλληλο συστατικό πρωτεΐνης έτσι ώστε να μπορέσουν να πραγματοποιηθούν οι διάφορες αντιδράσεις.
Λιποδιαλυτές βιταμίνες.
Οι λιποδιαλυτές βιταμίνες εξαρτώνται από τα διατροφικά λιπαρά για την απορρόφηση και μεταφορά τους. Κατανέμονται σε 4 ομάδες Α, D , E και Κ. Οι βιταμίνες αυτές δεν προσφέρονται όλες από τροφικές πηγές και μερικές δημιουργούνται και συντίθενται από τους οργανισμούς. 
Συνδεδεμένες με τα διατροφικά λιπαρά, απορροφώνται στον γαστρεντερικό σωλήνα. Στη συνέχεια κυκλοφορούν μέσω του λεμφικού συστήματος, ενσωματωμένες στις λιποπρωτεΐνες. Η απορρόφησή τους είναι μειωμένη σε τρόφιμα με χαμηλά λιπαρά (όπως το αποβουτυρωμένο γάλα), ακόμα και όταν έχουν υψηλή περιεκτικότητα σε λιποδιαλυτές βιταμίνες. Επειδή οι λιποδιαλυτές βιταμίνες δεν αποβάλλονται από τον οργανισμό, αλλά αποθηκεύονται στο ήπαρ και στους λιπώδεις ιστούς, μπορεί με υπερβολική λήψη συμπληρωμάτων ή κατανάλωση ενισχυμένων τροφίμων η ποσότητά τους να ανέλθει σε τοξικά επίπεδα.
Η μονάδα μέτρησης των βιταμινών Α και D είναι η Διεθνής Μονάδα (IU, international unit) και βασίζεται σε μία καθορισμένη βιολογική δραστηριότητα. Η δραστηριότητα των βιταμινών Ε και Κ εκφράζονται σε μιλιγκραμ ( χιλιοστά του γραμμαρίου, δηλαδή 1 mg = 10^(-3)g = 0.001 γραμμάρια ) όπως και στις υδατοδιαλυτές βιταμίνες .
Βιταμίνη Α.
Εμπειρικές ονομασίες: "Αξηροφθόλη, ρετινόλη"
Η ύπαρξη της βιταμίνης αυτής αναγνωρίστηκε το 1913 και η χημική της φύση καθορίστηκε το 1933. Είναι βιταμίνη λιποδιαλυτή και βρίσκεται σε αφθονία στα ψάρια, στα αβγά των ψαριών και κυρίως στο ηπατέλαιο τους (μουρουνέλαιο). Ακόμα βρίσκεται στο βούτυρο, στο γάλα και στο ήπαρ διαφόρων ζώων. Στα διάφορα φυτά δεν βρίσκεται αυτούσια αλλά πολλά λαχανικά και φρούτα περιέχουν διάφορα συστατικά και χρωστικές, τα καροτένια, που μετατρέπονται σε βιταμίνη Α στον οργανισμό. Μία καλή πηγή βιταμίνης Α είναι το β-καροτένιο ή προβιταμίνη Α που βρίσκεται άφθονη στο καρότο. Η βιταμίνη Α καταστρέφεται όταν βρεθεί σε φως ή εκτεθεί στον ατμοσφαιρικό αέρα ή σε υψηλές θερμοκρασίες. Οι απαιτήσεις του ανθρώπινου οργανισμού σε βιταμίνη Α είναι περίπου 4-5000 ΙU την ημέρα που θεωρούνται μικρά ποσά. Μικρότερες ποσότητες δημιουργούν υποβιταμίνωση και έχουν συνέπειες κυρίως στην όραση. Στα βρέφη και στα παιδιά έλλειψη της βιταμίνης μπορεί να προκαλέσει την ασθένεια ξηροφθαλμία. Τα μάτια γίνονται πολύ ευαίσθητα στο φως, ενώ περιορίζεται ή και σταματά η έκκριση δακρύων, που τα υγραίνουν. Τα βλέφαρα κολλούν και φουσκώνουν, ενώ προκαλούνται αλλοιώσεις και μολύνσεις στον κερατοειδή χιτώνα του οφθαλμικού βολβού. Η ασθένεια θεραπεύεται με χορήγηση της βιταμίνης και ισορροπημένης δίαιτας πλούσιας σε πρωτεΐνες. Σημάδια έλλειψης της βιταμίνης είναι επίσης διάφορες αλλοιώσεις στον βλεννογόνο του στόματος, στον φάρυγγα και στις αναπνευστικές οδούς. Μπορεί, ακόμα, να οδηγήσει σε κακό σχηματισμό των δοντιών και σε ανεπαρκή αύξηση των οστών. Η υπερβολική δόση βιταμίνης Α με ποσότητες που υπερβαίνουν τα 100.000 ΙU την ημέρα, μπορεί να έχει πολύ δυσάρεστες συνέπειες. Τα συμπτώματα αυτής της υπερβιταμίνωσης, είναι: ναυτίες, ξήρανση του δέρματος, πτώση των μαλλιών, πόνος στα οστά, υπνηλία και υπερβολική κόπωση. Φαινόμενα υπερβιταμίνωσης Α είχαν παρατηρηθεί παλαιότερα σε κατοίκους της Αρκτικής, που κατανάλωναν συκώτι πολικής αρκούδας. Επίσης, η υπερβιταμίνωση μπορεί να προέλθει από υπερβολική χρήση βιταμινούχων σκευασμάτων.
Βιταμίνη Β1.
Εμπειρικές ονομασίες: "Θειαμίνη, ανευρίνη"
Ανήκει στο σύμπλεγμα των βιταμινών Β και είναι υδατοδιαλυτή. Η θειαμίνη αναγνωρίστηκε ως βιταμίνη το 1912 και η δομή της αποσαφηνίστηκε το 1936. Βρίσκεται σε αφθονία στους σπόρους των δημητριακών και στη μαγιά της μπύρας. Η ημερήσια απαίτηση του οργανισμού είναι 1,5 mg .
Σήμερα η αβιταμίνωση Β1 είναι δύσκολη. Μπορεί να προέλθει από κατανάλωση αποφλοιωμένου ρυζιού ή από βλάβη της εντερικής απορρόφησης εξαιτίας εντερικών παθήσεων, όπως οι χρόνιες κολίτιδες. Ακόμα ο αλκοολισμός μπορεί να οδηγήσει σε αβιταμίνωση Β1. Η έλλειψη της βιταμίνης Β1 προκαλεί την ασθένεια μπέρι-μπέρι (ελλ. πολυνευρίτις), η οποία χαρακτηρίζεται από αλλοιώσεις των νεύρων, ατονία και δυσκαμψία των μελών και, στη συνέχεια, μυϊκή ατροφία και καρδιακή ανεπάρκεια. Σε περιπτώσεις ασθένειας μπέρι-μπέρι, η θειαμίνη, όταν ληφθεί από το στόμα ή υπό μορφήν ενέσεων, έχει ως αποτέλεσμα την γρήγορη βελτίωση του οργανισμού σε λίγες μέρες.
Βιταμίνη Β2.
Εμπειρική ονομασία: "Ριβοφλαβίνη"
Μέλος του συμπλέγματος των βιταμινών Β, υδατοδιαλυτή. Είναι κίτρινη και, χημικά, αζωτούχος οργανική ένωση. Βρίσκεται σε αφθονία στο γάλα και στο ασπράδι του αβγού. 
Η βιταμίνη Β2 λειτουργεί ως τμήμα των διαφόρων ενζυμικών συστημάτων που ασχολούνται με την οξείδωση των αμινοξέων και των υδατανθράκων. Αναγνωρίστηκε ως βιταμίνη το 1933 και η δομή της αποσαφηνίσθηκε το 1936.
Η ριβοφλαβίνη δεν δρα στην ελεύθερη μορφή της, αλλά μετά από πολύπλοκες διεργασίες που λαμβάνουν χώρα στον οργανισμό. Ένα ενήλικο άτομο χρειάζεται 1,3-1,7 mg βιταμίνης Β2 την ημέρα. Η έλλειψη της προκαλεί κοκκίνισμα και σκάσιμο των χειλιών, φλεγμονή της γλώσσας, οφθαλμικές διαταραχές καθώς και απολεπιστική φλεγμονή του δέρματος. Έλλειψη βιταμίνης Β2 μπορεί να παρουσιαστεί σε γυναίκες κατά τη διάρκεια της εγκυμοσύνης και της γαλουχίας.
Βιταμίνη Β3.
Εμπειρική ονομασία: "Νιασίνη, νικοτινικό οξύ"
Γνωστότερη ως βιταμίνη PP και με τις ονομασίες νικοτινικό οξύ ή νικοτιναμίδιο Υδατοδιαλυτή και μέλος του συμπλέγματος Β. Ένα ενήλικο άτομο χρειάζεται 20 mg βιταμίνης Β3 την ημέρα. Η Β3 βρίσκεται άφθονη στις τροφές ζωικής προέλευσης, λίγο στις φυτικές και απουσιάζει από ορισμένες, όπως οι πατάτες, το λάδι, τα άλευρα αραβοσίτου και σίκαλης.
Η έλλειψή της προκαλεί την ασθένεια πελλάγρα εξ ου και η ονομασία της PP ("pellagra preventive" = πρόληψη πελλάγρας). Η ασθένεια αυτή εκδηλώνεται με δερματίτιδες και φυσαλίδες στο σώμα, διάρροιες, ναυτίες, εμέτους και, σε βαριές περιπτώσεις, οδηγεί στο θάνατο. Αναπτύσσεται κυρίως σε περιοχές όπου η διατροφή είναι φτωχή και μονότονη όπως σε πολλές περιοχές της Αφρικής. Η αβιταμίνωση αυτής της μορφής θεραπεύεται πολύ εύκολα με χορήγηση 500 mg νιασίνης.
Βιταμίνη Β4.
Μέλος του συμπλέγματος Β. Πέρα από τη δράση της ως βιταμίνη ευνοεί και το σχηματισμό των λευκοκυττάρων. Βρίσκεται άφθονη στο κρέας και στο ψάρι και η παροχή της καλύπτει μερικές παθήσεις λευκοκυτταροπενίας. Σήμερα δεν κατατάσσεται πλέον στις βιταμίνες. 
Βιταμίνη Β5.
Εμπειρική ονομασία: "Παντοθενικό οξύ"
Ανήκει στο σύμπλεγμα των βιταμινών Β, βρίσκεται σε όλους τους ιστούς και είναι αναγκαία στο μεταβολισμό των υδατανθράκων. Στον άνθρωπο δεν έχει διαπιστωθεί αβιταμίνωση παντοθενικού οξέος, γιατί παράγεται συνθετικά από τη μικροβιακή χλωρίδα του εντέρου και η διάδοσή του στις τροφές είναι πολύ μεγάλη (γι' αυτό πήρε και την ονομασία, από τη λέξη πάντοθεν).
Η ημερήσια απαίτηση του ανθρώπινου οργανισμού είναι 5mg.
Βιταμίνη Β6.
Εμπειρικές ονομασίες: "Πυριδοξίνη, αδερμίνη"
Θρεπτικό συστατικό απαραίτητο στα ζώα και στους μικροοργανισμούς, υδατοδιαλυτή και μέλος του συμπλέγματος Β. Απομονώθηκε ως καθαρή μορφή βιταμίνης το 1938, βρίσκεται δε σε τρεις μορφές γνωστές με τις ονομασίες πυριδοξίνη, πυριδοξαμίνη και πυριδοξάλη. Λειτουργεί στο σχηματισμό των αμινοξέων και υπεισέρχεται σε ορισμένες διαδικασίες μεταβολισμού των λιπών και των υδατανθράκων. Ανευρίσκεται στα περισσότερα φυτά και τα ζώα, γι αυτό σπάνια παρατηρείται αβιταμίνωση Β6 στον άνθρωπο.
Η έλλειψη της προκαλεί νευρολογικές διαταραχές, δερματίτιδα και γαστρεντερίτιδα.
Στα βρέφη η νευρολογική διαταραχή εκδηλώνεται με διάφορους σπασμούς και συμβαίνει όταν τρέφονται με υποκατάστατα ανθρώπινου γάλακτος. Όμως, ελέγχεται αμέσως με τη χορήγηση μικρής ποσότητας βιταμίνης.
Βιταμίνη Β12.
Εμπειρική ονομασία: "Κυανοκοβαλαμίνη"
Η βιταμίνη αυτή εντοπίστηκε το 1948 μετά από μελέτες των χημικών Κάρλ Φόλκερς (Η.Π.Α) και Αλεξάντερ Τοντ (Αγγλία), αποτελεί κρυσταλλική ένωση και είναι μέλος του υδατοδιαλυτού συμπλέγματος Β. Είναι το μοναδικό, μέχρι σήμερα, φυσικό προϊόν που περιέχει κοβάλτιο, στο οποίο οφείλει και το ζωηρό κόκκινο χρώμα του.
Συμβάλλει στον φυσιολογικό μεταβολισμό της ενέργειας στο σώμα, στη φυσιολογική λειτουργία του νευρικού συστήματος, στο φυσιολογικό μεταβολισμό της ομοκυστεΐνης, στη φυσιολογική ψυχολογική λειτουργία, στο φυσιολογικό σχηματισμό των ερυθρών αιμοσφαιρίων, στη φυσιολογική λειτουργία του ανοσοποιητικού συστήματος, στη μείωση της κούρασης και της κόπωσης, ενώ είναι σημαντική και για τη διαδικασία της κυτταρικής διαίρεσης .
Για την απορρόφησή της από το πεπτικό σύστημα είναι απαραίτητη η παρουσία ενός άλλου παράγοντα, του ενδογενούς παράγοντα. Όταν λείπει αυτός, η βιταμίνη Β12 δεν απορροφάται. Η Β12 δεν είναι ιδιαίτερα διαδεδομένη στη φύση και πηγές της είναι το συκώτι διαφόρων ζώων και οι καλλιέργειες διαφόρων μικροοργανισμών. Τροφές πλούσιες σε βιταμίνη Β12 είναι τα γαλακτοκομικά, το κρέας, τα θαλασσινά και η σόγια.
Η έλλειψη της βιταμίνης Β12 μπορεί να προκληθεί ακόμα από αποκλειστική χορτοφαγία ή από ασθένειες του παχέος εντέρου όπως τα εγκολπώματα και άλλες παθήσεις του λεπτού εντέρου, που επιδρούν στην απορροφητική ικανότητά του. Η έλλειψη της μπορεί να προκαλέσει μακροκυτταρική και μεγαλοβλαστική αναιμία και είναι συχνή στους χορτοφάγους και στους ηλικιωμένους. Η επαρκής πρόσληψή της είναι απαραίτητη κατά την εγκυμοσύνη, καθώς η έλλειψή της μπορεί να προκαλέσει νευρολογικά προβλήματα στο έμβρυο.
Στον άνθρωπο είναι δύσκολο να παρατηρηθεί καθαρή μορφή αβιταμίνωσης Β12. Συνήθως συνοδεύεται με έλλειψη φυλλικού οξέος και άλλων παραγόντων.
Η υπερδοσολογία μπορεί να προκαλέσει ερεθισμούς του δέρματος, έξαρση ακμής και διάρροια.
Βιταμίνη C.
 Εμπειρική ονομασία: "Ασκορβικό οξύ"
Η πιο κοινά γνωστή από όλες τις βιταμίνες, η βιταμίνη C είναι μια υδατοδιαλυτή ουσία, που απομονώθηκε από τα επινεφρίδια το 1928 από το βιοχημικό Ούγγρο νομπελίστα Άλμπερτ Ζεντ Γκιόργκι και αναγνωρίστηκε ως παράγοντας θεραπείας του σκορβούτου το 1932. Η ονομασία της ασκορβικό οξύ προέρχεται από την έκφραση αντισκορβουτική βιταμίνη, δηλαδή την βιταμίνη που θεραπεύει και προλαβαίνει το σκορβούτο.
Η βιταμίνη C έχει τεράστια σημασία για τον ανθρώπινο οργανισμό και είναι αναγκαία για τις διάφορες μεταβολικές λειτουργίες, αφού συμβάλλει στη διατήρηση της φυσιολογικής λειτουργίας του ανοσοποιητικού συστήματος κατά τη διάρκεια και μετά την έντονη σωματική άσκηση, στο σχηματισμό του κολλαγόνου του δέρματος, στη φυσιολογική λειτουργία των αιμοφόρων αγγείων, των οστών, του δέρματος, των δοντιών, στο φυσιολογικό μεταβολισμό της ενέργειας, στη φυσιολογική λειτουργία του νευρικού συστήματος, στη φυσιολογική ψυχολογική λειτουργία, στην προστασία των κυττάρων από το οξειδωτικό στρες, στη μείωση της κούρασης και της κόπωσης, στην αναγέννηση της ανηγμένης μορφής της βιταμίνης Ε, καθώς και στην αύξηση της απορρόφησης του σιδήρου.
Οι συνιστώμενες ημερήσιες ανάγκες του ενήλικα ανθρώπου σε βιταμίνη C κυμαίνονται από 75-90 mg. Τα φρέσκα λαχανικά και, κυρίως, τα εσπεριδοειδή είναι οι καλύτερες πηγές της βιταμίνης C, καθώς η βιταμίνη περιέχεται σε μεγάλη ποσότητα.
Η έλλειψη της C προκαλεί την ασθένεια σκορβούτο, γνωστή και ως «νόσος των ναυτικών», γιατί παλαιότερα στα πλοία οι ναυτικοί σε μεγάλα ταξίδια κατανάλωναν κονσέρβες και από τη διατροφή τους έλειπε εντελώς η κατανάλωση φρούτων και λαχανικών, με συνέπεια να εκδηλώνουν συχνά τη νόσο. Το σκορβούτο προκαλεί πρήξιμο και μάτωμα στα ούλα, βλάβες στα δόντια, υποδόρια αιματώματα, αιμορραγίες των ιστών και αναιμία. Η χορήγηση βιταμίνης C θεραπεύει τη νόσο.
Με το κάπνισμα ένα μεγάλο μέρος της βιταμίνης C που υπάρχει στον οργανισμό καταστρέφεται, για αυτό συνιστάται οι καπνιστές να λαμβάνουν βιταμίνη C.
Mία μελέτη (Circulation, 9 Ιουνίου 1998) εξέτασε την αποτελεσματικότητα των εγχύσεων Βιταμίνης C στην αγγειοδιαστολή σε 47 ασθενείς με ιδιοπαθή υπέρταση και σε 35 νορμοτασικούς μάρτυρες με παρόμοια χαρακτηριστικά. Τα άτομα υποβλήθηκαν σε εγχύσεις ακετυλοχολίνης, που κανονικά προκαλεί διαστολή των υγιών αιμοφόρων αγγείων, τόσο με όσο και χωρίς εγχύσεις Βιταμίνης C. Σε υπερτασικούς ασθενείς, η αγγειακή ανταπόκριση στην ακετυλοχολίνη ήταν μειωμένη αλλά βελτιώθηκε με την έγχυση Βιταμίνης C. Οι μάρτυρες είχαν φυσιολογική ανταπόκριση στην ακετυλοχολίνη η οποία δεν μεταβλήθηκε με τη Βιταμίνη C. Σε περαιτέρω πειράματα, ένας αναστολέας της σύνθεσης μονοξειδίου του αζώτου εμπόδισε την ανταπόκριση στη Βιταμίνη C σε υπερτασικούς ασθενείς, γεγονός που υποδηλώνει ότι οι επιδράσεις της βιταμίνης λαμβάνουν χώρα με τη μεσολάβηση των επιδράσεων στο μεταβολισμό του μονοξειδίου του αζώτου". Αυτά τα δεδομένα συμφωνούν με την υπόθεση ότι η βιταμίνη C μπορεί να βελτιώνει την αγγειακή λειτουργία αναστέλλοντας τις επιδράσεις των ελεύθερων ριζών οξυγόνου στο μονοξείδιο του αζώτου. Ανεξάρτητα από το ποιος είναι ο μηχανισμός, τα ευρήματα υποστηρίζουν την ολοένα περισσότερο αποδεκτή τακτική της καθημερινής χρήσης πολυβιταμινούχων σκευασμάτων
Βιταμίνη D.
Στην πραγματικότητα πρόκειται για σύμπλεγμα δύο βιταμινών, D2 και D3. Χημικά είναι δύο λιποδιαλυτές αλκοόλες που σχηματίζονται από την υπεριώδη ακτινοβολία (ηλιακό φως) επί των στερολών που υπάρχουν στο ανθρώπινο δέρμα. Η βιταμίνη D2 προέρχεται από την εργοστερόλη, που απαντάται σε μύκητες και ιδιαίτερα σε αυτούς του γένους "Claviceps" από τους οποίους και απομονώθηκε. Οι στερόλες αυτές είναι η προβιταμίνη 7-δεϋδροχοληστερόλη και η εργοστερόλη. Η υπεριώδης ακτινοβολία μετατρέπει την 7-δεϋδροχοληστερόλη σε βιταμίνη D3 και την εργοστερόλη σε βιταμίνη D2. Η βιταμίνη D3 είναι αρκετά πιο αποτελεσματική στο να αυξάνει τα επίπεδα αίματος 25(OH)D από την D2. Αφού οι δύο βιταμίνες σχηματιστούν, μία αντίδραση, που πραγματοποιείται στο ήπαρ, τις μετατρέπει σε ενώσεις που συμμετέχουν στη μεταβολική απόθεση του ασβεστίου. 
Παρόλο που το χειμώνα η ηλιακή ακτινοβολία δεν επαρκεί για το σχηματισμό βιταμίνης D στις περιοχές βορειότερα από τον 37ο βόρειο παράλληλο και νοτιότερα από τον 37ο νότιο παράλληλο, είναι δυνατή η αποθήκευσή της στο συκώτι. Η επαρκής έκθεση σε ηλιακή ακτινοβολία UV-B εμποδίζεται επίσης από το γυαλί, τα ρούχα, τη χρήση αντηλιακών, την ατμοσφαιρική ρύπανση και τη συννεφιά. Κάτω από τις συνθήκες αυτές μπορεί να δίνεται η βιταμίνη ως συμπλήρωμα διατροφής. Παλαιότερα δινόταν με το μουρουνέλαιο αλλά η άσχημή του γεύση προέτρεψε στη παρασκευή άλλων σκευασμάτων, κυρίως μικρών καψουλών. Η προσθήκη βιταμίνης D στις τροφές, και κυρίως στο γάλα, είναι σημαντικό "όπλο" κατά της ραχίτιδας στα εύκρατα και ψυχρά κλίματα.
Η αβιταμίνωση D, ασυνήθης πλέον στο δυτικό κόσμο, αλλά συχνή στον αναπτυσσόμενο κόσμο, στην Αφρική, την Ασία, και την Ν. Αμερική, προκαλεί στα παιδιά ραχίτιδα λόγω διαταραχής μεταβολισμού του ασβεστίου και του φωσφόρου, με αποτέλεσμα τα οστά να γίνονται μαλακά, ευλύγιστα και υφίστανται, λόγω μειωμένης ακαμψίας, χαρακτηριστικές παραμορφώσεις. Η διαταραχή αυτή του οργανισμού είναι ασυνήθιστη σε τροπικές περιοχές όπου οι άνθρωποι είναι εκτεθειμένοι στον ήλιο και στις αρκτικές περιοχές, όπου καταναλώνονται πολλά ψάρια. Η έλλειψη βιταμίνης D ανιχνεύεται από απλή εξέταση αίματος 25(OH)D.
Τα βρέφη που θηλάζουν αποκλειστικά έχουν αυξημένη πιθανότητα ανεπάρκειας βιταμίνης D. Γι’ αυτό και συστήνεται η προληπτική χορήγηση της. 
Η υπερβολική κατανάλωση προβιταμινών D μπορεί να προκαλέσει μη άμεσα σχετιζόμενες παρενέργειες στον οργανισμό όπως η αύξηση του ασβεστίου.
Βιταμίνη Ε.
Εμπειρική ονομασία: "Τοκοφερόλη"
Η βιταμίνη Ε είναι λιποδιαλυτή οργανική ένωση. Βρίσκεται κυρίως στο έλαιο ορισμένων φυτών, όπως το σιτάρι που είναι ιδιαίτερα πλούσια πηγή.
Έχει ανακαλυφθεί ένας αριθμός ενώσεων που διαθέτουν παρόμοια λειτουργικότητα με τη βιταμίνη Ε, λέγονται τοκοφερόλες και διακρίνονται με τα γράμματα του ελληνικού αλφαβήτου α, β, γ, δ, ε, ζ και η. Η πιο σημαντική είναι η α-τοκοφερόλη.
Η βιταμίνη Ε διαθέτει αντικαρκινική δράση (Ca μαστού) και ανασταλτική σε χρόνιες παθήσεις (καρδιαγγειακές παθήσεις, καταρράκτης, διαβήτης, νόσος Αλτσχάιμερ, νόσος Πάρκινσον). Η αβιταμίνωση Ε προκαλεί στείρωση, τόσο στον άνδρα όσο και στη γυναίκα, καθώς και βλάβες των ιστών, ιδιαίτερα του νευρικού και του μυϊκού. Στον άνθρωπο πραγματική αβιταμίνωση Ε είναι πολύ δύσκολο να εμφανιστεί, λόγω της διάδοσης της στα φυτά. Βιταμίνη Ε χορηγείται θεραπευτικά σε περιπτώσεις συχνών αποβολών (εξ ου και "τοκοφερόλη") καθώς και μυϊκής δυστροφίας με πολύ καλά αποτελέσματα. 
Υπάρχουν μελέτες, που απέδειξαν ότι η βιταμίνη Ε μπορεί να βοηθήσει στην παράταση της ζωής, αφού επιβραδύνει τη καταστροφή των βιολογικών μεμβρανών.
Οι ημερήσιες ανάγκες για τον άνθρωπο φαίνεται ότι είναι γύρω στα 15 mg.
Βιταμίνη F.
Η βιταμίνη αυτή αποδίδεται σε ακόρεστα λιπαρά οξέα και μερικά από τα παράγωγα τους. Στον άνθρωπο δεν χρειάζεται η παρουσία αυτών των ουσιών. Η βιταμίνη F και οι ιδιότητες της δεν είναι ιδιαίτερα γνωστές. Πιστεύεται πάντως ότι ορισμένες δερματοπάθειες ελαφριάς μορφής οφείλονται στην έλλειψη αυτής της βιταμίνης.
Βιοτίνη (Βιταμίνη Η ή Β7).
Έχει καταχωρηθεί στην ομάδα των βιταμινών Β υπό την ονομασία Β7 και είναι πλέον γνωστότερη με την ονομασία βιοτίνη.
Πρόκειται για κρυσταλλική αζωτούχο οργανική ένωση διαλυτή στο νερό και την αλκοόλη αλλά αδιάλυτη στους άλλους οργανικούς διαλύτες.
Είναι από τις πιο παλιές γνωστές βιταμίνες και απομονώθηκε στην αρχή ως παράγοντας μικροβιακής αύξησης. Το 1927 ανακαλύφθηκε ότι η προσθήκη ωμού ασπραδιού σε θρεπτική δίαιτα μπορεί να προκαλέσει ασθένεια. Αυτό συμβαίνει γιατί το ασπράδι περιέχει μια πρωτεΐνη, την αβιδίνη, η οποία παρεμποδίζει την αποτελεσματική δράση της βιοτίνης. Η βιοτίνη είναι πολύ διαδεδομένη στα φυσικά προϊόντα και οι πλουσιότερες πηγές της είναι το μοσχαρίσιο συκώτι, τα φιστίκια, η σοκολάτα και τα αβγά. Οι ημερήσιες ανάγκες του οργανισμού είναι 100 mg περίπου. Η έλλειψη της από τον οργανισμό είναι αρκετά σπάνια αλλά εάν συμβεί τότε προκαλεί στον άνθρωπο δερματίτιδα, γαστρεντερίτιδα και μυϊκούς πόνους.
Βιταμίνη Κ.
Εμπειρική ονομασία: "Φυλλοκινόνη"
Σύμπλεγμα βιταμινών γνωστό και με την ονομασία ναφθοκινόνη. Από το σύμπλεγμα αυτό γνωστές είναι η Κ1 ή φυλλοκινόνη που βρίσκεται στα φυτά και αναγνωρίστηκε το 1939, η Κ2 (μενακινόνη), μια σχετικά ενεργός ένωση και λαμβάνεται από ψάρια που βρίσκονται σε αποσύνθεση και η Κ3 (μεναδιώνη) που είναι συνθετικής προέλευσης.
Η βιταμίνη Κ αποτελεί προσθετική ομάδα ενζύμου απαραίτητου για τη σύνθεση στο ήπαρ της προθρομβίνης και των παραγόντων πήξης του αίματος. Στον άνθρωπο μπορεί να υπάρξει έλλειψη μετά από λήψη διαφόρων φαρμάκων που αναστέλλουν την αύξηση των βακτηρίων που συνθέτουν τη βιταμίνη. Επίσης μπορεί να συμβεί έλλειψη της βιταμίνης από παθολογικά αίτια. Στη περίπτωση αυτή παρατηρείται διαταραχή της πηκτικότητας του αίματος και εσωτερική αιμορραγία που όμως αντιμετωπίζεται με χορήγηση βιταμίνης Κ.
Πηγές βιταμίνης Κ για τον ανθρώπινο οργανισμό είναι τα φύλλα των φυτών και η μικροβιακή χλωρίδα του εντέρου, που συνθέτει σε ικανοποιητικές ποσότητες τη βιταμίνη αυτή. Οι τροφές με τη μεγαλύτερη περιεκτικότητα σε βιταμίνη K είναι τα πράσινα λαχανικά. Το σπανάκι, ο μαϊντανός, η ρίγανη, ο βασιλικός, τα παντζάρια, η τσουκνίδα, το λάχανο και το μπρόκολο είναι ιδιαίτερα πλούσια σε βιταμίνη K.

</doc>
<doc id="54946" url="https://el.wikipedia.org/wiki?curid=54946" title="Josh Hartnett">
Josh Hartnett



</doc>
<doc id="54947" url="https://el.wikipedia.org/wiki?curid=54947" title="Αστεροσκοπείο Χελμού">
Αστεροσκοπείο Χελμού

Το Αστεροσκοπείο Χελμού ανήκει στο Εθνικό Αστεροσκοπείο Αθηνών και βρίσκεται στην Αχαΐα, στη δεύτερη ψηλότερη κορυφή του όρους Χελμός, τη "Νεραϊδόραχη", σε υψόμετρο 2.340 μέτρων, επάνω από το χιονοδρομικό κέντρο Καλαβρύτων. Η τοποθεσία αυτή επιλέχθηκε γιατί είναι από τα σημεία της Ευρώπης με τη χαμηλότερη φωτορύπανση και το τηλεσκόπιο είναι συνήθως πάνω από τα σύννεφα. Οι πρώτες ενέργειες και τα πρώτα σχέδια έγιναν το 1997 από τον τότε Διευθυντή του Ελληνικού Ινστιτούτου Αστρονομίας και Αστροφυσικής Δρ. Ευάγγελο Κοντιζά. Η κατασκευή του ξεκίνησε το 2001 και οι κτιριακές του εγκαταστάσεις στοίχισαν 10 εκατομμύρια ευρώ. Το 2007 έγιναν τα τελευταία έργα, η ηλεκτροδότηση και η οδική πρόσβαση.
Στις 20 Αυγούστου 2007 έγιναν τα εγκαίνια και παραδόθηκε επίσημα στην επιστημονική κοινότητα. 
Το τηλεσκόπιο «Αρίσταρχος».
Στο Αστεροσκοπείο Χελμού έχει εγκατασταθεί το κατοπτρικό τηλεσκόπιο "Αρίσταρχος", το οποίο στοίχισε 4 εκατομμύρια ευρώ, τα οποία προήλθαν από ευρωπαϊκά κονδύλια του Υπουργείου Ανάπτυξης και κατασκευάστηκε από τη γερμανική εταιρία "Zeiss". Η εγκατάστασή του έγινε το 2004 και από τότε μέχρι το 2007, που παραδόθηκε επίσημα, πραγματοποιήθηκε σειρά δοκιμών. Θεωρείται ένα από τα πιο προηγμένα τεχνολογικά τηλεσκόπια της Ευρώπης. Έχει διάμετρο 2,3 μέτρα και μεγάλη ακρίβεια στόχευσης και παρακολούθησης ουράνιων αντικειμένων. Με χρηματοδότηση των πανεπιστημίων της Πάτρας και του Μάντσεστερ, καθώς και του Ευγενιδείου Ιδρύματος, έχουν τοποθετηθεί στο τηλεσκόπιο κάμερες και ειδικά επιστημονικά όργανα. Έχει επίσης τη δυνατότητα της αλλαγής στόχου σε πολύ μικρό χρονικό διάστημα και η λειτουργία του απαιτεί σκοτεινό ουρανό, αφού είναι ευρύτατου οπτικού πεδίου, τύπου Ρίτσεϋ-Κρετιέν. Έχει πάρει το όνομά του από τον Αρίσταρχο τον Σάμιο, αστρονόμο της αρχαιότητας, (ο οποίος πρώτος διετύπωσε ότι το κέντρο του τότε γνωστού "σύμπαντος", ήταν ο ήλιος και όχι η Γη, κατά την τότε επικρατούσα άποψη). Το τηλεσκόπιο ανήκει στο Εθνικό Αστεροσκοπείο Αθηνών, και είναι το μεγαλύτερο των Βαλκανίων και το δεύτερο μεγαλύτερο της Ηπειρωτικής Ευρώπης. Το τηλεσκόπιο υπολειτουργεί, καθώς δεν παρασχέθηκαν τα απαραίτητα κονδύλια από το ελληνικό κράτος για την υποστήριξή του με τεχνικό προσωπικό.

</doc>
<doc id="54948" url="https://el.wikipedia.org/wiki?curid=54948" title="Ίδρυμα Ευγενίδου">
Ίδρυμα Ευγενίδου

Το ίδρυμα Ευγενίδου (το οποίο είναι εναλλακτικά γνωστό και ως Ευγενίδειο Ίδρυμα) είναι ένα εκπαιδευτικό κοινωφελές ίδρυμα, το οποίο ιδρύθηκε στην Ελλάδα το 1956, σύμφωνα με την επιθυμία του εφοπλιστή Ευγένιου Ευγενίδη, ο οποίος με την διαθήκη του διέθεσε μεγάλο μέρος της περιουσίας του για τη σύσταση και λειτουργία του ιδρύματος:
Στις 10 Φεβρουαρίου 1956 με σχετικό Βασιλικό Διάταγμα συνεστήθη το "Ίδρυμα Ευγενίδου" κατά την επιθυμία του διαθέτη το οποίο και τέθηκε υπό την διοίκηση της αδελφής του Μαριάνθης Σίμου. Από τότε άρχισαν να πραγματοποιούνται οι σκοποί που οραματίσθηκε ο χορηγός καθώς και η πλήρωση μιας από τις βασικότερες τότε ανάγκες της χώρας.
Κατά την κλιμάκωση των σκοπών του, το Ίδρυμα προέταξε την έκδοση τεχνικών βιβλίων τόσο σε θεωρητικό τομέα όσο και σε τεχνικούς - πρακτικούς τομείς. Ήταν το πρώτο ίδρυμα στη Χώρα που εφήρμοσε την Τεχνική και Τεχνολογική Βιβλιοθήκη για κάθε ενδιαφερόμενο και σπουδαστή τεχνικών σχολών ιδιαίτερα εκείνων των Δημοσίων Σχολών του Εμπορικού Ναυτικού, με πολύ χαμηλό κόστος.
Με την υπ΄ αρίθμ. 611288/5031 9 Αυγούστου 1966 Απόφαση του Υπουργού Εμπορικής Ναυτιλίας ανατέθηκε στο Ευγενίδειο Ίδρυμα η έκδοση τεχνικών και θεωρητικών βιβλίων και βοηθημάτων όλων των Ακαδημαϊκών Σχολών του Εμπορικού Ναυτικού, δια της οποίας επίσης συγκροτήθηκε και Επιτροπή Εκδόσεων με την στενή συνεργασία της Διεύθυνσης Ναυτικής Εκπαίδευσης του ΥΕΝ.
Τη Μαριάνθη Σίμου διαδέχθηκε, μετά τον θάνατό της στις 17-4-1981, ως Πρόεδρος του Ιδρύματος ο στενός συνεργάτης και διάδοχος του Ευγένιου Ευγενίδη στον επιχειρηματικό χώρο, Νίκος Βερνίκος – Ευγενίδης μέχρι τον θάνατό του στις 7-11-2000. Σήμερα, την ευθύνη για την ανάπτυξη της νέας στρατηγικής του Ιδρύματος έχει ο Λεωνίδας Δημητριάδης – Ευγενίδης, νέος Πρόεδρος από το 2000 και συνεχιστής του έργου του ιδρυτή του τόσο στον επιχειρηματικό όσο και στον κοινωνικό στίβο.
Η έδρα του Ιδρύματος σήμερα βρίσκεται στην αρχή της λεωφόρου Συγγρού, κοντά στο Δέλτα του Φαλήρου οι εγκαταστάσεις του οποίου περιλαμβάνουν το Ευγενίδειο Πλανητάριο, Διαδραστική Έκθεση Φυσικής και Βιοτεχνολογίας (σε τρεις ορόφους), μεγάλη βιβλιοθήκη και συνεδριακούς χώρους. Έργο του ιδρύματος είναι επίσης η ετήσια απονομή υποτροφιών και η έκδοση τεχνικών και ναυτιλιακών βιβλίων σε συνεργασία με το Υπουργείο Εμπορικής Ναυτιλίας και παλαιότερα με το Υπουργείο Παιδείας. Για την πολυδιάστατη προσφορά του Ιδρύματος στην ελληνική κοινωνία, το Ίδρυμα Ευγενίδου τιμήθηκε το Δεκέμβριο του 1965 με το Χρυσούν Μετάλλιον της Ακαδημίας Αθηνών. Το Ίδρυμα Ευγενίδου βασίζεται μέχρι σήμερα σε ιδίους πόρους χωρίς να επιβαρύνει στο ελάχιστο την Πολιτεία για την συντήρηση και όλες του τις δραστηριότητες. Όπως έγραψε χαρακτηριστικά το περιοδικό "Αργώ" μετά τα εγκαίνια του κτιριακού συγκροτήματος του Ιδρύματος στις 7 Ιουνίου του 1965, με την παρουσία της πολιτικής και πνευματικής ηγεσίας του τόπου:

</doc>
<doc id="54953" url="https://el.wikipedia.org/wiki?curid=54953" title="Τσακάνα">
Τσακάνα

Τσακάνα "(Chakana)" ονομάζεται ένα σύμβολο των Άνδεων. Στη γλώσσα Κέτσουα, υποδηλώνει το Σταυρό του Νότου και συμβολίζει τους τρεις στύλους του κόσμου των Ίνκας: τον Κάτω Κόσμο "(Ukhu Pacha)", τον παρόντα κόσμο "(Kay Pacha)" και τον Άνω Κόσμο "(Hanan Pacha)". Τα τρία επίπεδα επίσης συμβολίζονται από το φίδι, το πούμα και τον κόνδορα.
Το σύμβολο εντοπίζεται σε κτίρια, ναούς και θρησκευτικά ιερά των Ίνκας, αλλά επίσης αναπαρίσταται σε έργα τέχνης και κοσμήματα.
Η οπή στο κέντρο του ιδιόμορφου σταυρού με τις τρεις βαθμίδες συμβολίζει την πόλη Κούζκο, τον "ομφαλό" της αυτοκρατορίας των Ίνκας, αλλά και τον κύκλο της ζωής. 

</doc>
<doc id="54954" url="https://el.wikipedia.org/wiki?curid=54954" title="Αλταϊκές γλώσσες">
Αλταϊκές γλώσσες

Οι αλταϊκές γλώσσες είναι μια ομάδα γλωσσών που είναι ευρύτατα διαδεδομένη στην Ασία και περιλαμβάνει γύρω στις 60 γλώσσες με περίπου 160 εκατομμύρια ομιλητές (περίπου 185 εκ. με αυτούς που την έχουν για δεύτερη γλώσσα).
Πολλοί γλωσσολόγοι θεωρούν ότι οι γλώσσες αυτές αποτελούν μια γλωσσική οικογένεια. Αρκετοί όμως πιστεύουν ότι δεν πρόκειται στην πραγματικότητα για γλωσσική οικογένεια, αλλά για γλωσσικό δεσμό. Σύμφωνα με τη θεωρία αυτήν οι γλώσσες αυτές δεν έχουν κοινό πρόγονο (την πρωτοαλταϊκή), αλλά αποτελούν τρεις διακριτές γλωσσικές οικογένειες, τις τουρκικές γλώσσες, τις μογγολικές γλώσσες και τις τουνγκουζικές γλώσσες.·Τα αναμφισβήτητα κοινά χαρακτηριστικά των τριών αυτών οικογενειών τόσο στη δομή όσο και στο λεξιλόγιο οφείλονται στη μακροχρόνια επαφή των λαών.
Ορισμένοι πάλι συγκαταλέγουν στις Αλταϊκές γλώσσες και την κορεατική και την ιαπωνική γλώσσα, καθώς και τη γλώσσα αϊνού. Η προτεινόμενη αυτή διευρυμένη ομάδα ονομάζεται "μακροαλταϊκή". Από το 2003 που αποδείχτηκε από την Μπάρμπαρα Ρίλεϊ η γενετική συγγένεια της αρχαίας κορεατικής Κόγκουριο και της αρχαίας ιαπωνικής, γίνεται δεκτό ότι τα ιαπωνικά συγγενεύουν με τα κορεατικά. Σε τι βάθος χρόνου όμως θα πρέπει να αναζητηθεί η πρωτογλώσσα και ποια είναι η συγγένεια με τις αλταϊκές γλώσσες παραμένουν άγνωστα.
Η διάδοση των αλταϊκών γλωσσών.
Η ομάδα των αλταϊκών γλωσσών, η οποία περιλαμβάνει 60 γλώσσες και 160 εκατομμύρια ομιλητές, διακρίνεται σε τρεις χωριστές ανισομεγέθεις οικογένειες:
Οι τουρκικές γλώσσες ομιλούνται σε μια ζώνη που εκτείνεται από τη νοτιοανατολική Ευρώπη και την Τουρκία, το Αζερμπαϊτζάν, το Ιράν, το Τουρκμενιστάν, το Ουζμπεκιστάν, το Καζακστάν, την Κιργιζία ως τη δυτική Κίνα και τη Σιβηρία. Οι μογγολικές γλώσσες ομιλούνται ανατολικά από αυτήν τη ζώνη στη Ρωσία, στη Μογγολία και στην κινεζική Εσωτερική Μογγολία. Οι τουνγκουζικές γλώσσες ομιλούνται από μικρές διεσπαρμένες ομάδες στα βορειοανατολικά, στη βόρεια Κίνα και στην ανατολική Σιβηρία.
Οι τουρκικές και οι μογγολικές γλώσσες αποτελούν οικογένειες γλωσσών με κοντινή συγγένεια μεταξύ τους, οπότε οι διακρίσεις εντός της κάθε οικογένειας είναι δύσκολο να γίνουν. Οι τουνγκουζικές έχουν μεγαλύτερη διαφοροποίηση, χωρίς όμως να τίθεται εν αμφιβόλω η γενετική συγγένειά τους. Πιο προβληματική είναι η γενετική ενότητα των τριών γλωσσικών οικογενειών και η κατάταξή τους στην ενιαία αλταϊκή οικογένεια.
Οι σημαντικότερες αλταϊκές γλώσσες.
Οι πιο σημαντικές γλώσσες είναι:
Εκτός από την ταταρική, την ουιγουρική και την κασκάι, οι υπόλοιπες γλώσσες αποτελούν τις επίσημες γλώσσες των αντίστοιχων κρατών, που είναι, πλην της Τουρκίας, πρώην Σοβιετικές Δημοκρατίες.
Η μόνη μογγολική γλώσσα με πάνω από ένα εκατομμύριο ομιλητές είναι η Μογγολική (Χάλχα) με 6 εκ., η οποία είναι και η επίσημη γλώσσα της Μογγολίας και η οποία από τη σκοπιά των ομιλητών αντιστοιχεί στο 80% των μογγολικών γλωσσών. Άλλες σχετικά διαδεδομένες μογγολικές γλώσσες είναι η Μπουριατική (400.000), η Οϊράτι (350.000) και η Σάντα (250.000).
Η τουνγκουζική οικογένεια περιέχει μόνο «μικρές» γλώσσες, οι οποίες απειλούνται με εξαφάνιση. Στο παρελθόν ευρέως διαδεδομένη ήταν η μαντσού στη Μαντζουρία στη βορειοανατολική Κίνα. Μετά την κατάκτηση της Κίνας από τους Μαντσού το 17ο αι., η γλώσσα τους έγινε επίσημη γλώσσα της κινεζικής αυτοκρατορίας μαζί με τα κινεζικά. Στη συνέχεια όμως μειώθηκε η διάδοσή της και σταμάτησε να ομιλείται στην αυτοκρατορική αυλή ήδη πριν την επανάσταση του 1911.
Τυπολογικά χαρακτηριστικά των αλταϊκών γλωσσών.
Από τυπολογικής άποψης οι τρεις ομάδες των αλταϊκών γλωσσών παρουσιάζουν πολλές ομοιότητες. Μερικές από αυτές είναι:
Οι τυπολογικές ομοιότητες αυτές όμως δεν αρκούν κατά τη γνώμη πολλών γλωσσολόγων για να θεμελιώσουν γενετική συγγένεια. Πολλά από αυτά τα χαρακτηριστικά απαντούν και στις ουραλικές και στις παλαιοσιβηρικές γλώσσες, ενώ οι τύποι ευγενείας και η γυναικεία γλώσσα συνδέονται περισσότερο με πολιτιστικά χαρακτηριστικά (ιεραρχικά δομημένες κοινωνίες εγκατεστημένες μόνιμα σε έναν τόπο).
Πάντως οι τυπολογικές ομοιότητες των αλταϊκών με τις ουραλικές γλώσσες είχαν οδηγήσει στο παρελθόν τους επιστήμονες στη διατύπωση της ουραλοαλταϊκής θεωρίας, σύμφωνα με την οποία ουραλικές και αλταϊκές γλώσσες ανήκαν στην ίδια γλωσσική οικογένεια, την ουραλοαλταϊκή. Η θεωρία αυτή υποστηριζόταν κατά τον 19ο αι., στη συνέχεια όμως ήδη από τις αρχές του 20ου αι. εγκαταλείφθηκε από τους περισσότερους ελλείψει ισχυρότερων ενδείξεων πέρα από τις τυπολογικές ομοιότητες και οι τελευταίες αποδόθηκαν στην ύπαρξη γλωσσικού δεσμού (ομοιοτήτων που προέρχονται από γειτνίαση και όχι από κοινή καταγωγή) μεταξύ των δύο οικογενειών. Παρ' όλα αυτά ο όρος «ουραλοαλταϊκή οικογένεια» και η σχετική θεωρία παρέμειναν έκτοτε σε αρκετά εκλαϊκευτικά κυρίως έργα.
Διαφωνίες περί την αλταϊκή οικογένεια.
Πολλοί επιστήμονες υποστηρίζουν ότι οι λεξιλογικές, μορφολογικές, συντακτικές και φωνολογικές ομοιότητες οδηγούν στο συμπέρασμα ότι οι τουρκικές, μογγολικές και τουνγκουζικές γλώσσες έχουν γενετική συγγένεια και αποτελούν την αλταϊκή οικογένεια. Καταβάλλονται μάλιστα προσπάθειες αποκατάστασης της αλταϊκής πρωτογλώσσας. Κάποιοι (λιγότεροι) συγκαταλέγουν στην ίδια οικογένεια και την κορεατική. Ακόμα λιγότεροι συγκαταλέγουν και την ιαπωνική.
Δε θα πρέπει να παραβλεφθεί όμως και η ομάδα των γλωσσολόγων που θεωρούν ότι η γενετική συγγένεια δεν έχει αποδειχθεί ακόμα ή ότι έχει αποδειχθεί η μη ύπαρξή της.
Σύμφωνα με αυτά υπάρχουν δύο εκδοχές για την εξέλιξη των γλωσσών αυτών. Κατά την πρώτη εκδοχή υπήρξε κάποτε η κοινή αλταϊκή πρωτογλώσσα, η οποία ομιλούνταν στις στέπες της κεντρικής Ασίας γύρω από την οροσειρά Αλτάι. Ήδη σε εκείνη τη γεωγραφική περιοχή διασπάστηκε πριν 3.000-4.000 χρόνια σε τουρκική ομάδα στη Δύση, μογγολική στο κέντρο και τουνγκουζική στην Ανατολή. Για αυτούς που δέχονται τη συγγένεια με την κορεατική και την ιαπωνική, μια άλλη ομάδα είχε διασπαστεί νωρίτερα στην Ανατολή και είχε μετακινηθεί προς τη Μαντζουρία, όπου σχηματίστηκε η αρχαία κορεατική Goguryeo, και μετά την εποίκηση των νησιών της Ιαπωνίας η αρχαία ιαπωνική, όπου ο αλταϊκής προέλευσης πολιτισμός Γιαγιόι αντικατέστησε τον πολιτισμό Τζόμον (πρβλ. και Ιαπωνική ιστορία).
Κατά την άλλη εκδοχή οι τουρκικές, μογγολικές και τουνγκουζικές γλωσσικές οικογένειες (και ενδεχομένως και τα κορεατικά και τα ιαπωνικά) προήλθαν από διαφορετικές πρωτογλώσσες, οι οποίες ομιλούνταν σε κοντινές γεωγραφικά περιοχές με αποτέλεσμα να αλληλοεπηρεαστούν λεξιλογικά, μορφολογικά και φωνολογικά. Από την κεντρική Ασία οι λαοί που τις μιλούσαν μετακινήθηκαν στη συνέχεια προς τις περιοχές όπου ζουν σήμερα.
Λεξιλογικές ομοιότητες.
Οι αλταϊκές γλώσσες παρουσιάζουν κάποιες ομοιότητες στο λεξιλόγιο, αλλά οι κοινές λέξεις και στις τρεις ομάδες είναι λίγες. Περισσότερες είναι οι κοινές ρίζες στις ομάδες ανά ζεύγη (τουρκικές-μογγολικές και μογγολικές-τουνγκουζικές). Ως κάποιες από τις λίγες κοινές και στις τρεις γλώσσες λέξεις προτείνονται τα ονόματα για μέρη του σώματος, όπως έχουν επανασυντεθεί και εικάζεται ότι ονομάζονταν στις αντίστοιχες πρωτογλώσσες (παραδείγματα από Starostin, S.A., Dybo, A., Mudrak, O., "Etymological Dictionary of the Altaic Languages", Brill Academic Publishers, 2003)
Ο ακόλουθος πίνακας διευρύνει το πεδίο έρευνας σε μεγαλύτερο τμήμα του βασικού λεξιλογίου. Επιπλέον συμπεριλαμβάνει εκτός από τους τουρκικούς, μογγολικούς και τουνγκουζικούς τύπους και κορεατικούς και ιαπωνικούς (μακροαλταϊκή θεωρία). Οι σημασίες όμως που συγκρίνονται είναι αρκετά ευρείες. Η πρώτη σειρά περιλαμβάνει τη μορφή στις πρωτογλώσσες και στην υποθετική πρωτοαλταϊκή, ενώ η δεύτερη έχει παραδείγματα από μια σύγχρονη γλώσσα της κάθε οικογένειας: τουρκική για τις τουρκικές, μογγολική (χάλχα) για τις μογγολικές, μαντσού ή εβένκι για τις τουνγκουζικές και κορεατική και ιαπωνική. Επειδή πολλά στοιχεία είναι υποθετικά (πρωτογλώσσες) ή κατά προσέγγιση (σημασίες), οι ομοιότητες δεν μπορούν να χρησιμοποιηθούν ως απόλυτη απόδειξη για τη συγγένεια των γλωσσών. Δεν αποκλείεται οι ομοιότητες να οφείλονται σε επαφή ή σε δανεισμό μεταξύ των γλωσσών. Δείχνει όμως από την άλλη ότι μια γενετική σχέση μεταξύ των γλωσσών (τουλάχιστον της αλταϊκής οικογένειας εν στενή εννοία) δεν μπορεί ευκολα να απορριφθεί με βεβαιότητα. (Στοιχεία από S. Starostin, A.V. Dybo, O.A. Mudrak, "διαδικτυακή βάση δεδομένων για την αλταϊκή ετυμολογία", 2005 ).
Προσωπικές αντωνυμίες.
Οι προσωπικές αντωνυμίες αποτελούν πολύ σπάνια αντικείμενο δανεισμού από μια γλώσσα σε άλλη. Αυτό ισχύει ακόμα περισσότερο για ολόκληρο σύστημα προσωπικών αντωνυμιών. Οι ομοιότητες σε προσωπικές αντωνυμίες συνηγορούν σε γενετική σχέση (κοινό πρόγονο) μεταξύ των συγκρινόμενων γλωσσών. Οι Starostin et al. (2003) και Blažek (2006) επανασυνέθεσαν τις προσωπικές αντωνυμίες των πρωτογλωσσών της αλταϊκής ομάδας και τις απέδωσαν με το διεθνές φωνητικό αλφάβητο. Οι ομοιότητες που παρατηρούνται ενισχύουν τη θεωρία περί αλταϊκής γλωσσικής οικογένειας και εξασθενίζουν αντίστοιχα τη θεωρία περί γλωσσικού δεσμού. Το κοινό χαρακτηριστικό είναι το χειλικό σύμφωνο στο πρώτο πρόσωπο και το οδοντικό στο δεύτερο πρόσωπο.
Ο χαρακτήρας /V/ συμβολίζει ένα απροσδιόριστο φωνήεν. Ο αστερίσκος συμβολίζει επίθημα, το οποίο ανασυντέθηκε για την Πρωτομογγολική και την Πρωτοκορεατική χωρίς να απαντά στην Κλασική Μογγολική και στη Μέση Κορεατική αντίστοιχα. 

</doc>
