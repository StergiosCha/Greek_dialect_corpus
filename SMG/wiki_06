<doc id="44349" url="https://el.wikipedia.org/wiki?curid=44349" title="Μοντανισμός">
Μοντανισμός

Μοντανισμός ή η κατά Φρύγας αίρεση αποκλήθηκε η πρωτοχριστιανική κίνηση που γεννήθηκε και αναπτύχθηκε στη Φρυγία κατά τον 2ο αιώνα. Ιδρυτές της θεωρούνται ο Μοντανός, αρχικά ιερέας της λατρείας της Κυβέλης, η Πρίσκιλλα και η Μαξιμίλλα. Βρήκε ιδιαίτερη απήχηση τόσο στην υπόλοιπη Μικρά Ασία όσο και σε όλη τη ρωμαϊκή επικράτεια, ιδιαίτερα δε στη Ρώμη και τη Βόρεια Αφρική. Η ονομασία "Μοντανισμός" είναι μεταγενέστερη, καθώς την εποχή της ακμής της η κίνηση ονομαζόταν «κατά Φρύγας» ή «Καταφρύγια» αίρεση ή «αίρεση των Πεπυζιτών».
Οι διαθέσιμες αρχαιότερες πηγές που μας παρέχουν τις σχετικές πληροφορίες είναι ο Ευσέβιος Καισαρείας, ο οποίος χρησιμοποιεί ως πηγή του κάποιον ανώνυμο ιερέα του 2ου αιώνα, τον Μιλτιάδη από τη Φιλαδέλφεια, ο επίσκοπος Ιεραπόλεως Κλαύδιος Απολλινάριος και ο Μελίτωνας των Σάρδεων, οι οποίες όμως διάκεινται εχθρικά προς την κίνηση.
Ο Μοντανισμός είχε έντονα μυστικιστικά και εκστασιακά στοιχεία προερχόμενα από τη λατρεία της Κυβέλης και του Άττιος στα οποία δόθηκε χριστιανικό περιεχόμενο. Κατά τον Σπ. Βρυώνη ο Μοντανισμός είναι η σημαντικότερη αίρεση που προέκυψε από τη συνάντηση του χριστιανισμού με την τοπική παγανιστική παράδοση της υπαίθρου της Μ. Ασίας, φαινόμενο που χαρακτηρίζει το ένα από τα δύο μεγάλα ρεύματα του χριστιανισμού στην περιοχή μέχρι τον 11ο αιώνα (το άλλο ήταν η συνάντηση του χριστιανισμού με τον ελληνισμό των πόλεων). Οι Μοντανιστές ήταν γλωσσικά εξελληνισμένοι.
Ιδρυτές και απαρχές του Μοντανισμού.
Ο Μοντανός γεννήθηκε στην πολίχνη της Φρυγίας Αρδαβαύ. Η δημόσια εμφάνιση του δεν μπορεί να χρονολογηθεί με ακρίβεια, καθώς οι ελάχιστες σωζόμενες πηγές παρουσιάζουν ορισμένες σοβαρές αντιφάσεις. Ο Ευσέβιος χρονολογεί τη δράση του Μοντανού περί το 172, ενώ ο Επιφάνιος υπαινίσσεται τα μέσα του 2ου αιώνα. ("Κατά Αιρέσεων", 48, 2) Η χρονολόγηση της εμφάνισης του Μοντανού πρέπει να κυμανθεί μεταξύ των ετών 156 και 172. Κατά τον Επιφάνιο, το 172 δέχθηκε τον Μοντανισμό η εκκλησία Θυατείρων, αλλά αυτό υποδηλώνει και προγενέστερη κηρυκτική δραστηριότητα. Ο Μοντανός συνοδευόταν στο κήρυγμα από δυο προφήτιδες γυναίκες, την Πρίσκιλλα και τη Μαξιμίλλα, και αρχικά έδρασε στις μικρές κώμες της Πεπούζας (ή Πέπυζας) και του Τυμίου της Άνω Φρυγίας. Ως σκοπός του κηρύγματος προβαλλόταν η ανάγκη αναβιώσεως των ενθουσιαστικών τάσεων και των χαρισμάτων της αποστολικής εποχής. Οι σύγχρονοι του θεωρούσαν τον Μοντανό ""εν κατοχή τινι και παρεκστάσει γενόμενον ενθουσιάν αρξασθαί τε και λαλείν και ξενοφωνείν, παρά το κατά παράδοσιν και κατά διαδοχήν άνωθεν της εκκλησίας έθος προφητεύοντα"(Εύσεβίου, "Έκκλ. Ιστορία", V, 16,7). Οι μοντανιστές όμως προσπαθούσαν να αποδείξουν ότι διαφύλασσαν την αυθεντική συνέχιση του αποστολικού χαρίσματος της προφητείας, χρησιμοποιούσαν δε συγκροτημένο κατάλογο προφητών από τους χρόνους της Καινής Διαθήκης.
Την προσπάθεια των μοντανιστών αντέκρουαν οι σύγχρονοι αντιμοντανιστές, υποστηρίζοντας ότι "τούτον τον τρόπον ούτε τινά των κατά την Πάλαιαν, ούτε κατά την Καινήν πνευματοφορηθέντα προφήτην δειξαί δυνήσονται, ούτε Άγαβον, ούτε Ιούδαν, ούτε Σίλαν, ούτε τάς Φιλίππου θυγατέρας, ούτε την εν Φιλαδέλφεια Αμμίαν, ούτε Κοδράτον, ούτε ει δη τινας άλλους μηδέν αυτοίς προσήκοντας καυχήσονται"." (Ευσεβίου, "Εκκλ. Ιστορία", V,17, 3).
Προφανώς τα πρόσωπα αυτά υπήρχαν στον κατάλογο των προφητών της μοντανιστικής παραδόσεως, οι δε μοντανιστές τα θεωρούσαν ως προκατόχους του ενεργού σε αυτούς χαρίσματος της προφητείας.
Ενώ όμως η Εκκλησία αποδείκνυε ότι ο τρόπος της μοντανιστικής προφητείας ήταν καινοφανής, οι μοντανιστές αντιθέτως υποστήριζαν ότι η Εκκλησία της εποχής τους είχε εκπέσει από τα πρότυπα της Εκκλησίας της αποστολικής εποχής.
Η Νέα Προφητεία μπορούσε να επαναφέρει, κατά τον Μοντανό, την Εκκλησία στην αποστολική εποχή των χαρισμάτων και των ενθουσιαστικών τάσεων. Ο Μοντανισμός δεν ήταν βεβαίως μία καινοφανής κατά της Εκκλησίας αντίδραση, αλλ' εξέφραζε με οξύτητα μία σύγκρουση σε συγκεκριμένο χρόνο της ιδιότυπης προφητικής παραδόσεως της Φρυγίας προς την καθολική παράδοση της Εκκλησίας, εφ' όσον η Νέα Προφητεία δεν ήταν ένα νέο δημιούργημα του Μοντανού. Προφανώς, ο ίδιος ο Μοντανός ήταν δημιούργημα της παραδόσεως, η οποία είχε διατηρηθή στη Φρυγία και την οποία αυτός συστηματοποίησε σύμφωνα προς τις αντιεκκλησιαστικές πνευματικές ανησυχίες του. Το γεγονός ότι οι μοντανιστές πέρα από τη Νέα Προφητεία ανέμεναν και την κάθοδο της Νέας Ιερουσαλήμ στην Πεπούζα και το Τύμιο υποδηλώνει σαφώς επίδραση της Ιωάννειας παραδόσεως, η όποια είχε ιδιαίτερη απήχηση στη Φρυγία.
Πράγματι, στην Αποκάλυψη του Ιωάννη περιλαμβάνεται και η επιστολή προς την εκκλησία Φιλαδέλφειας της Φρυγίας, στην οποία τονίζεται ως προσδοκώμενη η κάθοδος της πνευματικής Ιερουσαλήμ: ""έρχομαι ταχύ κρατεί ο έχεις, ίνα μηδείς λάβη τον στέφανόν σου. Ο νικών, ποιήσω αυτόν στύλον εν τω ναω τον Θεού μου, και έξω ου μη εξέλθη έτι και γράψω έπ' αυτόν το όνομα του Θεού μου και το όνομα της πόλεως τον Θεού μου, της Καινής Ιερουσαλήμ, η καταβαίνουσα εκ του ουρανού από του Θεού μου, και το όνομα μου το καινόν" (3,11-12). Την ιδέα αυτή είχαν συνεχώς προ οφθαλμών οι μοντανιστές, οι οποίοι ανέμεναν και κήρυτταν την προσδοκώμενη κάθοδο της πνευματικής Ιερουσαλήμ (Ευσεβίου, Έκκλ, Ιστορία, V, 18 , 2. Επιφανίου, Κατά αιρέσεων, 49). Την Ιωάννεια παράδοση διέσωζε βεβαίως και ο μαθητής του Ιωάννη Παπίας Ιεραπόλεως της Φρυγίας, ο οποίος γνώριζε την Αποκάλυψη και την ιουδαϊκή αποκαλυπτική γραμματεία της εποχής, υπό την επίδραση μάλιστα της οποίας δέχθηκε τον Χιλιασμό (Ευσεβίου, Έκκλ. Ιστορία, III, 39). Ο Παπίας γνώριζε επίσης και την ιδιαίτερη προφητική παράδοση της Φρυγίας, αναφέρει δε ότι "κατά την Ιεράπολιν Φίλιππον τον απόστολον άμα τοις θυγατράσι διατρίψαι"..." (Ευσεβίου, Έκκλ. Ιστορία, III, 39). Υπό την έννοια αυτή εξηγείται η επιβίωση του προφητικού χαρίσματος στην προφήτιδα της Φιλαδέλφειας Αμμία και στον προφήτη Κορδάτο, τους οποίους "αι περί Μοντανόν διεδέξαντο γυναίκες το προφητικόν χάρισμα" (Ευσεβίου, Έκκλ. Ιστορία, V, 17, 4).
Τα επιχειρήματα λοιπόν των μοντανιστών περιέχουν κάποιο πυρήνα αληθείας, αφού η ταχεία απήχηση της Νέας Προφητείας στη Φρυγία προϋποθέτει οπωσδήποτε και κάποια προηγούμενη οικειότητα του λαού προς το περιεχόμενό της. Η συνέχιση αυτή του προφητικού χαρίσματος (Φίλιππος-θυγατέρες, Κορδάτος-Αμμία, Μοντανός-Θεόδοτος, Μαξιμίλλα και Πρίσκιλλα) και των γενικότερων ενθουσιαστικών τάσεων των πιστών της Φρυγίας αποδεικνύεται και από την πρόθυμη σπουδή τους προς το μαρτύριο. Λέγεται μάλιστα ότι η ίδια η Μαξιμίλλα αυτοκτόνησε, προτιμώντας την άλλη ζωή από τη ζωή στη γη.
Η προθυμία για το μαρτύριο υπαινίσσεται τη γενικότερη διατήρηση στη Φρυγία των χαρισμάτων, των ενθουσιαστικών τάσεων και της ιδέας της εγγύτητας της Παρουσίας του Κυρίου. Σε αυτό πρέπει να συνετέλεσε όχι μόνο η Ιωάννεια χριστιανική παράδοση της Φρυγίας, αλλά και ο ιδιότυπος χαρακτήρας των Φρυγών. Στη Φρυγία ήταν πολύ διαδεδομένη η μυστηριακή θρησκεία της Κυβέλης και η λατρεία του Άττιος, οι μυστηριακές πράξεις των οποίων είχαν έντονο οργιαστικό χαρακτήρα. Ο ίδιος ο Μοντανός, πριν ακόμη ασπασθεί τον Χριστιανισμό, υπήρξε ιερέας της Κυβέλης, ωστόσο, η ιδιότητα του αυτή δεν ήταν αναγκαία για το περιεχόμενο του κινήματος της Νέας Προφητείας.
Κύριος άξονας των διδασκαλιών του.
Κύριος άξονας της διδασκαλίας του Μοντανού υπήρξε η "Νέα Προφητεία", η εγγύτητα δηλαδή της προσδοκώμενης καθόδου της Νέας Ιερουσαλήμ στην Πεπούζα και στο Τύμιο, όπως επίσης και της ένδοξης Παρουσίας του Κυρίου. Για τους λόγους αυτούς ήταν ευνόητη και η αυστηρότητα του ηθικού τους βίου. Ο Μοντανός ισχυριζόταν ότι ήταν όργανο του «Παρακλήτου», δηλαδή του αγίου Πνεύματος και ότι δια του στόματος του ομιλούσε ο ίδιος ο Θεός σε πρώτο πρόσωπο, αλλά είναι βέβαιο ότι δεν ταύτιζε τον εαυτό του με το άγιο Πνεύμα, καίτοι οι μοντανιστές τελούσαν το βάπτισμα "εις το όνομα του Πατρός, του Υιού, Μοντανού και Πρισκίλλης".
Η διδασκαλία των μοντανιστών δεν συγκρουόταν ευθέως με τις τρέχουσες αντιλήψεις των χριστιανικών εκκλησιών, αφού αναφέρεται ότι «» και «». (Επιφανίου, "Κατά αιρέσεων" 2.220· 48.1· Ιππολύτου, "Έλεγχος Κατά Πασών Αιρέσεων" 8.19· Κυπριανού, "Επιστ." 75, 19).
Σε συμφωνία με τις διαδεδομένες στη Φρυγία χιλιαστικές δοξασίες της Ιωαννείου παραδόσεως (όπως διασώζονται σε έργα του Παπία Ιεραπόλεως), οι μοντανιστές προφήτευαν ως επικείμενη την Παρουσία του Κυρίου, γι' αυτό και η Μαξιμίλλα υποστήριζε ότι αυτή θα ήταν η τελευταία προφήτιδα: «Μετ' εμέ προφήτις ουκέτι έσται, αλλά συντέλεια». Ήταν γνωστό ότι «», αν και τους καταλογιζόταν ότι είχαν "άπειρα βιβλία" με γνώση πέρα από τις Εβραϊκές Γραφές ("τον Μωσαϊκό Νόμο και τους Προφήτες") και τα Ευαγγέλια. (Επιφανίου, "Κατά αιρέσεων" 2.219· Ιππολύτου, "Έλεγχος Κατά Πασών Αιρέσεων", 8.19)
Συνοπτική παρουσίαση διαφορών μεταξύ Μοντανισμού και Ορθοδοξίας.
Οι αντιλήψεις του Μοντανισμού διαφέρουν από αυτές της ορθόδοξης εκκλησίας στα παρακάτω σημεία:
Δομή των μοντανιστικών κοινοτήτων.
Οι μοντανιστικές κοινότητες, παρά την μεγάλη ισχύ των χαρισματούχων προφητών, είχαν παράλληλα και ένα ιδιότυπο ιερατείο, δηλ. πατριάρχες, κοινωνούς, επισκόπους, πρεσβυτέρους, διακόνους και άλλους χαρισματούχους, οι οποίοι όμως δεν είχαν πάντοτε σαφή κανονική ή λειτουργική διάκριση της πνευματικής τους εξουσίας. Εξέχουσα θέση στις μοντανιστικές κοινότητες κατείχαν βεβαίως οι προφήτες και οι προφήτισσες, οι οποίοι συνέχιζαν να προφητεύουν και μετά τον θάνατο της Μαξιμίλλας, παρά την ανωτέρω απαισιόδοξη ρήση της. Στις τάξεις των πρεσβυτέρων και των επισκόπων ήταν δυνατή η είσοδος και γυναικών.
Οι μοντανιστικές κοινότητες είχαν άρτια οργάνωση και διέθεταν κοινό ταμείο, στο οποίο συγκεντρώνονταν οι προσφορές των πιστών και από το οποίο μισθοδοτούνταν τα μέλη του ιερατείου. Ο Απολλώνιος Εφέσου, ένας πολέμιος του κινήματος, κατηγορούσε τον Μοντανό ότι, καταχρώμενος τα χρήματα των πιστών, πλήρωνε κήρυκες για να επεκτείνουν τη διδασκαλία του, ότι υπήρξε εισηγητής αυστηρού ασκητικού βίου, ότι διέλυε γάμους και όριζε ημέρες νηστείας καθώς και ότι συγκέντρωνε τους πιστούς σε μικρασιατικές πόλεις που τις αποκαλούσε «Ιερουσαλήμ». Κατά τον Ιππόλυτο, οι μοντανιστές «».
Η λατρεία.
Η Θεία Ευχαριστία ετελείτο με άρτο και τυρί, ο δε Επιφάνιος αναφέρει ότι οι μοντανιστές χαρακτηρίζοντο ως «αρτοτυρίται». Τέτοια θεία ευχαριστία είδε σε όραμα και η Περπέτουα, η οποία μαρτύρησε περί το 202 στη Β. Αφρική. Κατά τη σύναξη εισήρχοντο επτά λευκοντυμένες κοπέλες με λαμπάδες και προφήτευαν στο λαό.
Ο εορτασμός του Πάσχα ακολουθούσε τη μικρασιατική παράδοση των λεγόμενων Τεσσαρεσκαιδεκατιτών, οι οποίοι γιόρταζαν το χριστιανικό Πάσχα μία φορά το χρόνο σε αντιστοιχία με τις Βιβλικές ετήσιες γιορτές, ορίσθηκε δε μόνιμα στις 6 Απριλίου, σύμφωνα με το ιδιαίτερο ημερολόγιό τους.
Η εφαρμοζόμενη από την Εκκλησία επιείκεια σε ορισμένες τάξεις μετανοούντων αμαρτωλών εθεωρείτο από τους μοντανιστές αδιανόητη, λόγω κυρίως της επικείμενης Παρουσίας του Κυρίου, γι' αυτό και ο Μοντανός υποστήριξε ότι το δικαίωμα αυτό ανήκε μόνο στον Κύριο και όχι στους εκκλησιαστικούς επισκόπους.
Διάδοση του Μοντανισμού.
Η διάδοση του Μοντανισμού προκάλεσε σοβαρή εκκλησιαστική κρίση στη Φρυγία και στη Μ, Ασία, όπου το κήρυγμα της Νέας Προφητείας βρήκε πράγματι μεγάλη απήχηση. Ο κίνδυνος επισημάνθηκε ενωρίς από τους επισκόπους των εκκλησιών αυτών. Κατά τον ίδιο περίπου χρόνο προς το μαρτύριο του Θρασέα (160-165) ο αντιμοντανιστής Απολλώνιος μαρτυρεί, ότι ο επίσκοπος Κουμάνων ή Ότρου Ζωτικός, προς τον οποίο πρέπει πιθανώς να ταυτισθή και ο ανώνυμος Αντιμοντανιστής, το έργο του οποίου γνώριζε ο έκκλ. ιστορικός Ευσέβιος, μετέβη στην Πεπούζα, όπου συνάντησε την προφήτιδα Μαξιμίλλα και ""διελέγξαι το ενεργούν εν αύτη πεπείραται, εκωλύθη γε μην προς των τα εκείνης φρονούντων" (Ευσεβίου, Έκκλ. Ιστορία, V, 18, 13). Την ίδια αποστολή ανέλαβε μαζί με τον Ζωτικό και ο Απαμείας Ιουλιανός, άλλ’ οι "περί Θεμίσωνα τα στόματα αυτών φιμώσαντες ουκ είασαν το ψευδές και λαοπλάνον Πνεύμα υπ' αυτών ελεγχθήναι" (Ευσεβίου Έκκλ. Ιστορία, V, 16,17). Ο Θεμίσων, καίτοι είχε αρνηθή την πίστη του κατά την εξαγορά της ελευθερίας του στον διωγμό και διακρινόταν για την πλεονεξία του, ήταν προφανώς ανώτατος αξιωματούχος της Νέας Προφητείας, χαρακτηρίζεται δε ως "ο την αξιόπιστον πλεονεξίαν ημφιεσμένος, ο μη βαστάσας της ομολογίας το σημείον, αλλά πλήθει χρημάτων αποθεμένος τα δεσμά, ετόλμησε, μιμούμενος τον απόστολον, καθολικήν τίνα συνταξάμενος επιστολήν, κατηχείν" (Ευσεβίου, Έκκλ. Ιστορία, V, 18,5).
Η Νέα Προφητεία αποκόπηκε από την εκκλησιαστική κοινωνία, αλλά διαδόθηκε και στη Δύση, είχε δε αξιόλογη απήχηση στη Θράκη (Ευσεβίου, Έκκλ. Ιστορία, V, 19,3). Σοβαρότερα όμως ζητήματα προκάλεσε στη Δύση. Ιδιαίτερα δε στη Β. Αφρική, τη Ρώμη και τη Ν. Γαλλία. Ο τύπος βεβαίως του Μοντανισμού, ο οποίος διαδόθηκε στη Δύση, δεν ταυτιζόταν πλήρως κατά το περιεχόμενο προς τη διδασκαλία των προφητίδων Πρίσκιλλας και Μαξιμίλλας στην Ανατολή. Πράγματι, το κήρυγμα του βρισκόταν εγγύτερα προς την Εκκλησία, αφού αναγνώριζε τη μονογαμία και απαιτούσε έναν ηπιότερο ασκητισμό. Υπό το πνεύμα αυτό εξηγείται το γεγονός ότι οι μάρτυρες της Λυών (177) μεσολάβησαν υπέρ των μοντανιστών της Μ. Ασίας και της Φρυγίας, αφού διατύπωσαν "ιδίαν κρίσιν και περί τούτων ευλαβή και ορθοδοξοτάτην"", την οποίαν κοινοποίησαν με επιστολές στις εκκλησίες Ασίας, Φρυγίας και Ρώμης (Ευσεβίου, Εκκλ. Ιστορία, V, 3,4). Την ευνοϊκή θέση των μαρτύρων της Λυών εξηγεί η χαρακτηριστική προθυμία για το μαρτύριο, η οποία επιδείχθηκε κατά τον διωγμό στη Γαλλία από τον μοντανίζοντα Φρύγα ιατρό Αλέξανδρο, όπως επίσης και η θαρραλέα στάση κατά τον διωγμό όλων σχεδόν των μικρασιατών μαρτύρων. 
Στη Ρώμη ο Μοντανισμός βρήκε μεγάλη απήχηση μεταξύ των εκεί εγκατεστημένων μικρασιατών και ιδιαίτερα μεταξύ των φρυγών δούλων. Οι ειδωλολάτρες Φρύγες διέθεταν ιδιαίτερο ιερό στον λόφο του Παλατινού, επέμεναν στη λατρεία της Κυβέλης και εόρταζαν τον θάνατο του Άττιος κατά την άνοιξη με ενθουσιώδεις εκστατικές εκδηλώσεις. Κατά το τέλος του Β' αιώνα προΐσταντο των μοντανιστών της Ρώμης οι πολύ καλοί θεολόγοι Πρόκλος και Αισχίνης, οι οποίοι όμως οδήγησαν τελικά τη μοντανιστική κοινότητα σε διάσπαση. Η επίδραση του Μοντανισμού στη Ρώμη υπήρξε μεγάλη, ο δε Τερτυλλιανός υποστήριξε ότι η Νέα Προφητεία αναγνωρίσθηκε ακόμη και από τον επίσκοπο Ρώμης. Προφανώς, η αναγνώριση αυτή υπήρξε έμμεση και πρέπει να χρονολογηθή κατά την επίσκεψη του Ειρηναίου στον επίσκοπο Ρώμης Ελεύθερο (175-189). Η αναγνώριση όμως αυτή δεν ίσχυσε για πολύ. Ο Μοντανισμός καταδικάσθηκε από τον ίδιο τον Ελεύθερο, οξύτερα δε από τον διάδοχό του Βίκτωρα (189-199). Στη Β. Αφρική ο Μοντανισμός βρήκε ισχυρά ερείσματα, ιδιαίτερα δε στον κύκλο των λογίων χριστιανών.
Οπαδοί του Μοντανισμού.
Ο Τερτυλλιανός προσχώρησε στον Μοντανισμό από ενθουσιαστική προφανώς αντίδραση για την ανοχή της εκπτώσεως των ηθών των χριστιανών της εποχής του και για την εισαγόμενη επιείκεια της Εκκλησίας έναντι των υποπιπτόντων στα βαρέα αμαρτήματα. Ο Μοντανισμός εκτιμήθηκε από τον Τερτυλλιανό ως μία τάση επιστροφής στο μεγαλείο της αποστολικής εποχής, υποστήριξε δε ότι η Εκκλησία δεν πρέπει να συγχωρή τα βαρέα αμαρτήματα και ότι η εξουσία της παροχής συγγνώμης γι' αυτά ανήκε μόνο στον Ιησού Χριστό. Η εξουσία αυτή παραχωρήθηκε μερικώς μόνο στην Εκκλησία, γι' αυτό και μπορούν να συγχωρούν τους αμαρτάνοντες όχι βεβαίως μόνο οι επίσκοποι, αλλά και οι "πνευματικοί" άνθρωποι ως αυθεντικά όργανα του αγίου Πνεύματος. Η έκπτωση από την πίστη, ο φόνος και η μοιχεία δεν πρέπει να συγχωρούνται, ο δεύτερος δε γάμος πρέπει να αναθεματίζεται και ο γάμος γενικά να τελείται μόνο με την ανοχή της Εκκλησίας. Ο ίδιος απηύθυνε χαρακτηριστικό πονημάτιο προς τη σύζυγο του, με το οποίο της ζητούσε μετά τον τυχόν θάνατο του να παραμείνη χήρα, ή τουλάχιστον να συζευχθή με κάποιο χριστιανό. Με τον Τερτυλλιανό συμφωνούσε και ο μοντανιστής Πρόκλος, ενώ ο Αισχίνης επιδίωκε προφανώς μία αυστηρότερη εφαρμογή και στη Ρώμη του φρυγικού τύπου του Μοντανισμού. Παρεμφερείς αντιθέσεις επέφεραν τη διάσπαση και των μοντανιστικών κοινοτήτων. Όπως στη Ρώμη (ρήξη Πρόκλου-Αισχίνη), έτσι και στην Καρθαγένη ανέκυψε το ζήτημα της υποχρεωτικής "καλύπτρας" των γυναικών στον ναό. Στη Δύση εξαιρούντο από την "καλύπτρα" οι τάξεις των παρθένων και των χηρών, άλλ' οι μοντανιστές επιδίωκαν την εφαρμογή του φρυγικού εθίμου της γενικής καλύψεως όλων των γυναικών. Ο Τερτυλλιανός έγραψε ειδική πραγματεία, άλλ' η τάση πιεστικής εφαρμογής του ανατολικού αυτού εθίμου διευκόλυνε την επιστροφή πολλών μοντανιστών στις τάξεις της Εκκλησίας.
Πολέμιοι του Μοντανισμού.
Ο Κλαύδιος Απολινάριος επίσκοπος Ιεραπόλεως αντιμετώπισε με ιδιαίτερη ευαισθησία το κίνημα της Νέας Προφητείας. Κατά την αρχή ήδη της δράσεως του Μοντανού και των συνοδών του προφητίδων γυναικών, ο Απολλινάριος έγραψε αξιόλογο αντιμοντανιστικό έργο, το οποίο συνιστούσε εκθύμως στους πιστούς και ο Σεραπίων Αντιοχείας. Ο Σεραπίων είχε επίσης συντάξει αξιόλογη αντιμοντανιστική επιστολή. Σύνοδοι όμως επισκόπων, "πολλάκις και πολλαχή της Ασίας εις τούτο συνελθόντων και τους προσφάτους λογους εξετασάντων και βέβηλους αποφηνάντων και αποδοκιμασάντων την αίρεσιν, ούτω δη της τε εκκλησίας εξεώσβησαν και της κοινωνίας είρχθησαν" (Εύσεβίου, "Εκκλ. Ιστορία", V,16,10).
Ο Μοντανισμός μετά την καταδίκη του.
Ο Μοντανισμός, καίτοι καταδικάσθηκε γενικώς από την Εκκλησία, συνέχισε να επιδρά στους πιστούς. Πολλοί χριστιανοί υιοθετούσαν τις αυστηρές ηθικές αρχές, τον ασκητισμό και την έφεση προς το μαρτύριο, επιθυμούσαν δε την εφαρμογή τους και στη ζωή της Εκκλησίας, η οποία αναγκαζόταν, λόγω του Γνωστικισμού και των διωγμών, να επιδεικνύει μεγάλη επιείκεια στους μετανοούντες αμαρτωλούς και στους πεπτωκότες.

</doc>
<doc id="44362" url="https://el.wikipedia.org/wiki?curid=44362" title="Κλωντ Ντεμπυσσύ">
Κλωντ Ντεμπυσσύ

Ο Κλωντ Ντεμπυσσύ (22 Αυγούστου 1862 – 25 Μαρτίου 1918, πλήρες όνομα: Claude-Achille Debussy, ) ήταν Γάλλος συνθέτης. Θεωρείται ο κύριος εκπρόσωπος του κινήματος του μουσικού ιμπρεσιονισμού, αν και ο ίδιος δεν αποδεχόταν τον χαρακτηρισμό αυτό. Ο Ντεμπυσσύ δεν είναι μόνο ένας από τους γνωστότερους Γάλλους συνθέτες, αλλά και μία από τις σημαντικότερες προσωπικότητες της δυτικής μουσικής, σηματοδοτώντας το πέρασμα από την ρομαντική εποχή στη μοντέρνα μουσική του 20ού αιώνα.
Παιδική ηλικία.
Ο Κλωντ Ντεμπυσσύ ήταν ο πρωτότοκος γιος του Μανυέλ-Ασίλ Ντεμπυσσύ και της Βικτορίν Μανουρί. Γεννήθηκε το 1862 στο Σεν Ζερμέν αν Λε, κοντά στο Παρίσι, όπου ο πατέρας του διατηρούσε μικρό κατάστημα με κεραμικά και πορσελάνινα είδη.
Βαφτίστηκε σε ηλικία δύο ετών – ασυνήθιστα αργά για την εποχή – με νονούς την θεία του Κλεμεντίν ντε Μπυσύ και τον φιλότεχνο τραπεζίτη Αχιλλέα Αρόζα. Η θεία του, γνωστή και με το ψευδώνυμο «Οκταβί ντε λα Φερονιέρ», είχε εκείνη την εποχή σχέση με τον Αρόζα, ενώ αργότερα χώρισε και παντρεύτηκε τον Αλφρέντ Ρουστάν (συχνά αναφέρεται στη βιβλιογραφία και ως «μαντάμ Ρουστάν»). Επειδή είχε αναλάβει εν πολλοίς την ανατροφή του μικρού Κλωντ, έχουν διατυπωθεί υπόνοιες ότι ήταν η πραγματική του μητέρα και ότι πραγματικός του πατέρας ήταν ο Αρόζα, αν και οι περισσότεροι βιογράφοι του Ντεμπυσσύ αναφέρουν τέτοιες πληροφορίες ως αβάσιμες. 
To 1865 η οικογένεια αναγκάστηκε να μετακομίσει στο Παρίσι, λόγω οικονομικών δυσχερειών. Εκεί, ο Μανυέλ Ντεμπυσσύ εργαζόταν σε διάφορες δουλειές, από πλανόδιος πωλητής μέχρι λογιστής, ενώ το 1871 συμμετείχε στην εθνοφρουρά της Παρισινής Κομμούνας, με αποτέλεσμα να φυλακιστεί για ένα χρόνο στο Σατορί μετά την βίαιη καταστολή της.
Η μουσική φαίνεται ότι δεν είχε κάποια ιδιαίτερη θέση στο σπίτι της οικογένειας Ντεμπυσσύ, αν και ο πατέρας του μικρού Κλωντ αγαπούσε την οπερέτα και τον είχε πάει σε κάποιες παραστάσεις. Ο Ντεμπυσσύ δεν πήγε στο σχολείο, αλλά εκπαιδεύτηκε κατ’ οίκον στην ανάγνωση, τη γραφή και την αριθμητική από τη μητέρα του, η οποία ήταν αρκετά αυστηρή και αυταρχική. Πιθανώς λόγω των οικονομικών δυσκολιών της οικογένειας και της φυλάκισης του πατέρα, ο Ντεμπυσσύ περνούσε αρκετούς μήνες το χρόνο με τη θεία του ή το νονό του στις Κάννες, συχνά μαζί με την μικρότερη αδελφή του Αντέλ. Εκεί ήρθε σε επαφή για πρώτη φορά με το πιάνο και έκανε τα πρώτα του μαθήματα με τον βιολονίστα Jean Cerutti και λίγο αργότερα με την «Μαντάμ Μωτέ ντε Φλερβίλ» (ψευδώνυμο) , η οποία ήταν πεθερά του Πωλ Βερλαίν και ισχυριζόταν ότι ήταν μαθήτρια του Σοπέν. Αυτή είδε το ταλέντο του και ανέλαβε την προετοιμασία του για την εισαγωγή του στο Κονσερβατουάρ του Παρισιού, με τη σύμφωνη γνώμη των γονιών του.
Μουσικές σπουδές και πρώτα έργα.
Στο Κονσερβατουάρ.
Ο Ντεμπυσσύ εισήχθη πράγματι στο Κονσερβατουάρ το 1872, όπου και σπούδασε μέχρι το 1884. Ανάμεσα στους καθηγητές του ήταν οι: Αλμπέρ Λαβινιάκ (σολφέζ), Αντουάν Μαρμοντέλ (πιάνο), Εμίλ Ντυράν (Αρμονία), ενώ διδάχθηκε ανώτερα θεωρητικά και Σύνθεση με τον Ερνέστ Γκιρώ και άλλους. Το ιδιαίτερο ταλέντο του και η επαναστατικότητά του ενάντια στους ωδειακούς κανόνες αντιμετωπίστηκε ποικιλοτρόπως από τους καθηγητές. Από κάποιους ενθαρρύνθηκε, ενώ από άλλους θεωρήθηκε ως ένδειξη αδυναμίας ή και αυθάδειας, με αποτέλεσμα να του στερηθούν αρκετές διακρίσεις σε κάποια μαθήματα. Παρόλ’ αυτά, κατάφερε να αποσπάσει το δεύτερο και το πρώτο βραβείο σε δύο διαγωνισμούς πιάνου του Ωδείου που έγιναν το 1874 και το 1875 αντίστοιχα. Όμως, οι επιτυχίες του αυτές δεν συνεχίστηκαν, ούτε θεωρούνταν ικανοποιητικές για το ανταγωνιστικό κλίμα του Κονσερβατουάρ. Αυτό λειτούργησε τελικά προς όφελος του Ντεμπυσσύ, που συνειδητοποίησε ότι δεν ενδιαφερόταν να γίνει δεξιοτέχνης πιανίστας, αλλά συνθέτης.
Για τη συνέχεια των σπουδών του στη σύνθεση, έπρεπε να έχει τουλάχιστον μία διάκριση με 1ο βραβείο σε ένα από τα προαπαιτούμενα μαθήματα. Ο Ντυράν, καθηγητής του στην Αρμονία, τον θεωρούσε αδύναμο και απροσάρμοστο και του στέρησε το σχετικό βραβείο. Τη διάκριση όμως την απέσπασε ο Ντεμπυσσύ από τα μαθήματα της συνοδείας με πιάνο, και της «πρακτικής αρμονίας» ("prima vista"), όπου είχε την δυνατότητα να επιδείξει το ταλέντο του στον αυτοσχεδιασμό. Συνεχίζοντας τις σπουδές του στη Σύνθεση, απέφυγε συστηματικά τον Ζυλ Μασνέ, καθηγητή-«σταρ» του Κονσερβατουάρ και γνωστό συνθέτη της γαλλικής όπερας, προτιμώντας την τάξη του Ερνέστ Γκιρώ, που ήταν αρκετά ανεκτικός και έβλεπε με συμπάθεια το ιδιαίτερο ταλέντο και τις πρωτοποριακές ιδέες του Ντεμπυσσύ.
Στη Βίλα των Μεδίκων.
Το 1883, ο Ντεμπυσσύ έλαβε μέρος στον διαγωνισμό για το Βραβείο της Ρώμης (“Prix de Rome”) της γαλλικής Ακαδημίας Καλών Τεχνών, που για τον τομέα της σύνθεσης είχε ως έπαθλο υποτροφία τριετούς φοίτησης στη Βίλα των Μεδίκων στη Ρώμη, ύψιστη διάκριση για έναν φιλόδοξο συνθέτη εκείνη την εποχή. Η κριτική επιτροπή απένειμε εκείνη τη χρονιά το πρώτο βραβείο στον Πωλ Βιντάλ, μαθητή του Μασνέ, ενώ ο Ντεμπυσσύ πήρε το δεύτερο βραβείο. Παρόλ’ αυτά, έλαβε πάλι μέρος την επόμενη χρονιά (1884), καταθέτοντας την καντάτα "L’enfant prodigue" ("Ο άσωτος υιός") και πήρε την υποτροφία.
Η διαμονή στη Βίλα των Μεδίκων ήταν ένα βασανιστήριο για τον Ντεμπυσσύ. Οι συνθήκες διαβίωσης ήταν άθλιες και οι υπερβολικές απαιτήσεις τον έκαναν να νιώθει καταπιεσμένος, αποκομμένος από την πραγματική ζωή, ενώ δεν μπορούσε να βρει σημεία επαφής με τους υπόλοιπους συμφοιτητές του, ούτε είχε διάθεση να συνθέσει. Έπρεπε όμως να στείλει κάποια έργα στο Κονσερβατουάρ, έτσι ώστε να διαπιστωθεί η πρόοδός του. Ανάμεσα σε αυτά ήταν η συμφωνική ωδή "Zuleima" (σε κείμενο του Χάινριχ Χάινε), το ορχηστρικό κομμάτι "Printemps" και η καντάτα "La Damoiselle élue". Χαρακτηριστικό είναι ότι η επιτροπή του Κονσερβατουάρ έκρινε το πρώτο από αυτά ως παράξενο, ακατανόητο και ακατάλληλο για εκτέλεση.
Ο Ντεμπυσσύ, βλέποντάς τη διαμονή του στη Βίλα των Μεδίκων ως εξορία, διέκοψε προσωρινά την φοίτησή του το 1886, επιστρέφοντας στο Παρίσι, ενώ ενδεικτικό είναι ότι αρνήθηκε να παραβρεθεί στην τελετή αποφοίτησης το 1889, αποκόπτοντας οριστικά τους δεσμούς του με την Ακαδημία το 1890.
Γνωριμίες και επιρροές.
Σημαντικότερες για την μουσική εξέλιξη του Ντεμπυσσύ φαίνεται ότι δεν ήταν τόσο οι εγκύκλιες σπουδές του στο Κονσερβατουάρ και στη Βίλα των Μεδίκων, όσο οι γνωριμίες του με σημαντικά πρόσωπα των Τεχνών, με τα έργα σημαντικών συνθετών της εποχής αλλά και με την μουσική της Αναγέννησης, καθώς και με εξωευρωπαϊκούς μουσικούς πολιτισμούς.
Όταν ο Ντεμπυσσύ ήταν ακόμα μαθητής στο Κονσερβατουάρ, την περίοδο 1880-2, με σύσταση του Γκιρώ είχε προσληφθεί από την βαρώνη Ναντιέζντα φον Μεκ – ηγερία του Τσαϊκόφσκι – ως πιανίστας και καθηγητής μουσικής για τα παιδιά της και την ίδια. Μαζί της ταξίδεψε σε διάφορες ευρωπαϊκές μεγάλες πόλεις, αλλά και στη Ρωσία, όπου ήρθε σε επαφή με τον Τσαϊκόφσκι, καθώς και με μέλη της «Ομάδας των Πέντε» 
. Η γνωριμία του με την ρωσική μουσική, ειδικά με το έργο του Μοντέστ Μουσόργκσκι έμελλε να παίξει σημαντικό ρόλο στην μετέπειτα συνθετική του εξέλιξή, συμβάλλοντας ανάμεσα στα άλλα και στον περιορισμό της επίδρασης του Ρίχαρντ Βάγκνερ, η οποία ήταν εμφανής ιδιαίτερα στα πρώτα του έργα. Το 1886 γνωρίζει μεταξύ άλλων τον Φραντς Λιστ, τον Τζουζέπε Βέρντι και τον Ρουτζέρο Λεονκαβάλο.
Μετά την επιστροφή του από τη Ρώμη, αποφασίζει να ζήσει ως μποέμ, κερδίζοντας τα προς το ζην ως συνοδός πιανίστας, ενορχηστρωτής και μουσικοκριτικός, ενώ παράλληλα συνέθετε για πρώτη φορά απελευθερωμένος από τους ακαδημαϊκούς κανόνες. Την εποχή αυτή εντάχθηκε στον κύκλο του συμβολιστή ποιητή Στεφάν Μαλαρμέ, από το ποίημα του οποίου "L'après-midi d'un faune"εμπνεύστηκε ένα από τα σημαντικότερα ορχηστρικά του έργα, το "Πρελούδιο στο απομεσήμερο ενός φαύνου". Τα χρόνια αυτά γνωρίζει επίσης προσωπικότητες όπως οι ζωγράφοι Εντουάρ Μανέ, Εντγκάρ Ντεγκά, Τζαίημς Μακνίλ Γουίσλερ, οι ποιητές και λογοτέχνες Πωλ Βερλαίν, Πωλ Βαλερί, Όσκαρ Ουάιλντ και οι συνθέτες Ερίκ Σατί, Ερνέστ Σωσόν, Πωλ Ντυκά και Μωρίς Ραβέλ. Παρά το γεγονός ότι ο Ντεμπυσσύ και ο κατά δέκα χρόνια νεότερός του Ραβέλ μοιράζονται τον χαρακτηρισμό του «ιμπρεσιονιστή» και τα ονόματά τους αναφέρονται συχνά μαζί, οι δύο άντρες δεν είχαν ποτέ ιδιαίτερες φιλικές σχέσεις, αλλά κυρίως επαγγελματικές. Το 1901 περίπου, ο Ντεμπυσσύ γνώρισε επίσης το νέο τότε συνθέτη Ιγκόρ Στραβίνσκι, με τον οποίο συναντιόταν έκτοτε συχνά και συζητούσαν θέματα σχετικά με τη σύνθεση και τις τεχνικές.
Είναι επίσης γνωστό ότι ο Ντεμπυσσύ είχε επηρεαστεί ιδιαίτερα από την τέχνη ανατολικών πολιτισμών και ήταν μανιώδης συλλέκτης έργων τέχνης από την Άπω Ανατολή. Στην διεθνή έκθεση του Παρισιού του 1899 άκουσε για πρώτη φορά μουσική από την Ινδονησία και εντυπωσιάστηκε από τις ορχήστρες γκαμελάν της Ιάβας. Πολλοί μελετητές του έργου του ισχυρίζονται ότι η μουσική αυτή επηρέασε σημαντικά το έργο του, όχι όμως με άμεσες αναφορές.
Ώριμο έργο και τελευταία χρόνια.
Η δεκαετία του 1890 εγκαινιάζει μια νέα περίοδο για τον Ντεμπυσσύ αλλά και για την ιστορία της μουσικής. Με το Κουαρτέτο εγχόρδων του σε Σολ ελάσσονα (1893) και κυρίως το "Πρελούδιο στο απομεσήμερο ενός φαύνου" (1894) εισέρχεται σε μία καινούρια δημιουργική φάση, εισάγοντας ταυτόχρονα καινοτομίες όσον αφορά την αρμονία, τις κλίμακες, τις μορφές και την ενορχήστρωση, ενώ με επόμενες συνθέσεις του όπως τα "Νυχτερινά" ("Nocturnes", 1999), "Η Θάλασσα" ("La Mer", 1905) οι "Εικόνες" ("Images", 1909) και οι δύο τόμοι με τα 24 Πρελούδια για πιάνο (1910-13), που αποτελούν μια επιτομή των χαρακτηριστικών γνωρισμάτων της συνθετικής του προσέγγισης, συνέχισε να αμφισβητεί τις αρχές του παραδεδομένου τονικού μουσικού συστήματος, στο οποίο βασιζόταν η δυτική μουσική από το 1600 περίπου και εξής. Το γεγονός αυτό έχει οδηγήσει τους περισσότερους ιστορικούς της μουσικής του 20ού αιώνα να αναφέρουν τον Ντεμπυσσύ και την ημερομηνία της πρώτης εκτέλεσης του "Πρελουδίου στο απομεσήμερο ενός φαύνου" (1894) ως εναλλακτική πρόταση για την χρονολόγηση της αρχής της μουσικής του 20ού αιώνα, μαζί με τα πρώτα ατονικά έργα του Άρνολντ Σένμπεργκ (1909) και την πρεμιέρα της "Ιεροτελεστίας της Άνοιξης" του Ιγκόρ Στραβίνσκι (1913).
Καινοτομίες.
Κλίμακες.
Χαρακτηριστικό του γνώρισμα, είναι ότι δεν χρησιμοποιεί τις μείζονες και ελάσσονες κλίμακες του τονικού συστήματος, αλλά προτιμά:
Το αποτέλεσμα της χρήσης των παραπάνω κλιμάκων είναι ότι, είτε περιορίζεται αισθητά το άκουσμα των ημιτονίων του συγκερασμένου δυτικού μουσικού συστήματος, αποδυναμώνοντας τις σχέσεις προσαγωγέα-τονικής, είτε ακούγονται μόνο ημιτόνια (στην περίπτωση της χρωματικής κλίμακας). Και στις δύο περιπτώσεις το αποτέλεσμα είναι μια τονική ασάφεια ή και μια πλήρης εξουδετέρωση της τονικότητας. 
Αρμονία.
Στο επίπεδο της αρμονίας, χαρακτηριστική είναι η χρήση συγχορδιών σε παράλληλη κίνηση, κάτι που «απαγορεύουν» οι κανόνες της παραδοσιακής αρμονίας. Αλλά και η δομή των συγχορδιών ποικίλλει. Μερικές χαρακτηριστικές παρεμβάσεις του Ντεμπυσσύ στους παραδοσιακούς τύπους συγχορδιών ήταν οι αλλοιώσεις και οι προσθήκες που «θολώνουν» το άκουσμα. Καινοτομία ήταν επίσης η χρήση συγχορδιών που προέκυπταν από κλίμακες όπως οι πεντατονικές και οι κλίμακες με ολόκληρους τόνους που αναφέρθηκαν παραπάνω ή οι συνηχήσεις τέταρτης, οι συγχορδίες δηλαδή που δεν χτίζονται με τον παραδοσιακό τρόπο υπέρθεσης διαστημάτων τρίτης. Αυτό είχε ως αποτέλεσμα το άκουσμα να μην είναι αυτό μιας μείζονας, ελάσσονας, ελαττωμένης ή αυξημένης συγχορδίας, αλλά μία ουδέτερη τονικά συνήχηση, που απαρτίζεται από ένα σύμπλεγμα φθόγγων («κλάστερ»). 
Παρότι στα έργα του Ντεμπυσσύ υπάρχουν επίσης εκτεταμένα διαφωνίες που δε λύνονται σε συμφωνίες αλλά συνεχίζουν σε παράλληλη κίνηση, οι ιεραρχικές σχέσεις μεταξύ των συνηχήσεων δεν καταργούνται. Από την άλλη πλευρά όμως δεν υπακούουν και στους κανόνες της παραδοσιακής τονικής αρμονίας, ούτε μπορούν να ενταχθούν στο πλαίσιο των εκτεταμένων μετατροπιών του ύστερου Ρομαντισμού, αλλά συνδέονται περισσότερο με μια τροπική πολυφωνία ή σχετίζονται με το αναπάντεχο άκουσμα που προκύπτει από την παράθεση συγχορδιών σε συνεχόμενη παράλληλη κίνηση.
Γενικό χαρακτηριστικό του αρμονικού ύφους του Ντεμπυσσύ είναι επίσης η χρησιμοποίηση μιας συνήχησης με στατικό τρόπο. Συχνά συμβαίνει μία και μοναδική συνήχηση να αναδιατάσσεται προς τα πάνω ή προς τα κάτω, πετυχαίνοντας με αυτόν τον τρόπο ένα ατμοσφαιρικό αρμονικό ύφος, που δίνει την αίσθηση στον ακροατή ότι δεν υπάρχουν αρμονικές διαδοχές ούτε μουσική εξέλιξη, αλλά μία μουσική στιγμή απλώνεται στο χρόνο προκαλώντας διάφορες «αποχρώσεις» καθώς περιστρέφεται γύρω από τον εαυτό της. Ένα χαρακτηριστικό παράδειγμα βρίσκεται στα μέτρα 24-26 από το πολύ γνωστό Πρελούδιο αρ. 8 του 1ου βιβλίου με τον υπότιτλο "La fille aux cheveux de lin":
Μορφές.
Πρωτοπόρος ήταν ο Ντεμπυσσύ και στον τομέα αυτό, προτείνοντας λύσεις στο αδιέξοδο που είχε οδηγήσει η εκτεταμένη διεύρυνση της φόρμας σονάτας στο πλαίσιο του Ρομαντισμού. Από ορισμένα ορχηστρικά και πιανιστικά του έργα μετά το 1890 προκύπτουν μορφολογικοί τύποι που δεν ακολουθούν την φόρμα σονάτας, ούτε μπορούν να ενταχθούν σε κάποια άλλη παραδεδομένη μορφολογική κατηγορία και γι’ αυτό έχουν περιγραφεί από τους μελετητές ως «αναπτυσσόμενες παραλλαγές» (“developing variations”) ή «στροφικές παραλλαγές» (“strophic variations”). Το "Πρελούδιο στο απομεσήμερο ενός φαύνου" μπορεί να αναφερθεί ως παράδειγμα «στροφικών παραλλαγών», σε αντιστοιχία με τις στροφές ενός ποιήματος, χωρίς να αποκλείονται και άλλες αναλυτικές προσεγγίσεις, που συνδέουν τη μορφή του με τις πρακτικές που ακολουθεί ο Ρίχαρντ Βάγκνερ στις εισαγωγές του. Γεγονός είναι πάντως ότι η εν λόγω φόρμα δεν αποτελεί «θέμα και παραλλαγές», αλλά μάλλον μια προσθετική παραλλαγή συναφών μουσικών ιδεών που «χτίζουν» σταδιακά ένα ατμοσφαιρικό υπόβαθρο και μετασχηματίζονται χωρίς να χάνουν τον χαρακτήρα τους σε νοητά τμήματα-«στροφές». Αντιστοίχως, οι «αναπτυσσόμενες παραλλαγές» μπορεί να είναι η παρουσίαση μια μουσικής ιδέας και η παραλλαγή της, χωρίς να επαναλαμβάνονται τμήματά της, αλλά με την ταυτόχρονη ανάπτυξή της εν είδει συνεχόμενων μετασχηματισμών.
Κάποιοι αναλυτές έχουν επίσης ασχοληθεί και με τη Χρυσή τομή ως ενδεχόμενο μορφολογικό παράγοντα στα σημαντικότερα έργα του Ντεμπυσσύ, συγκεκριμένα ως προς τη χρήση της Χρυσής Τομής και των αριθμών Φιμπονάτσι για τον καθορισμό των σημείων στα οποία συμβαίνουν σημαντικά μουσικά γεγονότα ή κορυφώσεις σε σχέση με τη συνολική διάρκεια του έργου. Παρόλ’ αυτά, δεν μπορεί να αποδειχθεί αν η χρήση της Χρυσής Τομής ήταν υπολογισμένη από τον Ντεμπυσσύ ή αν ήταν απλώς ενστικτώδης εκδήλωση της συνθετικής του ικανότητας.
Ενορχήστρωση.
Οι καινοτομίες στην ενορχήστρωση ήταν αυτές που συνέβαλλαν αποφασιστικά στο να συνδεθεί το όνομα του Ντεμπυσσύ, αλλά και του γνωστού για τις ενορχηστρωτικές του ικανότητες Ραβέλ, με το κίνημα του ιμπρεσιονισμού. Μερικές από αυτές ήταν η ανάδειξη νέων οργάνων και ηχοχρωμάτων στην ορχήστρα, η προτίμηση σε όργανα που μπορούν να αποδώσουν «αέρινα» ηχοχρώματα, όπως η άρπα και το φλάουτο, καθώς και η χρήση ειδικών «κολοριστικών εφέ», όπως ήταν η συχνή χρήση σουρντίντας (σιγαστήρα) στα έγχορδα. Επίσης, η υποδιαίρεση των σωμάτων των οργάνων της ορχήστρας σε μικρότερες, ανεξάρτητες μελωδικά ομάδες, σε συνδυασμό και με το ιδιαίτερο αρμονικό ύφος, προσδίδει έναν ατμοσφαιρικό χαρακτήρα στον συνολικό ήχο της ορχήστρας. Χαρακτηριστικό γνώρισμα είναι ακόμα ότι δεν υπάρχουν έντονες και απότομες αυξομειώσεις στην δυναμική, κάτι που εξυπηρετεί το νέο ύφος της στατικής αρμονίας που περιγράψαμε παραπάνω.
Ο Ντεμπυσσύ, ο ιμπρεσιονισμός και ο συμβολισμός.
Η μουσική του Ντεμπυσσύ περιγράφηκε ως «ιμπρεσιονιστική» από τους συγχρόνους του, χαρακτηρισμό που ο ίδιος είχε αρνηθεί επίμονα. Ο χαρακτηρισμός αυτός έχει λίγο ως πολύ επικρατήσει σήμερα, υπάρχει όμως ακόμα η συζήτηση για το αν θα πρέπει να χρησιμοποιείται ως περιγραφή μουσικού κινήματος ή απλώς ως χαρακτηρισμός μόνο για κάποια έργα του Ντεμπυσσύ. Γενικά, ως εκφάνσεις του ιμπρεσιονισμού στην μουσική του Ντεμπυσσύ θεωρούνται οι τονικές ασάφειες και η «θόλωση» της αρμονίας με τη χρήση των κλιμάκων και των συνηχήσεων που περιγράφηκαν παραπάνω, αλλά και οι ηχητικές «σκιάσεις» που προκαλούνται από τις ενορχηστρωτικούς και εκφραστικούς χειρισμούς.
Όσοι υποστηρίζουν τον χαρακτηρισμό του «ιμπρεσιονιστή» για τον Ντεμπυσσύ, προβάλλουν επιπλέον το επιχείρημα ότι στόχος της μουσικής του είναι να προκαλέσει συνειρμικές «εντυπώσεις και ειδικούς φωτισμούς», σύμφωνα με τα λεγόμενα του ίδιου του Ντεμπυσσύ, αποδίδοντας περισσότερο μια περιρρέουσα ατμόσφαιρα, παρά συγκεκριμένα συναισθήματα, ιδέες ή κάποια άλλο εξωμουσικό περιεχόμενο. Αυτό είναι που διαφοροποιεί επίσης τη μουσική του από την προγραμματική μουσική ρομαντικών συνθετών όπως ο Μπερλιόζ και ο Λιστ, αλλά και από τα εξπρεσιονιστικά έργα συνθετών όπως ο Ρίχαρντ Στράους και ο Άρνολντ Σένμπεργκ. Η χρήση τίτλων στα έργα του Ντεμπυσσύ, αν και είχε οδηγήσει πολλούς μουσικοκριτικούς να ονομάσουν τα ορχηστρικά του έργα «συμφωνικά ποιήματα», δεν είχε ως κύριο στόχο να εκφράσει κάποιο πρόγραμμα ή κάποια εξωμουσική ιδέα. Ενδεικτική είναι η τοποθέτηση τίτλων τέλους με αποσιωπητικά στα Πρελούδια, αντί αρχικών τίτλων, κάτι που υποδεικνύει έμμεσα ότι στόχος του δεν ήταν να εκφράσει μια κατάσταση που αντιστοιχεί στον τίτλο, αλλά μία απροσδιόριστη εντύπωση που υπονοείται από αυτόν.
Άλλοι προτιμούν τη σύνδεση της μουσικής του Ντεμπυσσύ με το κίνημα του γαλλικού συμβολισμού, θεωρώντας έναν τέτοιο παραλληλισμό περισσότερο βάσιμο, δεδομένου ότι και ο ίδιος ο Ντεμπυσσύ ανήκε στον κύκλο του Μαλαρμέ, εμπνεύστηκε από τον γαλλικό συμβολισμό και μελοποίησε πολλά ποιήματα συμβολιστών ποιητών, από τον Μπωντλαίρ μέχρι τον Βερλαίν. Η έμπνευση του Ντεμπυσσύ από το ποίημα "Το απομεσήμερο ενός φαύνου" του Μαλαρμέ και η προσθήκη της λέξης «Πρελούδιο» στον τίτλο του αντίστοιχου ορχηστρικού του έργο, φανερώνει αυτήν ακριβώς την έμφαση στο φαντασιακό και ονειρικό στοιχείο του συμβολισμού, καθώς και τη διαφοροποίηση από την προγραμματική μουσική που αναφέρθηκε παραπάνω. Χαρακτηρισικό δείγμα συμμετοχής του Ντεμπυσσύ στο κίνημα του συμβολισμού θεωρείται επίσης η μοναδική ολοκληρωμένη του όπερα («λυρικό δράμα») "Πελλέας και Μελισσάνθη", βασισμένη στο το ομώνυμο θεατρικό έργο του Μωρίς Μαίτερλινκ
Προσωπική ζωή και τελευταία χρόνια.
Η ενήλικη προσωπική ζωή του Ντεμπυσσύ ήταν ταραχώδης και η διαλεύκανση κάποιων συγχύσεων δεν είναι καθόλου εύκολη δουλειά για τους βιογράφους του. Έχοντας προηγηθεί μία θυελλώδης σχέση με την Γκαμπριέλ Ντυπόν, το 1899 παντρεύεται την Ροζαλί Τεξιέ. Τέσσερα χρόνια αργότερα γνωρίζει την Έμα Μπαρνάκ, ερωμένη του συνθέτη Γκαμπριέλ Φωρέ, και συνάπτει μαζί της σχέσεις, οδηγούμενος σε ρήξη με την σύζυγό του. Αποτέλεσμα της ρήξης αυτής ήταν μια απόπειρα αυτοκτονίας της τελευταίας. Ο Ντεμπυσσύ είχε ήδη αποκτήσει αρκετή φήμη και το γεγονός αυτό προκάλεσε σκάνδαλο, ενώ ακόμα και οι στενοί του φίλοι τον κατέκριναν για την συμπεριφορά του. Παρόλ’ αυτά, πήρε διαζύγιο και το 1908 παντρεύτηκε την Έμα Μπαρντάκ, με την οποία είχε ήδη αποκτήσει μία κόρη (το 1905), την Κλωντ-Έμα Ντεμπυσσύ. Στην κόρη του είναι αφιερωμένη και η γνωστή σουίτα για πιάνο "Children’s Corner".
Το 1909 μαθαίνει ότι έχει καρκίνο και ακολουθεί διάφορες θεραπείες που δεν έχουν αποτελέσματα, ενώ του χορηγείται συστηματικά μορφίνη για να υπομένει τον πόνο. Στα χρόνια που ακολουθούν συνεργάζεται με τα ρώσικα μπαλέτα του μαικήνα Ντιαγκίλεφ και ο Βάσλαβ Νιζίνσκι αναλαμβάνει να χορογραφήσει κάποια έργα του, ανάμεσα στα οποία και το "Πρελούδιο στο απομεσήμερο ενός φαύνου". Για τον Ντιαγκίλεφ γράφει το 1915 και το μπαλέτο "Jeux" ("Παιχνίδια"), ένα από τα σημαντικότερα και πιο πρωτοποριακά έργα των τελευταίων του χρόνων.
Την ίδια χρονιά χειρουργείται αλλά δεν υπάρχει κάποιο θετικό αποτέλεσμα. Το 1917 εμφανίζεται για τελευταία φορά σε συναυλία και την επόμενη χρονιά, στις 25 Μαρτίου, υποκύπτει στην αρρώστια του, σε ηλικία 55 χρόνων. Η κηδεία του έγινε σε ζοφερό κλίμα λόγω του Α’ Παγκοσμίου Πολέμου που μαινόταν ακόμα στην Ευρώπη και εν μέσω βομβαρδισμών του Παρισιού από τους Γερμανούς. Ένα χρόνο αργότερα, πέθανε και η κόρη του από διφθερίτιδα, σε ηλικία 14 ετών. Ο τάφος του βρίσκεται στο νεκροταφείο του Passy στο Παρίσι ().

</doc>
<doc id="44365" url="https://el.wikipedia.org/wiki?curid=44365" title="Ντεμπυσύ">
Ντεμπυσύ



</doc>
<doc id="44366" url="https://el.wikipedia.org/wiki?curid=44366" title="Ντεμπισί">
Ντεμπισί



</doc>
<doc id="44369" url="https://el.wikipedia.org/wiki?curid=44369" title="Ζακ Φερρόν">
Ζακ Φερρόν

Ο Ζακ Φερρόν (Jacques Ferron: Λούισβιλ, Κεμπέκ, Καναδάς, 20 Ιανουαρίου 1921 – Λονγκέιγ, Κεμπέκ, Καναδάς, 22 Απριλίου 1985) ήταν Καναδός πεζογράφος και θεατρικός συγγραφέας. Το έργο του είναι μοναδικό στο ύφος του και συνδυάζει την δηκτική παρατήρηση με την πικρή ειρωνεία για την πολιτική, κοινωνική και εθνική κατάσταση του μεταπολεμικού Κεμπέκ. 
Τα πρώτα χρόνια.
Ο Φερρόν γεννήθηκε στο Λούισβιλ, ένα χωριό κοντά στην πόλη Τρεις Ποταμοί (Trois Rivières), 150 χλμ. ανατολικά από το Μόντρεαλ. Σε ηλικία δέκα ετών έχασε την μητέρα του και δύο χρόνια κατόπιν ο πατέρας του τον έστειλε οικότροφο σε κολέγιο του Μόντρεαλ, όπου είχε για συμμαθητές πολλούς μετέπειτα γνωστούς διανοουμένους και πολιτικούς του Κεμπέκ. Από το 1941 έως το 1945 σπούδασε Ιατρική στο Πανεπιστήμιο Λαβάλ, στην Πόλη του Κεμπέκ. Το 1943, νυμφεύθηκε τη Μαντλίν Τερριέν (Madeleine Therrien), με την οποία απέκτησε μία κόρη (1947), πριν καταλήξει στο διαζύγιο (1949). Επίσης το 1943, κι ενώ ήταν ακόμα φοιτητής, κατατάχθηκε στον Καναδικό Στρατό, που του έδωσε την ευκαιρία να γνωρίσει τον υπόλοιπο Καναδά, από το Νιου Μπράνσγουικ έως την Βρετανική Κολομβία. 
Πολιτική &amp; Οικογενειακή ζωή.
Το 1946 απολύθηκε από τον Στρατό για να αρχίσει την σταδιοδρομία του ως οικογενειακός γιατρός, αρχικά στην ύπαιθρο του Κεμπέκ, και κατόπιν στο Μόντρεαλ. Το 1952, νυμφεύθηκε την Μαντλίν Λαβαλλέ (Madeleine Lavallée), με την οποία απέκτησε δύο κόρες (1953, 1956) και έναν γιο (1958). Το 1958 ήταν υποψήφιος βουλευτής του ομοσπονδιακού Σοσιαλδημοκατικού Κόμματος του Καναδά (μετέπειτα Νεοδημοκρατικό Κόμμα του Καναδά), αλλά δύο χρόνια μετά το εγκατέλειψε για να υποστηρίξει το κίνημα για την ανεξαρτησία του Κεμπέκ. Το 1963, μαζί με μερικούς φίλους και συγγενείς, ίδρυσε το Κόμμα Ρινόκερως, με στόχο να χλευάσει την καναδική πολιτική σκηνή. Το 1969 προσχώρησε στο εθνικιστικό Κόμμα του Κεμπέκ (Parti Québécois), και τον Δεκέμβριο του 1970 μεσολάβησε για την σύλληψη των μελών του Μετώπου για την Απελευθέρωση του Κεμπέκ (Front de Libération du Québec), που δολοφόνησαν τον επαρχιακό υπουργό και παλιό συμμαθητή του, Πιέρ Λαπόρτ. Το 1980 υπέγραψε την δήλωση 150 διανοουμένων υπέρ της απόσχισης του Κεμπέκ από τον Καναδά.
Τα έργα του.
Στα Γράμματα εμφανίστηκε το 1949, με το θεατρικό έργο "Ο δράκος" ("L'Ogre") και δύο χρόνια αργότερα άρχισε να γράφει τακτικά στην επιθεώρηση "Information médicale et paramédicale", μία συνεργασία που έμελε να κρατήσει τριάντα χρόνια. Ακολούθησαν τα θεατρικά έργα: "Η γενειάδα του Φρανσουά Ερτέλ" ("La barbe de François Hertel", 1953;), "Η Ντοντύ" ή "Βραβείο της Ευτυχίας" ("La Dodu" ou "Prix du bohneur", 1956), "Η θεία Ελίζ" ή "Βραβείο της Αγάπης" ("Tante Élise" ou "Prix de l'amour", 1956, κ.ά. Το πρώτο του μυθιστόρημα με τίτλο "Ιστορίες μιας αβέβαιης χώρας" ("Contes d'un pays incertain") κυκλοφόρησε το 1962. Συνολικά έγραψε δεκαέξι μυθιστορήματα, νουβέλες και συλλογές διηγημάτων, μεταξύ των οποίων "Παπά Μπος" ("Papa Boss", 1966), "Ο ουρανός του Κεμπέκ" ("Le ciel du Québec", 1969), "Η αγριοκερασιά" ("L'Amélanchier", 1970), "Ο Άγιος Ηλίας" ("Le Saint-Élias", 1972), κ.λπ. Με το έργο του και την πολιτική του στάση, συμμετείχε στην «Ήσυχη Επανάσταση», την κοινωνική μεταμόρφωση του Κεμπέκ, που από κοινωνία οπισθοδρομική ελεγχόμενη από την Καθολική Εκκλησία και την ανώτερη αγγλόφωνη τάξη, εξελίχθηκε σε κοινωνία εθνική, αλλά και ταυτοχρόνως καταναλωτική και αποκομμένη από τις ρίζες της. Για το συγγραφικό του έργο, τιμήθηκε με το Βραβείο του Κυβερνήτη του Καναδά (1964) και με πολλά άλλα βραβεία.
Τα πιο πολλά πεζογραφήματα του Φερρόν έχουν μεταφραστεί σε άλλες γλώσσες — κυρίως στα αγγλικά — αλλά, δυστυχώς, κανένα απ' αυτά δεν έχει μεταφραστεί στα ελληνικά.
Πέθανε το 1985.

</doc>
<doc id="44370" url="https://el.wikipedia.org/wiki?curid=44370" title="Ζακ Φερόν">
Ζακ Φερόν



</doc>
<doc id="44371" url="https://el.wikipedia.org/wiki?curid=44371" title="Μέγεθος">
Μέγεθος

Γενικά τόσο στη γεωμετρία, όσο και στη φυσική, ο όρος μέγεθος αποτελεί έννοια διαστάσεων αντικειμένου, κατά έκταση, ή κατά όγκο, ή και κατά ποσότητα. Συνεπώς μέγεθος είναι η οποιαδήποτε ποσότητα που μπορεί να μετρηθεί. Παραδείγματα μεγεθών είναι το μέγεθος μιας πλατείας, μιας οικίας, ενός πλοίου (χωρητικότητα ή μήκος), το πλήθος μορίων υγρού σε ένα ποτήρι, το ύψος ενός βουνού, το μέγεθος μιας διαδήλωσης (αριθμού διαδηλωτών) κλπ..
Μαθηματικά.
Ως μαθηματικός όρος, μέγεθος ονομάζεται κάθε ποσό που επιδέχεται αύξηση ή μείωση και επομένως μπορεί να μετρηθεί και να εκφρασθεί με αριθμούς.
Φυσική.
Ως φυσικά μεγέθη (μεγέθη που εξετάζει η φυσική) χαρακτηρίζονται το μήκος (και εξ' αυτού το πλάτος και το ύψος), η μάζα, ο χρόνος, η ένταση ηλεκτρικού ρεύματος, η θερμοκρασία, η ένταση φωτεινής ακτινοβολίας, η ποσότητα ουσίας (θεμελιώδη μεγέθη), καθώς και και τα "παράγωγα" φυσικά μεγέθη, όπως το εμβαδό, ο όγκος, η συχνότητα, η δύναμη, η πίεση, η ενέργεια, η ισχύς, η ηλεκτρική τάση, η ηλεκτρική αντίσταση, το ηλεκτρικό φορτίο, η ραδιενέργεια και πολλά άλλα.
Τα μεγέθη διακρίνονται επίσης κατά το μέτρο τους σε "μονόμετρα" και "διανυσματικά".
Ναυτιλία.
Στη ναυτιλία, σημαντικότερα μεγέθη είναι τα εξής:

</doc>
<doc id="44379" url="https://el.wikipedia.org/wiki?curid=44379" title="Ισπανοεβραϊκή γλώσσα">
Ισπανοεβραϊκή γλώσσα

Η Ισπανοεβραϊκή γλώσσα, γνωστή επίσης ως Λαντίνο ή "Λαδίνο" (λαντίνο: "djudeo-espanyol", εβραϊκά: גודיאו-איספאנייול), είναι ποικιλία της ισπανικής (καστιλιάνικης), η οποία ομιλείται επί πολλούς αιώνες από τους Σεφαραδίτες, τους Εβραίους που εκδιώχθηκαν από την Ισπανία το 1492. Όπως συνέβη και με τη γλώσσα Γίντις (γερμανοεβραϊκή), η ισπανοεβραϊκή γλώσσα έχει υποστεί την έντονη επίδραση της Εβραϊκής και γράφεται με χαρακτήρες του λατινικού αλφαβήτου στα περισσότερα μέρη, ενώ στο Ισραήλ προτιμάται το εβραϊκό αλφάβητο.
Ονομασία της γλώσσας.
Οι περισσότεροι ομιλητές της γλώσσας προτιμούν την ονομασία "Ισπανοεβραϊκή". Ο όρος "Λαντίνο", που προέρχεται από το επίθ. "latino" «λατινικός», θα μπορούσε να προκαλέσει σύγχυση με την επίσης ρομανική Λαδινική γλώσσα, που ομιλείται στη Β. Ιταλία και φέρει το ιταλ. όνομα "Ladino". Άλλα ονόματα με τα οποία αποκαλείται η γλώσσα είναι τα ακόλουθα: "Σεφαραδίτικη, Γιουντέσμο" (Dzhudezmo / Judezmo) και (στην Εβραϊκή γλώσσα) "Spanyolit" (εβρ. לאדינו).
Θα μπορούσε, σε γενικές γραμμές, να λεχθεί ότι η ονομασία "Λαντίνο" προτιμάται από τους μη ειδήμονες, ενώ η ονομασία "Ισπανοεβραϊκή" χρησιμοποιείται στα γλωσσολογικά εγχειρίδια από τους ρομανιστές γλωσσολόγους. Οι γλωσσολόγοι του Ισραήλ έχουν ακολουθήσει την ονομασία "Dzhudezmo".
Στο παρόν άρθρο ακολουθείται η επιστημονικώς ορθή (από πλευράς ταξινομήσεως) ονομασία "Ισπανοεβραϊκή γλώσσα".
Η απόδοση της ονομασίας "Λαντίνο" στην εν λόγω γλώσσα δεν είναι απολύτως σαφής. Πριν από την εκδίωξη των Εβραίων από την Ισπανία, η λέξη σήμαινε απλώς «Ισπανικά» και δήλωνε ειδικότερα τη λογοτεχνική Ισπανική εν αντιθέσει προς τις διαλέκτους, καθώς και την Ισπανική γλώσσα σε αντιδιαστολή προς την Αραβική. Μετά την εκδίωξή τους οι Εβραίοι της Ισπανίας χρησιμοποιούσαν τη λέξη αναφερόμενοι στην προφορική απόδοση της Βίβλου στην παλαιά Ισπανική. Κατ’ επέκταση ως "Λαντίνο" έφθασε να δηλώνεται γενικότερα το ύφος της Ισπανικής, όχι μόνο στη Βιβλική μετάφραση, ακριβώς όπως οι Κούρδοι Εβραίοι γενίκευσαν την ονομασία Ταργκούμ ώστε να δηλώνει την Ιουδαιο-Αραμαϊκή γλώσσα. Για τον λόγο αυτόν, σχολαστικοί Εβραίοι λόγιοι, όπως ο Χαΐμ Βιδάλ Σεφιχά (Haim Vidal Sephiha), προτιμούν να κρατούν τον όρο "Λαντίνο" αποκλειστικά για την εξεβραϊσμένη μορφή της γλώσσας που χρησιμοποιήθηκε σε Βιβλικές μεταφράσεις, οι οποίες βασίστηκαν στην παραδοσιακή προφορική απόδοση που μνημονεύθηκε ανωτέρω.
Ιστορική αναδρομή.
Οι Εβραίοι εκδιώχθηκαν από την Ισπανία μετά την έκδοση του διατάγματος της Αλάμπρα στις 2 Αυγούστου 1492, το οποίο υποχρέωνε όσους Εβραίους δεν μεταστρέφονταν στον χριστιανισμό να εγκαταλείψουν την ισπανική επικράτεια. Η πλειονότητα επέλεξε τον δρόμο της εξορίας και ίδρυσε κοινότητες σε διάφορες περιοχές της Ευρώπης και της Μεσογείου. Σε αυτές συγκαταλέγονται η Ολλανδία, η Ιταλία, το Μαρόκο, η Τουρκία, η Θεσσαλονίκη και η Ρόδος, καθώς και άλλες ζώνες της ανατολικής Μεσογείου και της Βόρειας Αφρικής.
Οι εξόριστοι Εβραίοι έγιναν ευνοϊκά δεκτοί στην Οθωμανική Αυτοκρατορία και στη βαλκανική της επικράτεια, πράγμα που συνετέλεσε στο να σχηματίσουν πολλές κοινότητες σε αυτές τις περιοχές. Λόγω της προέλευσής τους, άρχισαν να αποκαλούνται "Sefardim" (&lt; εβρ. "Sefarad" «Ισπανία»), από όπου προέκυψε η ονομασία "Σεφαραδίτες", "Σεφαρδίτες" ή σπανιότερα "Σεφάρδοι".
Προέλευση.
Η ομιλουμένη γλώσσα των Ισπανών Εβραίων πριν από την εκδίωξή τους δεν διέφερε ουσιωδώς από την (καστιλιάνικη) Ισπανική γλώσσα, που μιλούσε η πλειονότητα του πληθυσμού ― αν και παρατηρούνται ορισμένες ιδιαιτερότητες, κυρίως στην περιστασιακή χρήση εβραϊκού λεξιλογίου.
Επί αρκετές δεκαετίες μετά την αναχώρησή τους από την Ιβηρική χερσόνησο οι εξόριστοι Εβραίοι διατηρούσαν επικοινωνία με τα πατρώα εδάφη μέσω εμπορικών συναλλαγών και αυτό ανανέωνε την επαφή της Ισπανίας με τις σεφαραδίτικες κοινότητες.
Βαθμηδόν η γλώσσα των εξορίστων αναπτύχθηκε ως αυτόνομο σύστημα. Φαίνεται ότι ήδη κατά την Αναγέννηση η Ισπανοεβραϊκή γλώσσα είχε πάψει πλέον να είναι ευχερώς κατανοητή από τους Ισπανούς της χερσονήσου, διότι είχε αποκτήσει αρχαϊκό χαρακτήρα στο λεξιλόγιο και στην προφορά (δεν είχε συμβαδίσει με την εξέλιξη της Ισπανικής) και περιείχε πλήθος δανείων από άλλες γλώσσες.
Στους τόπους εξορίας τους οι Εβραίοι διατηρούσαν την ισπανική γλώσσα, διότι αποτελούσε σημείο αναγνωρίσεως του ότι ανήκαν στην εβραϊκή κοινότητα, ενώ στις περιοχές όπου συγκατοικούσαν με τους Ασκεναζίτες η Ισπανοεβραϊκή ήταν διακριτό γνώρισμα μεταξύ των δύο κοινοτήτων. Στους αιώνες που ακολούθησαν η γλώσσα αυτή υπήρξε το μέσον για σημαντική προφορική και γραπτή παράδοση (λογοτεχνίας και τραγουδιών).
Στη Θεσσαλονίκη, αρχικώς οθωμανική και κατόπιν ελληνική, το ειδικό βάρος της σεφαραδίτικης κοινότητας ήταν τέτοιο, που κατέστησε τη Λαντίνο lingua franca του εμπορίου μεταξύ όλων των κατοίκων της πόλεως―Εβραίων, Χριστιανών και Μουσουλμάνων.
19ος αιώνας.
Ο 19ος αιώνας υπήρξε περίοδος αλλαγής. Οι σεφαραδίτικες κοινότητες εκκοσμικεύθηκαν, οι μετακινήσεις αυξήθηκαν, η δε ακαδημαϊκή εκπαίδευση παρεχόταν σε άλλες γλώσσες, κυρίως στη Γαλλική.
Η ανάδυση του εθνικισμού και ο επακόλουθος σχηματισμός νέων εθνικών κρατών άσκησαν πίεση στους Σεφαραδίτες να εγκαταλείψουν τη δική τους γλώσσα για την επίσημη γλώσσα του κράτους στο οποίο ζούσαν. Παραδόξως, οι δεκαετίες μεταξύ 1880 και 1930 υπήρξαν τα χρόνια κατά τα οποία παρατηρήθηκε η μεγαλύτερη άνθηση της Ισπανοεβραϊκής, πρόκειται δε για την περίοδο της μεγαλύτερης δημογραφικής αύξησης των Σεφαραδιτών. Η αύξηση αυτή αντανακλάται επίσης στη γραπτή παραγωγή και περιλαμβάνει τόσο έντυπα στη Λαντίνο όσο και μεταφράσεις έργων της ευρωπαϊκής λογοτεχνίας σε αυτή τη γλώσσα.
Ορισμένοι προτιμούν να αποκαλούν τη Λαντίνο του 19ου αιώνα "Νεοϊσπανοεβραϊκή" (Neojudeoespañol) σε αντιδιαστολή προς την κλασική Ισπανοεβραϊκή (Castizo) εξαιτίας των άφθονων δανείων από τη Γαλλική γλώσσα, που συχνά σκοπό είχαν να αντικαταστήσουν δάνεια τουρκικής προελεύσεως και να προσδώσουν στη γλώσσα χαρακτήρα πιο «ρομαντικό».
Προς το τέλος του 19ου αιώνα πυκνώνουν ξανά οι επαφές με την (καστιλιάνικη) Ισπανική γλώσσα, κατ’ εξοχήν στο Μαρόκο, όπου η γλώσσα των Σεφαραδιτών είχε βρει δίαυλο επικοινωνίας με τη σύγχρονη Ισπανική. Μερικές σεφαραδίτικες κοινότητες προσδοκούσαν ότι η Ισπανία θα υιοθετούσε πολιτική "επανεξισπανισμού" (reespañolización) των παλαιών Εβραίων εξορίστων, ανοίγοντας σχολεία και ανώτερα εκπαιδευτήρια, τα οποία θα αντέστρεφαν τη γαλλική επιρροή. Ανέμεναν ακόμη ότι οι Σεφαραδίτες θα μπορούσαν ίσως να επανακτήσουν την ισπανική τους ιθαγένεια, ώστε να αποφύγουν τους πολέμους και την αστάθεια που επικρατούσε τότε στα Βαλκάνια μετά τη συνεχιζόμενη κατάτμηση της Οθωμανικής αυτοκρατορίας.
Εντούτοις, αυτές οι προσδοκίες βρήκαν μικρή ανταπόκριση στην ισπανική ηγεσία, εν μέρει λόγω αδράνειας ή απραξίας και εν μέρει επειδή η αντισημιτική προκατάληψη παρέμενε ζωντανή στην πολιτική τάξη της χώρας, παρά τους αιώνες που είχαν μεσολαβήσει.
20ός αιώνας.
Κατά τον 20ό αιώνα η Ισπανοεβραϊκή γλώσσα παρήκμασε με ταχύ ρυθμό. Ισχυρός λόγος υπήρξε ασφαλώς το γεγονός ότι το ναζιστικό ολοκαύτωμα αφάνισε σχεδόν ολόκληρες κοινότητες, όπως την πολυάριθμη σεφαραδίτικη κοινότητα της Θεσσαλονίκης και άλλες μικρότερες στα Βαλκάνια, στην Ολλανδία και στη Βόρεια Μεσόγειο. Η συστηματική εξόντωση του εβραϊκού πληθυσμού στα Ναζιστικά στρατόπεδα συγκέντρωσης αποτέλεσε το σφοδρότερο πλήγμα που υπέστησαν οι σεφαραδίτικες κοινότητες μετά την εκτόπισή τους από την Ισπανία το 1492. Δεύτερη αξιοσημείωτη αιτία παρακμής της γλώσσας ήταν οι μεταναστεύσεις που προκλήθηκαν από τον πόλεμο και κατόπιν από την ίδρυση του κράτους του Ισραήλ, οι οποίες αποσυνέθεσαν τις κοινότητες. Μέσα σε ελάχιστα χρόνια η Ισπανοεβραϊκή έχασε περίπου το 90% των ομιλητών της. Η πορεία που οδήγησε εκεί είναι προφανής: Η Ισπανοεβραϊκή έπαψε πλέον να αποτελεί σημείο εντοπιότητας και αναγνωρίσεως και έχασε περαιτέρω εκείνους που μπορούσαν να διευρύνουν και να συστηματοποιήσουν τη χρήση της: τους συγγραφείς και τους λογοτέχνες.
Η διατήρηση της Ισπανοεβραϊκής ως στοιχείου της εβραϊκής ταυτότητας δεν ήταν πλέον αισθητή ή αναγκαία στο Ισραήλ, διότι η γλώσσα που εθεωρείτο πλέον καταλληλότερη για τους πολίτες, η Εβραϊκή, είχε αναβιώσει με επιτυχία. Στη χώρα μετακινήθηκε επίσης η πλειονότητα των Σεφαραδιτών από το Μαρόκο, που μετανάστευσε μαζικά εκεί κατά τη δεκαετία του 1950. Όσοι μετανάστευαν σε ισπανόφωνες χώρες γρήγορα εγκατέλειπαν τη γλώσσα τους για την Ισπανική, οι δε κοινότητες στη Γαλλία ή στις Ηνωμένες Πολιτείες τη διατήρησαν για μικρό χρονικό διάστημα περιορισμένη σε οικιακή χρήση ή σε συζητήσεις μεταξύ φίλων.
Ποικιλίες.
Την εποχή της εκδίωξης από την Ισπανία η καθημερινή γλώσσα των Ισπανοεβραίων λίγο διέφερε από τη γλώσσα των λοιπών Ισπανών. Υπήρχε, ωστόσο, μια υφολογική ποικιλία που εχρησιμοποιείτο για μελέτη ή μετάφραση, μια αρχαϊκή διάλεκτος της Ισπανικής η οποία ενσωμάτωνε μεγάλο αριθμό δανείων από την Εβραϊκή και την Αραμαϊκή και έτεινε να αποδίδει κατά λέξη τη σειρά των όρων της Εβραϊκής (λ.χ. η εβρ. φρ. "ha-laylāh ha-zeh" «απόψε – αυτή η νύχτα» αποδίδεται "la noche la esta" αντί του κανονικού ισπ. "esta noche"). Όπως προαναφέρθηκε, ορισμένες αυθεντίες τείνουν να περιορίζουν τον όρο "Λαντίνο" στη δήλωση αυτής ακριβώς της ποικιλίας.
Μετά την εκδίωξη η καθημερινή γλώσσα υφίστατο την αυξανόμενη επίδραση τόσο της γλώσσας της λόγιας μελέτης όσο και των τοπικών μη εβραϊκών κοινολέκτων, όπως η Ελληνική και η Τουρκική, και έφθασε να αποκαλείται "Γιουντέσμο" (Dzhudezmo / Judesmo). Κατά τούτο, η ανάπτυξή της ήταν παράλληλη με τη Γερμανοεβραϊκή γλώσσα των Ασκεναζιτών. Εντούτοις, αρκετοί ομιλητές, κυρίως δε τα ηγετικά μέλη της κοινότητας, χειρίζονταν επίσης μια επισημότερη μορφή, πλησιέστερη προς την Ισπανική, γνωστή ως "Καστιλιάνικη" (Castellano). Η ισπανοεβραϊκή διάλεκτος που ομιλείτο στο Β. Μαρόκο ήταν γνωστή με το όνομα "Haquitía" (&lt; αραβ. "haka" «λέγω»).
Ορθογραφία.
Στη σύγχρονη εποχή η Ισπανοεβραϊκή γλώσσα γράφεται συχνά με το λατινικό αλφάβητο, κυρίως στην Τουρκία. Εντούτοις, εξακολουθεί να συναντάται γραμμένη επίσης στο εβραϊκό αλφάβητο (κυρίως με τους χαρακτήρες Ρασί), ακολουθώντας την πρακτική που επικρατούσε σχεδόν καθ’ όλοκληρίαν ώς τον 19ο αιώνα (υπό την ονομασία "aljamiado"). Αν και στο παρελθόν χρησιμοποιήθηκαν τόσο το ελληνικό όσο και το κυριλλικό αλφάβητο, αυτό σπανίζει πλέον.
Μετά τον αποδεκατισμό των σεφαραδίτικων κοινοτήτων κατά το Ολοκαύτωμα σε μεγάλο μέρος της Ευρώπης (κυρίως στις Κάτω Χώρες και στα Βαλκάνια), η πλειονότητα των εναπομεινάντων Σεφαραδιτών ομιλητών ήταν Τούρκοι Εβραίοι. Ως επακόλουθο, πολλά ισπανοεβραϊκά κείμενα χρησιμοποιούν την τουρκική διασκευή τού λατινικού αλφαβήτου. Εντούτοις, η ισραηλινή οργάνωση "Autoridad Nasionala del Ladino", η οποία ασχολείται με την προώθηση και τυποποίηση της Ισπανοεβραϊκής, ακολουθεί διαφορετική ορθογραφία. Η ορθογραφία αυτή είναι φωνητική και εμφανίζεται κυρίως στο περιοδικό Aki Yerushalayim, καθώς και στα συνέδρια της εν λόγω οργάνωσης, στα οποία παρουσιάζουν τα έργα τους διάφοροι σύγχρονοι συγγραφείς στην Ισπανοεβραϊκή γλώσσα. Η φωνητική ορθογραφία της "Autoridad Nasionala del Ladino" χρησιμοποιείται επίσης στο Ελληνο-λαντίνο λεξικό και στα έργα της ελληνίδας συγγραφέως Ρίτας Γκαμπάι. Επιπλέον, υπάρχουν Εβραίοι λόγιοι (όπως ο Γιακόμπ Χασάν) οι οποίοι διατείνονται ότι η Ισπανοεβραϊκή πρέπει να υιοθετήσει την ορθογραφία της (καστιλιάνικης) Ισπανικής. 
Γλωσσική δομή.
Επειδή η γλωσσική δομή της Ισπανοεβραϊκής βρίσκεται πολύ κοντά στην καστιλιάνικη Ισπανική γλώσσα, σε αυτό το άρθρο εστιάζεται η προσοχή κυρίως στους τομείς όπου παρατηρούνται αξιοσημείωτες διαφορές.
Φωνολογία.
Η γραμματική της Ισπανοεβραϊκής, καθώς και το βασικό της λεξιλόγιο (περ. το 60% του συνόλου), είναι κατά βάσιν καστιλιάνικη. Εντούτοις, η φωνολογία των συμφώνων και μέρος του λεξιλογίου είναι από ορισμένες απόψεις πλησιέστερα στη Γαλικιανή και την Πορτογαλική γλώσσα παρά στη σύγχρονη Ισπανική, διότι οι εν λόγω γλώσσες διατήρησαν χαρακτηριστικά της μεσαιωνικής Ιβηρο-Ρομανικής, τα οποία η καστιλιάνικη Ισπανική αργότερα έχασε. Ως αποτέλεσμα, η Ισπανοεβραϊκή διατηρεί αρκετούς κοινούς αρχαϊσμούς με τις παραπάνω γλώσσες.
Παραδείγματα: ισπανοεβρ. "aninda" «ακόμη» (πβ. πορτ. "ainda", γαλικιανό "aínda", αλλά ισπ. "aún"), ισπανοεβρ. "fija" «κόρη» και "favla" «λόγος, ομιλία» (πβ. αραγων. "filla", "fabla", αλλά ισπ. "hija", "habla").
Ακόμη η ισπανοεβραϊκή προφορά του "s" ως πρόσθιου γλωσσοφατνιακού [ʃ] (σαν το αγγλ. "sh") πριν από [k] ή στο τέλος ορισμένων λέξεων (π.χ. "seis" «έξι», που προφέρεται [seʃ]) συμπίπτει με ανάλογη εξέλιξη στην Πορτογαλική και όχι στην Ισπανική.
Ορισμένοι χαρακτηριστικοί αρχαϊσμοί της Ισπανοεβραϊκής είναι οι ακόλουθοι: 
Μορφολογία.
Η Ισπανοεβραϊκή διακρίνεται από τις υπόλοιπες διαλέκτους της Ισπανικής ως προς τα εξής χαρακτηριστικά:
Το κλιτικό σύστημα των ρημάτων περιλαμβάνει τρεις συζυγίες. Ο ενεστώτας κλίνεται ως εξής:
Ο αόριστος των ομαλών ρημάτων κλίνεται ως εξής:
Δείγμα της γλώσσας.
Ακολουθεί το πρώτο κεφάλαιο από το Βιβλικό κείμενο Άσμα Ασμάτων του Σολομώντος, όπως μεταφράστηκε στην ισπανοεβραϊκή γλώσσα (Cantar de los cantares).
1. "Cantar de los cantares que es a Xelomó."
2. "Besássesme de besos de su boca, que mijoris tus querencias más que vino."
3. "A güesmo de tus azeites buenos, azeite fue vaciado tu fama, por tanto mancevas te amaron."
4. "Sontráeme detrás de ti. Coreremos.Trúxome el rey a sus cámaras. Agozar mos hemos con ti; Enmenteremos tus querencias más que vino, derechedades te amaron."
5. "Negra yo y donosa, güenyas de Yerusaláin, como tiendas de Kedar, como telas de xelomó."
6. "Non escarnexcades en mí, que yo denegrida, que me desfetijó el sol. Hijos de mi madre enrecieron en mí; pusiéronme gudradera alas vinyas, la vinya que a mí, non guadri."
7. "Denuncia a mi el que amó mí alma. ¿Cómo pacerás, como yaceras en las siestas? ¿Porque sere como enbuelta sovre rebanyos de tus conpanyeros?"
8. "¿Si no sabes a ti la hermosa en las mujeres? Sal a ti en carcanyales de la oveja y ve a tus cabritos sovre moradas de los pastores."
9. "A mi cavallaría en cuatregas de Paró te assemejí, mi companyera."
10. " Se hermosearon tus quexadas con las axorcas, tu cerviç con las xarpas."
11. " Axorcas de oro haremos a ti, con pinturias de la plata. "
12. "Hasta que el rey en su rescovda, mi almiçcle dio su güesmo."
13. "Atadero del almiçcle, mi querido a mí entre mis pechos yacerá."
14. " Racimo del alcanfor mi querido a mí, entre las vinyas de Enguedi."
15. " Ec tú hermosa, mi companyera. Ec tú hermosa, tus ojos como de palombino."
16. " Ec tú hermoso mi querido, también savroso, también nuestro lecho revedrido."
17. "Vergas de muestra casa, alarzes. Muestros corredores broxes. "

</doc>
<doc id="44380" url="https://el.wikipedia.org/wiki?curid=44380" title="Κάστρο Παλαιοχωρίου">
Κάστρο Παλαιοχωρίου



</doc>
<doc id="44381" url="https://el.wikipedia.org/wiki?curid=44381" title="Μάτι">
Μάτι

Μάτι (ή οφθαλμός) ονομάζεται το αισθητήριο όργανο της όρασης των ζωντανών οργανισμών. Μέσω αυτού λαμβάνονται τα οπτικά ερεθίσματα που στέλνονται στον εγκέφαλο ώστε να παίρνουν μορφή εκεί. Με τον τρόπο αυτό γίνεται αντιληπτό το περιβάλλον, υπό την προϋπόθεση πως το τελευταίο εκπέμπει, σκεδάζει, απορροφά, διαθλά κλπ. κατάλληλη ηλεκτρομαγνητική ακτινοβολία (φως) που μπορεί να συλλάβει το μάτι.
Η κίνηση των ματιών.
Γύρω από το μάτι, ενωμένη με τένοντες με τα οστά του κρανίου, υπάρχει μία ομάδα μυών που σου επιτρέπει να στρέφεις το βλέμμα ψηλά, χαμηλά και πλάγια. Συνεργάζονται μεταξύ τους χάρη σε κάποια συγκεκριμένα νεύρα, τα οποία επιτρέπουν την εστίαση των ματιών ακόμα και όταν αυτά κινούνται .Με αυτό το τρόπο υπάρχει και η διόφθαλμη όραση αλλά και η τρισδιάστατη όραση .Ένα σημαντικό στοιχείο της διόφθαλμης όρασης είναι το φαινόμενο του κυρίαρχου οφθαλμού. Υπάρχουν δύο είδη σε αυτό το φαινόμενο, το κινητικά κυρίαρχο και το αισθητηριακά κυρίαρχο. Για να υπάρξει η διόφθαλμη όραση υπάρχει ένας κυρίαρχος οφθαλμός και ένας υπολειπόμενος.
Άνω ορθός μυς.
Βρίσκεται στο πάνω μέρος του βολβού .Όταν συσπάται, "τραβάει" το μάτι και το βλέμμα προς τα πάνω. Επίσης, λειτουργεί όταν τα μάτια στρέφονται προς τη μύτη.
Άνω λοξός μυς.
Περιβάλει το μάτι στο πίσω μέρος του. Σε συνδυασμό με τον κάτω λοξό μυ συμβάλει στη διαγώνια κίνηση του ματιού: από κάτω προς τα πλάγια και περιστροφικές κινήσεις.
Έξω ορθός μυς.
Αυτός ο μυς κινεί τα μάτια προς τα έξω, δηλαδή προς την κατεύθυνση του αυτιού.
Έσω ορθός μυς.
Κάνει την ακριβώς αντίθετη κίνηση από τον έξω ορθό μυ: κινεί το μάτι προς την μύτη.
Κάτω ορθός μυς.
Αντίθετα από τον άνω ορθό μυ κινεί το μάτι προς τα κάτω.
Κάτω λοξός μυς.
Περιβάλει το μάτι στο πίσω μέρος του και εκτείνεται μέχρι μπροστά. Συμβάλει στην διαγώνια κίνηση του ματιού.
Δακρυϊκός αδένας.
Βρίσκεται ψηλά και πλάγια στο μάτι. Από εκεί βγαίνουν τα δάκρυα στην επιφάνεια του ματιού τα οποία λιπαίνουν και προστατεύουν από την σκόνη, τα μικρόβια κ.τ.λ.

</doc>
<doc id="44382" url="https://el.wikipedia.org/wiki?curid=44382" title="Οφθαλμός">
Οφθαλμός



</doc>
<doc id="44385" url="https://el.wikipedia.org/wiki?curid=44385" title="Σημαία της Νέας Ζηλανδίας">
Σημαία της Νέας Ζηλανδίας

Η σημαία της Νέας Ζηλανδίας έχει σκούρο μπλε φόντο και χωρίζεται σε δύο τμήματα. Στο αριστερό τμήμα και στην επάνω γωνία βρίσκεται η Σημαία της Ένωσης, που συμβολίζει το Ηνωμένο Βασίλειο και τη συμμετοχή της Νέας Ζηλανδίας στην Βρετανική Κοινοπολιτεία και στην δεξιά πλευρά της έχει τέσσερα κόκκινα αστέρια με λευκό περίγραμμα που συμβολίζουν τον Σταυρό του Νότου.
Η σημαία της Νέας Ζηλανδίας άρχισε να χρησιμοποιείται το 1869 από τα εμπορικά πλοία της αποικίας και καθιερώθηκε ώς επίσημη σημαία της χώρας και στη σημερινή της μορφή στις 24 Μαρτίου του 1902.
Η συζήτηση που έχει ξεκινήσει για την αλλαγή της σημαίας είχε ως αποτέλεσμα να διεξαχθούν δύο δημοψηφίσματα, το 2015 και το 2016 με ερώτημα την αλλαγή ή μη της σημαίας. Η δεύτερη φάση ολοκληρώθηκε στις 24 Μαρτίου 2016. Οι πολίτες υπερψήφισαν την πρόταση να διατηρηθεί η τρέχουσα σημαία, σε ποσοστό 57% έναντι 43% που τάχθηκαν υπέρ ενός νέου σχεδίου για σημαία (με ασημένια φτέρη). 

</doc>
<doc id="44388" url="https://el.wikipedia.org/wiki?curid=44388" title="Ντούσκο Γκόικοβιτς">
Ντούσκο Γκόικοβιτς

Ο Ντούσκο Γκόικοβιτς ("Душко Гојковић", 14 Οκτωβρίου 1931 - ...), είναι Σέρβος τρομπετίστας και συνθέτης.
Βιογραφία.
Γεννήθηκε στην Βοσνία το 1931 και σπούδασε στην μουσική Ακαδημία του Βελιγραδίου μεταξύ 1948 και 1953. Ως φοιτητής έπαιξε τρομπέτα με μικρά τζαζ και Ντίξιλαντ σχήματα κυρίως σε πάρτυ και δεξιώσεις των πρεσβειών και σε ηλικία 18 ετών έγινε μέλος της μεγάλης μπάντας του ραδιοφώνου του Βελιγραδίου. Μέσα από αυτήν την μπάντα και για 5 χρόνια αξιοποίησε το ταλέντο του στην ενορχήστρωση και στο παίξιμο της τρομπέτας.
Στη συνέχεια έφυγε για τη Γερμανία, όπου αμέσως συναποτέλεσε μέλος της αναπτυσσόμενης τοπικής τζαζ σκηνής. 
Το 1956 τέλεσε την πρώτη του ηχογράφηση ως μέλος των Frankfurt All - Stars και για λίγο συμμετείχε στην μεγάλη μπάντα του Max Greger. Την επόμενη πενταετία συνεργάστηκε με την σημαντική Ευρωπαϊκή μπάντα του Kurt Edelhagen, μια ορχήστρα όπου μουσικοί όπως οι Claus Ogermann, Francy Boland, Jerry van Rooyen και Rob Pronk αποτέλεσαν μέλη της. Στην μπάντα αυτή είχε και την ευκαιρία να παίξει και με γκεστς μουσικούς όπως ο Stan Getz και ο Chet Baker. Το ταλέντο του στην τρομπέτα ήταν εμφανές και δεν είναι τυχαίο ότι κλήθηκε να παίξει με την Newport International Youth band στο φεστιβάλ του Νιούπορτ, μαζί με τον Albert Mangelsdorf, τον George Gruntz και τον Gabor Szabo. 
Μετά και το Newport, ο τρομπετίστας έγινε περιζήτητος στην Ευρώπη, ενώ το 1961 ήρθε η πρόσκληση για σπουδές από το Berklee. Το πάθος του για τα μεγάλα σχήματα και την ενορχήστρωση τον έφεραν δίπλα στον Count Basie, τον Stan Kenton και τον Benny Goodman. Τελειώνοντας τις σπουδές του δέχτηκε πρόταση και έγινε δεύτερος τρομπετίστας της μεγάλης μπάντας του Meynard Ferguson. Μετά τη διάλυση της μπάντας το 1964 ο Dusko μεταπήδησε στην μπάντα του Woody Herman όπου έμεινε για ένα χρόνο. Στη συνέχεια επέστρεψε στην Ευρώπη έτοιμος να παίξει την δική του μουσική. Με γκέστ μουσικούς τον Mal Waldron και τον Nathan Davis ηχογράφησε το ντεμπούτο του ως leader το 1966 με τον τίτλο “Swinging Macedonia”, ένα άλμπουμ που ανέδειξε την προσωπική του προσέγγιση στην τζαζ, εισάγοντας στοιχεία της Βαλκανικής μουσικής παράδοσης. Παράλληλα συνεργάστηκε με μουσικούς όπως οι Miles Davis, Dizzy Gillespie, Gerry Mulligan, Clark Terry, Lee Konitz, Sonny Rollins, Phill Woods, Duke Jordan, Thad Jones/Mel Lewis και πολλούς άλλους. 
Η καριέρα του στις μεγάλες μπάντες συνεχίστηκε με την συμμετοχή του στην big band των Clarke-Boland το 1966, μία μπάντα στην οποία συμμετείχαν σπουδαίοι Αμερικανοί μουσικοί που ζούσαν στην Ευρώπη, όπως οι Benny Bailey, Idrees Sulieman, Johnny Griffin, Sahib Shihab και φυσικά ο Kenny Clarke. 
Ο Dusko εκτός από σπουδαίος σολίστας και ενορχηστρωτής είναι και εξαιρετικός συνθέτης. Στα τέλη της δεκαετίας του ’60 και μέχρι το 1976 δημιούργησε και έπαιξε και με την δική του Ευρωπαική ορχήστρα με την οποία αναδείχθηκε και το συνθετικό του έργο. Το 1986 ξαναέχτισε την δική του ορχήστρα, η οποία παραμένει δραστήρια μέχρι σήμερα. Στις ηχογραφήσεις σημαντική στιγμή ήταν το άλμπουμ του 1993 “Soul Connection” με την συμμετοχή των Tommy Flanagan, Jimmy Heath, Eddie Gomez και Mickey Roker, ένα άλμπουμ που κέρδισε αρκετές διακρίσεις και βραβεία. Στο επόμενο άλμπουμ του με τίτλο “Bebop City” συμμετείχαν οι Kenny Barron, Ray Drummond, Alvin Queen και ο νεαρός σαξοφωνίστας Abraham Burton. Η πρώτη του ηχογράφηση με την μεγάλη του μπάντα ήρθε το 1996 με το άλμπουμ “Balcan Connection” ενώ ένα χρόνο αργότερα κυκλοφόρησε το διπλό άλμπουμ “Balkan Blue” με ευρεία αποδοχή.

</doc>
<doc id="44389" url="https://el.wikipedia.org/wiki?curid=44389" title="Πελασγοί">
Πελασγοί

Οι Πελασγοί, κατά τους αρχαίους Έλληνες, ήταν λαός τον οποίο εκείνοι θεωρούσαν προκατόχους και προγόνους των Ελλήνων. Σύγχρονοι ιστορικοί, αρχαιολόγοι και γλωσσολόγοι έχουν προσπαθήσει να συνδέσουν τους «Πελασγούς», όρο με μάλλον ασαφές περιεχόμενο, με διάφορους υλικούς πολιτισμούς, γλωσσολογικές ομάδες κ.λ.π. αλλά πρόκειται περί άλυτου προβλήματος. Οι συνεχείς επεξεργασίες των ελληνικών παραδόσεων και μύθων καθιστούν δύσκολο το διαχωρισμό σαφών «αναμνήσεων ιστορικών γεγονότων» και μυθοπλασίας όσον αφορά στις πληροφορίες που δίνουν οι αρχαίοι συγγραφείς για τους Πελασγούς.
Περιοχές όπως η Θεσσαλία και η Αττική θεωρούνταν παραδοσιακά ως περιοχές στις οποίες κατοικούσαν Πελασγοί. Γενάρχης των Πελασγών αναφέρεται ο Πελασγός. Με τ' όνομά του συνδέθηκαν πολυάριθμοι θρύλοι και παραδόσεις.
Οι Πελασγοί στις αρχαίες πηγές.
Για τους Πελασγούς στη μυθολογία και την ιστορία, έχουν γράψει πολλοί αρχαίοι Έλληνες συγγραφείς. Μεταξύ αυτών περιλαμβάνονται οι: Ησίοδος, Όμηρος, Έφορος, Στράβων, Σκύμνος, Ηρόδοτος, Μενεκράτης, Παυσανίας, Θουκυδίδης, Ευριπίδης, Αισχύλος, Διονύσιος ο Αλικαρνασσεύς, Αντικλείδης, καθώς και ο Πλάτων.
Ο Όμηρος περιγράφει τον Αχιλλέα να προσεύχεται στον Δωδώνιο Δία ως τον αρχέγονο θεό των Πελασγών: «Βασιλέα Ζευ, φώναξε, Άρχοντα της Δωδώνης, θεέ των Πελασγών, που κατοικούν μακριά, που έχεις τη χειμωνιάτικη Δωδώνη κάτω από την εξουσία σου, όπου οι Ιερείς σου οι Σελλοί κατοικούν γύρω σου με τα πόδια τους άπλυτα και τα καταλύματά τους πάνω στο έδαφος.» Για την Ήπειρο, στην Ιλιάδα, αναφέρεται στην προσευχή του Αχιλλέα ο Ζευς, ο οποίος προσφωνείται "βασιλιάς της Δωδώνης και των Πελασγών". Ο Στράβων μνημονεύει τον Ησίοδο, ο οποίος είχε αποκαλέσει τη Δωδώνη ως το "Πελασγών έδρανον" (fr.225). 
Για την Πελοπόννησο, ο Ησίοδος αναφέρει τον μύθο πως πρώτος κάτοικος της Αρκαδίας ήταν ο Πελασγός, ο δε Έφορος ότι όλοι οι Πελασγοί είναι αρκαδικής καταγωγής, σημείο που αναφέρει ο Στράβων . Ο δε Παυσανίας συμπληρώνει πως την εποχή που βασίλευε ο Πελασγός, όλη η Πελοπόννησος λεγόταν Πελασγία ή "Αχαϊκόν Άργος". Ο δε Διονύσιος Αλικαρνασσεύς διατρανώνει: «"των Πελασγών το γένος εκ Πελοποννήσου το αρχαίον"» (Ι 17). Αλλά και ο Ευριπίδης στο έργο του «Αρχέλαος» αναφέρει πως «"όταν ο Δαναός ήλθε στο Άργος κι έκτισε την πόλη του Ινάχου, και ενώ οι κάτοικοι λέγονταν «Πελασγιώται» εκείνος τους όρισε με νόμο αυτοί σε όλη την αρχαία Ελλάδα να λέγονται Δαναοί"». Επίσης, ο Ηρόδοτος σημειώνει πως «"όσο καιρό οι Ίωνες κατοικούσαν στη Πελοπόννησο στη περιοχή της σημερινής Αχαΐας, πριν ακόμη να έλθουν ο Δαναός και ο Ξούθος ονομάζονταν "Πελασγοί Αιγιαλείς" και που έλαβαν τελικά το όνομα Ίωνες από τον Ίωνα του Ξούθου"». Τέλος, ο Στράβων αναφέρει ότι ο Αισχύλος στις "Ικέτιδες", καθώς και στις "Δαναΐδες" αναφέρεται στη καταγωγή των Πελασγών από το Άργος (Ε κεφ. Β).
Ο Ηρόδοτος αναφέρει την ύπαρξη πελασγικού έθνους στην Αττική και συμπληρώνει πως όταν ο Κροίσος θέλησε να μάθει ποιοι Έλληνες είναι οι πιο ισχυροί, βρήκε πως πρώτοι ήταν οι Λακεδαιμόνιοι και μετά οι Αθηναίοι, οι πρώτοι από τη φυλή των Δωριέων και οι δεύτεροι από των Ιώνων. «Πράγματι αυτοί οι λαοί ήσαν οι πλέον εξέχοντες, οι δεύτεροι μεν καταγωγής πελασγικής, οι πρώτοι δε καταγωγής ελληνικής»*. 
Στους Πελασγούς της Φθίας αναφέρεται ο Στράβων. Εκεί, μεταξύ άλλων περιοχών, ζούσαν Πελασγοί και κατονομάζει τη μία από τις τέσσερις πόλεις του βασιλείου των Πηλέα - Αχιλλέα, το οποίο συμπίπτει με τη σημερινή Ανατολική - Βορειανατολική Φθιώτιδα και τμήματα των σημερινών νομών Λαρίσης και Μαγνησίας, το Πελασγικόν Άργος, την αποκαλούμενη αργότερα Κρεμαστή Λάρισα (κοντά στη σημερινή κωμόπολη Πελασγία) στην περιοχή που εκτείνονταν από «τη Θεσσαλία μεταξύ των εκβολών του Πηνειού και των Θερμοπυλών μέχρι της ορεινής χώρας σε όλη την έκταση της Πίνδου, αφού οι Πελασγοί ήταν κυρίαρχοι των τόπων αυτών» και ιδιαίτερα πως είχαν επεκταθεί «προπάντων μεταξύ των Αιολέων που ήταν ανά τη Φθία και τη Θεσσαλία.» Αργότερα, κατά τους ιστορικούς χρόνους, το νότιο τμήμα της Θεσσαλίας μεταξύ Λάρισας και Φερών διατηρούσε το όνομα "Πελασγιώτις".
Για τη Μακεδονία, χαρακτηριστική είναι η αναφορά του Αισχύλου στο έργο "Ικέτιδες" (235 - 260), όπου ο βασιλιάς Πελασγός απευθυνόμενος στον Χορό, αφού πρώτα διερωτάται για το πλήθος που φέρνει μαζί του ο Δαναός και ότι στην Ελλάδα το μόνο που καταλαβαίνει κάποιος είναι ότι είναι όλοι αυτοί είναι ικέτες, μετά αναφέρει: «"Του γηγενούς Παλαίχθονος είμαι εγώ γιος, ο Πελασγός, που κυβερνώ τη χώρα. Και αφού είμαι ο βασιλιάς επόμενο είναι να πάρουν από μένα τ΄ όνομά τους οι Πελασγοί που κατοικούν τη χώρα. Όλη αυτή που τη διασχίζει ο αγνός Στρυμόνας στη δυτική πλευρά του. Και τη χώρα των Περραιβών ακόμη εξουσιάζω και όσα μέρη είναι πέρα από την Πίνδο και της Δωδώνης τα βουνά. Τα σύνορά μου ορίζει η θάλασσα"».
Κατά τον Ηρόδοτο, «"τη Σαμοθράκη κατοικούσαν παλαιότερα Πελασγοί»". . Ο ίδιος, αναφερόμενος στον 5ο αιώνα π.Χ., σημειώνει τόσο για την Ίμβρο όσο και για τη Λήμνο, ότι την εποχή εκείνη και τα δύο αυτά νησιά τα κατοικούσαν ακόμα οι Πελασγοί. Και η Λέσβος κατά τον Στράβωνα, (Ε, κεφ.Β΄), λεγόταν Πελασγία. Ο Αθηναίος Αντικλείδης, Αλεξανδρινός ιστορικός, παραδίδει κατά μαρτυρία του Στράβωνα (E κεφ.B) πως οι Πελασγοί εκείνοι που ζούσαν στη Μακεδονία και στην Αττική ήταν εκείνοι που κατοίκησαν και στα γύρω από την Ίμβρο και τη Λήμνο μέρη και πως μερικοί απ' αυτούς υπό τον Λύδο τον Τυρρηνό μετανάστευσαν στην Ιταλία, που απετέλεσαν και στη συνέχεια το έθνος των Τυρρηνών ή Ετρούσκων. 
Κατά την Περσική εκστρατεία, ο Ηρόδοτος αναφέρει πως οι Κυκλάδες πρόσφεραν 17 πλοία συμπληρώνοντας ότι «και αυτοί ήταν λαός Πελασγικός που αργότερα όμως ονομάσθηκαν Ίωνες» .
Για την Κρήτη παραδίδεται, από τον Όμηρο, στην Οδύσσεια (Τ 175) η παρουσία των «"δίων Πελασγών"». 
Ο Ηρόδοτος αναφέρει πως στον Ελλήσποντο πελασγικές εγκαταστάσεις υπήρχαν στις περιοχές Πλακία και Σκυλάκη και πως οι Πελασγοί αυτοί του Ελλησπόντου προέρχονταν από την Αττική.
Για τη Μικρά Ασία, ο Όμηρος, στην Ιλιάδα, χαρακτηρίζει τους γείτονες των Κιλίκων της Τρωάδας, Πελασγούς, και συγκεκριμένα αναφέρει πως «"ο Ιππόθοος οδηγούσε τα φύλα των κονταρομάχων Πελασγών αυτών που κατοικούσαν στην εύφορη Λάρισσα"». Ο δε Μεκράτης ο Ελαΐτης θεωρεί τους Πελασγούς κατοίκους όλης της ιωνικής ακτής: «"την παραλίαν την νυν Ιωνικήν πάσαν από Μυκάλης αρξαμένην υπό Πελασγών οικείσθαι πρότερον"». Ακόμη όμως και ο Ηρόδοτος επισημαίνει για τους Αιολείς πως «στους παλαιότερους χρόνους και αυτοί λέγονταν Πελασγοί».
Και για την Κύπρο ο Ηρόδοτος αναφέρει πως είχαν μεταναστεύσει εκεί Πελασγοί από την Αρχαία Αθήνα, τη Σαλαμίνα, την Κύθνο και από την Αρκαδία. Μάλιστα ο βασιλιάς της Τεγέας, Αγαπήνωρ, ήταν ο ιδρυτής της Πάφου.

</doc>
<doc id="44390" url="https://el.wikipedia.org/wiki?curid=44390" title="Αγόρι (περιοδικό)">
Αγόρι (περιοδικό)

Το Αγόρι (αρχικά: Δυναμικό Αγόρι) είναι εβδομαδιαίο ελληνικό περιοδικό κόμικς. Εκδόθηκε ως "Δυναμικό Αγόρι" από τις 26 Ιουλίου του 1975 έως τις 19 Μαΐου του 1987, και ως "Αγόρι" από τις 20 Μαΐου του 1987 έως τις αρχές της δεκαετία του 1990, από τις Εκδόσεις 2001.
Στο περιοδικό παρουσιάσθηκαν σειρές κυρίως βρετανικών, ισπανικών και αμερικανικών κόμικς, όπως "Battle Picture Weekly", "Valiant", "Tiger" και "Lion" της Fleetway Publications, με χιουμοριστικά αποσπάσματα (strip) από τις Whizzer and Chips, IPC Media, Selecciones Ilustradas, Editorial Bruguera, 2000 AD και οδηγό της έκδοσης τις ιστορίες του "Ελ Ζαμπάτο", του "Δικαστή Ντρεντ" και του "Roy of the Rovers" που γνώρισαν μεγάλη επιτυχία. Το περιοδικό συνοδευόταν συνήθως και από αφίσες, σιδερότυπα κ.ά. Υπεύθυνος έκδοσης του περιοδικού ήταν ο Νικόλαος Δεληγιώργης.

</doc>
<doc id="44391" url="https://el.wikipedia.org/wiki?curid=44391" title="Μπλεκ">
Μπλεκ

Το Μπλεκ (ιταλικά: Il Grande Blek) είναι ιταλικό γουέστερν περιοδικό κόμικς που δημιουργήθηκε από την ομάδα EsseGesse και κυκλοφόρησε για πρώτη φορά στην Ιταλία στις 3 Οκτωβρίου του 1954, από την Editoriale Dardo.
Αφορά την ιστορία ενός νεαρού κυνηγού, βετεράνου της μάχης για την αμερικανική ανεξαρτησία από τους Βρετανούς αποικιοκράτες, κατά τα τέλη του 18ου αιώνα. Η φυσιογνωμία και τα γενικά χαρακτηριστικά της συμπεριφοράς του χαρακτήρα αυτού, έχουν βασιστεί σαν πρότυπο, πάνω στον ηθοποιό Έρολ Φλιν
Χαρακτήρες.
Μπλεκ
Ο Μπλεκ είναι ένας μυώδης άνδρας σε ηλικία περίπου 25 ετών, που μάχεται για την απελευθέρωση της χώρας του από τους Άγγλους αποικιοκράτες («Red Coats»). Στις διάφορες περιπέτειές του, χρησιμοποιεί σαν όπλο τις γροθιές του και σπανιότερα, το πιστόλι, το μαχαίρι ή την καραμπίνα του. Είναι ψηλός (περίπου 1,88 μ.), ξανθός και φορά ένα χαρακτηριστικό γούνινο καπέλο, γούνινη ζακέτα και παντελόνι με καστόρινες μπότες. Δεν σχετίζεται ιδιαίτερα με γυναίκες, καθώς δημιουργοί αποφεύγουν να παρουσιάσουν την προσωπική ζωή του χαρακτήρα, θέλοντας να περάσουν στους αναγνώστες το μήνυμα της προσήλωσης στο στόχο του, που είναι η απελευθέρωση της πατρίδας του.
Συμβολισμός: Οι δημιουργοί εικονογραφημένων ιστοριών για παιδιά και εφήβους φροντίζουν συχνά να αποφορτίζουν τον αναγνώστη από τη συνεχή αγωνία για την εξέλιξη των δρώμενων και τη συγκίνηση που του προκαλεί το σενάριο, χρησιμοποιώντας διάφορους δευτεραγωνιστές χαρακτήρες. Αυτοί, προσφέρουν την απαραίτητη αστεία νότα που επιφέρει την αναμενόμενη ισορροπία. Επίσης, με την παρουσία τους κάνουν έκδηλες τις αρχές της αλληλεγγύης και της συντροφικότητας μεταξύ αγωνιστών μπροστά στον κοινό στόχο (την ελευθερία), που προβάλλεται ως υπέρτατο ιδανικό. Ο Καθηγητής Μυστήριος, εν προκειμένω, εκτελεί με προσήλωση και ευσυνειδησία τα καθήκοντά του ως «ιθύνων νους» της κατασκήνωσης των κυνηγών (μυστικό άντρο των επαναστατικών δυνάμεων), ενώ, στον αντίποδα, με τις κάποιες παραλείψεις του, λειτουργεί σαν αφορμή για τη διατύπωση παραπόνων, ειρωνικών σχολίων και πειραγμάτων (κυρίως από το Ρόντυ), μετατρεπόμενος τελικά, σε καρικατούρα αντί-ήρωα.
Δικηγόρος Κόνολι
Ο Δικηγόρος Κόνολι είναι δευτερεύων αλλά ιδιαίτερα σημαντικός χαρακτήρας. Είναι πατριώτης, επικεφαλής του επαναστατικού δικτύου της Βοστόνης. Η παρουσία του συνδυάζεται με εντολές της κεντρικής επαναστατικής διοίκησης (ουσιαστικά λειτουργεί σαν αγγελιοφόρος) προς τον ηγέτη των κυνηγών του δάσους Μέιν, Μπλεκ και τους συντρόφους του, προκειμένου αυτοί να φέρουν σε πέρας διάφορες αποστολές εναντίον των Άγγλων αποικιοκρατών, τις οποίες σχεδιάζουν οι αμερικανικές δυνάμεις.
Καθηγητής Μυστήριος
Ο Καθηγητής Μυστήριος (Professor Occultis) είναι μεσήλικας Καθηγητής, που αποτελεί τον αφοσιωμένο φίλο του ηγέτη των πατριωτών του δάσους Μέιν, Μπλεκ, στον αγώνα του κατά τη διάρκεια της ένοπλης εξέγερσης ενάντια των Βρετανών αποικιοκρατών. Μαζί και με το νεαρό προστατευόμενό του Ρόντυ, συνιστούν μια αήττητη τριάδα ηρώων, που μάχονται για την Ανεξαρτησία των Ηνωμένων Πολιτειών της Αμερικής.
Ο Μυστήριος φέρεται να είναι κάτοχος πολλών γνώσεων παντός είδους επιστημών (μαθηματικών, αστρονομίας, νομικής, ζωολογίας κλπ), αν και ποτέ δεν προσδιορίζεται επακριβώς τίνος αντικειμένου καθηγητής είναι. Κατά καιρούς, επινοεί διάφορα τεχνάσματα και ευρεσιτεχνίες, προκειμένου να συνδράμει το έργο των επαναστατών κυνηγών, αλλά και να γλυτώσει τους δυο αδελφικούς του φίλους από επικίνδυνες καταστάσεις.
Είναι δυσκίνητος, λαίμαργος, πομπώδης, εύστροφος, πνευματώδης και αποτελεσματικός. Οι εμπνεύσεις του αποδεικνύονται, κατά κανόνα, επιτυχείς, ωστόσο, αρκετά συχνά, διαπράττει και σοβαρά σφάλματα, τα οποία σπεύδουν να διορθώσουν οι υπόλοιποι της παρέας, κυρίως ο Μπλεκ. Γενικά, αποτελεί μια πολύ χαρακτηριστική φιγούρα με έντονο πάνω της το κωμικό στοιχείο, αντίστοιχη με εκείνη του Σπίθα στην ελληνική σειρά περιπετειών "Μικρός Ήρως". Οι εκφράσεις «"Μα τον αλλήθωρο ήλιο"», «"Μα τους χίλιους πλανήτες"» κ.ά. είναι συνήθεις αποστροφές του λόγου του, σε περιπτώσεις όπου αιφνιδιάζεται, εντυπωσιάζεται από κάποιο απροσδόκητο γεγονός, ή συλλαμβάνει μια ενδιαφέρουσα ιδέα.
Ρόντυ
Ο Ρόντυ Λάσιτερ (Roddy Lassiter) είναι χαρακτήρας Κόμικς, ο οποίος δημιουργήθηκε στα 1954 από τους ιταλούς καλλιτέχνες του στούντιο EsseGesse (Pietro Sartoris, Giovanni Sinchetto, Darrio Guzzon) και εντάσσεται στο πλάισιο των βασικών πρωταγωνιστών της σειράς εικονογραφημένων ιστοριών "Il Grande Blek Macigno", με θέμα την Αμερικανική Επανάσταση (1775-1783).
Ο Ρόντυ αποτελεί το τρίτο μέλος της συντροφιάς των κύριων χαρακτήρων, μετά τον αρχηγό των κυνηγών του δάσους Μέιν, Μπλεκ (εκ των ηγετών των Αμερικανών επαναστατών) και τον Καθηγητή Μυστήριο. Είναι προστατευόμενος και των δυο τους, οι οποίοι ουσιαστικά τον θεωρούν "παιδί" τους.
Ο Ρόντυ εμφανίζεται στο πρώτο κιόλας επεισόδιο της σειράς, όταν ανακαλύπτεται σχεδόν ημιθανής από τον Μπλεκ μαζί με το νεκρό πατέρα του, πλάι στα συντρίμμια της, καμένης από τους άγγλους επικυρίαρχους, κατοικίας τους. Ο μικρός Ρόντυ οδηγείται στην κατασκήνωση των κυνηγών, όπου του προσφέρονται οι πρώτες βοήθειες και μετά την ανάρρωσή του, υιοθετείται και εντάσσεται εθελοντικά στον αγώνα για την απελευθέρωση της χώρας τους. 
Παρά το νεαρό της ηλικίας του, που υπολογίζεται στα 10-12 έτη, μετέχει σε πάμπολλες περιπέτειες και αποστολές, μη διστάζοντας να μάχεται ακόμη και στην πρώτη γραμμή, κατά τις διάφορες συγκρούσεις με τον εχθρό ("Red Coats"). Τα πειράγματά του προς τον Καθηγητή είναι συχνότατα (ο τελευταίος ανταπαντά αποκαλώντας τον "Αμαθέστατον" ή "Αφελέστατον Παιδάριον"), στοιχείο που προσφέρει μια ευχάριστη νότα, στην όλη εξέλιξη του σεναρίου.
Κυκλοφορία.
Στην Ελλάδα.
Ο Μπλεκ κυκλοφόρησε για πρώτη φορά στην Ελλάδα σε εβδομαδιαία βάση, τον Ιούνιο του 1969 από τον Στέλιο Ανεμοδουρά και η έκδοση τερματίσθηκε τον Ιούνιο του 1994.
Στην πρώτη περίοδο του "Μπλεκ" (Ιούνιος 1969-Δεκέμβριος 1975) το περιοδικό κυκλοφορούσε σε μικρή διάσταση. Περιλάμβανε εκτός της κύριας ιστορίας τις περιπέτειες του "Ρίνγκο", του "Τομ" και το ανάγνωσμα "Παιδί-Φάντασμα", ενώ τις επόμενες δύο δεκαετίες η θεματολογία πολλαπλασιάσθηκε.
Σαν πρώτη ιστορία παρέμειναν σταθερά οι περιπέτειες του ομώνυμου ήρωα (τον οποίο πλαισιώνουν οι φίλοι του Ρόντυ και Καθηγητής Μυστήριος), ενώ από τις σελίδες του παρέλασε ένα πλήθος ιστοριών κόμικς τόσο Ευρωπαίων όσο και Αμερικανών δημιουργών. Από το 2014, το περιοδικό ξεκίνησε να εκδίδεται ξανά στην Ελλάδα, με τίτλο "Νέος Μπλεκ".

</doc>
<doc id="44397" url="https://el.wikipedia.org/wiki?curid=44397" title="Άλμπερτ Σπερ">
Άλμπερτ Σπερ



</doc>
<doc id="44398" url="https://el.wikipedia.org/wiki?curid=44398" title="Στέλιος Ανεμοδουράς">
Στέλιος Ανεμοδουράς

Ο Στέλιος Ανεμοδουράς (22 Μαΐου 1917 – 6 Μαΐου 2000) ήταν Έλληνας δημοσιογράφος, εκδότης και συγγραφέας του ιστορικού αναγνώσματος και περιοδικού "Ο Μικρός Ήρως". Με το αφηγηματικό του ύφος σφράγισε μια μεγάλη περίοδο της ελληνικής ιστορίας, τα δύσκολα δηλαδή χρόνια που ακολούθησαν τις περιπέτειες του πολέμου, της Κατοχής και της εμφύλιας σύρραξης.
Βιογραφία.
Ο Ανεμοδουράς γεννήθηκε το 1917 στην Αθήνα και καταγόταν από τη Μάνη. Συγγενής του ήταν ο συγγραφέας Βάσος Δασκαλάκης. Σπούδασε στη νομική σχολή της Αθήνας και γνώριζε τρεις ξένες γλώσσες (αγγλικά, γαλλικά και ιταλικά), ενώ σε νεαρή ηλικία εντάχθηκε στην Αριστερά, την οποία όμως εγκατέλειψε μετά την περίοδο της Κατοχής.
Ξεκίνησε τη θητεία του στον χώρο των περιοδικών εκδόσεων πλάι στον Απόστολο Μαγγανάρη (και το περιοδικό "Μάσκα") και συνέχισε με τις καθαρά δικές του δημιουργίες "Υπεράνθρωπο" κ.ά., ενώ το 1953 αποφάσισε να συγγράψει, υπό το ψευδώνυμο «Θάνος Αστρίτης», τις περιπέτειες του ηρωικού Γιώργου Θαλάσση (με τη βοήθεια του εικονογράφου Βύρωνα Απτόσογλου), προσπάθεια που συνεχίστηκε αρχικά έως το 1968, αλλά και στη συνέχεια με αλλεπάλληλες επανεκδόσεις.
Τιμήθηκε για τη συνεισφορά του στη διαμόρφωση της προσωπικότητας και της κουλτούρας των νεαρών αναγνωστών, και παρασημοφορήθηκε λίγο πριν το τέλος της ζωής του από τον Δήμο Αθηναίων. Πέθανε στις 6 Μαΐου 2000.

</doc>
<doc id="44399" url="https://el.wikipedia.org/wiki?curid=44399" title="Ζαγκόρ">
Ζαγκόρ

 
Το Ζαγκόρ είναι μηνιαίο ιταλικό περιοδικό που εκδόθηκε για πρώτη φορά το 1961 στην Ιταλία. Σε αυτό, πρωταγωνιστεί ο ήρωας με το όνομα Ζαγκόρ, ο οποίος μπλέκεται σε διάφορες περιπέτειες με τον πιστό του φίλο, Τσίκο. Δημιουργία του εκδότη και συγγραφέα Σέρτζιο Μπονέλι, σε σχέδιο αρχικά του Γκαλένο Φέρι και στη συνέχεια άλλων δημιουργών όπως Tiziano Sclavi κλπ. 
Έχει εκδοθεί σε πολλές χώρες, με μία από αυτές να είναι η Ελλάδα. Στην Ελλάδα έχει κυκλοφορήσει μέσα από τις εκδόσεις: "Ζαγκόρ" (1970), "Μεγάλος Μπλεκ", "Τζάγκουαρ", "Ζαγκόρ" (1986), "Ζαγκόρ" (1999), "Νέος Μπλεκ", "Ζαγκόρ Ειδική Έκδοση", "Ήρωες - Ανθολόγια Ιστοριών", "Ζαγκόρ" (2016).
Δημιουργοί.
Εκδότες - σεναριογράφοι (κατά σειρά).
Σέρτζιο Μπονέλι (ψευδώνυμο: «"Γκουΐντο Νολίτα"»): Επεισόδια 1 – 182. Επίσης συνέγραψε τα σενάρια των # 1 – 5 της σειράς "Speciale Chico".
Μάουρο Μποσέλι, Μορένο Μπουρατίνι, Ντέσιο Κάντζιο, Άντε Καπόνε, Αλφρέντο Καστέλι, Μαουρίτσιο Κολόμπο, Λουΐτζι Μινάσο, Τιτσιάνο Σκλάβι, Μαρσέλο Τονινέλι.
Σχεδιαστές.
Γκαλένο Φέρι (σχεδίασε πάρα πολλά επεισόδια από το ξεκίνημα της έκδοσης και –επιπλέον- όλα τα εξώφυλλα της σειράς), Στέφανο Αντρεούτσι, Φράνκο Μπινότι, Γκαετάνο Κάσαρο, Αλεσάντρο Τσιαρόλα, Ραφαέλα Ντέλα Μόνικα, Φράνκο Ντονατέλι, Φρανσέσκο Γκάμπα, Μάουρο Λαουρέντι, Κάρλο Ραφαέλ Μαρσέλο, Μισέλε Πέπε, Μάσιμο Πέσκε, Πίνι Σένια, Μάρκο Τοριτσέλι, Μάρκο Βέρνι.
Χαρακτήρες.
Ο Τσίκο ("Don Chico Felipe Cayetano Lopez Martinez y Gonzales") είναι δευτερεύων χαρακτήρας Κόμικς, που επινοήθηκε από τους δημιουργούς της εικονογραφημένης ιταλικής σειράς Ζαγκόρ ("Zagor-te-nai") Σέρτζιο Μπονέλι και Γκαλένο Φέρι, στα 1961. Ο Τσίκο, Μεξικανός στην καταγωγή, αποτελεί τον πιστό σύντροφο του βασικού πρωταγωνιστή της σειράς στις διάφορες περιπέτειές τους στην Αμερικανική ενδοχώρα κατά τη διάρκεια του τελευταίου τετάρτου του 19ου αιώνα.
Κοντούλης, παχουλός, με αστεία έκφραση αλλά και επιπόλαιο χαρακτήρα, εγκλωβίζεται συχνότατα σε επικίνδυνες, αντίξοες ή αστείες καταστάσεις, με συνέπεια να απαιτείται η δυναμική παρέμβαση του φίλου του, για να σωθεί από τις συνέπειες της εκάστοτε απερισκεψίας του. Έχει ένα χαρακτηριστικό μουστάκι, που θυμίζει το αντίστοιχο του Σαλβαντόρ Νταλί, ο Τσίκο είναι, ουσιαστικά, μια καρικατούρα, απαραίτητη για την ελάφρυνση των εντυπώσεων που προκαλεί το συχνότατα βίαιο και ωμό περιεχόμενο, όσο και η απεικόνιση των ιστοριών. Έτσι, επιτυγχάνεται μια ανακουφιστική διαφυγή από τη συνεχή δράση.
Λόγω της μεγάλης επιτυχίας που γνώρισε στην Ιταλία το περιοδικό Ζαγκόρ, το οποίο συνεχίζεται ανελλιπώς, σύντομα ο Τσίκο απέκτησε και ο ίδιος το δικό του, ξεχωριστό έντυπο.
Κυκλοφορία.
Ελλάδα.
Η ελληνική εκδοχή του περιοδικού περιείχε επιπλέον και πλήθος άλλων ιστοριών εκτός από αυτές του βασικού ήρωα του τίτλου, όπως τις περιπέτειες του Κάπτεν Μίκι, του Roy of the Rovers κ.ά.
Το διμηνιαίο περιοδικό κυκλοφορεί από τις Εκδόσεις Μικρός Ήρως. Αρχικά ήταν εβδομαδιαίο κόμικ, του εκδοτικού Οίκου του Στέλιου Ανεμοδουρά, που κυκλοφόρησε 260 τεύχη στην Ελλάδα από το Δεκέμβριο του 1970 έως το Δεκέμβριο του 1975.
Η επόμενη του προσπάθεια ήρθε αρκετά χρόνια μετά από τις εκδόσεις Παπαχρύσανθου (1986) σε μία έκδοση στο ίδιο, 17×23, σχήμα με το Ιταλικό (ο ίδιος εκδότης έβγαζε παράλληλα και τον Τεξ) που όμως άντεξε για λίγα μηνιαία τεύχη. 
Η τρίτη προσπάθεια ήταν από την Κόμπρα Πρες το 1999 σε τυπικό μεγάλο μέγεθος και έβγαλε 4 τεύχη.
Τον Απρίλιο του 2014 κυκλοφόρησε το περιοδικό "Νέος Μπλεκ", το οποίο επανέκδοσε πολλές ιστορίες του Ζαγκόρ από το Μεγάλο Μπλεκ (1970-1975), στα τεύχη 1-18 και στη συνέχεια από τα τεύχη 19-40 εκδόθηκαν αδημοσίευτες ιστορίες του ήρωα. Ιστορίες όπως οι νέες ιστορίες της έγχρωμης έκδοσής του στην Ιταλία, και στη συνέχεια από τα πρώτα του τεύχη στην Ιταλία (π.χ. Zagor No1 Το Δάσος με τις Ενέδρες).
Τον Ιούνιο του 2016 κυκλοφόρησε μία ειδική έκδοση από την εφημερίδα Ελεύθερος Τύπος Της Κυριακής και από τον Δεκέμβριο βγήκε το δικό του περιοδικό σε διμηνιαία βάση με 164 σελίδες, με τους ήρωες Κοκομπίλ (1-6), Δίκαιος (1,3), Ρίνγκο (2), Κάπτεν Μίκι (4,6), Τζόννυ Λόγκαν (5), Μίστερ ΝΟ (6) και Τεξ (6). Από το τεύχος #7 το περιοδικό πήρε νέα μορφή, με μηνιαία κυκλοφορία και 164 σελίδες, με τον Ζαγκόρ να συνοδεύουν οι Μίστερ Νο και Τεξ. Τον Σεπτέμβριο του 2018, στο τεύχος 16, έκλεισε οριστικά η έκδοση.

</doc>
<doc id="44404" url="https://el.wikipedia.org/wiki?curid=44404" title="Θάνος Αστρίτης">
Θάνος Αστρίτης



</doc>
<doc id="44405" url="https://el.wikipedia.org/wiki?curid=44405" title="Ακαθάριστο Εθνικό Προϊόν">
Ακαθάριστο Εθνικό Προϊόν



</doc>
<doc id="44407" url="https://el.wikipedia.org/wiki?curid=44407" title="Δυναμικό Αγόρι">
Δυναμικό Αγόρι



</doc>
<doc id="44408" url="https://el.wikipedia.org/wiki?curid=44408" title="Αυτοκίνητο">
Αυτοκίνητο

Το αυτοκίνητο ή αμάξι είναι τροχοφόρο επιβατικό όχημα με ενσωματωμένο κινητήρα που χρησιμοποιείται για μεταφορές. Σύμφωνα με τους συνηθέστερους ορισμούς, τα αυτοκίνητα σχεδιάζονται ώστε να κινούνται (ως επί το πλείστον) στους αυτοκινητόδρομους, να έχουν καθίσματα για δύο ως πέντε άτομα, έχουν συνήθως τέσσερις τροχούς και κατασκευάζονται κυρίως για τη μεταφορά ανθρώπων, αλλά και μερικές φορές για την μεταφορά διαφόρων πραγμάτων.
Τα αυτοκίνητα τέθηκαν σε παγκόσμια χρήση κατά τον 20ο αιώνα και οι αναπτυγμένες οικονομίες εξαρτώνται από αυτά. Το έτος 1886 θεωρείται το έτος γέννησης του σύγχρονου αυτοκινήτου, όταν ο Γερμανός εφευρέτης Καρλ Μπεντς κατοχυρώνει το δίπλωμα ευρεσιτεχνίας του Benz Patent-Motorwagen. Τα αυτοκίνητα έγιναν ευρέως διαθέσιμα στις αρχές του 20ού αιώνα. Ένα από τα πρώτα αυτοκίνητα ήταν το Model T του έτους 1908, ένα αμερικανικό αυτοκίνητο που κατασκευάστηκε από την Ford Motor Company. Τα αυτοκίνητα υιοθετήθηκαν γρήγορα στις ΗΠΑ, όπου αντικατέστησαν τις ζωήλατες άμαξες και τα κάρα, αλλά χρειάστηκε πολύ περισσότερο για να γίνουν αποδεκτά στη Δυτική Ευρώπη και σε άλλα μέρη του κόσμου.
Τα αυτοκίνητα διαθέτουν χειριστήρια για οδήγηση, στάθμευση, άνεση των επιβατών και διάφορα είδη φώτων. Κατά τη διάρκεια των δεκαετιών, έχουν προστεθεί πρόσθετα χαρακτηριστικά και έλεγχοι στα οχήματα, καθιστώντας τα προοδευτικά πιο περίπλοκα, αλλά και πιο αξιόπιστα και ευκολότερα λειτουργικά.Αυτά περιλαμβάνουν τις κάμερες οπισθοπορείας, τον κλιματισμό, τα συστήματα πλοήγησης και την ψυχαγωγία μέσα στο αυτοκίνητο. Τα περισσότερα αυτοκίνητα που χρησιμοποιούνται κατά τη διάρκεια του 2010 προωθούνται από κινητήρα εσωτερικής καύσης, που τροφοδοτείται από την καύση ορυκτών καυσίμων. Τα ηλεκτρικά αυτοκίνητα, τα οποία εφευρέθηκαν νωρίς στην ιστορία του αυτοκινήτου, έγιναν εμπορικά διαθέσιμα στη δεκαετία του 2000 και προβλέπεται να κοστίζουν λιγότερα από ότι τα βενζινοκίνητα αυτοκίνητα πριν το 2025.
Υπάρχουν δαπάνες και οφέλη για τη χρήση του αυτοκινήτου. Το κόστος για το άτομο περιλαμβάνει την απόκτηση του οχήματος, πληρωμές τόκων (εάν χρηματοδοτείται το αυτοκίνητο), επισκευές και συντήρηση, καύσιμα, χρόνος οδήγησης, τέλη στάθμευσης, φόροι και ασφάλιση. Το κόστος για την κοινωνία περιλαμβάνει τη διατήρηση δρόμων, τη χρήση γης, την οδική συμφόρηση, την ατμοσφαιρική ρύπανση, τη δημόσια υγεία, την υγειονομική περίθαλψη και τη διάθεση του οχήματος στο τέλος της ζωής του. Οι συγκρούσεις αυτοκινήτων είναι η μεγαλύτερη αιτία θανάτων που σχετίζονται με τραυματισμούς παγκοσμίως.
Τα προσωπικά οφέλη περιλαμβάνουν τη μεταφορά κατά παραγγελία, την κινητικότητα, την ανεξαρτησία και την ευκολία. Τα κοινωνικά οφέλη περιλαμβάνουν οικονομικά οφέλη, όπως η δημιουργία θέσεων εργασίας και πλούτου από την αυτοκινητοβιομηχανία, η παροχή μεταφορών, η κοινωνική ευημερία από τις ευκαιρίες αναψυχής και ταξιδιού και η παραγωγή εσόδων από τους φόρους. Η ικανότητα του λαού να μετακινείται με ευελιξία από τόπο σε τόπο έχει σημαντικές επιπτώσεις για τη φύση των κοινωνιών. Υπάρχουν περίπου 1 δισεκατομμύριο αυτοκίνητα σε χρήση παγκοσμίως. Οι αριθμοί αυξάνονται ραγδαία, ιδίως στην Κίνα, την Ινδία και άλλες πρόσφατα εκβιομηχανισμένες χώρες.
Ιστορία.
Το πρώτο ατμήλατο όχημα σχεδιάστηκε - και ίσως κατασκευάστηκε- από τον Φέρντιναντ Βέρμπιεστ, έναν Φλαμανδό που ήταν μέλος μιας αποστολής ιησουιτών στην Κίνα γύρω στο 1672. Ήταν ένα παιχνίδι μεγέθους 65 εκ. για τον Κινέζο αυτοκράτορα που δεν μπορούσε να φέρει οδηγό ή επιβάτη. Δεν είναι γνωστό με βεβαιότητα εάν το μοντέλο του Βέρμπιεστ κατασκευάστηκε ή εκτελέστηκε με επιτυχία.
Ο Νικολά Κυνιό (Nicolas Jοseph Cugnot), αναφέρεται ευρέως με την κατασκευή του πρώτου πλήρους αυτοκινούμενου μηχανοκίνητου οχήματος ή αυτοκινήτου το 1769 περίπου. Συγκεκριμένα, δημιούργησε ένα ατμήλατο τρίκυκλο. Κατασκεύασε επίσης δύο ατμήλατους ελκυστήρες για τον γαλλικό στρατό, ένας από τους οποίους διατηρείται στην Γαλλία. Οι εφευρέσεις του, ωστόσο, είχαν προβλήματα με την παροχή νερού και τη διατήρηση της πίεσης του ατμού.
Το 1801, ο Ρίτσαρτ Τρεβίθικ δημιούργησε και παρουσίασε την μηχανή "Puffing Devil", που πολλοί πίστευαν ότι ήταν η πρώτη επίδειξη ενός ατμήλατου οδικού οχήματος. Δεν ήταν σε θέση να διατηρήσει επαρκή πίεση ατμού για μεγάλες χρονικές περιόδους και δεν είχε πρακτική χρήση.
Η ανάπτυξη κινητήρων εξωτερικής καύσης αναλύεται λεπτομερώς ως μέρος της ιστορίας του αυτοκινήτου, αλλά συχνά αντιμετωπίζεται χωριστά από την ανάπτυξη πραγματικών αυτοκινήτων. Κατά το πρώτο μέρος του 19ου αιώνα χρησιμοποιήθηκαν ποικίλα ατμήλατα οδικά οχήματα, στα οποία συμπεριλαμβάνονταν αυτοκίνητα, λεωφορεία και οδοστρωτήρες.
Το 1807, ο Νισεφόρ Νιέπς και ο αδελφός του Κλωντ δημιούργησαν αυτό που ήταν ίσως ο πρώτος κινητήρας εσωτερικής καύσης στον κόσμο (τον οποίο ονόμασαν Pyréolophore), αλλά επέλεξαν να το εγκαταστήσουν σε μια βάρκα στον ποταμό Σαουάν στη Γαλλία. Συμπτωματικά, το 1807 ο Ελβετός εφευρέτης Φρανσουά Ισαάκ ντε Ρίβαζ σχεδίασε τη δική του μηχανή εσωτερικής καύσης και την χρησιμοποίησε για να αναπτύξει το πρώτο όχημα του κόσμου που θα τροφοδοτείται από έναν τέτοιο κινητήρα. Το Pyréolophore του Νιέπς τροφοδοτήθηκε με ένα μίγμα σκόνης Λυκοπόδιου (αποξηραμένα σπόρια του φυτού), λεπτώς θρυμματισμένης σκόνης άνθρακα και ρητίνης που αναμίχθηκε με λάδι, ενώ η μηχανή του Ριβάζ χρησιμοποίησε μείγμα υδρογόνου και οξυγόνου. Κανένας σχεδιασμός δεν ήταν πολύ επιτυχημένος.
Το Νοέμβριο του 1881, ο Γάλλος εφευρέτης Γκουστάβ Τρουβέ παρουσίασε το πρώτο αυτοκίνητο (τρίκυκλο) που τροφοδοτείται με ηλεκτρική ενέργεια στη Διεθνή Έκθεση Ηλεκτρισμού του Παρισιού. Αν και πολλοί άλλοι Γερμανοί μηχανικοί (συμπεριλαμβανομένων των Γκότλιμπ Ντάμλερ Βίλχεμ Μέιμπαχ και Ζίγκφριντ Μάρκους) εργάστηκαν για το πρόβλημα κατά τον ίδιο περίπου χρόνο, ο Καρλ Μπεντς γενικά αναγνωρίζεται ως εφευρέτης του σύγχρονου αυτοκινήτου.
Το 1879, ο Μπεντς έλαβε δίπλωμα ευρεσιτεχνίας για τον πρώτο κινητήρα του, ο οποίος σχεδιάστηκε το 1878. Πολλές από τις άλλες εφευρέσεις του έκαναν τη χρήση της μηχανής εσωτερικής καύσης εφικτή για την τροφοδοσία ενός οχήματος. Το πρώτο του Motorwagen κατασκευάστηκε το 1885 στο Μάνχαιμ της Γερμανίας. Του απονεμήθηκε το δίπλωμα ευρεσιτεχνίας για την εφεύρεσή του από την αίτησή του στις 29 Ιανουαρίου 1886 (υπό την αιγίδα της μεγάλης εταιρείας του Benz &amp; Cie., Η οποία ιδρύθηκε το 1883). Benz ξεκίνησε την προώθηση του οχήματος στις 3 Ιουλίου 1886 και περίπου 25 οχήματα Benz πωλήθηκαν μεταξύ 1888 και 1893, όταν εισήχθη το πρώτο του τετράτροχο μαζί με ένα φτηνότερο μοντέλο. Επίσης, τροφοδοτούνται με τετράχρονους κινητήρες της δικής του σχεδίασης. Ο Γάλλος Εμίλ Ροζέρ, που ήδη κατασκευάζει βενζινοκινητήρες με άδεια, πρόσθεσε το βενζινοκίνητο αυτοκίνητο στη σειρά προϊόντων του. Επειδή η Γαλλία ήταν πιο ανοικτή στα πρώιμα αυτοκίνητα, αρχικά κατασκευάστηκαν και πωλήθηκαν περισσότερα στη Γαλλία μέσω του Ροζέρ από ό, τι ο Μπεντς κατασκεύαζε και πωλούσε στη Γερμανία. Τον Αύγουστο του 1888, η Μπέρθα Μπεντς, σύζυγος του Καρλ Μπεντς, ανέλαβε το πρώτο οδικό ταξίδι με το αυτοκίνητο, για να αποδείξει την οδική αξία της εφεύρεσης του συζύγου της.
Το 1896, ο Μπεντς σχεδίασε και κατοχύρωσε με δίπλωμα ευρεσιτεχνίας μια μηχανή εσωτερικής καύσης, που ονομάζόταν "boxermotor". Κατά τα τελευταία χρόνια του δέκατου ένατου αιώνα, η Benz ήταν η μεγαλύτερη εταιρεία αυτοκινήτων στον κόσμο με 572 μονάδες παραγωγής το 1899 και, λόγω του μεγέθους της, η Benz &amp; Cie., Έγινε μετοχική εταιρεία. Το πρώτο αυτοκίνητο στην κεντρική Ευρώπη και ένα από τα πρώτα εργοστάσια κατασκευής αυτοκινήτων στον κόσμο, κατασκευάστηκε από την τσεχική εταιρεία Nesselsdorfer Wagenbau (που αργότερα μετονομάστηκε σε Tatra) το 1897, το Präsident automobil.
Οι Ντάμλερ και Μέιμπαχ ίδρυσαν τη Daimler Motoren Gesellschaft (DMG) στο Κάνστατ το 1890 και πώλησαν το πρώτο τους αυτοκίνητο το 1892 με την επωνυμία Daimler. Ήταν μια ζωήλατη άμαξα που κατασκευάστηκε από έναν άλλο κατασκευαστή, στην οποία τοποθέτησαν εκ των υστέρων κινητήρα. Μέχρι το 1895 κατασκευάστηκαν περίπου 30 οχήματα από την Daimler, είτε στα εργοστάσια της Daimler είτε στο Hotel Hermann, όπου δημιουργούσαν κατάστημα μετά από διαφωνίες με τους υποστηρικτές τους. Οι Μπεντζ, Μέιμπαχ και Ντάμλερ φαίνεται να αγνοούσαν ο ένας τις πρώτες εργασίες του άλλου. Δεν συνεργάστηκαν ποτέ και κατά τη συγχώνευση των δύο εταιρειών, οι Ντάμλερ και Μέιμπαχ δεν αποτελούσαν πλέον μέρος της DMG. Ο Ντάμλερ πέθανε το 1900 και αργότερα εκείνο το έτος, ο Μέιμπαχ σχεδίασε έναν κινητήρα με την επωνυμία Daimler-Mercedes. Δύο χρόνια αργότερα, το 1902, ένα νέο μοντέλο DMG κατασκευάστηκε και το μοντέλο ονομάστηκε Mercedes μετά τον κινητήρα Maybach, ο οποίος παρήγαγε 35 hp. Ο Μέιμπαχ εγκατέλειψε τη DMG λίγο αργότερα και άνοιξε δική του επιχείρηση. Τα δικαιώματα για το εμπορικό σήμα της Daimler πωλήθηκαν σε άλλους κατασκευαστές.
Ο Καρλ Μπεντς πρότεινε συνεργασία μεταξύ DMG και Benz &amp; Cie., όταν οι οικονομικές συνθήκες άρχισαν να επιδεινώνονται στη Γερμανία μετά τον Πρώτο Παγκόσμιο Πόλεμο, αλλά οι διευθυντές της DMG αρνήθηκαν να το εξετάσουν αρχικά. Οι διαπραγματεύσεις μεταξύ των δύο εταιρειών επαναλήφθηκαν αρκετά χρόνια αργότερα, όταν οι συνθήκες αυτές επιδεινώθηκαν και το 1924 υπέγραψαν συμφωνία αμοιβαίου ενδιαφέροντος που ισχύει μέχρι το έτος 2000. Και οι δύο επιχειρήσεις τυποποίησαν το σχεδιασμό, την παραγωγή, τις αγορές και τις πωλήσεις και διαφημίζουν ή εμπορεύονται τα μοντέλα των αυτοκινήτων τους από κοινού, αν και διατηρούν τις αντίστοιχες μάρκες τους. Στις 28 Ιουνίου 1926, η Benz &amp; Cie. και η DMG τελικά συγχωνεύτηκαν ως εταιρεία Daimler-Benz, βαπτίζοντας όλα τα αυτοκίνητά της Mercedes Benz, ως μάρκα για το σημαντικότερο μοντέλο των αυτοκινήτων DMG, το σχέδιο Maybach αναφερόμενο αργότερα ως το 1902 Mercedes-35 hp, μαζί με το όνομα Benz. Ο Karl Benz παρέμεινε μέλος του διοικητικού συμβουλίου της Daimler-Benz μέχρι το θάνατό του το 1929 και κατά καιρούς οι δύο γιοι του συμμετείχαν επίσης στη διοίκηση της εταιρείας.
Το 1890, οι Γάλλοι Εμίλ Λεβασόρ και Αρμάν Πεζό άρχισαν να παράγουν οχήματα με κινητήρες Ντάμλερ και έτσι έθεσαν τα θεμέλια της αυτοκινητοβιομηχανίας στη Γαλλία. Το 1891, ο Ογκούστ Ντοριό και ο συνάδελφός του Πεζό Λουί Ρεγκουλό ολοκλήρωσαν το μακρύτερο ταξίδι από βενζινοκίνητο όχημα, όταν το αυτοματοποιημένο και κατασκευασμένο Peugeot Type 3 της Daimler ολοκλήρωσε 2.100 χιλιόμετρα διαδρομής.
Ο πρώτος σχεδιασμός για ένα αμερικανικό αυτοκίνητο με βενζινοκινητήρα εσωτερικής καύσης έγινε το 1877 από τον Τζορτζ Σέλντεν του Ρότσεστερ της Νέας Υόρκης. Ο Σέλντεν υπέβαλε αίτηση για δίπλωμα ευρεσιτεχνίας για αυτοκίνητο το 1879, αλλά η αίτηση για δίπλωμα ευρεσιτεχνίας έληξε επειδή το όχημα δεν κατασκευάστηκε ποτέ. Μετά από μια δεκαετή καθυστέρηση και μια σειρά από συνημμένα στην αίτησή του, στις 5 Νοεμβρίου 1895, δόθηκε στον Σέλντεν δίπλωμα ευρεσιτεχνίας Ηνωμένων Πολιτειών για έναν δίχρονο κινητήρα αυτοκινήτων, ο οποίος εμπόδισε, πέρα από την ενθάρρυνση, την ανάπτυξη αυτοκινήτων στις Ηνωμένες Πολιτείες. Το δίπλωμά του αμφισβητήθηκε από τον Ερρίκο Φορντ και άλλους και ανατράπηκε το 1911.
Το 1893, κατασκευάστηκε το πρώτο αμερικάνικο αυτοκίνητο με βενζινοκινητήρα και δοκιμάστηκε από τους αδελφούς Ντούρια στο Σπρίνγκφιλντ της Μασαχουσέτης. Η πρώτη δημόσια διαδρομή του Duryea Motor Wagon πραγματοποιήθηκε στις 21 Σεπτεμβρίου 1893, στην οδό Taylor στο Metro Center Springfield. 
Στη Βρετανία, έγιναν αρκετές προσπάθειες για την κατασκευή ατμήλατων οχημάτων με ποικίλους βαθμούς επιτυχίας, ενώ ο Τόμας Ρίκετ επιχείρησε ακόμη και μια παραγωγή το 1860. Τα πρώτα οχήματα παραγωγής στη Μεγάλη Βρετανία προήλθαν από την εταιρία Daimler, που ίδρυσε ο Χάρι Τζ. Λόσον το 1896, αφού αγόρασε το δικαίωμα χρήσης του ονόματος των κινητήρων. Η εταιρεία του έκανε το πρώτο της αυτοκίνητο το 1897, το οποίο ονομαζόταν Daimler. 
Το 1892, ο Γερμανός μηχανικός Ρούντολφ Ντίζελ έλαβε δίπλωμα ευρεσιτεχνίας για ένα νέο κινητήρα καύσης. Το 1897, κατασκεύασε τον πρώτο κινητήρα ντίζελ. Ατμήλατα, ηλεκτροκίνητα και βενζινοκίνητα οχήματα ανταγωνίζονται εδώ και δεκαετίες, με κινητήρες εσωτερικής καύσης βενζίνης να επιτυγχάνουν κυριαρχία στη δεκαετία του 1910. Αν και διάφορα σχέδια περιστρεφόμενων κινητήρων χωρίς έμβολο έχουν επιχειρήσει να ανταγωνιστούν τον συμβατικό σχεδιασμό του εμβόλου και του στροφαλοφόρου άξονα, μόνο η έκδοση του κινητήρα Wankel της Mazda είχε πολύ λίγη επιτυχία.
Συνολικά, εκτιμάται ότι πάνω από 100.000 διπλώματα ευρεσιτεχνίας δημιούργησαν το σύγχρονο αυτοκίνητο και την μοτοσικλέτα. 
Παραγωγή του αυτοκινήτου.
Μεγάλη κλίμακα παραγωγής παραγωγής προσιτών αυτοκινήτων ξεκίνησε από τον Ράμσον Ολντς το 1901 στο εργοστάσιο του Oldsmobile στο Λάνσινγκ του Μίτσιγκαν και βασίστηκε σε τεχνικές σταθερής γραμμής συναρμολόγησης που πρωτοστάτησε ο Μαρκ Ίσαμπαρντ Μπρουνέλ στο Portsmouth Block Mills στην Αγγλία το 1802. Το στυλ γραμμής συναρμολόγησης της μαζικής παραγωγής και των εναλλάξιμων μερών είχε πρωτοπορήσει στις ΗΠΑ από τον Τόμας Μπλάνχαρντ το 1821, στο στο Οπλοστάσιο του Σπρίνγκφιλντ της Μασαχουσέτης. Η ιδέα αυτή επεκτάθηκε σε μεγάλο βαθμό από τον Χένρι Φορντ, ξεκινώντας το 1913 με την πρώτη κινούμενη γραμμή συναρμολόγησης αυτοκινήτων στο Highland Park Ford Plant. 
Ως αποτέλεσμα, τα αυτοκίνητα της Ford βγήκαν από τη γραμμή σε δεκαπέντε λεπτά, πολύ ταχύτερα από τις προηγούμενες μεθόδους, αυξάνοντας την παραγωγικότητα οκτώ φορές, ενώ χρησιμοποιούσαν λιγότερα ανθρώπινα δυναμικά (από 12,5 ώρες έως 1 ώρα και 33 λεπτά).
Οι σύνθετες διαδικασίες ασφάλειας της Ford - ειδικά για την ανάθεση κάθε εργαζομένου σε μια συγκεκριμένη θέση αντί να επιτρέπεται σε περιπλανώμενο - μειώνουν δραματικά τον ρυθμό τραυματισμού.Τα κέρδη απόδοσης από τη γραμμή συναρμολόγησης συμπίπτουν επίσης με την οικονομική άνοδο των Ηνωμένων Πολιτειών. Η γραμμή συναρμολόγησης ανάγκασε τους εργαζόμενους να εργαστούν σε ένα συγκεκριμένο ρυθμό με πολύ επαναλαμβανόμενες κινήσεις που οδήγησαν σε περισσότερη απόδοση ανά εργαζόμενο, ενώ άλλες χώρες χρησιμοποιούν λιγότερο παραγωγικές μεθόδους.
Στην αυτοκινητοβιομηχανία, η επιτυχία της κυριαρχούσε και γρήγορα εξαπλώθηκε παγκοσμίως, βλέποντας την ίδρυση της Ford France και της Ford Britain στην Γαλλία και το Ηνωμένο Βασίλειο αντίστοιχα το 1911, της Ford Denmark στην Δανία το 1923, της Ford Germany στην Γερμανία το 1925, το 1921, η Citroen ήταν ο πρώτος εγγενής ευρωπαϊκός κατασκευαστής που υιοθέτησε τη μέθοδο παραγωγής.
Η ανάπτυξη της αυτοκινητοβιομηχανίας ήταν ταχεία, λόγω εν μέρει των εκατοντάδων μικρών κατασκευαστών που ανταγωνίζονται για να κερδίσουν την προσοχή του κόσμου. Βασικές εξελίξεις συμπεριλάμβαναν την ηλεκτρική ανάφλεξη, την ανεξάρτητη ανάρτηση και την πέδη και στους τέσσερις τροχούς.
Από τη δεκαετία του 1920, σχεδόν όλα τα αυτοκίνητα έχουν παραχθεί μαζικά για να καλύψουν τις ανάγκες της αγοράς, επομένως τα σχέδια μάρκετινγκ έχουν συχνά επηρεάσει σημαντικά το σχεδιασμό των αυτοκινήτων. Ήταν ο Άλφρεντ Σλόαν ο οποίος δημιούργησε την ιδέα των διαφόρων κατασκευαστών αυτοκινήτων που παράγονται από μια εταιρεία, που ονομάζεται General Motors Companion Make Program, έτσι ώστε οι αγοραστές να μπορούν να "ανεβαίνουν" καθώς οι περιουσίες τους βελτιώνονται.
Στην Ιαπωνία, η παραγωγή αυτοκινήτων ήταν πολύ περιορισμένη πριν από τον Δεύτερο Παγκόσμιο Πόλεμο. Μόνο μια χούφτα εταιρειών παρήγαγαν οχήματα σε περιορισμένο αριθμό και αυτές ήταν μικρές, τρικύκλες για εμπορικές χρήσεις, όπως η Daihatsu, ή ήταν αποτέλεσμα συνεργατικής συνεργασίας με ευρωπαϊκές εταιρείες, όπως η Isuzu που δημιούργησε το Wolseley A-9 το 1922. Η Mitsubishi συνεργάστηκε επίσης με τη Fiat και δημιούργησε το μοντέλο M της Mitsubishi με βάση ένα όχημα Fiat. Η Toyota, η Nissan, η Suzuki, η Mazda και η Honda ξεκίνησαν ως εταιρείες παραγωγής μη αυτοκινητοβιομηχανιών πριν από τον πόλεμο, αλλάζοντας την παραγωγή αυτοκινήτων κατά τη δεκαετία του 1950. Η Subaru, εν τω μεταξύ, σχηματίστηκε από ένα όμιλο έξι εταιρειών που συγκροτήθηκαν μαζί ως Fuji Heavy Industries, ως αποτέλεσμα της διάλυσης βάσει της νομοθεσίας keiretsu.
Καύσιμα και τεχνολογίες προώθησης.
Σύμφωνα με τον Ευρωπαϊκό Οργανισμό Περιβάλλοντος, ο τομέας των μεταφορών συνεισφέρει σημαντικά στην ατμοσφαιρική ρύπανση, την ηχορύπανση και την κλιματική αλλαγή. 
Τα περισσότερα αυτοκίνητα που χρησιμοποιούνται κατά τη δεκαετία του 2010 λειτουργούν με βενζίνη που καίγεται σε κινητήρα εσωτερικής καύσης. Ο Διεθνής Οργανισμός Κατασκευαστών Αυτοκινήτων λέει ότι, σε χώρες που επιβάλλουν βενζίνη χαμηλής περιεκτικότητας σε θείο, τα βενζινοκίνητα αυτοκίνητα που κατασκευάζονται με πρότυπα τέλη 2010 (όπως το Euro-6) εκπέμπουν πολύ μικρή τοπική ατμοσφαιρική ρύπανση.Ορισμένες πόλεις απαγορεύουν τα παλαιότερα βενζινοκίνητα αυτοκίνητα και ορισμένες χώρες σκοπεύουν να απαγορεύσουν τις πωλήσεις στο μέλλον. Ωστόσο, ορισμένες περιβαλλοντικές ομάδες αναφέρουν ότι αυτή η σταδιακή κατάργηση των οχημάτων με ορυκτά καύσιμα πρέπει να προωθηθεί για να περιοριστεί η κλιματική αλλαγή. Η παραγωγή βενζινοκίνητων αυτοκινήτων έφτασε στο ανώτατο όριο το 2017. 
Άλλα ορυκτά καύσιμα υδρογονανθράκων που καίγονται επίσης στα αυτοκίνητα με κινητήρα εσωτερικής καύσης περιλαμβάνουν το πετρέλαιο, το υγραέριο και το φυσικό αέριο. Η αφαίρεση των επιδοτήσεων ορυκτών καυσίμων, οι ανησυχίες για την εξάρτηση από το πετρέλαιο, οι αυστηρότεροι περιβαλλοντικοί νόμοι και οι περιορισμοί των εκπομπών αερίων θερμοκηπίου προωθούν τις εργασίες για εναλλακτικά συστήματα ισχύος για αυτοκίνητα. Αυτό περιλαμβάνει τα υβριδικά οχήματα, τα ηλεκτροκίνητα οχήματα και τα οχήματα υδρογόνου. 2,1 εκατομμύρια ελαφρά ηλεκτρικά οχήματα (όλων των τύπων, αλλά κυρίως αυτοκίνητα) πωλήθηκαν το 2018, πάνω από τα μισά στην Κίνα: αύξηση 64% σε σχέση με το προηγούμενο έτος, δίνοντας συνολικό άθροισμα στο δρόμο των 5,4 εκατομμυρίων. Οχήματα που χρησιμοποιούν εναλλακτικά καύσιμα όπως οχήματα αιθυλενίου με ευέλικτο καύσιμο και οχήματα φυσικού αερίου κερδίζουν επίσης δημοτικότητα σε ορισμένες χώρες. Τα αγωνιστικά αυτοκίνητα ή αυτοκίνητα με ρεκόρ ταχύτητας έχουν χρησιμοποιήσει μερικές φορές κινητήρες τζετ ή πυραύλων, οι οποίοι όμως δεν είναι πρακτικοί για κοινή χρήση. 
Χαρακτηριστικά.
Τα αυτοκίνητα είναι εφοδιασμένα με χειριστήρια που χρησιμοποιούνται για την οδήγηση, την άνεση των επιβατών και την ασφάλεια, που κανονικά λειτουργούν με συνδυασμό της χρήσης ποδιών και χεριών και περιστασιακά με φωνή στα αυτοκίνητα του 21ου αιώνα. Αυτά τα χειριστήρια περιλαμβάνουν ένα τιμόνι, πεντάλ για τη λειτουργία των φρένων και τον έλεγχο της ταχύτητας του αυτοκινήτου (και, σε ένα αυτοκίνητο με μηχανικό κιβώτιο ταχυτήτων, ένα πεντάλ συμπλέκτη), μοχλό αλλαγής ταχυτήτων και πλήθος κουμπιών και αριθμητικών πλήκτρων για την ενεργοποίηση φώτων, τον εξαερισμό και άλλες λειτουργίες. Τα συστήματα ελέγχου των σύγχρονων αυτοκινήτων είναι πλέον τυποποιημένα, όπως η θέση για το γκάζι και το φρένο, αλλά αυτό δεν συνέβαινε πάντοτε. Οι έλεγχοι εξελίσσονται ως ανταπόκριση στις νέες τεχνολογίες, όπως για παράδειγμα το ηλεκτρικό αυτοκίνητο και η ενσωμάτωση των κινητών επικοινωνιών.
Ορισμένα από τα αρχικά χειριστήρια δεν απαιτούνται πλέον. Για παράδειγμα, όλα τα αυτοκίνητα είχαν κάποτε χειριστήρια για τη βαλβίδα στραγγαλισμού, το συμπλέκτη, το χρόνο ανάφλεξης και μια μανιβέλα αντί για ηλεκτρική μίζα. Ωστόσο, νέα χειριστήρια έχουν προστεθεί στα οχήματα, καθιστώντας τα πιο πολύπλοκα. Αυτά περιλαμβάνουν τον κλιματισμό, τα συστήματα πλοήγησης και την ψυχαγωγία σε αυτοκίνητα. Μια άλλη τάση είναι η αντικατάσταση των φυσικών κουμπιών και των διακοπτών από δευτερεύοντα χειριστήρια με χειριστήρια αφής όπως το iDrive της BMW και το MyFord Touch της Ford. Μια άλλη αλλαγή είναι ότι ενώ τα πεντάλια των πρώτων αυτοκινήτων συνδέονταν φυσικά με το μηχανισμό πέδησης και το γκάζι, τα αυτοκίνητα αντικατέστησαν ολοένα και περισσότερο αυτούς τους φυσικούς συνδέσμους με ηλεκτρονικούς ελέγχους.
Φωτισμός.
Τα αυτοκίνητα είναι συνήθως εξοπλισμένα με πολλαπλούς τύπους φώτων. Αυτά περιλαμβάνουν τους προβολείς, οι οποίοι χρησιμοποιούνται για να φωτίζουν το δρόμο 
μπροστά και να κάνουν το αυτοκίνητο ορατό σε άλλους χρήστες, έτσι ώστε το όχημα να μπορεί να χρησιμοποιηθεί τη νύχτα, σε ορισμένες δικαιοδοσίες, φώτα ημέρας, κόκκινα φώτα φρένων για να υποδεικνύουν πότε εφαρμόζονται τα φρένα, πορτοκαλί φώτα σηματοδότησης για να υποδείξουν τις προθέσεις στροφής του οδηγού, λευκές αντίθετες ενδείξεις για φωτισμό της περιοχής πίσω από το αυτοκίνητο (και υποδεικνύουν ότι ο οδηγός θα είναι ή θα αντιστρέψει), και σε ορισμένα οχήματα, πρόσθετα φώτα (π.χ. φώτα πλευρικής σήμανσης) για να αυξήσουν την ορατότητα του αυτοκινήτου. Τα εσωτερικά φώτα στην οροφή του αυτοκινήτου είναι συνήθως τοποθετημένα για τον οδηγό και τους επιβάτες. Ορισμένα οχήματα έχουν επίσης ένα φως στο πορτμπαγκάζ και, πιο σπάνια, ένα φως του χώρου του κινητήρα.
Βάρος.
Στις Ηνωμένες Πολιτείες, "από το 1975 έως το 1980, το μέσο βάρος αυτοκινήτων μειώθηκε από 1.842 σε 1.464 κιλά, πιθανότατα λόγω των αυξανόμενων τιμών βενζίνης" 
και τα νέα πρότυπα απόδοσης καυσίμου. Ο μέσος όρος βάρους του νέου αυτοκινήτου ήταν 1,461 κιλά το 1987, αλλά το 2010 ήταν 1,818 κιλά, χάρη στους αερόσακους, τους ισχυρότερους κινητήρες κλπ. " Τα βαρέα αυτοκίνητα είναι ασφαλέστερα για τον οδηγό, αλλά πιο επικίνδυνα για άλλα οχήματα και χρήστες του δρόμου. Το βάρος ενός αυτοκινήτου επηρεάζει την κατανάλωση καυσίμου και τις επιδόσεις, με μεγαλύτερο βάρος που οδηγεί σε αυξημένη κατανάλωση καυσίμου και μειωμένη απόδοση. Το SmartFortwo, ένα μικρό αυτοκίνητο πόλης, ζυγίζει 750 έως 795 κιλά. Τα βαρέα αυτοκίνητα περιλαμβάνουν αυτοκίνητα πλήρους μεγέθους, SUV και SUV μεγάλης διάρκειας όπως το Chevrolet Suburban.
Σύμφωνα με έρευνα του Τζούλιαν Όλγουντ του Πανεπιστημίου του Κέιμπριτζ, η παγκόσμια χρήση ενέργειας θα μπορούσε να μειωθεί σημαντικά με τη χρήση ελαφρύτερων αυτοκινήτων και το μέσο βάρος των 500 κιλών θεωρείται ότι μπορεί να επιτευχθεί. Σε μερικούς διαγωνισμούς όπως ο Μαραθώνιος Shell Eco, έχουν επιτευχθεί και μέσα βάρη 45 κιλών. Αυτά τα αυτοκίνητα είναι μόνο μονοθέσια (εξακολουθούν να εμπίπτουν στον ορισμό ενός αυτοκινήτου, μολονότι τα αυτοκίνητα των τεσσάρων θέσεων είναι πιο συνηθισμένα), αλλά δείχνουν ωστόσο το ποσό με το οποίο τα βάρη των αυτοκινήτων θα μπορούσαν να μειωθούν και η επακόλουθη χαμηλότερη χρήση καυσίμων μέχρι τη χρήση καυσίμου 2560 χλμ ανά λίτρο).
Καθίσματα και στυλ αμαξώματος.
Τα περισσότερα αυτοκίνητα έχουν σχεδιαστεί για να μεταφέρουν πολλούς επιβάτες, συχνά με τέσσερις ή πέντε θέσεις. Τα αυτοκίνητα με πέντε καθίσματα τυπικά τοποθετούν δύο επιβάτες μπροστά και τρεις πίσω. Τα αυτοκίνητα πλήρους μεγέθους και τα μεγάλα αθλητικά οχήματα μπορούν συχνά να μεταφέρουν έξι, επτά ή περισσότερους επιβάτες ανάλογα με τη διάταξη των καθισμάτων. Από την άλλη, τα σπορ αυτοκίνητα σχεδιάζονται συχνά με μόνο δύο θέσεις. Οι διαφορετικές ανάγκες για χωρητικότητα επιβατών και ο χώρος αποσκευών ή φορτίου τους οδήγησαν στη διαθεσιμότητα μιας μεγάλης ποικιλίας στυλ αμαξώματος για να ικανοποιήσουν μεμονωμένες απαιτήσεις των καταναλωτών που περιλαμβάνουν, μεταξύ άλλων, το sedan / saloon, το hatchback, το station wagon / estate και το minivan.
Ασφάλεια.
Οι συγκρούσεις αυτοκινήτων είναι η μεγαλύτερη αιτία θανάτων που σχετίζονται με τραυματισμούς παγκοσμίως. Ο θάνατος της Μέρι Ουαρντ έγινε ένας από τους 
 πρώτους τεκμηριωμένους θανάτους σε αυτοκίνητο το 1869 στο Πάρσονστάουν της Ιρλανδίας, και ο Χένρι Μπλις ένας από τους πρώτους πεζούς που ήταν θύματα αυτοκινήτων των Ηνωμένων Πολιτειών το 1899 στη Νέα Υόρκη.Υπάρχουν πλέον τυπικές δοκιμές για την ασφάλεια σε νέα αυτοκίνητα, όπως οι δοκιμές EuroNCAP και US NCAP.
Κόστος και οφέλη.
Το κόστος χρήσης του αυτοκινήτου, το οποίο μπορεί να περιλαμβάνει το κόστος: απόκτησης του οχήματος, επισκευές και συντήρηση αυτοκινήτων, καύσιμα, απόσβεση, χρόνος οδήγησης, τέλη στάθμευσης, φόρους και ασφάλιση,ζυγίζονται σε σχέση με το κόστος των εναλλακτικών λύσεων και την αξία των οφελών - αντιληπτών και πραγματικών - της χρήσης του οχήματος. Τα οφέλη μπορεί να περιλαμβάνουν μεταφορά κατά παραγγελία, κινητικότητα, ανεξαρτησία και ευκολία.
Παρομοίως, το κόστος για την κοινωνία της χρήσης αυτοκινήτων μπορεί να περιλαμβάνει: την διατήρηση της οδού, τη χρήση της γης, την ατμοσφαιρική ρύπανση, την οδική συμφόρηση, την δημόσια υγεία, την υγειονομική περίθαλψη και η διάθεση του οχήματος στο τέλος της ζωής του · και μπορεί να εξισορροπηθεί με την αξία των οφελών προς την κοινωνία που παράγει η χρήση αυτοκινήτων. Τα κοινωνικά οφέλη μπορούν να περιλαμβάνουν: οικονομικά οφέλη, όπως δημιουργία θέσεων εργασίας και πλούτου, παραγωγή και συντήρηση αυτοκινήτων, παροχή μεταφορών, κοινωνική ευημερία που προέρχεται από ευκαιρίες αναψυχής και ταξιδιού και δημιουργία εσόδων από τις φορολογικές ευκαιρίες. Η ικανότητα των ανθρώπων να κινούνται με ευελιξία από τόπο σε τόπο έχει εκτεταμένες συνέπειες για τη φύση των κοινωνιών.
Περιβαλλοντικές επιπτώσεις.
Ενώ υπάρχουν διαφορετικοί τύποι καυσίμων που μπορεί να τροφοδοτούν τα αυτοκίνητα, βασίζονται περισσότερο σε βενζίνη ή ντίζελ και καταναλώνουν σχεδόν το ένα τέταρτο της παγκόσμιας παραγωγής πετρελαίου από το 2019.Η Υπηρεσία Περιβαλλοντικής Προστασίας των Ηνωμένων Πολιτειών δηλώνει ότι το μέσο όχημα εκπέμπει 8,887 γραμμάρια διοξειδίου του άνθρακα (CO2) ανά γαλόνι βενζίνης. Το μέσο όχημα που κινείται με καύσιμο ντίζελ θα εκπέμπει 10.180 γραμμάρια διοξειδίου του άνθρακα. Πολλές κυβερνήσεις χρησιμοποιούν δημοσιονομικές πολιτικές για να επηρεάσουν τις αποφάσεις αγοράς των οχημάτων, με χαμηλό ποσοστό εκπομπών CO2 που συχνά οδηγεί σε μειωμένη φορολογία.Οι φόροι επί των καυσίμων μπορούν να λειτουργήσουν ως κίνητρο για την παραγωγή αποδοτικότερων, κατά συνέπεια λιγότερο ρυπογόνων, σχεδιασμών αυτοκινήτων (π.χ. υβριδικά οχήματα) και της ανάπτυξης εναλλακτικών καυσίμων. Οι υψηλοί φόροι επί των καυσίμων μπορεί να αποτελέσουν ισχυρό κίνητρο για τους καταναλωτές να αγοράζουν ελαφρύτερα, μικρότερα, πιο αποδοτικά αυτοκίνητα ή να μην οδηγούν. Κατά μέσον όρο, τα σημερινά αυτοκίνητα είναι περίπου 75% ανακυκλώσιμα και η χρήση ανακυκλωμένου χάλυβα συμβάλλει στη μείωση της κατανάλωσης ενέργειας και της ρύπανσης. Σύμφωνα με στοιχεία του Διεθνούς Οργανισμού Ενέργειας, η οικονομία καυσίμων βελτιώθηκε κατά 0,7% το 2017, αλλά απαιτείται ετήσια βελτίωση 3,7% για να επιτευχθεί ο στόχος της Παγκόσμιας Πρωτοβουλίας για την Οικονομία Καυσίμων του 2030.Η αύξηση των πωλήσεων SUV είναι κακή για την οικονομία καυσίμου. Πολλές πόλεις στην Ευρώπη έχουν απαγορεύσει τα παλαιότερα αυτοκίνητα που κινούνται με ορυκτά καύσιμα και όλα τα οχήματα με ορυκτά καύσιμα θα απαγορευτούν στο Άμστερνταμ από το 2030. Πολλές Κινεζικές πόλεις περιορίζουν τη χορήγηση άδειας για αυτοκίνητα ορυκτών καυσίμων, και πολλές χώρες σκοπεύουν να σταματήσουν να τα πωλούν μεταξύ 2025 και 2050.
Η κατασκευή οχημάτων είναι εντατική και πολλοί κατασκευαστές αναφέρουν τώρα τις περιβαλλοντικές επιδόσεις των εργοστασίων τους, συμπεριλαμβανομένης της κατανάλωσης ενέργειας, αποβλήτων και νερού. 
Η αύξηση της δημοτικότητας του αυτοκινήτου επέτρεψε στις πόλεις να αναπτυχθούν, ενθαρρύνοντας έτσι περισσότερα ταξίδια με αυτοκίνητο με αποτέλεσμα την αδράνεια και την παχυσαρκία, γεγονός που με τη σειρά του μπορεί να οδηγήσει σε αυξημένο κίνδυνο ποικίλων ασθενειών.
Οι μεταφορές (όλων των τύπων, συμπεριλαμβανομένων των φορτηγών, λεωφορείων και αυτοκινήτων) συμβάλλουν σημαντικά στη ρύπανση του αέρα στις περισσότερες βιομηχανικές χώρες. Σύμφωνα με το αμερικανικό σχέδιο πολιτικής μεταφορών επιφανείας, σχεδόν οι μισοί Αμερικανοί αναπνέουν ανθυγιεινό αέρα. Η μελέτη τους έδειξε ότι η ποιότητα του αέρα σε δεκάδες μητροπολιτικές περιοχές έχει επιδεινωθεί κατά την τελευταία δεκαετία.
Τα ζώα και τα φυτά συχνά επηρεάζονται αρνητικά από τα αυτοκίνητα μέσω της καταστροφής των οικοτόπων και της ρύπανσης. Κατά τη διάρκεια ζωής του μέσου αυτοκινήτου, η "απώλεια δυναμικού βιότοπου" μπορεί να είναι πάνω από 50.000 τ.μ. με βάση τις συσχετίσεις πρωτογενούς παραγωγής. Τα ζώα σκοτώνονται επίσης κάθε χρόνο στους δρόμους με αυτοκίνητα.
Η αύξηση της δημοτικότητας των οχημάτων και της μετακίνησης οδήγησε σε κυκλοφοριακή συμφόρηση. Η Μόσχα, η Κωνσταντινούπολη, η Μπογκοτά, η Πόλη του Μεξικού και το Σάο Πάολο ήταν οι πιο πολυσύχναστες πόλεις του κόσμου το 2018 σύμφωνα με την INRIX, μια εταιρεία αναλυτικών στοιχείων.
Στατιστικά πωλήσεων.
Σύμφωνα με στοιχεία του Συνδέσμου Εισαγωγέων Αντιπροσώπων Αυτοκινήτου (ΣΕΑΑ), οι πωλήσεις καινούργιων αυτοκινήτων το 2017 στην Ελλάδα αυξήθηκε 11,7% έναντι του 2016. Πιο συγκεκριμένα το 2017 έκλεισε με 88.083 πωλήσεις καινούργιων αυτοκινήτων ενώ το 2016 είχε αγγίξει τις 78.873 πωλήσεις.

</doc>
<doc id="44412" url="https://el.wikipedia.org/wiki?curid=44412" title="Αλέξανδρος Α΄ της Ρωσίας">
Αλέξανδρος Α΄ της Ρωσίας

Ο Αλέξανδρος Α΄ Παύλοβιτς (ρωσικά: "Александр I Павлович", προφέρεται σύμφωνα με το ΔΦΑ [ɐlʲɪˈksandr ˈpavɫəvʲɪʨ], 23 Δεκεμβρίου 1777 – 1 Δεκεμβρίου 1825) από τον Οίκο του Σ.Χ.Γκόττορπ ήταν τσάρος της Ρωσίας από τις 23 Μαρτίου 1801 έως την 1 Δεκεμβρίου 1825 και Βασιλιάς της Πολωνίας από το 1815 έως το 1825, καθώς επίσης και πρώτος Μέγας Δουξ της Φινλανδίας.
Γεννήθηκε στην Αγία Πετρούπολη, γιος του Μεγάλου Δούκα Παύλου Πέτροβιτς, αργότερα Αυτοκράτορος Παύλου Α΄, και της Σοφίας-Δωροθέας (Μαρίας Φεοντόροβνας), κόρης του Φρειδερίκου Β΄ Ευγένιου δούκα της Βυρτεμβέργης. Ο Αλέξανδρος διαδέχθηκε στο θρόνο τον πατέρα του μετά τη δολοφονία του και κυβέρνησε τη Ρωσία κατά τη χαοτική περίοδο των Ναπολεόντειων Πολέμων. Κατά το πρώτο ήμισυ της βασιλείας του, ο Αλέξανδρος προσπάθησε να εισαγάγει φιλελεύθερες μεταρρυθμίσεις, ενώ κατά το δεύτερο ήμισυ ακολούθησε έναν πιο τυχαίο τρόπο διακυβέρνησης, που οδήγησε στην εγκατάλειψη πολλών από τις προηγούμενες μεταρρυθμίσεις. Στην εξωτερική πολιτική ο Αλέξανδρος είχε συγκεκριμένες επιτυχίες, έχοντας κερδίσει πολλές εκστρατείες. Ιδιαιτέρως υπό την ηγεσία του η Ρωσία κατέλαβε τη Φινλανδία και μέρος της Πολωνίας. Οι περίεργες διακυμάνσεις του χαρακτήρα του έκαναν τον Αλέξανδρο έναν από τους πιο ενδιαφέροντες τσάρους.
Πρώτα Χρόνια.
Σύντομα μετά τη γέννησή του στις 23 Δεκεμβρίου 1777, ο Αλέξανδρος απομακρύνθηκε από τον πατέρα του, Παύλο Α΄, με εντολή της γιαγιάς του Μεγάλης Αικατερίνης, η οποία δεν συμπαθούσε τον Παύλο και δεν ήθελε να έχει καμία επίδραση στον μελλοντικό αυτοκράτορα. Μερικές πηγές ισχυρίζονται ότι η Αικατερίνη κατέστρωσε το σχέδιο να αποκλείσει εντελώς τον Παύλο από την αυτοκρατορική διαδοχή. Και οι δύο πλευρές προσπάθησαν να χρησιμοποιήσουν τον Αλέξανδρο για τους δικούς τους σκοπούς και αυτός πληγώθηκε συναισθηματικά ανάμεσα στη γιαγιά και τον πατέρα του, τον διάδοχο του θρόνου. Έτσι, ο Αλέξανδρος διδάχθηκε από πολύ νωρίς πώς να χειραγωγεί τους αγαπημένους του και έγινε ένας φυσικός «χαμαιλέων», αλλάζοντας τις απόψεις του και την προσωπικότητά του ανάλογα με το πρόσωπο που είχε απέναντι του.
Μεγαλωμένος στην ελευθεριάζουσα ατμόσφαιρα της Αυλής της Αικατερίνης, είχε διδαχθεί τις αρχές του Ανθρωπισμού του Ρουσσώ από τον Ελβετό δάσκαλο Φρεντερίκ-Σεζάρ ντε λα Αρπ, και τις παραδόσεις της ρωσικής απολυταρχίας από τον στρατιωτικό του κυβερνήτη, Νικολάι Σαλτυκόφ. Ο νεαρός Αλέξανδρος έτρεφε συμπάθεια για τους Πολωνούς επαναστάτες, ωστόσο ο πατέρας του φαίνεται να τον είχε διδάξει να συνδυάζει μία θεωρητική αγάπη της Ανθρωπότητας με μία πρακτική περιφρόνηση των ανθρώπων. Αυτές οι αντικρουόμενες τάσεις παρέμειναν καθ' όλη τη διάρκεια της ζωής του και παρατηρούνται στο δυισμό του στην εσωτερική και την εξωτερική πολιτική του.
Το 1793, όταν ο Αλέξανδρος ήταν 16 ετών, νυμφεύθηκε τη 14χρονη Γερμανίδα πριγκίπισσα Λουίζα του Μπάντεν. Εν τω μεταξύ ο θάνατος της Αικατερίνης το Νοέμβριο του 1796 έφερε τον πατέρα του, Παύλο Α΄, στο θρόνο. Οι εκσυγχρονιστικές προσπάθειες του Παύλου συνάντησαν εχθρότητα και πολλοί από τους πιο στενούς του συμβούλους, καθώς και ο Αλέξανδρος, ήταν ενάντιοι στις προτεινόμενες αλλαγές. Ο Παύλος Α΄ δολοφονήθηκε το Μάρτιο του 1801.
Διαδοχή στο θρόνο.
Ο Αλέξανδρος Α΄ ανήλθε στο θρόνο στις 23 Μαρτίου 1801 και στέφθηκε στο Κρεμλίνο στις 15 Σεπτεμβρίου του ίδιου χρόνου. Οι ιστορικοί ακόμη αμφισβητούν το ρόλο του Αλεξάνδρου στο φόνο. Η πιο κοινή άποψη είναι ότι ήταν υπέρ του να αναλάβει το θρόνο, αλλά επέμεινε ότι ο πατέρας του δεν θα δολοφονείτο. Ο νέος τσάρος ήταν αποφασισμένος να μεταρρυθμίσει τα ξεπερασμένα, κεντρικά συστήματα διακυβέρνησης της Ρωσίας. Αν και διατήρησε για κάποιο χρονικό διάστημα τους παλαιούς υπουργούς που είχαν υπηρετήσει και εκθρονίσει τον αυτοκράτορα Παύλο, μία από τις πρώτες του ενέργειες ως αυτοκράτορα ήταν να ορίσει μία Ιδιωτική Επιτροπή, που επίσης ειρωνικά αποκαλούνταν «Επιτροπή Δημοσίας Ασφαλείας», η οποία περιελάμβανε νέους και ενθουσιώδεις φίλους του - τον Βίκτoρ Παύλοβιτς Κοτσουμπέυ, τον Νικολάι Νικολάγεβιτς Νοβοσίλτσεφ, τον Πάβελ Αλεξάνδροβιτς Στρόγκανωφ και τον Αδάμ Γιέρζυ Τσαρτορύσκι, προκειμένου να σχεδιάσουν μία εσωτερική μεταρρύθμιση, που υποτίθεται ότι θα οδηγούσε στην εγκαθίδρυση μιας συνταγματικής μοναρχίας. Ο Αλέξανδρος σκόπευε να δημιουργήσει ένα Σύνταγμα και σημαντικές πολιτικές ελευθερίες σύμφωνα με τις διδαχές του Διαφωτισμού. Επίσης ήθελε να επιλύσει ένα ακόμη κρίσιμο θέμα της Ρωσίας: το μέλλον των δουλοπαροίκων. Το καθεστώς εξέτασε τις δυνατότητες κατάργησης της δουλοπαροικίας, αν και αυτό δεν επετεύχθη μέχρι το 1861.
Κατά την αρχή της εξουσίας του Αλεξάνδρου αρκετά σημαντικά βήματα έγιναν, περιλαμβανομένης της ελευθερίας των εκδοτικών οίκων, της χαλάρωσης των δράσεων των μυστικών υπηρεσιών και της απαγόρευσης των βασανιστηρίων. Αρκετά χρόνια αργότερα, ο φιλελεύθερος Μιχαήλ Σπεράνσκυ έγινε ένας από τους στενότερους συμβούλους του τσάρου, και έκανε πολλά σχέδια για την πραγματοποίηση μεταρρυθμίσεων. Οι σκοποί τους, εμπνευσμένοι από το θαυμασμό των αγγλικών θεσμών, υπερθεμάτισαν τις δυνατότητες της εποχής, και ακόμη και μετά την ανάρρησή τους σε θέσεις υπουργών οι φιλελεύθερες μεταρρυθμίσεις δεν εφαρμόστηκαν ποτέ. Αυτό συνέβη γιατί ο Αλέξανδρος συνάντησε την αντίδραση των αξιωματούχων της Αυλής, των ευγενών αλλά και του αδερφού του Νικολάου, μετέπειτα αυτοκράτορα, οι οποίοι υποστηρίζονταν από την πανίσχυρη Ρωσική Ορθόδοξη Εκκλησία. Η Ρωσία δεν ήταν έτοιμη για μια πιο φιλελεύθερη κοινωνία και ο Αλέξανδρος, ο απόστολος του προοδευτικού δασκάλου Φρεντερίκ-Σεζάρ ντε λα Αρπ, ήταν, όπως ο ίδιος αυτοπεριγραφόταν, «ένα "ευτυχές ατύχημα" στο θρόνο των τσάρων. Μίλησε, πραγματικά, με πικρία για την κατάσταση βαρβαρότητος στην οποία είχε αφεθεί η χώρα».
Νομική Μεταρρύθμιση.
Η κωδικοποίηση των νόμων που άρχισε το 1801 δεν τελείωσε ποτέ κατά τη διάρκεια της βασιλείας του. Τίποτε δεν έγινε για να βελτιώσει τη μη ανεκτή κατάσταση των Ρώσων αγροτών· το σύνταγμα που συντάχθηκε από τον Μιχαήλ Σπεράνσκυ και πέρασε από τον αυτοκράτορα παρέμεινε ανυπόγραφο. Τελικά περίτεχνοι χειρισμοί μηχανορραφιών εναντίον του Σπεράνσκυ που εξυφάνθηκαν από τους πολιτικούς του αντιπάλους οδήγησαν σε απώλεια της υποστήριξης του Αλεξάνδρου και συνακόλουθη απομάκρυνσή του το Μάρτιο του 1812. Ο Αλέξανδρος, στην πραγματικότητα, ο οποίος, χωρίς να είναι ενσυνείδητα τυραννικός, είχε σε πλήρη κλίμακα το τυραννικό χαρακτηριστικό της μη εμπιστοσύνης σε ανθρώπους με δυνατότητα ανεξάρτητης κρίσης, υστερούσε επίσης όσον αφορά στο πρώτο προαπαιτούμενο για έναν ανανεωτικό ηγεμόνα: την εμπιστοσύνη στο λαό του. Και ήταν αυτή η στάση που έφθειρε τις μεταρρυθμίσεις πριν υλοποιηθούν στην πραγματικότητα. Πειραματίστηκε στις ακριτικές επαρχίες της αυτοκρατορίας του και οι Ρώσοι σημείωσαν με σημαντική αμφισβήτηση ότι, δυσαρεστημένος με τη διακυβέρνηση δια αλλοδαπών εργαλείων, έδιδε στην Πολωνία, τη Φινλανδία και τις Βαλτικές επαρχίες δικαιώματα που αρνείτο στους ίδιους.
Κοινωνικές μεταρρυθμίσεις.
Στη Ρωσία, επίσης, ορισμένες μεταρρυθμίσεις έλαβαν χώρα, αλλά δεν μπορούσαν να επιβιώσουν από την υποψιασμένη εμπλοκή του αυτοκράτορα και των αξιωματούχων του. Το νεοδημιουργηθέν Υπουργικό Συμβούλιο και η Κυβέρνηση υπό την Κυβερνώσα Γερουσία, εξοπλίστηκαν για πρώτη φορά με συγκεκριμένες θεωρητικές εξουσίες, αλλά κατέληξαν υποτακτικά όργανα του τσάρου και των ευνοουμένων του κατά τη συγκεκριμένη στιγμή. Το σύστημα της εκπαίδευσης, με αποκορύφωση τα ανασυνταγμένα, ή νεοϊδρυμένα, Πανεπιστήμια του Ντόρπατ, της Βίλνα, του Καζάν και του Χαρκόβου, στραγγαλίστηκε από τα υποτιθέμενα ενδιαφέροντα της «εξουσίας» και της Ρωσικής Ορθοδόξου Εκκλησίας, ενώ τα στρατόπεδα τα οποία ο Αλέξανδρος διαφήμισε ως ευλογία τόσο για τους στρατιώτες όσο και για το κράτος εφαρμόστηκαν βιαίως στους αγρότες και το στρατό με ανηλεή αγριότητα.
Αν και υποτίθεται ότι θα βελτίωνε τις συνθήκες ζωής των στρατιωτών, το οικονομικό αποτέλεσμα στην πραγματικότητα ήταν πενιχρό και η σκληρή στρατιωτική πειθαρχία επέφερε συχνές αναταραχές. Ακόμη και η Βιβλική Κοινωνία, μέσω της οποίας ο Αυτοκράτωρ κατά την ύστερη έφεσή του ευαγγελικού ζήλου πρότεινε για να ευλογήσει το λαό του, δημιουργήθηκε με τους ίδιους σκληρούς κανόνες. Ο Καθολικός Αρχιεπίσκοπος και οι Ορθόδοξοι Μητροπολίτες εξαναγκάστηκαν να υπηρετήσουν στην ίδια επιτροπή μαζί με Προτεστάντες πάστορες και χωρικοί ιερείς, που είχαν εκπαιδευτεί να θεωρούν κάθε παρέκκλιση από το γράμμα της παράδοσης της Εκκλησίας ως θανάσιμο αμάρτημα, έγιναν τα ακούσια όργανα της διάδοσης αυτού που θεωρούσαν ως έργο του Σατανά.
Επίδραση στην ευρωπαϊκή πολιτική.
Απόψεις των συγχρόνων του.
Απολυταρχικός και «Ιακωβίνος», άνθρωπος του κόσμου και μυστικός, εμφανίστηκε στους συγχρόνους του ως γρίφος που ο καθένας έλυνε σύμφωνα με τη δική του διάθεση. Ο Ναπολέων Α΄ τον θεωρούσε «Βυζαντινό», και τον ονόμαζε Τάλμα του Βορρά, έτοιμο να συμμετάσχει σε οποιαδήποτε συνωμοσία. Για τον Μέττερνιχ ήταν ένας τρελός με τον οποίο έπρεπε να έχεις χιούμορ. Ο Λόρδος Κάσλρη, γράφοντας γι' αυτόν στον Λόρδο Λίβερπουλ, τον πιστώνει με "σημαντικές αρετές", αλλά προσθέτει ότι είναι "καχύποπτος και αναποφάσιστος".
Η μεγαλειώδης φαντασία του Αλεξάνδρου ήταν, ωστόσο, πιο κοντά στα μεγάλα ευρωπαϊκά ζητήματα από τις προσπάθειες εσωτερικής μεταρρύθμισης που, ως σύνολο, τραυμάτιζαν την υπερηφάνειά του αποδεικνύοντας τα στενά όρια της απολύτου ισχύος του.
Συμμαχίες με άλλες δυνάμεις.
Με την ενθρόνισή του, ο Αλέξανδρος ανέτρεψε την πολιτική του πατέρα του, Παύλου, αποκήρυξε τη Λεγεώνα των Ουδετέρων, και συνήψε ειρήνη με το Ηνωμένο Βασίλειο (Απρίλιος 1801). Ταυτοχρόνως ξεκίνησε διαπραγματεύσεις με τον Φραγκίσκο Β΄ της Αγίας Ρωμαϊκής Αυτοκρατορίας. Σύντομα στο Μέμελ συνήψε ισχυρή συμμαχία με το Βασίλειο της Πρωσίας, όχι υποκινούμενος από πολιτικά κίνητρα, αλλά με ένα πνεύμα πραγματικής ιπποσύνης, λόγω της φιλίας του για τον νεαρό Βασιλέα Φρειδερίκο Γουλιέλμο Γ΄ και την όμορφη σύζυγό του, Λουΐζα του Μεκλεμβούργου Στρέλιτς.
Η ανάπτυξη αυτής της συμμαχίας διεκόπη από τη σύντομη ειρήνη του Οκτωβρίου 1801 και για λίγο φάνηκε ότι η Γαλλία και η Ρωσία θα μπορούσε να έλθουν σε συνεννόηση. Ενθουσιασμένος από το Λαχάρπ, που είχε επιστρέψει στη Ρωσία από το Παρίσι, ο Αλέξανδρος άρχισε ανοικτά να διακηρύσσει την εκτίμησή του στους γαλλικούς θεσμούς και στο πρόσωπο του Ναπολέοντος Α΄ Βοναπάρτη. Σύντομα, ωστόσο, επήλθε μια αλλαγή. Ο Λαχάρπ, μετά από μία νέα επίσκεψη στο Παρίσι, παρουσίασε στον Τσάρο τις Ανακλάσεις του σχετικά με την Πραγματική Φύση του Προξενείου για τη Ζωή, που, καθώς ο Αλέξανδρος είπε, αφαίρεσαν το προπέτασμα από τα μάτια του, και απεκάλυψαν το Βοναπάρτη «ως μη αληθινό πατριώτη», αλλά μόνο ως «τον πιο φημισμένο τύραννο που έχει αναδειχθεί παγκοσμίως». Ο αποπροσανατολισμός του ολοκληρώθηκε με τη δολοφονία του Λουδοβίκου-Αντώνιου των Βουρβόνων-Κοντέ, δούκα του Ανγκιέν. Η ρωσική αυλή πένθησε για τον τελευταίο Κοντέ και οι διπλωματικές σχέσεις με το Παρίσι διεκόπησαν.
Αντίδραση στον Ναπολέοντα.
Τα γεγονότα των Ναπολεοντείων Πολέμων που ακολούθησαν ανήκουν στη γενική ιστορία της Ευρώπης, αλλά η συμπεριφορά του Τσάρου είναι προσωπική για τον ίδιο, αν και εγκυμονούσα θέματα παγκοσμίου σημασίας. Αντιπαρατιθέμενος στο Ναπολέοντα Α΄, «τον καταπιεστή της Ευρώπης και διαταρακτή της παγκόσμιας ειρήνης», ο Αλέξανδρος στην πραγματικότητα ήδη πίστευε ότι εκπληρούσε μία θεία αποστολή. Στις οδηγίες του προς το Νοβοσιλτσώφ, τον ειδικό απεσταλμένο του στο Λονδίνο, ο Τσάρος φώτισε τα κίνητρα της πολιτικής του με γλώσσα που απευθυνόταν τόσο ελάχιστα στην κοινή λογική του πρωθυπουργού, Πιτ, όσο αργότερα η συνθήκη της Ιεράς Συμμαχίας προσείλκυε τον υπουργό εξωτερικών, Κάσλρη. Ωστόσο το κείμενο είναι μεγάλης σπουδαιότητος, καθώς σε αυτό βρίσκουμε σχηματοποιημένα για πρώτη φορά με επίσημο τρόπο εκείνα τα ιδανικά της διεθνούς πολιτικής που έπαιξαν καταλυτικό ρόλο στις παγκόσμιες υποθέσεις κατά το τέλος της επαναστατικής εποχής και οδήγησαν κατά το τέλος του 19ου αιώνα στον περιορισμό του Νικολάου Β΄ και τη διάσκεψη της Χάγης. Το αποτέλεσμα του πολέμου, επιχειρηματολογούσε ο Αλέξανδρος, δεν θα έπρεπε να είναι μόνον η απελευθέρωση της Γαλλίας, αλλά ο παγκόσμιος θρίαμβος των «ιερών ανθρωπίνων δικαιωμάτων».
Μία γενική συνθήκη θα έπρεπε να είναι η βάση των σχέσεων των κρατών που θα σχημάτιζαν την «Ευρωπαϊκή Συνομοσπονδία» και αυτή, αν και «δεν θα απαντούσε στο ερώτημα της υλοποίησης του οράματος της παγκοσμίου ειρήνης, θα διατηρούσε ορισμένα από τα αποτελέσματά της αν, μετά τη λήξη του γενικού πολέμου, ήταν δυνατόν να εγκαθιδρύσει με καθαρές αρχές τα δικαιώματα των εθνών». «Γιατί δεν θα μπορούσε να υποβληθεί σε αυτή», ο Τσάρος συνέχισε, «το θετικό δικαίωμα των εθνών, να επιβεβαιωθεί το δικαίωμα της ουδετερότητας, να εισαχθεί η υποχρέωση μη ενάρξεως πολέμου έως ότου εξαντληθούν όλοι οι πόροι που θα μπορούσε η διαμεσολάβηση ενός τρίτου μέρους να προσφέρει, έχοντας έτσι φωτίσει τα αντίστοιχα παράπονα, και προσπαθήσει να τα λύσει. Είναι τέτοιες οι αρχές με τις οποίες θα μπορούσε να προχωρήσει η γενική ειρήνευση, και να γεννηθεί μία λεγεώνα της οποίας οι ρήτρες θα σχημάτιζαν, τρόπον τινά, ένα νέο κώδικα διεθνούς δικαίου, που, επικυρωμένος από το μεγαλύτερο μέρος των ευρωπαϊκών εθνών, θα γίνει άνευ δυσκολίας ο αμετάβλητος κανόνας των κυβερνήσεων, ενώ αυτοί που θα προσπαθούσαν να τον παραβιάσουν θα διακινδύνευαν να βρεθούν αντιμέτωποι με τις δυνάμεις της νέας ένωσης».
Η ήττα από τις Γαλλικές δυνάμεις το 1807.
Εν τω μεταξύ ο Ναπολέων, κάπως ενοχλημένος από τη νεανική ιδεολογία του Ρώσου μονάρχη, ποτέ δεν εγκατέλειψε την ελπίδα να τον αποσπάσει από τη συμμαχία του. Δεν είχε ακόμη μπει θριαμβευτικά στη Βιέννη και ξεκίνησε διαπραγματεύσεις μαζί του. Τις επανέλαβε μετά την Μάχη του Άουστερλιτς (2 Δεκεμβρίου 1805). Η Ρωσία και η Γαλλία, τόνισε, ήταν «γεωγραφικοί σύμμαχοι»: δεν υπήρχε, και θα μπορούσε να μην υπάρξει, μεταξύ τους σύγκρουση συμφερόντων καθώς μαζί θα μπορούσαν να κυβερνήσουν τον κόσμο. Αλλά ο Αλέξανδρος αποφάσισε «να επιμείνει στο σύστημα αδιαφορίας όσον αφορά όλα τα ευρωπαϊκά κράτη που είχε ακολουθήσει» και συμμάχησε ξανά με την Πρωσία. Η εκστρατεία της Ιένας και η Μάχη του Άιλαου ακολούθησαν και ο Ναπολέων, αν και ακόμα προσανατολισμένος στη συμμαχία με τη Ρωσία, υποκίνησε την Πολωνία, την Τουρκία και την Περσία να σπάσουν την υπακοή στον Τσάρο. Ένα κόμμα στη Ρωσία την ίδια, ηγούμενο από τον αδελφό του Τσάρου Μέγα Δούκα Κωνσταντίνο Παύλοβιτς, επιθυμούσε την ειρήνη, αλλά ο Αλέξανδρος, μετά από μία μάταιη προσπάθεια να δημιουργήσει μία νέα συμμαχία, κάλεσε το ρωσικό έθνος σε ιερό πόλεμο εναντίον του Ναπολέοντος ως εχθρού της Ορθόδοξης πίστης. Το αποτέλεσμα ήταν η πανωλεθρία στη μάχη του Φρίντλαντ (13-14 Ιουνίου, 1807). Ο Ναπολέων άδραξε την ευκαιρία· αντί να προβάλει βαρείς όρους, προσέφερε στον ηττημένο αυτοκράτορα τη συμμαχία του, και συμμετοχή στη δόξα του.
Οι δύο αυτοκράτορες συναντήθηκαν στο Τίλσιτ στις 25 Ιουνίου 1807. Ο Αλέξανδρος, θαμπωμένος από την ευφυΐα του Ναπολέοντος και έκπληκτος από την φαινομενική του γενναιοδωρία, κερδήθηκε πλήρως. Ο Ναπολέων ήξερε καλά πώς να απευθυνθεί στην εξημμένη φαντασία του νέου του φίλου. Θα μοιραζόταν με τον Αλέξανδρο την παγκόσμια Αυτοκρατορία: ως πρώτο βήμα θα τού άφηνε την κατοχή των Παραδουνάβιων ηγεμονιών και τού έδωσε το ελεύθερο να χειριστεί τη Φινλανδία και, αργότερα, οι Αυτοκράτορες της Ανατολής και της Δύσης, όταν έλθει το πλήρωμα του χρόνου, θα έδιωχναν τους Τούρκους από την Ευρώπη και θα βάδιζαν προς την Ασία για να καταλάβουν την Ινδία. Το μεγαλεπήβολο σχέδιο ξύπνησε στο ευεπηρέαστο μυαλό του Αλεξάνδρου μια φιλοδοξία προς την οποία ήταν μέχρι τώρα ξένος. Τα ευρωπαϊκά ενδιαφέροντα ξεχάστηκαν. «Τι είναι η Ευρώπη;» αναφώνησε στο Γάλλο πρέσβη. «Πού είναι, αν δεν είμαστε εσείς κι εμείς;»
Πρωσσία.
Η λάμψη αυτών των νέων οραμάτων δεν τύφλωσαν, ωστόσο, τον Αλέξανδρο όσον αφορά στις υποχρεώσεις της φιλίας και αρνήθηκε να κρατήσει τις Παραδουνάβιες Ηγεμονίες ως έπαθλο για τον περαιτέρω διαμελισμό της Πρωσσίας. «Κάναμε έντιμο πόλεμο», είπε, «πρέπει να κάνουμε έντιμη ειρήνη». Ο ενθουσιασμός του Τίλσιτ σύντομα άρχισε να φθίνει. Ο Ναπολέων Α΄ ήταν γεμάτος υποσχέσεις, αλλά φειδωλός στην υλοποίησή τους. Οι Γάλλοι παρέμειναν στην Πρωσσία, οι Ρώσοι στο Δούναβη και αλληλοκατηγορήθηκαν για παραβίαση της εμπιστοσύνης. Εν τω μεταξύ, οι προσωπικές σχέσεις του Αλεξάνδρου και του Ναπολέοντος ήταν πολύ εγκάρδιες και υπήρχε ελπίδα ότι μία νέα συνάντηση θα μπορούσε να ρυθμίσει όλες τις διαφορές μεταξύ τους. Η συνάντηση έλαβε χώρα στην Ερφούρτη τον Οκτώβριο του 1808 και οδήγησε σε μία συνθήκη που όρισε την κοινή πολιτική των δύο αυτοκρατόρων. Εντούτοις, οι σχέσεις του Αλεξάνδρου με τον Ναπολέοντα υπέστησαν σημαντική μεταβολή. Ο Ρώσος αυτοκράτορας αντελήφθη ότι στο Ναπολέοντα το συναίσθημα ποτέ δεν υπερέβη τη λογική, ότι στην πραγματικότητα ο Γάλλος ουδέποτε αποσκοπούσε στην προτεινόμενη "μείζονα επιχείρησή" του και ότι την είχε απλώς χρησιμοποιήσει για να προκαταλάβει τον Τσάρο, ενώ παράλληλα εδραίωνε την ισχύ του στην Κεντρική Ευρώπη. Από τη στιγμή αυτή η γαλλική συμμαχία υποβαθμίστηκε για τον Αλέξανδρο, κατέπεσε από το επίπεδο μιας αδελφικής συμφωνίας διοίκησης του κόσμου σε μία υπόθεση καθαράς πολιτικής. Τη χρησιμοποίησε, δε, με την πρώτη ευκαιρία, για να απομακρύνει «τον γεωγραφικό εχθρό» από τις πύλες της Αγίας Πετρούπολης, αποσπώντας τη Φινλανδία από τους Σουηδούς (1809) και ήλπισε μέσω αυτής να καταστήσει τον Δούναβη νότιο σύνορο της Ρωσίας.
Γαλλο-Ρωσική Συμμαχία.
Τα γεγονότα στην πραγματικότητα ταχέως οδηγούσαν στη θραύση της γαλλο-ρωσικής συμμαχίας. Ο Αλέξανδρος, στην πραγματικότητα, βοήθησε το Ναπολέοντα στον πόλεμο του 1809, αλλά διακήρυξε ωμά ότι δεν θα επέτρεπε να διαλυθεί η Αυστριακή Αυτοκρατορία και ο Ναπολέων παραπονέθηκε πικρά για την απραξία των ρωσικών στρατευμάτων κατά την εκστρατεία. Ο Τσάρος, με τη σειρά του, διαμαρτυρήθηκε για την ενθάρρυνση του Ναπολέοντος προς τους Πολωνούς. Σχετικά με τη γαλλική συμμαχία ήξερε ότι πρακτικά ήταν απομονωμένος στη Ρωσία και διακήρυξε ότι δεν θα θυσίαζε το συμφέρον του λαού του και της αυτοκρατορίας χάριν της φιλίας με το Ναπολέοντα. «Δεν θέλω τίποτε για τον εαυτό μου», είπε στο Γάλλο πρέσβη, «ωστόσο ο κόσμος δεν είναι επαρκώς μεγάλος ώστε να κατανοήσει το ζήτημα της Πολωνίας, αν τίθεται θέμα ανασύστασής της».
Η Συνθήκη της Βιέννης, που προσέθεσε σημαντικά εδάφη στο Δουκάτο της Βαρσοβίας, έλεγε με παράπονο «αντιμετώπισε την πίστη του με απρέπεια», και ήταν μόνο δεσμευμένος από την εποχή της δημόσιας διακήρυξης του Ναπολέοντος ότι δεν είχε πρόθεση ανασύστασης της Πολωνίας και από μία συνθήκη, που υπεγράφη στις 4 Ιανουαρίου 1810 αλλά δεν κυρώθηκε, που καταργούσε το Πολωνικό όνομα και τις τάξεις των ευγενών.
Αλλά αν ο Αλέξανδρος υποπτευόταν το Ναπολέοντα, ο Ναπολέων δεν ήταν λιγότερο καχύποπτος και, μερικώς για να ελέγξει την ειλικρίνειά του, ζήτησε το χέρι της Μεγάλης Δουκίσσης Άννας, νεώτερης αδελφής του Τσάρου. Μετά από μια μικρή καθυστέρηση ο Αλέξανδρος αρνήθηκε ευγενώς, με μία έκκληση σχετική με την τρυφερή ηλικία της Πριγκίπισσας και την αντίθεση της Αυτοκράτειρας Μαρίας Φεοντόροβνας στο γάμο. Η απάντηση του Ναπολέοντος ήταν να αρνηθεί την κύρωση της συνθήκης της 4ης Ιανουαρίου 1810 και να ανακοινώσει τον αρραβώνα του με την Αρχιδούκισσα της Μαρίας Λουΐζας, με τέτοιο τρόπο που να οδηγήσει τον Αλέξανδρο στην υπόθεση ότι οι δύο γαμήλιες συνθήκες έτυχαν ταυτόχρονης διαπραγματεύσεως. Από τη στιγμή αυτή η σχέση μεταξύ των δύο αυτοκρατόρων σταδιακά εντάθηκε.
Η προσάρτηση του Όλντενμπουρκ, του οποίου ο Δούκας του Όλντενμπουρκ (3 Ιανουαρίου 1754 - 2 Ιουλίου 1823) ήταν θείος του Τσάρου, στη Γαλλία το Δεκέμβριο του 1810, προσέθεσε ένα ακόμη προσωπικό παράπονο του Αλεξάνδρου απέναντι στο Ναπολέοντα, ενώ η αντίδραση του «ηπειρωτικού συστήματος» στο ρωσικό εμπόριο κατέστησε αδύνατο για τον Τσάρο να διατηρήσει μία πολιτική που ήταν το κύριο κίνητρο του Ναπολέοντος για τη συμμαχία. Ακολούθησαν οξεία αλληλογραφία και μερικώς συγκεκαλυμμένοι εξοπλισμοί, που είχαν ως αποκορύφωμα την εισβολή του Ναπολέοντος το 1812 στη Ρωσία. Ωστόσο, ακόμη και μετά τη διάβαση του ορίου από τους Γάλλους, ο Αλέξανδρος ακόμη διαμαρτυρόταν ότι τα προσωπικά του αισθήματα έναντι του αυτοκράτορα ήταν αναλλοίωτα. Αλλά, προσέθετε, «ο ίδιος ο Θεός δεν είναι δυνατόν να διαγράψει το παρελθόν». Ήταν η κατοχή της Μόσχας και η βεβήλωση του Κρεμλίνου, του ιερού κέντρου της Αγίας Ρωσίας, που μετέτρεπε το αίσθημα για το Ναπολέοντα σε παθιασμένο μίσος. Μάταια ο Γάλλος αυτοκράτωρ, εντός οκτώ ημερών από την είσοδό του στη Μόσχα, απηύθυνε επιστολή προς τον Τσάρο, εν είδει μακράς κραυγής θλίψης, που απεκάλυπτε τα απεγνωσμένα δεσμά του Μεγάλου Στρατού και απεύθυνε έκκληση προς «ό,τι απέμενε από τα πρότερά του αισθήματα». Ο Αλέξανδρος δεν απάντησε σε αυτούς τους «φανφαρονισμούς». «Όχι πια ειρήνη με τον Ναπολέοντα!» φώναξε, «Αυτός ή Εγώ, Εγώ ή Αυτός: δεν μπορούμε πια να βασιλεύουμε μαζί!»
Η εκστρατεία του 1812.
Η εκστρατεία του 1812 ήταν σημείο καμπής στη ζωή του Αλεξάνδρου και η φρίκη της, για την οποία η ευαίσθητη φύση του αισθάνθηκε μεγάλη ευθύνη, επιβάρυναν υπέρμετρα ένα νου που δεν υπήρξε ποτέ απόλυτα ισορροπημένος. Όταν ο Ναπολέων διέσχισε τα ρωσικά σύνορα με το Μεγάλο Στρατό, ο Αλέξανδρος Α΄ ήταν εντελώς απροετοίμαστος για πόλεμο, εμπιστευόμενος το γαλλόφιλο καγκελάριο Νικολάι Ρουμυαντσέφ περισσότερο από τον πρέσβη του στη Γαλλία Αλέξανδρο Κουράκιν, ο οποίος τον είχε προειδοποιήσει σχετικά με τα πολεμικά σχέδια του Ναπολέοντος. Η Ρωσία κήρυξε Ιερό Πόλεμο προς υπεράσπιση της Μητέρας Πατρίδος. Κατά τον εμπρησμό της Μόσχας, διακήρυξε εκ των υστέρων, η ψυχή του είχε φωτιστεί, και είχε αντιληφθεί άπαξ και διά παντός τη θεία αποκάλυψη της αποστολής του ως ειρηνοποιού της Ευρώπης. Προσπάθησε να απαλύνει τον αναβρασμό της συνείδησής του μέσω αλληλογραφίας με τους ηγέτες της αναβίωσης του ευαγγελισμού της ηπείρου, ενώ ανεζήτησε οιωνούς και υπερφυσική καθοδήγηση σε κείμενα και αποσπάσματα των γραφών. Δεν ειρήνευσε ωστόσο η καρδιά του, σύμφωνα με τον ίδιο, έως ότου συνάντησε τη Βαρώνη ντε Κρούντενερ, μία θρησκευτική τυχοδιώκτρια που έκανε αποστολή της τη μεταστροφή των πριγκήπων στη Βασιλεία το φθινόπωρο του 1813. Από αυτό το χρόνο ένας μυστικιστικός ευσεβισμός έγινε η δηλωμένη δύναμη της πολιτικής του, καθώς και των ιδιωτικών του ενεργειών. Η μαντάμ ντε Κρούντενερ και ο συνεργάτης της, ο ευαγγελιστής Εμπαϋτάζ, έγιναν οι έμπιστοι των πιο μυστικών σκέψεων του αυτοκράτορα και κατά τη διάρκεια της εκστρατείας που έληξε με την κατάληψη του Παρισιού, οι αυτοκρατορικές συναντήσεις-προσευχές ήταν το μαντείο στις αποκαλύψεις του οποίου κρεμόταν η τύχη του κόσμου.
Φιλελεύθερες πολιτικές απόψεις.
Από το τέλος του έτους 1818, οι απόψεις του Αλεξάνδρου άρχισαν να αλλάζουν. Μία επαναστατική πολιτική συνωμοσία μεταξύ των αξιωματούχων της φρουράς και μία ανόητη απόπειρα απαγωγής του καθ' οδόν προς τη Σύνοδο του Αιξ-λα-Σαπέλ, λέγεται ότι κλόνισαν τα θεμέλια του φιλελευθερισμού του. Στο Αιξ-λα-Σαπέλ ήλθε για πρώτη φορά σε άμεση επαφή με τον Μέττερνιχ. Σε αυτή την εποχή ανάγεται η επικυριαρχία του Μέττερνιχ στο μυαλό του Ρώσου Αυτοκράτορα και στα συμβούλια της Ευρώπης. Δεν ήταν ωστόσο αιφνίδια μεταστροφή. Αν και θορυβημένος από τον επαναστατικό αναβρασμό στη Γερμανία, που οδήγησε στο φόνο του Αύγουστου φον Κοτζεμπούε (23 Μαρτίου 1819), ο Αλέξανδρος αποδέχθηκε τη διαμαρτυρία του Κάσλρεϊ έναντι της πολιτικής του Μέττερνιχ ότι «οι κυβερνήσεις να σχηματίσουν συμμαχία εναντίον των λαών», καθώς τυποποιήθηκε στα Διατάγματα του Κάρλσμπαντ τον Ιούλιο του 1819 και αποδοκίμασε κάθε εμπλοκή της Ευρώπης στην υποστήριξη «μίας λεγεώνος με μόνο αντικείμενο τις παράλογες αξιώσεις της απολυταρχίας».
Ακόμη διακήρυξε την πίστη του σε «ελεύθερους οργανισμούς», αν και όχι σε τέτοια ηλικία εξ αιτίας της ασθενικότητος, ή συμβόλαια υποβαλλόμενα από λαϊκούς ηγέτες προς τους μονάρχες τους, ή συντάγματα που δόθηκαν σε δύσκολες περιστάσεις για να ηρεμήσει μία κρίση. «Η ελευθερία», είπε, «θα έπρεπε να περιορίζεται εντός δίκαιων ορίων. Και τα όρια της ελευθερίας είναι οι αρχές της τάξης».
Ήταν ο προφανής θρίαμβος των αρχών της αταξίας στις επαναστάσεις της Νεάπολης και του Πεδεμοντίου, συνδυασμένος με τα αυξανόμενα ανησυχητικά συμπτώματα στη Γαλλία, τη Γερμανία, και στον ίδιο το λαό του, που ολοκλήρωσαν τη μεταστροφή του Αλεξάνδρου. Στην απομόνωση της μικρής πόλης Τροπάου, όπου τον Οκτώβριο του 1820 οι δυνάμεις συνδιασκέφθηκαν, ο Μέττερνιχ βρήκε μια ευκαιρία για την παγίωση της επιρροής του πάνω στον Αλέξανδρο, που αναμενόταν μεταξύ του θορύβου και των γυναικείων δολοπλοκιών της Βιέννης και του Αιξ. Εδώ, με εμπιστοσύνη που αποκτήθηκε με φιλικές συνομιλίες κατά το απογευματινό τσάι, ο αποπροσανατολισμένος αυτοκράτωρ εξομολογήθηκε το λάθος του. «Δεν έχεις τίποτε να μετανιώσεις», είπε λυπημένα στον έκπληκτο καγκελάριο, «αλλά εγώ έχω!»
Το θέμα ήταν βαρυσήμαντο. Τον Ιανουάριο ο Αλέξανδρος υπερασπιζόταν ακόμη το ιδανικό της ελεύθερης συνομοσπονδίας των Ευρωπαϊκών κρατών, που συμβολιζόταν από την Ιερά Συμμαχία, έναντι της πολιτικής μιας δικτατορίας των μεγάλων δυνάμεων, που συμβολιζόταν από την Τετραμερή Συνθήκη. Είχε ακόμη διαμαρτυρηθεί έναντι στους ισχυρισμούς της συλλογικής Ευρώπης να αναμειγνύεται στις εσωτερικές υποθέσεις των ανεξαρτήτων κρατών. Στις 19 Νοεμβρίου υπέγραφε το Πρωτόκολλο του Τροππάου, που καθιέρωνε την αρχή της εμπλοκής και κατέστρεφε την αρμονία.
Η επανάσταση των Ελλήνων.
Στο Συνέδριο του Λάιμπαχ, άνοιξη του 1821, ο Αλέξανδρος πληροφορείται επίσημα με επιστολή από τον ίδιο τον στρατηγό του Α. Υψηλάντη που βρισκόταν σε άδεια για την έναρξη της Ελληνικής Επανάστασης. Από τη στιγμή αυτή μέχρι το θάνατό του, ο νους του παλινδρομούσε μεταξύ της ανυπομονησίας του να υλοποιήσει το όνειρό του, μιας συνομοσπονδίας της Ευρώπης και της παραδοσιακής του αποστολής ως ηγέτη μιας ορθόδοξης σταυροφορίας εναντίον της Οθωμανικής Αυτοκρατορίας. Έτσι παρά την αρχική και έντονη αντίδραση του Μέττερνιχ, το πρώτο κίνητρο υπερίσχυσε. Ωστόσο ο τσάρος ανησυχούσε πάντα για μία πιθανή εξέγερση στην Ευρώπη,α λλά και για ανταρσία στον ίδιο του το στρατό.
Διέγραψε το όνομα του Αλεξάνδρου Υψηλάντη από τη λίστα του Ρωσικού στρατού, κατόπιν προηγούμενης παραίτησης του ίδιου, διατάζοντας τον υπουργό των εξωτερικών του, Ιωάννη Καποδίστρια, να τον ενημερώσει εγγράφως για την αποκήρυξη της συμπάθειας της Ρωσίας στην επιχείρησή του. Αυτό έγινε την 14/26 Μαρτίου 1821. Στα τέλη του 1821 με αρχές 1822, ενώ γινόταν το Συμβούλιο της Βερόνας όπου συζητήθηκε, μεταξύ άλλων, και το ελληνικό θέμα, δεν έγινε δεκτή μια ελληνική αντιπροσωπία με δική του εντολή.
Έκανε, στην πραγματικότητα, προσπάθεια να συμβιβάσει τις αρχές που μπλέκονταν στο μυαλό του. Προσφέρθηκε να παραδώσει τον ισχυρισμό, που επιτυχώς επιβεβαιώθηκε όταν ο Σουλτάνος Μαχμούτ Β΄ είχε εξαιρεθεί από την Ιερά Συμμαχία και οι υποθέσεις της Οθωμανικής αυτοκρατορίας από τα εξαγόμενα της Βιέννης, ότι τα ζητήματα της Ανατολής ήταν «εσωτερικές υποθέσεις της Ρωσίας», και να εισβάλει στην Οθωμανική αυτοκρατορία, όπως η Αυστρία είχε εισβάλει στη Νεάπολη, «ως αναγκαιότητα της Ευρώπης».
Η αντίθεση του Μέττερνιχ σε αυτό, παράλογη, αλλά φυσική από την Αυστριακή άποψη, του πρωτοάνοιξε τα μάτια στον αληθινό χαρακτήρα της Αυστριακής συμπεριφοράς προς τα ιδεώδη του. Ξανά πίσω στη Ρωσία, μακρυά από την έξαψη της προσωπικότητος του Μέττερνιχ, το αμνήμον πνεύμα του λαού του τον ξαναέφερε εις εαυτόν. Και όταν, το φθινόπωρο του 1825, πήρε την Αυτοκράτειρά του που πέθαινε, Λουίζα του Μπάντεν (24 Ιανουαρίου 1779 - 26 Μαΐου 1826) για αλλαγή ατμόσφαιρας στο νότο της Ρωσίας, προκειμένου, καθώς όλη η Ευρώπη υπέθεσε, να τεθεί επικεφαλής του μεγάλου στρατού που ήταν συγκεντρωμένος στα Οθωμανικά σύνορα, η γλώσσα του δεν ήταν πια αυτή του «ειρηνοποιού της Ευρώπης», αλλά αυτή του Ορθόδοξου Τσάρου που ήταν αποφασισμένος να πάρει τα συμφέροντα του λαού του και της θρησκείας του «στα χέρια του». Πριν τη σημαντική απόφαση που είχε λάβει, ωστόσο, ο Αλέξανδρος πέθανε, «συντεθλιμμένος», σύμφωνα με τα δικά του λόγια, «κάτω από το τρομερό φορτίο ενός στέμματος» που είχε περισσότερες από μία φορές διακηρύξει την πρόθεσή του να παραιτηθεί.
Ιδιωτική ζωή.
Είχε νυμφευθεί στις 9 Οκτωβρίου 1793, χωρίς να ζητηθεί η γνώμη του, την πριγκίπισσα Λουίζα του Μπάντεν (Ελισάβετ Αλεξέγεβνα), ένα πολιτικό γάμο που, καθώς εξομολογήθηκε με λύπη στο φίλο του Φρειδερίκο Γουλιέλμο Γ΄, είχε οδηγήσει και τους δύο σε δυστυχία και παρηγόρησε τον εαυτό του με παραδοσιακό τρόπο. Τα δύο παιδιά του γάμου, η μεγάλη δούκισσα Μαρία, πέθανε στις 26 Ιουνίου (ή 8 Ιουλίου) 1800 και η μεγάλη δούκισσα Ελισάβετ πέθανε στις 12 Μαΐου 1808. Η κοινή τους θλίψη έφερε τούς συζύγους πιο κοντά. Προς το τέλος της ζωής του η συμφιλίωσή τους ολοκληρώθηκε με τη σοφή φιλανθρωπία της Αυτοκράτειρας να τον συμπονέσει βαθιά για το θάνατο της ερωμένης του Πριγκήπισσας Μαρίας Ναρύσκινας.
Το τέλος του.
Ο Τσάρος Αλέξανδρος Α΄ μπλέχτηκε όλο και περισσότερο στο μυστικισμό και υποπτευόταν όλο και περισσότερο αυτούς που ήταν γύρω του. Καθ' οδόν προς τη σύνοδο του Άαχεν, της Γερμανίας, μία προσπάθεια απαγωγής του τον έκανε πιο καχύποπτο για τους γύρω του.
Το φθινόπωρο του 1825, λόγω της επιδεινούμενης ασθένειας της συζύγου του, ο Αυτοκράτωρ έκανε ένα ταξίδι στο νότο της Ρωσίας. Κατά τη διάρκεια του ταξιδιού αυτού, ο ίδιος κρυολόγησε, κατάσταση που κατέληξε σε τύφο, από τον οποίο πέθανε στη νότια πόλη του Ταγκανρόκ στις 19 Νοεμβρίου 1825. Η σύζυγός του πέθανε μερικές εβδομάδες αργότερα, καθώς η σορός του αυτοκράτορα μεταφερόταν στην Αγία Πετρούπολη για την κηδεία. Ενταφιάστηκε στον Καθεδρικό των Αγίων Πέτρου και Παύλου του Κάστρου Πέτρου και Παύλου στην Αγία Πετρούπολη στις 13 Μαρτίου 1826.
Ο αδόκητος θάνατος του Αυτοκράτορα της Ρωσίας μακρυά από την πρωτεύουσα προξένησε επίμονες φήμες ότι ο θάνατός του και η κηδεία σκηνοθετήθηκαν, ενώ ο αυτοκράτωρ απαρνήθηκε το στέμμα και αποσύρθηκε για να περάσει το υπόλοιπο της ζωής του σε απομόνωση. Υπήρχε η φήμη ότι ένας «στρατιώτης» ενταφιάστηκε ως Αλέξανδρος ή ότι ο τάφος ήταν κενός ή ότι ο Βρετανός πρέσβης στη Ρωσική αυλή είπε ότι είχε δει τον Αλέξανδρο να επιβιβάζεται σε πλοίο. Ορισμένοι ισχυρίστηκαν ότι ο πρώην αυτοκράτωρ είχε γίνει μοναχός είτε στη Λαύρα Ποτσαέφ ή στη Λαύρα Κιέβου-Πετσέρσκαγια ή αλλού. Πολλοί άνθρωποι, περιλαμβανομένων πολλών ιστορικών, υπέθεσαν ότι ένας μυστηριώδης ερημίτης, ο Θεόδωρος Κουζμίτς (η "Κοζμίτς"), που εμφανίστηκε στη Σιβηρία το 1836 και πέθανε στην επικράτεια του Τομσκ το 1864, ήταν στην πραγματικότητα ο Αλέξανδρος Α΄ υπό μία υποτιθέμενη ταυτότητα. Ενώ υπάρχουν μαρτυρίες ότι ο «Θεόδωρος Κόζμιτς» στη νωρίτερη ζωή του μπορεί να ανήκε στην υψηλή κοινωνία, η ταυτότητά του ως Αλέξανδρος Α΄ δεν απεδείχθη ποτέ πέραν λογικής αμφιβολίας.
Το άμεσο επακόλουθο του θανάτου του Αλεξάνδρου ήταν η σύγχυση σχετικά με τη σειρά διαδοχής και μια προσπάθεια στρατιωτικού πραξικοπήματος από φιλελεύθερους αξιωματικούς. Ο διάδοχος του θρόνου, Τσάρεβιτς και Μέγας Δούκας Κωνσταντίνος Παύλοβιτς είχε το 1822 παραιτηθεί του δικαιώματός του στη διαδοχή, αλλά η πράξη του δεν ανακοινώθηκε δημόσια, ούτε ήταν γνωστή σε κάποιον εκτός λίγων ανθρώπων της τσαρικής οικογένειας. Για το λόγο αυτό, στις 27 Νοεμβρίου 1825 ο πληθυσμός, περιλαμβανομένου του νεώτερου αδελφού του Κωνσταντίνου, Νικολάου, ορκίστηκαν υπακοή στον Κωνσταντίνο. Μετά την αποκάλυψη της πραγματικής σειράς διαδοχής τόσο στην αυτοκρατορική οικογένεια όσο και στο κοινό, ο Νικόλαος Α΄ διέταξε την ορκωμοσία υπακοής να λάβει χώρα στις 14 Δεκεμβρίου 1825. Επωφελούμενοι της ευκαιρίας, οι Δεκεμβριστές επαναστάτησαν, για να υπερασπίσουν φαινομενικά τα δικαιώματα του Κωνσταντίνου στο θρόνο, αλλά στην πραγματικότητα προκειμένου να ξεκινήσουν την αλλαγή του καθεστώτος στη Ρωσία. Ο Νικόλαος Α΄ βίαια κατέστειλε την εξέγερση και έστειλε τους ηγέτες της στις γαλέρες και τη Σιβηρία.
Μερικοί έμπιστοι του Αλεξάνδρου Α΄ ανέφεραν ότι κατά τα τελευταία έτη ο Αυτοκράτωρ ήταν ενήμερος ότι οι Δεκεμβριστές σχεδίαζαν μία επανάσταση, αλλά επέλεξαν να μην ενεργήσουν εναντίον τους, σημειώνοντας ότι αυτοί οι αξιωματούχοι μοιράζονταν «τις πλάνες της νιότης του». Οι ιστορικοί πιστεύουν ότι αυτές οι μυστικές κοινωνίες εμφανίστηκαν μετά την επιστροφή των Ρώσων αξιωματικών από τις Ναπολεόντειες εκστρατείες στην Ευρώπη το 1815.
Οικογένεια.
Νυμφεύτηκε το 1793 την Λουίζα του Μπάντεν, που βαπτίστηκε Ορθόδοξη ως "Ελισάβετ Αλεξέγιεβνα", κόρη του Καρόλου-Λουδοβίκου διαδόχου πρίγκιπα στο μεγάλο δουκάτο του Μπάντεν και είχε τέκνα:
Από τη μη νόμιμη σχέση του με τη Σοφία Σεργκέγιεβνα Βσεβολόζσκαγια είχε τέκνο:
Από η Μαρία Ναρύσκινα είχε:
Από τη Μαργαρίτα-Γεωργία Βάινερ, γαλλίδα ηθοποιό, είχε:
Από μία αγνώστου ονόματος:
Από τη Βερόνικα Ντζιερζανόφσκα:
Από τη Βαρβάρα πριγκίπισσα Τουρκεστάνοβα:
Από τη Μαρία Ιβάνοβνα Κατατχάροβα:
Πρόγονοι.
Πρόγονοι του Αλεξάνδρου Α΄ της Ρωσίας

</doc>
<doc id="44416" url="https://el.wikipedia.org/wiki?curid=44416" title="Τηλέμαχος">
Τηλέμαχος

Ο Τηλέμαχος, σύμφωνα με την ελληνική μυθολογία και την Οδύσσεια του Ομήρου, ήταν μυθικός ήρωας της Ιθάκης, γιος του Οδυσσέα και της Πηνελόπης. Μέρη της ζωής του περιγράφονται από τον Όμηρο στην Ιλιάδα και την Οδύσσεια. Οι πρώτες τέσσερις ραψωδίες (α - δ) της Οδύσσειας συχνά ονομάζονται "Τηλεμάχεια", επειδή σε αυτές γίνεται αναφορά της αναζήτησης του Οδυσσέα από τον Τηλέμαχο. 
Όπως εμφανίζεται στην Οδύσσεια, ο Τηλέμαχος γεννήθηκε, όταν ο Οδυσσέας εγκατέλειψε την Ιθάκη για τον Τρωικό πόλεμο. Σε ηλικία είκοσι ετών, με την παρακίνηση της θεάς Αθηνάς, που εμφανίστηκε μπροστά του μεταμφιεσμένη ως ο πιστός φίλος του Οδυσσέα Μέντορας, αποφάσισε να ταξιδέψει προς αναζήτηση πληροφοριών περί της τύχης του πατέρα του. Έτσι επισκέφθηκε την Πύλο, όπου τον φιλοξένησε ο Νέστορας και συνοδευόμενος από το γιο του Νέστορα, Πεισίστρατο, επισκέφθηκε στη συνέχεια τις Φερές και την Σπάρτη, όπου εκεί τον φιλοξένησε ο Μενέλαος. Από εκεί επανήλθε στην Ιθάκη διαφεύγοντας από πολλές ενέδρες των μνηστήρων της μητέρας του. 
Όταν έφθασε στην Ιθάκη, ανακάλυψε πως ο Οδυσσέας βρισκόταν στην καλύβα του Εύμαιου και στη συνέχεια τον συνόδευσε στο παλάτι, όπου την επόμενη ημέρα αλληλοαναγνωριζόμενοι εξολόθρευσαν τους μνηστήρες της Πηνελόπης. Μετά την αποκατάσταση του πατέρα του στο θρόνο, ο Τηλέμαχος έφυγε σε μακρινά μέρη, προκειμένου να μην επαληθευτεί κάποιος χρησμός που προέβλεπε το θάνατο του Οδυσσέα από το γιο του. Επέστρεψε στην Ιθάκη, όταν έμαθε πως ο πατέρας του τελικά φονεύθηκε από τον εκ της Κίρκης γιο του, τον Τηλέγονο, που εν αγνοία του είχε γίνει πατροκτόνος. Αφού συμφιλιώθηκε μαζί του κατά ένα μύθο παντρεύτηκε την Κίρκη (και ο Τηλέγονος τη μητέρα του Πηνελόπη) με την οποία και απέκτησε γιο, τον Ρώμο (τον ιδρυτή της Ρώμης) ή κόρη, τη Ρώμη. Κατ' άλλο μύθο ο Τηλέμαχος παντρεύτηκε τη Ναυσικά, κόρη του Βασιλιά των Φαιάκων Αλκινόου, με την οποία και απέκτησε τον Περσέπολι. Κατά την "μαρτυρία" του Ησίοδου,ΗΟΙΑΙ 10(17),ο Τηλέμαχος με την Πολυκάστη, την μικρότερη κόρη του Νέστορα του γιού του Νηλέα, απέκτησε τον Περσέπολι.

</doc>
<doc id="44418" url="https://el.wikipedia.org/wiki?curid=44418" title="Άγαλμα της Ελευθερίας">
Άγαλμα της Ελευθερίας

 
Το Άγαλμα της Ελευθερίας, ή αλλιώς η Ελευθερία που διαφωτίζει τον κόσμο είναι περίπου 90 μέτρα και εικονίζει την Ελευθερία ως γυναικεία μορφή, να κρατά στο υψωμένο δεξί της χέρι έναν πυρσό και στο αριστερό της μια πλάκα στην οποία αναγράφεται η ημερομηνία «4 Ιουλίου 1776», η οποία είναι η ημέρα ανεξαρτησίας των Ηνωμένων Πολιτειών. Το άγαλμα αυτό, είναι ένα δώρο από τη Γαλλία προς τις Ηνωμένες Πολιτείες και δεσπόζει κοντά στην νησίδα Λίμπερτυ Άιλαντ (Liberty Island) στην είσοδο του λιμανιού της Νέας Υόρκης.
Σχετικά με την κατασκευή του αγάλματος.
Η ιδέα του αγάλματος ανήκει στον Γάλλο ιστορικό Εντουάρ ντε Λαμπουλέ, ο οποίος πρότεινε να κατασκευαστεί ένα μνημείο προς τιμήν της γαλλοαμερικανικής φιλίας. Το 1874, ο Φρεντερίκ Μπαρτολντί, έμπειρος γλύπτης, άρχισε να εργάζεται στο Παρίσι για την κατασκευή του χρησιμοποιώντας ένα παλιότερο σχέδιό του που είχε απορριφθεί. Συγκεκριμένα ο Μπαρτολντί είχε προτείνει στην κυβέρνηση της Αιγύπτου να χρηματοδοτήσει την κατασκευή ενός γιγάντiου αγάλματος στο πνεύμα του αρχαίου ελληνικού Κολοσσού της Ρόδου με αφορμή τα εγκαίνια της διώρυγας του Σουέζ. Το άγαλμα θα αναπαριστούσε μια νεαρή Αιγύπτια χωρική με μαντήλα που θα κρατούσε έναν πυρσό, θα τοποθετούνταν στο Πορτ Σάιντ και θα είχε τίτλο «η Αίγυπτος διαφωτίζει την Ασία». Αλλά η Αίγυπτος που είχε ήδη επενδύσει τεράστια χρηματικά ποσά και πολύ χρόνο για την κατασκευή της διώρυγας αρνήθηκε να χρηματοδοτήσει το άγαλμα και προτίμησε να χτίσει στη θέση του έναν φάρο ύψους 55 μέτρων. Όταν ο Λαμπουλέ πρότεινε στον Μπαρτολντί να κατασκευάσει ένα άγαλμα για την γαλλοαμερικανική φιλία, ο Μπαρτολντί βρήκε την ευκαιρία να χρησιμοποιήσει το σχέδιό του και η Αιγύπτια φελάχα μετατράπηκε σε κολοσσιαία θεά ενώ ο τίτλος του αγάλματος άλλαξε και έγινε «η Ελευθερία διαφωτίζει τον κόσμο».
Τη στατική δομή του αγάλματος μελέτησε ο μηχανικός Γκυστάβ Άιφελ, για την κατασκευή ενός τεράστιου χαλύβδινου σκελετού. Τον σκελετό αυτό κάλυψε ο Μπαρτολντί με φύλλα χαλκού σφυρηλατημένα στο χέρι για να δώσει στο άγαλμα την μορφή που ήθελε. Το κολοσσιαίο άγαλμα αποσυναρμολογήθηκε σε 350 κομμάτια και μεταφέρθηκε στις ΗΠΑ το 1885, όπου συναρμολογήθηκε ξανά.
Σχετικά με την ανέγερση του αγάλματος.
Το Κογκρέσο των Ηνωμένων Πολιτειών αποφάσισε να τοποθετηθεί στη συγκεκριμένη νησίδα, από όπου είναι ορατό σε όποιον μπαίνει ή βγαίνει από το λιμάνι της Νέας Υόρκης. Εγκαινιάστηκε στις 28 Οκτωβρίου του 1886 υπό την παρουσία μόνο δύο γυναικών, της συζύγου του Μπαρτολντί και την κόρη του προέδρου της γαλλικής επιτροπής, γεγονός που θεωρηθηκε οξύμορο αφού το άγαλμα απεικόνιζε μία γυναίκα. Η επίσημη δικαιολογία ήταν ότι δεν είχαν προσκληθεί γυναίκες για λόγους ασφαλείας αλλά ορισμένες σουφραζέτες κατάφεραν να πλησιάσουν με πλοίο που είχαν ναυλώσει για αυτόν τον σκοπό. Επικεφαλής της πορείας διαμαρτυρίας που είχαν οργανώσει οι σουφραζέτες για την περίσταση ήταν η φεμινίστρια Ματίλντα Τζόσλιν Γκέιτζ καθώς θεωρούσε υποκρισία να παρουσιάζεται η «ελευθερία» ως γυναίκα τη στιγμή που οι αληθινές γυναίκες στην Αμερική στερούνταν πολιτικών και κοινωνικών δικαιωμάτων.
Το 1903, μετά από πρωτοβουλία της φιλάνθρωπου Τζορτζίνα Σκάιλερ, τοποθετήθηκε στη βάση του αγάλματος πλακέτα που αναγράφει το σονέτο της ποιήτριας και ακτιβίστριας Έμμα Λάζαρους «Ο Νέος Κολοσσός» που είχε γραφτεί το 1883 με σκοπό τη συγκέντρωση χρημάτων για την ανέγερση του αγάλματος. Το ποίημα αντιπαρέβαλε στο αρρενωπό αρχαίο ελληνικό άγαλμα του Κολοσσού της Ρόδου το Άγαλμα της Ελευθερίας ως σύμβολο μητρικής ισχύoς και ισότητας που αντί να στέκεται φρουρός όπως ο αρχαίος Κολοσσός εκείνη, η «Μητέρα των εξόριστων», στέκεται στο λιμάνι καλοσωρίζοντας τους ξένους κραυγάζοντας «με χείλη βουβά» το καλωσήρθες. Το ποίημα της Λάζαρους που μέχρι σήμερα παραμένει ένα από τα πιο αναγνωρίσιμα ποιήματα της σύγχρονης εποχής, μετέτρεψε το άγαλμα της ελευθερίας από σύμβολο του διεθνούς ρεπουμπλικανισμού, όπως ήταν η πρόθεση του Μπαρτολντί, σε σύμβολο μητρικής φιλοξενίας και ελπίδας για τους απανταχού κατατρεγμένους. Η φράση του ποιήματος «δώστε σε μένα τους φτωχούς, τους καταφρονεμένους σας» έγινε σύμβολο των Η.Π.Α. ως χώρα που προωθεί την ελευθερία και τα τα ανθρώπινα δικαιώματα αλλά και ως χώρα υποδοχής μεταναστών η εργασία των οποίων συνέβαλλε στην ανάπτυξή της.Δεν μοιάζει με τον μπρούτζινο τον κολοσσό της Ρόδου
Που τα κυρίαρχα σκέλη του σε δυο στεριές πατούσαν·
Εδώ στις πύλες του Ωκεανού τις δυτικές θα στέκει
Μι’ αντρογυναίκα με πυρσό, που αντίς για φλόγα υψώνει
Την αστραπή αιχμάλωτη, και τ’ όνομά της: Μάνα,
Μητέρα των εξόριστων. Από τον φάρο – χέρι της
Φωτοβολάει ως πέρα παγκόσμιο καλωσόρισμα
Και μ’ ένα βλέμμα ήρεμο στ’ απάνεμο λιμάνι
Δεσπόζει που δυο δίδυμες πόλεις το περιζώνουν.
«Κρατείστε εσείς τις τελετές Χώρες Παλιές», κραυγάζει.
«Δώστε σε μένα τους φτωχούς, τους καταφρονεμένους σας
Που τσάκισαν οι συμφορές και λαχταρούν γι’ ανάσα
Ελεύθερη, στείλτε μου εδώ τους ανεμοδαρμένους,
Τους άστεγους, τους ναυαγούς κι όλο τ’ ανθρωπολόι
Που περισεύει ανέλπιδο στις σκυθρωπές ακτές σας.
Πίσω απ’ την πύλη τη χρυσή τη λάμπα μου ανυψώνω».Το άγαλμα ζυγίζει 228,456 τόνους και το ύψος του, χωρίς τη βάση, είναι 46,5 μέτρα, ενώ με τη βάση είναι 93. Στο εσωτερικό του, 168 σκαλιά επιτρέπουν την άνοδο στο κεφάλι, όπου υπάρχουν 25 παράθυρα, και άλλα 58 στο χέρι, που κρατάει τον πυρσό, ο οποίος το 1986 καλύφθηκε με λεπτά φύλλα χρυσού 24 καρατίων.
Η βάση του φιλοξενεί από το 1972 το Μουσείο Μετανάστευσης, το 1924 ανακηρύχθηκε σε εθνικό μνημείο ενώ από το 1986 αποτελεί Μνημείο Παγκόσμιας Πολιτιστικής Κληρονομιάς της UNESCO.

</doc>
<doc id="44439" url="https://el.wikipedia.org/wiki?curid=44439" title="Κοκταίηλ">
Κοκταίηλ



</doc>
<doc id="44440" url="https://el.wikipedia.org/wiki?curid=44440" title="Cocktail">
Cocktail



</doc>
<doc id="44441" url="https://el.wikipedia.org/wiki?curid=44441" title="CIIA">
CIIA

Certified International Investment Analyst (CIIA) είναι διεθνής επαγγελματική πιστοποίηση χρηματοοικονομικού αναλυτή. Η πιστοποίηση αυτή είναι προϊόν της συνεργασίας τριών ομοσπονδιών Ενώσεων Αναλυτών, της Ευρωπαϊκής (Effas), της Ασιατικής (ASAF) και της Αμερικανικής πλην ΗΠΑ (APIMEC), και σε κάθε χώρα διεξάγεται από την αντίστοιχη εθνική ένωση αναλυτών, μέλος των ομοσπονδιών αυτών. Η πιστοποίηση CIIA διεξάγεται σε 3 στάδια, κάθε έξι μήνες και εξαιρείται από πολλές εξετάσεις πιστοποίησης παγκοσμίως και στην Ελλάδα, στις ειδικότητες χρηματοοικονομικού αναλυτή, διαχειριστή χαρτοφυλακίου και επενδυτικού συμβούλου.

</doc>
<doc id="44443" url="https://el.wikipedia.org/wiki?curid=44443" title="Σωφρόνιος">
Σωφρόνιος



</doc>
<doc id="44444" url="https://el.wikipedia.org/wiki?curid=44444" title="Διόδωρος Α'">
Διόδωρος Α'



</doc>
<doc id="44445" url="https://el.wikipedia.org/wiki?curid=44445" title="Επιτροπή Κεφαλαιαγοράς">
Επιτροπή Κεφαλαιαγοράς

Η Επιτροπή Κεφαλαιαγοράς Νομικό Πρόσωπο Δημοσίου Δικαίου (σε συντομογραφία Ε.Κ. ΝΠΔΔ) είναι ανεξάρτητη δημόσια εποπτική αρχή που υπάγεται διοικητικά στο Υπουργείο Οικονομικών. Σκοπό έχει την εποπτεία Χρηματιστηριακών εταιριών, Εταιριών Παροχής Χρηματοοικονομικών Υπηρεσιών και άλλων εταιριών Χρηματοοικονομικού χαρακτήρα, όπως Επενδυτικών εταιριών. Αποτελεί μία από τις δύο αρχές που ελέγχουν τις Χρηματοοικονομικές Εταιρίες στην Ελλάδα, η άλλη είναι η Τράπεζα της Ελλάδος (ελέγχει τις Τράπεζες και τις Ασφαλιστικές εταιρίες).
Η Ε.Κ. τυγχάνει ενεργό μέλος της «Επιτροπής των Ευρωπαϊκών Ρυθμιστικών Αρχών της Κεφαλαιαγοράς» (Committee of European Securities Regulators - C.E.S.R.) και του «Διεθνούς Οργανισμού Επιτροπών Κεφαλαιαγοράς» (I.O.S.C.O.). Η Ε.Κ. ελέγχει την πιστοποίηση των επαγγελματικών στελεχών και διενεργεί σε συνεργασία με την Τράπεζα Ελλάδος -ή αυτόνομα- εξετάσεις πιστοποίησης σε επαγγελματικές ειδικότητες του χρηματοοικονομικού χώρου, οι σημαντικότερες των οποίων είναι αυτές του Αναλυτή, του Διαχειριστή Χαρτοφυλακίου, του Επενδυτικού Συμβούλου, του Χρηματιστηριακού Εκπροσώπου και του Αντικρυστή.
Ιστορικά και άλλα στοιχεία.
Η Ε.Κ. ιδρύθηκε (στη σημερινή της νομική μορφή) με τους νόμους 1969/1991, 2166/1993, 2324/1995 και 2396/1996. Αρχικά στεγαζόταν στο (τότε) Υπουργείο Οικονομίας και Οικονομικών. Από το 1997 εδρεύει σε μη ιδιόκτητο κτίριο επί της οδού Κολοκοτρώνη. Ωστόσο, κατόπιν διαφωνίας με τους ιδιοκτήτες σχετικά με το ύψος του μισθώματος, η Υπηρεσία οφείλει να μεταστεγαστεί, το αργότερο έως και τις 31 Μαρτίου του 2020. Το ίδιο έτος (1997) προσλήφθηκαν και οι πρώτοι υπάλληλοι επιστημονικού προσωπικού ειδικότητας ελεγκτού και οικονομολόγου αλλά και δικηγόροι, ενώ από το 1999 στην Ε.Κ. υπηρετούν και δημόσιοι υπάλληλοι, οι οποίοι προσλήφθηκαν βάσει του Β' πανελλήνιου γραπτού διαγωνισμού που διοργάνωσε το Φεβρουάριο του 1998 το Α.Σ.Ε.Π.. Πρώτος πρόεδρος του Διοικητικού Συμβουλίου (Δ.Σ.) της Ε.Κ. ήταν ο καθηγητής Αυγουστίνος Βιντζηλαίος (1989-1993) τον οποίο διαδέχθηκε για ένα βραχύ διάστημα ο τραπεζικός Κωνσταντίνος Γεωργουτσάκος (1994). Στη συνέχεια και για περίοδο μιας δεκαετίας (1995-1999 &amp; 2000-2004) τη θέση κατέλαβε ο καθηγητής-οικονομολόγος Σταύρος Θωμαδάκης.
Το 2004 τον αντικατέστησε ο τραπεζικός Αλέξιος Πιλάβιος, ενώ από το 2009 έως και τον Οκτώβριο του 2011 πρόεδρος ήταν ο νομικός Αναστάσιος Γαβριηλίδης. Στις 26 Οκτωβρίου 2011 και μέχρι την 26η Νοεμβρίου 2015, τα καθήκοντα του προέδρου της Επιτροπής ανέλαβε ο συνταγματολόγος, πρώην ευρωβουλευτής Κωνσταντίνος Μποτόπουλος. Στις 27 Νοεμβρίου 2015 τη θέση του Προέδρου του Διοικητικού Συμβουλίου της Επιτροπής Κεφαλαιαγοράς ανέλαβε ο καθηγητής-οικονομολόγος Χαράλαμπος Γκότσης, μέχρι τη λήξη της θητείας του, στις 31 Αυγούστου 2019, για να αντικατασταθεί από τη νομικό Βασιλική Λαζαράκου.
Το επταμελές Δ.Σ. (το οποίο τοποθετείται με απόφαση του οικείου υπουργού έχοντας πενταετή θητεία) αποτελείται από τον πρόεδρο, δύο αντιπροέδρους και τέσσερα μέλη. Στην Ε.Κ. εκτός του Δ.Σ. συγκαλείται και Εκτελεστική Επιτροπή (Ε.Ε.) με ευθύνες που άπτονται θεμάτων για τα οποία της έχει παραχωρηθεί αρμοδιότητα από το Δ.Σ., σχετικά με την καθημερινή διοίκηση της Ε.Κ. και για την επίβλεψη της λειτουργίας των υπηρεσιών της. Επίσης, η Ε.Ε. εκπροσωπεί την Ε.Κ. ενώπιον των Ελληνικών και των αλλοδαπών δικαστηρίων.
Στόχοι και αποστολή.
Μεταξύ των βασικότερων στόχων της Ε.Κ. περιλαμβάνονται επίσης:
Επιπροσθέτως, σύμφωνα με όσα αναφέρονται στην Ετήσια Έκθεσή της, η Ε.Κ. ενίσχυσε το θεσμικό πλαίσιο λειτουργίας και τις υποδομές ελέγχου και εποπτείας της ελληνικής κεφαλαιαγοράς με νομοθετικές πρωτοβουλίες και κανονιστικές αποφάσεις της. Στο πλαίσιο αυτό, ενισχύθηκαν η προστασία των επενδυτών, η αποτελεσματικότητα και ρευστότητα της αγοράς, η λειτουργία των εποπτευόμενων εταιριών, ο εκσυγχρονισμός του πλαισίου εισαγωγής και εποπτείας εταιριών στο χρηματιστήριο και η λειτουργία των συστημάτων εκκαθάρισης και ασφάλισης συναλλαγών.
Σημαντική επισης εξέλιξη κατά το ίδιο έτος ήταν η ψήφιση του ν.3691/2008 για την πρόληψη και καταστολή της νομιμοποίησης εσόδων από εγκληματικές δραστηριότητες, ο οποίος ενσωμάτωσε στην ελληνική έννομη τάξη την Οδηγία 2005/60/ΕΕ και τις συστάσεις της διεθνούς ομάδας εργασίας FATF. Οι νέες διατάξεις ενισχύουν τα μέτρα δέουσας επιμέλειας που πρέπει να λαμβάνουν τα υπόχρεα πρόσωπα, αναβαθμίζουν το ρόλο της Εθνικής Επιτροπής Νομιμοποίησης Εσόδων από Εγκληματικές Δραστηριότητες, ιδρύουν νέα Επιτροπή Στρατηγικής και νέα Επιτροπή Διαβούλευσης με τον Ιδιωτικό Τομέα, προβλέπουν ποινικές κυρώσεις για τους παραβάτες ανάλογες αυτών για το κοινό έγκλημα και βελτιώνουν τις διαδικασίες ανταλλαγής πληροφοριών μεταξύ εθνικών αρχών και σε διεθνές επίπεδο.
Προηγουμένως, με βάση τα αναγραφόμενα στις Εκθέσεις των ετών 2004 και 2005, η Ε.Κ. προχώρησε σε βελτίωση της εποπτείας των χρηματιστηριακών αγορών και των συστημάτων εκκαθάρισης συναλλαγών, ενίσχυσε το θεσμικό πλαίσιο λειτουργίας της ελληνικής αγοράς και επιτάχυνε τη σύγκλισή του με το αντίστοιχο Ευρωπαϊκό, ως αποτελέσματα της εφαρμογής του ν. 3152/2003 και της ψήφισης και εφαρμογής των νόμων 3340/2005, 3401/2005 και 3371/2005.
Συνδικαλισμός.
Στην Επιτροπή Κεφαλαιαγοράς οι εργαζόμενοι έχουν από το 2000 συστήσει πρωτοβάθμιο σωματείο με την επωνυμία «Σύλλογος Εργαζομένων Επιτροπής Κεφαλαιαγοράς» το οποίο έχει πενταμελές Δ.Σ. και διετή θητεία. Ο σύλλογος ανήκει στην «Ομοσπονδία Συλλόγων Υπουργείου Οικονομικών» (Ο.Σ.Υ.Ο.), εκλέγει αντιπροσώπους του που συμμετέχουν στις συνεδριάσεις της και λαμβάνει μέρος στις κινητοποιήσεις που προκηρύσσει η ΑΔΕΔΥ.

</doc>
<doc id="44446" url="https://el.wikipedia.org/wiki?curid=44446" title="Εμμανουήλ Κουτσικάρης">
Εμμανουήλ Κουτσικάρης

Ο Εμμανουήλ Κουτσικάρης είχε διατελέσει Δήμαρχος Αθηναίων την περίοδο 1862-1865.
Βιογραφικά στοιχεία.
Γεννήθηκε στην Αθήνα το 1812, ήταν μεγαλοκτηματίας και φαρμακοποιός. Ασχολούμενος με τα κοινά ήταν δημαρχιακός πάρεδρος όταν διαδέχθηκε στο δημαρχιακό αξίωμα τον Γεώργιο Σκούφο τον οποίο "απέλυσε" η προσωρινή κυβέρνηση που συγκροτήθηκε την επόμενη ημέρα που αναγκάσθηκε ο Όθωνας να εγκαταλείψει τη χώρα.
Με την ανάληψη της δημαρχίας και λόγω της μεγάλης πολιτικής ανωμαλίας και των εκτροπών που ακολούθησαν κυρίως στη πρωτεύουσα, έδωσε ιδιαίτερη βαρύτητα στη κατάρτιση εθνοφυλακής, της οποίας και ανέλαβε αρχηγός, για την προστασία αγαθών και αποκατάσταση της τάξης, συμμετέχοντας και ο ίδιος σε νυκτερινές περιπολίες. Τις υπηρεσίες του αυτές αναγνώρισε η Β΄ Εθνοσυνέλευση η οποία και του εξέφρασε δημόσια "συγχαρητήρια"
Ως δήμαρχος Αθηνών υποδέχθηκε τον Βασιλέα Γεώργιο τον Α΄ προσφέροντάς του σε ένδειξη σεβασμού και πίστης "τας κλείδας της Ακροπόλεως". Με την αποκατάσταση της τάξης που επήλθε στη συνέχεια ξεκίνησε μεγάλο έργο αποκατάστασης και επιδιορθώσεων από τις ζημιές και τις αθλιότητες που είχε υποστεί η πόλη. Βελτίωσε το φωτισμό της πόλης και προχώρησε σε απαραίτητα υδραυλικά έργα απαλλάσσοντας την Αθήνα από τον κίνδυνο επιδημιών από τα στάσιμα νερά των γύρω ρεμάτων.
Υπήρξε ιδιοκτήτης μεγάλων εκτάσεων δυτικά του ελαιώνα της Αθήνας, στον σημερινό Κορυδαλλό, γι'αυτό και η περιοχή για κάποιο διάστημα ονομαζόταν "Κουτσικάρι".
Απεβίωσε στην Αθήνα στις 27 Αυγούστου του 1865.

</doc>
<doc id="44448" url="https://el.wikipedia.org/wiki?curid=44448" title="Χρηματοοικονομικός αναλυτής">
Χρηματοοικονομικός αναλυτής

Χρηματοοικονομικός Αναλυτής είναι επαγγελματική ειδικότητα με αντικείμενο την εφαρμογή των οικονομικών επιστημών στον χώρο των επιχειρήσεων. Η ειδικότητα αυτή απαιτεί υψηλού επιπέδου γνώση Λογιστικής, αλλά και άλλων τμημάτων της Οικονομικής Επιστήμης, όπως Προυπολογιστικής (Budgeting), Διαχείρισης Ταμειακών Διαθεσίμων και Αξιολόγησης Εταιριών και Εργων (Company and Project Valuation). Η Ειδικότητα αυτή είναι περιζήτητη σε Τραπεζικές και Χρηματιστηριακές εταιρίες και στα τμήματα Κοστολόγησης ή Προυπολογισμού της Οικονομικής Διεύθυνσης Μεγάλων Εταιριών. 
Στην Ανώτατη Εκπαίδευση τόσο στην Ελλάδα (ΤΕΙ, Πανεπιστήμιο) όσο και στο εξωτερικό διδάσκονται βασικές αρχές χρηματοοικονομικής ανάλυσης, όμως σε επαγγελματική βάση, αυτές πιστοποιούνται με ειδικές εξετάσεις που διεξάγονται από εποπτικές αρχές ή ενώσεις αναλυτών (στην Ελλάδα τέτοιες εξετάσεις διεξάγονται από την επιτροπή κεφαλαιαγοράς και την ΕΕΠΑΜΑ αντίστοιχα)

</doc>
<doc id="44451" url="https://el.wikipedia.org/wiki?curid=44451" title="Εκκλησία της Παναγίας της Μανδρακίνας">
Εκκλησία της Παναγίας της Μανδρακίνας

Στην Κέρκυρα δίπλα από τον Κήπο του Λαού στην κεντρική πλατεία της πόλης υπάρχει ναός κτισμένος κατά τα μέσα του 16ου αιώνος σε ρυθμό βασιλικής και αφιερωμένος στην Παναγία την Μανδρακίνα. Ο ναός ονομάστηκε έτσι εξαιτίας της θαυματουργής εύρεσης της ιερής εικόνας της Θεομήτορος στην θαλάσσια περιοχή που υπήρξε το μικρό λιμανάκι του Μανδρακίου μέσα στα δικτυα των ψαράδων.

</doc>
<doc id="44455" url="https://el.wikipedia.org/wiki?curid=44455" title="Αποθέματα και εκμετάλλευση του λιγνίτη στην Ελλάδα">
Αποθέματα και εκμετάλλευση του λιγνίτη στην Ελλάδα

Λιγνιτωρυχείο ονομάζεται το πεδίο από όπου εξορύσσεται ο λιγνίτης. Στην Ελλάδα υπάρχουν εκτεταμένα λιγνιτωρυχεία με πολυστρωματικά λιγνιτικά κοιτάσματα στην λεκάνη της Εορδαίας (Πτολεμαΐδα), στο Αμύνταιο, στη Φλώρινα και στη Μεγαλόπολη, ενώ αναξιοποίητα είναι ακόμη τα λιγνιτικά κοιτάσματα στην Ελασσόνα και στη Δράμα. 
Οι σπουδαιότερες λιγνιτοφόρες λεκάνες στην Ελλάδα είναι εκείνες της Πτολεμαϊδας (Πτολεμαϊδα, Κομνηνά, Αγ.Χριστόφορος, Περδίκα), Πλειοκαινικής ηλικίας, της Μεγαλόπολης και Δράμας (Πλειστοκαινικής ηλικίας) και της Φλώρινας (Μειοκαινικής ηλικίας). Ο λιγνίτης διακρίνεται σε τυρφώδη λιγνίτη (το 25% των αποθεμάτων της χώρας), σε λιγνίτη (το 64%) και σε υποβιτουμενιούχο λιγνίτη (το 11%). 
Η μέθοδος εκμετάλλευσης που εφαρμόζεται στα υπό εκμετάλλευση κοιτάσματα του ελληνικού χώρου είναι η συνεχής μέθοδος επιφανειακής εκμετάλλευσης με συστήματα πολλών βαθμίδων. Η μέθοδος αυτή συνδυάζει τη χρήση ηλεκτροκίνητων μηχανημάτων μεγάλης δυναμικότητας και συνεχούς λειτουργίας: καδοφόροι εκσκαφείς (Bucket Wheel Excavators), ταινιόδρομοι (για την μεταφορά) και αποθέτες (για την απόθεση) τόσο του λιγνίτη όσο και των αγόνων (υπερκειμένων και λιγνιτικών ενδιάμεσων αγόνων ενστρώσεων). 
Η μέθοδος εφαρμόζεται με επιτυχία για περισσότερα από 50 έτη στη λειτουργία των περισσότερων ορυχείων της Ελλάδας και από την εφαρμογή της έχει αποκτηθεί σημαντική εμπειρία. Η μέθοδος αυτή εφαρμόζεται, επίσης, συστηματικά και σε ευρεία κλίμακα, στις εκμεταλλεύσεις λιγνιτών της Γερμανίας, αλλά και άλλων χωρών της Ευρώπης.
Για την εξόρυξη τυχόν σκληρών υπερκείμενων σχηματισμών που απαντώνται σε ορισμένες περιοχές και καθιστούν την εκμετάλλευση του λιγνίτη με τη μέθοδο της συνεχούς λειτουργίας δυσχερή ή/και αδύνατη, εφαρμόζονται μέθοδοι ασυνεχούς λειτουργίας, κατά την οποία χρησιμοποιείται συμβατικός εξοπλισμός (φορτωτές, μηχανικά ή υδραυλικά πτύα (shovels), ανατρεπόμενα οχήματα μεταφοράς (dumpers) κλπ., με την χρήση ή μη εκρηκτικών υλών. 
Οι πρώτες συστηματικές έρευνες για τον εντοπισμό και αξιοποίηση των λιγνιτών της ευρύτερης περιοχής Πτολεμαϊδας άρχισαν το 1938. Το 1955 συστάθηκε η εταιρία ΛΙΠΤΟΛ με αντικείμενο την εκμετάλλευση του λιγνίτη και τη χρησιμοποίησή του για την παραγωγή μπρικετών, αζωτούχων λιπασμάτων και ηλεκτρικής ενέργειας. Το 1959 το 90% των μετοχών της ΛΙΠΤΟΛ περιήλθαν στη ΔΕΗ ενώ το 1975 η ΛΙΠΤΟΛ συγχωνεύθηκε στη ΔΕΗ. Η παραγωγή λιγνίτη που ήταν το 1959 1,3 εκ. τόνους , αυξήθηκε το 1975 σε 11,7 εκ. τόνους, το 1985 σε 27,3 εκ. τόνους και το 2006 σε 49 εκ. τόνους (συμπεριλαμβανομένου και του λιγνιτωρυχείου στη Φλώρινα)[1]. 
Το λιγνιτικό κοίτασμα Μεγαλόπολης μελετήθηκε για πρώτη φορά το 1957 ενω το 1969 άρχισε η εκμετάλλευση του λιγνίτη από τη ΔΕΗ. Το γεγονός αυτό σηματοδοτούσε νέα δεδομένα στο παγκόσμιο επίπεδο, επειδή για πρώτη φορά τόσο φτωχός λιγνίτης εξορυσσόταν με σκοπό την παραγωγή ηλεκτρικής ενέργειας. Το λιγνιτωρυχείο Μεγαλόπολης ξεκίνησε με μία ετήσια παραγωγή 1 εκ. τόνους και έφθασε το 2006 τους 13,5 εκ. τόνους.
Τη διετία 2011-212, η παραγωγή λιγνίτη από τα λιγνιτωρυχεία της ΔΕΗ ΑΕ υπερέβη τους 61,7 εκατ. tn (για το 2012) και 56,80 εκατ. tn (για το 2011) διατηρώντας την δεσπόζουσα θέση που κατέχει η συγκεκριμένη εταιρεία μεταξύ των λιγνιτοπαραγωγών σε διεθνές επίπεδο (3η θέση στην ΕΕ και μεταξύ των10 μεγαλύτερων παραγωγών λιγνίτη παγκοσμίως).  Αναλυτικότερα οι 52,1  εκατ. tn προέρχονταν από το   Λιγνιτικό Κέντρο Δυτικής Μακεδονίας (ΛΚΔΜ) (έναντι  47,43 εκατ. tn το 2011) και οι 9,6  εκατ. tn από το Λιγνιτικό Κέντρο Μεγαλόπολης (ΛΚΜ) (έναντι  9.37 εκατ. tn το 2011).  Επίσης, από τα λιγνιτωρυχεία εκτός της ΔΕΗ ΑΕ, κυρίως το ορυχείο της Αχλάδας (Ρόζας) και των Σερβίων Κοζάνης (Λάρκο), παρήχθησαν συνολικά πάνω από 1,3 εκατ. tn για το 2012 (έναντι 1,6 εκατ. tn για το 2011) που επίσης διατέθηκαν στις μονάδες ηλεκτροπαραγωγής. Η συμμετοχή του λιγνίτη στο ενεργειακό μίγμα που αφορά το διασυνδεδεμένο σύστημα της Χώρας υπερέβη  για το 2011 το 55% ενώ  η αντίστοιχη συμμετοχή στο σύνολο της Χώρας (συμπεριλαμβανομένων και των μη διασυνδεδεμένων νησιών) ήταν 49.5%.

</doc>
<doc id="44457" url="https://el.wikipedia.org/wiki?curid=44457" title="Αλκονόστ">
Αλκονόστ

Αλκονόστ ήταν το όνομα ενός πλάσματος του παραδείσου στη Σλαβική μυθολογία, που είχε σώμα πουλιού και γυναικείο πρόσωπο. Το όνομά του προέρχεται από την Αλκυόνη στην ελληνική μυθολογία, την οποία οι θεοί μεταμόρφωσαν στο ομώνυμο πτηνό.
Έτσι κι η Αλκονόστ γεννάει τα αυγά της δίπλα στις ακτές της θάλασσας. Για εφτά περίπου ημέρες η θάλασσα είναι γαλήνια και στο τέλος της επώασης των αυγών, ξεσπά καταιγίδα. Η Αλκονόστ ζει στον παράδεισο, αλλά έρχεται στον κόσμο των ανθρώπων σαν αγγελιαφόρος. Η φωνή της είναι τόσο γλυκιά που όποιος την ακούει ξεχνάει τα πάντα. 
Σε αντίθεση με τη Σίριν, δεν είναι κακιά, αλλά είναι σύμβολο της αυγής και της ευτυχίας.

</doc>
<doc id="44458" url="https://el.wikipedia.org/wiki?curid=44458" title="Σίριν">
Σίριν

Στους ρώσικους θρύλους, Σίριν (ρωσικά: Сирин) ονομάζεται ένα πλάσμα με σώμα πουλιού και πρόσωπο όμορφης γυναίκας. Τα πλάσματα αυτά παρουσιάζουν ομοιότητες με τις Σειρήνες της ελληνικής μυθολογίας. Έλεγαν ωραία τραγούδια στους Αγίους, προλέγοντας μελλοντικά χαρούμενα και ευτυχή γεγονότα, για τους θνητούς ανθρώπους όμως ήταν επικίνδυνες, καθώς με το τραγούδι τούς μάγευαν και ξεχνούσαν τα πάντα, τις ακολουθούσαν κι έβρισκαν το θάνατο. 

</doc>
<doc id="44459" url="https://el.wikipedia.org/wiki?curid=44459" title="Γκαμαγιούν">
Γκαμαγιούν

Στη ρωσική λαογραφία, Γκαμαγιούν είναι το όνομα ενός πτηνού με προφητικές ικανότητες. Είναι σύμβολο της γνώσης και της σοφίας και ζει στο μυστήριο νησί της Ανατολής Μπουγιάν, κοντά στον παράδεισο.
Όπως κι η Σίριν κι η Αλκονόστ, το πουλί Γκαμαγιούν απεικονίζεται συνήθως σαν ένα μεγαλόσωμο πτηνό με γυναικείο πρόσωπο.

</doc>
<doc id="44469" url="https://el.wikipedia.org/wiki?curid=44469" title="Σαίρεν Κίρκεγκωρ">
Σαίρεν Κίρκεγκωρ

Ο Σαίρεν Κίρκεγκωρ (δανικά: "Søren Aabye Kierkegaard", Κοπεγχάγη, 5 Μαΐου 1813 – 11 Νοεμβρίου 1855) ήταν Δανός φιλόσοφος και θεολόγος, ποιητής, κοινωνικός κριτικός και θρησκευτικός συγγραφέας, που θεωρείται ευρέως ως ο πρώτος υπαρξιστής φιλόσοφος.
Στο έργο του ο Κίρκεγκωρ άσκησε έντονη κριτική τόσο στην εγελιανή φιλοσοφία της εποχής του όσο και σε πρακτικές της επίσημης Εκκλησίας τις οποίες θεωρούσε ανούσιες και τυπολατρικές. Πολλά από τα έργα του ασχολούνται με θρησκευτικά προβλήματα, όπως με τη φύση της πίστης, τον θεσμό της χριστιανικής Εκκλησίας, τη χριστιανική ηθική και θεολογία και τις απόψεις και τα συναισθήματα των ατόμων όταν αντιμετωπίζουν υπαρξιακές επιλογές. Εξαιτίας του γεγονότος αυτού, το έργο του Κίρκεγκωρ έχει καταταγεί στον χριστιανικό υπαρξισμό και την υπαρξιακή ψυχολογία. Οι ιδέες που έφερε στο φως ο Κίρκεγκωρ έγιναν αιτία έντονων συνειδησιακών διλημμάτων και αυτοκριτικής για τους αναγνώστες του. Στο έργο του Δανού θεολόγου υπογραμμίζεται μια επιτακτική ανάγκη: για να γίνουν γόνιμοι οι καιροί που ζούμε, οφείλουν να απολακτίσουν την πολλή και ποικίλη γνώση προς χάριν της αυτογνωσίας· η εποχή μας πρέπει να σπάσει τα δεσμά της αυθεντίας και του δογματισμού και να γίνει σωκρατική, δηλαδή διαλεκτική. Αυτό μπορεί να συμβεί εφόσον πάψει η αντικειμενικότητα να γίνεται το επίκεντρο στην αναζήτηση της αλήθειας. Η σωκρατική φιλοσοφική σκέψη επηρέασε βαθιά τις ιδέες και τα έργα του. Επίσης, η βασική έννοια της υπαρξιακής "αγωνίας" για την σωτηρία του ανθρώπου που ανέπτυξε ο Κίρκεγκωρ εμφανίστηκε και ορίστηκε αρχικά από τον Ιωάννη Δαμασκηνό.
Τα πρώιμα έργα του τα έγραψε χρησιμοποιώντας διάφορους χαρακτήρες με ψευδώνυμα, οι οποίοι παρουσίαζαν τις διαφορετικές απόψεις τους μέσω πολύπλοκων διαλόγων. Ο Κίρκεγκωρ άφηνε στον κάθε αναγνώστη του να κατανοήσει τη σημασία των έργων του, διότι «το έργο [του αναγνώστη] θα πρέπει να καθίσταται δύσκολο, καθώς μόνο η δυσκολία εμπνέει εκείνον που έχει ευγενή κίνητρα». Ο Λούντβιχ Βίτγκενσταϊν εξέφρασε την άποψη ότι ο Κίρκεγκωρ ήταν «με διαφορά, ο πιο εξέχων διανοητής του δέκατου ένατου αιώνα». Αποτελεί μια ιδιαίτερα σημαντική προσωπικότητα που επηρέασε τη σύγχρονη διανόηση.
Η ζωή του.
Τα πρώτα χρόνια (1813–1841).
Ο Σαίρεν Κίρκεγκωρ γεννήθηκε σε μια ευκατάστατη οικογένεια της Κοπεγχάγης. Ήταν το έβδομο τέκνο του Μίκαελ Πέντερσεν Κίρκεγκωρ (Michael Pedersen Kierkegaard), συνταξιούχου εμπόρου ειδών ιματισμού και ιδιαίτερα θρησκευόμενου ατόμου. Πεπεισμένος ότι τιμωρούνταν από την οργή του Θεού, πίστευε ότι κανένα από τα παιδιά του δε θα κατάφερνε να επιζήσει πέρα από τα 33 χρόνια, που ήταν η ηλικία στην οποία έφτασε ο Ιησούς Χριστός. Πίστευε ότι οι δικές του αμαρτίες, όπως η βλασφημία του ονόματος του Θεού στα νιάτα του και πιθανόν το γεγονός ότι άφησε έγκυο τη μητέρα του Σαίρεν πριν από τον γάμο τους, καθιστούσαν απαραίτητη αυτή την τιμωρία. Αν και πολλά από τα εφτά παιδιά του πέθαναν σε νεαρή ηλικία, η πρόβλεψή του αποδείχτηκε ανεπιτυχής όταν δύο από τα παιδιά του ξεπέρασαν τα 33 χρόνια. Αυτή η αρχική εμφάνιση της έννοιας της αμαρτίας και της μετάδοσής της από πατέρα σε γιο έθεσε το θεμέλιο για πολλά από τα έργα του Κίρκεγκωρ, ιδιαίτερα του "Φόβος και Τρόμος". Στα βιβλία του Κίρκεγκωρ δε γίνεται άμεση αναφορά στη μητέρα του, την Άννε Σαίρενσντατερ Λουντ Κίρκεγκωρ (Anne Sørensdatter Lund Kierkegaard), αν και επηρέασε τα μεταγενέστερα έργα του. Παρά την περιοδική θρησκευτική μελαγχολία του πατέρα του, ο Κίρκεγκωρ ήταν στενά δεμένος με αυτόν. Όντας αυτοδίδακτος και δαιμόνιος επιχειρηματίας, και παράλληλα αφοσιωμένο μέλος της Λουθηρανικής Εκκλησίας, είχε βαθιά πίστη στις αρχές του καθήκοντος και της αυτοπειθαρχίας, αρχές που μεταβίβασε στον νεαρό Κίρκεγκωρ.
Ο πατέρας του Κίρκεγκωρ πέθανε στις 9 Αυγούστου 1838 σε ηλικία 82 χρονών. Πριν από τον θάνατό του, ζήτησε από τον Σαίρεν να γίνει πάστορας. Ο Σαίρεν είχε επηρεαστεί βαθιά από την θρησκευτική πείρα και ζωή του πατέρα του, και έτσι ένιωθε υποχρεωμένος να πραγματοποιήσει την επιθυμία του. Δύο ημέρες αργότερα, στις 11 Αυγούστου, ο Κίρκεγκωρ έγραψε: «Ο πατέρας μου πέθανε την Πέμπτη. Ήθελα πάρα πολύ να μπορούσε να ζήσει μερικά χρόνια ακόμη, και θεωρούσα τον θάνατό του ως την τελευταία θυσία που έκανε για χάρη της αγάπης του προς εμένα· [...] Πέθανε για εμένα ώστε, αν είναι δυνατόν, να μπορέσω να γίνω κάτι. Από όλα όσα κληρονόμησα από εκείνον, η ανάμνηση από εκείνον, το εξευγενισμένο πορτρέτο του [...] είναι πολύ αγαπητό για εμένα, και θα είμαι προσεκτικός ώστε να διατηρήσω [τη μνήμη του] κρυμμένη με ασφάλεια από τον κόσμο».
Ο Κίρκεγκωρ φοίτησε στο Σχολείο της Πολιτικής Αρετής (Østre Borgerdyd Gymnasium), αριστεύοντας στα Λατινικά και την Ιστορία. Το 1830, σε ηλικία 17 ετών, προχώρησε στις σπουδές θεολογίας στο Πανεπιστήμιο της Κοπεγχάγης αλλά, ενώ βρισκόταν εκεί, στράφηκε περισσότερο προς τη φιλοσοφία και τη λογοτεχνία. Στο πανεπιστήμιο ο Κίρκεγκωρ έκανε τη διατριβή του με θέμα «Η ιδέα της ειρωνείας με συνεχείς αναφορές στον Σωκράτη». Αποφοίτησε στις 20 Οκτωβρίου 1841 με τον τίτλο του "Magister Artium", που αντιστοιχεί στο σημερινό Διδακτορικό. Με την οικογενειακή κληρονομιά του, ο Κίρκεγκωρ είχε τη δυνατότητα να χρηματοδοτήσει την εκπαίδευσή του, τη διαβίωσή του και διάφορες εκδόσεις των πρώτων έργων του.
Ρεγκίνε Όλσεν (1837–1841).
Μια ακόμη σημαντική πτυχή της ζωής του Κίρκεγκωρ (η οποία θεωρείται ότι άσκησε σημαντική επιρροή στο έργο του) ήταν η διάλυση του αρραβώνα του με τη Ρεγκίνε Όλσεν (1822-1904). Ο Κίρκεγκωρ συνάντησε τη Ρεγκίνε στις 8 Μαΐου 1837 και αμέσως δημιουργήθηκε μια αμοιβαία έλξη. Στο ημερολόγιό του ο Κίρκεγκωρ έγραψε σχετικά με την αγάπη του για την Ρεγκίνε:
Στις 8 Σεπτεμβρίου 1840, ο Κίρκεγκωρ έκανε πρόταση γάμου στη Ρεγκίνε. Όμως, σύντομα ένιωσε να προσγειώνεται στην πραγματικότητα και μελαγχόλησε μπροστά την προοπτική του γάμου. Σε λιγότερο από έναν χρόνο, στις 11 Αυγούστου 1841, διέλυσε ο ίδιος τον αρραβώνα. Στο ημερολόγιό του αναφέρει την άποψή του ότι η «μελαγχολία» του τον καθιστούσε ακατάλληλο για γάμο, αλλά τα πραγματικά αίτια της διάλυσης του αρραβώνα παραμένουν ασαφή. Πιστεύεται γενικά ότι οι δυο τους παρέμεναν βαθιά ερωτευμένοι, πιθανώς ακόμη και μετά τον γάμο της με τον Γιόχαν Φρέντερικ Σλέγκελ (1817-1896), έναν εξέχοντα δημόσιο υπάλληλο. Τον περισσότερο καιρό η επαφή τους περιοριζόταν σε τυχαίες συναντήσεις στους δρόμους της Κοπεγχάγης. Λίγα χρόνια αργότερα ο Κίρκεγκωρ έφτασε στο σημείο να ζητήσει από τον σύζυγο της Ρεγκίνε άδεια για να μιλήσει μαζί της, πράγμα που φυσικά του αρνήθηκε ο Σλέγκελ.
Σύντομα μετά από αυτό το ζευγάρι έφυγε από την χώρα, καθώς ο Σλέγκελ είχε διοριστεί Κυβερνήτης στις Δανικές Δυτικές Ινδίες. Όταν επέστρεψε η Ρεγκίνε, ο Κίρκεγκωρ ήταν ήδη νεκρός. Η Ρεγκίνε Σλέγκελ έζησε μέχρι το 1904 και, όταν πέθανε, θάφτηκε κοντά στον Κίρκεγκωρ στα Κοιμητήρια Ασίστενς της Κοπεγχάγης.
Πρώτη συγγραφική περίοδος (1841–1846).
Αν και ο Κίρκεγκωρ έγραψε κάποια άρθρα σχετικά με την πολιτική, τις γυναίκες και την ψυχαγωγία όταν ήταν νεότερος και φοιτητής, πολλοί ερευνητές πιστεύουν ότι το πρώτο αξιόλογο έργο του ήταν η πανεπιστημιακή διατριβή του "Η ιδέα της ειρωνείας με συνεχείς αναφορές στον Σωκράτη", η οποία παρουσιάστηκε το 1841, ενώ άλλοι θεωρούν ότι το αριστουργηματικό και, κατά γενική ομολογία, σπουδαιότερο έργο του, ήταν το "Είτε - Είτε," το οποίο εκδόθηκε το 1843. Ό,τι και αν ισχύει, και τα δύο έργα ασκούν κριτική σε μεγάλες μορφές της Δυτικής φιλοσοφικής διανόησης (τον Σωκράτη στο πρώτο και τον Χέγκελ στο δεύτερο), αποτελούν χαρακτηριστικό δείγμα γραφής του Κίρκεγκωρ και εμφανίζονται ωριμότερα σε σχέση με τα έργα της νεότητάς του. Το "Είτε - Είτε" γράφτηκε κυρίως κατά τη διαμονή του Κίρκεγκωρ στο Βερολίνο και ολοκληρώθηκε το φθινόπωρο του 1842.
Το ίδιο έτος που εκδόθηκε το έργο "Είτε - Είτε", ο Κίρκεγκωρ ανακάλυψε ότι η Ρεγκίνε ήταν αρραβωνιασμένη με τον Γιόχαν Φρέντερικ Σλέγκελ. Το γεγονός αυτό επηρέασε βαθιά τον Κίρκεγκωρ και τα επόμενα έργα του. Στο έργο του "Φόβος και Τρόμος", που εκδόθηκε στα τέλη του 1843, ένα τμήμα του έργου του μπορεί να ερμηνευθεί ως προσμονή του Κίρκεγκωρ για μια θεϊκή πράξη που θα έκανε τη Ρεγκίνε να επιστρέψει σε εκείνον. Το έργο του "Η Επανάληψη", το οποίο εκδόθηκε την ίδια χρονιά με το "Φόβος και Τρόμος", αναφέρεται σε έναν νεαρό κύριο ο οποίος εγκαταλείπει την αγαπημένη του. Και ορισμένα άλλα ακόμη έργα της περιόδου αυτής αφήνουν κάποιους υπαινιγμούς για τη σχέση του Κίρκεγκωρ με την Όλσεν.
Άλλα σημαντικά έργα της περιόδου αυτής εστιάζονται στην κριτική του Χέγκελ και αποτελούν τη βάση για την υπαρξιακή ψυχολογία. Τα έργα του "Φιλοσοφικά Ψιχία", "Η Έννοια της Αγωνίας" και "Στάδια της Οδού της Ζωής" αφορούν απόψεις και σκέψεις που μπορεί να αντιμετωπίσει ένας άνθρωπος στη ζωή του, υπαρξιακές επιλογές και τις συνέπειές τους, και το αν θα έπρεπε κανείς να αποδεχτεί μια θρησκεία —συγκεκριμένα τον Χριστιανισμό— ή όχι στη διάρκεια της ζωής του. Πιθανώς η πιο γενναία επίθεση κατά του εγελιανισμού είναι το έργο "Ολοκλήρωση ενός Μη Επιστημονικού Υστερογράφου στα Φιλοσοφικά Ψιχία", το οποίο αναλύει τη σπουδαιότητα του ατόμου, την υποκειμενικότητα της αλήθειας και αντιμετωπίζει το Εγελιανό αξίωμα ότι «η Λογική είναι η Πραγματικότητα και η Πραγματικότητα είναι η Λογική».
Το ζήτημα του "Κουρσάρου" (1845–1846).
Στις 22 Δεκεμβρίου 1845, ο Πέντερ Λούντβιχ Μέλερ (Peder Ludvig Møller) δημοσίευσε ένα άρθρο το οποίο ασκούσε κριτική στο έργο του Κίρκεγκωρ "Τα Στάδια της Ύπαρξης". Το άρθρο αυτό υποτιμούσε το έργο, αλλά ήταν φανερό ότι δεν στηριζόταν σε επαρκή κατανόηση του έργου. Ο Μέλερ ήταν επίσης συνεργάτης της σατιρικής δανικής εφημερίδας "Ο Κουρσάρος", η οποία διακωμωδούσε επιφανή άτομα. Ο Κίρκεγκωρ απάντησε γραπτώς ώστε να υπερασπίσει το έργο του, γελοιοποίησε τον Μέλερ και υποτίμησε την εφημερίδα, πράγμα που προκάλεσε την οργή της εφημερίδας και του εκδότη της, του Μέιρ Άαρον Γκόλντσμιντ (Meïr Aaron Goldschmidt).
Απαντώντας στον Μέλερ, ο Κίρκεγκωρ έγραψε τα δύο άρθρα "Δραστηριότητα ενός Περιπλανώμενου Αισθητικιστή" και "Διαλεκτικό Αποτέλεσμα μιας Πράξης Φιλολογικής Αστυνόμευσης". Το πρώτο επικεντρωνόταν στην ακεραιότητα του Μέλερ και αποτελούσε απάντηση στην κριτική του, το δε δεύτερο αποτελούσε επίθεση σε βάρος της εφημερίδας με την οποία ο Κίρκεγκωρ ζητούσε δημόσια τη διακωμώδησή του.
Κατά τη διάρκεια των επόμενων μηνών, η εφημερίδα "Ο Κουρσάρος" συνέχισε την επίθεση κατά του Κίρκεγκωρ αναφορικά με την εμφάνιση, τη φωνή και τις συνήθειές του. Για μήνες δεχόταν παρενοχλήσεις στους δρόμους. Αυτό φαίνεται ότι τον έκανε να διακόψει την ανώνυμη συγγραφή άρθρων.
Δεύτερη συγγραφική περίοδος (1846–1853).
Ενώ η πρώτη συγγραφική περίοδος τού Κίρκεγκωρ επικεντρώθηκε στον Χέγκελ, η δεύτερη περίοδος είχε ως επίκεντρο την υποκρισία του Χριστιανικού κόσμου. Με τον όρο «Χριστιανικός κόσμος» ο Κίρκεγκωρ δεν αναφερόταν στη Χριστιανοσύνη καθαυτή αλλά στην Εκκλησία και στον τρόπο που εφαρμόστηκε η χριστιανική θρησκεία στην κοινωνία. Μετά το περιστατικό του "Κουρσάρου", ο Κίρκεγκωρ άρχισε να δείχνει ιδιαίτερο ενδιαφέρον για τα κοινά και την αλληλεπίδραση του ατόμου με αυτά. Το πρώτο έργο αυτής της περιόδου ήταν το "Δύο Εποχές: Μια Λογοτεχνική Ανασκόπηση", το οποίο αποτελούσε κριτική στη νουβέλα "Δύο Εποχές" (σε κάποιες γλώσσες μεταφράστηκε με τον τίτλο "Δύο Γενιές") της Τομασίν Κριστίν Γκίλεμπουργκ-Έρενσβαρντ (Thomasine Christine Gyllembourg-Ehrensvärd). Όταν ολοκληρώνει την κριτική του έργου της, ο Κίρκεγκωρ κάνει ορισμένες βαθυστόχαστες παρατηρήσεις όσο αφορά τη φύση της παρούσας εποχής και την απάθεια που επιδεικνύει προς τη ζωή. Εκφράζει τη δυσαρέσκειά του για τον μοντερνισμό λόγω του ότι προωθεί μια απαθή άποψη για τον κόσμο. Ο Κίρκεγκωρ γράφει ότι «στη σύγχρονη εποχή έχει επικρατήσει η λογική και ότι τα άτομα έχουν αδειάσει από κάθε πάθος [...] Η τάση σήμερα είναι προς την κατεύθυνση της μαθηματικής ισότητας, έτσι ώστε από όλα τα σχολεία να παράγονται ομοιόμορφα άτομα». Με αυτόν τον τρόπο ο Κίρκεγκωρ στρέφεται εναντίον του κομφορμισμού και της πολιτισμικής αφομοίωσης των ατόμων, στοιχεία τα οποία παράγουν ένα αδιάφορο κοινό, που το ονόμασε «όχλο». Αν και ο Κίρκεγκωρ στρέφεται εναντίον του κοινού, υπερασπίζεται τις κοινότητες όπου τα άτομα διατηρούν την ποικιλομορφία και τη μοναδικότητά τους.
Άλλα έργα του συνέχισαν να εστιάζουν στην επιδερμικότητα με την οποία επιχειρεί ο «όχλος» να περιορίσει και να καταπνίξει το άτομο που ξεχωρίζει. "Το Βιβλίο σχετικά με τον Άντλερ" είναι έργο που ασχολείται με τον ισχυρισμό του Αδόλφου Πίτερ Άντλερ ότι εξοστρακίστηκε και παύθηκε από την ιδιότητα του πάστορα ως συνέπεια μιας βέβηλης αποκάλυψης που είχε βιώσει.
Μέρος της ανάλυσης του όχλου αποτελεί η συνειδητοποίηση του Κίρκεγκωρ ότι η χριστιανική εκκλησία, και πιο συγκεκριμένα η Εκκλησία της Δανίας, βρίσκεται σε κατάσταση παρακμής και απαθλίωσης. Ο Κίρκεγκωρ πίστευε ότι ο Χριστιανικός κόσμος «έχει χάσει το δρόμο του» αναφορικά με την χριστιανική πίστη· ότι ο χριστιανικός κόσμος πλέον αγνοεί, διαστρεβλώνει ή υπηρετεί μόνο στα λόγια τις αρχικές χριστιανικές διδασκαλίες. Ο Κίρκεγκωρ θεώρησε καθήκον του σε αυτή την περίοδο της ζωής του να ενημερώσει τους άλλους σχετικά με τη ρηχότητα του αποκαλούμενου «Χριστιανικού τρόπου ζωής». Έγραψε αρκετές κριτικές για τον σύγχρονο Χριστιανισμό σε έργα του, όπως η "Χριστιανική Πραγματεία", τα "Έργα Αγάπης" και οι "Πραγματείες Διάπλασης Ποικίλων Πνευμάτων".
Το έργο του Κίρκεγκωρ "Ασθένεια Προς Θάνατον" αποτελεί ένα από τα διασημότερα έργα εκείνης της εποχής. Παρά το ότι αθεϊστές φιλόσοφοι και ψυχολόγοι απορρίπτουν την προτεινόμενη από τον Κίρκεγκωρ λύση της πίστης, η ανάλυση του όσον αφορά τη φύση της απόγνωσης είναι μία από τις καλύτερες προσεγγίσεις του θέματος και την ακολούθησαν μεταγενέστερα φιλοσοφικά ρεύματα, όπως η αντίληψη περί υπαρξιακής ενοχής του Χάιντεγκερ και της «κακοπιστίας» (ή κακής πίστης) του Ζαν Πολ Σαρτρ.
Γύρω στο 1848, ο Κίρκεγκωρ άρχισε μια έντυπη επίθεση ενάντια στην κρατική Εκκλησία της Δανίας με βιβλία όπως οι "Πρακτικές του Χριστιανισμού", "Περί Αυτοεξέτασης" και "Κρίνετε οι Ίδιοι!", τα οποία αποτελούσαν μέρος της προσπάθειας να καταδειχθεί η αληθινή φύση της Χριστιανοσύνης, με τον Ιησού ως πρότυπη μορφή.
Επίθεση κατά του χριστιανικού κόσμου (1854–1855).
Στα τελευταία χρόνια της ζωής του ο Κίρκεγκωρ αναλώθηκε σε μια διαρκή και απερίφραστη επίθεση κατά της κρατικής Εκκλησίας της Δανίας μέσω άρθρων που δημοσιεύονταν από την εφημερίδα "Η Πατρίδα" (Fædrelandet) και μιας σειράς φυλλαδίων που εξέδιδε ο ίδιος με τον τίτλο "Η Στιγμή" (Øjeblikket). Ο Κίρκεγκωρ αρχικά υποκινήθηκε σε δράση από μια ομιλία του Καθηγητή Χανς Λάσεν Μάρτενσεν (Hans Lassen Martensen) ο οποίος αποκάλεσε τον Επίσκοπο Γιάκομπ Π. Μίνστερ (Jakob P. Mynster), που είχε μόλις πρόσφατα πεθάνει, «μάρτυρα της αλήθειας, έναν από τους αυθεντικούς μάρτυρες της αλήθειας».
Ο Κίρκεγκωρ έτρεφε ιδιαίτερη συμπάθεια για τον Μίνστερ αλλά είχε διακρίνει ότι η άποψη που είχε εκείνος για τον Χριστιανισμό προερχόταν από ανθρώπινα συμφέροντα και όχι από ενδιαφέρον για τον Θεό και ότι η ζωή του Μίνστερ δεν είχε καμία σχέση με τη ζωή ενός «μάρτυρα της αλήθειας».
Επίλογος.
Στις 2 Οκτωβρίου 1855, πριν την έκδοση του δέκατου κεφαλαίου της "Στιγμής", ο Κίρκεγκωρ κατέρρευσε στο δρόμο υποφέροντας από παράλυση στα πόδια και μεταφέρθηκε στο νοσοκομείο Φρέντερικς. Η κατάσταση του είχε επιδεινωθεί εξαιτίας του εκτενούς και κοπιαστικού συγγραφικού έργου και της συμμετοχής του σε δημόσιες αντιπαραθέσεις. Ο Κίρκεγκωρ είχε πει στον Εμίλ Μπόεσεν (Emil Boesen), ο οποίος ήταν πάστορας και παιδικός φίλος του και ο οποίος κατέγραφε τις συζητήσεις του με τον Κίρκεγκωρ, ότι η ζωή του περιλάμβανε μεγάλα και άγνωστα βάσανα, τα οποία έμοιαζαν σε άλλους μάταια αλλά δεν ήταν για εκείνον στην πραγματικότητα. Στους ελάχιστους δικούς του ανθρώπους που τον επισκέπτονταν, δήλωσε: «Επιθυμώ σφόδρα να πεθάνω· δεν έχω τη βεβαιότητα πως πέτυχα να εκπληρώσω την αποστολή μου. Οι άνθρωποι ακούν καλύτερα ό,τι λέγεται από έναν νεκρό παρά από έναν ζωντανό». Στο διάστημα που παρέμεινε στο νοσοκομείο αρνήθηκε να μεταλάβει από ιερέα της Εκκλησίας, καθώς θεωρούσε τους ιερείς δημόσιους υπαλλήλους και όχι υπηρέτες του Θεού.
Ο Κίρκεγκωρ πέθανε στο Νοσοκομείο Φρέντερικς μετά από σαράντα μέρες πιθανόν λόγω κάποιας πάθησης στη σπονδυλική στήλη ή, σύμφωνα με άλλες πηγές, από πνευμονική λοίμωξη. Αποφασίστηκε να γίνει η κηδεία του στον πιο σπουδαίο ναό της Κοπεγχάγης, στον Φρούε Κίρκε (Frue Kirke), την Κυριακή 18 Νοεμβρίου ώστε να διευκολυνθεί η προσέλευση του κόσμου. Ο αδελφός του Κίρκεγκωρ, ο Πίτερ, επρόκειτο να εκφωνήσει την ομιλία κηδείας. Η συμμετοχή του λαού στην κηδεία ήταν μαζική. Ο ναός ήταν ήδη κατάμεστος, όταν ένα πλήθος εξαθλιωμένων ανθρώπων προσέγγισε τη σoρό. Δεν υπήρχε κανένας κληρικός στον ναό εκτός από τον Πίτερ Κίρκεγκωρ και τον Ντιν Τράιντ (Dean Tryde), ο οποίος θα τελούσε τη λειτουργία στο μνήμα. Έμοιαζε σαν να επρόκειτο να ξεσπάσει αναταραχή για τον τρόπο με τον οποίο η Κατεστημένη Εκκλησία είχε πάρει στην κατοχή της το σώμα του νεκρού. Εντούτοις, την τελευταία στιγμή, μια μεγάλη ομάδα φοιτητών προωθήθηκε γύρω από το νεκρικό κρεββάτι για να το περιφρουρήσει. Η ομιλία του Πίτερ εκφωνήθηκε με μεγάλη διακριτικότητα και αποσόβησε με ηρεμία την εκρηκτική διάθεση του πλήθους.
Η ταφή του έγινε στο κοιμητήριο Ασιστένς Κίρκεγκωρ (Assistens Kirkegård) στην περιοχή Νόρεμπρο της Κοπεγχάγης. Στα κοιμητήρια που επρόκειτο να κηδευτεί ο Κίρκεγκωρ, ο ανεψιός του Χένρικ Λουντ (Henrik Lund) προκάλεσε αναταραχή καθώς πήρε το λόγο και διαμαρτυρήθηκε έντονα για το γεγονός ότι ο Κίρκεγκωρ κηδευόταν από την επίσημη Εκκλησία παρόλο που σε όλη του την ζωή είχε απομακρυνθεί από αυτή και την είχε αποκηρύξει. Ο Τράιντ του υπενθύμισε ότι, σύμφωνα με το νόμο, σε μια κηδεία επιτρεπόταν να έχουν το λόγο μόνο οι διορισμένοι λειτουργοί. Το πλήθος στη συνέχεια διαλύθηκε σταδιακά καθώς το ψύχος ήταν έντονο. Ο Λουντ πλήρωσε πρόστιμο αργότερα για αυτό το περιστατικό. Ο Κίρκεγκωρ τάφηκε στον οικογενειακό τάφο αλλά χωρίς να γίνει γνωστό σε ποιο σημείο ακριβώς.
Η σκέψη του Κίρκεγκωρ.
Ο Κίρκεγκωρ έχει χαρακτηριστεί χριστιανός υπαρξιστής, θεολόγος, Πατέρας του Υπαρξισμού, φιλολογικός κριτικός, ευθυμογράφος, ψυχολόγος, ποιητής και φιλόσοφος. Δύο από τις διασημότερες ιδέες του Κίρκεγκωρ ήταν η «υποκειμενικότητα» και το «άλμα προς την πίστη», που συνήθως αναφέρεται ως «άλμα πίστης»
Το άλμα πίστης είναι η άποψη που διακρατούσε ο Κίρκεγκωρ όσον αφορά στον τρόπο με τον οποίο ένα άτομο θα πρέπει να πιστεύει στον Θεό ή να ενεργεί όταν αγαπά. Δεν αποτελεί τόσο συνειδητή απόφαση όσο υπερβατικότερη εκλογίκευση υπέρ της ανεξιχνίαστης πίστης. Ως εκ τούτου, θεωρούσε ότι το να πιστεύει κανείς σημαίνει ότι ταυτόχρονα αμφιβάλει. Έτσι, για παράδειγμα, όταν κάποιος έχει πράγματι πίστη στον Θεό, θα πρέπει επίσης να αμφιβάλει για την ύπαρξη του Θεού· η αμφιβολία αποτελεί το έλλογο μέρος της σκέψης του ατόμου, χωρίς την οποία η πίστη δεν θα είχε ουσιαστικό νόημα. Η αμφιβολία αποτελεί απαραίτητο και θεμελιώδες στοιχείο της πίστης. Με απλά λόγια, το να πιστεύει κανείς ότι υπάρχει ο Θεός, χωρίς να έχει αμφιβάλει ποτέ για την ύπαρξη ή την καλοσύνη του Θεού, δεν αποτελεί αξιόλογο είδος πίστης. Για παράδειγμα, δεν είναι δύσκολο να πιστέψει κανείς ότι υπάρχει το μολύβι ή το τραπέζι εφόσον μπορεί να το δει και να το αγγίξει. Παρόμοια, το να πιστεύει κανείς στον Θεό σημαίνει να έχει την επίγνωση ότι ασκεί πίστη στον Θεό παρόλο που δεν μπορεί να Τον προσεγγίσει μέσω των αισθήσεών του.
Ο Κίρκεγκωρ τόνισε επίσης τη σημασία της προσωπικότητας του ατόμου και τη σχέση που έχει η προσωπικότητα του ατόμου με τον κόσμο καθώς στηρίζεται στην αντανάκλαση του ίδιου του εαυτού της και στην ενδοσκόπηση. Στο έργο του "Ολοκλήρωση ενός Μη Επιστημονικού Υστερογράφου στα Φιλοσοφικά Ψιχία" υποστηρίζει ότι «η υποκειμενικότητα είναι μια αλήθεια» και ότι «η αλήθεια είναι υποκειμενική». Αυτή η άποψη αφορά τη διάκριση μεταξύ τού τι είναι αντικειμενικά αληθές—για παράδειγμα, το ότι ένα άντρας ονόματι Ιησούς από την Ναζαρέτ έζησε και πέθανε στον σταυρό—και της υποκειμενικής σχέσης του ατόμου (όπως, για παράδειγμα, αδιαφορία ή αφοσίωση) με αυτή την αλήθεια. Άτομα που με "οποιοδήποτε τρόπο" πιστεύουν τα ίδια πράγματα μπορεί να σχετίζονται με αυτά τα πιστεύω με αρκετά διαφορετικό τρόπο. Δύο άτομα μπορεί να πιστεύουν αμφότερα ότι πολλοί γύρω τους είναι φτωχοί και χρειάζονται βοήθεια αλλά η επίγνωση αυτού του γεγονότος μπορεί να οδηγήσει μόνο τον ένα να πάρει την απόφαση να βοηθήσει ενεργά τους φτωχούς.
Εντούτοις, ο Κίρκεγκωρ κατά κύριο λόγο εξετάζει την υποκειμενικότητα σε σχέση με τα θρησκευτικά ζητήματα. Όπως ήδη σημειώθηκε, υποστηρίζει ότι η αμφιβολία αποτελεί στοιχείο της πίστης και ότι είναι αδύνατο να αποκτηθεί οποιαδήποτε αντικειμενική βεβαιότητα σχετικά με τις θρησκευτικές διδασκαλίες, όπως είναι η ύπαρξη του Θεού και η ζωή του Ιησού Χριστού. Το μέγιστο στο οποίο θα μπορούσε κανείς να αποβλέπει θα ήταν το συμπέρασμα ότι είναι πιθανό οι χριστιανικές διδασκαλίες να είναι αληθείς, αλλά αν ένα άτομο θα πίστευε αυτές τις διδασκαλίες μέχρι του σημείου που φαίνεται "πιθανό" ότι είναι αληθείς τότε αυτό το άτομο δεν θα ήταν καθόλου γνήσια θρησκευόμενο. Η πίστη συνίσταται στην υποκειμενική σχέση της απόλυτης αφοσίωσης με αυτές τις διδασκαλίες.
Οι τρεις σφαίρες της ανθρώπινης ύπαρξης.
Ο Κίρκεγκωρ παρουσιάζει στα έργα του τρεις κοσμοθεωρητικές κινήσεις: την "αισθητική", την "ηθική" και τη "θρησκευτική". Με αυτές δηλώνει τρεις αντίστοιχους τρόπους, σφαίρες ή στάδια ύπαρξης που μπορεί να βιώνει ο άνθρωπος. Δεν σημαίνει κατ' ανάγκη ότι ο άνθρωπος ανήκει αποκλειστικά σε μία από αυτές τις «σφαίρες ύπαρξης» καθώς σε διάφορες φάσεις ή στάδια της ζωής του μπορεί να μετακινείται από τη μία στην άλλη. Ο αισθητικός τύπος έχει την τάση «να ζει για τη στιγμή», για οτιδήποτε διασκεδαστικό, ενθουσιώδες ή ενδιαφέρον του προκύπτει. Η ζωή του στερείται σταθερότητας και προσήλωσης σε έναν μόνιμο σκοπό και αλλάζει πορεία κατά τη διάθεση ή την περίσταση. Οι εξωτερικοί παράγοντες παίζουν καθοριστικό ρόλο στη ζωή ενός τέτοιου ατόμου, που πολύ πιθανόν το οδηγούν στη μοιρολατρία. Ο ηθικός τύπος παρουσιάζεται να επικεντρώνεται στην προσωπικότητά του και στην αυτογνωσιακή «επιλογή του εαυτού». Σε αντίθεση με τον αισθητικό τύπο ανθρώπου, η προσοχή του ηθικού τύπου είναι στραμμένη προς την ίδια του τη φύση, την ουσιώδη πραγματικότητά του ως ανθρώπινου όντος, το οποίο διαθέτει συγκεκριμένες ικανότητες, κλίσεις και πάθη. Έχει την τάση να αναλαμβάνει τις ευθύνες του ενσυνείδητα και οικειοθελώς. Θέτει μια «υψηλή μορφή» ως πρότυπο και εργάζεται ώστε να το μιμηθεί. Όσον αφορά τον θρησκευτικό τύπο, αυτός θεωρεί ότι η θρησκευτική πίστη αποτελεί «το υψηλότερο πάθος του ανθρώπου». Αυτό προϋποθέτει ότι το άτομο είναι πλέον ηθικά ευαίσθητο και ώριμο για να βιώσει αυτό τον τρόπο ύπαρξης.
Η διάσταση που υφίσταται μεταξύ του ηθικού και θρησκευτικού τύπου γίνεται φανερή στην περίπτωση της απόπειρας να θυσιάσει ο Αβραάμ το γιο του. Για να ανταποκριθεί στη θεϊκή επιταγή θα έπρεπε όχι μόνο να ξεπεράσει τα πατρικά αισθήματα αγάπης αλλά και τη βαθιά ριζωμένη ηθική που απαγορεύει το φόνο ενός αθώου ανθρώπου. Ενώ ο Αγαμέμνων αποφασίζει να θυσιάσει την κόρη του Ιφιγένεια για το κοινό καλό και μπορεί να «ευφρανθεί στην ασφάλεια της καθολικότητας», ο «βασιλιάς της πίστης» Αβραάμ έχει υπερβεί το ηθικό στάδιο και την έλλογη σκέψη και συμπεριφορά και έθεσε τον εαυτό του σε «απόλυτη σχέση με το απόλυτο». Σύμφωνα με αυτή την οπτική, τα ηθικά προστάγματα λαμβάνουν «εντελώς διαφορετική έκφραση». Αυτή η θρησκευτική πίστη βρίσκεται πέραν της αιγίδας των ανθρώπινων κριτηρίων περί της λογικής και δεν μπορούν να δικαιολογηθούν οι συνέπειές της με αυτούς τους όρους.
Έμμεση δημοσίευση και συγγραφή με χρήση ψευδωνύμων.
Ο Κίρκεγκωρ έγραψε τα μισά από τα έργα του με τη «μάσκα» διαφόρων ψευδώνυμων χαρακτήρων που δημιουργούσε ο ίδιος για να αναπαραστήσει διαφορετικούς τρόπους σκέψης. Αυτή η μέθοδος ήταν μέρος των έμμεσων δημοσιεύσεών του. Σύμφωνα με διάφορα αποσπάσματα από τα έργα και τα ημερολόγιά του, όπως το έργο "Η Άποψη για το Έργο μου ως Συγγραφέα", ο Κίρκεγκωρ έγραφε με αυτό τον τρόπο αποσκοπώντας να αποφύγει την αντιμετώπιση των έργων του ως ενιαίου φιλοσοφικού συστήματος με συγκεκριμένη συστηματική δομή. Στο έργο του "Η Άποψη", ο Κίρκεγκωρ έγραψε: «Στα ψευδώνυμα έργα, δεν υπάρχει ούτε μία λέξη που να είναι δική μου. Δεν έχω καμία άποψη για αυτά τα έργα παρά μόνο ως τρίτος, καμία κατανόηση της έννοιάς τους παρά μόνο ως αναγνώστης, δεν έχω την παραμικρή προσωπική σχέση με αυτά».
Ο Κίρκεγκωρ χρησιμοποίησε την έμμεση δημοσίευση ώστε να καταστήσει δύσκολη την επιβεβαίωση τού αν ο ίδιος διακρατούσε ή όχι τις απόψεις που παρουσιάζονται στα έργα του. Ήλπιζε ότι οι αναγνώστες του απλά θα διάβαζαν το κάθε έργο με τη δική του αξία, χωρία να αποδίδουν στο έργο κάποια πτυχή της δικής του ζωής. Επίσης, ο Κίρκεγκωρ δεν ήθελε να αντιμετωπίσουν οι αναγνώστες το σύνολο του έργου του ως ένα εξουσιοδοτημένο σύστημα, αλλά μάλλον να αναζητήσουν στον εαυτό τους την ερμηνεία του.
Οι πρώιμοι μελετητές του έργου του Κίρκεγκωρ, όπως ο Τέοντορ Αντόρνο (Theodor Ludwig Wiesengrund Adorno), αγνόησαν τις προθέσεις του Κίρκεγκωρ και υποστήριξαν ότι ολόκληρο το συγγραφικό έργο του θα πρέπει να αντιμετωπιστεί ως προσωπικές και θρησκευτικές απόψεις του ίδιου του συγγραφέα. Αυτή, όμως, η άποψη οδηγεί σε σημαντική σύγχυση και πολλές αντιφάσεις οι οποίες καθιστούν το έργο του Κίρκεγκωρ ασυνάρτητο. Όμως, πολλοί μεταγενέστεροι μελετητές όπως οι μεταστρουκτουραλιστές, σεβάστηκαν τις προθέσεις του Κίρκεγκωρ και ερμήνευσαν το έργο του αποδίδοντας τα ψευδώνυμα κείμενα στους αντίστοιχους συγγραφείς.
Τα πιο σημαντικά ψευδώνυμα που χρησιμοποίησε ο Κίρκεγκωρ με χρονολογική σειρά είναι τα εξής:
Έργα.
Τα ημερολόγια του Κίρκεγκωρ έχουν ιδιαίτερη σημασία για την κατανόηση του ίδιου του Κίρκεγκωρ και του έργου του. Στα ημερολόγιά του περιλαμβάνονται πάνω από 7.000 χειρόγραφες σελίδες στις οποίες περιγράφονται σημαντικά γεγονότα, στοχασμοί, σκέψεις σχετικά με τα έργα του και σχόλια για καθημερινά ζητήματα. Η επιμέλεια και η έκδοση της πλήρους συλλογής των ημερολογίων στη δανική έγινε σε 13 τόμους, οι οποίοι περιλαμβάνονται σε 25 βιβλιοδετικές θήκες περιλαμβανομένων και των ευρετηρίων. Η πρώτη έκδοση των ημερολογίων στα αγγλικά έγινε από τον Αλεξάντερ Ντρου (Alexander Dru) το 1938.
Τα ημερολόγιά του αποκαλύπτουν πολλές και διαφορετικές πτυχές του Κίρκεγκωρ και του έργου του και συμβάλουν ώστε να αποσαφηνιστούν πολλές από τις ιδέες του. Το καλαίσθητο και ποιητικό ύφος των ημερολογίων του ξεχωρίζει ανάμεσα στα συγγράμματά του. Ο Κίρκεγκωρ έπαιρνε στα σοβαρά τη συγγραφή των ημερολογίων του και μάλιστα έγραψε κάποτε ότι αποτελούσαν τον «πιο αξιόπιστο έμπιστό» του:
Πολλοί από τους αφορισμούς που αποδίδονται στον Κίρκεγκωρ προέρχονται από τα ημερολόγιά του. Το ακόλουθο απόσπασμα αποτελεί έναν από τους αφορισμούς που παρατίθενται περισσότερο, ο οποίος αποτελεί θεμελιώδη δήλωση για τις μελέτες του υπαρξισμού: «Ο σκοπός είναι να βρεθεί μια αλήθεια η οποία είναι αληθινή για εμένα, να βρεθεί η ιδέα για την οποία μπορώ να ζήσω και να πεθάνω». Αυτό το απόσπασμα γράφτηκε την 1η Αυγούστου 1835.
Αν και τα ημερολόγια του Κίρκεγκωρ φωτίζουν κάποιες πτυχές της ζωής και του έργου του, ο ίδιος προνόησε ώστε να μην αποκαλύψει πολλά πράγματα μέσω αυτών. Απότομες αλλαγές στη σκέψη του, επαναλαμβανόμενες φράσεις και ασυνήθιστες εναλλαγές, περιλαμβάνονται στις τακτικές του Κίρκεγκωρ που αποσκοπούν στην συσκότιση του αναγνώστη. Ως συνέπεια, υπάρχουν πολλές παραλλαγές και ερμηνείες των ημερολογίων του. Εντούτοις, ο Κίρκεγκωρ δεν αμφισβήτησε τη σπουδαιότητα που θα είχαν στο μέλλον τα ημερολόγιά του. Το 1849, ο Κίρκεγκωρ έγραψε:
Ο Κίρκεγκωρ και ο Χριστιανικός κόσμος.
Όπως αναφέρθηκε, ο Κίρκεγκωρ διεξήγε μια διαρκή επίθεση ενάντια σε όλο τον Χριστιανικό κόσμο, δηλαδή τον Χριστιανισμό ως πολιτική οντότητα, κατά τη διάρκεια των τελευταίων ετών της ζωής του. Τον 19ο αιώνα, η πλειονότητα των Δανών πολιτών έπρεπε υποχρεωτικά να είναι μέλη της κρατικής Εκκλησίας της Δανίας. Ο Κίρκεγκωρ πίστευε ότι αυτή η ένωση Κράτους-Εκκλησίας ήταν απαράδεκτη και αποτελούσε διαστροφή της αληθινής σημασίας του Χριστιανισμού. Τα κυριότερα σημεία της επίθεσής του αυτής περιλάμβαναν μεταξύ άλλων τα εξής:
Με βολές κατά της ανεπάρκειας και της διαφθοράς των Χριστιανικών εκκλησιών, ο Κίρκεγκωρ φαίνεται να προλαβαίνει φιλοσόφους όπως ο Νίτσε οι οποίοι έμελλε να ασκήσουν κριτική στην Χριστιανική θρησκεία. 
Κριτική του Κίρκεγκωρ.
Μεταξύ των διάσημων φιλοσοφικών κριτικών του Κίρκεγκωρ του 20ού αιώνα περιλαμβάνονται ο Τέοντορ Αντόρνο (Theodor Adorno) και ο Εμανυέλ Λεβινάς (Emmanuel Lévinas). Αθεϊστές φιλόσοφοι όπως ο Ζαν Πολ Σαρτρ και αγνωστικιστές φιλόσοφοι όπως ο Μάρτιν Χάιντεγκερ υποστήριξαν κυρίως τις φιλοσοφικές απόψεις του Κίρκεγκωρ ενώ άσκησαν κριτική ή απέρριψαν τις θρησκευτικές του απόψεις.
Αυτό που αντιλαμβάνεται ο Αντόρνο ως φιλοσοφία του Κίρκεγκωρ δεν ανταποκρίνεται στις αρχικές προθέσεις του Κίρκεγκωρ. Τουλάχιστον ένας από τους κριτικούς του Αντόρνο θεωρεί το βιβλίο "Κίρκεγκωρ: Η Κατασκευή του Αισθητικού" (Kierkegaard: Construction of the Aesthetic) ως «το βιβλίο σχετικά με τον Κίρκεγκωρ με τη λιγότερη δυνατή υπευθυνότητα που γράφτηκε ποτέ» διότι ο Αντόρνο εκλαμβάνει τα ψευδώνυμα του Κίρκεγκωρ κυριολεκτικά και κατασκευάζει το φιλοσοφικό οικοδόμημα του Κίρκεγκωρ με τρόπο που τον κάνει να εμφανίζεται ασυνάρτητος και ακαταλαβίστικος. Αυτό μοιάζει σαν να συνέχεε κανείς τον Σέξπιρ με τον Οθέλλο και τον Ντοστογιέφσκι με τον Ρασκόλνικωφ. Ένας άλλος κριτικός αναφέρει ότι «ο Αντόρνο βρίσκεται μακριά από τις πιο αξιόπιστες μεταφράσεις και ερμηνείες των Απάντων Έργων του Κίρκεγκωρ που υπάρχουν διαθέσιμα σε εμάς σήμερα».
Η κύρια κριτική του Λεβινάς επικεντρώνεται στα ηθικά και θρησκευτικά στάδια του έργου του Κίρκεγκωρ, ειδικά στο "Φόβος και Τρόμος". Ο Λεβινάς ασκεί κριτική στο άλμα της πίστης υποστηρίζοντας ότι η καταστολή του ηθικού και το άλμα στο θρησκευτικό στάδιο αποτελεί μια μορφή βίας.
Ο Λεβινάς υποδεικνύει το γεγονός ότι ο Θεός ήταν που αρχικά έδωσε εντολή στον Αβραάμ να θυσιάσει τον Ισαάκ και ότι ένας άγγελος, κατόπιν, έδωσε εντολή στον Αβραάμ να μην συνεχίσει. Αν πράγματι ο Αβραάμ βρισκόταν στην επικράτεια του θρησκευτικού σταδίου, δεν θα υπάκουε στον άγγελο ώστε να σταματήσει αλλά θα προχωρούσε ώστε να σκοτώσει τον Ισαάκ. Η «υπερβατική ηθική» μοιάζει με παραθυράκι που επιτρέπει τη δικαιολόγηση των εν δυνάμει δολοφόνων από τα εγκλήματά τους και κατά συνέπεια κάτι τέτοιο είναι απαράδεκτο.
Αναφορικά με τις θρησκευτικές απόψεις του Κίρκεγκωρ, ο Σαρτρ προβάλλει το σύνηθες επιχείρημα κατά της ύπαρξης του Θεού: Αν η ύπαρξη προηγείται της ουσίας, τότε συνάγεται από τη σημασία του όρου αισθητικός ότι ένα ον με αισθήσεις δεν μπορεί να είναι πλήρες ή τέλειο. Σύμφωνα με τη διατύπωση του Σαρτρ στο έργο του "Το Είναι και το Μηδέν", ο Θεός θα ήταν "pour-soi" [ένα ον με αισθήσεις και συνειδητότητα] ο οποίος θα ήταν ταυτόχρονα και "en-soi" [ένα ον σε μη συνειδητή κατάσταση πληρότητας], το οποίο αποτελεί αντίφαση.
Ο Σαρτρ συμφωνεί με την ανάλυση του Κίρκεγκωρ ότι ο Αβραάμ ένιωσε έντονη ανησυχία (ο Σαρτρ την ονομάζει «αγωνία»), αλλά ο Σαρτρ δεν συμφωνεί με το ότι ο Θεός του είπε να το κάνει. Στη διάλεξή του, "Ο Υπαρξισμός είναι Ανθρωπισμός", αναφέρει:
Ο Κίρκεγκωρ θα έλεγε ότι αυτή η προϋπόθεση ώστε «να αποδειχτεί ότι υπάρχει ο Θεός» στηρίζεται στη λογική και μόνο, ενώ ο ίδιος θεωρούσε ότι η πίστη στον Θεό υπερβαίνει «τη λογική και μόνο» αναγνωρίζοντας ότι τα ανθρώπινα όντα έχουν λογική διότι δημιουργήθηκαν από τον Θεό κατά την εικόνα Του.
Επίδραση και αποδοχή.
Τα έργα του Κίρκεγκωρ δεν έγιναν ευρύτερα διαθέσιμα στο κοινό παρά μόνο μερικές δεκαετίες μετά το θάνατό του. Στα χρόνια που ακολούθησαν αμέσως μετά το θάνατο του Κίρκεγκωρ, η Εκκλησία της Δανίας —ένας ισχυρός θεσμός της Δανίας εκείνη την εποχή— απέκλεισε την ανάγνωση των έργων του και υποκίνησε και άλλους Δανούς να την ακολουθήσουν. Επιπρόσθετα, η έλλειψη σαφήνειας της δανικής γλώσσας σε σύγκριση με τη γερμανική, τη γαλλική και την αγγλική, κατέστησε ανέφικτη την πρόσβαση στο έργο του από αναγνώστες που δε γνώριζαν τη γλώσσα του πρωτοτύπου.
Ο πρώτος ακαδημαϊκός που έστρεψε την προσοχή του στον Κίρκεργκωρ ήταν ο επίσης Δανός Γκέοργκ Μπράντες (Georg Brandes), ο οποίος δημοσίευσε έργα του στη γερμανική και τη δανική γλώσσα. Ο Μπράντες έδωσε τις πρώτες επίσημες διαλέξεις για τον Κίρκεργκωρ και τον έθεσε υπόψιν της υπόλοιπης Ευρώπης. Το 1877, ο Μπράντες δημοσίευσε και το πρώτο βιβλίο για τη φιλοσοφία και το βίο του φιλόσοφου. Ο δραματουργός Ερρίκος Ίψεν (Henrik Ibsen) ενδιαφέρθηκε για τον Κίρκεργκωρ και παρουσίασε το έργο του στην υπόλοιπη Σκανδιναβία. Παρόλο που εμφανίστηκαν τη δεκαετία του 1870 ορισμένες αποσπασματικές μεταφράσεις των έργων του φιλοσόφου στα γερμανικά, ακαδημαϊκές γερμανικές μεταφράσεις ολοκληρωμένων τμημάτων του έργου του Κίρκεργκωρ εμφανίστηκαν αργότερα, στη δεκαετία 1910. Αυτές οι μεταφράσεις έκαναν δυνατή τη σημαντική επιρροή που άσκησε ο Κίρκεργκωρ στους Γερμανούς, Γάλλους και Άγγλους διανοητές και συγγραφείς του 20ου αιώνα. 
Το 1938, εμφανίστηκαν οι πρώτες ακαδημαϊκές αγγλικές μεταφράσεις από τους Αλεξάντερ Ντρου, Ντέιβιντ Σβένσον (David F. Swenson), Ντάγκλας Στιρ (Douglas V. Steere) και Ουόλτερ Λόουρι (Walter Lowrie) υπό την εκδοτική επιμέλεια του εκδότη Τσαρλς Ουίλιαμς (Charles Williams) από το τυπογραφείο του Πανεπιστημίου της Οξφόρδης (Oxford University Press). Οι επόμενες και ευρύτερα διαδεδομένες ακαδημαϊκές αγγλικές μεταφράσεις εκδόθηκαν από το τυπογραφείο του Πανεπιστημίου του Πρίνστον (Princeton University Press) τις δεκαετίες του 1970-1990 υπό την επίβλεψη του Χάουαρντ Χονγκ (Howard V. Hong) και της Έντνα Χόνγκ (Edna H. Hong). Η τρίτη στη σειρά επίσημη μετάφραση, υπό την αιγίδα του Ερευνητικού Κέντρου Σαίρεν Κίρκεγκωρ (Søren Kierkegaard Research Center) θα εκτείνεται σε 55 τόμους και αναμένεται να ολοκληρωθεί λίγο μετά το 2009.
Πολλοί φιλόσοφοι του 20ου αιώνα, τόσο θεϊστές όσο και αθεϊστές, άντλησαν πολλές από τις απόψεις τους από τον Κίρκεγκωρ, περιλαμβανομένων της έννοιας του ανγκστ, της απόγνωσης, και της σπουδαιότητας του ατόμου. Η φήμη του ως φιλοσόφου αυξήθηκε θεαματικά τη δεκαετία του 1930, κυρίως λόγω του ανερχόμενου τότε υπαρξιστικού κινήματος το οποίο τον υπoδείκνυε ως προπομπό του, αν και θεωρείται πλέον αφ' εαυτού ένας ιδιαίτερα σπουδαίος στοχαστής, ο οποίος άσκησε μεγάλη επίδραση. Η Λουθηρανική Εκκλησία τιμά τη μνήμη του ως διδασκάλου στο Αγιολόγιο της στις 11 Νοεμβρίου.
Μεταξύ των θεολόγων και των φιλοσόφων που επηρεάστηκαν από τον Κίρκεγκωρ περιλαμβάνονται οι Καρλ Μπαρτ (Karl Barth), Σιμόν ντε Μποβουάρ (Simone de Beauvoir), Μάρτιν Μπιούμπερ (Martin Buber), Ρούντολφ Μπούλτμαν, Αλμπέρ Καμύ, Μάρτιν Χάιντεγκερ, Έιμπραχαμ Τζόσουα Χέσελ (Abraham Joshua Heschel), Καρλ Γιάσπερς (Karl Jaspers), Γκαμπριέλ Μαρσέλ (Gabriel Marcel), Μορίς Μερλό-Ποντί (Maurice Merleau-Ponty), Φραντς Ρόζεντσβαϊγκ (Franz Rosenzweig), Ζαν-Πολ Σαρτρ, Τζόζεφ Σολοβέιτσικ (Joseph Soloveitchik), Πάουλ Τίλλιχ (Paul Tillich), Μιγκέλ Ντε Ουναμόνο (Miguel de Unamuno) και Χανς Ουρς Φον Μπάλταζαρ (Hans Urs von Balthasar). Ο επιστημονικός αναρχισμός του Πωλ Φεγεράμπεντ (Paul Feyerabend) αποτέλεσε προϊόν έμπνευσης από την ιδέα του Κίρκεγκωρ περί υποκειμενικότητας ως αλήθειας. Ο Κίρκεγκωρ άσκησε τεράστια επίδραση στον Λούντβιχ Βίτγκενσταϊν, ο οποίος θεωρούσε τον εαυτό του ασήμαντο ενώπιον του Κίρκεγκωρ, ενώ μάλιστα δήλωσε ότι «"ο Κίρκεγκωρ είναι κατ' εμέ υπερβολικά βαυστόχαστος, ούτως ή άλλως. Με εντυπωσιάζει χωρίς καν να χρησιμοποιήσει τις καλές τεχνικές του, όπως θα μπορούσε να το κάνει για τις πιο βαθυστόχαστες ψυχές"». Ο Καρλ Πόπερ (Karl Popper) αναφέρθηκε στον Κίρκεγκωρ ως τον «"μεγάλο μεταρρυθμιστή της χριστιανικής ηθικής, ο οποίος εξέθεσε τα ήθη του επίσημου Χριστιανισμού των ημερών του ως αντιχριστιανική και αντιανθρωπιστική υποκρισία"».
Σύγχρονοι φιλόσοφοι, όπως ο Εμανυέλ Λεβινάς, ο Χανς-Γκέοργκ Γκάνταμερ (Hans-Georg Gadamer), ο Ζακ Ντεριντά (Jacques Derrida), ο Γιούργκεν Χάμπερμας (Jürgen Habermas), ο Άλαστερ ΜακΙντάιρ (Alasdair MacIntyre) και ο Pίτσαρντ Pόρτι (Richard Rorty, αν και ασκούν έντονη κριτική κάποιες φορές, έχουν επίσης υιοθετήσει ορισμένα στοιχεία της οξυδερκούς Κιρκεγκώριας σκέψης. Ο Τζέρι Φοντόρ (Jerry Fodor) έγραψε ότι ο Κίρκεγκωρ ήταν «"κυρίαρχος στο [φιλοσοφικο] χώρο μας αλλά και διέξοδος από αυτόν"».
Ο Κίρκεγκωρ άσκησε, επίσης, σημαντική επίδραση στη λογοτεχνία του 20ού αιώνα. Προσωπικότητες που επηρεάστηκαν βαθιά από το έργο του είναι μεταξύ άλλων ο Ουόλκερ Πέρσι (Walker Percy), ο Γουίσταν Χ. Όντεν (W. H. Auden|Wystan Auden), ο Φραντς Κάφκα, ο Ντέιβιντ Λοτζ (David Lodge) και ο Τζον Άπνταϊκ (John Updike).
Ο Κίρκεγκωρ άσκησε μεγάλη επίδραση στην επιστήμη της ψυχολογίας και είναι ουσιαστικά ο θεμελιωτής της χριστιανικής ψυχολογίας και της υπαρξιακής ψυχολογίας και θεραπείας. Στους υπαρξιστές (ή, αλλιώς, «ανθρωπιστές») ψυχολόγους και ψυχοθεραπευτές περιλαμβάνονται οι Λούντβιχ Μπίνζβανγκερ (Ludwig Binswanger), Βίκτορ Φρανκλ (Victor Frankl), Έριχ Φρομ (Erich Fromm), Καρλ Ρότζερς (Carl Rogers) και Ρόλο Μέι (Rollo May). Ο Μέι βάσισε το έργο του "Το Νόημα της Αγωνίας" (The Meaning of Anxiety) στο έργο του Κίρκεγκωρ "Η Έννοια της Αγωνίας". Το κοινωνιολογικό έργο του Κίρκεγκωρ "Δύο Εποχές: Μια Λογοτεχνική Ανασκόπηση" παρέχει μια ενδιαφέρουσα κριτική στον μοντερνισμό. Ο Κίρκεγκωρ θεωρείται επίσης σημαντικός προπομπός του μεταμοντερνισμού.
Ο Κίρκεγκωρ προέβλεψε την υστεροφημία του και προείδε ότι το έργο του θα γινόταν αντικείμενο έντονης μελέτης και έρευνας. Στα ημερολόγία του είχε γράψει:

</doc>
<doc id="44470" url="https://el.wikipedia.org/wiki?curid=44470" title="Søren Kierkegaard">
Søren Kierkegaard



</doc>
<doc id="44471" url="https://el.wikipedia.org/wiki?curid=44471" title="Σέρεν Κίρκεγκορ">
Σέρεν Κίρκεγκορ



</doc>
<doc id="44472" url="https://el.wikipedia.org/wiki?curid=44472" title="Θεολόγος">
Θεολόγος



</doc>
<doc id="44476" url="https://el.wikipedia.org/wiki?curid=44476" title="Σόρεν Κίρκενγκαρντ">
Σόρεν Κίρκενγκαρντ



</doc>
<doc id="44484" url="https://el.wikipedia.org/wiki?curid=44484" title="Μεσόστεγο">
Μεσόστεγο

Μεσόστεγο ή μεσόδομος ονομάζεται η κεντρική (ενδιάμεση) υπερκατασκευή ενός πλοίου και βρίσκεται μεταξύ του προστέγου και του επιστέγου. Λέγεται και "γέφυρα", επειδή σ΄ αυτόν συνήθως βρίσκεται η γέφυρα του πλοίου.
Και οι τρεις παραπάνω υπερκατασκευές ήταν εμφανείς στα παλαιότερα φορτηγά πλοία. Τα σύγχρονα δεξαμενόπλοια φέρουν συνήθως μόνο "επίστεγο" όπου βρίσκεται και η "«γέφυρα»" του πλοίου, σε αντίθεση με τα φορτηγιδοφόρα, τα ναυαγοσωστικά και μεγάλα αλιευτικά που φέρουν μόνο "πρόστεγο".
Τα πολεμικά πλοία επιφανείας όπως και τα υποβρύχια φέρουν κυρίως "μεσόστεγο", που επίσημα ονομάζεται "μεσόδομος", τα πολεμικά πετρελαιοφόρα "μεσόστεγο" και "επίστεγο" ενώ τα αρματαγωγά μόνο "επίστεγο".
Τέλος στα σύγχρονα υπερωκεάνια, κρουαζιερόπλοια και επιβατηγά πλοία, τα οποία παρουσιάζουν ενιαία υπερκατασκευή από την πλώρη μέχρι την πρύμνη, δεν υφίστανται τέτοιες διακρίσεις υπερκατασκευών.

</doc>
<doc id="44485" url="https://el.wikipedia.org/wiki?curid=44485" title="Μεσόδομος">
Μεσόδομος



</doc>
<doc id="44486" url="https://el.wikipedia.org/wiki?curid=44486" title="Πλώρη">
Πλώρη

Πλώρη ή πρώρα ονομάζεται το μπροστινό μέρος του πλοίου ή οποιουδήποτε σκάφους.
Ανάλογα της μορφής κατασκευής της διακρίνεται σε τέσσερις τύπους:
Το προς τη πλώρη τμήμα του πλοίου λέγεται "πρωραίο". Στο τμήμα αυτό βρίσκονται οι πρωραίες δεξαμενές (fore tanks), τα πρωραία κύτη (fore holds) -πρώτα σε αρίθμηση ξεκινώντας από δεξιά προς τ΄ αριστερά-, το πρωραίο κατάστρωμα (fore deck), το πρόστεγο, η πρωραία δεξαμενή ζυγοστάθμισης (fore peak), τα βαρούλκα αγκυρών, οι άγκυρες κ.ά.
Τέλος στη πλώρη φέρονται το όνομα πλοίου, τα διεθνή σήματα αγκυροβολίας και ο πρόβολος των ιστιοφόρων καθώς και εκείνοι των πλοίων ειδικών εργασιών (π.χ. καλωδιακών, συντήρησης ναυδέτων κλπ.), οι ενδείξεις του πρωραίου βυθίσματος (draught fore) καθώς και ενδεικτικά σύμβολα ύπαρξης "βολβοειδούς πλώρης", (προεξέχουσας υπό την επιφάνεια), ή πρωραίας έλικας (προπέλας).
Λαογραφία.
Χαρακτηριστική εν προκειμένω είναι και η ελληνική δημώδης έκφραση που συνηθίζεται σε παράλια μέρη: «Αλάργα! από "πλώρη" καραβιού κι από κώλο μουλαριού».

</doc>
<doc id="44487" url="https://el.wikipedia.org/wiki?curid=44487" title="Θεοσέβεια">
Θεοσέβεια

Η Θεοσέβεια ήταν αλχημίστρια που έζησε περίπου στα τέλη του 4ου αι. μ.Χ. στην Πανόπολη της Αιγύπτου. Κατά πάσα πιθανότητα άνηκε στην γνωστική αδελφότητα "ποιμάνδρες" που πίστευε ότι ο κόσμος είναι κατά βάση κακός και άνθρωπος οφείλει να εργασθεί για την πνευματική του σωτηρία. Άνηκε σε οικογένεια ευγενών και είχε μια μεγάλη αλχημική βιβλιοθήκη, γεγονός που προσέλκυε πολλούς αλχημιστές από διάφορες πόλεις στο σπίτι της.
Εργάστηκε μαζί με τον αλχημιστή Ζώσιμο τον Πανοπολίτη κατά την συνήθεια των αλχημιστών που εργάζονταν συχνά σε ζευγάρια που αποτελούνταν από μία γυναίκα και έναν άντρα προκειμένου να εξισορροπήσουν το θηλυκό και το αρσενικό στοιχείο κατά την διάρκεια των πειραμάτων τους. Κατά πάσα πιθανότητα ήταν αδελφή του, αλλά δεν είμαστε σίγουροι για αυτό. Μπορεί απλά να θεωρήθηκε αδελφή του από τους μεταγενέστερους μελετητές γιατί τέτοια ζευγάρια αλχημιστών αποκαλούνταν "μυστικιστικά αδέλφια" στην γλώσσα της αλχημίας. Αυτή η εκδοχή υποστηρίζεται και από το γεγονός ότι στα γράμματά του προς εκείνη, ο Ζώσιμος συχνά της μιλά με ιδιαίτερο σεβασμό χωρίς την οικειότητα που θα περίμενε κανείς να έχει αν η Θεοσέβεια ήταν αδελφή του.
Η Θεοσέβεια μαζί με τον Ζώσιμο συνέγραψε μια αλχημική εγκυκλοπαίδεια στην ελληνική γλώσσα αλλά χρησιμοποίησε και τέσσερα γράμματα από το κοπτικό αλφάβητο.
Δυστυχώς, όπως ισχύει στην περίπτωση των περισσότερων γυναικών επιστημόνων και λογίων της αρχαιότητας, δεν έχει διασωθεί σχεδόν τίποτα από το έργο της και από ότι είναι σήμερα γνωστό δεν της αποδίδεται ευθέως αλλά συνήθως θεωρείται έργο του Ζώσιμου.

</doc>
<doc id="44489" url="https://el.wikipedia.org/wiki?curid=44489" title="Λαντίνο">
Λαντίνο



</doc>
<doc id="44491" url="https://el.wikipedia.org/wiki?curid=44491" title="Δήμος Βιάννου">
Δήμος Βιάννου

Ο Δήμος Βιάννου είναι δήμος της Κρήτης. Υπάγεται στον Νομό Ηρακλείου και στην ομώνυμη επαρχία . Ιδρύθηκε το 1997 με το Ν. 2539/97 και παρέμεινε αμετάβλητος με την εφαρμογή του προγράμματος Καλλικράτης. Έχει έκταση 221.539 στρεμμάτων, ή 2,7% της συνολικής έκτασης της Κρήτης, και 5.500 κατοίκους (2011). Βρίσκεται στα νοτιοανατολικά του νομού Ηρακλείου και έχει έδρα την Άνω Βιάννο.
Ο δήμος συνορεύει στα ανατολικά με τον δήμο Ιεράπετρας, στα βόρεια με τον δήμο Οροπεδίου Λασιθίου του Νομού Λασιθίου και στα δυτικά με τον δήμο Μινώα Πεδιάδος του Νομού Ηρακλείου.
Κοινότητες και οικισμοί.
Ο δήμος Βιάννου αποτελείται από 16 Κοινότητες. Στις δώδεκα Κοινότητες της Επαρχίας Βιάννου προστίθενται και οι τέσσερεις κοινότητες Αφρατίου, Εμπάρου, Μάρθας και Μιλλιαράδων της συνορεύουσης Επαρχία Πεδιάδος. 
Πολιτιστικός Σύλλογος.
Ο Σύλλογος Βιάννου Ηρακλείου «Ο Πατούχας» ιδρύθηκε το 1957. Σκοποί του Συλλόγου αποτελούν η σύσφιγξη των σχέσεων μεταξύ των Βιαννιτών που διαμένουν στο Ηράκλειο, η προβολή της επαρχίας Βιάννου παλαιότερα - του δήμου Βιάννου σήμερα - και η συμπαράσταση του Συλλόγου στην προβολή και στην επίλυση των προβλημάτων της περιοχής του δήμου. Το Δ.Σ. του Συλλόγου αποτελείται από τα παρακάτω μέλη: Γ. Αγαπάκη, Λ. Λιακάκη, Μ. Καραγιωργάκη, Μ. Καρακωνσταντάκη, Μ. Κυριακάκη, Μ. Λουλάκη και Σ. Μαργαριτάκη.

</doc>
<doc id="44492" url="https://el.wikipedia.org/wiki?curid=44492" title="Φλάβιος Αρριανός">
Φλάβιος Αρριανός

Ο Αρριανός (Νικομήδεια, γύρω στο95 μ.Χ. - γύρω στο 175 μ.Χ.) ήταν Έλληνας, Ρωμαίος πολίτης, συγγραφέας, ιστορικός, φιλόσοφος, γεωγράφος, πολιτικός και στρατιωτικός, έπαρχος της Καππαδοκίας (130-137 μ.Χ.), Αθηναίος πολίτης, Άρχων της Αθήνας, γνωστότερος για τα έργα του Αλεξάνδρου Ανάβασις και Ινδική.
Η ζωή του.
Γεννήθηκε στη Νικομήδεια της Μικράς Ασίας(στην Βιθυνία) γύρω στο 95 μ.Χ. και πέθανε σ' αυτή γύρω στο 180 μ.Χ. Σπούδασε πρώτα στη Νικόπολη της Ηπείρου κοντά στο στωικό φιλόσοφο Επίκτητο και κατόπιν, μετά τον θάνατο του Επικτήτου (120 μ.Χ.) συνέχισε σπουδάζοντας στην Αθήνα, φιλοσοφική και ρητορική. Ο Αρριανός προς τιμήν του δασκάλου συνέγραψε το φιλοσοφικό έργο «Επικτήτου Διατριβαί», στο οποίο κατέγραψε τη διδασκαλία του Επικτήτου. Στα συγγραφικά του έργα είχε σαν παράδειγμα του τον Ξενοφώντα.
Ο Αδριανός (τότε Ρωμαίος αυτοκράτορας), που τον γνώρισε στην Αθήνα, εκτίμησε τις αρετές του και τον έκανε έπαρχο της Καππαδοκίας, για επτά χρόνια (130-137 μ.Χ.), αξίωμα που δόθηκε σε Έλληνα για πρώτη φορά από τους Ρωμαίους, του έδωσε τα δικαιώματα του Ρωμαίου πολίτη κι ο Αρριανός απόκτησε τ' όνομα Φλάβιος κι έγινε «υποκατάστατος ύπατος». Με τις διοικητικές ικανότητες και την ανδρεία του απόκρουσε τις επιδρομές του σκυθικού λαού των Αλανών εναντίον του Ρωμαϊκού κράτους, ενώ παράλληλα διακρίθηκε και για το έξοχο ερευνητικό του πνεύμα. Στην Αθήνα γύρισε ξανά αφότου έπαψε να είναι διοικητής στην Καππαδοκία, όπου πήρε τον τίτλο του Αθηναίου πολίτη και το 145 μ.Χ. διορίστηκε από τον Αδριανό άρχοντας των Αθηνών. Στα 171 μ.Χ. ήταν πρύτανης της Πανδιονίδας φυλής.
Γέρος πια άφησε την Αθήνα κι έφυγε για την πατρίδα του, όπου έγινε ιερέας της Δήμητρας και της Περσεφόνης. Η πιθανότερη ημερομηνία θανάτου είναι το 175 μ.Χ.
Τα έργα του.
Τα έργα του είναι ιστορικά, φιλοσοφικά, γεωγραφικά και στρατιωτικά.
Ιστορικά.
Από τα ιστορικά του το σπουδαιότερο και το καλύτερο, που διασώθηκε ολόκληρο, είναι η "«Αλεξάνδρου Ανάβασις»". Αποτελείται από εφτά βιβλία (προς μίμησην της «Κύρου Ανάβασις», του Ξενοφώντα) γραμμένα στην αττική διάλεκτο (ο Αρριανός ήταν γνωστός Αττικιστής της εποχής εκείνης). Περιγράφεται όχι μόνο η εκστρατεία του Μεγάλου Αλεξάνδρου εναντίον της Περσίας, αλλά και ολόκληρη η ιστορία του με τα πιο κύρια στοιχεία. Ο Αρριανός πίστευε πως τα κατορθώματα του Μακεδόνα στρατηλάτη ήταν θέληση και έργο της ειμαρμένης και πως κανένας από τους ανθρώπους δεν έκανε έργα μεγαλύτερα από αυτόν. Στα ιστορικά αναφέρονται επίσης τα "«Μετά τον Αλέξανδρον»" σε δέκα βιβλία, τα "«Βιθυνιακά»" σε οκτώ βιβλία και τα "«Παρθικά»" σε δεκαεπτά βιβλία. Από αυτά τα έργα σώζονται σήμερα μόνο αποσπάσματα. Η καταγραφή της εκστρατείας του Μ.Αλεξάνδρου έγινε λόγω του θαυμασμού του Αρριανού για τον αρχαίο ελληνικό πολιτισμό. Οι σημαντικότερες πηγές πληροφοριών της Αλεξάνδρου Ανάβασις ήταν από τα έργα προηγούμενων ιστοριογράφων που ασχολήθηκαν με τον Μ.Αλέξανδρο, του Πτολεμαίου και του Αριστόβουλου, των οποίων τα έργα θεωρούσε πιο αξιόπιστα από των υπολοίπων. Η Αλεξάνδρου Ανάβασις σαν μεταγενέστερο έργο, από την εποχή του Αλεξάνδρου, υστερεί σημαντικά στην αναφορά των πολιτικών του αποφάσεων ή της εκπολιτιστικής εκστρατείας του. Παρόλ' αυτά, η αντικειμενικότητα και η ακρίβεια του έργου του, επάνω στα ιστορικά γεγονότα, το κατατάσσουν στην πιο αξιόπιστη πηγή πληροφοριών για την αποστολή του Μ.Αλεξάνδρου. 
Άλλο σημαντικό ιστορικό του έργο είναι η "«Ινδική»", που γράφτηκε μετά την Αλεξάνδρου Ανάβασιν και αναφέρεται στην ιστορία, στην γεωγραφία και στα ήθη των Ινδών και γράφτηκε σε ιωνική διάλεκτο, σε προσπάθεια του Αρριανού να αποδείξει ότι μπορούσε να χειριστεί άριστα την γλώσσα του Ηροδότου. Στην Ινδική γίνεται επίσης περιγραφή και για την εκστρατεία του μακεδονικού στόλου από τον Ινδό ως τον Ευφράτη ποταμό, στον περσικό κόλπο. Σημαντικότατη πηγή πληροφοριών του έργου του ήταν οι παρατηρήσεις του ναυάρχου του Μ. Αλεξάνδρου Νεάρχου του Κρητός, συγκεκριμένα μέσα από το έργο του "«Παράπλους της Ινδικής»". Λόγω της πνευματικής συνοχής της η Ινδική συχνά εκδίδεται μαζί με την Ανάβαση, σαν όγδοο βιβλίο.
Φιλοσοφικά.
Φιλοσοφικά του έργα ήταν οι "«Επικτήτου διατριβαί»" (το έργο του, στο οποίο αναφέρεται στην διδασκαλία του Επικτήτου), οχτώ βιβλία, από τα οποία σώθηκαν τα τέσσερα πρώτα και το "«Εγχειρίδιον Επικτήτου»" (κείμενο μικρής εκτάσεως, που αποτελούσε περικοπή του Επικτήτου Διατριβαί) που σώθηκε ολόκληρο.
Γεωγραφικά.
Γεωγραφικά ήταν ο "«Περίπλους του Ευξείνου Πόντου»", έργο με μεγάλη ακρίβεια και σαφήνεια, γιατί ο ίδιος έκανε αυτό το ταξίδι. Αναφέρεται πάνω σε γεωγραφικές, μετεωρολογικές και άλλες επιστημονικές παρατηρήσεις, τις περισσότερες εκ των οποίων τις έκανε ο ίδιος όταν ακόμη ήταν διοικητής στην Καππαδοκία. Ο περίπλους αυτός έγινε την περίοδο 130-131 στα παράλια του Εύξεινου Πόντου, από την Τραπεζούντα έως το Βυζάντιο. Το έργο αυτό, έγινε με την μορφή επιστολών προς τον Ρωμαίο αυτοκράτορα Αδριανό.
Στρατιωτικά.
"«Έκταξις κατ' Αλανών»", το οποίο αναφέρεται στην διάταξη του ρωμαϊκού στρατού κατά των Αλανών και περιέχει σημαντικότατες πληροφορίες για τον τρόπο διαβίωσης και παραμέρισης των Ρωμαίων στρατιωτών στις επαρχίες (γράφτηκε το 137, όταν ο Αρριανός ήταν ακόμη διοικητής στην Καππαδοκία) και "«Τέχνη Τακτική»" όπου φανερώνεται η αξιόλογη πείρα του Αρριανού για την τακτική και τη στρατηγική του πολέμου (περιέχει κυρίως τις γνώσεις του Αρριανού για τις στρατιωτικές μεθόδους που ακολουθούσαν οι Ρωμαίοι και οι Έλληνες).
Άλλα έργα.
Ο "«Κυνηγετικός»" ο οποίος συμπληρώνει το ομότιτλο έργο του Ξενοφώντα και τρεις βιογραφίες "«Τιμολέοντος του Κορινθίου»", "«Δίωνος του Συρακουσίου»" και "«Τιλλιβόρου του ληστού»" που δεν έχουν διασωθεί.
Από τα έργα του σώθηκαν τα περισσότερα, άλλα ακέραια και άλλα μόνον περικοπές τους, γιατί χρησιμοποιήθηκαν στα σχολεία για την ιστορική τους αλήθεια. Τα συγγραφικά έργα του Αρριανού αν και διαχειρίζονταν σε γενικές γραμμές εύκολα και ευνόητα στο πρότυπο, λόγω της αρχαίας αττικής διαλέκτου που χρησιμοποιούσε ο Αρριανός, σε κάποια σημεία αστοχούσε (κυρίως επάνω στην χρήση λέξεων με δευτερεύουσα ή ευκαιριακή σημασία αλλά και σε άλλες συντακτικές χρήσεις), με αποτέλεσμα να παρουσιάζεται κάποιες φορές μια έλλειψη ακριβείας στα έργα. Εντούτοις, τα έργα του Αρριανού εξακολουθούν να διακρίνονται για την παραστατικότητα, την συνοπτικότητα και την αμεροληψία τους.

</doc>
<doc id="44494" url="https://el.wikipedia.org/wiki?curid=44494" title="Αρριανός">
Αρριανός



</doc>
<doc id="44496" url="https://el.wikipedia.org/wiki?curid=44496" title="Ψαρή Φοράδα">
Ψαρή Φοράδα



</doc>
<doc id="44499" url="https://el.wikipedia.org/wiki?curid=44499" title="Λίβιος Ανδρόνικος">
Λίβιος Ανδρόνικος

Ο Λίβιος Ανδρόνικος (280/260 π.Χ. - 200; π.Χ.) θεωρείται ο πατέρας του ρωμαϊκού δράματος και έπους.
Ο ίδιος ήταν Ελληνικής καταγωγής από τον Τάραντα, τη θεατρόπολη της μεγάλης Ελλάδας , και βρέθηκε στη Ρώμη ως αιχμάλωτος πολέμου. Πρέπει να υπηρέτησε ως δάσκαλος στην οικογένεια των Λιβίων, οι οποίοι αργότερα τον ελευθέρωσαν, από όπου πήρε και το όνομα "Λίβιος". Ίδρυσε σχολή και δίδασκε ελληνικά και λατινικά.
Το έτος 207 π.Χ. επί υπατείας του Μάρκου Λίβιου Σαλινάτορα του ανατέθηκε από την πολιτεία η σύνθεση μιας λιτανευτικής ωδής, για ένα χορό παρθένων με σκοπό την αποτροπή κακών οιωνών . Στη συνέχεια , για να ευχαριστήσει τον ποιητή η πολιτεία παραχώρησε στο "σύλλογο τον γραφέων και ηθοποιών" το ναό της Αθηνάς στον Αβεντίνο λόφο ως τόπο συγκέντρωσης και λατρείας, καθιστώντας με αυτό τον τρόπο την Αθηνά προστάτιδα της ποίησης και του θεάτρου ( αντί του Διονύσου που είχαν οι Έλληνες ).
Ο Ανδρόνικος μετέφρασε ελληνικά ή συνέθεσε δικά του έργα στα λατινικά βασισμένος σε ελληνικά πρότυπα . Το έπος του "Odusia" πραγματεύεται ένα μέρος της Ιταλικής προϊστορίας και γίνεται το βασικό σχολικό βιβλίο των Ρωμαίων ( όπως και τα Ομηρικά έπη για τους Έλληνες ) μέχρι την εμφάνιση της "Αινειάδας" από τον Βιργίλιο. Έγραψε κωμωδίες, τραγωδίες και λυρική ποίηση μεταφυτεύοντας στα έργα του ελληνικά στοιχεία και πρότυπα. Από τα έργα του σώζονται μόνον αποσπάσματα στα έργα του Φλάκκου, του Γέλλιου και του Νόνιου.

</doc>
<doc id="44503" url="https://el.wikipedia.org/wiki?curid=44503" title="Κ.δ. Αγίας Παρασκευής Ασπροποτάμου Τρικάλων">
Κ.δ. Αγίας Παρασκευής Ασπροποτάμου Τρικάλων



</doc>
<doc id="44505" url="https://el.wikipedia.org/wiki?curid=44505" title="ΑΕΠ">
ΑΕΠ



</doc>
<doc id="44508" url="https://el.wikipedia.org/wiki?curid=44508" title="Τραϊάν Μπασέσκου">
Τραϊάν Μπασέσκου

 --&gt;
Ο Τραϊάν Μπασέσκου ("Traian Băsescu", 4 Νοεμβρίου 1951) είναι Ρουμάνος πολιτικός, πρόεδρος της χώρας από τις 20 Δεκεμβρίου 2004 μέχρι την καθαίρεσή του, τον Απρίλιο του 2007 και ξανά από το Μάιο του 2007 ως το 2012. Επανεξελέγη το 2009. Το 2012, έπειτα από την ακύρωση του δημοψηφίσματος για την καθαίρεσή του, επανήλθε στο ύπατο αξίωμα. 
Καριέρα.
Γεννήθηκε στις 4 Νοεμβρίου του 1951 στην κωμόπολη Μπασαράμπι κοντά στην Κωνστάντσα στη Μαύρη Θάλασσα. Εργάστηκε για πολλά χρόνια ως στέλεχος του Εμπορικού Ναυτικού. Είναι παντρεμένος και έχει δύο κόρες.
Ήταν στέλεχος του Κομμουνιστικού Κόμματος Ρουμανίας. Μετά το 1989, εντάχθηκε στο Μέτωπο Εθνικής Σωτηρίας και όταν αυτό διασπάστηκε, ακολούθησε το Δημοκρατικό Κόμμα. Το 1996 εξελέγη βουλευτής και διετέλεσε Υπουργός Μεταφορών. Το 2000 εξελέγη με οριακή πλειοψηφία (50,69% έναντι 49,31% του αντιπάλου του) Δήμαρχος Βουκουρεστίου. Το 2001 εξελέγη Πρόεδρος του Δημοκρατικού Κόμματος Ρουμανίας.
Πρόεδρος.
Στις προεδρικές εκλογές στις 12 Δεκεμβρίου του 2004 εξελέγη Πρόεδρος της Ρουμανίας με ποσοστό 51,23%, νικώντας τον αντίπαλό του Αντριάν Ναστάζε (48,77%), ο οποίος στον πρώτο γύρο προηγούνταν με 7 ποσοστιαίες μονάδες. Στις πρώτες του δηλώσεις ο Μπασέσκου τόνισε ότι έχει ως προτεραιότητα την «καταπολέμηση της διαφθοράς» και την αύξηση των ελευθεριών του Τύπου.
Στις 19 Απριλίου του 2007 το Κοινοβούλιο αποφάσισε την αναστολή της ασκήσεως των καθηκόντων του για έναν μήνα, με τις κατηγορίες της κατάχρησης εξουσίας και της «αντισυνταγματικής συμπεριφοράς». Προσωρινά Πρόεδρος έγινε ο Νικολάε Βακαρόιου. Ωστόσο, παρέμενε την περίοδο εκείνη δημοφιλής, όπως έδειχναν οι δημοσκοπήσεις. Ένα μήνα μετά, σε δημοψήφισμα, το 75% των Ρουμάνων ζήτησε την επιστροφή του στην προεδρία. Έτσι, αποκαταστάθηκε στην προεδρία στις 23 Μαΐου του 2007.
Το Φεβρουάριο του 2009 σε δηλώσεις του τάχθηκε υπέρ μιας ημιπροεδρικής δημοκρατίας, τονίζοντας ότι κάτι τέτοιο θα αποτελέσει τον καλύτερο τρόπο για αποφυγή της "αστάθειας". 
Η κόρη του, Έλενα, που είναι μοντέλο, ήταν υποψήφια στις εκλογές για το Ευρωπαϊκό Κοινοβούλιο του 2009.
Επανεκλογή 2009.
Κατήλθε υποψήφιος για τις προεδρικές εκλογές του 2009 και αναδείχθηκε νικητής με 50,33% των ψήφων, έναντι 49,66 για τον σοσιαλδημοκράτη αντίπαλό του, Μίρτσεα Τζεοάνα στις 6 Δεκεμβρίου 2009.. Η αντιπολίτευση αμφισβήτησε το αποτέλεσμα και προσέφυγε στο συνταγματικό δικαστήριο,κατηγορώντας τον Μπασέσκου για εκλογική νοθεία .
Η νίκη του Μπασέσκου στον δεύτερο γύρο επιβεβαιώθηκε στις 13 Δεκεμβρίου έπειτα από την επαναληπτική καταμέτρηση των ψήφων, που είχαν ακυρωθεί, με εντολή του συνταγματικού δικαστηρίου.
Δημοψήφισμα 2012 και επαναφορά στην προεδρία.
Στις 6 Ιουλίου 2012 ο Μπασέσκου έπαψε να είναι Πρόεδρος για 2η φορά. Στο δημοψήφισμα που επακολούθησε, στις 29 Ιουλίου, οι ψηφοφόροι τάχθηκαν με μεγάλη πλειοψηφία υπέρ της καθαίρεσής του. Ωστόσο, το Συνταγματικό Δικαστήριο ακύρωσε το δημοψήφισμα εξαιτίας της χαμηλής προσέλευσης στην κάλπη. Ο Μπασέσκου επέστρεψε στα καθήκοντά του στις 27 Αυγούστου 2012.

</doc>
<doc id="44518" url="https://el.wikipedia.org/wiki?curid=44518" title="Arabesque (συγκρότημα)">
Arabesque (συγκρότημα)

Οι Arabesque ήταν ένα διάσημο ντίσκο συγκρότημα από τη Γερμανία. Ιδρύθηκαν το 1977 και αποτελούνταν από τις Σάντρα Κρετού (έγινε μέλος το 1979), Γιασμίν Βέτερ και Μικαέλα Ρόουζ. Το 1984 η Σάντρα απεχώρησε για να συννεχίσει τη σόλο καριέρα της και τα δύο εναπομείναντα μέλη μετονομάσαν το συγκρότημα σε "Rouge".
Οι Arabesque ήταν ιδιαίτερα δημοφιλείς στην Ιαπωνία, πουλώντας πάνω από 6 εκατομμύρια albums εκεί. Το 1980 το single "Take Me Don´t Brake Me" έγινε μεγάλη επιτυχία, εν τούτοις μόλις που μπήκε στο Γερμανικό Top 40. Το αμέσως επόμενο single τους, "Marigot Bay" έγινε το μοναδικό που μπήκε στο Top 10.

</doc>
<doc id="44519" url="https://el.wikipedia.org/wiki?curid=44519" title="Ελευθέριος Ανευλαβής">
Ελευθέριος Ανευλαβής

Ο Ελευθέριος Ανευλαβής είναι συνταξιούχος γιατρός Παθολόγος, Πνευμονολόγος, πρώην Διευθυντής του ΕΣΥ στην Α' Παθολογική κλινική του Κωνσταντοπούλειου Νοσοκομείου Η Αγία Όλγα, ο οποίος έχει συγγράψει βιβλία με ιατρικά θέματα.
Είναι γνωστός στην Ελλάδα από εμφανίσεις του σε τηλεοπτικές εκπομπές, καθώς και για τη δημόσια αντιπαράθεσή του με τον τότε Υπουργό Υγείας, Νικήτα Κακλαμάνη.
Βιογραφία.
Γεννήθηκε το 1943 στην Λιβαδειά του νομού Βοιωτίας. Σπούδασε στην Ιατρική Σχολή του Πανεπιστημίου Θεσσαλονίκης όπου και αποφοίτησε το έτος 1968. Υπηρέτησε τη στρατιωτική του θητεία, 1968-1970, ως οπλίτης στην Πτολεμαΐδα και την Αλεξανδρούπολη. Απολύθηκε το 1971 από το Γενικό Νοσοκομείο Διδυμοτείχου, όπου υπηρετούσε την θητεία του ως Αγροτικός Ιατρός, ως μη νομιμόφρων. Μετεκπαιδεύτηκε στο Λονδίνο και έκανε μεταπτυχιακή εκπαίδευση στην Αμερική, για να επιστρέψει στην Ελλάδα το 1977 και να διορισθεί ως επιμελητής Παθολογίας στον «Ευαγγελισμό». Το 1978 αναγορεύθηκε διδάκτωρ της Ιατρικής Σχολής του Πανεπιστημίου Αθηνών, και το 1979 διορίσθηκε πανεπιστημιακός επιμελητής στην τότε ονομαζόμενη Φυματιολογική κλινική του πανεπιστημίου Αθηνών. Τον Νοέμβριο του 1985 διορίσθηκε Διευθυντής του ΕΣΥ στην Α. Παθολογική κλινική του Κωνσταντοπούλειου ΠΓ νοσοκομείου Ν. Ιωνίας «Η Αγία Όλγα». Το 1990 αναγορεύθηκε άμισθος Υφηγητής του μαθήματος της Φυματιολογίας της Ιατρικής Σχολής του Πανεπιστημίου και το ίδιο έτος άμισθος Επίκουρος Καθηγητής της Ιατρικής Σχολής του Πανεπιστημίου Αθηνών.
Κύρια σημεία του έργου του.
Ο Ελευθέριος Ανευλαβής, εκτός των άλλων διετέλεσε και:
Βιβλιογραφία.
Έργα του ιδίου που δημοσιεύτηκαν:
Επίσης:

</doc>
<doc id="44522" url="https://el.wikipedia.org/wiki?curid=44522" title="Ναζαρέτ">
Ναζαρέτ

Η Ναζαρέτ, ή Νατσέρετ, ή Νάζαρα (, "Natzrat", , "an-Nāṣira", , "Naṣrath") είναι αρχαία πόλη της Ιουδαίας στο Βόρειο Ισραήλ, με συνολική έκταση 14,12 τ.χλμ. και πληθυσμό 76.551 κατοίκους (2017). Κατά την Καινή Διαθήκη, στην Ναζαρέτ μεγάλωσε μετά την επιστροφή του από την Αίγυπτο ο Ιησούς Χριστός. Είναι η πόλη της Γαλιλαίας όπου Ευαγγελίστηκε η Θεοτόκος. Σήμερα αποτελεί κέντρο χριστιανικού προσκυνήματος, ένα από τα πολλά των Αγίων Τόπων.
Γενικά.
Σημειώνεται ότι αυτή η πόλη υπό τα παραπάνω ονόματα δεν αναφέρεται σε κανένα αρχαίο κείμενο (αιγυπτιακό, σουμεριακό, βαβυλωνιακό, περσικό, αρχαίο ελληνικό ή ελληνιστικό), ούτε στα βιβλία της Παλαιάς Διαθήκης παρά τη φημολογούμενη γεωγραφική ακριβολογία της. Δεν την αναφέρει ούτε το Ταλμούδ, ούτε ο Ιουδαίος ιστορικός Ιώσηπος Φλάβιος, αλλά ούτε και τα χειρόγραφα της Νεκρής Θάλασσας κάνουν λόγο για αυτή. Η πρώτη αναφορά στην πόλη γίνεται το 221 από τον Σέξτο Ἰούλιο τον Ἀφρικανό, ο οποίος την αναφέρει ως Ναζάρα και όχι Ναζαρέτ. Επίσης, έχουν βρεθεί αρχαιολογικά ευρήματα με χρονολογίες μεταξύ του 1500-2200 π.Χ αλλά και της Ρωμαϊκής περιόδου.
Η πόλη βρίσκεται νοτιοδυτικά της Κανά, περίπου στο ενδιάμεσο της απόστασης Χάιφας και νοτίου άκρης της λίμνης της Τιβεριάδας και σε απόσταση 110 χλμ. βόρεια της Ιερουσαλήμ. Είναι κτισμένη αμφιθεατρικά σε μια νοτιοανατολική ομαλή πλαγιά ενός μικρού υψώματος - λόφου του λεγόμενου Ντζέμπελ ελ Σικχ σε υψόμετρο 350 μ. μέσα σε ένα κοίλωμα - οροπέδιο, περιμετρικά του οποίου υψώνονται λόφοι και κάποια μεγαλύτερα βουνά. Ο πληθυσμός της αποτελείται από Παλαιστίνιους, κατά ποσοστό θρησκεύματος,69% Εβραίοι και 31% Χριστιανοί κυρίως Μαρωνίτες, Ορθόδοξοι, Καθολικοί και Διαμαρτυρόμενοι, διαμένοντας σε χωριστές συνοικίες και διατηρώντας ναούς κατά δόγμα και τζαμιά, με κύριες ασχολίες γεωργία, κτηνοτροφία και τουρισμό.
Για την ετυμολογία του ονόματος Ναζαρέτ που αναφέρεται 10 φορές στις ευαγγελικές περικοπές, ή του ονόματος Νάζαρα, που αναφέρεται δύο φορές, δεν έχει δοθεί μία σαφή απάντηση. Έχουν γίνει διάφορες προσπάθειες, πλην όμως αποτελούν μόνο θεωρίες, χωρίς αποδεικτική εγκυρότητα, λόγω ακριβώς έλλειψης ιστορικών στοιχείων. Συνέπεια όλων των παραπάνω είναι να έχουν γεννηθεί πλείστα ερωτήματα και αμφιβολίες στους ιστορικούς ερευνητές της Καινής Διαθήκης κατά πόσον υπήρχε αυτή η πόλη στην εποχή του Ιησού Χριστού, ή επρόκειτο για άλλο γεωγραφικό τόπο - πόλη κατά τις περιγραφές των σχετικών ευαγγελικών περικοπών.
Χριστιανική παράδοση.
Μεταφορά της Αγίας Οικίας.
Σύμφωνα πάντα με την χριστιανική παράδοση, το 1291, έτος που καταλήφθηκε το Φρούριο του Αγίου Ιωάννη της Άκκρας, γεγονός που σήμανε και το τέλος των Σταυροφοριών και της παρουσίας των Φράγκων στην Παλαιστίνη, συνέβη το εξής εκπληκτικό. Στις 9 ή 10 Μαΐου, ή στις 22 Μαΐου με το Γρηγοριανό ημερολόγιο, (και κατ΄ άλλους στις 21 Μαΐου) Άγγελοι εξ ουρανού προβλέποντας τη μελλοντική εισβολή των Τούρκων και των Μαμελούκων παρέλαβαν υπό των πτερύγων τους την οικία της Αγίας Οικογένειας, που στο μεταξύ οι Άγιοι Απόστολοι είχαν μετατρέψει σε εκκλησία, και την μετέφεραν από τη Ναζαρέτ στη σημερινή Κροατία, στη περιοχή Σουσάκ και συγκεκριμένα στο λόφο του Τερσάττο, (σημερινό Τρσατ στα περίχωρα της Ριέκα). Υπόψη ότι στη θέση αυτή βρίσκεται σήμερα εκκλησία του 15ου αιώνα αφιερωμένη στην "Παναγία της θάλασσας". Τριάμισι χρόνια αργότερα, το 1294, λίγο πριν την εισβολή των Τούρκων στην περιοχή άγγελοι εξ ουρανού μετέφεραν για δεύτερη φορά την Αγία Οικία από το Σουσάκ, στην απέναντι πλευρά της Αδριατικής, σε λόφο του δάσους Λορέτο της Ιταλίας, κοντά στην Ανκόνα. Όταν το γεγονός αυτό έγινε ευρύτερα γνωστό, με σχετικό διάταγμά του ο Πάπας Σίξτος Δ΄ το 1491 ανακήρυξε όλη τη γύρω περιοχή ιδιοκτησία του Βατικανού όπου και οικοδομήθηκε η σπουδαία εκκλησία "Παναγία του Λορέτο" εντός της οποίας φέρεται η "Σάντα Κάζα" (= Αγία Οικία). Έτσι άρχισαν να καταφθάνουν στην περιοχή χιλιάδες προσκυνητών με συνέπεια να καταστεί σπουδαίο προσκύνημα μέχρι σήμερα, ειδικότερα τις ημέρες εορτασμού, στις 25 Μαρτίου (του Ευαγγελισμού), στις 15 Αυγούστου (της Κοίμησης της Θεοτόκου), στις 8 Σεπτεμβρίου (των Εισοδίων) και το τριήμερο 8 - 10 Δεκεμβρίου. Το δε 1920 η "Παναγία τoυ Λορέτο" ανακηρύχτηκε προστάτιδα της Ιταλικής Βασιλικής Αεροπορίας. Στις 4 Οκτωβρίου του 2012 ο Πάπας Βενέδικτος επισκέφθηκε την Βασιλική της Παναγίας του Λορέτο, όπως φέρεται η επίσημη ονομασία της, στα πλαίσια των εορτασμών της Καθολικής Εκκλησίας.
Εργαστήριο του Αγίου Ιωσήφ.
Με την ονομασία Εργαστήριο του Αγίου Ιωσήφ του επιλεγόμενου θεομνήστωρα, φέρεται φραγκισκανικός καθολικός ναός που βρίσκεται στη Ναζαρέτ, που σύμφωνα με τη χριστιανική παράδοση κτίσθηκε στο σημείο ακριβώς που είχε το ξυλουργικό εργαστήριό του ο Ιωσήφ, όπως αναφέρεται στις ευαγγελικές περιγραφές. Ο Ιερός αυτός ναός νεορωμανικού ρυθμού, που κτίσθηκε μόλις το 1914, σε ερείπια παλαιότερου ναού, βρίσκεται στην παλαιά πόλη, περίπου 100 μέτρα βορειότερα από τον υπέροχο και μεγάλο ναό του Ευαγγελισμού της Θεοτόκου της Ναζαρέτ. Ο Ναός Εργαστήριο του Αγίου Ιωσήφ, καλούμενος και Ι. Ναός του Αγίου Ιωσήφ αποτελεί σήμερα σπουδαίο χριστιανικό προσκύνημα της πόλης και της ευρύτερης περιοχής.
Η Πηγή της Παναγίας.
Ένα άλλο επίσης σπουδαίο σημείο της Ναζαρέτ είναι η λεγόμενη Πηγή της Παναγίας, ή Φρέαρ της Παρθένου Μαρίας, ή ακόμα και Κρήνη του Ναζωραίου. Πρόκειται για μια παλιά πηγή-κρήνη, από την οποία υδροδοτούνταν οι κάτοικοι της πόλεως. Σύμφωνα πάντα με τη χριστιανική παράδοση είναι η πηγή στην οποία η Παναγία την ώρα που προσπαθούσε να γεμίσει την κανάτα της με νερό άκουσε τον Αρχάγγελο Γαβριήλ να της αναγγέλλει ότι θα γεννούσε τον Μονογενή Υιό του Θεού. Τη σκηνή αυτή δίπλα στη πηγή αναφέρει το Πρωτοευαγγέλιο του Ιακώβου και μάλιστα σημειώνεται ότι η Παναγία ταράχτηκε και φοβισμένη κατέφυγε στην οικία της που ήταν δίπλα σχεδόν στο εργαστήριο του Ιωσήφ όπου εκεί ξαναφανερώθηκε ο Αρχάγγελος για να της αναγγείλει επιβεβαιωτικά την θαυμάσια είδηση της θαυματουργής κυοφορίας της.
Η "Κρήνη της Παναγίας της Ναζρέτ βρίσκεται περίπου 600 μέτρα από τον Ναό Εργαστήριο του Ιωσήφ, ή Ναό του Αγίου Ιωσήφ και συγκεκριμένα προς την πλευρά του δρόμου, που οδηγεί ανατολικά προς τη λίμνη της Τιβεριάδας. Οι σύγχρονες όμως ανακαινίσεις που έχουν γίνει της έχουν αποβάλει την παλιά της γραφικότητα.
Το μονοπάτι του Ναζωραίου.
Το επιλεγόμενο μονοπάτι του Ναζωραίου, είναι μια σύγχρονη θεώρηση που εισήλθε στη χριστιανική παράδοση προβαλλόμενο ότι ήταν εκείνο που χρησιμοποίησε ο Ιησούς Χριστός στις μετακινήσεις του σε διάφορες βιβλικές πόλεις. Πρόκειται για ένα χωματόδρομο μήκους 65 χλμ. (περίπου 40 μίλια) που ξεκινώντας από τη Ναζαρέτ και διερχόμενος από την Κανά (βορειοανατολικά) και την Καπερναούμ καταλήγει ανατολικά στη λίμνη της Τιβεριάδας. 
Το μονοπάτι αυτό, φέροντας και ειδική σήμανση, έχει αναχθεί σήμερα σε πεζοπορικό προσκύνημα εξυπηρετώντας ταυτόχρονα άθληση και ανάπτυξη του τουρισμού στην ευρύτερη περιοχή της ιστορικής Γαλιλαίας.
Δημογραφικά στοιχεία.
Η Ναζαρέτ είναι η μεγαλύτερη ισραηλινή πόλη με αραβικό πληθυσμό. Το 2009, το Κεντρικό Στατιστικό Γραφείο του Ισραήλ ανέφερε ότι οι Άραβες της Ναζαρέτ ήταν 69% μουσουλμάνοι και 30,9% χριστιανοί. Η μεγαλύτερη μητροπολιτική περιοχή της Ναζαρέτ είχε πληθυσμό 210.000 κατοίκους, συμπεριλαμβανομένων 125.000 Αράβων (59%) και 85.000 Εβραίων (41%). Είναι η μόνη αστική περιοχή με πάνω από 50.000 κατοίκους στο Ισραήλ όπου η πλειοψηφία του πληθυσμού είναι Άραβες. Η μεγαλύτερη μητροπολιτική περιοχή της Ναζαρέτ περιλαμβάνει τα Νοφ ΧαΓκαλίλ, Γιάφα αν-Νασερίγιε, Ρέινε, Μιγκντάλ ΧαΕμέκ, Έιν Μαχίλ, Ιλούτ, Καφρ Καννά, Μασχάντ και Ικσάλ.

</doc>
<doc id="44526" url="https://el.wikipedia.org/wiki?curid=44526" title="Αρχιμανδρίτης">
Αρχιμανδρίτης

Αρχιμανδρίτης στην Ορθόδοξη Εκκλησία είναι οφφίκιο που αποδίδεται αποκλειστικά και μόνο σε άγαμο με ή χωρίς μοναχική κουρά κληρικό ή «εν χηρεία», που φέρει τον δεύτερο βαθμό της ιεροσύνης. Ο Αρχιμανδρίτης προΐσταται της «πνευματικής μάνδρας», ή αλλιώς ο Ηγούμενος της Μονής που φέρει κατ' εξαίρεση τον τίτλο του επισκόπου, με τα διακριτικά του αρχιερατικού μανδύα και της ποιμαντορικής ράβδου και είναι επιφορτισμένος με το ιερατικό καθήκον της τέλεσης της Θείας Λειτουργίας στα ανδρικά μοναστήρια 
Σημειώνεται ότι ο συγκεκριμένος θρησκευτικός τίτλος κατά τον Επιφάνιο χρησιμοποιήθηκε κατά πρώτον στη Μεσοποταμία, όπου τα Μοναστήρια λέγονταν παλαιότερα «μάνδρες», απαρτιζόμενα από «"λογικά πρόβατα του Χριστού"». Στη συνέχεια ο τίτλος μεταδόθηκε στη Συρία και από εκεί κατέστη επίσημος τίτλος της Ανατολικής Εκκλησίας. Από του 4ου αιώνα οι αρχαιότεροι γνωστοί αρχιμανδρίτες ανευρίσκονται στη Συρία και Περσία, ενώ μόνο από του 11ου αιώνα απαντώνται αρχιμανδρίτες και σε άλλες περιοχές, όπως ο Ηγούμενος Λάτμου, στη Μικρά Ασία, και ο Ηγούμενος του Βροντοχίου, στην Πελοπόννησο κ.α. 
Τελευταία παρατηρείται το φαινόμενο της ύπαρξης ενός μεγάλου αριθμού Αρχιμανδριτών και εκτός των μοναστηριών, σχεδόν σε όλες τις ελληνικές Ιερές Μητροπόλεις, που συνεχίζεται να απονέμεται σε άγαμους ή εν χηρεία κληρικούς, οι οποίοι και διατηρούν το δικαίωμα να φέρουν ως εξωτερικά γνωρίσματά τους το επανωκαλύμμαυχο, σταυρό επί του στήθους, καθώς και επιγονάτιο, και να προηγούνται των πρωτοπρεσβυτέρων (όχι σε όλες τις Ιερές Μητροπόλεις που τηρούνται τα πρεσβεία της ηλικίας, εφόσον έγγαμος και άγαμος κλήρος βρίσκονται στον ίδιο βαθμό ιεροσύνης) και άλλων οφφικιούχων, εκτός των ιερουργιών και θρησκευτικών τελετών π.χ. περιφορών, λιτανειών κ.λπ., όπου τότε ακολουθούν τους προηγουμένους. Αν στην αυτή Μητρόπολη υπάρχουν περισσότεροι του ενός αρχιμανδρίτες, τότε ένας εξ αυτών ορίζεται από τον οικείο Μητροπολίτη πρωτοσύγκελος της Μητρόπολης.
Ο άγαμος κληρικός μπορεί να λάβει μοναχική κουρά, μπορεί όμως και όχι, όπως παρατηρείται τα τελευταία χρόνια. Ορισμένοι μητροπολίτες δίδουν κατά την κρίση τους το οφφίκιο του Αρχιμανδρίτη σε άγαμους κληρικούς χωρίς μοναχική κουρά. 
Ιεραρχικά θεωρείται ο ανώτερος τίτλος πριν τον επίσκοπο ή από τον βοηθό επισκόπου αρχιερέα, αν υφίσταται και από το εκκλησιαστικό του αξίωμα προκύπτουν κυρίως, οι εκλόγιμοι επίσκοποι. Στα Πατριαρχεία απαντά επίσης «εθιμοτυπικά» και ο τίτλος «Μέγας Αρχιμανδρίτης» που αποδίδεται στον επικεφαλής των εφημερίων (ιερέων) του πατριαρχικού ναού του Αγίου Γεωργίου. 
Το άμφιο που τον διακρίνει από τον πρεσβύτερο είναι ιδιαίτερα το επιγονάτιο (μόνο όταν ιερουργεί), και το επανωκαλύμμαυχο που φέρει και εκτός ιερουργίας. Δικαιούται να φέρει εντός και εκτός ιεροπραξίας ή ιερουργίας επιστήθιο σταυρό, τον οποίον και παραλαμβάνει από τον επίσκοπο κατά την απονομή του οφφικίου. Επίσης, στις σλαβικές ορθόδοξες εκκλησίες, οι Αρχιμανδρίτες φορούν και μίτρα χωρίς σταυρό στην κορυφή, το οποίο είναι χαρακτηριστικό του οφφικίου του Μιτροφόρου Αρχιμανδρίτη.

</doc>
<doc id="44529" url="https://el.wikipedia.org/wiki?curid=44529" title="Σπουδαστές της Γραφής">
Σπουδαστές της Γραφής

Ο όρος "Σπουδαστές της Γραφής" μπορεί να αναφέρεται:

</doc>
<doc id="44530" url="https://el.wikipedia.org/wiki?curid=44530" title="Υπερκατασκευή (ναυπηγική)">
Υπερκατασκευή (ναυπηγική)

Ως Υπερκατασκευή ("superstructure") στη ναυπηγική ονομάζεται το κατασκεύασμα, που βρίσκεται πάνω από το κύριο κατάστρωμα που εκτείνεται από πλευρά σε πλευρά καλύπτοντας σε μήκος ένα μέρος του καταστρώματος. Ενώ σε αντιδιαστολή υπερστέγασμα ("deckhouse") ονομάζεται το κατασκεύασμα στον ίδιο χώρο που δεν εντείνεται καθ΄ όλο το πλάτος του καταστρώματος (από πλευρά σε πλευρά του πλοίου).
Ορισμός.
Συνεπώς οποιαδήποτε κατασκευή υπέρ το κύριο κατάστρωμα μικρότερου μήκους αυτού και που απέχει από κάθε πλευρά του πλοίου λιγότερο από 305 mm θεωρείται «υπερκατασκευή». Τέτοιες υπερκατασκευές είναι το πρόστεγο ή καμπούνι ("forecastle"), το μεσόστεγο ή γέφυρα ("bridge") και το επίστεγο ή κάσσαρο ή πούπι ("poop").
Στα σύγχρονα φορτηγά πλοία γενικού φορτίου καθώς και στα δεξαμενόπλοια το πρόστεγο έχει καταργηθεί και το μεσόστεγο (γέφυρα) έχει συγχωνευθεί με το επίστεγο. Στα δε σύγχρονα επιβατηγά διακρίνεται μία συνήθως ενιαία υπερκατασκευή. 
Κατά τη σύγχρονη γενικότερη αντίληψη του όρου στην έννοια υπερκατασκευή πλοίου συμπεριλαμβάνονται όλες οι πάνω από το κυρίως κατάστρωμα κατασκευές και εξαρτήματα του πλοίου όπως προστεγο, μεσόστεγο, επίοτεγο, γέφυρα, ιστοί (κατάρτια), καπνοδόχοι, φορτωτήρες και γερανοί, κιγκλιδώματα κ.λπ.
Από ναυπηγικής πλευράς οι υπερκατασκευές αποτελούν συνέχεια της υπέρ το κυρίως κατάστρωμα κατασκευής και η προσαρμογή τους σ΄αυτό εξαρτάται από ορισμένους παράγοντες όπως το μήκος και η κατασκευαστική διαμόρφωση αυτής της υπερκατασκευής με εγκάρσια διαφράγματα, ή ανοίγματα κλπ. προκειμένου να διατηρείται η ασφαλής ακαμψία της κατασκευής του κυρίως σκάφους.
Συντήρηση.
Γενικά συνιστάται ο γενικός χρωματισμός των υπερκατασκευών ανά εξάμηνο. Όταν πρόκειται για νέα κατασκευή ο χρωματισμός της πρέπει να είναι τακτικότερη. Προ του γενικού χρωματισμού "τσεκάρονται" τα σημεία που παρουσιάζουν σκουριά όπου ακολουθεί ξέση του παλαιού χρώματος καθαρισμός από τη σκουριά, πλύσιμο, απομάκρυνση τυχόν υπολειμμάτων ελαίων, σκόνης κ.λπ. και εφόσον ο καιρός είναι στεγνός ακολουθεί η εφαρμογή τριών στρωμάτων μίνιου, ενός στρώματος αντερκόουτιγκ και ένα στρώμα τελικού χρώματος. Αν πρόκειται για γαλβανισμένη επιφάνεια σιδήρου, π.χ. ανεμοδόχοι, κιγκλιδώματα, κ.λπ. τότε χρησιμοποιείται μίνιο ψευδαργύρου.
Βάφονται πρώτα οι ιστοί, φορτωτήρες, ξάρτια, καπνοδόχοι και ακολουθούν, γέφυρα πλοίου, οι οροφές, διαφράγματα (μπουλμέδες), ανεμοδόχοι, λέμβοι, βαρούλκα, κιγκλιδώματα, παραπέτα και τελευταία τα καταστρώματα. Μπορεί όμως το βάψιμο να ξεκινήσει από πλώρη προς πρύμνη κατά τμήματα. Ο χρωματισμός όμως των καταστρωμάτων θα πρέπει να ολοκληρωθεί, ή τούτος κατά τμήματα, πριν το πλοίο καταπλεύσει σε λιμένα, έτσι ώστε το χρώμα να έχει στεγνώσει.
Γενικά οι χρωματισμοί των υπερκατασκευών, αντίθετα μ΄ εκείνους των υφάλων, αποφεύγονται κατά τους δεξαμενισμούς προκειμένου να επιτυγχάνεται μείωση του κόστους παραμονής των πλοίων στις δεξαμενές.

</doc>
<doc id="44532" url="https://el.wikipedia.org/wiki?curid=44532" title="Υπερστέγασμα (ναυπηγική)">
Υπερστέγασμα (ναυπηγική)



</doc>
<doc id="44533" url="https://el.wikipedia.org/wiki?curid=44533" title="Θωμάς Ακινάτης">
Θωμάς Ακινάτης

Ο Θωμάς Ακινάτης, Τ.Δ. (ιταλ: "Tommaso d'Aquino", λατ: "Thomas Aquinas", 1225 – 7 Μαρτίου 1274), γνωστός και ως Θωμάς του Ακουΐν, Θωμάς του Ακουΐνο, Αγγελικός Δάσκαλος ("Doctor Angelicus") ή Παγκόσμιος Δάσκαλος ("Doctor Universalis") ήταν Ιταλός ιερέας της Ρωμαιοκαθολικής Εκκλησίας στο Τάγμα των Δομινικανών, και σημαντικός φιλόσοφος και θεολόγος, εκπρόσωπος της σχολής του σχολαστικισμού.
Υπήρξε ο σημαντικότερος υποστηρικτής της φυσικής θεολογίας και ο πατέρας της Θωμιστικής σχολής φιλοσοφίας και θεολογίας, η οποία αποτέλεσε για καιρό την κύρια φιλοσοφική προσέγγιση της Καθολικής Εκκλησίας. Η επιρροή του στη δυτική σκέψη είναι σημαντική, καθώς είναι ένας εκ των οποίων βοήθησαν στην πρόσληψη του Αριστοτελισμού από την Χριστιανική Ευρώπη, συγχωνεύοντας τη χριστιανική θεολογία με την αριστοτελική φιλοσοφία σε αυτό που ονομάζουμε «χριστιανικό αριστοτελισμό». Η σημαντικότερη συνέπεια της διδασκαλίας του είναι ότι προσπάθησε να συγκεράσει την πίστη με τον λόγο και έστρεψε τους θεολόγους στην μελέτη των έργων του Αριστοτέλη, ώστε να μάθουν να χρησιμοποιούν αυστηρές επιστημονικές μεθόδους, που απορρέουν από την μελέτη του φυσικού κόσμου, προκειμένου να εξηγήσουν τα μυστήρια της Αποκάλυψης. Ο Ακινάτης θεωρείται στην Καθολική Εκκλησία ως ο αρχετυπικός δάσκαλος για αυτούς που μελετούν για το χρίσμα της ιεροσύνης. 
Τα γνωστότερα έργα του είναι το "Summa Theologica" ("Σύνοψις Θεολογική") και το "Summa Contra Gentiles (Σύνοψις κατά εθνικών)". Είναι ένας από τους 33 Διδασκάλους της Εκκλησίας και θεωρείται από πολλούς Καθολικούς ως ο μεγαλύτερος θεολόγος της Εκκλησίας και ένας από τους μεγαλύτερους φιλοσόφους όλων των εποχών.
Βιογραφία.
Νεανικά χρόνια και η επιθυμία να γίνει Δομινικανός (1225-1244).
Ο Ακινάτης γεννήθηκε περίπου το 1225 στη Νότια Ιταλία, στον πύργο Ροκκασέκκα (Rocasecca) (σήμερα ερειπωμένο) κοντά στο Ακουίνο, ένα μικρό χωριό δυτικά του Κασσίνο. Ο πατέρας του, Λάντουλφ, κόμης του Ακουίνο, λομβαρδικής καταγωγής, αφιέρωσε τον γιο του το 1230 στο κοντινό μοναστήρι των βενεδεκτίνων του Μόντε Κασσίνο, όπου ο Θωμάς έμεινε ως την εκδίωξη των μοναχών από τον Γερμανό αυτοκράτορα Φρειδερίκο Β΄ το 1239 κατά τη διαμάχη της εκκλησιαστικής και κοσμικής εξουσίας. Μέσω της μητέρας του, Θεοδώρας Κόμισσας του Θεάτε, ο Ακινάτης συγγένευε με τη δυναστεία Χόχενστάουφεν των Αγίων Ρωμαίων αυτοκρατόρων. Ο αδερφός του Λάντολφ, ονόματι Σίνιμπαλντ, ήταν ηγούμενος του αρχικού αββαείου των Βενεδικτίνων στο Μόντε Κασσίνο. Ενώ οι υπόλοιποι γιοι της οικογένειας ακολούθησαν στρατιωτική καριέρα, ο Ακινάτης προοριζόταν να ακολουθήσει τον θείο του στο αξίωμα του ηγουμένου· Αυτή θα ήταν μια συνηθισμένη επιλογή σταδιοδρομίας για τον νεότερο γιο μιας αριστοκρατικής οικογένειας της νότιας Ιταλίας. Το 1243 έχασε τον πατέρα του και το 1244, παρά την σφοδρή αντίδραση των δικών του, εντάχθηκε στο φιλελεύθερο Τάγμα των Δομινικανών, το οποίο είχε ιδρύσει το 1216 ο άγιος Δομίνικος (Ordo fratrum praedicatorum, γνωστό ως O.P.)
Σπουδές στο Παρίσι και στη Κολωνία (1245-1256).
Το 1245 πήγε στο Παρίσι, όπου έγινε μαθητής του Μεγάλου Αλβέρτου που δίδασκε στη Θεολογική Σχολή του Πανεπιστημίου. Όταν το 1248 ο τελευταίος μετακινήθηκε στην Κολωνία, για να οργανώσει μια σχολή γενικών σπουδών του Τάγματος, ο Θωμάς τον ακολούθησε, αλλά επέστρεψε στο Παρίσι το 1252 για να προετοιμαστεί για τον τίτλο του «Magister Theologiae», τον οποίο πήρε το 1256 με δικαίωμα διδασκαλίας.
Στο Παρίσι και στην Ιταλία (1259-1270).
Στο Παρίσι δίδαξε θεολογία ως το καλοκαίρι του 1259, οπότε επέστρεψε στην Ιταλία και υπηρέτησε διαδοχικά στην παπική αυλή, στο μοναστήρι της Σάντα Σαμπίνα στη Ρώμη (1265-67) και πάλι στην παπική αυλή του Κλήμη Δ΄. Από το φθινόπωρο του 1268 ως το φθινόπωρο του 1271 ο Θωμάς βρισκόταν και πάλι στο Παρίσι, όπου είχε εκδηλωθεί η διαμάχη των οπαδών του Αβερρόη και των υπερασπιστών της παραδοσιακής θεολογίας του ιερού Αυγουστίνου. Τότε είναι που έγραψε και το γνωστό έργο του "Περί της ενότητος του νου κατά Αβερροϊστών" ("De unitate intellectus contra Averroistas") το 1270.
Ακινάτειος Φιλοσοφία.
Οντολογία.
Η φιλοσοφία του Ακινάτη είναι θεμελιωμένη στα χριστιανικά δόγματα. Βάση της είναι η θεία αποκάλυψη και τα μυστήρια. Συγκεκριμένα, ως προς την οντολογία, ο Ακινάτης ακολουθεί μια αριστοτελική εκδοχή της φιλοσοφίας του Αλβέρτου, με αποκλίσεις είτε προς την πλατωνική φιλοσοφία, είτε προς τη χριστιανική διδασκαλία. Μια από τις κυριότερες έννοιες που πραγματεύεται είναι η έννοια της ουσίας. Ως ουσία ορίζεται αυτό που δεν ανήκει σε κάτι άλλο ως βάση της ύπαρξής του, αλλά υπάρχει ως υποκείμενο και φορέας ενεργειών. Αυτό που δεν είναι αυτοτελές, αλλά στηρίζει την ύπαρξή του σε κάτι άλλο (ens in alio ens entis) είναι το συμβεβηκός. Η ουσία δεν υπόκειται στις κατηγορίες, αλλά αντίθετα κατηγοριοποιεί τα υπόλοιπα. Είναι αυτό εκ του οποίου τα υπόλοιπα κατηγοριοποιούνται, ενώ εκείνο δεν υπόκειται σε κατηγορίες από κάποιο άλλο. Είναι το επί μέρους, δηλαδή το καθ’ έκαστον. Επομένως, η πρώτη ουσία είναι το καθ’ έκαστον. Αυτό που συστάθηκε από ύλη και είδος. Η ύλη είναι το καθαυτό αδιόριστο, δηλαδή η δύναμη προς διορισμό και πραγματοποίηση· η δύναμη προς το είναι και το ορισμένο είναι. Το είδος είναι αυτό εκ του οποίου η ύλη έρχεται στο διορισμό και στην πραγματικότητα. Εκείνο δηλαδή εκ του οποίου η ύλη γίνεται από δυνάμει ον ενεργεία ον (ens actum). Επομένως, το είδος είναι η αρχή του όντος ως ορισμένο και πραγματικό. Ούτε καθαυτό το είδος, ούτε καθαυτή η ύλη συνιστούν την ουσία, αλλά και τα δυο μαζί. Η ύλη συνιστά τη δύναμη, ενώ το είδος την ενέργεια.
Τα είδη διακρίνονται μεταξύ τους. Υπάρχει η διάκριση μεταξύ του ουσιώδους είδους και του κατά συμβεβηκότος είδους. Ουσιώδες είδος (forma substantialis seu essentialis) είναι εκείνο εκ του οποίου η ουσία λαμβάνει το είναι της και καθίσταται πραγματική. Κατά συμβεβηκός είδος (forma accidentalis) είναι εκείνο που προστίθεται στην πραγματική ουσία και προσδίδει σε αυτήν εξωτερικό διορισμό. Τα ουσιώδη είδη διακρίνονται κι αυτά σε ένυλα και σε άυλα ή αυτοτελή. Ένυλα ("forma inhaerentes") είναι τα είδη που υπάρχουν μόνο εντός της ύλης, επομένως αυτά δεν δύνανται να είναι πραγματικά και ενεργεία χωρίς την ύλη. Άυλα ή αυτοτελή (formae separate, subsistentes) είναι τα είδη που υπάρχουν πραγματικά καθαυτά και δι’ αυτών χωρίς ύλη (άγγελοι), ή έστω μπορούν να υπάρχουν χωρίς να συνδέονται με την ύλη (οι ανθρώπινες ψυχές).
Επίσης, σπουδαία είναι η διάκριση του Ακινάτη μεταξύ ουσίας (quiditas, natura) και ύπαρξης (essentia, esse) ή του όντος και του φαινομένου. Η ουσία για να γίνει πραγματική πρέπει να λάβει ύπαρξη μέσω κάποιας αιτίας (του Θεού). Η διάκριση είναι τέτοιου είδους, όπως η διάκριση μεταξύ δύναμης και ενέργειας, αφ’ ενός κατά τη σχέση ύλης και είδους και αφετέρου κατά τη σχέση ουσίας και ύπαρξης. Τα νοερά όντα έχουν μόνο τη σύνθεση ουσίας και ύπαρξης, ενώ τα σωματικά την σύνθεση ύλης και είδους. Σχετικά με τα νοερά όντα, η ουσία συμπίπτει προς το είδος, γιατί εκείνα είναι απλώς είδη, ενώ στα σωματικά η ουσία συμπίπτει προς την σύνθεση ύλης και είδους. Κι επειδή πολλά σωματικά όντα έχουν ίδιο είδος και ίδια ύλη, έπεται πως έχουν κοινή ουσία.
Σύμφωνα με τον Ακινάτη η ατομικότητα ξεκινά στην διάκριση της κοινής ύλης (materia communis) από την ατομική (materia individualis ή materia signata). Η κοινή ουσία σε πολλά άτομα υπάρχει πραγματικά μόνο εντός των ατόμων. Η νόηση όμως δύναται να παραβλέπει τις ατομικές διαφορές και να νοεί μόνο την κοινή ουσία. Αποτέλεσμα αυτής την νοητικής ενέργειας είναι ο σχηματισμός της γενικής έννοιας του καθόλου, η οποία προϋποθέτει πολλά άτομα με κοινή ουσία. Το καθόλου υπάρχει και στον ανθρώπινο και στον θείο νου, με διαφορετικό όμως τρόπο. Στον ανθρώπινο νου έπεται των καθ’ εκάστων και συμβαίνει με την αφαίρεση αυτών, ενώ στον θείο νου προηγείται των καθ’ έκάστων ως ιδέα και πρότυπο αυτών.
Τα δημιουργήματα.
Η ύλη καθαυτή δεν μπορεί να υπάρχει καμία στιγμή, γιατί αν γίνει καθαυτή αντιληπτή είναι ψιλή δύναμη. Η ύλη δεν υπάρχει πριν από την δημιουργία των όντων. Το άμεσο προϊόν της δημιουργίας είναι η ύλη με το είδος. Υπάρχουν διάφορα γένη σωματικών όντων και σε κάθε γένος πολλά και διαφορετικά άτομα. Η πρώτη όμως αιτία του πλήθους είναι ο Θεός. Ο Θεός, ως τέλειος, ποιεί το αποτέλεσμα όμοιο με αυτόν, εφ’ όσον η δημιουργημένη φύση είναι δεκτική της ομοιότητας. Ο κόσμος, ως τέλειος, έπρεπε να έχει καλή τάξη. Αυτή η τελειότητα απαιτεί να μην περιορίζεται η δημιουργία στα σωματικά, αλλά να εκτείνεται και στα νοερά όντα. Μόνο έτσι ο κόσμος θα επιστρέψει στο Θεό, όταν υπάρχουν όντα όμοια κατά τη φύση με το Θεό, δηλαδή νοερά. Για την επιστροφή όμως στο Θεό, δεν είναι απαραίτητη μόνο η ομοιότητα της φύσης, αλλά χρειάζεται να υπάρχει και ενέργεια. Η ενέργεια αυτή είναι η γνώση και η βούληση, η οποία υπάρχει και στο Θεό.
Ο Ακινάτης διακρίνει δυο τάξεις στον δημιουργημένο κόσμο. Την τάξη των νοερών και εκείνη των σωματικών όντων. Τα σωματικά όντα κατατάσσονται σε διάφορες βαθμίδες και την κατώτατη κατέχουν τα απλά σώματα, τα στοιχεία. Αυτά είναι η βάση της σύνθεσης των σωμάτων. Η βαθμιαία διαδοχική σειρά των σωματικών είναι: τα στοιχεία, τα σύνθετα σώματα, τα φυτά, τα ζώα, οι άνθρωποι. Ως προς τα νοερά όντα, αυτά φαίνεται ότι δεν διακρίνονται κατά γένη και είδη, αλλά αποτελούν ένα γένος χωρίς είδη, καθ’ όσον κάθε νοερό ον αποτελεί καθαυτό ένα είδος. Τα νοερά βρίσκονται εγγύτερα στο Θεό και κινούν τα υποδεέστερα. Τα σωματικά επομένως κινούνται από τα ανώτερα όντα και η κίνηση των επίγειων ξεκινά από την κίνηση των ουράνιων. Κατ’ αυτό τον τρόπο το σύμπαν αποτελεί εναρμόνιο σύστημα. Οι ουράνιες σφαίρες κινούνται από νόες, οι οποίοι συνάπτονται με εκείνες εξωτερικά.
Περί αγγέλων και ανθρώπων.
Οι άγγελοι είναι τα υπέρτατα δημιουργήματα στα οποία υπάρχει διακεκριμένη η ουσία από την ύπαρξη. Ως νοερά όντα δεν συνίστανται από ύλη και είδος, αλλά ακόμη κι αν είχαν ύλη, αυτή θα διέφερε από την ύλη των σωμάτων. Ως δημιουργήματα είναι παρόντες σε ορισμένο τόπο. Κι έτσι, εφ’ όσον είναι περιορισμένοι τοπικά, δεν δύνανται να βρίσκονται συγχρόνως σε πολλούς τόπους, ούτε πολλοί σε έναν τόπο. Επειδή δεν έχουν ύλη, δεν φθείρονται και είναι ανώλεθροι. Ως πνευματικά όντα διάγουν πνευματικό βίο και έχουν γνώση και βούληση. Επειδή η γνώση τους είναι αΐδια και νοητική, γνωρίζουν τελείως την ουσία τους. Γνωρίζουν και τα καθόλου και τα καθ’ έκαστα. Μπορούν να γνωρίσουν το μέλλον δι’ αποκαλύψεως. Το Θεό μπορούν να τον γνωρίσουν λόγω της ενυπάρχουσας εικόνας εκείνου. Έχοντας ελευθερία βούλησης έχουν δυο είδη αγάπης, τη φυσική και την προαιρετική. Η προαιρετική αγάπη έχει τριπλή αναφορά και είναι η αγάπη των αγγέλων προς τους εαυτούς τους, η αγάπη προς τα έλλογα όντα και η αγάπη προς το Θεό. Διακρίνει ο Ακινάτης, σύμφωνα με την αποκάλυψη, εννέα τάξεις αγγέλων. Την κατώτερη των αγγέλων τάξη ακολουθούν οι ανθρώπινες ψυχές. Ο άνθρωπος είναι ο ενωτικός δεσμός δυο κόσμων, του νοερού και του ένυλου, οπότε το σώμα και η ψυχή συναποτελούν μια φύση.
Περί ψυχής.
Η φιλοσοφία του Ακινάτη είναι στενά συνυφασμένη προς την αριστοτελική φιλοσοφία και στο περί ψυχής ζήτημα, όπου ιδιαίτερη σημασία δίνεται στο ζήτημα της φύσης και της αθανασίας της ψυχής, στην σχέση ψυχής και σώματος και στις δυνάμεις της ψυχής.
Ως ψυχή ορίζεται η πρώτη αρχή της ζωής στα υπό την Σελήνη όντα. Και επειδή η ψυχή δεν είναι αρχή κάθε ζωής (οι άγγελοι ζουν χωρίς ψυχή), ορίζεται ως αρχή της ζωής των φυσικών οργανικών όντων. Έτσι θεωρείται ως η πρώτη ενέργεια (actus primus) του οργανικού σώματος. Επειδή οι βαθμίδες της ζωής είναι τρεις, τρία είναι και τα είδη της ψυχής: η φυτική, η ζωική και η ανθρώπινη.
Αρχικά, η ψυχή δεν είναι σωματική αλλά άυλη, γιατί συνιστά την ενέργεια και το είδος του σώματος. Δεύτερον, γιατί αν δεν είναι άυλη θα προϋπέθετε άλλη αρχή, και τρίτον επειδή δυο σώματα δεν μπορούν να βρίσκονται στον ίδιο τόπο. Όπως το σώμα έχει μέρη, έτσι έχει και η ψυχή ως αρχή των μερών της ψυχής που συνάπτει αυτά σε ενότητα. Η ψυχή δεν υφίσταται χωρίς το σώμα και συνιστά υπάρχουσα υπόσταση. Η ενέργειά της, η νόηση, είναι ανεξάρτητη από τα σωματικά όργανα. Αυτό αποδεικνύεται αφενός επειδή δεν είναι αδύνατη η γνώση των καθόλου και των γενικών και αφετέρου επειδή η νόηση στρέφεται στον εαυτό της και έχει αυτοσυνειδησία. Επομένως, η ψυχή, ως αρχή της νόησης, πρέπει να θεωρηθεί πνευματικό ον. Επιπλέον, η ψυχή ως απλή και άφθαρτη, δεν έχει καμία σύνθεση ύλης και είδους.
Για την τελείωση του ανθρώπου απαιτείται ο χωρισμός της ψυχής από το σώμα. Αλλά αυτό που δημιουργεί την τελείωση είναι αδύνατο να φθείρεται. Έτσι, ο χωρισμός του σώματος από την ψυχή δεν φθείρει την ψυχή. Ο φυσικός πόθος προς την αιώνια ύπαρξη είναι αδύνατο να είναι μάταιος και κενός κατά τον Ακινάτη. Επομένως, εκ της αυτοσυνειδησίας και του πόθου συνάγεται ότι η ψυχή είναι άφθαρτη και αθάνατη.
Η ψυχή κατέχοντας την κατώτατη βαθμίδα του πνευματικού βίου έχει ασθενή γνωστική δύναμη. Επομένως χρειάζεται πολλές γενικές έννοιες ή ανώτερες πνευματικές υποστάσεις για να έχει ακριβή γνώση των πραγμάτων. Αυτές τις έννοιες τις λαμβάνει από τις κατ’ αίσθηση παρατηρήσεις, άρα από την σύνδεσή της με το σώμα.
Σχέση σώματος και ψυχής.
Η ψυχή, γράφει ο Ακινάτης, δεν συνάπτεται με το σώμα, ως μια απλή κινούσα αρχή. Το σώμα και η ψυχή έχουν ουσιώδη ενότητα και συναποτελούν τον άνθρωπο, στον οποίο η ψυχή είναι το είδος και το σώμα η ύλη. Προς απόδειξη αυτού ο Ακινάτης επισημαίνει ότι η φύση του ανθρώπου εμφαίνεται στην ενέργειά του. Κύρια ενέργεια του ανθρώπου είναι η νόηση, η οποία τον διαφοροποιεί από τα υπόλοιπα όντα. Η αιτία της νόησης είναι η ειδοποιός φύση του ανθρώπου. Αλλά το σώμα του ανθρώπου ζει και ενεργεί δια της ψυχής. Άρα η ψυχή είναι το ουσιώδες είδος του σώματος που μεταδίδει το είναι αυτής στο σώμα. Έτσι εκδηλώνεται η φύση του ανθρώπου και συνάμα το πρόσωπο αυτού. Όσο τελειότερη είναι η ψυχή, τόσο ανυψώνεται από την ύλη και ενεργεί ανεξάρτητα από το σώμα. Και είναι μεν η ψυχή η ουσία της ύλης, αλλά η ίδια η ουσία αυτής δεν είναι ένυλη. Περιέχει και διοικεί μέσω της ύλης αλλά δεν περιέχεται, ούτε απορροφάται από αυτήν.
Με βάση τη σχέση της ψυχής με το σώμα συνάγονται διάφοροι προσδιορισμοί. Κάθε ενέργεια της ψυχής προέρχεται από μια ψυχή. Η φυτική, η αισθητική και η νοητική ψυχή δεν είναι διαφορετικές ψυχές, αλλά η ενιαία φύση της μιας ψυχής. Επομένως, η ψυχή υπάρχει ως ουσιώδες είδος του όλου και κάθε μέρους του σώματος. Κι επειδή είναι απλή και δεν έχει μέρη, έπεται ότι υπάρχει ολόκληρη σε όλα τα μέρη. Στην αρχή το έμβρυο έχει φυτική ψυχή, η οποία έπειτα φθείρεται και αντ’ αυτής έρχεται η αισθητική ψυχή, η οποία έχει εντός της δυνάμει την φυτική ψυχή. Τέλος, μεγαλώνοντας το έμβρυο αποβάλλει την αισθητική ψυχή και λαμβάνει αντ’ αυτής νοητική ψυχή, η οποία διαθέτει δυνάμει τις κατώτερες ψυχές. Οι ανώτερες δυνάμεις επενεργούν στις κατώτερες και οι κατώτερες στις ανώτερες, γιατί όλες ενώνονται στο διανοητικό ον.
Η γένεση της ψυχής και η ένωσή της με το σώμα συμβαίνουν συγχρόνως. Η γένεσή της όμως δεν πρέπει να αναχθεί στην γέννηση του ανθρώπου, γιατί αυτή η γέννηση είναι ένυλη και σωματική ενέργεια. Άρα οι ψυχές είναι θείο δημιούργημα.
Οι δυνάμεις της ψυχής.
Όλες οι ενέργειες της ψυχής μαρτυρούν την ύπαρξη δυνάμεων. Αυτές δεν συμπίπτουν με την ουσία της ψυχής, αλλά είναι συμβεβηκότα που προέρχονται από τις αρχές της ουσίας της ψυχής. Οι δυνάμεις διακρίνονται μεταξύ τους ανάλογα με τις ενέργειές τους και τα υποκείμενα των ενεργειών τους. Έχουν ορισμένη τάξη. Άλλες είναι ανώτερες και άλλες κατώτερες. Οι ανώτερες είναι η αρχή και ο σκοπός των κατώτερων πράξεων. Χρονικά όμως οι κατώτερες είναι προγενέστερες κατά την ανάπτυξη. Επομένως, με διαφορετικό τρόπο η ανώτερη δύναμη προέρχεται από την κατώτερη και η κατώτερη από την ανώτερη.
Οι δυνάμεις χωρίζονται σε τρεις βαθμίδες, τη φυτική, την αισθητική και τη νοητική. Διαφέρουν δε μεταξύ τους καθ’ όσον οι νοητικές ενέργειες της νόησης και της βούλησης συντελούνται χωρίς την χρήση σωματικών οργάνων και υπάρχουν και μετά θάνατον. Στη φυτική ψυχή διακρίνονται τρεις δυνάμεις: η θρεπτική, η αυξητική και η γεννητική, οι οποίες έχουν έδρα την καρδιά. Στην αισθητική ψυχή υπάρχουν δυο δυνάμεις, οι αντιληπτικές και οι κινητικές. Οι αντιληπτικές διαιρούνται στις εξωτερικές και στις εσωτερικές αισθήσεις. Οι εσωτερικές είναι τέσσερις: η κοινή αίσθηση (η ρίζα των εξωτερικών αισθήσεων), η φαντασία (η διατήρηση των κατ’ αίσθηση εικόνων, όταν τα πράγματα είναι απόντα), η κρίση (διάκριση του ωφέλιμου από το βλαβερό) και η μνήμη (η διατήρηση των γενικών σκοπών). Οι κινητικές ενεργούν είτε φυσικά (π.χ. συστολή και διαστολή καρδιάς) είτε από προηγούμενη αντίληψη. Οι τελευταίες ανήκουν μόνο στην αισθητική ψυχή, ενώ οι φυσικές στη φυτική. Δυνατές κινήσεις της αισθητικής ψυχής είναι τα διάφορα είδη των παθών.
Στην νοητική ψυχή διακρίνονται δυο δυνάμεις, ο νους και η βούληση. Ο νους διακρίνεται σε θεωρητικό και πρακτικό, στοχάζεται δηλαδή είτε τη θεωρία των αληθειών είτε τη ρύθμιση των πράξεων για την επίτευξη της αλήθειας. Η βούληση είναι η δεύτερη δύναμη της νοητικής ψυχής, καθ’ όσον η επιθυμητική δύναμη είναι αναγκαίο επακολούθημα της γνωστικής. Ως βούληση ορίζεται η επιθυμία που είναι σύμφωνη με το λόγο ("appetitus rationalis"). Όπως η κατ’ αίσθηση επιθυμία (appetitus assensitivus) αντιστοιχεί στις αισθήσεις, έτσι και η βούληση αντιστοιχεί στο νου. Η αίσθηση έχει υποκείμενο τα καθ’ έκαστα, ενώ ο νους τα καθόλου. Κατ’ αντιστοιχία η επιθυμία αφορά τα κατ’ αίσθηση αγαθά, ενώ η βούληση το αγαθό εν γένει ("bonum in genere"). Επίσης, διαφέρουν η βούληση από την επιθυμία και στον τρόπο της ενέργειας. Σε αυτή τη δύναμη του εκλέγειν έγκειται και η ελευθερία. Αυτή η ελευθερία δεν αίρεται από τη θεία προόραση, γιατί ο Θεός παρ’ ότι προορά δεν πράττει και τις ανθρώπινες πράξεις.
Αρετολογία και αρετή.
Η αρετολογία αποτελεί βασικό άξονα της ακινάτειας ηθικής Με τον όρο αρετολογία αναφερόμαστε σε ένα σύστημα ηθικών όρων και εννοιών που έχουν ως κέντρο τους τη θεωρία περί αρετής. Ωστόσο η ακινάτεια αρετή παρουσιάζει εξαιρετική πολυσημία. Οι αρετές, όπως και στον Αριστοτέλη, αποτελούν έξεις που προσδιορίζουν τον άνθρωπο και για τις οποίες είναι υπεύθυνος, όντας έλλογο ον. Καθορίζονται ως μια ορισμένη τελειότητα ή ως τελειότητα μιας δυνατότητας. Τουτέστιν η αρετή ενός όντος ή πράγματος ταυτίζεται με την τελειότητά του, που σημαίνει ότι το όν ή το πράγμα ασκεί κατά τον καλύτερο τρόπο αυτό για το οποίο η φύση το έχει προορίσει. Διευρύνοντας ο Ακινάτης την έννοια της αρετής, διατυπώνει την άποψη πως ακόμα και συνήθεις ανθρώπινες ενέργειες ή καταστάσεις εναρμονιζόμενες με το λόγο αποβαίνουν αρετές.
Ακολουθώντας τον Αριστοτέλη αποδέχεται την αντίληψη για την αρετή ως μέσο μεταξύ υπερβολής και έλλειψης και διευκρινίζει πως ο λόγος προσδιορίζει το μέγιστο και το ελάχιστο. Οι αρετές δεν είναι έμφυτες στον άνθρωπο, αλλά αποκτώνται με διαρκή άσκηση. Δε νοείται ενάρετος χωρίς αρετές και επιπροσθέτως υποστηρίζεται από τον Ακινάτη η πλατωνική – αριστοτελική «σύνδεση των αρετών», κατά την οποία η πλήρης κατοχή μίας εκ των αρετών σημαίνει και την κατοχή των υπολοίπων. Αποτελούν πηγή δραστηριότητας, αφού προκαλούν μια καθορισμένη ψυχική κατάσταση κατά την οποία οι δυνάμεις της ψυχής καθορίζονται μεταξύ τους και με τον εξωτερικό κόσμο. Η αρετή είναι είδος υγείας και ευεξίας της ψυχής.
Επιπλέον, αναφορικά με την ηθική αρετή υποστηρίζεται πως έγκειται στη διάθεση του ορθώς πράττειν, του πράττειν δηλαδή σύμφωνα με το λόγο. Υπ’ αυτή την έννοια η αρετή συνίσταται στην ορθή χρήση της ελευθερίας επιλογής του ατόμου, γιατί αυτό καθορίζεται από την αρετή ως καθαρή δική της δραστηριότητα.
Επιπροσθέτως, η απόκτηση αρετών αποτελεί συνέπεια μιας σταθερής προθυμίας στην επιλογή του ηθικά ορθού, γιατί ευθυγραμμίζεται με το «αγαθόν του λόγου», τη βασική έννοια του αγαθού του πρακτικού λόγου (φυσικού νόμου), του οποίου οι αρχές καθορίζουν τις αρετές. Τις αρχές αυτές γνωρίζει επαγωγικά και εκ φύσεως ο άνθρωπος προτού αναπτύξει τις αρετές. Ο ανθρώπινος ηθικός λόγος χτίζεται επάνω στις θεμελιώδεις αρχές του φυσικού νόμου, που συνοψίζονται στο εξής: «πρέπει να επιδιώκουμε και να κάνουμε το καλό και να αποφεύγουμε το κακό». Ως εκ τούτου το τι οφείλει να πράττει και τι να αποφεύγει ο άνθρωπος υπαγορεύεται από το φυσικό νόμο.
Συνεπώς, καθίσταται σαφές ότι η κατοχή των αρετών συμβάλλει τόσο στον ηθικό βίο, όσο και στην επίτευξη της ευδαιμονίας. Στην Ακινάτεια αρετολογία διακρίνονται τρία είδη αρετών: οι διανοητικές, οι ηθικές και οι θεολογικές.
Οι διανοητικές αρετές.
Στο επίκεντρο της ακινάτειας ηθικής βρίσκονται η νόηση και η βούληση, οι οποίες αποτελούν τις δύο κύριες δυνάμεις της νοητικής ψυχής. Ο νους, καθώς και ο συναφής μ’ αυτόν λόγος, διακρίνονται σε θεωρητικό, ο οποίος στοχάζεται τη θεωρία της αλήθειας, και σε πρακτικό, ο οποίος ρυθμίζει τις πράξεις σύμφωνα με την αλήθεια. Η βούληση, ως μία ιδιότητα της έλλογης ψυχής, αποτελεί αναγκαίο συνακόλουθο του νου. Αυτό που ο Ακινάτης ονομάζει βούληση – ως μία διανοητική όρεξη -- είναι το επιθυμητικό μέρος της ψυχής. Η βούληση επιλέγει βάσει των επιμέρους αγαθών που της παρουσιάζονται από τη νόηση. Η επιλογή αποτελεί ουσιαστικά ενέργεια της βούλησης, σύμφωνα με τον Ακινάτη, τυπικά ωστόσο πρόκειται για ενέργεια του λόγου, γιατί αυτός την κατευθύνει προς τον σκοπό της.
Εφόσον ως κύριες δυνάμεις της ψυχής θεωρούνται ο νους και η βούληση, προκύπτουν και ποιοτικά ανάλογες αρετές: διανοητικές και ηθικές. Οι διανοητικές αρετές ανήκουν τόσο στο θεωρητικό όσο και στον πρακτικό νου, δεδομένου ότι άλλες φορές χρησιμοποιούμε το νου θεωρητικά και άλλοτε πρακτικά. Ο Ακινάτης διακρίνει τρεις αρετές του θεωρητικού νου: τη νόηση, η οποία ενδιαφέρεται για όλες τις πρώτες αρχές, την επιστήμη, η οποία τις εφαρμόζει στο καθετί, και τη σοφία που ανυψώνει όλες τις αλήθειες στο Θεό. Αναγόμενος ο θεωρητικός νους στο ύψος της σοφίας, περιάγεται σε κατάσταση τελειότητας το σύνολο της διανοητικής δραστηριότητας.
Αναγνωρίζονται επίσης δύο αρετές του πρακτικού νου: η τέχνη, η οποία αφορά στη δεξιότητα να πραγματώνονται σκόπιμες ενέργειες, και η φρόνηση -- η οποία αποτελεί και ηθική αρετή -- δεξιότητα η οποία ρυθμίζει τις ενέργειες σύμφωνα με τον ορθό λόγο. Ειδικότερα, ρυθμίζει ενέργειες τόσο σε επίπεδο προσωπικό (ηθική φρόνηση), όσο και σε συλλογικό, δηλαδή του ατόμου ως μέλους μιας κοινότητας (οικονομική φρόνηση) ή μιας πολιτείας (πολιτική φρόνηση). Η σωστή χρήση της φρόνησης εξαρτάται από τις ήδη αποκτηθείσες ηθικές αρετές. Η ηθική αρετή, που καθιστά ορθή την όρεξη, αποτελεί προϋπόθεση της φρόνησης.
Προκειμένου να σταθμίσει ο άνθρωπος τα μέσα που θα τον οδηγήσουν τόσο στο ατομικό όσο και στο συλλογικό καλό, απαιτείται να αποκτήσει τη σταθερή προδιάθεση να αγαπά το καλό του ανθρώπου. Η προδιάθεση αυτή δεν αποκτάται ζώντας μονήρης, αλλά μέσω έξεων, ζώντας σε ευνομούμενες πολιτικές κοινότητες.
Οι ηθικές αρετές.
Οι αρετές, οι οποίες απορρέουν από τη βούληση - ως διανοητική όρεξη - και εγγυώνται τη σωστή χρήση των πράξεων, είναι οι ηθικές. Θεωρούνται κυρίως και απολύτως αρετές (virtutes simpliciter), εν αντιθέσει προς τις διανοητικές, οι οποίες είναι σχετικές αρετές (virtutes secundum quid), εξαιτίας του ότι απλά και μόνο παρέχουν την ικανότητα της σωστής πράξης.
Οι ηθικές αρετές αναφέρονται σε μια σταθερή και εγκατεστημένη ετοιμότητα, ώστε να μετασχηματίζονται σε λογικές κρίσεις που αφορούν στα συναισθήματα. Από τη στιγμή που το αγαθό αποτελεί το αντικείμενο της διανοητικής όρεξης, δηλαδή της βούλησης, οι αρετές που τελειοποιούν την έλλογη δραστηριότητα του ατόμου είναι τα συναισθήματα που διέπονται από το λόγο, ο οποίος αξιολογεί κάθε φορά το ηθικά καλό ή κακό. Οι ηθικές αρετές, ως έξεις, κατέχουν πρωτεύοντα ρόλο, εφόσον συμβάλλουν στη διαμόρφωση της προδιάθεσης του χαρακτήρα του ατόμου. Αποτελούν σταθερές προδιαθέσεις προς το αγαθό και επιπρόσθετα προδιαθέτουν το άτομο για τη σωστή χρήση και των διανοητικών αρετών. Συνεπώς, οι ηθικές αρετές εξασφαλίζουν μια «ορεκτική» διάθεση προς συγκεκριμένους σκοπούς, συστατικούς του τελικού σκοπού.
Υπ’ αυτό το αρετολογικό πρίσμα ο Ακινάτης αποδέχεται την πλατωνική -αριστοτελική θέση για τις τέσσερις ηθικές αρετές, από τις οποίες εξαρτώνται ο ηθικός βίος και οι άλλες αρετές: τη σωφροσύνη, την ανδρεία, τη δικαιοσύνη και τη φρόνηση.
Αναλυτικότερα, η σωφροσύνη παρέχει την ετοιμότητα και τη διάθεση να συγκρατούνται τα πάθη σε τέτοιο σημείο, ώστε να μην αποτρέπεται ο άνθρωπος από τις ορθολογικές επιλογές του. Κείται στο μέσο μεταξύ λαγνείας και ψυχρότητας ή απάθειας. Η ανδρεία ομοίως συγκρατεί και ενισχύει το άτομο στο να ελέγχει τους φόβους και τις αναστολές του, ώστε να μην υποχωρεί σε καταστάσεις κινδύνου ή αντίθεσης στις ηθικές του υποχρεώσεις. Τίθεται μεταξύ απερισκεψίας ή αναίδειας και δειλίας ή ηττοπάθειας. Η δικαιοσύνη ασχολείται με την εθελοντική επιλογή όσον αφορά στις ενέργειες που δείχνουν ότι τα συναισθήματα συναίνεσαν με τη λογική. Οι ηθικές αρετές πρέπει να συνδεθούν με τον ορθό λόγο. Έργο της δικαιοσύνης είναι να «ἀποδίδη ἑκάστω τὸ ὀφειλόμενον». Με άλλα λόγια, το έργο της έγκειται στην αξιολόγηση των ορθών εξωτερικών ενεργειών, αποδίδοντας ό,τι οφείλεται στον καθένα. Λειτουργεί με βάση την αρχή: κάνε στους άλλους ό,τι θα ήθελες να κάνουν και εκείνοι σε σένα. Με δεδομένο ότι το ατομικό καλό δύναται να πραγματωθεί αποκλειστικά και μόνο στο πλαίσιο μιας συλλογικής ευδαιμονίας, η τέλεια κοινότητα (civitas) αποτελεί το πλαίσιο μέσα στο οποίο αναπτύσσεται το ενδιαφέρον των ατόμων για το ατομικό αλλά και το συλλογικό καλό .
Απαραίτητος όρος, κατά τον Ακινάτη, για την απόκτηση της σωφροσύνης, της δικαιοσύνης και της ανδρείας, θεωρείται η αρετή που καλείται φρόνηση. Οι ηθικές αρετές προϋποθέτουν τη φρόνηση και η φρόνηση τις ηθικές αρετές. Αποκτώνται ταυτόχρονα και αλληλεξαρτώνται. Η φρόνηση οδηγεί στην αναγνώριση των ηθικών κανόνων και των αρχών κάθε αρετής, κατευθύνει τις ηθικές αρχές στην επιλογή των αιτίων και στον καθορισμό των σκοπών τους. Κατά συνέπεια, αυτό που κινεί τη φρόνηση είναι η βαθειά κατανόηση των πρώτων πρακτικών αρχών και των αγαθών που αυτές επιφέρουν και όχι τα πάθη. Η φρόνηση, η οποία κυριαρχεί στον αρετολογικό του κατάλογο, είναι ορθός λόγος για πράγματα που γίνονται όχι γενικά αλλά συγκεκριμένα, μιας και οι πράξεις είναι συγκεκριμένες. Διακρίνονται πολλές φάσεις ή μέρη στη φρόνηση, όπως παρατηρεί ο Ακινάτης. Απέχει όμως πολύ από μια λογική ιδιοτέλεια, γιατί, όντας έμφρων ο άνθρωπος, συνειδητοποιεί ότι η ιδιοτέλεια μπορεί να αποβεί αυτοκαταστροφική, εκτός αν υπερβεί τον εαυτό του με επιθυμίες και πράξεις δικαιοσύνης, φιλίας και αγάπης.
Οι θεολογικές αρετές.
Η πρακτική σοφία ορίζει και το ηθικό ιδανικό, το οποίο κατά τον Ακινάτη είναι ο Θεός, το απόλυτο αγαθό που καλείται να προσεγγίσει ο άνθρωπος. Έτσι, ο Ακινάτης θα αναφερθεί και σε αρετές διαφορετικές απ’ αυτές που επιτυγχάνονται με επαναλαμβανόμενες πράξεις του ιδίου είδους και οι οποίες κατέχουν κεντρική θέση στην αρετολογική πορεία του ανθρώπου. Αυτές είναι «υπέρ φύσιν», από το Θεό εμφυσούμενες ηθικές αρετές (virtutes infusae), που προπαρασκευάζουν την ψυχή για την υπέρτατη ευδαιμονία και δεν είναι άλλες από τις θεολογικές: την πίστη, την ελπίδα και την κορυφαία όλων, την αγάπη. Αποτελούν δώρα του Θεού και αυτό αποκαλύπτεται από το γεγονός ότι δεν χάνονται με μία αντίθετη πράξη, κάτι που δε συμβαίνει με τις επίκτητες αρετές. Οι αρετές εμφυσούνται από το Θεό στον άνθρωπο, δεν συνεπάγονται την ενανθρώπιση του Χριστού, ο οποίος προσέλαβε την ανθρώπινη φύση και την ανύψωσε στην υπέρτατη τελειότητα. Ο άνθρωπος οφείλει να επιτρέψει στο νόμο του Θεού, να καθοδηγήσει τη βούλησή του. Ο Θεός εργάζεται μέσα σε κάθε βούληση, σε κάθε φύση, εργάζεται μέσα μας με τη βοήθειά μας.
Θεολογία.
Ο καθορισμός της θείας έννοιας γίνεται επί τη βάσει της θεωρίας του Σταγειρίτη, στο μέτρο που το επιτρέπουν τα χριστιανικά δόγματα. Συγκεκριμένα, ο Ακινάτης πραγματεύεται τα ζητήματα της ύπαρξης του Θεού, των ιδιωμάτων του Θεού, των θείων προσώπων και της θείας πρόνοιας. Ο Ακινάτης διατείνεται πως υπάρχουν τρεις τρόποι γνώσης του Θεού· η εποπτική, η πίστη και η λογική γνώση. Η εποπτική αφορά άμεσα τη θεία ουσία, δεδομένης της ομοιότητας της γνωστικής δύναμης με το Θεό, η οποία μπορεί να επιτευχθεί μόνο μετά θάνατον. Η λογική γνώση, δηλαδή η έμμεση φυσική γνώση, βασίζεται στην αρχή της αιτιότητας. Πραγματοποιείται μέσω της γνώσης που λαμβάνει ο άνθρωπος από τα δημιουργήματα, ως αποτελέσματα της θείας ενέργειας. Ανάμεσα στην εποπτική και στη λογική γνώση υπάρχει η πίστη. Αυτή είναι κατώτερη της εποπτικής, επειδή δεν είναι άμεση γνώση της θείας ουσίας, αλλά ανώτερη της λογικής, γιατί φωτίζει την ανθρώπινη νόηση μέσω της θείας χάριτος.
Η γνώση για την ύπαρξη του Θεού δεν προέρχεται μόνο από την πίστη. Επειδή δεν μπορεί να γνωσθεί η ουσία του Θεού, γνωρίζει ο άνθρωπος Αυτόν μέσω των δημιουργημάτων. Έτσι ο Ακινάτης προβάλλει πέντε αποδείξεις για την ύπαρξη του Θεού.
Η πρώτη στηρίζεται στην έννοια της κίνησης. Επειδή ο κόσμος κινείται, πρέπει να κινείται από κάτι άλλο, και επειδή η σειρά των κινούντων αιτιών είναι άπειρη, πρέπει να υπάρχει ένα πρώτο κινούν ακίνητο. Η δεύτερη αφορά την ποιητική αιτία των όντων και συμπίπτει με την εξήγηση της πρώτης. Η τρίτη βασίζεται στην διάκριση του δυνατού και του αναγκαίου. Τα πράγματα, επειδή είναι φθαρτά και γεννητά και επειδή δεν γίνεται να είναι τα πάντα τυχαία, επιβάλλουν να υπάρχει ένα αναγκαίο ον, το οποίο να μην εξαρτάται από κάποιο άλλο. Η τέταρτη προέρχεται από την παρατήρηση των βαθμίδων των όντων. Κάθε τι έχει βαθμίδα τελειότητας, είτε ως αγαθό, ως αληθές, ως ευγενές κλπ. Το γεγονός αυτό προϋποθέτει κάποιο μέτρο σύγκρισης της τελειότητας, το οποίο θα κατέχει σε όλα την τελειότητα. Τέλος, η πέμπτη απόδειξη αφορμάται από την διάταξη των όντων με βάσει τον σκοπό τους. Όλα τα όντα λοιπόν, ακόμη και τα άμοιρα γνώσης, τείνουν προς ένα σκοπό, όπως το βέλος από τον τοξότη.
Ιδιώματα του Θεού.
Ο Ακινάτης, εξετάζοντας τα ιδιώματα του Θεού, σημειώνει πως αυτά είναι η πρώτη αιτία· η απόλυτη απλότητα. Ο Θεός δεν σύγκειται από ουσία και ύπαρξη, αλλά και τα δυο συμπίπτουν στο Θεό, χωρίς να υπάρχει σύνθεση ουσίας και συμβεβηκότων. Ο Θεός είναι η τελειότητα, δεδομένου ότι δεν είναι δυνάμει, αλλά ενεργεία. Δεν υπάρχει πραγματική διαφορά της ουσίας του Θεού με τις ιδιότητές του, ή των ιδιοτήτων μεταξύ τους. Τις διακρίνει ο άνθρωπος στη διανόησή του για να ερμηνεύσει τον τρόπο ύπαρξης του Θεού.
Από την τελειότητα συνάγονται και άλλες ιδιότητες του Θεού. Το γεγονός ότι είναι ξένος προς κάθε περιορισμό και κακία τον καθιστά το ακρότατο αγαθό. Από την ιδιότητα του άπειρου συνάγεται η ιδιότητα της πανταχού παρουσίας. Ο Θεός είναι επίσης αναλλοίωτος, αμετάβλητος, αΐδιος, ατελεύτητος. Και επειδή είναι απολύτως άυλος, έπεται ότι είναι και η απόλυτη νόηση. Υποκείμενο της θείας νόησης είναι μόνο η ουσία του Θεού. Επομένως, είναι η απόλυτη αυτογνωσία. Από την αυτογνωσία προκύπτει ότι ο Θεός γνωρίζει τον εαυτό του ως αιτία κι έτσι έχει γνώση των άλλων όντων. Επειδή το πρότυπο των όντων ονομάζεται ιδέα, έτσι η ιδέα των όντων είναι η θεία ουσία. Τέλος, με τον ίδιο τρόπο που η νόηση συμπίπτει με την ουσία του Θεού, έτσι συμπίπτει και η θεία βούληση. Ο Θεός όμως βούλεται τον εαυτό του αναγκαίως, ενώ τα άλλα ελευθέρως.
Θεία πρόνοια.
Η δημιουργία είναι έργο της ελεύθερης θείας βούλησης. Ο Θεός διέπει και κυβερνά τα πάντα προς έναν ορισμένο σκοπό. Αυτός ο σκοπός είναι η θεία πρόνοια. Επομένως, ο Θεός όχι μόνο δημιουργεί αλλά διατηρεί και κινεί τα όντα. Η θεία πρόνοια στοχάζεται και τα καθόλου και τα καθ’ έκαστα. Εκτείνεται σε όλα τα επί μέρους με άμεσο τρόπο, ώστε ο κόσμος να κυβερνάται κατά τέλειο τρόπο. Ο Ακινάτης όμως εξετάζει πως μπορεί να συμβιβαστεί η άριστη και τέλεια διάταξη του κόσμου με την ύπαρξη του κακού. Η απάντησή του σε αυτό το ερώτημα είναι ότι η θεία πρόνοια δεν επιτάσσει την έλλειψη του κακού απ’ τον κόσμο. Η τελειότητα του κόσμου, λέγει, απαιτεί διαφορετικούς βαθμούς αγαθότητας σε όλα τα δημιουργήματα, τα είδη και τα γένη αυτών. Πολλά αγαθά δεν θα υπήρχαν αν έλειπε το κακό. Έτσι από τον διωγμό και τα παθήματα αναφαίνεται η υπομονή, από την φθορά του ενός έρχεται η γέννηση του άλλου. Το κακό υπάρχει για να υπηρετεί το αγαθό.
Έργο.
Τα κυριότερα έργα του Θωμά Ακινάτη είναι:
Θεολογικά.
Τα "Κείμενα για τις Θέσεις του μάγιστρου Πέτρου του Λομβαρδού" και η "Σύνοψις θεολογική" αποτελούν γενικές και συστηματικές θεολογικές πραγματείες, ενώ το δεύτερο έργο ("Σύνοψις κατά εθνικών") απολογητική πραγματεία εναντίον κυρίως των Αράβων φιλοσόφων.
Φιλοσοφικά.
Εκτός από είκοσι περίπου κείμενα με φιλοσοφικό περιεχόμενο, ο Θωμάς σχολίασε εκτενέστατα το μεγαλύτερο μέρος των έργων του Αριστοτέλη: Πολιτικά, "Περί ψυχής", τα δώδεκα βιβλία της Μεταφυσικής, Φυσική κ.ά. ("Περί ερμηνείας", "Δεύτερα Αναλυτικά", "Ηθικά", "Μικρά φυσικά", Περί ουρανού, Περί γενέσεως και φθοράς, "Μετεωρολογικά").
Άλλα έργα.
Έγραψε ακόμη πολλά μικρότερα έργα δογματικά, απολογητικά και ερμηνευτικά, καθώς και κείμενα πρακτικής θεολογίας και για τον μοναχικό βίο. Εξέχουσα θέση έχει το μικρό έργο του: "Περί του όντος και της ουσίας (De ente et essentia)".
Έργα του Ακινάτη στα ελληνικά.
Ορισμένα από τα Σχόλια του Ακινάτη στο έργο του Αριστοτέλη, όπως ("Φυσικά", "Περί ψυχής" κ.ά.) μετέφρασε στα ελληνικά ο Γεώργιος Σχολάριος, γνωστός ως Γεννάδιος Σχολάριος πριν από την ανάδειξή του σε πατριάρχη το έτος 1454. Ο ίδιος, καθώς και νωρίτερα ο Δημήτριος Κυδώνης, είναι οι γνωστότεροι μεταφραστές θεολογικών έργων του Θωμά, κυρίως της "Συνόψεως Θεολογικής" στο Βυζάντιο.

</doc>
<doc id="44536" url="https://el.wikipedia.org/wiki?curid=44536" title="Ευαγγελική Σχολή Σμύρνης">
Ευαγγελική Σχολή Σμύρνης

Η Ευαγγελική Σχολή Σμύρνης ήταν ένα μορφωτικό ίδρυμα της ελληνικής κοινότητας της Σμύρνης, ένα από τα σημαντικότερα της εποχής για τον Ελληνισμό.
Οι πηγές της ιστορίας της σχολής.
Ο πιο σημαντικός πληροφοριοδότης για την πρώιμη ιστορία της σχολής είναι ο Αδαμάντιος Κοραής, ο οποίος μας μιλάει για το επίπεδο των προσφερώμενων γνώσεων και το εφαρμοζόμενο πειθαρχικό σύστημα. Η ανεπάρκεια πάντως των πηγών αποδίδεται στις ιστορικές περιπέτειες της πόλης (επιδημίες, σεισμοί,πυρκαγιές), στην καταστροφή που υπέστη το κληροδότημα του Σεβαστόπουλου το 1763 και το οίκημα της σχολής το 1778 από πυρκαγιά.
Προδρομικές απόπειρες.
Το 1708 είχε ιδρυθεί και λειτουργούσε σχολείο στο οποίο δίδασκε ο Αδαμάντιος Ρύσιος, παππούς του Αδαμάντιου Κοραή. Το λεγέμενο "Παλαιό Σχολείο", στο οποίο δίδασκε ο Ρύσιος, βρισκόταν στην περιοχή του "Επάνω Μαχαλά". Όμως μετά από μερικά χρόνια έκλεισε και το 1717 ο τότε μητροπολίτης Σμύρνης Ανανίας θέλησε να το επανασυστήσει με τη συνδρομή των προυχόντων.
Η ίδρυση της Σχολής.
 Το 1733, επιτροπή αποτελούμενη από τους Παντελή Σεβαστόπουλο, Γεώργιο Όμηρο και Ζωρζή Βιτάλη, υπογράφει την ιδρυτική πράξη του σχολείου, το οποίο δέκα χρόνια αργότερα, την 1η Δεκεμβρίου 1743, αφιερώθηκε στον "Ιησούν Χριστό, ως σχολείον των ευαγγελικών εντολών και φροντιστήριον πάντων των ελληνικών μαθημάτων"
Ο Ιερόθεος Δενδρινός διορίζεται ισόβιος δάσκαλος και τη διαχείριση αναλαμβάνει μια πενταμελής επιτροπή, αποτελούμενη από τους: Παρασκευά Κυριακού, Νικόλαο Χρυσογιάννη, Ιωάννη Κουρμούζη, Θεόδωρο Μαυρογορδάτο και Αθανάσιο Κροκόνδηλο.Η ίδρυση της Ευαγγελικής Σχολής εντασσόταν στην γενικότερη προσπάθεια αντιμετώπισης των προσηλυτιστικών ενεργειών των γάλλων ιησουιτών της Σμύρνης.
Η σχολή έπαψε να λειτουργεί από το 1821 έως το 1824.
Κτηριακές εγκαταστάσεις.
Αρχικά ο Σεβαστόπουλος είχε δώσει χάνι στην περιοχή Φασουλά και οίκημα στην περιοχή Νάρλήκιοϊ.Πυρκαγιά στα 1778 αποτεφρώνει το κτίριο της σχολής και ο Ιωάννης Κανάς το ξαναέκτισε το σχολείο προσφέροντας χίλιες λίρες.
Λόγω της πυρκαγιάς του 1842 το κτήριο αποτεφρώνεται και τα μαθήματα μεταφέρονται στα κελιά της ναού της Αγίας Φωτεινής. Το νέο κτήριο της σχολής αποπερατώθηκε στις 31 Οκτωβρίου 1845
Αργότερα το σχολείο επεκτίνεται με δύο νέες πτέρυγες, η μία με δαπάνες του Ιωάννη Μαρτζέλλα και οι άλλες εξ ιδίων πόρων της σχολής.Η προσέλευση ακόμα περισσότερων Ελλήνων από το νέο Ελληνικό κράτος και τις λοιπές επαρχίες της Οθωμανικής Αυτοκρατορίας στη Σμύρνη έκαναν επιτακτική την ανάγκη για δημιουργία και άλλων παραρτημάτων της: έτσι δημιουργήθηκε δημοτικό σχολείο στη συνοικία της Αγίας Αικατερίνης, στα Φασουλά και στα Σχοινάδικα. Στο παλιό κτήριο της Ευαγγελικής Σχολής έμειναν τα τμήματα της Μέσης Εκπαίδευσης η Βιβλιοθήκη και το Μουσείο της Σχολής. Στη συνέχεια ανεγέρθηκε στον κήπο Κιουπετζόγλου νέο κτήριο, η αποπεράτωση του οποίου ολοκληρώθηκε το 1922αλλά δεν στέγασε τελικά την Ευαγγελική Σχολή.
Οργάνωση-διοίκηση.
Πρώτος διευθυντής ήταν ο ιερέας Ιερόθεος Δενδρινός μέχρι το 1780. Η θητεία του ήταν ισόβια και αυτός θα όριζε τον διάδοχό του. Τυπική ήταν η επικύρωηση από τους εφόρους του σχολείου. Οι έφοροι αρχικώς ήταν τέσσερις με τριετή θητεία, ενώ μεριμνούσαν για την περιουσία του σχολείου. Ο κατά καιρούς πρόξενος της Αγγλίας επόπτευε την οικονομική διαχείριση.όσο ο διευθυντής ήταν φορέας κύρους η γνώμη του υπερίσχυε, όμως σταδιακά αύξανε η επιρροή των εφόρων και συχνές ήταν οι μεταξύ εφόρων και διευθυντή ή καθηγητών διαφωνίες που έφταναν μέχρι και της απομάκρυνσης κάποιων διευθυντών ή μελών του διδακτικού προσωπικού. (π.χ. ο διευθυντής Νεοκλής Παπάζογλους ή ο καθηγητής Εμμ. Δούκας).Η σταδιακή επικράτηση των εφόρων αποτυπώθηκε όταν στα 1837 η διεύθυνση της σχολής ανατέθηκε στον έφορο Κυριάκο Φαρδή.
Η ένταξη στη βρετανική προστασία και οι αμφισβητήσεις του καθεστώτος.
Ο Παντελής Σεβαστόπουλος-που ήταν βρετανός υπήκοος- θα το ενισχύσει με δωρέες ενώ το έθεσε υπό την προστασία του Άγγλου προξένου της Σμύρνης και της Levant Company.Η βρετανική προστασία καθυστέρησε να αναγνωριστεί από την οθωμανική κυβέρνηση και τελικά αυτό έγινε με σουλτανικό βεράτι με ημερομηνία 29 Οκτωβρίου 1810 με αφορμή τις διενέξεις γύρω από τα σχολικά πράγματα της Σμύρνης.Ως έτος ίδρυσης της σχολής η ίδια η σχολή αναγνωρίση αυτό το της υπαγωγής της υπό αγγλική προστασία, ενώ ο Ματθαίος Παρανίκας-ιστορικός της σχολής-το έτος 1717.Η ένταξη στην αγγλική προστασία δεν γνωρίζουμε αν προκάλεσε την διαφωνία των Σμυρναίων, αν και θεωρείτο σωτήριο το καθεστώς αυτό.Στα 1891-1892 ετέθη ζήτημα ευθείας παρέμβασης διοικητικά της σχολής όταν ο Άγγλος πρόξενος διώρισε τέσσερις νέους εφόρους, άγγλους υπηκόους, τον Ηλία Ηλιάδη, Ιωάννη Δημητρακόπουλο, Θεμιστοκλή Φραγκιά και Τζων Δάλλα. Αφορμή για τα γεγονότα ήταν οι κατηγορίες που δημοσιεύθηκαν από την εφημεριδα "Αμάλθεια" σε βάρος του διευθυντή Στεργιογλίδη (ανάξιος,στερούμενος πτυχίου πανεπιστημίου). Το 1892 οι έφοροι της Σχολής αποφασίζουν να τροποποιήσουν χωρίς σοβαρό λόγο τον κανονισμό του 1872. Επειδή όμως η μεταρρύθμιση αυτή του κανονισμού είχε γίνει χωρίς να ενημερωθεί προηγουμένως ο Άγγλος πρόξενος και κυρίως η απάλειψη από αυτόν κάθε προηγούμενης άμεσης αναφοράς στην αγγλική προστασία, θορύβησε τον Άγγλο πρόξενο που έσπευσε να ζητήσει εξηγησεις. Η εφημερίδα "Αμάλθεια" κατηγορύσε τους εφόρους πως παραβίαζαν την βούληση του ιδρυτή της Σχολής και πως επιδιωκόταν η υπαγωγή της Σχολής στον Μητρόπολίτη Σμύρνης.
Στα 1892 ο γενικός διοικητής Σμύρνης ασκεί προφορικά πιέσεις στον Άγγλο γενικό πρόξενο Frederic Holmwood για να αποποιηθεί το Αγγλικό προξενείο το δικαίωμα του να ασκεί προστασία επί της Σχολής. Όμως αναζητώντας τα έγγραφα που το πιστοποιούσαν αυτό ο άγγλος πρόξενος δεν βρήκε κάτι αφού το 1820 το προξενικό οίκημα είχε κατασταρφεί σε πυρκαγιά. Όμως ανάλογα έγγραφα υπήρχαν στο αρχείο της Σχολής. Οι πιέσεις των Οθωμανικών αρχών σχετικά με την Ευαγγελική σχολή δεν ήταν άσχετες με το προνομιακό καθεστώς των χριστιανών που μεταξύ άλλων αφορούσε και τα σχολεία. Την αμφισβήτηση του δικαιώματος του Αγγλικού προξενείου στήριξαν στο ότι οι Έλληνες κάτοικοι της Σμύρνης ήταν Οθωμανοί υπήκοοι,η Σχολή ανήκε στη δικαιοδοσία της ελληνικής μητρόπλης και είχε επομένως καθεστώς Εθνικής Σχολής για Οθωμανούς υπηκόους, ενώ οι μαθητές της Σχολής ήταν Οθωμανοί υπήκοοι με ελάχιστες εξαιρέσεις. Τέλος οι χορηγίες για τη λειτουργία της προέρχονταν από Οθωμανούς υπηκόους.
Όμως κατά την περίοδο των πιέσεων από το γενικό διοικητή για την άρση της αγγλικής προστσίας, το ελληνικό προξενείο της Σμύρνης επανειλημμένα παρακαλεί το Αγγλικό προξενείο να μην υποκύψει στις πίεσεις των τοπικών αρχών ή της Μητρόπολης. «Η αδυναμία του ελληνικού κράτους να προστατεύσει την Ευαγγελική καθιστούσε την αγγλική Προστασία αναγκαία,για να μη μετατραπεί η Σχολή σε οθωμανικό ίδρυμα.»
Τελικά στις 20 Οκτωβρίου/10 Νοεμβρίου 1895 ο υπουργός Εξωτερικών Ahmed Tewfik bin Ismail Hakki αναγνώρισε την αγγλική προστασία επί της Σχολής.
Πρόγραμμα μαθημάτων-διδακτικό προσωπικό.
Σχετικά με το πρόγραμμα των μαθημάτων που διδάσκονταν στην πρώιμη περίοδο δεν γνωρίζουμε επειδή προγράμματα μας σώθηκαν μόνο από το 1838 και εξής.
Τα διασκόμενα μαθήματα ήταν περιορισμένα επειδή και το διδακτικό προσωπικό ήταν περιορισμένο. Δύο με τρία άτομα, σπανίως περισσότερα, και τα μαθήματα πρέπει να ήταν τα κοινά γράμματα, τα ελληνικά και το Ευαγγέλιο
Ο σχολάρχης Αβράμιος Καισαρέας Ομηρόλης ένωσε όλους τους μαθητές και τους χώρισε με βάση το επίπεδό τους. Κάλεσε τον Νικόλαο Χορτάκη για να διδάξει μαθηματικά και φιλοσοφία, επίσης εισήγαγε τη διδασκαλία της γαλλικής γλώσσας και της αγγλικής από τον αμερικανό ιερέα Ιωσήφ Μπρούερ. Στα 1830 διδάσκονται Ευριπίδης, Αριστοφάνης, Όμηρος, Πίνδαρος, ρητορική, άλγεβρα, επιτομή αστρονομίας, φυσική και εμπειρική ψυχολογία. Επίσης ο Ομηρόλης σύστησε Αλληλοδιδακτικό σχολείο εντός της σχολής, το πρώτο στην περιοχή, με διευθυντή του τον Ελλαδίτη Αλέξανδρο Λαζάρου.
Το 1842 η Σχολή πυρπολήθηκε εν μέρει. Το 1845, οι Έφοροι (όπως ονομάζονταν οι πρώην Επίτροποι) της ανακαινισμένης Σχολής καλούν από την Ελλάδα ως νέο σχολάρχη τον Γεώργιο Χρυσοβέργη, μετά από σύσταση του Κωνστ. Οικονόμου. Αυτός αποδέχεται αλλά επειδή η πρόσκληση είχε προκαλέσει τις υποψίες των Τούρκων, για λόγους ασφαλείας καθυστερεί την άφιξή του στη Σμύρνη και επισκέπτεται πρώτα τον Πατριάρχη ώστε να έχει την έγκρισή του. Ο Χρυσοβέργης συνέταξε νέο κανονισμό της Σχολής, και τη χώρισε σε δύο τμήματα, το "Ελληνικόν" με 3 τάξεις και το "Γυμνάσιον" με 4 τάξεις. Έκτοτε η Ευαγγελική Σχολή ονομαζόταν Γυμνάσιο.
Οι μαθητές.
Από το 1743 κατά το ιδρυτικό της Σχολής παρεχόταν δωρέαν διδασκαλία "δι'όλους τους προσερχομένους Χριστιανούς", ενώ από το 1872 δεν επιβάλλονταν περιορισμοί με βάση το θρήσκευμα. Οι μόνοι ξένοι υπήκοοι ήταν Αρμένιοι και Εβραίοι και Έλληνες με ξένη υπηκόοτητα (γαλλική, αγγλική,ιταλική)
Οι οικονομικοί πόροι της Σχολής.
Κατά την πέριοδο 1747-1892 είχαν κληροδοτηθεί υπέρ της Σχολής κληροδοτήματα αξίας 60.337 τουρκικών λιρών από ξένους υπηκόους και κληροδοτήματα αξίας 2.231 τουρκικών λιρών από Οθωμανούς υπηκόους
Βιβλιοθήκη και Μουσείο της Σχολής.
Η Βιβλιοθήκη περιέλαμβανε 35.000 τόμους σε πολλές γλώσσες, ακόμα και για τυφλούς και 180 σπάνια χειρόγραφα Το Αρχαιολογικό Μουσειο είχε 3.000 αντικείμενα: 1514 πύλινα, 157 γυάλινα, 192 σταθμά, 270 επιγραφες. Επίσης υπήρχε νομισματική συλλογή από 15.000 νομίσματα.
Η διαμόρφωση της φυσιογνωμίας σχολής.
Η ανάγνωση των εγγράφων του 1733 (ιδρυτική πράξη σχολείου),αλλά και της 1ης Δεκεμβρίου 1743αποτυπώνει την αποστασιοποίηση του σχολείου από τις κοινοτικές αρχές της Σμύρνης αλλά και από τις τοπικές εκκλησιαστικές. Συγκεκριμένα στον "Κώδηκα της εν Σμύρνη Ευαγγελικής Σχολής" (Σμύρνη 1876), διαβάζουμε, "...να μην έχη τινάς ούτε της εκκλησιαστικής τάξεως, ούτε τινάς εκ της πολιτείας, ούτε γένος οικείον και αλλότριον,να απλόνη χείραν".
Όμως όπως σχολιάζει η Νίκη Παπαηλιάκη «...πρόθεση του Σεβαστόπουλου ήταν να διαφυλάξει το σχολείο από τις προσηλυτιστικές επιθέσεις των καθολικών ιεραποστόλων», αλλά «η προσέγγιση στην αγγλική διπλωματική αποστολή το εκθέτει στις προτεσταντικές προσηλυτιστικές δραστηριότητες»
Όμως η εξέλιξη της σχολής τον 18ο και στις αρχές του 19ου αιώνα ανέστειλε το αρχικό σχέδιο των ιδρυτών του, που ήταν να δημιουργήσουν ένα σχολείο χειραφετημένο από τα παραδοσιακά θρησκευτικά πρότυπα.Στενά δεμένη με την Εκκλησία και τη διδασκαλία της συγκρούστηκε με το νεωτεριστικό Φιλολογικό Γυμνάσιο της ίδιας πόλης.
Η σχολή από το 1900 έως το 1922.
Η Ευαγγελική Σχολή από το 1909 είχε διαιρεθεί σε πεντατάξιογυμνάσιο και τετρατάξια Εμπορική Σχολή. Το 1910 ιδρύθηκε και το τριετούς φοιτησης Διδασκαλείο.
Λόγω των διωγμών που εξαπέλυσε το νεοτουρκικό κομιτάτο "Ένωσις και πρόοδος" το Οικουμενικό Πατριαρχείο αποφάσισε να κηρύξει την Εκκλησία εν διωγμώ και μεταξύ άλλων έκλεισε και τα σχολεία. Έτσι στα μέσα Ιουνίου 1914 έκλεισε και η Ευαγγελική Σχολή. 
Με την ένταξη της Οθωμανικής Αυτοκρατορίας παρά τω πλευρώ των Κεντριών Δυάμεων ο βαλής της Σμύρνης ανέθεσε τη διοίκηση της Σχολής στη Δημογεροντία ενώ το 1915 με νόμο υπήχθη στο Τουρκικό Υπουργειο Παιδείας. Επίσης απαγορεύθηκε να είναι διδακτικό και διευθυντικό προσωπικό Έλληνες υπήκοοι.Σύμφωνα με έκθεση της Δημογεροντίας Σμύρνης η Σχολή στα 1915 αντιμετώπιζε σειρά προβλημάτων, πέραν του διοικητικού καθεστώτος της λόγωτων μέτρων εναντίον των ελλήνων υπηκόων: σχολαστική και αμέθοδος διδασκαλία, η διδακτική ανεπάρκεια του προσωπικού, πειθαρχικά ζητήματα των μαθητών, επεμβάσεις του τούρκου επιθεωρητή της Σχολής στη διδασκαλία της τουρκικής γλώσσας, απαίτηση των τουρκικών αρχών να έχουν οι διδάσκαλοι της τουρκικής δίπλωμα τουρκικού πανεπιστημίου, αδυναμία λειτουργίας της αίθουσας του Χημείου, τους αμφιθεάτρου των Φυσικών, του Φυσιογραφικού Μουσείου, της Βιβλιοθήκης και του Μουσείου.
Μετά την ανακωχή του Μούδρου η Εφορεία ανέλαβε την διεύθυνση της Σχολής εκ νέου. Ζήτησε την απομάκρυνση του Στυλιανόπουλου, διευθυντή διορισμένου από την απερχόμενη Δημογεροντία επικαλούμενη σειρά παρατυπιών εκ μέρους του: ενασχόληση με εμπορικές εργασίες προς ζημίαν της Σχολής, ανάρμοστη συμπεριφορά προς τους μαθητές, πώληση βιβλίων της Σχολής ως άχρηστου χαρτιού, διδασκαλία ενόργανης μουσικής αντί χρηματικού πόσου ερήμην της σχολής. Το πραγματικό άιτιο όμως της ρίξης με τον Στυλιανόπουλο ήταν ήταν η επιθυμία του να εισάγει νεωτερισμούς.Υπέρ της απομάκρυνσης του Στυλιανόπουλου ήταν και ο Χρυσόστομος Σμύρνης
Η Σχολή εξακολουθεί να μισθοδοτεί τους καθηγητές εκείνους που λόγω υπηκοότητας είχαν απελαθεί προκαλώντας την αγανάκτηση εκείνων που εξακολουθούσαν να εργάζονται.
Εξαρτήματα της Σχολης ήταν το Κιουπετζόγλειο, το Σοφίειο στην οδό Ρόδων και το Δημοτικό στη συνοικία Φασουλά. Επίσης είχε τη συντήρηση και των σχολών Ιωάννου Θεολόγου στην Άνω Συνοικία και του Τιμίου Προδρόμου στα Σχοινάδικα.
Ένα από τα πιο σημαντικά προβλήματα που αντιμετώπισε η Σχολή ήταν ο ολοένα και αυξανόμενος αριθμός των μαθητών: έτσι είχε 14 αίθουσες, 17 τμήματα με 50 έως 70 μαθητές το καθένα.
Η ακτινοβολία της σχολής.
Πολλοί παράγοντες συνέβαλαν στην αύξηση του κύρους της παλαιάς εκείνης Σχολής και την εξάπλωση της φήμης της. Εκείνο όμως που συνέβαλε κυρίως στις υψηλές της επιδόσεις ήταν το προσωπικό της Σχολής. Καθηγητές εκλέγονταν οι διαπρεπέστεροι λόγιοι, παιδαγωγοί, επιστήμονες και ενθουσιώδεις λειτουργοί της παιδείας. Χάρις στο διδακτικό προσωπικό αποφοιτούσαν νέοι με ολοκληρωμένη και τέλεια μόρφωση. Σε αυτήν φοίτησαν ο Αδάμ. Κοραής, ο όσιος Νικόδημος ο Αγιορείτης, ο εθνομάρτυρας Γρηγόριος ο Ε', Πατριάρχης της Κωνσταντινούπολης, ο ποιητής Ηλίας Τανταλίδης, ο Γέροντας Δανιήλ Κατουνακιώτης, ο ιστορικός Παύλος Καρολίδης, ο αρχιστράτηγος Λεωνίδας Παρασκευόπουλος, ο λογογράφος Στέφανος Ξένος, ο ποιητής Στέλιος Σπεράντζας, ο εφοπλιστής Αριστοτέλης Ωνάσης, ο μουσικός και ακαδημαϊκός Μανώλης Καλομοίρης. Αλλά και αναρίθμητοι άλλοι που αναδείχτηκαν ως λόγιοι, επιστήμονες, κληρικοί, καλλιτέχνες και επιχειρηματίες.
Επανίδρυση της Σχολής.
Το 1934 ιδρύθηκε στη Νέα Σμύρνη πλήρες Γυμνάσιο που τον επόμενο χρόνο ονομάστηκε Ευαγγελική Σχολή Σμύρνης σε ανάμνηση της παλαιάς ιστορικής Σχολής.
Το 1934 εγκαταστάθηκε σε μισθωμένο οίκημα στην κεντρική πλατεία της Νέας Σμύρνης. Τα εγκαίνια έγιναν το 1935 με μεγάλη επισημότητα. Τότε έγινε και η αποκάλυψη της επιγραφής «Ευαγγελική Σχολή Σμύρνης 1717-1934 ». Τα εγκαίνια αυτά ήταν ουσιαστικά το πανηγυρικό γεγονός της επανίδρυσης της Ευαγγελικής Σχολής που αποτέλεσε το δημόσιο γυμνάσιο της Νέας Σμύρνης μέχρι το 1971 όταν ιδρύθηκε η νέα Πρότυπος Ευαγγελική Σχολή, η οποία και συνεχίζει μέχρι σήμερα το έργο της Ευαγγελικής Σχολής, δρώντας και προσφέροντας στην κοινωνία όλης της Ελλάδας. Τώρα η σχολή στεγάζεται στο διδακτήριό της στην Άνω Νέα Σμύρνη (Λέσβου 4).
Τόσο οι καθηγητές, όσο και οι μαθητές της Σχολής φέρουν το προσωνύμιο Ευαγγελικανοί /-νές.

</doc>
<doc id="44544" url="https://el.wikipedia.org/wiki?curid=44544" title="Ειρηναίος Α΄ Ιεροσολύμων">
Ειρηναίος Α΄ Ιεροσολύμων

Ο Ειρηναίος Α΄ (κατά κόσμον Εμμανουήλ Σκοπελίτης) ήταν Πατριάρχης Ιεροσολύμων από τις 13 Αυγούστου 2001 ως τις 24 Μαΐου 2005.
Βιογραφικά στοιχεία.
Γεννήθηκε στις 17 Απριλίου του 1939 στην Σάμο. Το 1953 πήγε στα Ιεροσόλυμα. Το 1959 χειροτονήθηκε Διάκονος και Πρεσβύτερος. Αποφοίτησε από τη Θεολογική Σχολή Αθηνών το 1966 και την ίδια χρονιά του δόθηκε το οφίκιο του Αρχιμανδρίτη. Στις 29 Μαρτίου 1981 χειροτονήθηκε Αρχιεπίσκοπος Ιεραπόλεως. Διετέλεσε Έξαρχος του Παναγίου Τάφου στην Αθήνα από το 1979 μέχρι το 2001. Το 1994 προήχθη σε Μητροπολίτη.
Εκλογή.
Ύστερα από τον θάνατο του Πατριάρχη Διόδωρου ακολούθησε ένα κενό οκτώ μηνών με έντονο διπλωματικό παρασκήνιο, με την ισραηλινή κυβέρνηση να απορρίπτει πέντε από τους υποψήφιους, κάποιοι εκ των οποίων ήταν από τους επικρατέστερους. Στις 13 Αυγούστου 2001 εξελέγη τελικά Πατριάρχης Ιεροσολύμων ο Ειρηναίος, με 7 ψήφους σε σύνολο 17. Η εκλογή του αναγνωρίστηκε από την αρχή από όλα τα εμπλεκόμενα μέρη εκτός της κυβέρνησης του Ισραήλ.
Κατηγορίες για κακοδιαχείριση.
Η Πατριαρχία του Ειρηναίου οδήγησε το Πατριαρχείο σε πολιτικο-οικονομικό σκάνδαλο με σημαντικές διπλωματικές προεκτάσεις. Ο Πατριάρχης Ειρηναίος φέρεται να είχε εκποιήσει μυστικά ακίνητη περιουσία του Πατριαρχείου και να έχει φυγαδεύσει σημαντικά χρηματικά ποσά στο εξωτερικό. Η εκποίηση ακίνητης περιουσία σε εταιρίες Ισραηλινών συμφερόντων επηρέαζε ένα ευαίσθητο status quo που επικρατούσε στην περιοχή, πράγμα το οποίο ξεσήκωσε θύελλα διαμαρτυριών από αραβικής πλευράς. Από την άλλη, οι κατηγορίες περί κακοδιαχείρισης τον έφεραν σύντομα αντιμέτωπο με την πλειοψηφία της Αγιοταφικής Αδελφότητας. Για τις κατηγορίες όμως αυτές δεν υπήρξαν ικανά στοιχεία, και το 2005 η Παλαιστινιακή Αρχή με σχετική έρευνα από την αρμόδια επιτροπή της κυβερνήσεως, εξέδωσε αθωωτικό πόρισμα για τις εν λόγω μυστικές συμφωνίες και για τις κατηγορίες πωλήσεων των επίμαχων ακινήτων.
Αποκήρυξη και καθαίρεση.
Λόγω των κατηγοριών κακής διαχείρισης, η πλειοψηφία της Αγιοταφιτικής Αδελφότητας τον αποκήρυξε στις 6 Μαΐου 2005, ενώ ο ίδιος αρνούνταν να παραιτηθεί. Στις 24 Μαΐου 2005 συγκλήθηκε από τον Οικουμενικό Πατριάρχη Βαρθολομαίο Πανορθόδοξη Σύνοδος στο Οικουμενικό Πατριαρχείο στην Κωνσταντινούπολη, η οποία διέγραψε το όνομα του Ειρηναίου από τα Δίπτυχα της Ορθόδοξης Εκκλησίας και κήρυξε το θρόνο σε χηρεία. Ο Μητροπολίτης Πέτρας Κορνήλιος ορίστηκε από τη Σύνοδο του Πατριαρχείου Ιεροσολύμων τοποτηρητής μέχρι την εκλογή νέου Πατριάρχη.
Καθώς όμως ο Ειρηναίος εξακολουθούσε να δηλώνει ότι είναι Πατριάρχης και να προσπαθεί να λειτουργεί σε διάφορους ναούς φρουρούμενος από την Ισραηλινή Αστυνομία (καθώς το κράτος του Ισραήλ εξακολουθούσε να τον θεωρεί Πατριάρχη), η Σύνοδος τον καθαίρεσε από κάθε βαθμό ιεροσύνης και τον επανέφερε στις τάξεις των απλών Μοναχών. Κατόπιν αυτού καλούνταν «"μοναχός Ειρηναίος"». Το κράτος του Ισραήλ συνέχιζε να τον αναγνωρίζει ως νόμιμο Πατριάρχη μέχρι τον Δεκέμβριο του 2007. Από τις 16 Φεβρουαρίου 2008 ο Ειρηναίος παρέμεινε έγκλειστος στην κατοικία του εντός του Πατριαρχείου Ιεροσολύμων φρουρούμενος από ιδιώτες Άραβες και, με εντολή του νέου Πατριάρχη Θεόφιλου, δεν επιτρεπόταν ούτε η έξοδός του αλλά ούτε και η είσοδος επισκεπτών.
Στις 25 Ιουλίου 2019, η Ιερά Σύνοδος του Πατριαρχείου Ιεροσολύμων ήρε ομοφώνως την καθαίρεση του από τις τάξεις των μοναχών και τον αποκατέστησε στο Αρχιερατικό του αξίωμα, με τον τίτλο του Πατριάρχη πρώην Ιεροσολύμων.
Τελευταία χρόνια.
Μετά από πρόσκληση του Αρχιεπισκόπου Αθηνών και πάσης Ελλάδος Ιερωνύμου και παρεμβάσεις της ελληνικής κυβέρνησης, ο πρώην Ιεροσολύμων Ειρηναίος ταξίδεψε στις 29 Αυγούστου 2019 στην Ελλάδα και νοσηλεύτηκε . Κατόπιν εισήχθη στο Κέντρο Γεροντολογίας και Προνοιακής Υποστηρίξεως της Ιεράς Αρχιεπισκοπής Αθηνών «Άγιος Πορφύριος», στο Δήλεσι Βοιωτίας, κατόπιν προσκλήσεως του ίδιου του Αρχιεπισκόπου Αθηνών, όπου και φιλοξενείται έκτοτε.

</doc>
<doc id="44545" url="https://el.wikipedia.org/wiki?curid=44545" title="Λόρεν Γκράχαμ">
Λόρεν Γκράχαμ

Η Λόρεν Γκράχαμ (αγγλικά:"Lauren Helen Graham", 16 Μαρτίου 1967) είναι Αμερικανίδα ηθοποιός. Είναι περισσότερο γνωστή για το ρόλο της Λορελάι Γκίλμορ στην σειρά "Οικογένεια Γκίλμορ".
Βιογραφία.
Τα πρώτα χρόνια.
Γεννήθηκε στην Χονολουλού, Χαβάη στις Η.Π.Α.. Οι γονείς της χώρισαν όταν ήταν μόλις πέντε χρόνων. Η μητέρα της, Donna Grant, μετακόμισε στο Λονδίνο και έγινε μέλος σε ένα μουσικό γκρουπ. Η Λόρεν και ο πατέρας της, Lawrence, πήγαν στην Ουάσιγκτον. Ενώ μεγάλωνε έκανε πολλά ταξίδια με τον πατέρα της.
Μόρφωση.
Η Λόρεν ανακάλυψε την αγάπη της για την υποκριτική στο δημοτικό σχολείο. Η Γκράχαμ πήγαινε στο γυμνάσιο Langley. Άρχισε να παίζει στο τοπικό θέατρο και σε όποια παράσταση μπορούσε να βρει. Αποφοίτησε από το κολέγιο Barnard το 1990 με πτυχίο Μπάτσελορ στα Αγγλικά. Μετά μετακόμισε στο Τέξας, όπου αποφοίτησε με Μάστερ στην ηθοποιία από το πανεπιστήμιο Southern Methodist το 1992. 
Σταδιοδρομία.
Μετά την ολοκλήρωση των σπουδών της, η Λόρεν επέστρεψε στην Νέα Υόρκη και δούλεψε ως σερβιτόρα και ηθοποιός. Το 1995, πήγε στο Χόλυγουντ. Εκτός από πολλές έκτακτες εμφανίσεις και συμπρωταγωνιστικούς ρόλους σε σειρές στην τηλεόραση είχε πρωταγωνιστήσει σε τρεις αποτυχημένες κωμικές τηλεοπτικές σειρές πριν πρωταγωνιστήσει στην σειρά "Οικογένεια Γκίλμορ", για την οποία είναι περισσότερο γνωστή.
Προσωπική ζωή.
Ζει στο Δυτικό Χόλυγουντ, πόλη στην Καλιφόρνια, στις Η.Π.Α..

</doc>
<doc id="44548" url="https://el.wikipedia.org/wiki?curid=44548" title="Μαξ Όυβε">
Μαξ Όυβε

Ο Μαξ Όυβε (ολλανδικά: "Max (Machgielis) Euwe", 20 Μαΐου 1901 – 26 Νοεμβρίου 1981) ήταν Ολλανδός σκακιστής.
Ήταν ο πέμπτος παγκόσμιος πρωταθλητής σκακιού. Γεννήθηκε στο Watergraafsmeer, που βρίσκεται λίγο έξω από το Άμστερνταμ. Σπούδασε μαθηματικά στο Πανεπιστήμιο του Άμστερνταμ, όπου αργότερα έκανε και το διδακτορικό του (1926). Ο Όυβε εκτός από μεγάλος σκακιστής και μαθηματικός, ήταν και συγγραφέας. Εξέδωσε μια ανάλυση του παιχνιδιού του σκακιού στην οποία αποδείκνυε, με τη χρήση της συχνότητας Μορς, πως τους επίσημους κανόνες που υπήρχαν, μια επίσημη παρτίδα θα μπορούσε να κρατήσει επ' άπειρον.
Ο Όυβε κέρδισε κάθε πρωτάθλημα Ολλανδίας στο οποίο συμμετείχε από το 1921 μέχρι το 1952 και επιπλέον κέρδισε και μία φορά το 1955. Σήμερα οι 12 συνολικοί του τίτλοι παραμένουν ρεκόρ. Κατά τη διάρκεια της κυριαρχίας του Όυβε, οι μόνοι που κατόρθωσαν να αναδειχθούν νικητές εκείνη την περίοδο, ήταν ο Σαλό Λαντάου το 1936, όταν ο Όυβε δεν συμμετείχε στο πρωτάθλημα, και ο Ζαν Χάιν Ντόνερ το 1954. Κατέκτησε τον τίτλο του παγκόσμιου σκακιστή ερασιτεχνών το 1928 με σκορ 12 στα 15.
Είχε την οικογένεια του και τη δουλειά του, με αποτέλεσμα να μην μπορεί να συμμετέχει σε σκακιστικά τουρνουά, παρά μόνο κατά την περίοδο των καλοκαιρινών διακοπών. Παρόλο που με αυτό του τον τρόπο ζωής οι σκακιστικές του εμφανίσεις ήταν περιορισμένες, αυτές παρέμεναν σε εξαιρετικό επίπεδο.
Στις 15 Δεκεμβρίου 1935, μετά από 30 παρτίδες σε 13 διαφορετικές πόλεις της Ολλανδίας, σε συνολική διάρκεια 80 ημερών, ο Όυβε νίκησε τον Αλιέχιν με 15,5-14,5 και έγινε ο πέμπτος άνθρωπος που κατέκτησε ποτέ τον τίτλο του παγκόσμιου πρωταθλητή στο σκάκι. Παρόλο που ο Αλιέχιν βρέθηκε γρήγορα μπροστά με δύο νίκες διαφορά, ο Όυβε ανέβασε κατά πολύ την απόδοσή του μετά το 13ο παιχνίδι. Αυτή ήταν η πρώτη φορά που οι σκακιστές κατά τη διάρκεια των διακοπών της παρτίδας είχαν αναλυτές να τους βοηθάνε. Πολλοί χρέωσαν τη νίκη αυτή του Όυβε στον αλκοολισμό του Αλιέχιν. Ωστόσο ο Φλορ δήλωσε ότι μάλλον η υπερβολική σιγουριά του Αλιέχιν του κόστισε τον τίτλο και όχι το αλκοόλ. Η κατάκτηση του αυτή, έδωσε μεγάλη ώθηση στην ανάπτυξη του σκακιού στην Ολλανδία.
Σε μία προσπάθεια να δώσουν ένα τέλος σε όλες τις φήμες ως αναφορά το αν ήταν δίκαιο το αποτέλεσμα του τελικού εκείνου, πολλοί από τους μετέπειτα παγκόσμιους πρωταθλητές (Σμίσλοφ, Σπάσκι, Κάρποφ και Κασπάροφ) ανάλυσαν τον αγώνα και κατέληξαν στο συμπέρασμα ότι ο Όυβε άξιζε απόλυτα τη νίκη. Τον τίτλο του έχασε το 1937 και πάλι από τον Αλιέχιν, ο οποίος κατά την περίοδο εκείνη είχε κόψει το ποτό (παρ'όλα αυτά αργότερα το ξανάρχισε). Αυτοί οι δύο αγώνες για τον παγκόσμιο τίτλο αποτελούν την καρδιά της σκακιστικής πορείας του Όυβε. Φυσικά έπαιξε και με πολλούς άλλους καταξιωμένους σκακιστές. Χαρακτηριστικό παράδειγμα είναι ο αγώνας του με τον Πωλ Κέρες στην Ολλανδία το 1940, όπου έχασε με 6,5-7,5 καθώς και με τον τότε 14χρονο Φίσερ όπου από τις δύο παρτίδες κέρδισε τη μία, ενώ η δεύτερη έληξε ισόπαλη. Αργότερα έπαιξαν άλλη μία παρτίδα, στην οποία ο ώριμος τότε Φίσερ επικράτησε σχετικά εύκολα.
Στα 69 του χρόνια (1970) και μέχρι τα 77 του διετέλεσε πρόεδρος της διεθνούς σκακιστικής ομοσπονδίας (FIDE). Η προεδρία του χαρακτηρίζεται από ηθική ορθότητα και έλλειψη πολιτικής παρέμβασης. Οι σχέσεις του με την Σοβιετική Ένωση ήταν ιδιαίτερα τεταμένες, καθώς ψαλίδισε τις μέχρι τότε αυξημένες αρμοδιότητες της, λόγω της σκακιστικής της κυριαρχίας στο παγκόσμιο στερέωμα. Λόγω αυτής του της στάσης, δεν είναι λίγες οι ακραίες απόψεις, όπως αυτή του Βίκτορ Κορτσνόι, που χαρακτηρίζει τον Όυβε ως τον τελευταίο έντιμο πρόεδρο της ομοσπονδίας.

</doc>
<doc id="44549" url="https://el.wikipedia.org/wiki?curid=44549" title="Σημαία πλοίου">
Σημαία πλοίου

Με τον όρο σημαία πλοίου (flag ship) ονομάζεται η σημαία εθνικότητας (National flag) υπό την οποία φέρεται ένα πλοίο, δηλαδή της Χώρας στο νηολόγιο της οποίας φέρεται εγγεγραμμένο το πλοίο. Η σημαία του πλοίου είναι ιδιαίτερα σημαντικό χαρακτηριστικό του, γιατί καθορίζει το δίκαιο από το οποίο διέπεται το πλοίο και το πλήρωμα τόσο κατά το εσωτερικό όσο και κατά το Διεθνές Δίκαιο και τούτο επειδή το πλοίο θεωρείται πλωτό τμήμα του εδάφους της Χώρας που φέρει τη σημαία. 
Η Σημαία του πλοίου φέρεται είτε "εν όρμω" είτε "εν πλώ", στο πρυμναίο στιλίδιο, (και πάντα εντός των χωρικών υδάτων). Στα διεθνή ύδατα δεν συνηθίζεται για λόγους περισσότερο οικονομικούς. Σε ξένα χωρικά ύδατα υποχρεούνται τα πλοία να φέρουν, παράλληλα, στον κύριο ιστό την εθνική σημαία της Χώρας, τα ύδατα της οποίας και διαπλέουν. Σε περίπτωση διασταύρωσης πορείας εμπορικού πλοίου με πολεμικό πλοίο (ανεξαρτήτου εθνικότητας) το εμπορικό οφείλει να επιτρέψει προτεραιότητα και να αποδώσει πρώτο τον επιβεβλημένο ναυτικό χαιρετισμό υψώνοντας τη σημαία του στον κύριο ιστό. Σε περίπτωση συνάντησης εμπορικού πλοίου με πολεμικό, δεν τίθεται κανένα θέμα παραχώρησης προτεραιότητας και μόνο για λόγους εθιμοτυπίας εκτελείται χαιρετισμός με υποστολή και έπαρση Σημαίας από το εμπορικό και ανταποδίδεται κατόπιν από το πολεμικό (codice_1). 
Σημειώσεις.
Εκτός όμως της εθνικής σημαίας στα πλοία συνηθίζεται να επαίρεται και η σημαία της πλοιοκτήτριας εταιρείας (house flag) ή και άλλες σημαίες (διακριτικά) όπως Βασιλέων, Πατριαρχών, Προέδρων Χωρών, ή και ακόμα οι σημαίες του Διεθνή Κώδικα Σημάτων ή άλλων ιδιαίτερης σημασίας, π.χ. Ερυθρού Σταυρού ή Ερυθράς Ημισελήνου κλπ.
Στα πολεμικά πλοία φέρονται επίσης τα διακριτικά ανωτάτων διοικητών ναυάρχων κλπ οι λεγόμενοι "επισείοντες" και μόνο καθ΄ ον χρόνο επιβαίνουν αυτοί.

</doc>
<doc id="44551" url="https://el.wikipedia.org/wiki?curid=44551" title="Μισέλ Κρέτσου">
Μισέλ Κρέτσου

Ο Μισέλ Κρέτσου ("Mihai Crețu", 18 Μαΐου 1957), γνωστός επίσης ως Curly M.C., είναι Ρουμάνος μουσικός, περισσότερο γνωστός σαν ο δημιουργός του συγκροτήματος Enigma.
Γεννήθηκε στις 18 Μαΐου του 1957 σε ένα προάστιο του Βουκουρεστίου. Στη διάρκεια της μακρόχρονης καριέρας του έχει συνεργαστεί με δεκάδες παραγωγούς, μουσικούς και καλλιτέχνες. Μεταξύ αυτών οι Σάντρα, Frank Farian, Boney M, Goombay Dance Band, Peter Cornelius, Manfred Thiers και Mike Oldfield στα χρόνια πριν τους Enigma, και οι Jens Gad, Frank Peterson, David Fairstein, ATB, Jam &amp; Spoon, Peter Ries, Ruth-Ann Boyle και Andru Donalds τα χρόνια που συμμετέχει στο συγκρότημα.
Βιογραφία.
Ο Κρέτσου σπούδασε κλασσική μουσική στο Βουκουρέστι (1965) και μετέπειτα στο Παρίσι (1968). Αργότερα φοίτησε και πήρε πτυχίο από την Μουσική Ακαδημία της Φρανκφούρτης, στη Γερμανία (1975-1978). Προσελήφθη σαν μουσικός (keyboards) και παραγωγός από τον Frank Farian, τον ιθύνοντα νου πίσω από επιτυχημένα συγκροτήματα της δεκαετίας του '70 και του '80 όπως οι Boney M και οι Milli Vanilli.
Στη δεκαετία του '80 ανέλαβε την παραγωγή για το ποπ κουαρτέτο Hubert Kah και άρχισε να γράφει τραγούδια μαζί με τον αρχηγό του συγκροτήματος, τον Hubert Kemmler, κάνοντας κάποιες επιτυχίες. Ανάμεσα στις άλλες δουλείες του υπήρξε και η συμπαραγωγή του album του Mike Oldfield "Islands" (1987) και συγκεκριμένα το 6ο κομμάτι του δίσκου ("The Time has Come").
Ο Κρέτσου γνώρισε την μελλοντική σύζυγο του Sandra Lauer παίζοντας keyboards σε μια τουρνέ του συγκροτήματος Arabesque. Μετά την αποχώρηση της από το συγκρότημα και σε συνεργασία με άλλα μέλη των Hubert Kah έγραψε και έκανε την παραγωγή σε πολλά από τα κομμάτια που κυκλοφόρησε στη σόλο καριέρα της. Το πρώτο από αυτά, το κομμάτι "Maria Magdalena" έγινε τεράστια επιτυχία, κατακτώντας την κορυφή των charts σε 21 χώρες. Παντρεύτηκαν στις 27 Ιανουαρίου του 1988 και απέκτησαν δύο παιδιά, τα δίδυμα Nikita και Sebastian (1995).
Μερικά από τα συγκροτήματα που δημιούργησε ήταν τα εξής:
Δισκογραφία.
Συνεργασίες.
Ο Μισέλ Κρέτσου συμμετείχε σαν συνθέτης, εκτελεστής και παραγωγός στα παρακάτω albums:
Enigma.
"Στο άρθρο Enigma υπάρχει αναλυτική δισκογραφία του μουσικού σχήματος."

</doc>
<doc id="44553" url="https://el.wikipedia.org/wiki?curid=44553" title="ΚΜΕ">
ΚΜΕ



</doc>
<doc id="44554" url="https://el.wikipedia.org/wiki?curid=44554" title="Αντιπραγματισμός">
Αντιπραγματισμός

Ο αντιπραγματισμός ή ανταλλακτική οικονομία ή ανταλλακτικό εμπόριο σύμφωνα με την οικονομολογία ορίζεται η οικονομία εκείνη εντός της οποίας λαμβάνει χώρα η ανταλλαγή αγαθών (υλικών και άυλων) μεταξύ των οικονομικών μονάδων χωρίς τη διαμεσολάβηση του χρήματος . Για παράδειγμα, 10 πορτοκάλια ανταλλάσσονται με 5 μήλα. Οπότε η σχετική τιμή των πορτοκαλιών ανά μήλο είναι 2/1 (ή 10/5). Άρα, για να αποκτήσουμε 1 μήλο χρειάζεται να δώσουμε 2 πορτοκάλια.
Στα οικονομικά κατά κανόνα οι ανταλλακτικές οικονομίες αναλύονται με το «Κουτί του Έτζγουερθ».
Ιστορία.
Ιστορικά πολλές προκαπιταλιστικές οικονομίες στηριζόντουσαν στην ανταλλαγή αγαθών. Η συνεχιζόμενη εξειδίκευση των οικονομικών υποκειμένων όμως οδηγούσε σε όλο και μεγαλύτερη ανάγκη για εμπόριο. Αυτό σε συνδυασμό με τη μη διαιρετότητα πολλών προϊόντων οδήγησε στην ανάγκη για ένα ευέλικτο, διαιρετό, καθολικά αποδεκτό μέσο ανταλλαγής, το χρήμα.

</doc>
<doc id="44555" url="https://el.wikipedia.org/wiki?curid=44555" title="Michael Cretu">
Michael Cretu



</doc>
<doc id="44561" url="https://el.wikipedia.org/wiki?curid=44561" title="Μαξ Έουβε">
Μαξ Έουβε



</doc>
<doc id="44565" url="https://el.wikipedia.org/wiki?curid=44565" title="Ανθηρό Αργιθέας Καρδίτσας">
Ανθηρό Αργιθέας Καρδίτσας

Το Ανθηρό (παλιά ονομασία Μπουκοβίτσα)είναι ορεινό χωριό του νομού Καρδίτσας. Είναι έδρα του Δήμου Αργιθέας και κατά την απογραφή του 2011 είχε 167 κατοίκους. Η παλαιότερη ονομασία του είναι Μπουκοβίτσα. Είναι χτισμένο σε υψόμετρο 900 μέτρων και απέχει από την Καρδίτσα 75 χλμ., από το Μουζάκι 50 χλμ. και από την Πύλη 36 χλμ.
Οι κάτοικοι ασχολούνται κυρίως με τη γεωργία, την κτηνοτροφία και τη μελισσοκομία. Στο χωριό λειτουργεί μουσείο με εκκλησιαστικά κειμήλια. Κοντά στο χωριό υπάρχουν οι μονές της Κοιμήσεως της Θεοτόκου και Γεννήσεως της Θεοτόκου (Μονή Κατουσίου) και η γέφυρα του Κοράκου, πετρόχτιστο γεφύρι του 14ου αι. και δύο σπήλαια, της Κλεφτόβρυσης και του Σταυρού.
Εξωτερικοί σύνδεσμοι.
https://web.archive.org/web/20091112230402/http://anthiro.gr/

</doc>
<doc id="44567" url="https://el.wikipedia.org/wiki?curid=44567" title="Χαπιάρισμα">
Χαπιάρισμα

Ο δημώδης ναυτικός όρος χαπιάρισμα (trimming) σημαίνει την τακτοποίηση των "χύδην φορτίων" στα κύτη (αμπάρια) των πλοίων, δηλαδή των ομοειδών εκείνων φορτίων που μεταφέρονται "χύμα". Τέτοια φορτία είναι τα σιτηρά, τα κάρβουνα, τα μεταλλεύματα, τα χημικά (βωξίτες, φωσφάτα κ.ά), τα λιπάσματα κλπ.
Το "χαπιάρισμα" είναι το αντίστοιχο με την στοιβασία, τον ευτρεπισμό φορτίου που συμβαίνει όμως στα γενικά φορτία. Μετά το πέρας της φόρτωσης η άνω επιφάνεια του φορτίου παρουσιάζει υψομετρική ανομοιομορφία (λόφο ή λόφους) η οποία αυτή εξαλείφεται με το χαπιάρισμα. Η εργασία αυτή που πρέπει να γίνεται μετά το πέρας της φόρτωσης και πριν τον απόπλου, έχει ιδιαίτερη σημασία στη ζυγοστάθμιση πλοίου καθώς και στην ευστάθεια πλοίου αυτού αφού απ΄ αυτή εξαρτάται τις περισσότερες φορές η μετατόπιση φορτίου με κίνδυνο ανατροπής. Η εκτέλεση της διεργασίας αυτής γίνεται από ειδικευμένους γνώστες του αντικειμένου εργάτες λιμένος που ονομάζονται "χαπιαριστές" (trimmers), που φέρουν ειδικά πλατιά πέδιλα και εργαλεία σχήματος "Τ", με τα οποία ευθυγραμμίζουν την επιφάνεια του φορτίου.

</doc>
<doc id="44568" url="https://el.wikipedia.org/wiki?curid=44568" title="Δασαρχείο Καβάλας">
Δασαρχείο Καβάλας

Το Δασαρχείο Καβάλας στεγάζεται στο κτίριο των Δασικών Υπηρεσιών που βρίσκεται στην περιοχή «Αγιος Λουκάς» στη διεύθυνση Τέρμα Αργυροκάστρου στην Καβάλα.
Η περιοχή ευθύνης του Δασαρχείου Καβάλας εκτείνεται 
ανάμεσα στους ποταμούς Στρυμόνα (δυτικό όριο) και Νέστο Νέστος (ανατολικό όριο), καλύπτει όλο το χερσαίο τμήμα του Νομού Καβάλας και έχει συνολική έκταση 1.719.120 στρέμματα. Η διαχείριση των δασών του νομού γίνεται από το Δασαρχείο Καβάλας, υπό την εποπτεία της Διεύθυνσης Δασών Νομού Καβάλας.
Το υπερθαλάσσιο ύψος της περιοχής ευθύνης του κυμαίνεται από την επιφάνεια της θάλασσας μέχρι τα 1256 μέτρα στο Παγγαίο (κορυφή Μάτι) ,ενώ το μέσο υπερθαλάσσιο ύψος που επικρατεί στον ορεινό όγκο είναι 600 μέτρα.
Η κατανομή των εκτάσεων κατά εδαφοπονική δραστηριότητα δίνεται στο χάρτη χρήσεων γης και καταλαμβάνει τις παρακάτω εκτάσεις ως εξής:
Στις παραπάνω εκτάσεις φύονται, κωνοφόρα κυρίως Πεύκα και Κυπαρίσσια, πλατύφυλλα κυρίως Οξυά και Βελανιδιά, μονοκαλλιέργειες κυρίως υβρίδια λεύκης και τέλος αείφυλλα - πλατύφυλλα ( κουμαριές, πουρνάρι φυλίκι κ.α.).
Τα παραπάνω δασοπονικά είδη καταλαμβάνουν σε έκταση : τα κωνοφόρα 17.500 στρέμματα (6,4 %), η οξυά 117.524 στρέμματα (43 %), οι βελανιδιές 18.600 στρέμματα (6,8 %), οι λευκοκαλλιέργειες (7,2 %) και τα αείφυλλα - πλατύφυλλα 100.000 στρέμματα (36,6 %).
Στην περιοχή ευθύνης του Δασαρχείου Καβάλας ανήκουν τέσσερα (4) δασικά συμπλέγματα ή περιοχές παρέμβασης:

</doc>
<doc id="44570" url="https://el.wikipedia.org/wiki?curid=44570" title="Καμπούνι">
Καμπούνι



</doc>
<doc id="44571" url="https://el.wikipedia.org/wiki?curid=44571" title="Πούπι">
Πούπι



</doc>
<doc id="44572" url="https://el.wikipedia.org/wiki?curid=44572" title="Έμφορτο πλοίο">
Έμφορτο πλοίο

Με τον όρο έμφορτο πλοίο (loaded ship) χαρακτηρίζεται το πλοίο εκείνο που φέρει φορτίο, (όχι απαραίτητα πλήρες), δηλαδή δεν είναι "κενό φορτίου".
Στη περίπτωση αυτή το πλοίο έχει κάθε φορά ορισμένο βύθισμα (loaded draught) και πλέει σε ορισμένη ίσαλο γραμμή φόρτωσης (load line). Σε αντίθετη περίπτωση το πλοίο λέγεται άφορτο ή κενό φορτίου ή ελεύθερο προς άγρα ναύλου.
Στη πραγματικότητα κανένα πλοίο δεν μένει τελείως κενό φορτίου, που προκειμένου να διατηρήσει την ευστάθειά του γεμίζει τις ειδικές δεξαμενές που φέρει με θαλάσσιο έρμα.

</doc>
<doc id="44573" url="https://el.wikipedia.org/wiki?curid=44573" title="Μικρός Ήρως">
Μικρός Ήρως

Ο Μικρός Ήρως ήταν εβδομαδιαίο περιοδικό που συνέγραφε ο Στέλιος Ανεμοδουράς με το ψευδώνυμο "Θάνος Αστρίτης" και διάνθιζε με σχέδιά του κυρίως ο Βύρων Απτόσογλου . Πρόκειται για τις περιπέτειες τριών ηρωικών Ελληνόπουλων (του Γιώργου Θαλάσση, της Κατερίνας και του "Σπίθα") κατά τη διάρκεια της κατοχής και του αγώνα τους απέναντι σε Γερμανούς, Ιταλούς και Βούλγαρους φασίστες. Κυκλοφόρησε για μία ολόκληρη 15ετία, από τις 24 Φεβρουαρίου του 1953 (με τίτλο 1ου τεύχους "Ελεύθερος Σκλάβος") έως τις 18 Ιουνίου του 1968 όταν και διακόπηκε απότομα στο τεύχος 798 (τίτλος: "Ένας Μικρός, Μικρός, Μικρός Ήρως") για να συνεχισθεί άμεσα με πλήρη εικονογράφηση. Η αρχική έκδοση περιλαμβάνει συνολικά 25.536 σελίδες. Στις 5 Μαΐου του 1995 κυκλοφόρησε το τεύχος 577 (Β΄περιόδου) του περιοδικού "Αντί" το οποίο προσέφερε στους αναγνώστες του δυο ακόμη ανέκδοτα τεύχη του "Μικρού "Ηρωα", τα υπό αριθμούς 799 και 800, που ολοκλήρωσαν τη σειρά. Επανεκδόθηκε αρκετές φορές και έχει διασκευασθεί και για το θέατρο . Σήμερα, κυκλοφορούν συλλεκτικοί τόμοι από τις ομώνυμες εκδόσεις (εκδόσεις "Μικρός Ήρως" - πρώην "Comics &amp; Crosswords Puplications L.P.") του εγγονού του Στέλιου Ανεμοδουρά, Λεωκράτη Ανεμοδουρά . Ο "Μικρός Ήρως" επανεκδόθηκε αρκετές φορές, είτε υπό μορφή κόμικς πλήρους εικονογράφησης (1968-71), είτε υπό μορφή κειμένου με εικόνες, είτε υπό μορφή συλλεκτικών τόμων (1986) ή με μορφή μόνο κειμένου (2003 στην εφημερίδα Καθημερινή με τόμους των 8) ή με τόμους της πρωτότυπης εικονογράφησης (2013 στο Πρώτο Θέμα με τόμους των 5). Τη δεκαετία του '70, το ανάγνωσμα φιλοξενήθηκε στο περιοδικό Μπλεκ με τη μορφή κειμένου με λίγες, διάσπαρτες εικόνες.
Ιστορικό και προσανατολισμός.
Το περιοδικό κυκλοφορούσε υπό μορφή τριπλής έκδοσης, με δύο δηλαδή ανατυπώσεις εντός της ίδιας εβδομάδας και αγαπήθηκε πολύ από τις πρώτες μεταπολεμικές γενιές, σε μία προσπάθεια του δημιουργού του να αμβλύνει μέσω αυτού τις οδυνηρές συνέπειες του πολέμου, της κατοχής και του εμφυλίου σπαραγμού που είχαν μόλις προηγηθεί. Στόχος του Ανεμοδουρά, όπως ο ίδιος έχει αναφέρει σε συνεντεύξεις του, δεν ήταν τόσο η απόδοση υψηλών λογοτεχνικών εκφράσεων, όσο η χρήση λιτής και κατανοητής γλώσσας αλλά και η αποφυγή διχαστικών αναφορών, προκειμένου να επιτύχει την ανάδειξη αισθήματος πατριωτικής υπερηφάνειας και ομόνοιας, κάτι που πίστευε ότι είχε τόσο ανάγκη η "φουρνιά" των νεαρών κυρίως αναγνωστών εκείνη τη δύσκολη εποχή.
Συντελεστές της έκδοσης.
Πλην του Βύρωνα Απτόσογλου, σχέδια της έκδοσης επιμελήθηκαν οι Θέμος Ανδρεόπουλος (εξώφυλλα στα τεύχη 263-278 και εσωτερική εικονογράφηση στα τεύχη 253-272), ο Δημήτρης Αντωνόπουλος στην πλήρως εικονογραφημένη εκδοχή και οι Δημήτρης Χαντζόπουλος και Βαγγέλης Χερουβείμ (τεύχη 799-800). Επίσης, σχέδια της σειράς φιλοτέχνησε και ο Κώστας Φραγκιαδάκης στην ιστορία ""Η Κατερίνα Κινδυνεύει" της οποίας το σενάριο έγραψε ο Γιώργος Βλάχος. Η ιστορία δημοσιεύθηκε στο επίτομο έργο "ΗΡΩΕΣ του Στέλιου Ανεμοδουρά" που κυκλοφόρησε από τις εκδόσεις "Comics &amp; Crosswords Publications"" (2015). Οι Γ. Βλάχος και Φραγκιαδάκης δημιούργησαν πέντε ακόμη σπονδυλωτές ιστορίες του "Μικρού Ήρωα" οι οποίες περιλαμβάνονται στο βιβλίο με τίτλο "Μικρός Ήρως - Η Ακρόπολη Κινδυνεύει" που κυκλοφόρησε το 2017 από τις εκδόσεις "Μικρός Ήρως" . Ακόμη, στις 20 Οκτωβρίου του 2019 κυκλοφόρησε από τις εκδόσεις "Μικρός Ήρως" (μέσω εφημερίδας) μία νέα περιπέτεια με τίτλο "Το Ταμπούρι της Λευτεριάς", των ίδιων συντελεστών, βασισμένη σε πραγματικό γεγονός
Μεταφορά, σχετικές εκδόσεις και εκδηλώσεις.
Το 1976 το Ελεύθερο Θέατρο παρουσίασε στο Άλσος Παγκρατίου το σπονδυλωτό έργο «"Το τραμ το τελευταίο"», όπου τους ρόλους του Γιώργου Θαλάσση, της Κατερίνας και του Σπίθα ερμήνευσαν αντίστοιχα ο Ντίνος Λύρας, η Υβόννη Μαλτέζου και ο Γιώργος Σαμπάνης. Στην εκδήλωση εκείνη ακούσθηκε για πρώτη φορά η σύνθεση (σε στίχους και μουσική δική του) του Λουκιανού Κηλαηδόνη «"πού είσαι τώρα και σ' έχω χάσει, Μικρέ μου Ήρωα Γιώργο Θαλάσση"». Από κει και έπειτα, το ανάγνωσμα του «Μικρού Ήρωα» έχει μεταφερθεί αρκετές φορές στη θεατρική σκηνή με αρχή ένα δρώμενο σε ποιητικό λόγο με τίτλο "Ο Μικρός Ήρωας, το σκετσάκι" που παρουσίασε ο Ηλίας Λάγιος σε φεστιβάλ του περιοδικού "Αντί" που δόθηκε στο "Γκάζι" παρουσία και του ίδιου του Στέλιου Ανεμοδουρά, το καλοκαίρι του 1995. Ακολούθησε μια παράσταση η οποία δόθηκε το 2001 στη Θεσσαλονίκη, τιμής ένεκεν με το Δημήτρη Πιατά το ρόλο του «Σπίθα», αλλά και στο Λυκαβηττό στις 17 Ιουνίου της ίδιας χρονιάς. Σχετική παράσταση, εξάλλου, διοργανώθηκε και από το Κρατικό Θέατρο Βορείου Ελλάδος σε σκηνοθεσία του Γιάννη Ρήγα. Ο Γιώργος Νινιός ερμήνευσε το χαρακτήρα του Γιώργου Θαλάσση σε ένα δραματοποιημένο σκετς που παρουσιάσθηκε από την τηλεοπτική εκπομπή "Νυχτερινός Επισκέπτης" του δημοσιογράφου Άρη Σκιαδόπουλου. Ένα βραχύβιο ραδιοσίριαλ από τον ραδιοφωνικό σταθμό "Αθήνα 9,84" ασχολήθηκε επίσης με τη σειρά, σε επιμέλεια του Δ. Πιατά. Σημαντικές εκδηλώσεις για το "Μικρό Ήρωα" έλαβαν χώρα σε Αγρίνιο, Ορεστιάδα και Πάτρα, αλλά και στο Χολαργό (2006), με την τελευταία να έχει διοργανώσει ο «ο Σύλλογος Φίλων του Μικρού Ήρωα» (υπό την αιγίδα των εκδόσεων «Περιοδικός Τύπος», των Γιώργου και Κατερίνας Ανεμοδουρά). Στις περισσότερες από αυτές, κεντρικός ομιλητής ήταν ο δημοσιογράφος Γιώργος Γ. Βλάχος, συγγραφέας του δίτομου έργου «Μικρός Ήρως - Το λεξικό» που κυκλοφόρησε το 2005 από τον "Περιοδικό Τύπο". Το "Λεξικό" παρουσιάσθηκε δις, στο ίδρυμα Μπενάκη για δημοσιογράφους και σε κεντρικό ξενοδοχείο της Αθήνας με παρουσία 1.000 ακροατών, την ίδια χρονιά της έκδοσής του. Βιβλίο για το "Μ.Η." έχει επιμεληθεί και ο Ηλίας Λάγιος, το οποίο κυκλοφόρησε από τις εκδόσεις "Κατάρτι" τον Ιούνιο του 2001. Έκθεση για το "Μ.Η." είχε οργανωθεί το 1996 στο Ψυχικό, όπως και στο Πνευματικό Κέντρο του Δήμου Αθηναίων, η οποία διάρκεσε 15 ημέρες (2003). Παλαιότερα είχε σχεδιασθεί μια προσαρμογή του έργου σε κινούμενα σχέδια, ενώ προτάθηκε και η παραγωγή κινηματογραφικής ταινίας, χωρίς ωστόσο κάτι από τα δυο να έχει ακόμη υλοποιηθεί.
Σύνδεση με την πραγματικότητα και αντιδράσεις.
Ο Ανεμοδουράς παρότι ο ίδιος υπήρξε, κατά δήλωσή του, μέλος της ΚΝΕ, απέφυγε να αναφέρει στο σενάριό του τις (υπαρκτές) αντιστασιακές ομάδες που έδρασαν στην κατοχική Ελλάδα, προκειμένου να μην αναφερθεί και στις μεταξύ τους συγκρούσεις. Το γεγονός αυτό όμως προκάλεσε την αντίδραση της Αριστεράς, που προσπάθησε με ανακοινώσεις να υποβαθμίσει το περιοδικό.. Υπήρξε και μια περίπτωση που παραλίγο να προκληθεί διπλωματικό επεισόδιο μεταξύ Ελλάδας και Μεγάλης Βρετανίας μετά από απαίτηση των Βρετανών το περιοδικό να μην κυκλοφορεί στην Κύπρο.
Χαρακτηριστικά και επιρροή.
Ο "Μικρός Ήρως" ήταν το πρώτο, αμιγώς ελληνικό περιοδικό με pulp-fiction θεματολογία. Για τη συγγραφή του, ο Ανεμοδουράς δανείσθηκε στοιχεία ηρώων της παγκόσμιας λογοτεχνίας και μιας παράδοσης λαϊκής κουλτούρας από την οποία ήταν επηρεασμένος. Το ανάγνωσμα, γραμμένο σε επικό ύφος , ήταν επικεντρωμένο σε μια τριάδα κύριων χαρακτήρων που διέθεταν εκπληκτικές, σχεδόν υπερφυσικές ικανότητες. Ως περιοδικό επηρέασε τους ευαίσθητους νεαρούς αναγνώστες των δεκαετιών του '50 και του '60, όταν ακόμη η Αθήνα ελάχιστα διέφερε από την εικόνα που είχε κατά τα χρόνια της κατοχής. Έτσι, οι περισσότεροι από τους αναγνώστες του εντύπου ταυτίστηκαν με τους πρωταγωνιστές του και αυτό αποδεικνύεται από τις "μάχες" που παίζονταν από παιδιά στους δρόμους και όπου οι συμμετέχοντες μιμούνταν τους ήρωες της ιστορίας. Έχει διατυπωθεί η άποψη, ωστόσο, πως ο "Μικρός Ήρωας" δεν επηρέασε ούτε στο ελάχιστο τη νέα γενιά της εποχής του, ούτε αναφερόταν στην Εθνική Αντίσταση, αλλά εξυπηρετούσε τα συμφέροντα της κυβέρνησης του μετεμφυλιακού, δυτικόφιλου ελληνικού κράτους. Το ανάγνωσμα κατηγορήθηκε επίσης, για [[πουριτανισμός|πουριτανισμό]]. Μέσω του εντύπου πάντως, διαμορφώθηκε μια συγκεκριμένη κουλτούρα που διατηρεί έως και πρόσφατα τα χαρακτηριστικά που την ανέδειξαν. Χαρακτηριστικές είναι οι δηλώσεις αρκετών [[Έλληνας|Ελλήνων]] πολιτικών, όπως αποτυπώθηκαν κατά καιρούς. Επίσημα δηλωμένοι φίλοι του "Μικρού Ήρωα" έχουν δηλώσει οι [[Νίκος Κωνσταντόπουλος]], [[Γιάννης Δημαράς]], [[Θόδωρος Κασσίμης]], [[Σπύρος Ορνεράκης]]. Για την έκδοση του περιοδικού, ο [[Μανώλης Γλέζος]] ευχήθηκε κάθε επιτυχία. Στις [[6 Νοεμβρίου]] [[1997]] το περιοδικό και ο δημιουργός του τιμήθηκαν από το Δήμο Αθηναίων.
Περίοδοι έκδοσης.
Το περιοδικό από την πρώτη κυκλοφορία του έχει ανατυπωθεί και επανεκδοθεί πολλές φορές.
Από το [[1961]] το περιοδικό κυκλοφορούσε 2 φορές μέσα στην ίδια εβδομάδα (με την ένδειξη "Ανατύπωσις") και από το [[1966]] τρεις φορές, τις Τρίτη, Πέμπτη και Σάββατο.
Οπότε διαμορφώθηκαν οι εξής εκδόσεις:
Εν συνεχεία:
[[Image:Eikonografimenos MikrosIros.jpg|right|200 px|thumb|Εξώφυλλο του "Εβδομαδιαίου Μικρού Ήρωα", σε σχέδιο του Βύρωνα Απτόσογλου.]]
[[Image:Afierwma Anti.JPG|right|200 px|thumb|Το εξώφυλλο του ειδικού τεύχους του περιοδικού "Αντί", που ήταν εξ' ολοκλήρου αφιερωμένο στο "Μικρό Ήρωα".]]Το 1995 το περιοδικό "Αντί" (τεύχος 577), έκανε αφιέρωμα στο Μικρό Ήρωα , δημοσιεύοντας 2 αδημοσίευτες ιστορίες και έτσι το περιοδικό έκλεισε τον κύκλο του στον αριθμό των 800 τευχών. Τις ιστορίες του τεύχους 799 συνέγραψαν οι Σωτήρης Δημητρίου, Ξενοφών Μπρουντζάκης, Αλέξης Πανσέληνος και [[Ηλίας Λάγιος]] και του τεύχους 800 ο Στέλιος Ανεμοδουράς.
Στη συνέχεια (28η Οκτωβρίου 2003) κυκλοφόρησε ο πρώτος τόμος (1985) από την εφημερίδα "Η Καθημερινή" και την επόμενη χρονιά (28η Οκτωβρίου 2004) κυκλοφόρησε ο δεύτερος τόμος από την ίδια εφημερίδα.
"Εικονογραφημένος Μικρός Ήρως".
[[Image:Mikros-Iros-no1.jpg|right|200 px|thumb|Το έκτακτο τεύχος του "Μικρού Ήρωα" (2007) με πλήρη εικονογράφηση από τον Κώστα Φραγκιαδάκη.]]
Κεντρικοί χαρακτήρες.
[[Image:Mikros-Hrws.JPG|right|200 px|thumb|Οι τρεις βασικοί πρωταγωνιστές της σειράς, σε ασπρόμαυρο σχέδιο του [[Βύρων Απτόσογλου|Βύρωνα Απτόσογλου]].]]
Γιώργος Θαλάσσης.
Ο "Γιώργος Θαλάσσης" είναι ένα έφηβο παιδί, ορφανό από πατέρα και άριστο γνώστη πολεμικών τεχνών, το οποίο αποφασίζει να δώσει τον υπέρ-πάντων αγώνα για την απελευθέρωση της Ελλάδας από το ζυγό των κατακτητών, κατά τη διάρκεια της τριπλής κατοχής της Ελλάδας, από Γερμανούς, Ιταλούς και Βούλγαρους.
Πιστοί σύντροφοι στις προσπάθειές του στέκονται η αγαπημένη του Κατερίνα, με την οποία τον συνδέει πλατωνική ερωτική σχέση και το "αιώνια πεινασμένο παιδί", ο ευτραφής, καλοκάγαθος "Σπίθας".
Κατερίνα.
Η Κατερίνα (γνωστή επίσης και σαν "Νίκη, το Κορίτσι-Φάντασμα" ή "Ελλάς η Γαλάζια Θύελλα") είναι ένθερμη πατριώτισσα, δυναμική αγωνίστρια με γνώση πολεμικών τεχνών, ευαίσθητη και μάλλον [[έρωτας|ερωτευμένη]] με το βασικό πρωταγωνιστή της σειράς. Η πένα του σχεδιαστή εμφανίζει, αρχικά, την Κατερίνα σαν μικρό κορίτσι που έχει τα μαλλιά του πλεγμένα σε κοτσίδες, για να την μεταμορφώσει, μέσα σε λίγα τεύχη, σε μια καλοσχηματισμένη κοπέλα. Με την Κατερίνα, ο σεναριογράφος Στ. Ανεμοδουράς, φρόντισε να δημιουργήσει έναν αμόλυντο και αγνό χαρακτήρα, αφού γνώριζε ότι το διήγημά του απευθυνόταν, κυρίως, σε νεαρά παιδιά. Έτσι, περιορίσθηκε στο να αφήνει μόνο κάποια αμυδρά υπονοούμενα για τη μεγάλη συμπάθεια που αναπτύχθηκε μέσα στα κείμενά του) ανάμεσα στο ζεύγος Γιώργου-Κατερίνας, μη θέλοντας να εκτρέψει το έργο του από τη βασική κατεύθυνση (αγώνας για την ελευθερία), μετατρέποντάς το σε αισθηματικό μυθιστόρημα. Η παρουσία της, έχει υποστηριχθεί, ότι αποτελούσε ένα θετικό εμπορικό εύρημα, προκειμένου το περιοδικό να διαβάζεται και από κορίτσια. Φυσιογνωμικά, δοσμένη μέσα από την πένα του [[Βύρων Απτόσογλου|Βύρωνα Απτόσογλου]] που από το τεύχος 17 της είχε προσδώσει σωματότυπο θελκτικής δεσποινίδας Το ρόλο της έχει ερμηνεύσει σε θεατρική παράσταση η [[Κατερίνα Παπουτσάκη]].
Ο ίδιος ο δημιουργός της, θεωρούσε την Κατερίνα ως διάδοχο της "Αστραπής", του γυναικείου χαρακτήρα που είχε εμπνευστεί στο πρώτο του έργο, τον "Υπεράνθρωπο". Η Κατερίνα είναι το κεντρικό πρόσωπο στην ιστορία με τίτλο "Η Κατερίνα κινδυνεύει" την οποία συνέγραψε ο [[Γιώργος Γ. Βλάχος|Γιώργος Βλάχος]] και περιέχεται στο βιβλίο «Ήρωες του Στέλιου Ανεμοδουρά» που κυκλοφόρησε από τις εκδόσεις "ΜΙΚΡΟΣ ΗΡΩΣ" (2015).
Σπίθας.
Ο "Σπίθας" είναι έφηβος με μικρή διανοητική καθυστέρηση και απόλυτα αφοσιωμένος φίλος του [[#Γιώργος Θαλάσσης|Γιώργου Θαλάσση]] στον αγώνα τους κατά τη διάρκεια της [[Κατοχή|Κατοχής]], εναντίον των [[Βέρμαχτ|Γερμανών]], [[Φασιστική Ιταλία|Ιταλών]] και [[Βουλγαρία|Βουλγάρων]] κατακτητών. Μαζί με την [[#Κατερίνα|Κατερίνα]], συνιστούν μια ακαταμάχητη τριάδα ηρώων.
Δευτεραγωνιστές.
[[Image:Bobiras.JPG|right|200 px|thumb|Ο δευτεραγωνιστής "Μπόμπιρας" από εξώφυλλο του περιοδικού.]]Όπως αναφέρει ο Γιώργος Γ. Βλάχος από τις σελίδες του περιοδικού πέρασαν κατά καιρούς αρκετοί υποστηρικτικοί χαρακτήρες, που καθέναν τους διέκρινε ένα ιδιαίτερο χάρισμα και που όλοι θυσιάστηκαν στον αγώνα για την ελευθερία. Κατά σειρά εμφάνισης, αυτοί ήσαν: "Κεραυνός", "Νίκος Γαλανός", "Διαβολάκος", "Αρτέμιος", "Ζουζούνι", "Τζιτζίκι", "Πιτσιρίκος", "Πειραχτήρι", "Γάτος", "Γαβριάς", "Σουσουράδα", "Μπόμπιρας", "Κύπρος", "Χαζούλης", "Σαΐτας", "Τζάγκουαρ", "Λίλιπουτ", "Μιμόζα".
Αντίπαλοι.
Μεταξύ των περίπου 150 εχθρικών πρακτόρων, κατασκόπων και αντιπάλων που εμφανίσθηκαν στο ανάγνωσμα, ξεχωρίζουν οι [[Σεϊτάν Αλαμάν]], "Φροϊλάιν Χ", "Κόρακας", "Τζαναβάρ", "Γολιάθ", "Τσιν-Τσιν", "Γιαχαμούτο Κοτούλα", "Μαριλένα", "Πράκτωρ Ντράκουλα", "Νάνος", "Ωραίος", "Γεράκι" κ.α.
Παραπομπές.
[[Κατηγορία:Ελληνικά κόμικς]]
[[Κατηγορία:Ελληνικά περιοδικά]]

</doc>
<doc id="44574" url="https://el.wikipedia.org/wiki?curid=44574" title="Έξαλα">
Έξαλα

Με τον όρο έξαλα () χαρακτηρίζονται τα ορατά μέρη του πλοίου από την ίσαλο και πάνω, δηλαδή από την επιφάνεια της θάλασσας όταν αυτό πλέει ζυγοσταθμισμένο ή βρίσκεται σε ηρεμία. Αντίθετος όρος είναι τα ύφαλα ή βρεχάμενα. Στην αγγλική γλώσσα αυτός ο πολύς βασικός όρος αποδίδεται ιδιωματικά.
Με τον ίδιο όρο έξαλα, ή ύψος εξάλων, ως μέγεθος σε ένα έμφορτο πλοίο χαρακτηρίζεται η απόσταση μεταξύ της ισάλου και του κυρίου καταστρώματος, εξ ου και ονομάζεται «κατάστρωμα εξάλων» ("freeboard deck"). Η απόσταση αυτή ονομάζεται «ύψος εξάλων» και είναι ένα πολύ βασικό στοιχείο που αφορά την ασφάλεια των πλοίων.
Ειδικότερα, "Ύψος εξάλων" λέγεται η μετρούμενη, στη μέση πάντα εγκάρσια τομή ενός πλοίου, απόσταση της γραμμής φόρτωσης, δηλαδή της ισάλου θέρους από την νοητή τομή των δύο εξωτερικών επιφανειών του σκάφους, α) της πλευράς του και β) εκείνης του κυρίου καταστρώματος. Λόγω δε του σοβαρότατου χαρακτήρα του, η γραμμή αυτή της τομής των δύο επιπέδων σημειώνεται εξωτερικά, στις αμφότερες πλευρές του σκάφους, στο μέσο εγκάρσιο αυτού και ακριβώς πάνω από το δίσκο Πλίμσολ ή κοινώς «μπάλα». Η τεχνική προδιαγραφή αυτής της σήμανσης είναι μία μεταλλική βέργα πλάτους 3" (ιντσών) και μήκους ίσου της πραγματικής διαμέτρου της «μπάλας» δηλαδή 12" που φέρεται μόνιμα εξωτερικά, ακριβώς στο σημείο τομής των επιπέδων. Έτσι η οριζόντια αυτή βέργα αποτελεί το σημείο αναφοράς του ύψους των εξάλων. Το ελάχιστο ύψος εξάλων, (και στη πραγματικότητα το μέγιστο επιτρεπόμενο βύθισμα) κάθε πλοίου κατά εποχές και γεωγραφικές ζώνες καθορίζεται από ειδικό πιστοποιητικό ("load line certificate") που εκδίδουν οι Νηογνώμονες ή άλλες κυβερνητικές αρχές, π.χ. η Ε.Ε.Π..
Όταν το κατάστρωμα του πλοίου καλύπτεται από ξύλινο δάπεδο (επένδυση) τότε η άνω κόψη της βέργας, δηλαδή της γραμμής αναφοράς του ύψους των εξάλων, αντιστοιχεί στη προέκταση της άνω επιφάνειας του ξύλινου δαπέδου.

</doc>
<doc id="44577" url="https://el.wikipedia.org/wiki?curid=44577" title="Αρχαία Πέλλα">
Αρχαία Πέλλα

Η Πέλλα ήταν παραθαλάσσια αρχαία πόλη της Μακεδονίας η οποία ιδρύθηκε γύρω στο 400 π.Χ. και ήταν η πρωτεύουσα του Μακεδονικού βασιλείου. Έπεσε σε παρακμή προς το τέλος του 1ου αιώνα π.Χ.
Ιστορία.
Η πόλη ιδρύθηκε από τον Αρχέλαο Α' (413-399 π.Χ.) ή από τον Αμύντα Γ' για να γίνει η νέα πρωτεύουσα του Μακεδονικού κράτους αντί των Αιγών (Βεργίνα). Η Πέλλα παρέμεινε πρωτεύουσα μέχρι την κατάλυση του Μακεδονικού κράτους από τους Ρωμαίους, οι οποίοι την λεηλάτησαν και μετέφεραν τους θησαυρούς της στη Ρώμη. Αργότερα η πόλη καταστράφηκε από σεισμό και στη συνέχεια ανοικοδομήθηκε. Περί το 180 μ.Χ. ο Λουκιανός μας πληροφορεί ότι "«είναι πια ασήμαντη και με λιγοστούς κατοίκους»". Η παλαιότερη αναφορά που έχουμε για την Πέλλα είναι από τον Ηρόδοτο κατά την περιγραφή της εκστρατείας των Περσών και από το Θουκυδίδη κατά την περιγραφή της Μακεδονικής επέκτασης και του πολέμου κατά του Σιτάλκη, βασιλιά των Θρακών. Σύμφωνα με τον Ξενοφώντα, στην αρχή του 4ου αιώνα π.Χ. ήταν η μεγαλύτερη πόλη της Μακεδονίας. Η πόλη προσέλκυσε φημισμένους καλλιτέχνες της εποχής, όπως ο ζωγράφος Ζεύξις, ο ποιητής Τιμόθεος ο Μιλήσιος και ο Ευριπίδης, ο οποίος και πέθανε εκεί γράφοντας την τραγωδία "Αρχέλαος". 
Μετά το βίαιο θάνατο του Αρχελάου η ανάπτυξη του κράτους ανακόπτεται. Το μεγάλο του έργο συνεχίστηκε μετά από μερικές δεκαετίες, από τον Φίλιππο Β' (360-336 π.Χ.). Η προσπάθεια του Φιλίππου δεν περιορίστηκε μόνο στην εσωτερική ανάπτυξη, αλλά στράφηκε κυρίως στην επέκταση της πολιτικής δύναμης της Μακεδονίας. Στα χρόνια αυτά η Πέλλα φτάνει σε πλήρη ακμή, γίνεται "η μεγίστη τών εν Μακεδονία πόλεων" (Ξενοφών Ελληνικά V,2,13) και η ακτινοβολία της εξαπλώνεται σε ολόκληρο τον τότε γνωστό κόσμο με τις κατακτήσεις του Αλεξάνδρου Γ΄ (336-323 π.Χ.) Μετά τον θάνατο του Αλεξάνδρου ατέλειωτες διαμάχες ξεσπούν μεταξύ των διαδόχων του, μέχρι την άνοδο στον θρόνο του Αντίγονου Γονατά (276-239 π.Χ.). Πελλαίοι απόμαχοι του Μεγάλου Αλεξάνδρου ίδρυσαν ομώνυμη αποικία στην Δεκάπολη της Παλαιστίνης, στην ενδοχώρα της Συρίας μια άλλη Πέλλα και στον Περσικό κόλπο τον Πελλαίο δήμο.
Κατά την περίοδο του Αντίγονου Γονατά η πόλη έφτασε στη ακμή της (σύμφωνα με τα αρχαιολογικά ευρήματα).
Η Πέλλα αναφέρεται αργότερα από τον Πολύβιο και τον Λίβιο ως η έδρα του βασιλείου του Φίλιππου Ε' και του Περσέα του Μακεδόνα κατά τους Μακεδονικούς πολέμους. Ο Λίβιος μας δίνει τη μόνη περιγραφή της πόλης, όπως την είδε ο Ρωμαίος "Λούκιος Αιμίλιος Παύλος ο Μακεδονικός", νικητής της Μάχης της Πύδνας:
"...και αυτός είδε ότι δεν επελέγη άδικα σαν θέση βασιλικής κατοικίας. Είναι τοποθετημένη στη νοτιοδυτική πλαγιά ενός λόφου και περιβάλλεται από βάλτο πολύ βαθύ για να διασχιστεί με τα πόδια χειμώνα-καλοκαίρι. Η ακρόπολη, η οποία είναι κοντά στη πόλη, βρίσκεται μέσα στο βάλτο και εξέχει σαν νησί, είναι δε χτισμένη πάνω σε γιγαντιαία θεμέλια που αντέχουν τείχη πάνω τους και προστατεύουν από την εισχώρηση των υδάτων της λίμνης. Από μακριά φαίνεται σα να είναι συνέχεια του τείχους της πόλης, αλλά στην πραγματικότητα είναι ξεχωριστή και ανάμεσα στα δύο τείχη υπάρχει ένα κανάλι. Η ακρόπολη ενώνεται με την πόλη με μια γέφυρα, έτσι αποκόπτονται όλες οι πλευρές πρόσβασης για έναν εξωτερικό εχθρό και αν ο βασιλιάς φυλακίσει κάποιον εκεί δεν υπάρχει τρόπος διαφυγής εκτός από τη γέφυρα, η οποία φυλάσσεται εύκολα."
Στη ρωμαϊκή επαρχία της Μακεδονίας η Πέλλα ήταν πρωτεύουσα του τρίτου διαμερίσματος και πιθανώς η έδρα του Ρωμαίου κυβερνήτη. Από την Πέλλα διερχόταν η Αρχαία Εγνατία Οδός και ήταν σημαντικός σταθμός μεταξύ Δυρράχειου και Θεσσαλονίκης. Ο Κικέρων έμεινε εκεί το 58 π.Χ., αλλά η θέση του επάρχου την εποχή εκείνη είχε μεταφερθεί στη Θεσσαλονίκη.
Η πόλη έπεσε σε παρακμή για άγνωστους λόγους (μάλλον λόγω σεισμού) προς το τέλος του 1ου αιώνα π.Χ.

</doc>
<doc id="44583" url="https://el.wikipedia.org/wiki?curid=44583" title="Βασίλειος Ζαχάρωφ">
Βασίλειος Ζαχάρωφ

Ο Βασίλειος Ζαχάρωφ ή Βασίλειος Ζαχαρίου ("Sir Basil Zaharoff", 6 Οκτωβρίου 1849 – 27 Νοεμβρίου 1936) ήταν Έλληνας μεγαλοεπιχειρηματίας, έμπορος όπλων αλλά και ευεργέτης των αρχών του 20ού αιώνα που διαδραμάτισε σημαντικό παρασκηνιακό ρόλο στην τότε ευρωπαϊκή πολιτική σε βαθμό τέτοιο ώστε να χαρακτηριστεί ο "μυστηριώδης άνθρωπος της Ευρώπης", ή ο "Άρχοντας του σκότους".
Γέννηση - επίθετο.
Γενικά οι λεπτομέρειες περί της καταγωγής και της εν γένει ζωής του Β. Ζαχάρωφ καλύπτονται κατά μεγάλο μέρος από μυστήριο που πιθανότερα ο ίδιος υπέθαλπε. Κατά τις πλέον εξακριβωμένες πληροφορίες, φέρεται να γεννήθηκε στις 6 Οκτωβρίου του 1849 στα Μούγλα της Οθωμανικής Αυτοκρατορίας από Έλληνες γονείς. Το πραγματικό επίθετο της οικογένειάς του ήταν "Ζαχαρίου". Όταν ξέσπασαν οι ανθελληνικοί διωγμοί του 1821 στη Κωνσταντινούπολη, η οικογένεια του πατέρα του, που ήταν εγκατεστημένη εκεί, κατέφυγε στη Ρωσία όπου και μετέτρεψε το επίθετο σε ρωσόφωνο τροποποιώντας τη λήγουσα σε «ωφ», δηλαδή σε "Ζαχάρωφ". 
Όταν αργότερα το επέτρεψαν οι συνθήκες, η οικογένεια του πατέρα του επέστρεψε στη Κωνσταντινούπολη και από εκεί μετέβη στα Μούγλα όπου εκεί γεννήθηκε ο Βασίλειος. Αργότερα, ακολούθησε νέα μετοικεσία της οικογενείας, το 1855, στην Κωνσταντινούπολη όπου και εγκαταστάθηκε στα Ταταύλα, περιοχή στην οποία ο Βασίλειος μεγάλωσε, εξ ου και αναφέρεται από πολλούς αυτή ως πατρίδα του.
Πρώτα χρόνια.
Τα πρώτα χρόνια εκεί δεν υπήρξαν και πολύ καλά αφού οι δραστηριότητες του υφασματέμπορα πατέρα του δεν πήγαιναν και τόσο καλά για να θρέψει την πολυμελή οικογένειά του, (ο Βασίλειος είχε και τρεις αδελφές την Σεβαστή, την Ζωή και την Χαρίκλεια.). Με την οικονομική βοήθεια κάποιου γενναιόδωρου φίλου της οικογένειας ο Βασίλειος γράφτηκε στην Αγγλική Σχολή που όμως αναγκάσθηκε να διακόψει σύντομα, μετά την πτώχευση του πατέρα του, προκειμένου να βρει δουλειά για να βοηθήσει την οικογένειά του.
Αρχικά δούλεψε ως τουλουμπατζής, (= πυροσβέστης), και λίγο αργότερα με τις γνώσεις που είχε στην αγγλική έκανε τον δραγουμάνο (= διερμηνέα και ξεναγό) σε ξένους επισκέπτες της Πόλης. Κατά την απασχόλησή του αυτή τελειοποίησε και τις γνώσεις του στις ξένες γλώσσες (αγγλική και γαλλική) που συνετέλεσαν πολύ στη μετέπειτα ζωή του. Ταυτόχρονα επιδιδόταν και σε μικροεργασίες αργυραμοιβού που μόλις και κατάφερνε να εξοικονομεί τα καθημερινά του έξοδα.
Στη συνέχεια εργάστηκε σε κατάστημα υφασμάτων του θείου του, του Σεβαστόπουλου, που διατηρούσε στον Γαλατά, όπου σε πολύ σύντομο διάστημα ο Βασίλειος έδωσε νέα ώθηση και ανάπτυξη στο κατάστημα γεγονός για το οποίο ο θείος του, αποτραβηγμένος τότε για λόγους υγείας με επιστολή του τον κατέστησε συνέταιρό του. Εκείνη η επιστολή αποτέλεσε την κρισιμότερη στιγμή στη μετέπειτα μυθιστορηματική ζωή του Ζαχάρωφ. 
Όταν αργότερα ο θείος του υπαναχώρησε στη καταβολή των υποσχόμενων ποσοστών επί των κερδών τότε ο ίδιος ο Βασίλειος αφαίρεσε από το ταμείο τα προβλεπόμενα ποσοστά του και αναχώρησε για την Αγγλία, όταν και συνελήφθη εκεί, λίγο αργότερα από την αστυνομία με την κατηγορία, σύμφωνα με την μήνυση, του καταχραστή. Μετά όμως από πολύμηνη προφυλάκιση και ενώ οδηγούνταν στο δικαστήριο βρήκε μέσα στο παλτό του την επιστολή του θείου του, η οποία και αποτέλεσε τη τελευταία στιγμή το τεκμήριο της αθώωσής του, (την εκδοχή αυτή υποστήριζε ο Ζαχάρωφ αργότερα όπου και την επιβεβαίωνε ο βαθύπλουτος Έλληνας Στέφανος Σκουλούδης, ο μετέπειτα πρωθυπουργός της Ελλάδας, που σημειωτέον θεωρείται και ο κύριος συντελεστής της μετέπειτα σταδιοδρομίας του Ζαχάρωφ). 
Επίσκεψη στην Ελλάδα.
Συνέχεια των παραπάνω και παρά την έστω άδικη κράτησή του ο Ζαχάρωφ εγκατέλειψε την Αγγλία και αναζητώντας νέα τύχη ήλθε, το 1876, στην Ελλάδα, όπου και εγκαταστάθηκε στην Αθήνα. Τόσο η γλωσσομάθειά του όσο και οι ευγενικοί του τρόποι και η άψογη και επιμελημένη εμφάνισή του, του άνοιγαν τις πόρτες. Από τους πρώτους επιχειρηματίες με τους οποίους και γνωρίστηκε ο 27ετής Ζαχάρωφ ήταν και ο Κωνσταντινουπολίτης επιχειρηματίας και διπλωμάτης, 38χρονος τότε, Στέφανος Σκουλούδης. Δεν άργησε όμως να φθάσει η φήμη της προηγούμενης κατηγορίας περί καταχραστού με συνέπεια σχεδόν όλοι οι μέχρι τότε φίλοι του να πάψουν τις επαφές μαζί του, εκτός του Σκουλούδη που τον συμπαθούσε ιδιαίτερα. Το γεγονός αυτό όμως ανάγκασε τον Ζαχάρωφ να εγκαταλείψει την Αθήνα και να επιστρέψει στην Αγγλία.
Όταν σε πολύ λίγο καιρό αργότερα φονεύθηκε στην Αθήνα από φρουρό κάποιος Καναδός διαρρήκτης κατά την απόδρασή του από τις φυλακές, κάποια εφημερίδα έγραψε ότι ο εν λόγω δραπέτης ήταν ο Ζαχάρωφ. Αυτή η είδηση επανέφερε τον Ζαχάρωφ στην Αθήνα αφενός για ν΄ αποδείξει ότι είναι ζωντανός και αφετέρου να τιμωρήσει τον εκούσιο ή ακούσιο συκοφάντη του που κηλίδωνε άδικα το όνομά του.
Η δεύτερη αυτή επίσκεψη του Ζαχάρωφ στη μικρή τότε Αθήνα έμελλε τελικά να γίνει η λεωφόρος του μεγιστάνα του πλούτου στην Ευρώπη. Μέσω του Σκουλούδη γνωρίστηκε με τον Σουηδό σχεδιαστή όπλων Thorsten Nordenfelt. Έτσι το 1877, ένα μόλις χρόνο μετά την εγκατάστασή του στην Αθήνα, ορίστηκε αντιπρόσωπος της ομώνυμης εταιρείας στα Βαλκάνια. 
Επαγγελματικές δραστηριότητες.
Η χρονική συγκυρία ήταν ιδανική για πωλήσεις όπλων, μετά τη Συνθήκη του Βερολίνου το 1878. Μετά τη συγχώνευση των εταιριών Nordenfelt και Maxim, ο Ζαχάρωφ δούλευε πλέον με ποσοστά επί των πωλήσεων. Ο Ελληνοτουρκικός πόλεμος του 1897, ο πόλεμος Ιαπωνίας - Κίνας και οι ευρωπαϊκοί πόλεμοι στην Αφρική ήταν ευκαιρίες, τις οποίες ο Ζαχάρωφ εκμεταλλεύτηκε στο έπακρο και οι οποίες του επέφεραν τεράστια κέρδη, αλλά και γνωριμίες σε διπλωματικούς και στρατιωτικούς κύκλους. Η τακτική πωλήσεων που ακολουθούσε ήταν εξαιρετικά έξυπνη. Πούλησε στην Ελλάδα υποβρύχιο Nordenfelt, παρουσίασε κατόπιν την αγορά αυτή στην Τουρκία ως απειλή και τις πούλησε δύο. Απευθύνθηκε, τέλος στη Ρωσία και, δημιουργώντας την εντύπωση θαλάσσιου υπερεξοπλισμού νότια της Μαύρης Θάλασσας, πούλησε και σε αυτήν άλλα δύο.
Στο ξέσπασμα του Α΄ Παγκοσμίου Πολέμου, ο Ζαχάρωφ κατείχε ήδη εφημερίδα ("Excelsior"), Τράπεζα ("Union Parisienne"), αλλά και πρακτορείο τύπου στην Ελλάδα. Μέσω αυτού προπαγάνδισε στο έπακρο την έξοδο της Ελλάδας από την ουδετερότητα και την είσοδό της στον πόλεμο στο πλευρό των Συμμάχων. Κατά τη διάρκεια του πολέμου, όπως και νωρίτερα στους Βαλκανικούς Πολέμους, υποστήριξε την Ελλάδα με δάνεια, δωρεάν πολεμικό υλικό, αλλά και αναλαμβάνοντας την υποχρέωση να χορηγεί στην Ελλάδα 2,5 εκατομμύρια δολάρια για όσο διάστημα παρέμενε στον πόλεμο. Οι Times του Λονδίνου υπολογίζουν τη συνεισφορά του προς τους Συμμάχους σε 50 εκατομμύρια στερλίνες, κανείς δεν μπορεί όμως να υπολογίσει τα κέρδη που αποκόμισε από τον πόλεμο αυτό.
Μετά τη δημοσίευση το 2005 απόρρητων εγγράφων του Foreign Office των ετών 1873-1939, προέκυψαν στοιχεία ότι ο Ζαχάρωφ εργάστηκε ως πράκτορας της Βρετανίας προκειμένου να οδηγήσει την Ελλάδα να μπει στον Α΄ Παγκόσμιο Πόλεμο στο πλευρό της Αντάντ (Entente) (Βρετανία - Γαλλία - Ρωσία). Για τις υπηρεσίες του αυτές του απονεμήθηκε ο τίτλος του Sir. Σε επιστολή του Ζαχάρωφ προς τον σύνδεσμό του με τον Βρετανό πρωθυπουργό αναφέρει ότι για δωροδοκίες στην Ελλάδα χρειάζονταν 1,5 εκατομ. λίρες Αγγλίας. Με τα χρήματα αυτά θα επιδίωκε να εξαγοράσει 45 Έλληνες βουλευτές. Ο Βρετανός πρωθυπουργός δέχτηκε αυτές τις προτάσεις όπως αναφέρεται σε έγγραφο της 11 Δεκ. 1915 και έδωσε χρήματα στον Ζαχάρωφ μέσω της Barclay's Bank. Με τα χρήματα αυτά ο Ζαχάρωφ χρηματοδότησε, μεταξύ άλλων, την ίδρυση του Εκδοτικού Οίκου των Φιλελευθέρων. Το 1916, επειδή ακόμα δεν είχε επιτευχθεί η είσοδος της Ελλάδας στον πόλεμο, πέτυχε νέα Γαλλο-Βρετανική χρηματοδότηση του Κόμματος των Φιλελευθέρων με επιπλέον 5.000.000 δραχμές για προεκλογικά έξοδα. Η κυβέρνηση Βενιζέλου του 1917-1920 τίμησε τον Ζαχάρωφ με το παράσημο του Σταυρού του Σωτήρος. 
Μετά τη λήξη του Α΄ Παγκοσμίου Πολέμου ο Ζαχάρωφ λέγεται ότι υποστήριξε το Βενιζέλο στη Μικρασιατική εκστρατεία. Αναμείχθηκε επίσης με τη βιομηχανία πετρελαίου, αλλά και με τα ναυπηγεία και τα καζίνα. Χάρη στην προσωπική του γνωριμία με τον Πρίγκηπα Λουδοβίκο Β΄ του Μονακό, αγόρασε το υπό πτώχευση καζίνο της χώρας και κατάφερε να το κάνει πάλι κερδοφόρο.
Πέθανε στο Μόντε Κάρλο το 1936.
Προσωπική ζωή.
Η προσωπική του ζωή δεν είναι ευρέως γνωστή. Εικάζεται ότι είχε παντρευτεί μια αγγλίδα (έτσι απέκτησε αγγλικό διαβατήριο), την οποία εγκατέλειψε και συνήψε μακροχρόνιο δεσμό με τη δούκισσα Ντε Βιλλαφράνκα, σύζυγο του φρενοβλαβούς Φρανθίσκο ντε Μπορμπόν, μέλους της βασιλικής οικογενείας των Βουρβόνων της Ισπανίας. Την παντρεύτηκε όταν αυτός πέθανε, αλλά μετά από 18 μήνες πέθανε και αυτή.
Γενικά δεν είχε φίλους και λέγεται ότι τα τελευταία χρόνια της ζωής του τα πέρασε εντελώς μόνος. 
Κρίσεις.
Γενικά ο Ζαχάρωφ θεωρείται ομιχλώδης προσωπικότητα και πολλές πτυχές της μας είναι άγνωστες. Με ατελείωτες γνωριμίες και διασυνδέσεις, κινούνταν μεταξύ διαφθοράς, προπαγάνδας, ευεργεσιών και χρηματισμού, χρησιμοποιώντας ένα ευρύ δίκτυο πληροφοριών, το οποίο είχε στήσει. Οι τέσσερις υπηκοότητές του (οθωμανική, ελληνική, αγγλική, γαλλική) του έδιναν μεγάλη ελευθερία κινήσεων.
Αποκαλούνταν «"έμπορος του θανάτου"» και «"μυστήριο της Ευρώπης"» και το όνομά του προκαλούσε δέος. Παρά ταύτα, η Γαλλία του απένειμε το παράσημο του ανώτερου ταξιάρχη της Λεγεώνας της Τιμής και η Μεγάλη Βρετανία τον έχρισε ιππότη του Μεγαλόσταυρου του Τάγματος του Μπαθ (γι' αυτό και αποκαλούνταν "Sir Basil"). Η Ελλάδα επί κυβερνήσεως Ελευθερίου Βενιζέλου (1917-1920), του απένειμε το παράσημο του Σταυρού του Σωτήρος.
Οι ευεργεσίες του περιλάμβαναν:

</doc>
<doc id="44587" url="https://el.wikipedia.org/wiki?curid=44587" title="Κρηνίδες Καβάλας">
Κρηνίδες Καβάλας

Οι Κρηνίδες είναι πεδινή κωμόπολη του νομού Καβάλας σε υψόμετρο 140 μέτρων δίπλα στο σημαντικότερο ίσως αρχαιολογικό χώρο της Ανατολικής Μακεδονίας, τους Φιλίππους.
Γεωγραφία - Αξιοθέατα.
Οι Κρηνίδες βρίσκονται στα όρια του νομού με το νομό Δράμας, στα βορειοδυτικά της Καβάλας σε απόσταση 15,5 χλμ. Νότια και δυτικά της κωμόπολης περνάει η ΕΟ Δράμας - Καβάλας. Δυτικά και δίπλα της βρίσκονται ο αρχαιολογικός χώρος των Φιλίππων που αποτελεί Μνημείο Παγκόσμιας Κληρονομιάς της Unesco με σημαντικότερο αξιοθέατο το αρχαίο θέατρο Φιλίππων. Χρονολογείται στον 4ο π.Χ. αιώνα, ήταν κατασκευασμένο από μάρμαρο και είναι ένα από τα πρώιμα λίθινα θεατρικά οικοδομήματα στην Ελλάδα. Στον ίδιο χώρο υπάρχουν το Αρχαιολογικό Μουσείο Φιλίππων που κτίστηκε τη δεκαετία του 1960 με πλήθος εκθεμάτων σε δύο ορόφους και σε λόφο πάνω από το αρχαίο θέατρο, η Ακρόπολη των Φιλίππων ή Πύργος Κρηνίδων. Η οχύρωση του λόφου ξεκινάει από τον 4ο π.Χ. αιώνα, ενώ η κατασκευή του πύργου τοποθετείται στην εποχή των Παλαιολόγων (14ος αιώνας). Μεγάλης σημασίας αρχαιολογικός χώρος θεωρείται ο προϊστορικός οικισμός που βρέθηκε στην τοποθεσία "Ντικιλί Τας" και χρονολογείται στη Νεολιθική εποχή (6400-4000 π.Χ.) και την εποχή του Χαλκού (3000-1100 π.Χ.). Αξιοθέατο της περιοχής είναι το Πηλοθεραπευτήριο Κρηνίδων που συνδυάζουν τη χρήση του θεραπευτικού πηλού και του ιαματικού νερού.
Ιστορία.
Η ιστορία του οικισμού των Φιλίππων αρχίζει στα 360/359 π.Χ., όταν άποικοι από τη Θάσο ιδρύουν την πρώτη πόλη, τις Κρηνίδες. Όταν στα 356 π.Χ. απειλούνται από τους Θράκες, ζητούν τη βοήθεια του Φιλίππου Β΄, ο οποίος, διαβλέποντας την οικονομική και στρατηγική σημασία της πόλης, την καταλαμβάνει, την οχυρώνει και την μετονομάζει σε Φιλίππους.
Στα Ρωμαϊκά χρόνια οι Φίλιπποι ήταν η σπουδαιότερη πόλη της Ανατολικής Μακεδονίας, χτισμένη σε πολύ στρατηγική θέση και στο μέσο μιας πλούσιας σε αγαθά περιοχής. Μετά τη μάχη των Φιλίππων (το 42 π.Χ.) μετατράπηκε σε Ρωμαϊκή αποικία και αποικίστηκε από τους Ρωμαίους δυο φορές. Ο πρώτος αποικισμός ("deductio") έγινε, αμέσως μετά τη μάχη, με εντολή του Αντώνιου και πήραν μέρος σε αυτόν απόμαχοι του Ρωμαϊκού στρατού. Ο δεύτερος αποικισμός, στον οποίο συμμετείχαν και Ιταλοί πολίτες, έγινε μετά τη ναυμαχία του Ακτίου (31 π.Χ.) με εντολή του Οκταβιανού Αυγούστου, ο οποίος θεωρείτο δεύτερος οικιστής της πόλης (μετά τον Φίλιππο Β’) και για το λόγο αυτό η αποικία έφερε στο εξής το όνομα γένους του: "colonia Iulia Augusta Philippensis". Δεδομένου ότι η αποικία είχε αγροτικό κυρίως χαρακτήρα, οι Ρωμαίοι άποικοι δεν εγκαταστάθηκαν μόνο μέσα στην πόλη των Φιλίππων αλλά και στις κώμες και τις αγροτικές επαύλεις που ήταν διάσπαρτες σε όλη την έκταση του τεράστιου "territorium" της αποικίας, το οποίο περιλάμβανε μέσα στα όριά του το μεγαλύτερο μέρος των σημερινών Νομών Δράμας και Καβάλας, καθώς κι ένα μέρος (περιοχή Παγγαίου) του Νομού Σερρών.
Από τους Φιλίππους περνούσε η κύρια οδική αρτηρία της Εγνατίας οδού, η οποία μετά από πορεία 10-12 Ρωμαϊκών μιλίων έφερνε στη Νεάπολη κι από κει στη Θράκη, όπως μαρτυρούν τα Ρωμαϊκά Οδοιπορικά και τα μιλιάρια που βρέθηκαν ως τώρα. Στην πόλη εισερχόταν η Εγνατία από την πύλη της Αμφίπολης, περνούσε από το "forum" - όπου σώζεται και ένα πλακόστρωτο τμήμα της -, εξερχόταν από την πύλη της Νεάπολης και, αφού διέσχιζε ένα εκτεταμένο προάστιο, συνέχιζε την πορεία της προς νότο. Στους Φιλίππους είχε επίσης την αφετηρία του και ένας άλλος σημαντικός ρωμαϊκός δρόμος ο οποίος οδηγούσε διαδοχικά στις πόλεις Σίρις (Σέρρες), Ηράκλεια Σιντική και κατέληγε στην αρχαία Σαρδική (σημερινή Σόφια).
Πολύ σημαντική χρονολογία υπήρξε το έτος 49 ή 50 μ.Χ., όταν ο Απόστολος Παύλος επισκέφθηκε τους Φιλίππους, βάπτισε την Λυδία-την πρώτη Ευρωπαία Χριστιανή- και ίδρυσε την πρώτη Χριστιανική Εκκλησία της Ευρώπης. Το γεγονός αυτό ανέδειξε την πόλη σε μητρόπολη του Χριστιανισμού. Κατά τους Βυζαντινούς χρόνους (963 με 969 μ.Χ.) ανοικοδομούνται τα τείχη της πόλης και κτίζονται οι πύργοι και το τείχος της ακρόπολης.
Αρχαιολογικές έρευνες.
Η ανασκαφική έρευνα άρχισε στους Φιλίππους στα 1914 από την Γαλλική Αρχαιολογική Σχολή. Μετά τον Β΄ Παγκόσμιο Πόλεμο η Αρχαιολογική Υπηρεσία και η Αρχαιολογική Εταιρεία διενήργησαν συστηματικές ανασκαφές. Σήμερα, η Αρχαιολογική Υπηρεσία, το Αριστοτέλειο Πανεπιστήμιο Θεσσαλονίκης και η Γαλλική Αρχαιολογική Σχολή συνεχίζουν την Αρχαιολογική έρευνα. Τα ευρήματα των ανασκαφών εκτίθενται στο Αρχαιολογικό Μουσείο Φιλίππων.
Αναστηλωτικές εργασίες έχουν γίνει στα περισσότερα μνημεία του Αρχαιολογικού Χώρου Φιλίππων. Σήμερα βρίσκεται σε εξέλιξη ένα πρόγραμμα στερέωσης, αναστήλωσης και ανάπλασης του Αρχαίου Θεάτρου Φιλίππων, στο πλαίσιο του Ευρωπαϊκού προγράμματος 1994 "Ιστορικά Κτήρια και Χώροι Θεαμάτων".
Ονομασία - Διοικητικά.
Η παλιά ονομασία, από την εποχή της τουρκοκρατίας, ήταν Ράχτσα και με το όνομα αυτό αναφέρεται το 1919 στο ΦΕΚ 251Α-20/11/1919 να προσαρτάται στην τότε κοινότητα Σέλιανης που ανήκε στο νομό Δράμας. Μετονομάστηκε σε Κρηνίδες το 1926. Σύμφωνα με το πρόγραμμα Καλλικράτης αποτελεί τη δημοτική κοινότητα Κρηνίδων που ανήκει στη δημοτική ενότητα Φιλίππων του δήμου Καβάλας και σύμφωνα με την απογραφή 2011 έχει πληθυσμό 3.365 κατοίκους.

</doc>
<doc id="44588" url="https://el.wikipedia.org/wiki?curid=44588" title="Μονή Νάξου">
Μονή Νάξου

 
Η Μονή είναι χωριό της κεντρικής ορεινής Νάξου σε υψόμετρο 450-470 μέτρων, με 216 κατοίκους (απογραφή 2011). Διοικητικά υπάγεται στο δήμο Νάξου και Μικρών Κυκλάδων της Περιφερειακής Ενότητας Νάξου της Περιφέρειας Ν. Αιγαίου (κατά το Σχέδιο Καλλικράτης).
Παλαιότερα ανήκε στην άλλοτε επαρχία Νάξου του νομού Κυκλάδων. Από το 1999 έως το 2010 σύμφωνα με την τότε διοικητική διαίρεση της Ελλάδας αποτελούσε έδρα κοινότητας του δήμου Δρυμαλίας. Από 1 Ιανουαρίου 2011 αποτελεί ιδία έδρα της ομώνυμης τοπικής κοινότητας, της δημοτικής ενότητας Δρυμαλίας, του Δήμου Νάξου και Μικρών Κυκλάδων.Βρίσκεται στο κέντρο του Νησιού, ανατολικά του χωριού Κυνίδαρος, δυτικά της Απειράνθου, νότια της Κεραμωτής και βόρεια της Τραγαίας, κτισμένη σε πλαγιά και σε υψόμετρο περίπου 600 μ., με απεριόριστη θέα προς στο λεκανοπέδιο της Τραγαίας.
Αριστερά της Μονής, ανεβαίνοντας από Χαλκί, είναι το βουνό «Προφήτης Ηλίας» και δεξιά το βουνό «Φανάρι». Το όνομα του χωριού προέρχεται από το Βυζαντινό μοναστήρι που υπάρχει στη περιοχή και τώρα βυζαντινή εκκλησία της Παναγιάς της «Δροσιανής». Το μοναστήρι της Παναγίας της Δροσιανής, ενώ ήταν γνωστό από τα πολύ παλιά χρόνια, αναδείχτηκε από τις αρχαιολογικές εργασίες που έγιναν και κράτησαν αρκετα χρόνια, την δεκαετία του 1970. Είναι Βυζαντινού ρυθμού και χρονολογείται τον 4ο με 6ο αιώνα. Στο χωριό υπάρχει και αξίζει να το επισκεφθεί ο επισκέπτης, το "πηγάδι" όπου διατηρούνται σε πολύ καλή κατάσταση τα κοινοτικά πλυντήρια. Υφίσταται δημοτικό σχολείο και ο ιερός ναός του χωριού είναι αφιερωμένος στην Αγία Φωτεινή. 
Οι κάτοικοι του χωριού ονομάζονται «Μονιάτες και Μονιάτισσες» και ανέρχονται περίπου σε 300, ενώ κατά τους καλοκαιρινούς μήνες αυξάνονται κατά πολύ με τους παραθεριστές.
Οι Μονιάτες ήταν από τους καλύτερους «Μαστόρους» κατεργασίας πέτρας και λόγω του εύφορου εδάφους και των πολλών νερών της περιοχής καλιεργούν στους μπαξέδες, (τα αποκαλούμενα «μεσονήσια», επειδή βρίσκονται στο μέσο του νησιού) τα καλύτερα ζαρζαβατικά του νησιού. Οι Μονιάτισσες είναι οι καλύτερες υφάντρες αργαλειού και στο χωριό υπάρχει και λειτουργεί ο σύλλογος υφαντριών Μονής Νάξου. Τα αγροτικά προϊόντα που παράγονται είναι εξαιρετικής ποιότητας (πατάτες, ντομάτες, λάδι, χορταρικά κ.α) όπως επίσης και τα κτηνοτροφικά προϊόντα (τυρί και κρέας).
Η Μονή βρίσκεται στον κύριο οδικό άξονα Νάξος (Χώρα) - Χαλκί - Μονή - Σταυρός - Κόρωνος - Σκαδό - Κωμιακή - Απόλλωνας.
Έχει χαρακτηριστεί από το 1988 παραδοσιακός οικισμός.
Διοικητικές μεταβολές.
Σήμερα, μετά τη τελευταία μεταβολή του 2010 ("πρόγραμμα Καλλικράτης"), αποτελεί μαζί με τον οικισμό [[Σίφωνες Νάξου|Σίφωνες]] ( που όμως δεν έχει μόνιμους κατοίκους από το 1981 ) την "Τοπική Κοινότητα Μονής" ( 216 κ.). Η τ.κ. Μονής υπάγεται στη [[Δήμος Νάξου &amp; Μικρών Κυκλάδων#Δημοτική Ενότητα Δρυμαλίας %5B 5.244 %5D|δημοτική ενότητα Δρυμαλίας]], του "δήμου Νάξου και Μικρών Κυκλάδων", της [[Περιφερειακή ενότητα|περιφερειακής ενότητας]] [[Περιφερειακή Ενότητα Νάξου|Νάξου]] (του πρώην [[Νομός Κυκλάδων|νομού Κυκλάδων]]), στην [[Περιφέρειες της Ελλάδας|περιφέρεια]] [[Περιφέρεια Νοτίου Αιγαίου|Νοτίου Αιγαίου]].
Παραπομπές.
[[Κατηγορία:Χωριά της Νάξου]]

</doc>
<doc id="44591" url="https://el.wikipedia.org/wiki?curid=44591" title="Αιγάλεω (αποσαφήνιση)">
Αιγάλεω (αποσαφήνιση)

Η λέξη Αιγάλεω μπορεί να αναφέρεται:

</doc>
<doc id="44592" url="https://el.wikipedia.org/wiki?curid=44592" title="Αμάρυνθος">
Αμάρυνθος

Η Αμάρυνθος, γνωστή και ως Βάθεια, είναι παραλιακή κωμόπολη της Εύβοιας. Βρίσκεται στο κεντρικό τμήμα της νήσου, περίπου 30 χλμ. νοτιοανατολικά της Χαλκίδας, στον Νότιο Ευβοϊκό κόλπο και απέναντι από τις βόρειες ακτές της Αττικής. Με πληθυσμό 3.147 κατοίκους, σύμφωνα με την απογραφή του 2011, η Αμάρυνθος είναι μία από τις μεγαλύτερες κωμοπόλεις της Εύβοιας και η μεγαλύτερη στον Δήμο Ερέτριας, στον οποίο υπήχθη με το Πρόγραμμα Καλλικράτης. Με τον οικισμό Γαλάζια Νερά (25 κάτοικοι) συναπαρτίζουν τη Δημοτική Κοινότητα Αμαρύνθου, με συνολικό πληθυσμό 3.672 κατοίκους.
Γύρω από την πόλη απλώνεται κάμπος μέχρι τους πρόποδες του όρους Όλυμπος, με την ιστορία της περιοχής να εκτείνεται μέχρι τη νεολιθική περίοδο, ενώ μεταγενέστερα η Αμάρυνθος αποτέλεσε σημαντικό εμπορικό κέντρο και ήταν γνωστή στην αρχαιότητα για την λατρεία της θεάς Αρτέμιδος.
Ιστορία.
Η περιοχή της Αμαρύνθου, με ιστορία που χάνεται στα βάθη των αιώνων, μαζί με την περιοχή της Ερέτριας αποτελούν το πιο ενδιαφέρον από ιστορική άποψη κομμάτι της Εύβοιας. Πολλοί επιστήμονες, μάλιστα, τοποθετούν την Ερέτρια των μυκηναϊκών χρόνων στη θέση της σύγχρονης Αμαρύνθου. Το όνομα της πόλης φαίνεται να προέρχεται από το αρχαιοελληνικό ρήμα "ἀμαρύσσω", το οποίο σημαίνει "λάμπω, ακτινοβολώ".
Σύμφωνα με τα αρχαιολογικά ευρήματα, στην Αμάρυνθο αναπτύχθηκε μόνιμος οικισμός κατά τη νεολιθική περίοδο (6000 - 3000 π.Χ.). Κατά τη διάρκεια της πρώιμης εποχής του Χαλκού (3000 - 2100 π.Χ), η Αμάρυνθος αποτελούσε έναν από τους σημαντικότερους πρωτοελλαδικούς οικισμούς και σπουδαίο προϊστορικό λιμάνι στο νησί της Εύβοιας. Είχε αναπτύξει εμπορικές σχέσεις με τα νησιά του Αιγαίου, όπως φαίνεται από τα κυκλαδικά αντικείμενα που βρέθηκαν στην περιοχή. Κατά τη Μεσοελλαδική περίοδο (2000 - 1650 π.Χ.) η πόλη είχε στενές εμπορικές σχέσεις με την ηπειρωτική Ελλάδα και παρήγαγε θαυμαστά δείγματα της μινύειας αρχιτεκτονικής. Κατά την πρώιμη Υστεροελλαδική περίοδο αποτελούσε μια από τις σπουδαιότερες περιοχές της Εύβοιας, ενώ το όνομα της Αμαρύνθου αναφέρεται στις πινακίδες της Γραμμικής Β. Εκτός από το εμπόριο, άλλες ασχολίες των κατοίκων ήταν η γεωργία, η κτηνοτροφία, η αλιεία και η χαλκουργία.
Η περιοχή, στην οποία είχαν εγκατασταθεί οι Ίωνες, υπήρξε τόπος λατρείας της θεάς Αρτέμιδος, στην οποία είχε δοθεί το προσωνύμιο "Αμαρυνθία" ή "Αμαρυσία", από το όνομα της πόλης, ο ναός της οποίας βρισκόταν στην πεδιάδα. Ο οικισμός και ο αποθέτης του ιερού ανασκάφηκαν μεταξύ των ετών 1987 μέχρι 1990 και βρίσκονται πλέον στο Μουσείο της Ερέτριας. Προς τιμήν της Αρτέμιδος διοργανώνονταν τα Αμαρύσια, γιορτή η οποία μεταφέρθηκε και στο Άθμονον της αρχαίας Αθήνας, που αποτελεί το σημερινό Μαρούσι. Άλλωστε και η ίδια η ονομασία "Αμαρούσιον" προέρχεται από την Αμάρυνθο και, συγκεκριμένα, από το προσωνύμιο "Αμαρυσία". Μάλιστα, η πρώτη σύγχρονη ονομασία αυτού του δήμου της Αττικής ήταν «Δήμος Αμαρυσίων», η οποία εξελίχθηκε σε «Δήμος Αμαρουσίου».
Ο αρχαίος οικισμός της Αμαρύνθου πιθανολογείται πως βρισκόταν σε μικρή απόσταση στα ανατολικά του σύγχρονου οικισμού, στον παραλιακό λόφο της Παλαιοχώρας, εξ ου και η ονομασία του «παλαιά χώρα». Ωστόσο, κατά τη διάρκεια του Μεσαίωνα η περιοχή μαστιζόταν από τις επιδρομές πειρατών και οι κάτοικοι της αρχαίας τοποθεσίας κατέφευγαν στην ενδοχώρα για να προστατευθούν, όπου δημιούργησαν τον οικισμό της Βάθειας. Ο αρχαίος οικισμός εγκαταλείφθηκε οριστικά και καταστράφηκε το 1470 από τον τουρκικό στόλο, ο οποίος στη συνέχεια πολιόρκησε την Χαλκίδα. Η Βάθεια πήρε το όνομά της από τη βαθιά χαράδρα στους πρόποδες του όρους Κοτύλαιο όπου χτίστηκε, ώστε να μην είναι ορατή από τα παράλια.
Στα τέλη του 19ου αιώνα κάτοικοι της Βάθειας άρχισαν και πάλι να μετακινούνται προς την αρχική τους κοιτίδα στα παράλια της περιοχής, όπου έχτισαν νέο οικισμό με το όνομα Κάτω Βάθεια, ενώ ο παλαιότερος οικισμός ονομάστηκε Άνω Βάθεια και υπάρχει μέχρι σήμερα 3 χιλιόμετρα βορειοανατολικά της Αμαρύνθου. Ο οικισμός της Κάτω Βάθειας αναφέρεται για πρώτη φορά το 1906 και το 1907 ορίστηκε ως έδρα του δήμου Αμαρυνθίων, ο οποίος είχε ιδρυθεί το 1835. Το 1911 η Κάτω Βάθεια μετονομάστηκε σε Αμάρυνθος, με το νέο αυτό οικισμό να λαμβάνει το όνομα του αρχαίου οικισμού της περιοχής από τον οποίο άλλωστε προέρχονταν οι κάτοικοι που ίδρυσαν την Άνω Βάθεια.
Κατά το τελευταίο διάστημα της Κατοχής, στη Βάθεια έδρευε δύναμη των Ταγμάτων Ασφαλείας. Στις 17 Οκτωβρίου του 1944 πραγματοποιήθηκε στην κωμόπολη σκληρή μάχη ανάμεσα στο τοπικό Τ.Α. που αρνήθηκε να παραδοθεί και δυνάμεις του ΕΛΑΣ. Η σύγκρουση ήταν πολύνεκρη και έληξε με επικράτηση των ανταρτών, ορισμένοι εκ των οποίων (σύμφωνα με τον Σωτήρη Παπαστρατή) προέβησαν σε αγριότητες. Από την άλλη πλευρά, κατά την υποχώρησή τους, οι ταγματασφαλίτες τραυμάτισαν ομογενή αξιωματικό της αμερικανικής στρατιωτικής αποστολής ως αντίποινα για την αποκήρυξή τους από τις Συμμαχικές δυνάμεις.
Αξιοθέατα.
Η Αμάρυνθος φημίζεται για τις παραλίες της, για τις ταβέρνες της και λόγω της κοντινής απόστασης από την Αθήνα, αποτελεί επιλογή για εκδρομή. Επίσης προσελκύει πλήθος Ελλήνων και ξένων τουριστών κατά τους καλοκαιρινούς μήνες ενώ πολλοί επισκέπτονται την περιοχή για περιήγηση στο οροπέδιο της Σκοτεινής.
Ένα από τα μνημεία της Αμαρύνθου είναι ο Ναός του Ευαγγελισμού της Θεοτόκου, ο οποίος είναι χτισμένος από σμιλευτή πέτρα, με άριστα φιλοτεχνημένο μαρμάρινο τέμπλο και αριστοτεχνική αγιογράφηση που προέρχεται από τη Βυζαντινή περίοδο. Σημαντική είναι επίσης η Ιερά Μονή του Αγίου Νικολάου που χτίστηκε τον 12ο αιώνα, με σπάνιες τοιχογραφίες, τοποθετημένος σε υψόμετρο 500 μέτρων, πάνω στο όρος Κοτύλαιο και μέσα σε δάσος. Πάνω στον λόφο της Παλαιοχώρας βρίσκεται το εκκλησάκι της Κοιμήσεως της Θεοτόκου (Παναγίτσα), που χτίστηκε μεταξύ 11ου - 12ου αιώνα πάνω στα θεμέλια προχριστιανικού ναού (ίσως ναού του Απόλλωνα) και δίπλα σε ερείπια νεολιθικού οικισμού, ενώ στον δρόμο προς τον λόφο υπάρχει η μικρή επίσης εκκλησία της Μεταμορφώσεως του Σωτήρος.
Επίσης το Λαογραφικό Μουσείο αποτελεί πόλο έλξης τουριστών, όπου στεγάζονται παλιά αντικείμενα που αποτελούσαν τα κύρια εργαλεία απασχόλησης των κατοίκων της Αμαρύνθου, ενώ σημαντικά είναι τα χειροποίητα προϊόντα στον παραδοσιακό αργαλειό. Ακόμα, περίπου ένα χιλιόμετρο δυτικά της πόλης, στη θέση Βλυχός, βρίσκεται καμαρωτός μακεδονικός τάφος της Ελληνιστικής περιόδου, ο οποίος ανακαλύφθηκε το 1897, είναι σχεδόν τετράγωνος και περιέχει δύο νεκρικές κλίνες.
Πυρκαγιές 2007.
Η ευρύτερη περιοχή της Αμαρύνθου επλήγη από τις πυρκαγιές του καλοκαιριού του 2007 που ξέσπασαν στη κεντρική και νότια Εύβοια. Συγκεκριμένα η φωτιά απείλησε τα χωριά Σέτα και Κάτω Σέτα καθώς και την κωμόπολη Γυμνό, του δήμου Αμαρυνθίων. Η ίδια η Αμάρυνθος, αν και είχε περικυκλωθεί από τα εκτεταμένα πύρινα μέτωπα, δεν απειλήθηκε άμεσα, παρά μόνο ξενοδοχειακό συγκρότημα έξω από την πόλη στο οποίο προξενήθηκαν ζημιές.

</doc>
<doc id="44594" url="https://el.wikipedia.org/wiki?curid=44594" title="Λίνγκουα φράνκα">
Λίνγκουα φράνκα



</doc>
<doc id="44606" url="https://el.wikipedia.org/wiki?curid=44606" title="Κάννες">
Κάννες

Οι Κάννες (οξιτανικά: "Canas" ['kanɔ], γαλλικά: "Cannes" ['kan]) είναι πόλη στη νότια Γαλλία. Έχει πληθυσμό περίπου 70.000 κατοίκων κι ανήκει στη μητροπολιτική περιοχή της Νίκαιας, η οποία έχει συνολικό πληθυσμό περίπου 900.000 κατοίκων.
Οι Κάννες βρίσκονται στην Κυανή Ακτή, κοντά στις παράκτιες Άλπεις. Η πόλη είναι γνωστή για τις ωραίες αμμώδεις παραλίες της, οι οποίες κατά κύριο λόγο είναι ανοιχτές στο κοινό, αλλά και για το ετήσιο κινηματογραφικό φεστιβάλ.
Ιστορία.
Την εποχή του Μεσαίωνα, οι Κάννες ανήκαν ως φέουδο στο Μοναστήρι του Λερέν. Μέχρι τις αρχές του 19ου αιώνα, οι Κάννες ήταν ένα μικρό χωριό αγροτών και ψαράδων, όπου η μεγαλύτερη πληθυσμιακή πυκνότητα παρατηρούνταν γύρω από το λόφο Le Suquet. Από το 1830 και μετά, μέλη της αριστοκρατίας της Γαλλίας και άλλων χωρών έχτιζαν στην περιοχή εξοχικές κατοικίες, με αποτέλεσμα να μετατραπούν οι Κάννες σε δημοφιλές θέρετρο. Με την ανάπτυξη των παράλιων περιοχών, ενθαρρύνθηκαν οι επιχειρηματικές πρωτοβουλίες και το 1899 κατασκευάστηκε γραμμή τραμ, ενώ προηγουμένως, το 1863 είχε ανοίξει ο Σιδηροδρομικός Σταθμός των Καννών.
Πολιτισμός.
Η πόλη των Καννών είναι ιδιαίτερα γνωστή για το ετήσιο Φεστιβάλ Κινηματογράφου, το οποίο διεξάγεται κατά τον μήνα Μάιο.

</doc>
<doc id="44610" url="https://el.wikipedia.org/wiki?curid=44610" title="Κινηματογραφικό Φεστιβάλ Καννών">
Κινηματογραφικό Φεστιβάλ Καννών



</doc>
<doc id="44614" url="https://el.wikipedia.org/wiki?curid=44614" title="Πουατιέ">
Πουατιέ

Το Πουατιέ (γαλλικά: "Poitiers") είναι πόλη στη δυτική κεντρική Γαλλία, την οποία διασχίζει ο ποταμός Κλεν (Clain). Αποτελεί την πρωτεύουσα του νομού Βιέν (Vienne) και της περιφέρειας Ακουιτανία-Λιμουζέν-Πουατού-Σαράντ (Aquitaine-Limousin-Poitou-Charentes). Η πόλη έχει πληθυσμό περίπου 89.200 κατοίκων και μαζί με τους γειτονικούς δήμους, ο πληθυσμός της αστικής περιοχής του Πουατιέ ξεπερνά τους 125.000 κατοίκους. Το Πουατιέ είναι γνωστό για τις μεσαιωνικές εκκλησίες του και κυρίως για την ιστορική και πολύ σημαντική μάχη του Πουατιέ του 732 καθώς και για το τεχνολογικό πάρκο ψυχαγωγίας "Futuroscope", που βρίσκεται 7 χιλιόμετρα βόρεια της πόλης.
Ιστορία.
Η πόλη του Πουατιέ είναι γνωστή από τρεις μεγάλες μάχες:
Αρχαιότητα.
Η πόλη υπήρχε ήδη πριν τον ερχομό του Ιουλίου Καίσαρα, καθώς στην περιοχή υπήρχαν φυλές Πίκτων. Τον 2ο αιώνα μ.Χ., το Πουατιέ ήταν πρωτεύουσα της επαρχίας της Ακουιτανίας.
Μεσαίωνας.
Στη μεσαιωνική εποχή, το Πουατιέ αποκτάει το μεγαλύτερο μέρος των αμυντικών του κατασκευών και της γεωγραφικής του τοποθέτησης, μακριά από το κέντρο εξουσίας των Φράγκων, ενώ είναι επίσης πρωτεύουσα του Πουατού.
Τον 12ο αιώνα, η Ελεονώρα της Ακουιτανίας έχτισε ένα νέο τείχος 6 χιλιομέτρων, που περικλείει όλη την πόλη, ενώ χτίστηκε και το πρώτο κωδωνοστάσιο στην Ευρώπη. Έκανε επίσης εργασίες στο Παλάτι των Δουκών και κατασκεύασε νέα αγορά.
Τον 14ο αιώνα, η πόλη περνάει στα χέρια του δούκα του Berry, ο οποίος εξωραΐζει το μεσαιωνικό Παλάτι των Δουκών. Στις πιο σκοτεινές ώρες του Εκατονταετούς Πολέμου, η πόλη υποδέχθηκε το βασιλικό κοινοβούλιο το 1418. Στο Πουατιέ επίσης διεξήχθη κι η προανάκριση της Ζαν ντ' Αρκ το 1429. Το 1432, ο βασιλιάς Κάρολος Ζ΄ ιδρύει το Πανεπιστήμιο του Πουατιέ.
20ός αιώνας.
Η πόλη του Πουατιέ υπέστη μεγάλες καταστροφές από βομβαρδισμούς κατά το Β΄ Παγκόσμιο Πόλεμο, ιδιαίτερα στην περιοχή γύρω από τον σιδηροδρομικό σταθμό.
Η πόλη είναι επίσης γενέτειρα του Γάλλου φιλόσοφου Μισέλ Φουκώ.

</doc>
<doc id="44616" url="https://el.wikipedia.org/wiki?curid=44616" title="Λουκρήτιος">
Λουκρήτιος

Ο Τίτος Λουκρήτιος Κάρος (λατινικά: "Titus Lucretius Carus", 94 π.Χ. - 15 Οκτωβρίου 55 π.Χ.) ήταν Ρωμαίος ποιητής και φιλόσοφος. Το μόνο γνωστό του έργο είναι το εκτενές φιλοσοφικό ποίημα "De rerum natura" ("Περί της φύσεως των πραγμάτων"), 7.415 στίχων με επικούρεια θεματολογία. Παρότι η άνθιση του λατινικού εξάμετρου συνήθως αποδίδεται στον Βιργίλιο, είναι αναμφισβήτητη η επίδραση του "De Rerum Natura" στον τελευταίο και σε άλλους, μεταγενέστερους ποιητές. Είναι επίσης σημαντικό για το ρόλο που έπαιξε στη μετάδοση των ελληνικών φιλοσοφικών ιδεών και στην εκλέπτυνση της λατινικής γλώσσας.
Η διάσωση όλων των κειμένων του ποιήματος είναι αξιοσημείωτο γεγονός, δεδομένης της εχθρότητας της χριστιανικής Εκκλησίας, η οποία και ήταν το μόνο μέσο μετάδοσης για λατινικά κείμενα σχετικά με τον Λουκρήτιο και τον Επίκουρο. Παρά ταύτα, τα διασωθέντα κείμενα είναι συνήθως παραποιημένα και έχουν γίνει επίπονες προσπάθειες για την αποκατάστασή τους.
Έργο.
Ο στόχος του έργου ήταν να απαλλάξει το νου των ανθρώπων από την προκατάληψη και το φόβο του θανάτου. Για να το πετύχει αυτό αναπτύσσει διεξοδικά τις θέσεις του Επίκουρου, τον οποίον και αποθεώνει. Ο Λουκρήτιος εκφράζει σε προσεγμένα κλασικά λατινικά τις επικούρειες απόψεις του για τη μεταφυσική, την υλιστική ατομική θεωρία και, γενικότερα, την υπεροχή των φυσικών φαινομένων ως κεντρικής ερμηνείας της λειτουργίας του κόσμου. Ο Λουκρήτιος αντιπαθούσε και έβλεπε ως αβάσιμη τη δεισιδαιμονία καθώς δεν πίστευε ότι το Σύμπαν κυβερνάται από θεϊκές παρεμβάσεις ή υπερφυσικές δυνάμεις, όπως θεωρούσε η πλειονότητα των ανθρώπων του καιρού του. Ο θάνατος για τον Λουκρήτιο δεν ήταν εγγενώς ούτε καλός ούτε κακός, μόνο μία απόλυτη παύση της ύπαρξης, και ο φόβος του θανάτου δεν ήταν παρά μία προβολή επίγειων, καθημερινών φόβων.
Αποσπάσματα.
ΛΟΥΚΡΗΤΙΟΣ "Περί της φύσεως των πραγμάτων",
απόδοση στα σύγχρονα ελληνικά, Κωνσταντίνος Θεοτόκης
(*) εννοεί τον φιλόσοφο Επίκουρο

</doc>
<doc id="44621" url="https://el.wikipedia.org/wiki?curid=44621" title="Μάρκος Βαφειάδης">
Μάρκος Βαφειάδης

Ο Μάρκος Βαφειάδης (Τόσια της Παφλαγονίας Μικράς Ασίας, 28 Ιανουαρίου 1906 - Αθήνα, 22 Φεβρουαρίου 1992) ήταν ηγετική φυσιογνωμία του ΚΚΕ κατά τη διάρκεια της Κατοχής, της Εθνικής Αντίστασης και, κατόπιν, του Ελληνικού Εμφυλίου Πολέμου, Αρχηγός της Ομάδας Μεραρχιών του ΕΛΑΣ Μακεδονίας, ανώτατος στρατιωτικός διοικητής του ΔΣΕ από τη δημιουργία του το 1946 και Πρωθυπουργός στην Προσωρινή Δημοκρατική Κυβέρνηση από τον Δεκέμβριο του 1947 ως τον Ιανουάριο του 1949, οπότε και απομακρύνθηκε από τον Ζαχαριάδη ως τιτοϊκός.
Για το διάστημα 1946-1948, αξιολογείται από ορισμένους ιστορικούς ότι ο Βαφειάδης πέτυχε σημαντικές νίκες εναντίον του Εθνικού Στρατού, ακολουθώντας "εμπνευσμένη τακτική ανταρτοπολέμου". 
Κατά τη Μεταπολίτευση, γύρισε στην Ελλάδα μετά από μακρά παραμονή στις Ανατολικές χώρες: υποστήριξε ένθερμα τον Ανδρέα Παπανδρέου και συνεργάστηκε μαζί του εκλεγόμενος βουλευτής του ΠΑΣΟΚ, αλλά παρέμεινε κομμουνιστής και προσπάθησε να συμβάλλει στην πολιτική ένωση των κομμουνιστογενών δυνάμεων της χώρας, με χαρακτηριστική τη δήλωσή του ότι δε χωράνε δύο κομμουνιστικά κόμματα στην Ελλάδα (ΚΚΕ και ΚΚΕ Εσωτερικού). Αν και αντι-ζαχαριαδικός, είχε μεγάλες συγκρούσεις με τη ανανεωτική αριστερά, κυρίως επειδή οι ανανεωτές αντιμάχονταν τον Ανδρέα Παπανδρέου, ενώ ο ίδιος πίστευε ότι ο κόσμος της αριστεράς όφειλε να τον στηρίζει.
Τα πρώτα χρόνια.
Γεννήθηκε στο χωριό Τόσια του Πόντου σε μεγαλοϊδεατικό-πατριωτικό περιβάλλον από πατέρα δάσκαλο και μικρέμπορο, τον Γιάννη Βαφειάδη, ο οποίος πέθανε το 1917. Το 1920 πέθανε η μητέρα του η Κυριακή που είχε καταγωγή από τη Σινώπη του Πόντου. Μεγάλωσε μαζί με τα αδέρφια του σε συνθήκες στέρησης και φτώχειας. Τέλειωσε μόνο το δημοτικό σχολείο. Μετά τη Μικρασιατική Καταστροφή έμεινε στην Κωνσταντινούπολη για ένα χρόνο, όπου πουλούσε κουλούρια και πορτοκάλια στους δρόμους. Το 1923 ήλθε στη Θεσσαλονίκη, όπου δούλεψε ως σερβιτόρος και το 1924 πήγε στην Καβάλα ως καπνεργάτης. Το 1924 έγινε μέλος της ΟΚΝΕ και ξεκίνησε μια σημαντική πορεία στο εργατικό κίνημα της Καβάλας. Το 1928 έγινε μέλος του ΚΚΕ. Το 1932 φυλακίστηκε και εξορίστηκε για την κομμουνιστική του δράση. Η δικτατορία του Μεταξά τον εξόρισε στο νησάκι του Αη-Στράτη, από όπου δραπέτευσε. Εργάστηκε στην Κρήτη για την ανατροπή του καθεστώτος, συνελήφθη ξανά στην Αθήνα, φυλακίστηκε στην Ακροναυπλία και εξορίστηκε στη Γαύδο.
Εθνική Αντίσταση και Εμφύλιος πόλεμος.
Τον Μάιο του 1941, μαζί με συντρόφους του, δραπέτευσε από τη Γαύδο και ξεκίνησε τον αγώνα κατά της γερμανικής κατοχής. Το 1942 εξελέγη στην Κεντρική Επιτροπή του ΚΚΕ και ορίστηκε υπεύθυνος του ΕΛΑΣ για την περιοχή της Μακεδονίας. Τον Οκτώβριο του 1944, ο Βαφειάδης εισήλθε στη Θεσσαλονίκη, μετά την αποχώρηση των γερμανικών στρατευμάτων. Τον Νοέμβριο του 1944 διαφώνησε με τον Άρη Βελουχιώτη, ο οποίος ήθελε να επιτεθεί ο ΕΛΑΣ εναντίον των Βρετανών, ενώ κατά τα Δεκεμβριανά στην Αθήνα, οι δυνάμεις του στη Θεσσαλονίκη δεν συγκρούστηκαν με τους Βρετανούς. Το 1946 διαφώνησε και με τον Νίκο Ζαχαριάδη, ο οποίος επιθυμούσε την επανέναρξη των μαχών.
Παρά ταύτα, η καθοδήγηση του ΚΚΕ του έδωσε εντολή να ανέβει στο βουνό για να οργανώσει τους καταδιωκόμενους από τη Λευκή τρομοκρατία παλιούς αντάρτες του ΕΛΑΣ και τον Οκτώβριο του 1946 εκλέχθηκε αρχηγός του Δημοκρατικού Στρατού σε σύσκεψη των καταδιωκόμενων Καπεταναίων. Το 1947 ορίστηκε πρωθυπουργός της Προσωρινής Δημοκρατικής Κυβέρνησης.
Σύμφωνα με απόψεις υπό την στρατιωτική ηγεσία του Μάρκου, ο ΔΣΕ κατάφερε και ανέπτυξε σημαντική δυναμική όπως αναφέρεται και από τις δηλώσεις δεξιών παραγόντων όπως ο Ευάγγελος Αβέρωφ πως το 1948 η πορεία του Εμφυλίου έδειχνε πιθανή επικράτηση του ΔΣΕ. Εξάλλου, ο Θρασύβουλος Τσακαλώτος θα δηλώσει αργότερα πως ο Μάρκος υπήρξε ο πιο άξιος αντίπαλός του.
Κατόπιν νέας του διαφωνίας με τον Ζαχαριάδη σε θέματα στρατηγικής, απομακρύνθηκε από κάθε αξίωμα και, ενώ ήταν εξόριστος στη Σοβιετική Ένωση, διαγράφτηκε και από το ΚΚΕ. Ο Μάρκος υποστήριζε τη συνέχιση του αντάρτικου αγώνα, ελπίζοντας σε ένα συμβιβασμό που θα έδινε τέλος στον Εμφύλιο, σε αντίθεση με τον Ζαχαριάδη που ήθελε τη μετατροπή του Δημοκρατικού Στρατού σε τακτικό, με στόχο την ίδρυση Λαϊκής Δημοκρατίας στην Ελλάδα. Εν τω μεταξύ, στη Σοβιετική Ένωση, πήρε το όνομα Ιβάν Βασιλίεβιτς Κουλίεφ.
Μετά τον πόλεμο.
Μετά την αποσταλινοποίηση το 1956, επανήλθε στο ΚΚΕ, ενώ επιπλέον εκλέχθηκε μέλος της Κεντρικής Επιτροπής και του Πολιτικού Γραφείου του κόμματος. Εντούτοις, νέες διαφωνίες οδήγησαν στην καθαίρεση του από τις καθοδηγητικές θέσεις το 1958. Τελικά, διαγράφτηκε εκ νέου από το ΚΚΕ το 1961, εξαιτίας της διαφωνίας του με την απόφαση για διάλυση των παράνομων οργανώσεων του Κόμματος στην Ελλάδα.
Το ΚΚΕ Εσωτερικού, που προέκυψε το 1968, προχώρησε στην αποκατάστασή του.
Παρέμεινε εξόριστος στην Σοβιετική Ένωση επί 23 χρόνια. Στα χρόνια αυτά εργάστηκε ως εργάτης στην πόλη Πένζα, παντρεύτηκε μια Ρωσίδα εργάτρια, τη Ζίνα, με την οποία απέκτησε ένα γιο, τον Βλαδίμηρο.
Επέστρεψε στην Ελλάδα στις 25 Μαρτίου του 1983. Με την επιστροφή του στην Ελλάδα ξεκίνησε τη συγγραφή των "Απομνημονευμάτων" του. Το 1984 με πρωτοβουλία του ίδιου και του δημοσιογράφου Πέτρου Μακρή, συναντήθηκε με τον παλιό του αντίπαλο στον Εμφύλιο, τον στρατηγό Θρασύβουλο Τσακαλώτο, με τον οποίο αγκαλιάστηκαν και τόνισαν την ανάγκη για εθνική συμφιλίωση. Παράλληλα, επισήμανε την ανάγκη ενοποίησης του ΚΚΕ με το ΚΚΕ Εσωτερικού και υποστήριξε την ανάγκη συστράτευσης όλων των αριστερών και προοδευτικών δυνάμεων για την Αλλαγή.
Τον Μάιο του 1984 μετείχε ως τιμητικός προσκεκλημένος στο πρώτο Συνέδριο του ΠΑΣΟΚ (αργότερα έγινε και επίσημα μέλος του κινήματος και μέλος της Κεντρικής Επιτροπής), όπου το χειροκρότημα που έλαβε από τους συνέδρους ήταν σχεδόν τόσο ενθουσιώδες όσο αυτό για τον Ανδρέα Παπανδρέου. Σε επίσημη εκδήλωση στο Πεντάγωνο του απονεμήθηκε ο βαθμός του αντιστράτηγου του Ελληνικού Στρατού, κάτι που προκάλεσε θύελλα αντιδράσεων από το κόμμα της Νέας Δημοκρατίας και από ακροδεξιούς κύκλους. Στις εκλογικές αναμετρήσεις της περιόδου 1989-1990 εξελέγη βουλευτής Επικρατείας του ΠΑΣΟΚ. Τον Αύγουστο του 1989, όταν η Κυβέρνηση Τζαννετάκη αποφάσισε την καταστροφή των φακέλων της Ασφάλειας για τα κοινωνικά φρονήματα, ο Μάρκος Βαφειάδης υποστήριξε πως με το κάψιμο των φακέλων η Δεξιά προσπαθεί να εξαφανίσει τις ενοχές της.
Στην τελευταία του συνέντευξη στον Αργύρη Ντινόπουλο, μετά τη διάλυση τη Σοβιετικής Ένωσης και λίγο πριν τον θάνατό του, ερωτώμενος πως αισθάνεται μετά την πτώση του «υπαρκτού Σοσιαλισμού», ο Μάρκος Βαφειάδης απάντησε πως ο κομμουνισμός δεν είναι χίμαιρα, ενώ χαρακτήρισε «παλιάνθρωπο» τον Νίκο Ζαχαριάδη. Ο ίδιος, παρά τη συνεργασία του με το ΠΑΣΟΚ, συνέχιζε να αυτοπροσδιορίζεται ως κομμουνιστής.

</doc>
<doc id="44633" url="https://el.wikipedia.org/wiki?curid=44633" title="Αγοραστική δύναμη">
Αγοραστική δύναμη

&lt;br&gt;
Η αγοραστική δύναμη ή "αγοραστική αξία" του χρήματος ορίζεται ως το αντίστροφο του γενικού δείκτη τιμών. Δηλαδή Α.Δ.Χ. = 1/P, όπου P ο δείκτης τιμών. Εκφράζει την ποσότητα προϊόντων που μπορεί κάποιος να αποκτήσει με μία χρηματική μονάδα σήμερα, σε σχέση με την ποσότητα που μπορούσε να αποκτήσει σε κάποιο παλιότερο έτος βάσης.
Αγοραστική δύναμη (market force) είναι η ικανότητα ενός μόνο οικονομικού παράγοντα, να επηρεάζει υπερβολικά τις τιμές της αγοράς.. 

</doc>
<doc id="44638" url="https://el.wikipedia.org/wiki?curid=44638" title="Κάνες">
Κάνες



</doc>
<doc id="44643" url="https://el.wikipedia.org/wiki?curid=44643" title="Βάση δεδομένων">
Βάση δεδομένων

Με τον όρο βάση δεδομένων (γαλλ.: "Base de donnes", αγγλ.: "database", γερμ.: "Datenbank") εννοείται μία συλλογή από "συστηματικά μορφοποιημένα" σχετιζόμενα δεδομένα στα οποία είναι δυνατή η ανάκτηση δεδομένων μέσω αναζήτησης κατ' απαίτηση. Ο Αμερικανός επιστήμονας υπολογιστών Τζιμ Γκρέϊ (Jim Gray) έχει γράψει για τις βάσεις δεδομένων: «Όταν οι άνθρωποι χρησιμοποιούν τις λέξεις "βάση δεδομένων", διατυπώνουν στην ουσία ότι τα δεδομένα πρέπει να αυτοπροσδιορίζονται και να έχουν μια σχηματική δομή. Αυτό ακριβώς περιγράφουν οι λέξεις "βάση δεδομένων"».
Ειδικότερα, στην επιστήμη της πληροφορικής και στην καθημερινή χρήση των ηλεκτρονικών υπολογιστών, με τον όρο "βάσεις δεδομένων" αναφερόμαστε σε οργανωμένες, διακριτές συλλογές σχετιζόμενων δεδομένων ηλεκτρονικά και ψηφιακά αποθηκευμένων, στο λογισμικό που χειρίζεται τέτοιες συλλογές (Σύστημα Διαχείρισης Βάσεων Δεδομένων, ή "DBMS") και στο γνωστικό πεδίο που το μελετά. Πέρα από την εγγενή της ικανότητα να αποθηκεύει δεδομένα, η βάση δεδομένων παρέχει μέσω του σχεδιασμού και του τρόπου ιεράρχησης των δεδομένων, τα αποκαλούμενα συστήματα διαχείρισης περιεχομένου, δηλαδή τη δυνατότητα γρήγορης άντλησης και ανανέωσης των δεδομένων.
Παραδείγματα.
Ένας τηλεφωνικός κατάλογος, για παράδειγμα, θεωρείται βάση δεδομένων, καθώς αποθηκεύει και οργανώνει σχετιζόμενα τμήματα πληροφορίας, όπως είναι το όνομα και ο αριθμός τηλεφώνου. Ένα δεύτερο παράδειγμα είναι οι πίνακες δημογραφικών/στατιστικών στοιχείων. Ωστόσο, οι σύγχρονες βάσεις δεδομένων υλοποιούνται κυρίως ψηφιακά, με τυποποιημένες μεθόδους σε ηλεκτρονικούς υπολογιστές, ελέγχονται από λογισμικό DBMS και συνιστούν αντικείμενο επιστημονικής και τεχνικής μελέτης από το αντίστοιχο ακαδημαϊκό πεδίο.

</doc>
<doc id="44648" url="https://el.wikipedia.org/wiki?curid=44648" title="Ελληνοαμερικανικός Άτλας Νέας Υόρκης">
Ελληνοαμερικανικός Άτλας Νέας Υόρκης

Ο Ελληνο-Αμερικανικός Άτλας Αστόριας (αγγλικά: "New York Greek American Atlas Astoria Soccer Club") ή Ελληνοαμερικανικός Νέας Υόρκης, όπως είναι ευρύτερα γνωστός, είναι ελληνικός ποδοσφαιρικός σύλλογος που ιδρύθηκε το 1941 στη συνοικία Αστόρια της Νέας Υόρκης. Χρώματα έχει το κόκκινο, άσπρο και μπλε και παίζει στο στάδιο "Μπένζαμιν Γκαρόζο", χωρητικότητας 500 καθήμενων θεατών. Έχει κατακτήσει τέσσερα Κύπελλα ποδοσφαίρου ΗΠΑ (US Οpen Cup) που είναι η παλαιότερη παναμερικανική ποδοσφαιρική διοργάνωση και η νικήτρια θεωρείται πρωταθλήτρια των Η.Π.Α. και επτά πρωταθλήματα Ν. Υόρκης. Είναι μια από τις παλιότερες ποδοσφαιρικές ομάδες των ΗΠΑ που έχει συνεχή ενεργή παρουσία.
Ο "Άτλας" είναι μέλος της Κοσμοπόλιταν Σόκερ Λιγκ (CSL) και αγωνίζεται στις διοργανώσεις της. Το 2010-11 αγωνίστηκε στην 1η κατηγορία (CSL I). Έχει κατακτήσει τρία πρωταθλήματα της ομοσπονδίας (2005, 2008, 2009), ενώ παλιότερα έχει κατακτήσει άλλα τέσσερα πρωταθλήματα Ν. Υόρκης της GASL, της προγενέστερης της Κοσμοπόλιταν ποδοσφαιρικής ένωσης, τα έτη: 1964, 1968, 1969, 1970.
Ιστορικό.
Το 1919 αναφέρεται μεταξύ των αθλητικών συλλόγων που ήταν μέλη του ΣΕΓΑΣ ο "Ελληνοαμερικανικός Αθλητικός Σύλλογος Ν. Υόρκης". Το 1932 εκτός από τον Ελληνοαμερικανικό λειτουργούσε και ένας δεύτερος ομογενειακός σύλλογος, ο "Ελληνικός Αθλητικός Σύλλογος Ν. Υόρκης "Ερμής", οποίος είχε αθλητικό και ποδοσφαιρικό τμήμα που τερμάτισε στη δεύτερη θέση στο πρωτάθλημα Ν. Υόρκης με καλύτερους παίκτες τον τερματοφύλακα Γ. Αποστόλη και τον μέσα αριστερά Κωνσταντινίδη. Επίσης, είχε τμήμα γυναικείου αθλητισμού στίβου με 50 αθλήτριες και ομάδα μπάσκετ, την οποία αποτελούσαν οι: Ανίτα Πανούση, Ιουλία Δημιργκέλη, Μαρία Δημιργκέλη, Αμαλία Κόστη, Σουλτάνα Κόστη, Έβελιν Καναρίδου, Άννα Θεοχάρη. 
Ο σημερινός σύλλογος ιδρύθηκε το 1941 από τον Τομ Λάρης (Tom Laris). Το 1951 εντάχθηκε στην GASL (German-American Soccer League), στο ερασιτεχνικό τοπικό πρωτάθλημα της Ν. Υόρκης, όπου αγωνίστηκε ως το 1970 κατακτώντας τέσσερις φορές τον τίτλο: 1964, 1968, 1969, 1970. Στη συνέχεια δημιούργησε τη θυγατρική ομάδα Απόλλων Νέας Υόρκης, η οποία εντάχθηκε στην επαγγελματική Αμέρικαν Σόκερ Λιγκ (ASL), όπου αγωνίστηκε ως το 1981. Το 1977 η GASL μετονομάστηκε σε "Κοσμοπόλιταν Σόκερ Λιγκ" (CSL), στην οποία ο Γκρικ-Αμερικαν αγωνίζεται μέχρι σήμερα ως "Γκρικ-Αμέρικαν Άτλας Αστόρια". Το 2005 κατέκτησε για πρώτη φορά το πρωτάθλημα της Κοσμοπόλιταν, κάτι που κατάφερε άλλες δυο φορές (2008, 2009) φτάνοντας συνολικά τους επτά τοπικούς τίτλους. 
Παράλληλα, ο σύλλογος μετέχει στο "US Open Cup", το Κύπελλο ποδοσφαίρου ΗΠΑ, στο οποίο μπορεί να λάβει μέρος οποιαδήποτε ποδοσφαιρική ομάδα της χώρας. Το έχει κατακτήσει τέσσερις φορές (1967, 1968, 1969, 1974), ενώ άλλη μια φορά έφτασε στον τελικό (1989). Ως κυπελλούχος ΗΠΑ έλαβε μέρος στο Κύπελλο Πρωταθλητριών Β.Κ. Αμερικής (CONCACAF Champions' Cup) το 1968 και το 1970. Και τις δυο φορές αποκλείστηκε από τις τελικές νικήτριες: Τολούκα (το 1968) και Κρουζ Αζούλ (το 1970) από το Μεξικό.

</doc>
<doc id="44649" url="https://el.wikipedia.org/wiki?curid=44649" title="Δήμος Αγίου Γεωργίου Κερκύρας">
Δήμος Αγίου Γεωργίου Κερκύρας

Ο Δήμος Αγίου Γεωργίου Κερκύρας ήταν δήμος του νομού Κέρκυρας που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Κέρκυρας. Βρισκόταν στο βορειοδυτικό της τμήμα της Κέρκυρας και αποτελούνταν από 13 δημοτικά διαμερίσματα:
Διαίρεση.
Ο Δήμος περιλάμβανε τα παρακάτω δημοτικά διαμερίσματα και οικισμούς

</doc>
<doc id="44653" url="https://el.wikipedia.org/wiki?curid=44653" title="Παγκύπριος-Ελευθέρια Νέας Υόρκης">
Παγκύπριος-Ελευθέρια Νέας Υόρκης

Ο Παγκύπριος-Ελευθέρια Νέας Υόρκης (αγγλικά: "New York Pancyprian-Freedoms") είναι ελληνοκυπριακός ποδοσφαιρικός σύλλογος με έδρα τη συνοικία "Τζαμάικα" του Κουίνς της Νέας Υόρκης. Ιδρύθηκε το 1974 και αγωνίζεται στην 1η κατηγορία της Κοσμοπόλιταν Σόκερ Λιγκ (Cosmopolitan Soccer League - CSL) της Νέας Υόρκης, που είναι μέλος της USASA/Region I (United States Adult Soccer Association), της ερασιτεχνικής ποδοσφαιρικής ομοσπονδίας των ΗΠΑ που διοικεί ένα δίκτυο τοπικών ποδοσφαιρικών πρωταθλημάτων σε όλη τη χώρα, που αντιστοιχούν στο πέμπτο επίπεδο της αμερικανικής ποδοσφαιρικής πυραμίδας. Έχει κυανόλευκα χρώματα και αγωνίζεται στο Στάδιο Μπέλσον (Belson Stadium) χωρητικότητας 2.600 θεατών, το οποίο βρίσκεται στο πανεπιστημιακό κάμπους του St. John's University. Έχει κατακτήσει τρεις φορές το Κύπελλο ΗΠΑ και έχει λάβει μέρος στο Κύπελλο Πρωταθλητριών Β. Αμερικής.
Παράρτημα του Παγκύπριου-Ελευθέρια υπήρξε ο ποδοσφαιρικός σύλλογος "Ελευθερία Ν. Υόρκης" ("New York Freedom"), ο οποίος λειτούργησε ως θυγατρικό σωματείο από το 1999 ως το 2003.
Ιστορικό ίδρυσης.
Ο σύλλογος ιδρύθηκε το 1974 από Κύπριους πρόσφυγες της τουρκικής εισβολής του 1974. Πρωτεργάτης της ίδρυσης του θεωρείται ο Φίλιπ Κρίστοφερ, παλαίμαχος ποδοσφαιριστής του Ελληνοαμερικανικού Ν. Υόρκης, πρόσφυγας από την Κερύνεια, ο οποίος διετέλεσε για πολλά χρόνια πρόεδρός του.
Ο "Παγκύπριος-Ελευθέρια" διατηρεί τμήμα αντρικού και γυναικείου ποδοσφαίρου ενώ στο ιδιόκτητο κτήριο που έχει στην Αστόρια υπάρχουν τμήματα χορού και χορωδίας. Στην ομάδα αγωνίζονται ερασιτέχνες ποδοσφαιριστές προερχόμενοι κυρίως από τα τμήματα υποδομής του συλλόγου.
Αγωνιστική παρουσία.
Είναι μέλος και αγωνίζεται στο πρωτάθλημα της Κοσμοπόλιταν Σόκερ Λιγκ, το οποίο έχει κατακτήσει επτά φορές τις αγωνιστικές περιόδους: 1979, 1980, 1982, 2003, 2004, 2008, 2010, 2019. Έχει επίσης κατακτήσει τρεις φορές το Κύπελλο Η.Π.Α. (U.S. Open), που είναι η αρχαιότερη παναμερικανική ποδοσφαιρική διοργάνωση και θεωρείται το επίσημο πρωτάθλημα Η.Π.Α, τα έτη: 1980, 1982 και 1983. Επίσης, έχει κατακτήσει δύο φορές το Ερασιτεχνικό Κύπελλο ΗΠΑ: 2008 και 2010.
Το 1983 εκπροσώπησε τις ΗΠΑ στο Κύπελλο Πρωταθλητριών Κεντρικής-Βόρειας Αμερικής (CONCACAF Champions' Cup) προχωρώντας ως το 2ο γύρο, όπου αποκλείστηκε από την τελική νικήτρια μεξικανική Ατλάντε. 
Το 1984 έκανε εντυπωσιακή πορεία φτάνοντας ως τον τελικό της χερσαίας ζώνης που αντιστοιχεί στον ημιτελικό (δ΄ γύρο) της διοργάνωσης, αφού ο νικητής αντιμετωπίζει το νικητή από τη ζώνη της Καραϊβικής. Μεταξύ άλλων είχε αποκλείσει τη μεξικανική Πουέμπλα στα πέναλτι, έπειτα από δύο ισόπαλες αναμετρήσεις. Στον ημιτελικό αντιμετώπιζε την άλλη μεξικανική ομάδα, την Γουαδαλαχάρα. Ουσιαστικά, ο νικητής της αναμέτρησης ήταν το μεγάλο φαβορί για τον τελικό τίτλο, αφού αντίπαλος από την άλλη ζώνη ήταν η αδύναμη πρωταθλήτρια Αϊτής, Βιολέτ. Όμως, οι δυο ομάδες απέτυχαν να συμφωνήσουν στις ημερομηνίες διεξαγωγής των ημιτελικών αγώνων και η CONCACAF αναγκάστηκε να τις αποκλείσει ανακηρύσσοντας τροπαιούχο την Βιολέτ χωρίς αγώνα.
Ποδοσφαιριστές.
Στον Παγκύπριο αγωνίστηκε το 1979 ο Μίμης Παπαϊωάννου, όπου εκτελούσε και χρέη προπονητή. Τη χρονιά αυτή κατέκτησε τον πρώτο του τίτλο στο πρωτάθλημα Κοσμοπόλιταν Ν. Υόρκης.
Στο Κύπελλο Πρωταθλητριών.
Ο Παγκύπριος-Ελευθέρια πήρε μέρος στο Τσάμπιονς Καπ της Ομοσπονδίας Βορείου-Κεντρικής Αμερικής το 1983 και 1984. Δηλώθηκε και το 1982 αλλά δεν μετείχε.
Η "Ελευθερία" Ν. Υόρκης (Ν.Υ. Φρίντομ).
Το 1999 ο "Παγκύπριος-Ελευθέρια" δημιούργησε μια θυγατρική ποδοσφαιρική ομάδα με το όνομα "Ελευθερία" ("New York Freedom"), η οποία εντάχθηκε στο ερασιτεχνικό πρωτάθλημα "USL Premier Development League". Μετείχε πέντε σεζόν, αρχικά στην 4η κατηγορία (1999 ως 2001) και στη συνέχεια στην 3η κατηγορία (2002, 2003) και στη συνέχεια αδρανοποιήθηκε. Είχε μια καλή πρώτη σεζόν, όταν πήρε την 1η θέση του ομίλου της στη διάρκεια της κανονικής περιόδου και τερμάτισε στην 3η θέση μετά τα πλέιοφ. Ταυτόχρονα προκρίθηκε να εκπροσωπήσει τη Λίγκα της στο Κύπελλο ΗΠΑ, όπου έφτασε ως το δεύτερο γύρο χάνοντας με 1-2 στην παράταση από τους τότε πρωταθλητές Ρότσεστερ Ρέιτζιν Ρίνος. 
Τα επόμενα χρόνια είχε αξιοπρεπείς παρουσίες στο πρωτάθλημα ως το 2003 που αποχώρησε. Σήμερα είναι αδρανής. 

</doc>
<doc id="44655" url="https://el.wikipedia.org/wiki?curid=44655" title="Φισκάρδο">
Φισκάρδο



</doc>
<doc id="44656" url="https://el.wikipedia.org/wiki?curid=44656" title="Πανκύπριος Νέας Υόρκης">
Πανκύπριος Νέας Υόρκης



</doc>
<doc id="44657" url="https://el.wikipedia.org/wiki?curid=44657" title="Προμηθευτικός Συνεταιρισμός">
Προμηθευτικός Συνεταιρισμός

Προμηθευτικός Συνεταιρισμός είναι ένα είδος συνεταιρισμού που συστήνεται με σκοπό την προμήθεια αγαθών ή υπηρεσιών. Μέλη του είναι κατά κανόνα αγοραστές ομοειδών αγαθών και σκοπός της λειτουργίας του είναι η επίτευξη οικονομιών κλίμακας (φθηνότερες τιμές και ευνοϊκότεροι όροι αγοράς λόγω μεγαλύτερων ποσοτήτων) κατά την προμήθεια των αγαθών. Με αυτό το χαρακτήρα απαντώνται πολλοί γεωργικοί συνεταιρισμοί οι οποίοι έχουν ως κύριο έργο την προμήθεια εφοδίων στους παραγωγούς για την καλλιέργεια των αγρών τους. Τα εφόδια αυτά μπορεί να είναι σπόροι, λιπάσματα, φυτοφάρμακα κ.α.
Στην Ελλάδα είναι έντονα ανεπτυγμένοι και προμηθευτικοί συνεταιρισμοί των φαρμακοποιών που είναι ιδιοκτήτες φαρμακείου ανοιχτού στο κοινό. (Η Ελλάδα είναι η χώρα με τη μικρότερη αναλογία κατοίκων ανά φαρμακείο ανάμεσα στις χώρες της Ε.Ε.. Παρόλ' αυτά, ο αριθμός των φαρμακοποιών που απασχολούνται σε ένα φαρμακείο ανοιχτό στο κοινό σε αναλογία με τον πληθυσμό είναι ίδιος με αυτόν που ισχύει στην υπόλοιπη Ε.Ε. Η διαφορά είναι ότι στην Ελλάδα, οι φαρμακοποιοί είναι ιδιοκτήτες πολλών αλλά μικρών σε οικονομικό μέγεθος επιχειρήσεων-φαρμακείων ενώ στην Ε.Ε. πολλοί φαρμακοποιοί εργάζονται με υπαλληλική σχέση στα φαρμακεία.)
Από πολύ νωρίς, πριν από το 1940, ιδρύθηκε πρώτα ο Συνεταιρισμός Φαρμακοποιών Θεσσαλίας με έδρα το Βόλο, στη συνέχεια ο Συνεταιρισμός Φαρμακοποιών Θεσσαλονίκης και αμέσως μετά το Β' Παγκόσμιο Πόλεμο, το 1946, ιδρύθηκε στη Λάρισα ο ΣΟ.Φ.ΛΑ (Συνεταιρισμός Φαρμακοποιών Λάρισας).
Κατά τη δεκαετία του '80 (και ιδίως μετά το 1986) παρατηρήθηκε έκρηξη ιδρύσεως Προμηθευτικών Συνεταιρισμών Φαρμακοποιών στην Ελλάδα, με αποτέλεσμα ο αριθμός τους σήμερα να έχει φτάσει τους 27. Το σύνολο των παραπάνω συνεταιρισμών προμηθεύει φάρμακα και παραφαρμακευτικά προϊόντα σε 6.000 περίπου συνεταιρισμένα φαρμακεία. Το μερίδιο που αντιστοιχεί στους Συνεταιρισμούς Φαρμακοποιών αγγίζει το 50% της ελληνικής αγοράς φαρμάκου.

</doc>
<doc id="44658" url="https://el.wikipedia.org/wiki?curid=44658" title="Ανώτατα εκπαιδευτικά ιδρύματα στην Ελλάδα">
Ανώτατα εκπαιδευτικά ιδρύματα στην Ελλάδα

Τα εκπαιδευτικά ιδρύματα που παρέχουν πτυχία Ανώτατης Εκπαίδευσης στην Ελλάδα ονομάζονται Ανώτατα Εκπαιδευτικά Ιδρύματα (Α.Ε.Ι.) και από το 2001 διακρίνονται σε Πανεπιστήμια και Τεχνολογικά Εκπαιδευτικά Ιδρύματα (ΤΕΙ). Τα έτη 2018 και 2019, όλα τα ΤΕΙ της Ελλάδας, με νόμο επί υπουργίας Κ. Γαβρόγλου, καταργήθηκαν οριστικά.
Τα ΑΕΙ είναι Νομικά Πρόσωπα Δημοσίου Δικαίου πλήρως αυτοδιοικούμενα ενώ ο έλεγχος ποιότητας στην ανώτατη εκπαίδευση γίνεται από μία εθνική ανεξάρτητη διοικητική αρχή, την Εθνική Αρχή Ανώτατης Εκπαίδευσης (ΕΘΑΑΕ), πρώην Α.ΔΙ.Π. (Αρχή Διασφάλισης και Πιστοποίησης της Ποιότητας στην Ανώτατη Εκπαίδευση). 
Στα ΑΕΙ κατοχυρώνεται η ακαδημαϊκή ελευθερία στην έρευνα και τη διδασκαλία, καθώς και η ελεύθερη έκφραση και διακίνηση των ιδεών.
Διάρθρωση της Ανώτατης Εκπαίδευσης.
Η ανώτατη εκπαίδευση στην Ελλάδα αποτελείται από τα Πανεπιστήμια, τα Πολυτεχνεία και την Ανωτάτη Σχολή Καλών Τεχνών (ΑΣΚΤ).
Κατάλογος Ανώτατων Εκπαιδευτικών Ιδρυμάτων.
Όλα τα ανώτατα εκπαιδευτικά ιδρύματα τριτοβάθμιας εκπαίδευσης στην Ελλάδα είναι δημόσια. 
Η φοίτηση στις περισσότερες πανεπιστημιακές σχολές είναι τετραετής, εκτός από τα τμήματα των Πολυτεχνικών Σχολών, τα τμήματα Μουσικών Σπουδών, τα τμήματα των Γεωπονικών Σχολών, τα τμήματα Οδοντιατρικής και Φαρμακευτικής, τη Σχολή Καλών Τεχνών και την ΑΣΠΑΙΤΕ, στις οποίες είναι πενταετής, ενώ στις Ιατρικές Σχολές η φοίτηση είναι εξαετής. Τέλος στις ΑΣΤΕ η φοίτηση είναι 3 με 3½ χρόνια (συνυπολογίζοντας πτυχιακή και πρακτικές ασκήσεις).
Καταργήσεις και Συγχωνεύσεις Ιδρυμάτων.
Το 2013 καταργήθηκαν το Πανεπιστήμιο Στερεάς Ελλάδας και το Πανεπιστήμιο Δυτικής Ελλάδας, ενώ τα τμήματά τους εντάχθηκαν σε άλλα πανεπιστήμια. 
Το 2018 ιδρύθηκε το Πανεπιστήμιο Δυτικής Αττικής με τη συγχώνευση του Τ.Ε.Ι. Αθήνας και του Α.Ε.Ι. Πειραιά Τ.Τ. 
Επιπλέον, το καλοκαίρι του 2018 ολοκληρώθηκε η συνένωση του Ιονίου Πανεπιστημίου με το Τεχνολογικό Εκπαιδευτικό Ίδρυμα Ιονίων Νήσων και του Πανεπιστημίου Ιωαννίνων με το Τεχνολογικό Εκπαιδευτικό Ίδρυμα Ηπείρου . 
Τον Ιανουάριο του 2019 το ΤΕΙ Θεσσαλίας καταργήθηκε και το σύνολο των Τμημάτων του εντάχθηκε στο Πανεπιστήμιο Θεσσαλίας, σύμφωνα με τον Νόμο 4589. Επιπλέον, καταργήθηκε το Τ.Ε.Ι. Στερεάς Ελλάδας και τα διάφορα Τμήματα του εντάχθηκαν στο Ε.Κ.Π.Α., στο Γεωπονικό Πανεπιστήμιο Αθηνών και στο Πανεπιστήμιο Θεσσαλίας.
Στις 25/04/2019 πραγματοποιήθηκε και η συγχώνευση του Αλεξανδρείου Τεχνολογικού Εκπαιδευτικού Ιδρύματος Θεσσαλονίκης, του Τεχνολογικού Εκπαιδευτικού Ιδρύματος Ανατολικής Μακεδονίας και Θράκης και του Τεχνολογικού Εκπαιδευτικού Ιδρύματος Κεντρικής Μακεδονίας με το Διεθνές Πανεπιστήμιο της Ελλάδος, όπως επίσης και η ίδρυση του Ελληνικού Μεσογειακού Πανεπιστημίου μετά την πανεπιστημιοποίηση του Τεχνολογικού Εκπαιδευτικού Ιδρύματος Κρήτης. 
Με τον νόμο 4610/19 (ΦΕΚ 70 Α/19) το Τεχνολογικό Εκπαιδευτικό Ίδρυμα Δυτικής Ελλάδας καταργείται και οι σχολές ΣΤΕΓ&amp;ΤΕΤΡΟΔ, ΣΔΟ και ΣΕΥΠ μαζί με τα τμήματα αυτών απορροφούνται από το Πανεπιστήμιο Πατρών, ενώ η ΣΤΕφ απορροφάται από το Πανεπιστήμιο Πελοποννήσου. Στις 25/04/2019, το Τεχνολογικό Εκπαιδευτικό Ίδρυμα Πελοποννήσου καταργείται ως αυτοτελές νομικό πρόσωπο και συγχωνεύεται με το Πανεπιστήμιο Πελοποννήσου.[1] Ο Νόμος αυτός έρχεται να ανανεώσει τον χάρτη της Τριτοβάθμιας Εκπαίδευσης δημιουργώντας, συγχωνεύοντας και καταργώντας σχολές και τμήματα. Η λειτουργία των περισσότερων τμημάτων αρχίζει από το ακαδημαϊκό έτος 2019-20.
Διάρθρωση των ΑΕΙ.
Κάθε ΑΕΙ αποτελείται από σχολές. Η σχολή καλύπτει μια ενότητα συγγενών επιστημονικών κλάδων και εξασφαλίζει τη διεπιστημονική προσέγγιση, τη μεταξύ τους επικοινωνία και τον αναγκαίο, για τη διδασκαλία και την έρευνα, συντονισμό τους. Η σχολή εποπτεύει και συντονίζει τη λειτουργία των τμημάτων, σύμφωνα με τον κανονισμό σπουδών τους.
Οι σχολές διαιρούνται σε τμήματα. Δεν είναι δυνατή η ύπαρξη σχολής με λιγότερα από 2 τμήματα, εκτός από εξαιρετικές περιπτώσεις, όπου η αναγκαιότητα σύστασης σχολής με 1 τμήμα αιτιολογείται ειδικά από τη Σύγκλητο. Το τμήμα προάγει την επιστήμη, την τεχνολογία ή τις τέχνες στο αντίστοιχο επιστημονικό πεδίο, οργανώνει τη διδασκαλία στο πλαίσιο των προγραμμάτων σπουδών και εξασφαλίζει τη συνεχή βελτίωση της μάθησης σε αυτό.
Τα τμήματα διαιρούνται σε τομείς, οι οποίοι συντονίζουν τη διδασκαλία μέρους του γνωστικού αντικειμένου του τμήματος, που αντιστοιχεί σε συγκεκριμένο πεδίο ή πεδία της επιστήμης.
Αποστολή των ΑΕΙ.
Τα ΑΕΙ έχουν ως αποστολή:
α) να παράγουν και να μεταδίδουν τη γνώση με την έρευνα και τη διδασκαλία, να προετοιμάζουν τους φοιτητές για την εφαρμογή της στο επαγγελματικό πεδίο και να καλλιεργούν τις τέχνες και τον πολιτισμό,
β) να συμβάλλουν στη δια βίου μάθηση με σύγχρονες μεθόδους διδασκαλίας, περιλαμβανομένης και της διδασκαλίας από απόσταση, με βάση την επιστημονική και τεχνολογική έρευνα στο ανώτερο επίπεδο ποιότητας σύμφωνα με τα διεθνώς αναγνωρισμένα κριτήρια,
γ) να αναπτύξουν την κριτική ικανότητα και τις δεξιότητες των φοιτητών, να διαμορφώνουν τις απαραίτητες συνθήκες για την ανάδειξη νέων ερευνητών και να παρέχουν τις απαραίτητες γνώσεις και εφόδια στους αποφοίτους τους για την επιστημονική και επαγγελματική τους σταδιοδρομία.
δ) να ανταποκρίνονται στις αναπτυξιακές ανάγκες της χώρας, να προωθούν τη διάχυση της γνώσης και την ανάπτυξη των τεχνών, την αξιοποίηση των αποτελεσμάτων της έρευνας, καθώς και την καινοτομία, με προσήλωση στις αρχές της επιστημονικής δεοντολογίας, της βιώσιμης ανάπτυξης και της κοινωνικής συνοχής, καθώς και να συμβάλουν στο εθνικό σχέδιο για την παραγωγική ανασυγκρότηση της χώρας στην κατεύθυνση της αειφορίας,
ε) να προωθούν τη συνεργασία με άλλα εκπαιδευτικά ιδρύματα και ερευνητικούς φορείς στην ημεδαπή και την αλλοδαπή, την αποτελεσματική κινητικότητα του εκπαιδευτικού προσωπικού, των φοιτητών και των αποφοίτων τους, συμβάλλοντας στην ευρωπαϊκή και διεθνή ακαδημαϊκή κοινότητα,
στ) να συμβάλουν στη διαμόρφωση υπεύθυνων πολιτών, ικανών να ανταποκρίνονται στις απαιτήσεις όλων των πεδίων των ανθρώπινων δραστηριοτήτων με επιστημονική, επαγγελματική και πολιτιστική επάρκεια και υπευθυνότητα και με σεβασμό στις αξίες της δικαιοσύνης, της ελευθερίας, της δημοκρατίας, της κοινωνικής αλληλεγγύης. της ειρήνης και της ισότητας,
ζ) να αναπτύσσουν κοινούς, ανοικτούς πόρους στην εκπαίδευση, την έρευνα, την τεχνολογία και τον πολιτισμό.
Στο πλαίσιο της εκπαιδευτικής αποστολής τους τα ΑΕΙ παρέχουν ποιοτική και ολοκληρωμένη εκπαίδευση, σύμφωνα με τις τάσεις της σύγχρονης επιστήμης, της τεχνολογίας και των τεχνών. καθώς και της διεθνούς επιστημονικής πρακτικής . Στο πλαίσιο αυτό, τα Τ.Ε.Ι. εστιάζουν στις εφαρμογές των σύγχρονων επιστημών, της τεχνολογίας και των τεχνών, συνδυάζοντας την ανάπτυξη του κατάλληλου θεωρητικού υποβάθρου σπουδών με την υψηλού επιπέδου εργαστηριακή και πρακτική άσκηση.
Για την εκτέλεση της αποστολής τους, τα ΑΕΙ οργανώνονται και λειτουργούν με κανόνες και πρακτικές που διασφαλίζουν την τήρηση και προάσπιση ιδίως των αρχών:
α) της ελευθερίας στην έρευνα και τη διδασκαλία,
β) της ερευνητικής και επιστημονικής δεοντολογίας,
γ) της ποιότητας της εκπαίδευσης,
δ) της ποιότητας των υπηρεσιών τους, της αποτελεσματικότητάς και αποδοτικότητας στη διαχείριση του προσωπικού, των πόρων και των υποδομών τους,
ε) της διαφάνειας στο σύνολο των δραστηριοτήτων τους,
στ) της αμεροληψίας των οργάνων τους κατά την άσκηση του έργου τους και τη λήψη ατομικών και συλλογικών αποφάσεων,
ζ) της αξιοκρατίας στην επιλογή και εξέλιξη του προσωπικού τους,
η) της ίσης μεταχείρισης μεταξύ των φύλων και του σεβασμού κάθε διαφορετικότητας.
Εισαγωγή στα ΑΕΙ.
Η εγγραφή σε προγράμματα προπτυχιακών σπουδών τμημάτων/μονοτμηματικών σχολών των ΑΕΙ γίνεται με 4 τρόπους:
α. Πανελλήνιες εξετάσεις
β. Ειδικές εισιτήριες εξετάσεις
γ. Κατατακτήριες εξετάσεις
δ. Μετεγγραφή
Πανελλήνιες εξετάσεις.
Οι πανελλήνιες εξετάσεις διενεργούνται στην Γ΄ Τάξη Ημερησίου Γενικού Λυκείου και Ημερησίου Επαγγελματικού Λυκείου-Ομάδας Β΄ καθώς και στην Δ΄ Τάξη Εσπερινού Γενικού Λυκείου και Εσπερινού Επαγγελματικού Λυκείου-Ομάδας Β΄. Οι υποψήφιοι αυτών των κατηγοριών μπορούν να δηλώσουν στο μηχανογραφικό δελτίο τμήματα ΑΕΙ πανεπιστημιακού και τεχνολογικού τομέα.
Ειδικές εισιτήριες εξετάσεις.
Ειδικές εισιτήριες εξετάσεις απαιτούνται για την εισαγωγή στα Τμήματα ή κατευθύνσεις Εικαστικών Τεχνών των Σχολών Καλών Τεχνών γιατί αυτές οι Σχολές / Τμήματα δεν υπάγονται στο σύστημα των Πανελληνίων Εξετάσεων. Οι εξετάσεις αυτές διενεργούνται στην κάθε Σχολή ξεχωριστά, σύμφωνα με Υπουργικές Αποφάσεις και προκηρύσσονται από τα αρμόδια όργανα διοίκησης των εν λόγω Σχολών και Τμημάτων.
Επίσης, ειδικές εισιτήριες εξετάσεις διενεργούνται στην Γ΄ Τάξη Ημερησίου Επαγγελματικού Λυκείου-Ομάδας Α΄ καθώς και στη Δ΄ Τάξη Εσπερινού Επαγγελματικού Λυκείου-Ομάδας Α΄. Οι υποψήφιοι αυτών των κατηγοριών διεκδικούν θέσεις μόνο στα ΑΕΙ του τεχνολογικού τομέα.
Κατατακτήριες εξετάσεις.
Οι κατατακτήριες εξετάσεις διενεργούνται σε κάθε τμήμα ΑΕΙ. Οι υποψήφιοι για κατάταξη είναι κάτοχοι πτυχίου ή διπλώματος ΑΕΙ της ημεδαπής ή ισότιμου τίτλου της αλλοδαπής. Σε ορισμένα τμήματα ΑΕΙ προβλέπεται δυνατότητα συμμετοχής σε κατόχους διπλώματος ανώτερης σχολής της ημεδαπής.
Όργανα των ΑΕΙ και των μονάδων τους.
Όργανα Ιδρύματος.
α. Σύγκλητος
β. Πρυτανικό Συμβούλιο
γ. Πρύτανης
δ. Αντιπρυτάνεις
Όργανα Σχολής.
α. Γενική Συνέλευση
β. Κοσμητεία
γ. Κοσμήτορας
Όργανα του Τμήματος.
α. Συνέλευση
β. Διοικητικό Συμβούλιο
γ. Πρόεδρος
Όργανα Τομέα.
α. Γενική Συνέλευση
β. Διευθυντής
Όργανα των Προγραμμάτων Μεταπτυχιακών &amp; Διδακτορικών Σπουδών.
α. Σύγκλητος Ιδρύματος
β. Συνέλευση Τμήματος / Ειδική Διατμηματική Επιτροπή / Ειδική Διιδρυματική Επιτροπή
γ. Συντονιστική Επιτροπή
δ. Επιτροπή Μεταπτυχιακών Σπουδών
ε. Διευθυντής
Διάρθρωση των Σπουδών.
Οι σπουδές διαρθρώνονται σε 3 κύκλους:
Ο πρώτος κύκλος σπουδών συνίσταται στην παρακολούθηση ενός προγράμματος σπουδών, περιλαμβάνει μαθήματα που αντιστοιχούν κατ' ελάχιστο σε 180 πιστωτικές μονάδες και ολοκληρώνεται με την απονομή τίτλου σπουδών. Κάθε ακαδημαϊκό έτος περιλαμβάνει εκπαιδευτικές δραστηριότητες που αντιστοιχούν σε 60 πιστωτικές μονάδες.
Ο δεύτερος κύκλος σπουδών συνίσταται στην παρακολούθηση προγράμματος μεταπτυχιακών σπουδών, περιλαμβάνει για κάθε πρόγραμμα σπουδών μαθήματα που αντιστοιχούν κατ' ελάχιστο σε 60 πιστωτικές μονάδες και ολοκληρώνεται με την απονομή Μεταπτυχιακού Διπλώματος Ειδίκευσης (ΜΔΕ), σύμφωνα με τα οριζόμενα στο οργανισμό κάθε ιδρύματος.
Ο τρίτος κύκλος συνίσταται στην παρακολούθηση προγράμματος διδακτορικών σπουδών, το οποίο περιλαμβάνει για κάθε πρόγραμμα σπουδών μαθήματα που αντιστοιχούν κατ' ελάχιστο σε 30 πιστωτικές μονάδες και την εκπόνηση διδακτορικής διατριβής. Ολοκληρώνεται σε κατ' ελάχιστο τρία έτη με την απονομή Διδακτορικού Διπλώματος (ΔΔ), σύμφωνα με τα οριζόμενα στον οργανισμό κάθε ιδρύματος.
Στον οργανισμό κάθε ιδρύματος ρυθμίζονται τα ειδικότερα θέματα οργάνωσης και λειτουργίας των κύκλων σπουδών, καθώς και οι όροι και οι προϋποθέσεις εφαρμογής μεθόδων εξ αποστάσεως εκπαίδευσης σε αυτούς.
Προγράμματα Προπτυχιακών Σπουδών (ΠΠΣ).
Διδακτικό Έργο.
Το διδακτικό έργο κατανέμεται σε εξαμηνιαία μαθήματα. Ως διδακτικό έργο θεωρείται:
α) η αυτοτελής διδασκαλία ενός μαθήματος,
β) η αυτοτελής διδασκαλία μαθημάτων εμβάθυνσης σε μικρές ομάδες φοιτητών,
δ) η επίβλεψη εργασιών ή πτυχιακών/διπλωματικών εργασιών και
ε) η οργάνωση σεμιναρίων ή άλλων ανάλογων δραστηριοτήτων που αποσκοπούν στην εμπέδωση των γνώσεων των φοιτητών.
Πρόγραμμα Σπουδών.
Το πρόγραμμα σπουδών περιέχει τους τίτλους των υποχρεωτικών, των κατ' επιλογή υποχρεωτικών και των προαιρετικών μαθημάτων, το περιεχόμενό τους, τις εβδομαδιαίες ώρες διδασκαλίας τους, στις οποίες περιλαμβάνεται το κάθε μορφής επιτελούμενο διδακτικό έργο και τη χρονική αλληλουχία ή αλληλεξάρτηση των μαθημάτων. Περιέχει επίσης τα προσόντα και τις ειδικότητες του εκπαιδευτικού προσωπικού που απαιτούνται για την εφαρμογή του και την επίτευξή των μαθησιακών στόχων του.
Σύμφωνα με το εθνικό πλαίσιο προσόντων της ανώτατης εκπαίδευσης, κάθε πρόγραμμα σπουδών περιέχει επίσης τα μαθησιακά αποτελέσματα και τα προσόντα που αποκτώνται από το σύνολο του προγράμματος σπουδών, καθώς και από κάθε επιμέρους μάθημα ή εκπαιδευτική δραστηριότητα ή πρακτική άσκηση που περιλαμβάνεται σε αυτό, τις πιστωτικές μονάδες καθώς και το επίπεδο των προσόντων σε αντιστοίχιση του με εκείνα του εθνικού πλαισίου προσόντων, του ευρωπαϊκού πλαισίου προσόντων δια βίου μάθησης και του πλαισίου προσόντων του ευρωπαϊκού χώρου ανώτατης εκπαίδευσης.
Το περιεχόμενο του προγράμματος σπουδών καταρτίζεται από ειδική επιτροπή, η οποία αποτελείται από τουλάχιστον 5 καθηγητές της σχολής του οικείου γνωστικού πεδίου και συγκροτείται από τον κοσμήτορα και, εφόσον δεν πρόκειται για νέο πρόγραμμα σπουδών, τον πρόεδρο του τμήματος ή, σε περίπτωση συνεργασίας σχολών του ίδιου ΑΕΙ, από τους οικείους κοσμήτορες. Το περιεχόμενο του προγράμματος σπουδών εγκρίνεται από τον πρύτανη, ύστερα από εισήγηση της κοσμητείας ή των κοσμητειών και σύμφωνη γνώμη της Συγκλήτου. Με τον εσωτερικό κανονισμό ρυθμίζονται τα θέματα που αφορούν τη συγκρότηση της επιτροπής, καθώς και οι προϋποθέσεις και η διαδικασία της κατ' έτος αναθεώρησης επιμέρους πτυχών του περιεχομένου του προγράμματος σπουδών.
Στα προγράμματα σπουδών πρώτου κύκλου ενός ιδρύματος μπορούν να περιλαμβάνονται, με την αναγνώριση των αντίστοιχων πιστωτικών μονάδων, μαθήματα που παρέχονται από σχολές άλλων ιδρυμάτων της ημεδαπής, όπως ορίζεται στους οργανισμούς των ιδρυμάτων αυτών, ή της αλλοδαπής. Μεταξύ των δύο ιδρυμάτων καταρτίζεται ειδικό πρωτόκολλο συνεργασίας.
Τα προγράμματα σπουδών πρώτου κύκλου δύνανται να περιλαμβάνουν μαθήματα για την εκμάθηση ξένων γλωσσών. Μετά την πιστοποίηση ενός προγράμματος σπουδών, ο κοσμήτορας αναθέτει την υλοποίηση του στο τμήμα.
Κανονισμός Προπτυχιακών Σπουδών.
Ιδιαίτερο κεφάλαιο του εσωτερικού κανονισμού του ιδρύματος αποτελεί ο κανονισμός προπτυχιακών σπουδών, ο οποίος καταρτίζεται ύστερα από εισήγηση των κοσμητειών.
Ο κανονισμός προπτυχιακών σπουδών περιλαμβάνει, μεταξύ άλλων, τις προϋποθέσεις για την απονομή τίτλου σπουδών, την πρόβλεψη υποχρεωτικής παρακολούθησης συγκεκριμένων μαθημάτων, τον ανώτατο αριθμό πιστωτικών μονάδων που αντιστοιχούν στα μαθήματα στα οποία μπορεί να εγγραφεί κάθε φοιτητής ανά εξάμηνο, τον χαρακτηρισμό των μαθημάτων και τα τυχόν προαπαιτούμενα μαθήματα, τη δυνατότητα παρακολούθησης μαθημάτων από άλλες σχολές ή ιδρύματα, τις κατευθύνσεις, την έκταση και το περιεχόμενο των προπτυχιακών μαθημάτων, τη σειρά των μαθημάτων στα οποία μπορούν να εγγραφούν οι φοιτητές, τις διαδικασίες αξιολόγησης των μαθημάτων και των διδασκόντων από τους φοιτητές, τους τρόπους διασφάλισης του αδιάβλητου των εξετάσεων, την προθεσμία μέσα στην οποία χορηγείται ο τίτλος σπουδών και τα αρμόδια προς τούτο όργανα, το τελετουργικό αποφοίτησης, τον τύπο των τίτλων σπουδών, τη διαδικασία για τη χορήγηση υποτροφιών, ανταποδοτικών ή μη, τους όρους υπό τους οποίους ο φοιτητής θεωρείται ότι δεν δικαιούται τις πάσης φύσεως φοιτητικές παροχές, καθώς και τη διαδικασία με την οποία βεβαιώνεται η απώλεια του δικαιώματος αυτού, καθώς και ζητήματα τεχνολογικής και οικονομικής υποστήριξης των προγραμμάτων σπουδών και ειδικής γραμματειακής κάλυψης των αναγκών τους.
Χρονική Διάρθρωση Σπουδών - Εξετάσεις.
Το ακαδημαϊκό έτος αρχίζει την 1η Σεπτεμβρίου και λήγει την 31η Αυγούστου του επόμενου έτους. Το διδακτικό έργο κάθε ακαδημαϊκού έτους διαρθρώνεται σε 2 εξάμηνα.
Ο φοιτητής εγγράφεται στη σχολή στην αρχή κάθε εξαμήνου σε ημερομηνίες που ορίζονται από την κοσμητεία και δηλώνει τα μαθήματα που επιλέγει. Αν δεν εγγραφεί σε 2 συνεχόμενα εξάμηνα, διαγράφεται αυτοδικαίως από τη σχολή. Για τη διαγραφή εκδίδεται διαπιστωτική πράξη του κοσμήτορα.
Οι φοιτητές που αποδεδειγμένα εργάζονται τουλάχιστον 20 ώρες την εβδομάδα δύνανται να εγγράφονται ως φοιτητές μερικής φοίτησης, ύστερα από αίτησή τους που εγκρίνεται από την κοσμητεία της σχολής. Ο οργανισμός ορίζει τις ειδικότερες προϋποθέσεις και τη διαδικασία για την εφαρμογή του προηγούμενου εδαφίου, καθώς και τις ειδικότερες προϋποθέσεις και τη διαδικασία διευκόλυνσης της φοίτησης των φοιτητών με αναπηρία.
Οι φοιτητές μπορούν, ύστερα από αίτησή τους προς την κοσμητεία της σχολής τους, να διακόψουν τη φοίτησή τους. Με τον οργανισμό του ιδρύματος καθορίζεται η διαδικασία διαπίστωσης της διακοπής της φοίτησης, τα δικαιολογητικά που συνοδεύουν την αίτηση και ο μέγιστος χρόνος της διακοπής, καθώς και η δυνατότητα της κατ' εξαίρεση υπέρβασης του χρόνου αυτού. Η φοιτητική ιδιότητα διακόπτεται προσωρινά κατά το χρόνο διακοπής της φοίτησης, εκτός αν η διακοπή οφείλεται σε αποδεδειγμένους λόγους υγείας ή σε λόγους ανωτέρας βίας.
Κάθε εξάμηνο περιλαμβάνει τουλάχιστον 13 πλήρεις εβδομάδες διδασκαλίας. Ο αριθμός των εβδομάδων για τη διενέργεια των εξετάσεων ορίζεται στον οργανισμό του ιδρύματος.
Αν για οποιονδήποτε λόγο ο αριθμός των εβδομάδων διδασκαλίας που πραγματοποιήθηκε σε ένα μάθημα είναι μικρότερος από τις 13, το μάθημα θεωρείται ότι δεν διδάχθηκε και δεν εξετάζεται, τυχόν δε εξέτασή του είναι άκυρη και ο βαθμός δεν υπολογίζεται για την απονομή του τίτλου σπουδών.
Οι εξετάσεις διενεργούνται αποκλειστικά μετά το πέρας του χειμερινού και του εαρινού εξαμήνου για τα μαθήματα που διδάχθηκαν στα εξάμηνα αυτά, αντίστοιχα. Ο φοιτητής δικαιούται να εξεταστεί στα μαθήματα και των 2 εξαμήνων πριν από την έναρξη του χειμερινού εξαμήνου. Ειδική μέριμνα λαμβάνεται για την προφορική εξέταση φοιτητών με αποδεδειγμένη πριν από την εισαγωγή τους στο ίδρυμα δυσλεξία, σύμφωνα με διαδικασία που ορίζεται στον εσωτερικό κανονισμό του ιδρύματος.
Η βαθμολογίας σε κάθε μάθημα καθορίζεται από τον διδάσκοντα, ο οποίος μπορεί να οργανώσει κατά την κρίση του γραπτές ή και προφορικές εξετάσεις ή και να στηριχθεί στις εργασίες ή εργαστηριακές ασκήσεις.
Ο φοιτητής ολοκληρώνει τις σπουδές του και του απονέμεται τίτλος σπουδών όταν εξεταστεί επιτυχώς στα μαθήματα που προβλέπονται από το πρόγραμμα σπουδών και συγκεντρώσει τον απαιτούμενο αριθμό πιστωτικών μονάδων.
Για την απονομή του τίτλου σπουδών πρώτου κύκλου απαιτείται η επιτυχής ολοκλήρωση μαθημάτων μιας τουλάχιστον ξένης γλώσσας ή η αποδεδειγμένη γνώση της. Οι ξένες γλώσσες που απαιτούνται, ο αριθμός των μαθημάτων, το επίπεδο εκμάθησής τους και ο τρόπος απόδειξης της γνώσης της ξένης γλώσσας ή των γλωσσών ορίζονται στον οργανισμό του ιδρύματος.
Σύμβουλοι Σπουδών.
Ο σύμβουλος σπουδών καθοδηγεί και υποστηρίζει τους φοιτητές στα προγράμματα σπουδών τους. Με τον εσωτερικό κανονισμό κάθε ιδρύματος ορίζεται η εκ περιτροπής ανάθεση καθηκόντων συμβούλου σπουδών σε καθηγητές και ρυθμίζονται ειδικότερα σχετικά θέματα.
Συγγράμματα.
Διδακτικό σύγγραμμα θεωρείται κάθε έντυπο ή ηλεκτρονικό βιβλίο, περιλαμβανομένων των ηλεκτρονικών βιβλίων ελεύθερης πρόσβασης, καθώς και οι έντυπες ή ηλεκτρονικές ακαδημαϊκές σημειώσεις, ύστερα από την κατ' έτος έγκρισή τους από τις συνελεύσεις των τμημάτων, το οποίο ανταποκρίνεται κατά τρόπο ολοκληρωμένο στο γνωστικό αντικείμενο ενός μαθήματος και καλύπτει ολόκληρο ή το μεγαλύτερο μέρος της ύλης και του περιεχομένου του, όπως αυτά καθορίζονται στον κανονισμό προπτυχιακών σπουδών, σύμφωνα με το εγκεκριμένο πρόγραμμα σπουδών της οικείας σχολής. Ο κατάλογος των διδακτικών συγγραμμάτων περιλαμβάνει τουλάχιστον ένα προτεινόμενο διδακτικό σύγγραμμα ανά υποχρεωτικό ή επιλεγόμενο μάθημα, το οποίο προέρχεται από τα δηλωθέντα συγγράμματα στο Κεντρικό Πληροφοριακό Σύστημα (ΚΠΣ) ΕΥΔΟΞΟΣ και συντάσσεται ύστερα από εισηγήσεις των οικείων διδασκόντων ή υπευθύνων για καθένα από αυτά, καθώς και των λοιπών καθηγητών που κατέχουν θέση του ιδίου ή συναφούς γνωστικού αντικειμένου με το γνωστικό αντικείμενο του μαθήματος.
Ενισχύονται οι βιβλιοθήκες των ιδρυμάτων με τον απαραίτητο αριθμό έντυπων ή ηλεκτρονικών συγγραμμάτων ώστε να καλύπτονται οι εκπαιδευτικές ανάγκες των ιδρυμάτων. Για κάθε διδακτικό σύγγραμμα παραχωρείται από το δημόσιο στη βιβλιοθήκη του οικείου ιδρύματος ανάλογος αριθμός αντιτύπων. ΟΙ βιβλιοθήκες των ΑΕΙ υποχρεούνται σε μακροχρόνιο δανεισμό έντυπων ή ηλεκτρονικών συγγραμμάτων για την κάλυψη των αναγκών των φοιτητών κατά τη διάρκεια των σπουδών τους.
Οι παραδόσεις-σημειώσεις των μαθημάτων που διδάσκουν οι καθηγητές όλων των βαθμίδων αναρτώνται υποχρεωτικά στο διαδίκτυο.
Κάθε διδάσκων οφείλει να διανέμει σε όλους τους φοιτητές που έχουν εγγραφεί στο μάθημα, κατά την πρώτη εβδομάδα των μαθημάτων και με δαπάνες του ιδρύματος στο οποί ανήκει, αναλυτικό διάγραμμα μελέτης το οποίο περιλαμβάνει τη διάρθρωση της ύλης του μαθήματος, σχετική βιβλιογραφία, άλλη τεκμηρίωση και συναφή πληροφόρηση.
Από το ακαδημαϊκό έτος 2012-2013 δεν χορηγούνται δωρεάν έντυπα διδακτικά συγγράμματα σε φοιτητές:
α) που παρακολουθούν πρόγραμμα σπουδών για τη λήψη πτυχίου μεταγενέστερου του πρώτου και
β) για μαθήματα που παρακολουθούν για δεύτερη φορά, για τα οποία τους έχει ήδη χορηγηθεί δωρεάν σύγγραμμα.
Αναγνώριση Μαθημάτων στην Τριτοβάθμια Εκπαίδευση.
Από το ακαδημαϊκό έτος 2012-2013 δίνεται η δυνατότητα στους φοιτητές που εισάγονται σε τμήμα των ΑΕΙ ή στις ανώτατες εκκλησιαστικές ακαδημίες, να αναγνωρίσουν μαθήματα τα οποία έχουν διδαχθεί και εξεταστεί επιτυχώς στο τμήμα προέλευσής τους.
Η αναγνώριση των μαθημάτων πραγματοποιείται με απόφαση της γενικής συνέλευσης ή του ακαδημαϊκού συμβουλίου του τμήματος, κατά περίπτωση και οι φοιτητές απαλλάσσονται από την εξέταση των μαθημάτων ή των ασκήσεων του προγράμματος σπουδών του τμήματος υποδοχής που διδάχθηκαν στο τμήμα προέλευσης και δύνανται να ενταχθούν σε διαφορετικό εξάμηνο από αυτό της εγγραφής τους.
Προγράμματα Μεταπτυχιακών Σπουδών (ΠΜΣ).
Τα ΠΜΣ εντάσσονται στο στρατηγικό σχεδιασμό του ιδρύματος, αποσκοπούν στην προαγωγή της γνώσης, την ανάπτυξη της έρευνας και την ικανοποίηση των εκπαιδευτικών, ερευνητικών και αναπτυξιακών αναγκών της χώρας, διέπονται από επιστημονική συνοχή, αναφέρονται σε ειδικότητες συγγενείς προς τα επιστημονικά πεδία των προγραμμάτων προπτυχιακών σπουδών και πληρούν τις προϋποθέσεις που εγγυώνται υψηλό επίπεδο σπουδών.
Πρόγραμμα Σπουδών.
Το πρόγραμμα σπουδών περιέχει τους τίτλους των υποχρεωτικών, των κατ' επιλογή υποχρεωτικών και των προαιρετικών μαθημάτων, το περιεχόμενό τους, τις εβδομαδιαίες ώρες διδασκαλίας τους, στις οποίες περιλαμβάνεται το κάθε μορφής επιτελούμενο διδακτικό έργο και τη χρονική αλληλουχία ή αλληλεξάρτηση των μαθημάτων. Περιέχει επίσης τα προσόντα και τις ειδικότητες του εκπαιδευτικού προσωπικού που απαιτούνται για την εφαρμογή του και την επίτευξή των μαθησιακών στόχων του.
Σύμφωνα με το εθνικό πλαίσιο προσόντων της ανώτατης εκπαίδευσης, κάθε πρόγραμμα σπουδών περιέχει επίσης τα μαθησιακά αποτελέσματα και τα προσόντα που αποκτώνται από το σύνολο του προγράμματος σπουδών, καθώς και από κάθε επιμέρους μάθημα ή εκπαιδευτική δραστηριότητα ή πρακτική άσκηση που περιλαμβάνεται σε αυτό, τις πιστωτικές μονάδες καθώς και το επίπεδο των προσόντων σε αντιστοίχιση του με εκείνα του εθνικού πλαισίου προσόντων, του ευρωπαϊκού πλαισίου προσόντων δια βίου μάθησης και του πλαισίου προσόντων του ευρωπαϊκού χώρου ανώτατης εκπαίδευσης.
Το πρόγραμμα μεταπτυχιακών σπουδών καταρτίζεται από ειδική επιτροπή, η οποία αποτελείται από καθηγητές του οικείου γνωστικού πεδίου και συγκροτείται από την κοσμητεία ή, σε περίπτωση συνεργασίας σχολών του ίδιου ΑΕΙ, από τις κοσμητείες των οικείων σχολών. Το περιεχόμενο του προγράμματος σπουδών εγκρίνεται από τον Πρύτανη, ύστερα από εισήγηση της κοσμητείας της οικείας σχολής ή των οικείων σχολών, σε περίπτωση συνεργασίας σχολών του ίδιου ΑΕΙ και σύμφωνη γνώμη της Συγκλήτου. Με τον εσωτερικό κανονισμό ρυθμίζονται τα θέματα που αφορούν τη συγκρότηση της επιτροπής, καθώς και οι προϋποθέσεις και η διαδικασία της κατ' έτος αναθεώρησης επιμέρους πτυχών του περιεχομένου του προγράμματος σπουδών.
Στα προγράμματα μεταπτυχιακών σπουδών ενός ιδρύματος μπορούν να περιλαμβάνονται, με την αναγνώριση των αντίστοιχων πιστωτικών μονάδων και μαθήματα που παρέχονται από προγράμματα μεταπτυχιακών σπουδών άλλων ιδρυμάτων όπως ορίζεται στους οργανισμούς των ιδρυμάτων αυτών. Μεταξύ των ιδρυμάτων καταρτίζεται ειδικό πρωτόκολλο συνεργασίας.
Κατά τα λοιπά εφαρμόζονται αναλόγως οι διατάξεις που αφορούν στα προγράμματα προπτυχιακών σπουδών.
Επιτρέπεται η συμμετοχή στο πρόγραμμα μεταπτυχιακών σπουδών αλλοδαπών φοιτητών εκτός Ευρωπαϊκής Ένωσης, οι οποίοι δεν έχουν ισοτιμία από τον ΔΟΑΤΑΠ, με απόφαση της κοσμητείας, η οποία θα διενεργεί και το σχετικό έλεγχο.
Όργανα ΠΜΣ.
Για την οργάνωση και λειτουργία των ΠΜΣ αρμόδια όργανα είναι τα εξής:
α) Η Σύγκλητος Ειδικής Σύνθεσης ή η Συνέλευση Ειδικής Σύνθεσης (ΣΕΣ) του ιδρύματος, η οποία περιλαμβάνει τα μέλη ΔΕΠ ή ΕΠ που με οποιαδήποτε ιδιότητα είναι μέλη τους και 2 εκπροσώπους των μεταπτυχιακών φοιτητών. Τα όργανα αυτά είναι αρμόδια για κάθε θέμα διοικητικού ή οργανωτικού χαρακτήρα που σχετίζεται με τις μεταπτυχιακές σπουδές.
β) Η Γενική Συνέλευση Ειδικής Σύνθεσης (ΓΣΕΣ) του οικείου τμήματος, η οποία απαρτίζεται από τον πρόεδρο ή προϊστάμενο του τμήματος, τα μέλη ΔΕΠ ή ΕΠ της Γενικής Συνέλευσης ή Συνέλευσης του τμήματος και 2 εκπροσώπους των μεταπτυχιακών φοιτητών του τμήματος. Η ΓΣΕΣ είναι αρμόδια για την κατάρτιση και εισήγηση προτάσεων για ΠΜΣ, τον ορισμό των μελών των συμβουλευτικών επιτροπών, των εξεταστικών επιτροπών, της συντονιστικής επιτροπής, την απονομή μεταπτυχιακών διπλωμάτων, τη συγκρότηση των επιτροπών επιλογής ή εξέτασης των υποψηφίων μεταπτυχιακών φοιτητών, καθώς και για κάθε άλλο θέμα που προβλέπεται από επιμέρους διατάξεις. Σε κάθε περίπτωση διατμηματικού ΠΜΣ, τις αρμοδιότητες της ΓΣΕΣ ασκεί Ειδική Διατμηματική Επιτροπή (ΕΔΕ), η οποία συγκροτείται από μέλη των αντίστοιχων Γενικών Συνελεύσεων ή Συνελεύσεων των οικείων τμημάτων, τα οποία εκλέγονται από τη ΓΣΕΣ κάθε τμήματος.
γ) Η Συντονιστική Επιτροπή (ΣΕ) του ΠΜΣ, η οποία απαρτίζεται από μέλη ΔΕΠ ή ΕΠ του τμήματος, τα οποία έχουν αναλάβει μεταπτυχιακό έργο ή την επίβλεψη διδακτορικών διατριβών και τα οποία ορίζονται από τη ΓΣΕΣ. Η ΣΕ είναι αρμόδια για την παρακολούθηση και το συντονισμό λειτουργίας του προγράμματος.
δ) Ο Διευθυντής για κάθε ΠΜΣ προεδρεύει της ΣΕ, ορίζεται με απόφαση της ΓΣΕΣ του τμήματος ή στην περίπτωση διατμηματικού ΠΜΣ, της ΕΔΕ, για διετή θητεία με δυνατότητα ανανέωσης και μπορεί να ασκεί τα καθήκοντά του με μερική απαλλαγή από τις διδακτικές του υποχρεώσεις. Ο Διευθυντής ανήκει στη βαθμίδα του Καθηγητή ή Αναπληρωτή Καθηγητή, είναι του ιδίου ή συναφούς γνωστικού αντικειμένου με το γνωστικό αντικείμενο του ΠΜΣ, προεδρεύει της ΕΔΕ στην περίπτωση διατμηματικού ΠΜΣ και ασκεί τα καθήκοντα που ορίζει ο κανονισμός μεταπτυχιακών σπουδών του ιδρύματος. Το τμήμα στο οποίο ανήκει το ΠΜΣ αναλαμβάνει και τη διοικητική υποστήριξη του προγράμματος στην περίπτωση διατμηματικού ΠΜΣ για το αντίστοιχο διάστημα. Ο Διευθυντής Μεταπτυχιακών Σπουδών εισηγείται στη ΓΣΕΣ ή στην ΕΔΕ κάθε θέμα που αφορά στην αποτελεσματική εφαρμογή του ΠΜΣ.
ε) Ο Αντιπρύτανης ή ο Αντιπρόεδρος Ακαδημαϊκών Υποθέσεων κάθε ιδρύματος έχει την εποπτεία και το γενικότερο συντονισμό των μεταπτυχιακών σπουδών σε επίπεδο ιδρύματος.
Κανονισμός Μεταπτυχιακών Σπουδών.
Τα ιδρύματα στα οποία λειτουργούν ΠΜΣ εκδίδουν κανονισμό μεταπτυχιακών σπουδών, ο οποίος καταρτίζεται από το Πρυτανικό Συμβούλιο ή το Συμβούλιο ΤΕΙ, εγκρίνεται από τη ΣΕΣ και κοινοποιείται στο Υπουργείο Παιδείας και Θρησκευμάτων. Ο κανονισμός μεταπτυχιακών σπουδών αποτελεί αναπόσπαστο μέρος του εσωτερικού κανονισμού του ιδρύματος, στον οποίο και ενσωματώνεται.
Ο κανονισμός μεταπτυχιακών σπουδών περιλαμβάνει ιδίως τη δομή και τους κανόνες λειτουργίας των ΠΜΣ, τον αριθμό και τον τρόπο επιλογής των εισακτέων στα ΠΜΣ, τα κριτήρια γλωσσομάθειας, καθώς και τις διαδικασίες αναστολής φοίτησης, τις προϋποθέσεις για τη χορήγηση υποτροφιών, την ανώτατη διάρκεια φοίτησης και τις διαδικασίες παράτασης, αναστολής και επανέναρξης των μεταπτυχιακών σπουδών, τις ελάχιστες διδακτικές ώρες των μεταπτυχιακών μαθημάτων ανά εξάμηνο και τις απαραίτητες πιστωτικές μονάδες, τη διάρκεια των εξεταστικών περιόδων, τα αναλυτικά προγράμματα μεταπτυχιακών σπουδών, τις υποχρεώσεις για τη λήψη του διπλώματος, τις διαδικασίες αναθεώρησης των ΠΜΣ, τον ανώτατο αριθμό μαθημάτων στα οποία μπορεί να εγγραφεί κάθε μεταπτυχιακός φοιτητής ανά εξάμηνο, το χαρακτηρισμό των μαθημάτων και τα τυχόν προαπαιτούμενα μαθήματα, τη δυνατότητα παρακολούθησης μαθημάτων από άλλα τμήματα, τις κατευθύνσεις, την έκταση και το περιεχόμενο των μεταπτυχιακών μαθημάτων, τη δυνατότητα μερικής φοίτησης, τους κανόνες εξετάσεων και αξιολόγησης των επιδόσεων των μεταπτυχιακών φοιτητών, τα κριτήρια αξιολόγησης με έμφαση στον περιοδικό έλεγχο της ποιότητας του εκπαιδευτικού έργου, τις διαδικασίες αξιολόγησης των μαθημάτων και των διδασκόντων από τους μεταπτυχιακούς φοιτητές και τα συλλογικά όργανα, το τελετουργικό αποφοίτησης, τον τύπο του παραρτήματος διπλώματος, καθώς και ζητήματα τεχνολογικής και οικονομικής υποστήριξης των ΠΜΣ και ειδικής γραμματειακής κάλυψης των αναγκών τους, καθώς και κάθε άλλο σχετικό ζήτημα.
Με απόφαση της ΣΕΣ του οικείου ή των οικείων ιδρυμάτων, μετά από γνώμη της ΓΣΕΣ του τμήματος ή της ΕΔΕ, μπορεί να προβλέπεται η καταβολή διδάκτρων και το ύψος αυτών για τους μεταπτυχιακούς φοιτητές συγκεκριμένου προγράμματος.
Προγράμματα Διδακτορικών Σπουδών (ΠΔΣ).
Τα Προγράμματα Διδακτορικών Σπουδών (ΠΔΣ) διοργανώνονται από τα ΑΕΙ Πανεπιστημιακού τομέα καθώς και από τα ΑΕΙ Τεχνολογικού Τομέα. 
Διδακτορική Διατριβή.
Ο υποψήφιος που ενδιαφέρεται για την εκπόνηση διδακτορικής διατριβής υποβάλλει σχετική αίτηση στη γραμματεία του τμήματος, στο οποίο ενδιαφέρεται να εκπονήσει τη διδακτορική διατριβή. Η ΓΣΕΣ του τμήματος εξετάζει αν ο υποψήφιος πληροί τις προϋποθέσει για την εκπόνηση διδακτορικής διατριβής με βάση τα κριτήρια που έχουν τεθεί σύμφωνα με τον κανονισμό μεταπτυχιακών σπουδών.
Δικαίωμα υποβολής αίτησης για την εκπόνηση διδακτορικής διατριβής έχουν οι κάτοχοι ΜΔΕ. Σε εξαιρετικές περιπτώσεις που προβλέπονται από τον κανονισμό μεταπτυχιακών σπουδών και μετά από αιτιολογημένη απόφαση της ΓΣΕΣ μπορεί να γίνει δεκτός ως υποψήφιος διδάκτορας και μη κάτοχος ΜΔΕ. 
Για κάθε υποψήφιο διδάκτορα ορίζεται από τη ΓΣΕΣ τριμελής συμβουλευτική επιτροπή για την επίβλεψη και καθοδήγηση του υποψηφίου, στην οποία μετέχουν 1 μέλος ΔΕΠ του οικείου τμήματος της βαθμίδας του καθηγητή, αναπληρωτή καθηγητή ή επίκουρου καθηγητή, ως επιβλέπων και άλλα 2 μέλη, τα οποία μπορεί να είναι μέλη ΔΕΠ του ίδιου ή άλλου τμήματος του ιδίου ή άλλου πανεπιστημίου της ημεδαπής ή της αλλοδαπής, αποχωρήσαντες λόγω ορίου ηλικίας καθηγητές ΑΕΙ, καθηγητές ΑΣΕΙ η μέλη ΕΠ των ΤΕΙ και της ΑΣΠΑΙΤΕ ή ερευνητές των βαθμίδων Α΄, Β΄ ή Γ΄ αναγνωρισμένου ερευνητικού κέντρου του εσωτερικού ή εξωτερικού, οι οποίοι είναι κάτοχοι διδακτορικού διπλώματος. Τα μέλη της επιτροπής πρέπει να έχουν την ίδια ή συναφή επιστημονική ειδικότητα με αυτή, στην οποία ο υποψήφιος διδάκτορας εκπονεί τη διατριβή του. Κάθε μέλος ΔΕΠ μπορεί να επιβλέπει μέχρι 5 το πολύ υποψηφίους διδάκτορες.
Η τριμελής συμβουλευτική επιτροπή σε συνεργασία με τον υποψήφιο διδάκτορα καθορίζει το θέμα της διδακτορικής διατριβής.
Η χρονική διάρκεια για την απόκτηση του διδακτορικού διπλώματος δεν μπορεί να είναι μικρότερη από 3 πλήρη ημερολογιακά έτη από την ημερομηνία ορισμού της τριμελούς συμβουλευτικής επιτροπής. Με σχετική απόφαση της ΓΣΕΣ μπορεί να προβλέπεται η παράλληλη παρακολούθηση και επιτυχής περάτωση οργανωμένου κύκλου μαθημάτων ή άλλες συναφείς δραστηριότητες.
Για τους υποψηφίους διδάκτορες που γίνονται δεκτοί κατ' εξαίρεση χωρίς να είναι κάτοχοι ΜΔΕ, το ελάχιστο χρονικό όριο για την απόκτηση του διδακτορικού διπλώματος είναι τουλάχιστον 4 πλήρη ημερολογιακά έτη από τον ορισμό της τριμελούς συμβουλευτικής επιτροπής. Στην περίπτωση αυτή, ο υποψήφιος διδάκτορας υποχρεούται να περατώσει οργανωμένο κύκλο μαθημάτων που ορίζεται από την ΓΣΕΣ στα πλαίσια του ΠΜΣ. Ο χρόνος παρακολούθησης κύκλου υποχρεωτικών μαθημάτων υπολογίζεται στον ελάχιστο χρόνο για την απόκτηση διδακτορικού διπλώματος.
Ο υποψήφιος διδάκτορας έχει υποχρέωση, εφόσον του ζητηθεί, να προσφέρει εκπαιδευτικές υπηρεσίες στο τμήμα στο οποίο εκπονεί τη διατριβή του, σύμφωνα με τον κανονισμό μεταπτυχιακών σπουδών του ιδρύματος.
Με πρόταση της ΓΣΕΣ του τμήματος και κοινή απόφαση των Υπουργών Παιδείας και Θρησκευμάτων και Οικονομικών μπορεί να ανατίθεται σε υποψήφιους διδάκτορες η επικουρία μελών ΔΕΠ σε προπτυχιακό και μεταπτυχιακό επίπεδο με ωριαία αντιμισθία που επιβαρύνει τον προϋπολογισμό του ιδρύματος.
Η τριμελής συμβουλευτική επιτροπή σε συνεργασία με τον υποψήφιο διδάκτορα υποβάλλει έκθεση προόδου στη ΓΣΕΣ του τμήματος στο τέλος κάθε χρόνου από τον ορισμό της.
Για την τελική αξιολόγηση και κρίση της διατριβής του υποψηφίου διδάκτορα, μετά την ολοκλήρωση των υποχρεώσεων του, ορίζεται από τη ΓΣΕΣ επταμελής εξεταστική επιτροπή, στην οποία μετέχουν και τα μέλη της τριμελούς συμβουλευτικής επιτροπής. Τουλάχιστον 4 μέλη της επταμελούς εξεταστικής επιτροπής πρέπει να είναι μέλη ΔΕΠ, εκ των οποίων τουλάχιστον 2 πρέπει να ανήκουν στο οικείο τμήμα. Τα υπόλοιπα μέλη της επιτροπής μπορεί να είναι μέλη ΔΕΠ πανεπιστημίων της ημεδαπής ή ομοταγών ιδρυμάτων της αλλοδαπής, αποχωρήσαντες λόγω ορίου ηλικίας καθηγητές ΑΕΙ, καθηγητές ΑΣΕΙ ή μέλη ΕΠ των ΤΕΙ και της ΑΣΠΑΙΤΕ ή ερευνητές των βαθμίδων Α΄, Β΄ ή Γ΄ αναγνωρισμένου ερευνητικού κέντρου του εσωτερικού ή εξωτερικού, οι οποίοι είναι κάτοχοι διδακτορικού διπλώματος. Όλα τα μέλη της επταμελούς εξεταστικής επιτροπής πρέπει να έχουν την ίδια ή συναφή επιστημονική ειδικότητα με αυτή, στην οποία ο υποψήφιος διδάκτορας εκπόνησε τη διατριβή του.
Ο υποψήφιος διδάκτορας αναπτύσσει τη διατριβή του δημόσια, ενώπιον της επταμελούς εξεταστικής επιτροπής, η οποία στη συνέχεια κρίνει το πρωτότυπο της διατριβής και κατά πόσον αυτή αποτελεί συμβολή στην επιστήμη. Για την έγκριση της διδακτορικής διατριβής απαιτείται η σύμφωνη γνώμη τουλάχιστον 5 μελών της επταμελούς εξεταστικής επιτροπής. Η αναγόρευση του υποψηφίου σε διδάκτορα γίνεται από τη ΓΣΕΣ. Τα σχετικά με την αναγόρευση καθορίζονται στον κανονισμό μεταπτυχιακών σπουδών. Σε περίπτωση κατά την οποία το πρακτικό απονομής διδακτορικού τίτλου φέρει υπογραφές 4 μελών της επταμελούς επιτροπής, πέμπτο δε μέλος έχει υπογράψει την εισηγητική έκθεση, ο τίτλος θεωρείται ότι έχει χορηγηθεί εγκύρως.
Με απόφαση της ΓΣΕΣ ορίζεται η γλώσσα συγγραφής της μεταπτυχιακής διπλωματικής εργασίας ή της διδακτορικής διατριβής.
Οι μεταπτυχιακοί φοιτητές για απόκτηση ΜΔΕ και οι υποψήφιοι διδάκτορες που δεν έχουν υγειονομική κάλυψη δικαιούνται υγειονομικής και νοσοκομειακής περίθαλψης, όπως ισχύει και για τους προπτυχιακούς φοιτητές.

</doc>
<doc id="44660" url="https://el.wikipedia.org/wiki?curid=44660" title="Ομοφοβία">
Ομοφοβία

Η ομοφοβία, ομοφυλοφοβία ή ομοερωτοφοβία, είναι η αποστροφή ή οι διακρίσεις με αφετηρία τον σεξουαλικό προσανατολισμό ή γενικότερα σε βάρος των ΛΟΑΤ+ ατόμων. Η λέξη είναι αντιδάνειο από την αγγλική "Ηomophobia" που ετυμολογείται από τις ελληνικές λέξεις ομός (όμοιος) και φοβία. Πρωτοχρησιμοποιήθηκε το 1969 από τον Αμερικανό κλινικό ψυχολόγο George Weinberg και έγινε γνωστή με το βιβλίο του "Society and the Healthy Homosexual" (1971). Ως ευρύτερη έννοια αφορά το σύνολο των ΛΟΑΤΚΙ+ ατόμων και όχι απαραίτητα αποκλειστικά τους ομοφυλόφιλους.
Η ομοφοβία μπορεί να περιλαμβάνει μίσος, εχθρότητα ή αποδοκιμασία των ομοφυλόφιλων ανθρώπων, της ομοφυλοφιλικής συμπεριφοράς, που οδηγεί στην εκδήλωση μισαλλοδοξίας. Συχνά φτάνει ως το σημείο να εκδηλώνεται πολύ επικίνδυνα, όπως μέσω λεκτικής βίας και με ομοφοβικά εγκλήματα μίσους όπως επιθέσεις, ξυλοδαρμούς, ακόμη και φόνους. 
Τα άτομα που ενεργούν με τέτοιους τρόπους περιγράφονται ως ομοφοβικά. Αισθήματα κοινωνικής ανασφάλειας ή ως αυτοεπιβεβαίωση του σεξουαλικού προσανατολισμού. 
Σε σπάνιες περιπτώσεις, είναι δυνατόν να παρατηρηθούν φαινόμενα ομοφοβίας προερχόμενα από τους ίδιους τους ομοφυλόφιλους. Σε κάποιες από αυτές τις περιπτώσεις αίτιο είναι το σοκ που παθαίνουν (οι έφηβοι ομοφυλόφιλοι) όταν συνειδητοποιούν για πρώτη φορα ότι ο σεξουαλικός προσανατολισμός τους είναι αυτός. Εφόσον δεν έχουν συνηθίσει αυτή την εικόνα για τον εαυτό τους μπορεί, διάφορα σχόλια για την ομοφυλοφιλία (π.χ. από την οικογένειά τους) παλιότερα, να τους επηρεάσουν έτσι ώστε να γίνουν ομοφοβικοί - όχι όμως για πολύ. Οι περισσότεροι χρειάζονται χρόνο για να αποδεκτούν τον εαυτό τους. Περισσότερα αναφέρονται παρακάτω.
Σύμφωνα με ορισμένους θεωρητικούς, θα πρέπει να υπάρξει ένας διαχωρισμός της έννοιας "ομοφοβία" με την έννοια "ομοαρνητισμός", καθώς με τη δεύτερη νοούνται οι περιπτώσεις όπου κάποιος αντιτίθεται στην ομοφυλοφιλία, δίχως όμως να προβαίνει σε καμία απολύτως αρνητική ενέργεια σε βάρος των ομοφυλόφιλων. 
Η 17η Μαΐου έχει καθιερωθεί ως διεθνής ημέρα κατά της ομοφοβίας. Ο λόγος που επιλέχθηκε η συγκεκριμένη ημερομηνία, οφείλεται στο γεγονός ότι στις 17 Μαΐου 1990, η ομοφυλοφιλία έπαψε να θεωρείται ασθένεια από τον Παγκόσμιο Οργανισμό Υγείας. Στις 19 Ιανουαρίου 2006 το Ευρωπαϊκό Κοινοβούλιο με συντριπτική πλειοψηφία αναγνώρισε το συμβολισμό της ημέρας αυτής και με ψήφισμά του κάλεσε τα κράτη μέλη της Ευρωπαϊκής Ένωσης να αναλάβουν δράσεις για την εξάλειψη των διακρίσεων λόγω ομοερωτικού προσανατολισμού. 
Εσωτερικευμένη ομοφοβία.
Η εσωτερικευμένη ομοφοβία (ή εγωδυστονική ομοφοβία) είναι τα αρνητικά συναισθήματα που τρέφει κάποιος για τον ίδιο του τον εαυτό επειδή είναι ομοφυλόφιλος. Ο συγκεκριμένος όρος έχει δεχτεί επικρίσεις επειδή η ύπαρξη αρνητικής στάσης δεν συνεπάγεται απαραίτητα φοβία· για τον λόγο αυτό, προτιμάται ο όρος «εσωτερικευμένος στιγματισμός». Η εσωτερικευμένη ομοφοβία προκαλεί σοβαρή σύγκρουση με τον σεξουαλικό προσανατολισμό του ατόμου ή αποδοκιμασία του.
Η εσωτερικευμένη ομοφοβία μπορεί να οδηγήσει σε ακραία απώθηση (καταπίεση) της ομοφυλοφιλικής επιθυμίας. Σε άλλες περιπτώσεις, παρατηρείται μια εσωτερική σύγκρουση, που διαρκεί κάποια περίοδο κατά την οποία οι βαθιά ριζωμένες θρησκευτικές ή κοινωνικές πεποιθήσεις αντιπαρατίθενται με τις ισχυρές ερωτικές και συναισθηματικές επιθυμίες. Η εν λόγω αναντιστοιχία συχνά προκαλεί κλινική κατάθλιψη, ενώ, μεταξύ άλλων, σε αυτό το φαινόμενο αποδίδεται τα ασυνήθιστα υψηλά ποσοστά αυτοκτονιών στους γκέι εφήβους (έως και 30% των μη ετεροφυλόφιλων εφήβων κάνουν απόπειρα αυτοκτονίας). Η ψυχοθεραπεία, όπως η υποστηρικτική ψυχοθεραπεία για γκέι, λεσβίες και αμφισεξουαλικούς, καθώς και η συμμετοχή σε ομάδες υποστήριξης και αυτογνωσίας με άλλα γκέι άτομα μπορεί να συμβάλει στη μείωση ή εξάλειψη της εσωτερικής σύγκρουσης ανάμεσα στη θρησκευτική και τη σεξουαλική ταυτότητα του ατόμου.
Ο όρος εσωτερικευμένη ομοφοβία ορισμένες φορές χρησιμοποιείται για να υποδηλώσει τις ενσυνείδητες ή ασυνείδητες συμπεριφορές που έχει ένα άτομο επειδή αισθάνεται την ανάγκη να προωθήσει ή να συμμορφωθεί τις προσδοκίες και τις επιταγές της ετεροκανονικότητας και του ετεροσεξισμού. Σε τέτοιες περιπτώσεις ενίοτε εμφανίζεται ακραία απώθηση και άρνηση της ερωτικής επιθυμίας σε συνδυασμό με εξωτερική επίδειξη ετεροκανονικής συμπεριφοράς, η οποία αποσκοπεί αφενός μεν στο να δείχνει το άτομο «φυσιολογικό» και «αποδεκτό», αφετέρου δε στο να νιώσει το ίδιο έτσι. Η εσωτερικευμένη ομοφοβία μπορεί επίσης να συμπεριλαμβάνει λιγότερο εμφανείς συμπεριφορές, όπως το να προβαίνει κάποιος σε εικασίες όσον αφορά το φύλο του ερωτικού συντρόφου των άλλων ή όσον αφορά τους ρόλους των φύλων. 
Ορισμένοι αποδίδουν αυτόν τον όρο και σε άτομα της ΛΟΑΤ κοινότητας, τα οποία υποστηρίζουν «συμβιβαστικές» στάσεις, όπως λόγου χάρη εκείνους που θεωρούν το σύμφωνο συμβίωσης αποδεκτή εναλλακτική λύση στους γάμους μεταξύ ομόφυλων ζευγαριών.
Υπάρχει επίσης η άποψη ότι ορισμένοι ή οι περισσότεροι άνθρωποι που είναι ομοφοβικοί έχουν στην πραγματικότητα καταπιέσει τη δική τους ομοφυλοφιλία. Το 1996, σε μια ελεγχόμενη μελέτη του Πανεπιστημίου της Γεωργίας των ΗΠΑ, σε 64 ετεροφυλόφιλους άντρες (οι μισοί εκ των οποίων αυτοπροσδιορίστηκαν ως ετεροφυλόφιλοι και δήλωσαν ότι ήταν ομοφοβικοί βάσει της εμπειρίας τους), διαπιστώθηκε ότι οι άντρες που αξιολογήθηκαν ως πιο ομοφοβικοί (με βάση την Κλίμακα Ομοφοβίας) ήταν πολύ πιθανότερο να διεγερθούν σεξουαλικά (με μέτρηση της στυτικής διέγερσης), όταν έβλεπαν ομοερωτικές εικόνες σε σύγκριση με τους μη-ομοφοβικούς άντρες.
Κοινωνική ομοφοβία.
Μια άλλη μορφή κοινωνικής ομοφοβίας μπορεί να θεωρηθεί ο φόβος ενός ατόμου μήπως θεωρηθεί γκέι. Θεωρητικοί όπως ο Calvin Thomas και η Judith Butler διατείνονται ότι η ομοφοβία εδράζεται στον φόβο κάποιων ατόμων μη θεωρηθούν γκέι. Η ομοφοβία στους άντρες συνδέεται με την ανασφάλειά τους όσον αφορά τον ανδρισμό τους. Για τον λόγο αυτό, η ομοφοβία είναι τόσο διαδεδομένη στα σπορ και στην υποκουλτούρα των φιλάθλων που θεωρείται στερεοτυπικά πολύ αρρενωπή.
Οι παραπάνω θεωρητικοί επιχειρηματολογούν ότι ένα άτομο που εκφράζει ομοφοβικές σκέψεις και συναισθήματα συμπεριφέρεται έτσι όχι μόνο με στόχο να επικοινωνήσει τις απόψεις του για την ομάδα των γκέι ανθρώπων αλλά και για να αποστασιοποιηθεί από αυτή την ομάδα πληθυσμού και το κοινωνικό στάτους της. Μέσω αυτή της αποστασιοποίησης από τους γκέι, επιβεβαιώνει τον ρόλο του ως ετεροφυλόφιλου σε μια ετεροκανονιστική κοινωνία και άρα καταβάλλει προσπάθεια να αποφύγει να χαρακτηριστεί γκέι και να τύχει της ανάλογης αρνητικής αντιμετώπισης. Αυτή η ερμηνεία συνδέεται με την ιδέα ότι ένας άνθρωπος ίσως εκφράσει βίαια αντίθεση στον «Άλλο» ώστε να εμπεδώσει τη δική του ταυτότητα ως μέλους της πλειοψηφίας και άρα να αποκομίσει κοινωνικό κύρος.
Η Nancy J. Chodorow δήλωσε ότι η ομοφοβία μπορεί να θεωρηθεί μέθοδος προστασίας της ανδρικής αρρενωπότητας. 
Διάφορες ψυχαναλυτικές θεωρίες εξηγούν ότι την ομοφοβία ως απειλή στις ομοερωτικές παρορμήσεις, είτε είναι πραγματικές παρορμήσεις είτε απλώς υποθετικές. Αυτή η απειλή προκαλεί απώθηση, άρνηση ή αντιδραστικούς μηχανισμούς ως άμυνα.

</doc>
<doc id="44665" url="https://el.wikipedia.org/wiki?curid=44665" title="Προμηθευτικοί Συνεταιρισμοί">
Προμηθευτικοί Συνεταιρισμοί



</doc>
<doc id="44666" url="https://el.wikipedia.org/wiki?curid=44666" title="ΑΕΙ">
ΑΕΙ



</doc>
<doc id="44668" url="https://el.wikipedia.org/wiki?curid=44668" title="Τέλετεξτ">
Τέλετεξτ

Το τελετέξτ (αγγλικά: teletext, σε ελεύθερη απόδοση "τηλεκείμενο") είναι τεχνική μετάδοσης πληροφοριών μέσω του σήματος ενός τηλεοπτικού σταθμού, και προβολής τους στην οθόνη της τηλεόρασης.
Εκπέμπεται κωδικοποιημένα στο σήμα του τηλεοπτικού σταθμού (αναλογικό και ψηφιακό) μεταδίδοντας διάφορες πληροφορίες όπως ειδήσεις, μετεωρολογικές προβλέψεις, χρήσιμα τηλέφωνα, ανακοινώσεις, το πρόγραμμα του σταθμού, αποτελέσματα τυχερών παιχνιδιών κλπ. Απαραίτητες προϋποθέσεις για τη χρήση της υπηρεσίας είναι η εκπομπή σήματος τελετέξτ από το σταθμό στον οποίο είναι συντονισμένη η συσκευή της τηλεόρασης και η δυνατότητα λήψης του από τη συσκευή.
Το τελετέξτ αποτελείται από χαρακτήρες ASCII στην οθόνη της τηλεόρασης, 40 οριζοντίως και 23 καθέτως. Αποτελείται από 800 σελίδες όπου μπορούν να εμφανιστούν πληροφορίες. Κάθε σελίδα μπορεί επίσης να αποτελείται και από υποσέλιδες, ο μέγιστος αριθμός των οποίων φτάνει τις 99. Οι χαρακτήρες είναι διαθέσιμοι μόνο στα οκτώ (8) χρώματα της δοκιμαστικής μετάδοσης λωρίδων (λευκό, κίτρινο, γαλάζιο, πράσινο, μοβ, κόκκινο, μπλε, μαύρο). Οι εναλλαγές των υποσελίδιων γίνονται ανά χρονικό διάστημα που έχει ρυθμιστεί από τον διαχειριστή του τελετέξτ εκτός αν η συσκευή διαθέτει επιλογέα εμφάνισης υποσελίδιων. Η κεντρική σελίδα είναι η 100, η οποία σχεδόν πάντοτε δείχνει τα περιεχόμενα όλου του τελετέξτ, δηλαδή τις πληροφορίες που έχει τη δυνατότητα να δει ο χρήστης στις σελίδες του. Ο χρήστης επιλέγει τη σελίδα που θέλει να διαβάσει πληκτρολογώντας τον τριψήφιο αριθμό στο τηλεχειριστήριο της τηλεόρασης του και αφού γίνει η ανίχνευση από την συσκευή της επιλεγμένης σελίδας. Το τελετέξτ διαθέτει και διάφορες άλλες δυνατότητες όπως το fastext (δυνατότητα γρήγορης πληκτρολόγησης). Κάθε συσκευή τηλεόρασης διαθέτει και ευκολίες χρήσης.
Το πρώτο σήμα τελετέξτ εμφανίστηκε στο BBC το 1974. Στην Ελλάδα έκανε την πρώτη του δοκιμαστική εμφάνιση το 1996 σε μικρό ποσοστό τηλεοπτικών καναλιών. Ωστόσο, το teletext καθιερώθηκε σε όλα τα τηλεοπτικά κανάλια από το 2004 καθώς εταιρείες τηλεηχοπληροφόρησης όπως η Mediatext και η Newsphone Hellas ανέλαβαν αποκλειστικά την σχεδίαση και υλοποίηση της υπηρεσίας για λογαριασμό των ιδιωτικών καναλιών. Η εξέλιξη της τεχνολογίας και η διάδοση νέων σύγχρονων μέσων τηλεπληροφόρησης (διαδίκτυο, αμφίδρομες υπηρεσίες τηλεόρασης κλπ) καθιστούν το τελετέξτ υπηρεσία η οποία σταδιακά εγκαταλείπεται, αν και παραμένει μια καλή μέθοδος ενημέρωσης σε απομακρυσμένες περιοχές.
Το τελετέξτ στην Ελλάδα.
Η πρώτη απόπειρα εισαγωγής της υπηρεσίας έγινε το 1990 από τον τηλεοπτικό σταθμό ΑΝΤ1 χωρίς να υλοποιηθεί λόγω μη συμβατότητας των συσκευών τηλεοράσεως με τους Ελληνικούς χαρακτήρες. Παλιότερα, διέθεταν επίσης την υπηρεσία και οι εξής σταθμοί: Οι δημόσιοι σταθμοί, οι οποίοι την κατάργησαν πλήρως μετά το "μαύρο" του 2013, ενώ οι μεταβατικοί δημόσιοι φορείς ΔΤ και ΝΕΡΙΤ, λόγω αδιαφορίας και έλλειψης χρημάτων, δεν την υιοθέτησαν ποτέ, οι ιδιωτικοί σταθμοί ΑΝΤ1 και ALPHA (την κατάργησαν πλήρως το 2019), το Μακεδονία TV (την κατάργησε πλήρως το 2012), το Mega Channel (διέθετε την υπηρεσία μέχρι και το οριστικό κλείσιμο του το 2018, και μάλιστα με υπότιτλους, και έκτοτε με την επαναλειτουργία του, το 2020, την κατάργησε πλήρως) και το αλήστου μνήμης ALTER (διέθετε την υπηρεσία μέχρι το οριστικό κλείσιμό του). Επίσης την διέθεταν και όλοι οι περιφερειακοί σταθμοί από το 2004 και για κάποια χρόνια. Το χειρισμό της υπηρεσίας για τους ιδιωτικούς τηλεοπτικούς σταθμούς από το 2004 τον είχαν αναλάβει εταιρείες τηλεηχοπληροφόρησης όπως αναφέρεται παραπάνω.
Σήμερα το μόνο ελληνικό κανάλι, που διαθέτει την υπηρεσία Τελετέξτ, είναι το πανελλαδικής εμβέλειας Star Channel (διαθέτει μόνον ο τυπικής ευκρίνειας), και ο οποίος και την εισήγαγε για πρώτη φορά στην τηλεοπτική αγορά το 1996, ενώ όλοι οι υπόλοιποι ελληνικοί σταθμοί, λόγω της διάδοσης των νέων σύγχρονων μέσων τηλεπληροφόρησης, την έχουν καταργήσει πλήρως (ή δεν την υιοθέτησαν ποτέ), αντικαθιστώντας την με σύγχρονα μέσα, όπως με υπηρεσίες υβριδικής τηλεόρασης, ενώ αντίστοιχα τα ελληνικά κανάλια, θα μεταδίδονται αποκλειστικά στο σύντομο μέλλον σε εικόνα υψηλής ευκρίνειας, το οποίο έχει καθαρότερη εικόνα από το σύστημα τυπικής ευκρίνειας (SD), ένα φαινόμενο που βάζει το Τελετέξτ, πολύ γρήγορα στο παρελθόν.

</doc>
<doc id="44671" url="https://el.wikipedia.org/wiki?curid=44671" title="Χάιντελμπεργκ Γιουνάιτεντ">
Χάιντελμπεργκ Γιουνάιτεντ

Η Χάιντελμπεργκ Γιουνάιτεντ (αγγλικά: "Heidelberg United") είναι ποδοσφαιρικός σύλλογος της Αυστραλίας που ιδρύθηκε το 1955 από Έλληνες ομογενείς. Από το 1977 ως το 1996 μετείχε στην ανώτερη εθνική κατηγορία της Αυστραλίας. Έχει και γυναικεία ομάδα ποδοσφαίρου που έχει κατακτήσει το πολιτειακό κύπελλο της Βικτώριας. Αγωνίζεται στα πρωταθλήματα της Ποδοσφαιρικής Ομοσπονδίας Βικτώριας. Χρώματα έχει το κίτρινο και το μαύρο.
Ιστορία.
Ιδρύθηκε το Μάιο 1955 ως εθνικοτοπικός πολιτιστικός σύλλογος "Αλεξάντερ δε Γκρέιτ" (Alexander the Great) ή Μέγας Αλέξανδρος Μελβούρνης και έγινε επίσημα ποδοσφαιρικός το 1958 στη Μελβούρνη από Έλληνες ομογενείς που κατάγονταν από την Φλώρινα. Ιδρυτικά μέλη ήταν οι Τζορτζ Μπανίσκας, Νίκολας Θεμέλκος, Τρύφων Ρακοβάλης, Τρύφων Αβραμόπουλος, Κρις Σαμαρτζής και Πίτερ Οικονομίδης.
Τα πρώτα χρόνια δεν αγωνιζόταν σε επίσημο πρωτάθλημα. Το 1959 απορρίφθηκε η αίτησή του να ενταχθεί στην Ερασιτεχνική Ποδοσφαιρική Ομοσπονδία Βικτώριας (Victorian Amateur Soccer Football Association) αλλά το 1960 έγινε δεκτός και στην πρώτη σεζόν πήρε τον τίτλο της μικρής κατηγορίας πετυχαίνοντας 113 γκολ. Τα επόμενα χρόνια πήρε διαδοχικά πρωταθλήματα και ανέβηκε τρεις κατηγορίες ως την Μετροπόλιταν Λιγκ, την ανώτερη της πολιτείας. Το 1965 κατέκτησε τον τίτλο, κάτι που επανέλαβε το 1969 και το 1975 ως "Φίτζροϊ Γιουνάιτεντ Αλεξάντερ Σόκερ Κλαμπ" (Fitzroy United Alexander Soccer Club).
Το 1977 μετακόμισε στο προάστειο Χάιντελμπεργκ και εγκατάσταθηκε στο Ολίμπικ Παρκ. Ταυτόχρονα έφυγε από το πολιτειακό πρωτάθλημα και από το 1977 μέχρι το 1996 συμμετείχε στο πρωτάθλημα Νάσιοναλ Σόκερ Λιγκ. Αυτή ήταν η "χρυσή εποχή" του συλλόγου. Κατέκτησε τον τίτλο το 1980, ήταν φιναλίστ 4 φορές, ενώ κατέκτησε δύο φορές το Λιγκ Καπ. Την περίοδο αυτή πολλοί παίκτες του συλλόγου μετείχαν στην εθνική ομάδα της Αυστραλίας, όπως ο Τζον Αναστασιάδης. Περιστασιακά αγωνίστηκαν στο σύλλογο και γνωστοί παίκτες από την Ελλάδα, όπως ο Μίμης Παπαϊωάννου, ο Μιχαλης Σιμιγδαλάς, ο Σπύρος Πομώνης κ.ά.
Το 1996 επέστρεψε στην Ομοσπονδία της Βικτώριας με την επωνυμία "Χάιντελμπεργκ Γιουνάιτεντ", αγωνιζόμενη στην Πρέμιερ Λιγκ, όπου κατέκτησε τον τίτλο το 2001 και 2004 και ήταν τρεις φορές φιναλίστ.

</doc>
<doc id="44672" url="https://el.wikipedia.org/wiki?curid=44672" title="Μέγας Αλέξανδρος Χαϊλντεμπεργκ">
Μέγας Αλέξανδρος Χαϊλντεμπεργκ



</doc>
<doc id="44673" url="https://el.wikipedia.org/wiki?curid=44673" title="Seven (τηλεοπτικός σταθμός)">
Seven (τηλεοπτικός σταθμός)

Το Seven ήταν ιδιωτικός τηλεοπτικός σταθμός περιφερειακής εμβέλειας που εξέπεμπε τα πρώτα χρόνια μόνο στην περιοχή της Αττικής. Ξεκίνησε την εκπομπή του τον Δεκέμβριο του 1989, με την ονομασία Channel Seven X. Το 1999 μετονομάστηκε σε Seven και η άδεια του σταθμού μετατράπηκε επισήμως σε πανελλαδικής εμβέλειας (αν και δεν εξέπεμψε ποτέ σε όλη την χώρα, παρά μόνο στην Αττική, την Θεσσαλονίκη και σε αρκετές μεγάλες πόλεις) ενώ επί κυβέρνησης Μητσοτάκη είχε ήδη αποκτήσει προσωρινή, όπως για όλους τους σταθμούς εθνικής εμβέλειας, άδεια το 1993. Παρότι το Seven, είχε άδεια εθνικής εμβέλειας δεν την αξιοποίησε ποτέ.
Το 1999 το κανάλι, εξαγοράστηκε από την Intersat του επιχειρηματία Γιώργου Μπατατούδη, τότε προέδρου του ΠΑΟΚ. Ο νέος ιδιοκτήτης του σταθμού σκόπευε να κάνει τον τηλεοπτικό σταθμό συνδρομητικό, αλλά τελικά, προέκυψαν οικονομικές αντιπαραθέσεις. Μετά το 2000 το κανάλι είχε αρχίσει να έχει μεγάλα οικονομικά προβλήματα, από τα οποία δεν ανέκαμψε και εν τέλει, το 2005, η συχνότητα του τηλεοπτικού σταθμού, πωλήθηκε στην οικογένεια Αλαφούζου και από τη συχνότητα του Seven, στις 1 Απριλίου 2006 εξέπεμψε ξανά η τηλεόραση του ΣΚΑΪ αξιοποιώντας την άδεια εθνικής εμβέλειας που διέθετε το Seven.
Ιστορία.
Το κανάλι βγήκε στον αέρα τον Δεκέμβριο του 1989 με την ονομασία "Seven X" έχοντας στην κατοχή του και ραδιοφωνικό σταθμό με την ίδια ονομασία στους 98,7 αλλά την πρώτη του εκπομπή την πραγματοποίησε τον Οκτώβριο του 1990. Το 1992 ο σταθμός μετονομάστηκε σε "Channel Seven X" και το 1999 σε "Seven" ενώ απέκτησε εμβέλεια και στην περιοχή της Θεσσαλονίκης.
Τον Ιούνιο του 1999, το κανάλι άλλαξε ιδιοκτησία και πέρασε στην Intersat (νυν Techland) του επιχειρηματία Γιώργου Μπατατούδη, ο οποίος ήταν και πρόεδρος του ΠΑΟΚ. Γενικός διευθυντής προγράμματος ανέλαβε ο Δημήτρης Κωνσταντάρας ο οποίος άλλαξε τη φυσιογνωμία του με τη συνεργασία προσωπικοτήτων, καλλιτεχνών και δημοσιογράφων. Ακολούθησε ο σχεδιασμός της πρώτης δορυφορικής πλατφόρμας στην Ελλάδα από την Intersat με κεντρικό άξονα το "Seven" υπό την ευθύνη του Κωνσταντάρα, πράγματα που δεν έγιναν ποτέ πραγματικότητα, παρότι το κανάλι τελικά απέκτησε και τυπικά πανελλαδική εμβέλεια. Το πείραμα κράτησε μόνο για λίγους μήνες καθώς όλες οι καινούργιες εκπομπές σταμάτησαν λόγω κόστους, οι συνεργάτες και τα διευθυντικά στελέχη αποχώρησαν και το κανάλι πέρασε εξ ολοκλήρου, λόγω χρεών, στον έλεγχο της Αγροτικής Τράπεζας.
Το 2005 και ενώ στην ουσία δεν εξέπεμπε πρόγραμμα παρά μόνο παλιές κινηματογραφικές ταινίες και παλαιότερες εκπομπές από το αρχείο του, η συχνότητά του αγοράστηκε από την οικογένεια Αλαφούζου η οποία αρχικά είχε εξαγοράσει και τον τηλεοπτικό σταθμό Smart και προγραμμάτιζε να εκπέμψει το νέο πρόγραμμα του ΣΚΑΪ από τις συχνότητες του δεύτερου, κάτι που δεν έγινε ποτέ, επειδή έχει άδεια περιφερειακής εμβέλειας και μη ενημερωτικού - ψυχαγωγικού χαρακτήρα για την Αττική σε αντίθεση με το πανελλαδικό και ενημερωτικό Seven. Ο Smart παρέμεινε στην ιδιοκτησία του ομίλου Αλαφούζου, μέχρι το 2008, όπου εξαγοράστηκε από τον επιχειρηματία Βίκτωρα Ρέστη ο οποίος το λειτουργεί μέχρι και σήμερα με διαφορετική ονομασία.
Πρόγραμμα.
Η φυσιογνωμία του άλλαζε κατά διαστήματα. Αρχικά, το κανάλι πρόβαλε πολλή μουσική και μουσικές εκπομπές. Το 1991 αναμετέδιδε ένα μεγάλο μέρος από το πρόγραμμα του γαλλικού μουσικού καναλιού MCM. Το 1992 εμπλούτισε το πρόγραμμά του με εκπομπές πολιτικού, πολιτιστικού και καλλιτεχνικού περιεχομένου ενώ σταδιακά περιορίζει την αναμετάδοση του γαλλικού καναλιού MCM.
Η Intersat, ιδιοκτήτρια τότε εταιρεία του ΠΑΟΚ, μετέδιδε τους αγώνες της ομάδας από το Seven για κάποιο χρονικό διάστημα. Τελικά το κανάλι πρόβαλε κατά κύριο λόγο εκπομπές για τον πολιτισμό και τις τέχνες όπως και ελληνικές κλασικές ταινίες περασμένων δεκαετιών.
Ιδιοκτησία.
Το κανάλι άλλαξε αρκετές φορές ιδιοκτησία στην ιστορία του. Μέχρι τα μέσα του 2006 η εταιρεία που διαχειριζόταν το "Seven TV" ήταν η "Seven Ραδιοφωνική και Τηλεοπτική Ανώνυμος Εταιρεία", η οποία συστάθηκε στις 23 Ιανουαρίου 1990 με την επωνυμία "Ξενία Ραδιοφωνική και Τηλεοπτική Ανώνυμος Εταιρεία" και τον διακριτικό τίτλο "Ξενία TV Α.Ε." Πρώτος ιδιοκτήτης, ήταν ο όμιλος Κουλουκουντή ο οποίος πρωτοξεκίνησε το κανάλι λίγους μήνες μετά τον ομότιτλο ραδιοφωνικό σταθμό (νυν Alpha 98.9). Στα τέλη του 1993 νομιμοποιήθηκε η λειτουργία του βάσει της 19210/Ε αδείας τοπικής εμβέλειας στην περιοχή της Αττικής και παροχής ειδικής αδείας τεχνικής δικτύωσης για να μεταδοθεί πανελλαδικά.
Το 1996, ανακοινώθηκε ότι το κανάλι πουλήθηκε σε Αμερικανό και Έλληνα επιχειρηματία της εκκλησίας των Ευαγγελιστών έναντι του ποσού των 1,8 δισεκατομμυρίων δραχμών, λόγω των οικονομικών προβλημάτων του, ενώ η ιδιοκτήτρια εταιρεία διέψευσε την είδηση, κάνοντας λόγο για νέους μετόχους, οι οποίοι θα βοηθούσαν στα οικονομικά της εταιρείας. Δύο χρόνια αργότερα εξαγοράστηκε από τους Νίκο Ρίζο και τον Δημήτρη Ρίζο, με τις μετοχές της εκκλησίας στο κανάλι να παραμένουν.
Το 1999 το κανάλι πέρασε στα χέρια της "Intersat" (νυν "Techland") ενώ ο μετέπειτα "Cool FM" πουλήθηκε στον όμιλο Τσοτσορού για το στήσιμο του "Alpha News". Στα μέσα του επόμενου έτους, η επωνυμία και ο διακριτικός τίτλος του φορέα του καναλιού, μεταβλήθηκαν στα σημερινά ενώ τροποποιήθηκε το καταστατικό του φορέα, με επέκταση των δραστηριοτήτων. Πέντε μέρες μετά τη μετατροπή, το κανάλι πουλήθηκε στην "Ειδήσεις Ντοτ Κομ Ανώνυμη Εμπορική Εταιρία Παροχής Πληροφοριών και Ενημέρωσης" με συμβολαιογραφική πράξη εγκεκριμένη από το ΕΣΡ, ενώ η "Seven TV Α.Ε." συνεχίζει να υφίσταται σε λειτουργία, με διαφορετικό ιδιοκτησιακό καθεστώς.

</doc>
<doc id="44678" url="https://el.wikipedia.org/wiki?curid=44678" title="Ζαν ντ' Αρκ">
Ζαν ντ' Αρκ



</doc>
<doc id="44679" url="https://el.wikipedia.org/wiki?curid=44679" title="Σεμίραμις">
Σεμίραμις

Η Σεμίραμις ήταν μια θρυλική βασίλισσα της Ασσυρίας, γνωστή κι ως "Shamiram" στα αραμαϊκά. Πολλές ιστορίες υπάρχουν γύρω από την προσωπικότητά της, ενώ έχουν γίνει προσπάθειες ταύτισής της με αληθινά πρόσωπα. Το όνομα "Σεμίραμις" είναι εξελληνισμένη μορφή του ακκαδικού ονόματος "Sammur-amat", που σημαίνει "δώρο της θάλασσας". 
Βιογραφία κατά τον Διόδωρο το Σικελιώτη.
Σύμφωνα με το θρύλο, η Σεμίραμις ήταν κόρη ενός θνητού, του Σύρου, και της θαλάσσιας θεότητας Δερκετούς, η οποία την εγκατέλειψε μωρό κι έπεσε και πνίγηκε στη θάλασσα. Η Σεμίραμις ανατράφηκε με τη βοήθεια περιστεριών, μέχρι που τη βρήκε και ανέλαβε την ανατροφή της ο Σίμμας, βασιλικός βοσκός. 
Αργότερα, παντρεύτηκε τον Όννη, στρατηγό του Νίνου, κυβερνήτη της Συρίας. Γέννησε τον Υαπάτη και τον Υδάσπη. Βοήθησε στην κατάληψη της Βακτριανής κι ο Νίνος εντυπωσιάστηκε τόσο, ώστε την παντρεύτηκε, προκαλώντας έτσι την αυτοκτονία του Όννη. Μετά το θάνατο του Νίνου, ανήλθε ως βασίλισσα της Συρίας στην εξουσία και κατέλαβε μεγάλο τμήμα των εδαφών της Ασίας.
Σύμφωνα με τους θρύλους, τόσο κατά τη γέννηση όσο και την εξαφάνισή της από προσώπου γης, η Σεμίραμις εμφανίζεται σαν θεότητα, κόρη της θαλάσσιας θεότητας Αταργάτης, που συνδέεται με τα περιστέρια της Ιστάρ-Αστάρτης. Η γοητεία κι η θελκτικότητά της, στοιχεία που είναι εμφανή σε όλους τους σχετικούς με αυτή μύθους, υποδεικνύουν πως αρχικά μάλλον ήταν έκφανση της θεάς Αστάρτης και αργότερα εξελίχθηκε σε μεγάλη βασίλισσα της Ασσυρίας.
Η Σεμίραμις ως υπαρκτό πρόσωπο.
Αν και υπάρχουν αμφιβολίες σχετικά με το αν υφίσταται ως ιστορικό πρόσωπο ή όχι, σύμφωνα με ασσυριακές πηγές η Σεμίραμις μπορεί να σχετίζεται με τη Σαμουραμάτ, τη Βαβυλώνια σύζυγο του Σαμσί Αντάντ του 5ου, η οποία μετά το θάνατο του συζύγου της βασίλεψε αντί του γιου της, Αντάντ Νιραρί, για αρκετά χρόνια. Η ταύτιση αυτή ωστόσο αμφισβητείται.

</doc>
<doc id="44681" url="https://el.wikipedia.org/wiki?curid=44681" title="Βύρωνας">
Βύρωνας

Ο Βύρωνας, είναι αστική περιοχή και δήμος στον Κεντρικό Τομέα Αθηνών της Αττικής. Συνορεύει με τον Δήμο Καισαριανής στα βόρεια, τον Δήμο Αθηναίων και τον Δήμο Δάφνης-Υμηττού στα δυτικά και νοτιοδυτικά αντίστοιχα, τον Δήμο Ηλιούπολης στα νότια, ενώ στα ανατολικά βρίσκεται ο Υμηττός και δασική του έκταση και νοτιοανατολικά η περιοχή του Καρέα η οποία περιλαμβάνεται στα όρια του Δήμου. Πήρε την ονομασία του από τον Λόρδο Βύρωνα. Αρχικά στην περιοχή βρίσκονταν βοσκοτόπια και χωράφια Αθηναίων, τα οποία άρχισαν να απαλλοτριώνονται και να ρυμοτομούνται στις δεκαετίες του 1920 και του 1930 για την αποκατάσταση των προσφύγων από τη Μικρά Ασία. Η συνολική έκταση του δήμου είναι 9.204 τετρ. χλμ. και έχει πληθυσμό 61.308 κατοίκους, σύμφωνα με την Απογραφή του 2011.
Ίδρυση.
Ο Βύρωνας, αποτελεί τον πρώτο αστικό προσφυγικό συνοικισμό της Ελλάδας. Άρχισε να δημιουργείται ήδη το φθινόπωρο του 1922, με την πρώτη άφιξη των προσφύγων της Μικρασιατικής Καταστροφής στην Αθήνα. Το πρώτο τμήμα του οικισμού χτίστηκε την περίοδο 1922-1923 από το Ταμείο Περιθάλψεως Προσφύγων και η αρχική ονομασία του ήταν "Συνοικισμός Παγκρατίου". Το υπόλοιπο τμήμα κατασκευάστηκε από την Επιτροπή Αποκαταστάσεως Προσφύγων μεταξύ 1924-1926. Το όνομα "Βύρωνας" δόθηκε το 1924, με την ευκαιρία του εορτασμού των εκατό χρόνων από τον θάνατο του Λόρδου Βύρωνα στο Μεσολόγγι (19 Απριλίου 1824). Στον προσφυγικό οικισμό εγκαταστάθηκαν πρόσφυγες κυρίως από τη Σμύρνη, την ευρύτερη Ιωνία (Ερυθραία, περιοχή Αϊδινίου, χωριά ποταμού Μαιάνδρου κ.λπ.), αλλά και την Καππαδοκία, την Προποντίδα, τον Πόντο, την Ανατολική Θράκη, Αρμένιοι κ.ά.. Αποσπάστηκε από τον Δήμο Αθηναίων, αποτέλεσε για λίγο ανεξάρτητη κοινότητα ενώ ήδη το 1934 έγινε δήμος. Γύρω από τον κεντρικό προσφυγικό οικισμό ιδρύθηκαν επιμέρους προσφυγικοί οικισμοί, όπως Νέα Βρύουλα, Νέα Αλάτσατα, Νέο Κορδελιό, Βυζάντιο, Φρυγία, Νέα Έφεσος, Νέα Ελβετία κ.ά.. 
Κατοχή - Εθνική Αντίσταση - Εμφύλιος Πόλεμος.
Κατά τη διάρκεια της Κατοχής ο Βύρωνας, όπως και η γειτονική Καισαριανή, υπήρξε πρωτοπόρος στην αντίσταση ενάντια στον κατακτητή. Δεκάδες κάτοικοι θυσιάστηκαν στον αντιστασιακό αγώνα, αγωνίστηκαν σε παράνομες οργανώσεις και πολλοί στάλθηκαν στη Γερμανία όμηροι, από όπου δεν επέστρεψαν ποτέ. Αποκορύφωμα του αγώνα υπήρξε το γνωστό «μπλόκο του Βύρωνα» στις 7 Αυγούστου 1944, όταν οι Γερμανοί δολοφόνησαν δώδεκα άνδρες (έντεκα Έλληνες πατριώτες και έναν Ιταλό αντιφασίστα) σε κεντρικό σημείο της πόλης. Η περιοχή του Βύρωνα πρωταγωνίστηκε στα Δεκεμβριανά, καθώς οι κάτοικοι συμμετείχαν ενεργά στις δυνάμεις του ΕΑΜ-ΕΛΑΣ.
Εκκλησίες - Μονές.
Κεντρική εκκλησία της πόλης είναι ο Καθεδρικός Ι. Ν. Αγίας Τριάδος και μεγάλες ενορίες αποτελούν ο Ι. Ν. Αγίου Δημητρίου και ο Ι. Ν. Μεταμορφώσεως του Σωτήρος. Οι τρεις αυτές εκκλησίες συνδέονται με την εγκατάσταση των προσφύγων στον Βύρωνα. Μέχρι την ανέγερσή τους, ο εκκλησιασμός των κατοίκων γινόταν στον μικρό σήμερα ναό του Αγίου Λαζάρου, στο κέντρο της πόλης. Μέσα στα όρια του δήμου βρίσκονται το αγιορείτικο μετόχι της Αναλήψεως (μετόχι της Μονής Σίμωνος Πέτρας), η Μονή Ζωοδόχου Πηγής, η Μονή Αγίου Ιωάννου Καρέα και η Μονή Αγίου Γεωργίου Κουταλά. Μικρά παρεκκλήσια είναι ο Άγιος Λάζαρος (πρώτος προσφυγικός ναός), ο Άγιος Ιωάννης ο Θεολόγος και η μικρή μεταβυζαντινή εκκλησία της Αγίας Βαρβάρας.
Προσωπικότητες.
Στον Βύρωνα εγκαταστάθηκε με την οικογένειά του ο γεννημένος στη Σμύρνη φιλόσοφος και ακαδημαϊκός Κωνσταντίνος Δεσποτόπουλος. Στον Βύρωνα γεννήθηκε και μεγάλωσε η Ελένη Γλύκατζη - Αρβελέρ, παιδί οικογένειας προσφύγων από τα Μουδανιά. Βυρωνιώτης θεωρείται και ο γεννημένος στο Αϊδίνι της Μικράς Ασίας Χρυσόστομος Β΄, αρχιεπίσκοπος Αθηνών. Ο Βύρωνας είναι ο τόπος γέννησης και του φημισμένου ηθοποιού Κώστα Βουτσά. Πολλές άλλες προσωπικότητες γεννήθηκαν, μεγάλωσαν ή διέμεναν κατά καιρούς στον Βύρωνα (Διαμαντής Διαμαντόπουλος, Μενέλαος Λουντέμης, Δημήτρης Ψαθάς, Ιάκωβος Καμπανέλλης, Γιάννης Βόγλης, Ευτύχης Μπιτσάκης κ.ά.).
Δήμος Βύρωνα.
Ο Δήμος Βύρωνα βρίσκεται στην Περιφερειακή ενότητα Κεντρικού Τομέα Αθηνών της Περιφέρειας Αττικής. Με την εφαρμογή της νέας διοικητικής διαίρεσης της χώρας κατά το Πρόγραμμα Καλλικράτης το 2011 ουδεμία μεταβολή επήλθε στον δήμο. Ο δήμος διαθέτει Δημοτικό Στάδιο, με χωρητικότητα 4.340 θεατών, έδρα του Αθηναϊκού και της Δόξας Βύρωνα, ενώ το Θέατρο Βράχων «Μελίνα Μερκούρη» φιλοξενεί κάθε καλοκαίρι το Φεστιβάλ Δήμου Βύρωνα. 
Δήμαρχοι.
Δήμαρχοι Βύρωνα διετέλεσαν τα εξής πρόσωπα:

</doc>
<doc id="44682" url="https://el.wikipedia.org/wiki?curid=44682" title="Βύρων">
Βύρων

Η ονομασία Βύρων μπορεί να αναφέρεται:

</doc>
<doc id="44688" url="https://el.wikipedia.org/wiki?curid=44688" title="Daemonia Nymphe">
Daemonia Nymphe



</doc>
<doc id="44689" url="https://el.wikipedia.org/wiki?curid=44689" title="Τυχηρό γεγονός">
Τυχηρό γεγονός

Τυχηρό γεγονός ή τυχαίο συμβάν (casus fortuitus) χαρακτηρίζεται οποιοδήποτε συμβάν που δεν οφείλεται σε υπαιτιότητα (δόλο ή αμέλεια) του οφειλέτη ή του ζημιώσαντος. Στα τυχηρά γεγονότα ο νόμος συνήθως δεν αναγνωρίζει ευθύνη προσώπου, εκτός από κάποιες εξαιρετικές περιπτώσεις. Τα τυχηρά διακρίνονται σε τυχηρά υπό ευρεία και υπό στενή έννοια. Τα τυχηρά υπό ευρεία έννοια περιλαμβάνουν και την ανωτέρα βία, ενώ τα τυχηρά υπό στενή έννοια ή απλά/συνήθη τυχηρά τοποθετούνται στην κλίμακα της υπαιτιότητας μεταξύ αμέλειας και ανωτέρας βίας. 
Συμβάντα, όπως ζημιές ή ατυχήματα, που προέρχονται από ακραία καιρικά φαινόμενα ή κατάσταση θαλάσσης κ.λπ, χαρακτηρίζονται ως τυχηρά γεγονότα ή τυχαία συμβάντα.

</doc>
<doc id="44690" url="https://el.wikipedia.org/wiki?curid=44690" title="Ανωτέρα βία">
Ανωτέρα βία

Με τον όρο ανωτέρα βία "(vis major, act of God, force majeure, höhere Gewalt)" χαρακτηρίζεται οποιοδήποτε τυχηρό γεγονός του οποίου η επέλευση, ως εκ της φύσεώς του, είναι για τις ανθρώπινες δυνάμεις απρόβλεπτη και αναπότρεπτη. 
Χαρακτηριστικά όρου.
Το κύριο χαρακτηριστικό στην "ανωτέρα βία" είναι πως ο άνθρωπος, στη συνήθη πορεία των πραγμάτων, δεν μπορεί να προβλέψει τέτοιο γεγονός, σε αντίθεση με το τυχηρό εν στενή εννοία που μπορεί να το προβλέψει. Για παράδειγμα ζημιές ή ατυχήματα από μια επερχόμενη κακοκαιρία μπορούν να προβλεφθούν σε αντίθεση από μιά πρόσκρουση πλοίου σε ύφαλο που δεν έχει προηγουμένως επισημανθεί σε ναυτικό χάρτη. Το τελευταίο χαρακτηρίζεται ναυτικό ατύχημα προκαλούμενο από "ανωτέρα βία". Τυπικες περιπτώσεις ανωτέρας βίας είναι ο πόλεμος, το πραξικόπημα, οι απρόβλεπτες κυβερνητικές απαγορεύσεις, η ξαφνική βαριά ασθένεια (σε κάποιες περιπτώσεις), αιφνίδιες φυσικές καταστροφές (σεισμός, πλημμύρα, τσουνάμι, έκρηξη ηφαιστείου κ.λπ.), ή ακόμα και τα "ακραία καιρικά φαινόμενα".
Σημειώσεις.
Για τον ορισμό της ανωτέρας βίας υπάρχουν η αντικειμενική και η υποκειμενική θεωρία. Κατά την αντικειμενική θεωρία ανωτέρα βία συνιστούν μόνο εξωτερικά γεγονότα, γεγονότα δηλαδή έξω από τη σφαίρα επιρροής του ανθρώπου. Η υποκειμενική θεωρία δέχεται και απρόβλεπτα γεγονότα εντός της σφαίρας της οικονομικής δραστηριότητας του ανθρώπου ως ανωτέρα βία. Η Απεργία των υπαλλήλων μιας επιχείρησης θα ήταν έτσι ανωτέρα βία μόνο κατά την υποκειμενική, όχι όμως κατά την αντικειμενική θεωρία, αφού η δραστηριότητα των υπαλλήλων εντάσσεται στην οικονομική σφαίρα του οφειλέτη-επιχειρηματία. Η νομολογία συνδυάζει τις δύο θεωρίες δίνοντας περισσότερο βάρος στην υποκειμενική. Βέβαια στο θέμα μιας απεργίας στην πραγματικότητα υπεισέρχονται και άλλοι αφανείς παράμετροι για τον προσδιορισμό της νομιμότητάς της, ή της παράτασης αυτής.
Ναυτιλία.
Ειδικότερα στη ναυτιλία ο όρος ανωτέρα βία είναι σπουδαίος όρος τόσο στα ναυλοσύμφωνα όσο και στις ναυτασφαλίσεις όπου περιλαμβάνεται και ο αιφνίδιος αποκλεισμός λιμένος, ή μία αιφνίδια απεργία λιμενεργατών, ή μέρους αυτών που γίνεται σε βάρος των δραστηριοτήτων των ελλιμενισμένων ή των προς ελλιμενισμό πλοίων. Για το λόγο αυτό τα ασφάλιστρα πλοίων που προσεγγίζουν σε λιμένες, που παρατηρούνται τακτικές απεργίες ή άλλου είδους εμποδίων ως και των διακινουμένων δι΄ αυτών φορτίων και των επ΄ αυτών ναύλων είναι πολύ μεγαλύτερα επί των "ασφαλών λιμένων". 
Στις περιπτώσεις αυτές το επιπλέον κόστος μετακυλίεται κατά μονάδα διακινούμενου φορτίου στους παραλήπτες ή καταναλωτές.

</doc>
<doc id="44691" url="https://el.wikipedia.org/wiki?curid=44691" title="Ύφαλος">
Ύφαλος

Ύφαλος (αγγλ. "reef") ή ("blind rock") (εκ των αρχαίων: υπό + αλς) ονομάζεται η οποιαδήποτε βραχώδης ή και ακόμα κοραλλιογενής απόφυση του πυθμένα της θάλασσας (ή λίμνης) που δεν εξέχει της επιφάνειας και έχει μικρή έκταση. 
Μεγάλη οικολογική σημασία έχουν οι κοραλλιογενείς ύφαλοι, γύρω από τους οποίους διατηρούνται μερικά από τα πιο ποικιλόμορφα και πλούσια οικοσυστήματα του θαλάσσιου περιβάλλοντος.
Ονομασίες.
Η μορφολογία των υφάλων όπως και οι αντίστοιχες ονομασίες που τους δίνουν οι ναυτικοί ποικίλλουν:
Επικινδυνότητα.
Οι ύφαλοι μέχρι πλεύσιμου βάθους αποτελούν μόνιμους κινδύνους στη ναυσιπλοΐα για τον λόγο αυτό επισημαίνονται ιδιαίτερα στους ναυτικούς χάρτες ή και φέρονται επ' αυτών μόνιμοι αναλάμποντες φανοί. 
Γι αυτό τον λόγο αποτελεί ναυτικό έθιμο να λαμβάνουν ονομασία εκείνου που πρώτος τους εντοπίζει και γνωστοποιεί αρμόδια τις ναυτικές αρχές.

</doc>
<doc id="44693" url="https://el.wikipedia.org/wiki?curid=44693" title="Κόλληση">
Κόλληση

&lt;br&gt;
Κόλληση είναι το υλικό αυτό, με το όποιο επιτυγχάνεται η συγκόλληση δύο υλικών ή πρώτων υλών. Η κόλληση μπορεί και να είναι από υλικό διαφορετικό από αυτό των προς συγκόλληση υλικών ή πρώτων υλών. Στις πιο συνήθεις μορφές της είναι σε εύκαμπτη ή σκληρή μορφή και με εφαρμοζόμενη υψηλή θερμοκρασία ενοποιεί τα προς συγκόλληση υλικά, καθώς αρχικά τήκεται και κατόπιν στερεοποιείται ανάμεσά τους. Ανάλογα με το είδος της συγκόλλησης χρησιμοποιούνται και διάφορα είδη: στην ηλεκτροσυγκόλληση χρησιμοποιείται ηλεκτρόδιο από το ίδιο υλικό με τα συγκολλούμενα, ενώ σε κολλήσεις σε ηλεκτρονικά κυκλώματα χρησιμοποιείται συνήθως κασσίτερος ή μόλυβδος ή κράμα αυτών των δύο.

</doc>
<doc id="44694" url="https://el.wikipedia.org/wiki?curid=44694" title="Τυχαίο συμβάν">
Τυχαίο συμβάν



</doc>
<doc id="44695" url="https://el.wikipedia.org/wiki?curid=44695" title="Κυκλικό ταξίδι">
Κυκλικό ταξίδι

Κυκλικό ταξίδι ("round trip") χαρακτηρίζεται εκείνο που εκτελούν τα εμπορικά πλοία τακτικών γραμμών (φορτηγά liners, ή επιβατηγά - οχηματαγωγά, ή κρουαζιερόπλοια) που έχουν τελικό λιμένα προορισμού τον λιμένα αφετηρίας, με ενδιάμεσες προγραμματισμένες προσεγγίσεις.
Με τον ίδιο όρο χαρακτηρίζονται και οι εκπαιδευτικοί πλόες όταν η επιβίβαση και αποβίβαση γίνεται στον ίδιο λιμένα και περιλαμβάνουν ενδιάμεσες προσεγγίσεις.

</doc>
<doc id="44697" url="https://el.wikipedia.org/wiki?curid=44697" title="Τυχηρό">
Τυχηρό



</doc>
<doc id="44698" url="https://el.wikipedia.org/wiki?curid=44698" title="Ταχύπλοο">
Ταχύπλοο

Με τον όρο Ταχύπλοο ή ταχύπλουν (Highspeed vessel ή grayhood) χαρακτηρίζεται ο τύπος σύγχρονων εμπορικών πλοίων που αναπτύσσουν υπηρεσιακή ταχύτητα μεγαλύτερη των 15 κόμβων.&lt;br&gt; 
Στη κατηγορία, τύπο αυτό, υπάγονται τόσο τα πλοία κλασσικής ναυπήγησης όσο και τα λεγόμενα πλοία άνευ εκτοπίσματος.
Με τον ίδιο όρο χαρακτηρίζονται και τα μικρά σκάφη αναψυχής που αναπτύσσουν την αυτή ταχύτητα.

</doc>
<doc id="44701" url="https://el.wikipedia.org/wiki?curid=44701" title="Πλοίο άνευ εκτοπίσματος">
Πλοίο άνευ εκτοπίσματος

Αν και ακούγεται περίεργο πώς είναι δυνατόν να υπάρχει πλοίο χωρίς εκτόπισμα εντούτοις ο όρος πλοίο άνευ εκτοπίσματος (non displacement craft) χαρακτηρίζει τον τύπο εκείνο των πλοίων που κατά την επιχειρησιακή τους ταχύτητα παρουσιάζουν σχεδόν μηδενικό εκτόπισμα, και τούτο διότι κινούνται υπέρ της επιφάνειας της θαλάσσης.
Στη κατηγορία αυτή υπάγονται τα υδροπτέρυγα (Hydrofoils) και τα αερόστρωμνα (Hovercrafts) πλοία.

</doc>
<doc id="44702" url="https://el.wikipedia.org/wiki?curid=44702" title="Γυμνάσιο">
Γυμνάσιο

Το Γυμνάσιο είναι μαζί με το λύκειο μέρος της δευτεροβάθμιας εκπαίδευσης στην Ελλάδα και την Κύπρο. Αποτελείται από τρεις τάξεις. Η φοίτηση στο γυμνάσιο αρχίζει περίπου στην ηλικία των δώδεκα ετών και είναι υποχρεωτική. Σε σχέση με το δημοτικό, τα διδασκόμενα στο Γυμνάσιο μαθήματα είναι πιο εξειδικευμένα και διδάσκονται από καθηγητές ειδικοτήτων. Τα αναλυτικά προγράμματα είναι επίσης εξειδικευμένα και προσαρμοσμένα στην πνευματική ανάπτυξη των παιδιών στις ηλικίες 12-15. Βασικός σκοπός της γυμνασιακής εκπαίδευσης είναι η ένταξη και μύηση των παιδιών στην τρέχουσα κοινωνικοπολιτική ζωή της ευρύτερης περιοχής και της χώρας, να ξεπεράσει δηλαδή τα δεδομένα και τις γνώσεις που μπορεί να κατέχει από την γειτονιά και την πόλη του. Μετά το Γυμνάσιο η φοίτηση μπορεί να συνεχιστεί στο Λύκειο, η παρακολούθηση του οποίου δεν είναι όμως υποχρεωτική.
Το Γυμνάσιο είναι μια από τις πιο παλιές βαθμίδες της ελληνικής εκπαίδευσης. Τα πρώτα Γυμνάσια ιδρύθηκαν με διάταγμα της Αντιβασιλείας του Όθωνα το 1833 και από τότε έως και τις αρχές του εικοστού αιώνα λειτούργησαν παράλληλα με τα Ελληνικά Σχολεία, τα οποία ως σκοπό είχαν την παροχή μιας κάπως ανώτερης από τη στοιχειώδη εκπαίδευση σε όσους δεν είχαν σκοπό να φοιτήσουν σε κάποια σχολή ή πανεπιστήμιο. Κατά τη διάρκεια της νεότερης ιστορίας της ελληνικής εκπαίδευσης η διάρκεια φοίτησης στο Γυμνάσιο γνώρισε αρκετές διακυμάνσεις, από τα τρία, τέσσερα έως και τα οκτώ χρόνια (κατά τη διάρκεια της δικτατορίας του Μεταξά) για να σταθεροποιηθεί μετά τον πόλεμο στα έξι χρόνια (αποτελώντας τη μοναδική βαθμίδα δευτεροβάθμιας εκπαίδευσης) μέχρι τελικά το 1976 οπότε και περιορίστηκε στα τρία χρόνια, καθώς το Λύκειο αποτέλεσε από τότε και στο εξής την ανώτερη βαθμίδα δευτεροβάθμιας εκπαίδευσης της χώρας.

</doc>
<doc id="44703" url="https://el.wikipedia.org/wiki?curid=44703" title="Λέλεγες">
Λέλεγες

Οι Λέλεγες είναι εθνωνύμιο για ένα προελληνικό φύλο το οποίο αναφέρεται ότι ζούσε στην περιοχή του Αιγαίου (ηπειρωτική Ελλάδα, τις Κυκλάδες και τη Μικρά Ασία), πριν τον ερχομό των Ελλήνων, Στις αρχαίες πηγές είναι, μαζί με τους Πελασγούς, το συχνότερα αναφερόμενο προελληνικό φύλο. Η ύπαρξή τους αμφισβητείται από τους σύγχρονους ιστορικούς, σύμφωνα με τους οποίους το εθνωνύμιο «Λέλεγες» χρησιμοποιήθηκε γενικά και αδιάκριτα ως χαρακτηριστική ονομασία ορισμένων κατοίκων του χώρου του Αιγαίου και της Ελλάδας της προελληνικής εποχής, με τρόπο αντίστοιχο της χρήσης του ονόματος «Πελασγοί». 
Καταγωγή, γλώσσα και τόποι διαμονής.
Οι Λέλεγες αναφέρονται ως προελληνικό φύλο με ανεξακρίβωτη προέλευση και εποχή εμφάνισής τους στον χώρο του Αιγαίου. Οι μαρτυρίες και αναφορές σε αυτούς που υπάρχουν στους αρχαίους συγγραφείς όπως ο Όμηρος, ο Ηρόδοτος και ο Αλκαίος και στη φιλολογία της κλασικής περιόδου, είναι κατά βάση ιστορικο-μυθολογικής φύσης. Οι αρχαίοi Έλληνες συγγραφείς αποτύπωσαν την ανάμνηση της συλλογικής εντύπωσης για την ύπαρξη διάφορων λαών στο χώρο της Ελλάδας πριν την εγκατάσταση των Ελλήνων στο χώρο, και για την καταγραφή τους χρησιμοποιήθηκαν διάφορα εθνωνύμια, όπως Κάρες, Λέλεγες, Δρύοπες, Καύκωνες και Πελασγοί. 
Οι αναφορές των αρχαίων πηγών στους Λέλεγες είναι τόσο αποσπασματικές έως και φανταστικές, που δεν είναι δυνατό να εξαχθεί καμία λεπτομέρεια για την κατάταξη της γλώσσας τους, δηλαδή εάν ανήκε ή όχι στην ινδοευρωπαϊκή γλωσσική ομάδα. Για τον ίδιο λόγο είναι, αδύνατο να εξακριβωθεί ο τόπος διαμονής τους. Κατά την ίδια άποψη, το όνομα «Λέλεγες» απλώς δημιουργήθηκε για να δείξει ανθρώπους που μιλούσαν ακατάληπτα, όπως και η λέξη "βάρβαροι". Στη λουβιακή γλώσσα μάλιστα, ο ηχητικά παρόμοιος όρος "λουλαχι" σήμαινε ακριβώς το ίδιο πράγμα. Όσο για τους ανθρωπολόγους, η μαρτυρούμενη, από τις διάφορες αρχαίες πηγές, παρουσία των Λελέγων σε τόσο διαφορετικά σημεία του ελληνικού και μικρασιατικού χώρου δείχνει πως οι μύθοι γύρω από αυτούς ήταν επινοημένοι για έναν σημαντικό σκοπό: Λειτουργούσαν ως γέφυρα με το μακρινό παρελθόν. Έτσι οι ιστορικές κοινότητες της κλασικής εποχής εφοδιάζονταν με ένα απώτερο, αλλά τακτοποιημένο, παρελθόν σε σχέση με το οποίο οι ίδιες μπορούσαν να προσδιορίσουν τη δική τους ταυτότητα. Υπό αυτό το πρίσμα, το ερώτημα αν υπήρξαν πράγματι οι Λέλεγες (όπως και οι Πελασγοί) είναι λιγότερο σημαντικό από το ποια ήταν η χρησιμότητα των μύθων γύρω από αυτούς. Σύμφωνα με τη σύγχρονη έρευνα, φαίνεται πως οι αναφορές των αρχαίων συγγραφέων στους Λέλεγες, όπως και σε άλλους προ-Ελληνικούς «βαρβαρικούς» λαούς εξυπηρετούσε την αποσταθεροποίηση της διχοτομίας «εμείς», δηλ. οι μεταγενέστεροι Έλληνες, και οι «άλλοι», δηλ. οι «βαρβαρικοί» προγενέστεροι κάτοικοι του ελλαδικού χώρου, προκειμένου να οικοδομηθεί η ελληνική αντίληψη για την ελληνικότητα. Μια αντίληψη που δεν ήταν βασισμένη στην καθαρότητα ή συνέχεια του αίματος και, συνεπώς, παρέπεμπε σε μια συγχώνευση, ενσωμάτωση των προγενέστερων λαών, υπονοώντας ότι αυτοί είχαν τη δυνατότητα να "γίνουν" τελικά Έλληνες.
Κατά παλαιότερη άποψη, οι Λέλεγες μαζί με τα άλλα προελληνικά φύλα, είχαν ήδη επικρατήσει ήδη σε κάποιους από αυτούς τους τόπους μέχρι το τέλος της Νεολιθικής εποχής ή, αλλού, έως την αρχή της εποχής του Χαλκού. Η γλώσσα τους ήταν μη ελληνική. Η γλώσσα αυτή δεν ανήκε στην ομάδα των ινδοευρωπαϊκών γλωσσών και μπορεί να καταταχθεί στο λεγόμενο μεσογειακό γλωσσικό υπόστρωμα. Το όνομα Λέλεγες έχει στον ενικό τη μορφή Λεξ. Κατά την ίδια άποψη, το πρόθεμα λε-, το οποίο χρησιμοποιούσε η γλώσσα των Χάττι (προϊνδοευρωπαϊκός λαός της Μ. Ασίας, αργότερα υποτελής των Χετταίων) για να δηλώνει πληθυντικό αριθμό, δείχνει πως και οι Λέλεγες μιλούσαν τη γλώσσα Χάττι. Σύμφωνα με την ίδια άποψη, περιοχές της ηπειρωτικής Ελλάδας όπου κατοικούσαν οι Λέλεγες ήταν οι: Θεσσαλία, Εύβοια, Βοιωτία, Λοκρίδα, Αιτωλία, Ακαρνανία, Λευκάδα, Μεγαρίδα, Ήλιδα, Λακωνία. Επίσης στις Κυκλάδες και σε περιοχές της δυτικής Μικράς Ασίας. Στην Ελλάδα, οι Λέλεγες εξαφανίστηκαν ως φυλή μετά τον ερχομό των διαδοχικών κυμάτων ινδοευρωπαϊκών φύλων. Μόνο στη δυτική Λοκρίδα ίσως διατηρήθηκαν ως τις αρχές της Μυκηναϊκής εποχής. Στη Μικρά Ασία διατηρήθηκαν και αργότερα, αφού η Ιλιάδα, της οποίας ο ιστορικός πυρήνας αναφέρεται σε καταστάσεις του τέλους της μυκηναϊκής περιόδου, καταγράφει τους Λέλεγες ως συμμάχους των Τρώων, ενώ αργότερα οι Έλληνες της Ιωνίας υποδούλωσαν τους Λέλεγες. Τέλος, οι Λέλεγες της Καρίας υποδουλώθηκαν στους Κάρες και, μετά από μερικούς αιώνες, σταδιακά αφομοιώθηκαν από αυτούς. Εξαιτίας αυτής της αφομοίωσης των Λελέγων από τους Κάρες, οι Έλληνες της κλασικής και μεταγενέστερης εποχής συνέχεαν τα δυο αυτά φύλα μεταξύ τους. 
Οι Λέλεγες στις αρχαίες πηγές.
Ήδη από τα μέσα του 19ου αι., στο "Dictionary of Greek and Roman Geography" του Γουίλλιαμ Σμιθ, κατά την επισκόπηση της αρχαίας φιλολογίας για τους Λέλεγες, διαπιστωνόταν -αν και η ύπαρξή τους δεν αμφισβητείτο- πως η χρήση του εθνωνυμίου τους υποδείκνυε πως πιθανότατα είτε επρόκειτο για μια περιγραφή των αρχαίων συγγραφέων που είχε εφαρμογή σε διαφορετικές εθνοφυλετικές ομάδες, είτε αρχικά υπήρξε αναφορά σε μια μόνο τέτοια ομάδα, που στη συνέχεια χρησιμοποιήθηκε και για άλλες, χωρίς ιδιαίτερη διάκριση.
Σύμφωνα με τον Ηρόδοτο, «Λέλεγες» είναι η παλαιότερη ονομασία των Καρών. Οι Κάρες, που αρχικά κατοικούσαν στα νησιά, μεταπήδησαν στη Ηπειρωτική Ελλάδα, φέροντας το φυλετικό όνομα «Λέλεγες» και έχοντας «υπάρξει υπήκοοι του Μίνωα». Αναφέρει ο Ηρόδοτος πως παράδοση, προερχόμενη από τους Κρήτες, ταυτίζει τους Λέλεγες με τους Κάρες. Η παράδοση αυτή αναφέρει πως ήταν λαός των νησιών του Αιγαίου, υποτελής στον Μίνωα, όχι με υποχρέωση καταβολής φόρου αλλά με την υποχρέωση να επανδρώνουν τα πλοία του. Η ίδια παράδοση έλεγε ότι οι Λέλεγες, οι οποίοι επινόησαν πολλά από τα στοιχεία της μετέπειτα πολεμικής εξάρτυσης των Ελλήνων, τελικά διώχθηκαν από τις αρχικές τους εστίες από τους Δωριείς και τους Ίωνες, οπότε και κατέφυγαν στην Καρία και ονομάσθηκαν Κάρες. Όμως ο Ηρόδοτος παραθέτει και την εκδοχή των σύγχρονών του Καρών, οι οποίοι απέρριπταν την προαναφερθείσα παράδοση και θεωρούσαν τους εαυτούς τους αυτόχθονες που έφεραν το ίδιο πάντοτε όνομα. Ο βασιλιάς τους είναι ο Άλτης και η πόλη τους, η Πήδασος καταστρέφεται από τον Αχιλλέα. Ο Αλκαίος (7ος ή 6ος αιώνας π.Χ.) ονομάζει την Άντανδρο στην Τρωάδα «Λελέγειο», αλλά αργότερα ο Ηρόδοτος το υποκαθιστά με το επίθετο «πελασγικός», και έτσι ίσως οι δύο όροι ήταν σε μεγάλο βαθμό συνώνυμοι για τους Έλληνες. Στον κατάλογο του Ησιόδου, ένα μοναδικό σπάραγμα (Kinkel, "Epicorum Graecorum Fragmenta" I, 136 - Leipzig, 1877) τοποθετεί τους Λέλεγες, στη Λοκρίδα της κεντρικής Ελλάδας, κατά τη μυθολογική εποχή του Δευκαλίωνα. Αλλά μέχρι τον 4ο αιώνα π.Χ. κανένας άλλος συγγραφέας δεν τους τοποθετεί δυτικά του Αιγαίου. Η σύγχυση με τους Κάρες οδήγησε στο συμπέρασμα του Καλλισθένους ότι οι Λέλεγες συμμάχησαν με τους Κάρες σε επιδρομές στα ελληνικά παράλια. 
Διάφοροι συγγραφείς μετέφεραν παραδόσεις σχετικά με τους Λέλεγες, αναφέροντας ως κέντρα εγκατάστασής τους σε πολλές περιοχές, όπως Βοιωτία, Λοκρίδα, Αιτωλία, Ακαρνανία, Λευκάδα (ως αυτόχθονες), Εύβοια, Μέγαρα, Μεσσηνία και, ιδιαίτερα στη Λακεδαίμονα, η οποία προγενέστερα αποκαλείτο "Λελεγία". Στη Μεσσηνία υπήρχε ο θρύλος ότι ήταν οι μετανάστες ιδρυτές της Πύλου και ότι σχετίζονταν με τους θαλασσοπόρους Τηλεβοείς του Ομήρου. Αναφορές υπάρχουν και για την Ήπειρο, ως γείτονες των Μολοσσών, ενώ οι αναφορές στη Θεσσαλία τους θεωρούσαν διαδόχους των Πελασγών. Για παράδειγμα, ο περιηγητής Παυσανίας (2ος αι. μ.Χ.) γράφει ότι, σύμφωνα με την παράδοση των Λακεδαιμονίων, υπήρχε ένας αυτόχθονας βασιλιάς της Λακωνίας, ο Λέλεξ, του οποίου εγγονός ήταν ο Ευρώτας. Από τον βασιλιά αυτόν, οι υποτελείς του ονομάστηκαν Λέλεγες. Τέτοιες παραδόσεις στην ελληνική μυθολογία υπάρχουν για όλα σχεδόν τα πανάρχαια φύλα της Ελλάδας. Λέει, επίσης, ότι ο διάσημος ναός της Αρτέμιδος στην Έφεσο ήταν πανάρχαιος και οι Λέλεγες και οι Λυδοί τον χρησιμοποιούσαν πριν την άφιξη των Ιώνων για τη λατρεία της «Κυρίας της Εφέσου», που οι Έλληνες αργότερα ονόμασαν Άρτεμι. Ο Φερεκύδης (περ. 480) γράφει ότι οι Λέλεγες κατοικούσαν στην παραλιακή ζώνη της Καρίας, από την Έφεσο ως τη Φώκαια και στις νήσους Σάμο και Χίο, τοποθετώντας τους Κάρες νοτιότερα. Ακόμα και ο Στράβων, αιώνες αργότερα, αποδίδει στους Λέλεγες μία ξεχωριστή ομάδα μικρών κάστρων, τύμβων και κατοικιών από την Αλικαρνασσό μέχρι τη Μίλητο στα βόρεια. Τα φρούρια αυτά ("ερύματα") αναφέρονταν ως "Λελέγεια", κατ' αναλογίαν «βεβαίως προς τα "Κυκλώπεια"». Ο Πλούταρχος, επίσης, υπονοεί την ιστορική ύπαρξη Λελέγων ως υποταγμένων δουλοπαροίκων στις Τράλλεις στο εσωτερικό.
Κατά τον Απολλώνιο τον Ρόδιο, ο Λέλεγας ήταν αυτόχθων της Λακεδαίμονος, γιος ναϊάδας νύμφης. Γιος του Λέλεγα ήταν ο Ευρώτας, του οποίου η κόρη Σπάρτη, νυμφεύτηκε τον Λακεδαίμονα, γιο του Δία και της Ταϋγέτης. Κατά τον Στράβωνα ο αρχαιότερος βασιλιάς των Λελέγων ήταν ο Λέλεξ από τη Λευκαδία ή τα Μέγαρα ή τη Λακεδαίμονα ετυμολογώντας το όνομα από το "λέγειν, συλλέγειν".

</doc>
<doc id="44706" url="https://el.wikipedia.org/wiki?curid=44706" title="Σημαία της Γαλλίας">
Σημαία της Γαλλίας

Η εθνική σημαία της Γαλλίας (γνωστή στη γαλλικά με τις ονομασίες drapeau tricolore, drapeau bleu-blanc-rouge, drapeau français, σπανιότερα ως le tricolore και στη στρατιωτική αργκό, les couleurs) είναι τρίχρωμη. Αποτελείται από τρεις κάθετες λωρίδες, χρώματος μπλε, άσπρου και κόκκινου. Είναι γνωστή και ως Τρίχρωμη Σημαία ή Τρικολόρ, από το γαλλικό Τρικολόρ. Τα χρώματα της σύγχρονης σημαίας καθιερώθηκαν από τον Βαλερί Ζισκάρ Ντ' Εσταίν, αντικαθιστώντας μια προηγούμενη, πιο σκουρόχρωμη έκδοση της σημαίας.
Η σύγχρονη τρίχρωμη σημαία υιοθετήθηκε ως εθνική σημαία της Γαλλίας από τη Γαλλική Εθνοσυνέλευση στις 15 Φεβρουαρίου 1794 (27 Πλυβιόζ του έτους II του επαναστατικού ημερολογίου). Η χρήση της ξεκίνησε επίσημα στις 20 Μαΐου 1794.

</doc>
<doc id="44707" url="https://el.wikipedia.org/wiki?curid=44707" title="Έμβλημα της Γαλλικής Δημοκρατίας">
Έμβλημα της Γαλλικής Δημοκρατίας

Το σύγχρονο έμβλημα της Γαλλίας καθιερώθηκε το 1953, ωστόσο δεν έχει νόμιμη βάση ως εθνικό σύμβολο. Υπάρχει στα εξώφυλλα των γαλλικών διαβατηρίων και αρχικά καθιερώθηκε από το Γαλλικό Υπουργείο Εξωτερικών ως σύμβολο που χρησιμοποιούνταν στις διπλωματικές και προξενικές αποστολές (1912) χρησιμοποιώντας το σχέδιο του γλύπτη Jules-Clément Chaplain.
Το 1953, η Γαλλία κλήθηκε από τα Ηνωμένα Έθνη να παρουσιάσει ένα εθνόσημο για τη Γενική Συνέλευση του ΟΗΕ και η διυπουργική επιτροπή όρισε το Robert Louis (1902-1965), καλλιτέχνη, να δημιουργήσει ένα έμβλημα, βασισμένο στο σχέδιο του Chaplain. Αυτό βέβαια δε σήμαινε επίσημη καθιέρωση εθνοσήμου. Για τεχνικούς λόγους, δεν πρόκειται για εθνόσημο αλλά για ένα έμβλημα, που απέχει από τα αριστοκρατικά σύμβολα του «παλαιού καθεστώτος». To 1999 η γαλλική κυβέρνηση υιοθέτησε ένα μοναδικό αναγνωριστικό του εθνοσήμου, με τα συνθήματα της Γαλλικής Επανάστασης, τα χρώματα της γαλλικής σημαίας και την Μαριάν, το σύμβολο (προσωποποίηση) της γαλλικής δημοκρατίας.
Αποτελείται από:

</doc>
<doc id="44708" url="https://el.wikipedia.org/wiki?curid=44708" title="Εθνόσημο της Γερμανίας">
Εθνόσημο της Γερμανίας

Το εθνόσημο της Γερμανίας υπάρχει στη σημερινή του μορφή από το τέλος της Δημοκρατίας της Βαϊμάρης και την περίοδο 1928-1933. Η εκ νέου εισαγωγή του εθνόσημου της Δημοκρατίας της Βαϊμάρης εγκρίθηκε από την Ομοσπονδιακή Δημοκρατία της Γερμανίας το 1950. Στο εθνόσημο της Γερμανίας εμφανίζεται ένας μαύρος αετός με πόδια, ράμφος και γλώσσα κόκκινα, σε πεδίο χρυσό. Ο επίσημος σχεδιασμός οφείλεται στον Τομπίας Σβαμπ (Tobias Schwab) και χρονολογείται από το 1928.
Σήμερα ο αετός δηλώνει την ένωση (ως αποτέλεσμα της ένωσης της Ανατολικής Γερμανίας με τη Δυτική Γερμανία, στις 3 Οκτωβρίου 1990).

</doc>
<doc id="44709" url="https://el.wikipedia.org/wiki?curid=44709" title="Σημαία της Γεωργίας">
Σημαία της Γεωργίας

Η επίσημη σημαία της Γεωργίας είναι η «σημαία με τους 5 σταυρούς», αποκατεστημένη σε επίσημη χρήση στις 14 Ιανουαρίου του 2004 μετά από διακοπή περίπου 500 ετών. Ήταν προηγουμένως η σημαία του μεσαιωνικού Βασιλείου της Γεωργίας και χρησιμοποιούνταν ως επίσημο σύμβολο του πολιτικού κόμματος Ενωμένο Εθνικό Κίνημα.
Ιστορία.
Η «σημαία με τους πέντε σταυρούς» χρησιμοποιείται από τουλάχιστον το 13ο αιώνα. Το κεντρικό στοιχείο της σημαίας είναι ο σταυρός του Αγίου Γεωργίου (που χρησιμοποιείται ακόμα ως εθνική σημαία της Αγγλίας), ο οποίος είναι ο προστάτης Άγιος της Γεωργίας. Σύμφωνα με τον Γεωργιανό μελετητή Γκιόργκι Γκαμπεσκίρια, οι τέσσερις πρόσθετοι σταυροί προστέθηκαν πιθανώς κατά τη διάρκεια της βασιλείας του Γεωργίου Ε΄ της Γεωργίας (επίσης γνωστού ως «λαμπρού» ή «θαυμαστού»), που εδίωξε τους Μογγόλους. Περίπου σε εκείνα τα χρόνια, το νέο σχέδιο υιοθετήθηκε ως παραλλαγή του σταυρού της Ιερουσαλήμ, ένα σύμβολο που χρησιμοποιήθηκε από τους σταυροφόρους στους Αγίους Τόπους, οι οποίοι επιπλέον χρησιμοποίησαν έναν μεγάλο κεντρικό σταυρό με τέσσερους μικρότερους «σταυρούς» στα τέσσερα τεταρτημόρια. Οι σταυροί θεωρούνται ότι συμβολίζουν τις πέντε ιερές πληγές του Ιησού.
Η σημαία υπέπεσε σε αχρηστία αργότερα στη μεσαιωνική περίοδο, αλλά επανήλθε από την πατριωτική κίνηση της Γεωργίας έπειτα από την ανεξαρτησία της χώρας από τη Σοβιετική Ένωση το 1991. Μια πλειοψηφία Γεωργιανών, συμπεριλαμβανομένου του Πατριάρχη Ηλία της Γεωργιανής Ορθόδοξης και Αποστολικής Εκκλησίας, υποστήριξε την αποκατάσταση της σημαίας και το 1999 το Κοινοβούλιο ψήφισε ένα νομοσχέδιο για να αλλάξει η χώρα σημαία. Εντούτοις, η απόφαση δεν επικυρώθηκε από τον Πρόεδρο, Έντβαρντ Σεβαρντνάτζε. Έτσι η σημαία υιοθετήθηκε προς το τέλος της δεκαετίας του '90 από το κύριο κόμμα της αντιπολίτευσης, το Ενωμένο Εθνικό Κίνημα του Μιχαήλ Σαακασβίλι, ως σύμβολο της λαϊκής αντίστασης στην εξουσία του Σεβαρντνάντζε.
Η σημαία υιοθετήθηκε τελικά από το Κοινοβούλιο στις 14 Ιανουαρίου 2004. Επικυρώθηκε τυπικά από ένα προεδρικό διάταγμα που υπογράφηκε από τον Σαακασβίλι στις 25 Ιανουαρίου, μετά από την εκλογή του ως Προέδρου της Γεωργίας. Η υιοθέτησή της δεν ήταν χωρίς αντιδράσεις, καθώς μερικοί παραπονέθηκαν ότι η υιοθέτηση της σημαίας ενός πολιτικού κόμματος ως εθνικού εμβλήματος ήταν αντιδημοκρατική ενέργεια.
Η χώρα έχει Σύνταγμα από τις 17 Οκτωβρίου 1995.

</doc>
<doc id="44710" url="https://el.wikipedia.org/wiki?curid=44710" title="Εθνόσημο της Γεωργίας">
Εθνόσημο της Γεωργίας

Το εθνόσημο της Γεωργίας υιοθετήθηκε την 1η Οκτωβρίου του 2004. Βασίστηκε κατά ένα μέρος στο μεσαιωνικό εθνόσημο του βασιλικού Οίκου των Μπαγκρατιόνι. Αποτελείται από δύο λιοντάρια που υποστηρίζουν έναν κόκκινο θυρεό, με τον Άγιο Γεώργιο, προστάτη άγιο της χώρας, ο οποίος φονεύει έναν φίδι. Πάνω από το θυρεό βρίσκεται το βασιλικό στέμμα της Γεωργίας και από κάτω το εθνικό ρητό: Η Ενότητα είναι Δύναμη ("Ντζάλα Ερτομπάσια", στη μορφή Μχεντρούλι της γεωργιανής αλφαβήτου, ძალა ერთობაშია).

</doc>
<doc id="44711" url="https://el.wikipedia.org/wiki?curid=44711" title="Σημαία της Γεωργίας (χώρας)">
Σημαία της Γεωργίας (χώρας)



</doc>
<doc id="44712" url="https://el.wikipedia.org/wiki?curid=44712" title="Σημαία της Γκάμπια">
Σημαία της Γκάμπια

Η εθνική σημαία της Γκάμπια αποτελείται από τρεις οριζόντιες λωρίδες χρώματος κόκκινου, μπλε και πράσινου. Τα χρώματα διαχωρίζονται με λευκές λωρίδες.
Σύμβολα.
Το κόκκινο στην κορυφή συμβολίζει τον ήλιο, όπως και τη σαβάνα. Κάτω από το κόκκινο, το μπλε εκπροσωπεί τον Ποταμό της Γκάμπια, που διαρρέει το κράτος.
Το πράσινο συμβολίζει τη χώρα και τα δάση του κράτους. Οι άσπρες γραμμές συμβολίζουν την ειρήνη. Καθιερώθηκε στις 18 Φεβρουαρίου του 1965.
Σχεδιαστής της σημαίας είναι ο Πα Τομάζι (Pa Louis Thomasi). Η χώρα έχει Σύνταγμα από τις 24 Απριλίου 1970 (ανεστάλη την περίοδο 1994-97).

</doc>
<doc id="44713" url="https://el.wikipedia.org/wiki?curid=44713" title="Δήμος Αρναίας">
Δήμος Αρναίας

Ο Δήμος Αρναίας ήταν ένας Καποδιστριακός Δήμος του νομού Χαλκιδικής. Περιλάμβανε στα διοικητικά όριά του τα Δημοτικά Διαμερίσματα: Αρναίας, Παλαιοχωρίου, Στανού, Βαρβάρας, Νεοχωρίου. Με την εφαρμογή του προγράμματος Καλλικράτης εντάχθηκε στον νέο δήμο Αριστοτέλη.
Αρναία.
Πρωτεύουσα του ομώνυμου Δήμου, είναι ένα από τα γραφικότερα χωριά της Βόρειας Χαλκιδικής και έδρα της Ιεράς Μητροπόλεως Ιερισσού Αγίου Όρους και Αδραμερίου. Βρίσκεται κτισμένη σε υψόμετρο 600 μέτρων, στους πρόποδες του πυκνόφυτου ορεινού όγκου του όρους Χολομώντα, έχοντας μπροστά της προς τα Βορειοανατολικά μια κοιλάδα με καταπράσινα λειβάδια και απέναντι τα δάση του βουνού Δρεβενίκος.
Παλαιοχώρι.
Αποτελεί συγκοινωνιακό και οδικό κόμβο και συνδέει οδικά τη βόρεια με τη νότια Χαλκιδική. Παλαιότερα αποτελούσε έναν από τους πιό κομβικούς οικισμούς της Αρχαίας Μακεδονίας. Το Φοινικικό εμπόριο άνθησε κατά τα τέλη του 5 αι. π.Χ. Η γεωμορφολογία του εδάφους παρουσιάζει μεγάλη ποικιλία μορφών και χρωμάτων, λόγω των διαφορετικών τύπων βλάστησης. Υπάρχουν πυκνά δάση δρυός, οξιάς, φλαμουριάς και καστανιάς και γι' αυτό η περιοχή χαρακτηρίζεται ως «τοπίο ιδιαίτερου φυσικού κάλλους», όπου οι ανθρώπινες παρεμβάσεις είναι ελάχιστες και αφανείς. Κατόπιν μελετών έχει αποδειχθεί ότι φυτρώνουν πέντε μοναδικά φυτά στην Ελλάδα. Είναι το χωριό που έζησε ο "Αλέξης Ζορμπάς " του Ν. Καζαντζάκη και επισκεφτηκε ο Philipe Chirnanana. Αξίζει να επισκεφθείτε το «Κάστρο Νέπωσι» κτισμένο κατά την Παλαιοχριστιανική - Μεσοβυζαντινή εποχή, μια περιοχή ελάχιστα γνωστή. Ακόμη ιδιαίτερης ιστορικής και θρησκευτικής σημασίας είναι ο ναός των Παμμεγίστων Ταξιαρχών. Εκεί υπάρχει η θαυματουργή εικόνα του Ταξιάρχη Μιχαήλ (16ος αιώνας)και η ιερή εικόνα της Παναγίας της Γοργοεπηκόου . Το Πάσχα γιορτάζεται με μεγάλη λαμπρότητα και με έντονα παραδοσιακό τρόπο (Του Χαλκού τ΄Αλώνι).Με γλέντια, με δημοτικούς χορούς και τραγούδια, με ειδικές εκδηλώσεις και πατροπαράδοτα έθιμα, με κατσίκακια στις σούβλες, κοκορέτσια, κοντοσούβλια και την παραδοσιακή "πατσφαρομακαροναδα".
Στανός.
Ο τόπος όπου θα βρει κανείς καλούς παραδοσιακούς κτίστες, που κάνουν τη δουλειά τους με μεράκι και σεβασμό στην παράδοση. Το χωριό με τις παραδοσιακές ταβέρνες αλλά και τα καταλύματα, για όποιον μετά το καλό φαγητό δεν έχει διάθεση για μετακινήσεις. Είναι ακόμη μέσα στις πρώτες περιοχές με τις περισσότερες πολύτεκνες οικογένειες. ΄Πατρίδα της Αγίας Χάϊδως.
Βαρβάρα.
Το δ.δ. της Βαρβάρας εχει έκταση 90.300 στρέμματα (διοικητικά όρια) και αποτελείται από τους οικισμούς Βαρβάρα, Καλύβια Βαρβάρας,Χρυσή Ακτή, Ανω και Κάτω Κρινάκια και την ακατοίκητη νησίδα Καυκανάς. Το υψόμετρο του χωριού είναι 540μ. και οι κάτοικοί του ασχολούνται με την κτηνοτροφία,τη γεωργία και τα μεταλεία Κασσάνδρας. Σύμφωνα με δύο εκδοχές το όνομα του χωριού προέρχεται από την Αγία Βαρβάρα ή από μια βασίλισσα. Η Βαρβάρα είναι χωριό με μεγάλη ιστορική παρουσία στη Βόρειο Χαλκιδική διότι κατοικείται από το 14ο αιώνα και συμμετείχε στην ομοσπονδία των Μαντεμοχωρίων.
Νεοχώρι.
Αγροτική κατ' εξοχήν περιοχή, όπου οι κάτοικοι ασχολούνται κυρίως με την παραγωγή φασολιών και την εξόρυξη μετάλλων.
Δημοτικά Διαμερίσματα.
Ο δήμος Αρναίας είχε (πραγματικό) πληθυσμό 6.183 κατοίκους. Στον δήμο περιλαμβάνονταν 5 συνολικά Δημοτικά Διαμερίσματα:
Δήμαρχοι.
Η Αρναία, πρώην κοινότητα Λιαριγκόβης, έλαβε την σημερινή της ονομασία στις 8 Αυγούστου 1928. Ο δήμος συστάθηκε στις 26 Σεπτεμβρίου 1946 και από το 1918 ως το 1946, λειτούργησε ως Κοινότητα. Ο δήμος λειτούργησε ως το 2010, οπότε καταργήθηκε και προσαρτήθηκε στον Δήμο Αριστοτέλη.

</doc>
<doc id="44714" url="https://el.wikipedia.org/wiki?curid=44714" title="Εθνόσημο της Γκάμπια">
Εθνόσημο της Γκάμπια

Το εθνόσημο της Γκάμπια είναι σε χρήση από τις 18 Νοεμβρίου 1964. Απεικονίζει δύο λιοντάρια που βαστούν ένα τσεκούρι και ένα τσαπί, τα οποία κρατούν έναν θυρεό που εικονίζει ένα ακόμα ζευγάρι τσαπιού και τσεκουριού, διασταυρωμένων. Πάνω στον θυρεό βρίσκεται η περικεφαλαία ενός ιππότη και ένα κλαδί φοίνικα από πάνω. Στο κάτω μέρος αναγράφεται το εθνικό ρητό: Progress - Peace – Prosperity ("Πρόοδος-Ειρήνη-Ευημερία").
Τα δυο λιοντάρια εκπροσωπούν την αποικιακή ιστορία της Γκάμπια ως μέλους της Βρετανικής Αυτοκρατορίας. Το σταυρωτό τσεκούρι και η αξίνα συμβολίζουν τη σημασία της γεωργίας. Επίσης θεωρούνται ότι εκπροσωπούν τις κύριες εθνότητες της Γκάμπια, τους Μαντίνκα και τους Φουλανί. 

</doc>
<doc id="44715" url="https://el.wikipedia.org/wiki?curid=44715" title="Αρναία">
Αρναία

Η Αρναία είναι μεγάλη ορεινή κωμόπολη στον νομό Χαλκιδικής.
Γεωγραφία.
Η Αρναία είναι κτισμένη αμφιθεατρικά σε υψόμετρο 600 μέτρων, στους βόρειους πρόποδες του πυκνόφυτου ορεινού όγκου του Χολομώντα, μέσα σε ένα καταπράσινο τοπίο με πλούσια δάση και άφθονα τρεχούμενα νερά, έχοντας μπροστά της προς τα ΒΑ. μια κοιλάδα με καταπράσινα λειβάδια και απέναντι τα δάση του βουνού Δρεβενίκος. Είναι ένα από τα γραφικότερα χωριά της Βόρειας Χαλκιδικής και έδρα της Ιεράς Μητροπόλεως Ιερισσού, Αγίου Όρους και Αδραμερίου. Αναπτύχθηκε ιδιαίτερα κατά το 19ο αιώνα, οπότε και απέκτησε τη μορφή που έχει σήμερα. Μέχρι το 2010 ήταν πρωτεύουσα του ομώνυμου Δήμου της Χαλκιδικής. Σύμφωνα με το σχέδιο Καλλικράτης, είναι η Ιστορική έδρα του δήμου Αριστοτέλη με έδρα την Ιερισσό και σύμφωνα με την απογραφή του 2011 έχει πληθυσμό 2.300 κατοίκους. Βρίσκεται επάνω στην επαρχιακή οδό Θεσσαλονίκης - Ιερισσού και απέχει Α. - ΝΑ της Θεσσαλονίκη 68 χλμ. και ΒΑ. από τον Πολύγυρο 34 χλμ..
Ιστορικά στοιχεία.
Αρχαία Άρνη.
Στη περιοχή της Αρναίας αναφέρεται στο Θουκυδίδη πολίχνη με την ονομασία Άρνη"." Από εκεί πέρασε ο Βρασίδας, στη διάρκεια του Πελοποννησιακού Πολέμου. Για λόγους που δε γνωρίζουμε, η αρχαία εκείνη πολίχνη καταστράφηκε. Στους επόμενους αιώνες στη θέση εκείνη δημιουργήθηκαν οικισμοί. Στα κατάστιχα του οθωμανικού κράτους μέχρι και το 1478 καταχωρείται ως καλλιεργήσιμη γη (τουρκ. "mezraa") του Παλαιοχωρίου και δεν αναφέρονται κάτοικοι. Η φορολογική πρόσοδός της ανήκε στις προσόδους του Παλαιοχωρίου. Μεταξύ του 1478 με 1519 εξελίχθηκε σε χωριό χριστιανικό.
Μετέπειτα αιώνες.
Από τα μέσα του 18ου αιώνα αρχίζει να αναφέρεται σε πηγές και ανήκε στα Μαντεμοχώρια. Σε φιρμάνι του 1750 συμπεριλαμβάνεται σε κατάλογο των μετοχίων της μονής Κωνσταμονίτου του Αγίου Ορους και το 1793 ο Γάλλος Cousinery, που ήταν πρόξενος της Θεσσαλονίκης, την περιγράφει ως "έναν αυτάρκη και δυναμικό οικισμό". Οι κάτοικοί της έλαβαν μέρος στην Επανάσταση του 1821 και το χωριό πυρπολήθηκε, ανάμεσα σε άλλα 41, από τον Μπαϊράμ Πασά, έπειτα από τη συντριβή της εξέγερσης στη Χαλκιδική. Σπουδαίοι αγωνιστές της επανάστασης του 1821 ήταν ο Ελευθέριος Ιωάννου, ο Δημήτριος Νικολάου και ο Μαργαρίτης Δημητρίου. Αναφέρεται επίσης ο προεστός Κωνσταντίνος Ευθυμιάδης που δαπάνησε την περιουσία του στον αγώνα. Οι κάτοικοι επίσης έδωσαν το παρόν στο Μακεδονικό Αγώνα, οργανώνοντας τοπική Επιτροπή Άμυνας. Η απελευθέρωση έγινε στις 2 Νοεμβρίου 1912.
Μέχρι το 1928 ονομαζόταν Λιαρίγκοβη ή Λιαρίγκοβα. Η Επιτροπή Μετονομασίας λαμβάνοντας υπόψη της και τις δύο εκδοχές, ότι δηλαδή πιθανόν ήταν χτισμένες εκεί κοντά οι δύο αρχαίες πόλεις, των Αρνών και της Αυγαίας, μετονόμασαν την κωμόπολη σε Αρναία ενώνοντας τη συλλαβή Αρν- από την αρχαία πόλη Αρναί με την κατάληξη –αια από την πόλη Αυγαία. Το 1932 ήταν το μεγαλύτερο χωριό της Βόρειας Χαλκιδικής με πληθυσμό 3.000 κατοίκων, οι οποίοι ασχολούνταν με την κτηνοτροφία, την μελισσοκομία, την υλοτομία, την κατασκευή παπουτσιών, μάλιστα υπήρχαν 50 περίπου συντεχνίες πρωτομαστόρων και καλφάδων, την υφαντική τέχνη και τα μεταλλεία.
Εκπαίδευση.
Στην Αρναία υπάρχουν δύο Δημοτικά, εκ των οποίων και ένα Ειδικό Δημοτικό Σχολείο. Διαθέτει επίσης δύο νηπιαγωγεία το1ο και το 2ο, Δημοτικό, Γυμνάσιο, καθώς επίσης και δύο Λύκεια, ένα Γενικό και ένα Επαγγελματικό.
Πολιτισμός.
Πολιτιστικές εκδηλώσεις εθιμικού - λαογραφικού χαρακτήρα.
Στην Αρναία του παρελθόντος οι πολιτιστικές εκδηλώσεις αυτού του είδους ήταν πάρα πολλές, με περιεχόμενο ιστορικό, θρησκευτικό, κοινωνικό, λαογραφικό και αθλητικό, και στόλιζαν την απλοϊκή ζωή των κατοίκων της.
Έθιμα, όπως «τα Χελιδονίσματα», «η Κότσμανους», «τα κουρμπάνια», «ο Παραδοσιακός Γάμος», «το Ζύγισμα του Αϊ-Γιώργη», «η Πιπιρούνα», «τα Σωκράτεια», 《η Λουκανικια》 κ.α., αναβίωναν τακτικά και ανέβαζαν το πολιτιστικό επίπεδο του λαού. Έδιναν την ευκαιρία στο λαό να μορφωθεί, να ψυχαγωγηθεί και κυρίως να πάρει μέρος στην κοινωνική ζωή του τόπου.
Αρχιτεκτονική.
Η Αρναία είναι ονομαστή για τα παραδοσιακά της κτήρια και το 1986 με το ΦΕΚ 759/Β/31-10-1986 χαρακτηρίστηκε ως ιστορικός τόπος "γιατί είναι κοινότητα που ιδρύθηκε το 16ο αιώνα στη θέση μετοχίου του 14ου αι. και αποτελεί έναν από τους χαρακτηριστικότερους οικισμούς της Χαλκιδικής με πλούτο στοιχείων παραδοσιακής αρχιτεκτονικής τόσο αστικών, νεοκλασικών όσο και λαϊκών". Το παλαιό σχολείο του 1871 δίπλα στον κεντρικό ναό, στην πλατεία «Χοροστάσι» αποτελεί νεώτερο μνημείο αστικού κτιρίου / κτίσματος κοινής ωφελείας (ΦΕΚ 905 / Β / 12-9-1980). Είναι ίσως το παλιότερο και πιο καλοκτισμένο διδακτήριο του 19ου αιώνα στη Χαλκιδική. Η τοιχοδομία του ακολουθεί την αγιορείτικη τεχνική. Σήμερα στεγάζει το μέχρι πρότινος Δημαρχείο (πλέον η Αρναία είναι απλώς η ιστορική έδρα του διευρυμένου δήμου Αριστοτέλη).
Αξιοθέατο επίσης αποτελεί και ο μητροπολιτικός ναός του Αγίου Στεφάνου (1812), με το καμπαναριό του να χρονολογείται από το 1889. Η εκκλησία χτίστηκε ως τρίκλιτη βασιλική χωρίς τρούλλο το 1812, πιθανόν στα θεμέλια ναού της πρωτοχριστιανικής και της βυζαντινής περιόδου. Κάηκε κατά την επανάσταση της Χαλκιδικής (1821) αλλά και το Σεπτέμβριο του 2005 σε πυρκαϊά, η οποία οδήγησε στη συνέχεια και σε αρχαιολογικές ανασκαφές με σημαντικά ευρήματα (όπως τα θεμέλια των παλαιότερων ναών).
Τα παραδοσιακά σπίτια της Αρναίας χτίστηκαν στο πρώτο μισό του 19ου αιώνα (αυτά είναι ερειπωμένα και σώζονται λίγα) και άλλα την περίοδο 1850-1945 (πέτρινα και διώροφα, με υπνοδωμάτια και κατώι).
Λαογραφικό Μουσείο.
Στο κέντρο της κωμόπολης βρίσκεται το Ιστορικό και Λαογραφικό Μουσείο. Αυτό στεγάζεται σε αρχοντικό του 18ου αιώνα, με 2 ορόφους. Στο ισόγειο του μουσείου ο επισκέπτης μπορεί να δει αντιπροσωπευτικά δείγματα της αρχιτεκτονικής κληρονομιάς της Αρναίας, παραδοσιακά μουσικά όργανα, είδη μελισσοκομίας και αγροτικά εργαλεία. Στον επάνω όροφο υπάρχουν τα εργαλεία παρασκευής και σερβιρίσματος καφέ και σε άλλους χώρους εργαλεία ύφανσης, μαγειρικά σκεύη και άλλα είδη καθημερινής χρήσης.
Μουσείο Υφαντικής.
Σε ένα παραδοσιακό διώροφο κτίριο του 1870, που παλιότερα υπήρξε ιδιωτική κατοικία, γνωστό και ως "οικία Γιαννούδενας", βρίσκει κανείς το Μουσείο Υφαντικής της Αρναίας, απέναντι ακριβώς από το Ιστορικό – Λαογραφικό Μουσείο της περιοχής. Στο πέτρινο αυτό κτίσμα, μια εσωτερική σκάλα συνδέει το ισόγειο με τον όροφο, ενώ στο εσωτερικό του συναντάμε τη σάλα, δομικό στοιχείο της παραδοσιακής τοπικής αρχιτεκτονικής που αντικατέστησε το χαγιάτι στις κατοικίες που κατασκευάστηκαν στα τέλη του 19ου αιώνα. Καθώς η υφαντική αποτελούσε μέχρι πρόσφατα μια από τις σημαντικότερες ασχολίες των κατοίκων της Αρναίας, ο επισκέπτης που θα περάσει την πόρτα του μουσείου μπορεί να δει αντικείμενα και εργαλεία αυτής της τέχνης: τον αργαλειό ή ρόκα, πλήθος υφαντών και άλλα εκθέματα, κατά κύριο λόγο από την προσωπική συλλογή της Χαρίκλειας Δημητρακούδη, φημισμένης υφάντρας και εμπόρισσας που δούλευε με μεράκι για να κρατήσει ζωντανή την παράδοση. Στο ισόγειο μπορεί να παρακολουθήσει βήμα προς βήμα τη διαδικασία μετατροπής της πρώτης ύλης του μαλλιού σε νήμα έτοιμο για τοποθέτηση στον αργαλειό και την ύφανση. Στον όροφο μπορεί να θαυμάσει τα «καλλιγραφικά» χαλιά που χρησιμοποιούνταν για τη διακόσμηση των τοίχων.

</doc>
<doc id="44716" url="https://el.wikipedia.org/wiki?curid=44716" title="Σημαία της Γκαμπόν">
Σημαία της Γκαμπόν

Η σημαία της Γκαμπόν αποτελείται από τρεις οριζόντιες λωρίδες χρώματος πράσινου, ανοικτού κίτρινου και μπλε. Τα χρώματα συμβολίζουν αντίστοιχα τα δάση, τη γραμμή του Ισημερινού (ο οποίος διασχίζει τη χώρα) και τη θάλασσα. Καθιερώθηκε στις 9 Αυγούστου του 1960.
Η χώρα έχει Σύνταγμα από τις 14 Μαρτίου του 1991.
Προηγούμενη σημαία.
Η προηγούμενη σημαία υιοθετήθηκε το 1959 και ήταν παρόμοια με τη σημερινή, με τη διαφορά ότι στο τετράγωνο είχε τη σημαία της Γαλλίας και οι λωρίδες ήταν ανισομεγέθεις. Όταν η Γκαμπόν έγινε ανεξάρτητη αφαιρέθηκε η τρίχρωμη γαλλική σημαία από τη σημαία της αφρικανικής χώρας, ενώ επεκτάθηκε η λεπτή κίτρινη λωρίδα που συμβολίζει τον ισημερινό. Σήμερα τα χρώματα συμβολίζουν τον ήλιο, τη θάλασσα και τον φυσικό πλούτο του κράτους, ιδιαίτερα την ξυλεία.

</doc>
<doc id="44717" url="https://el.wikipedia.org/wiki?curid=44717" title="Εθνόσημο της Γκαμπόν">
Εθνόσημο της Γκαμπόν

Το εθνόσημο της Γκαμπόν σχεδιάστηκε από τον Ελβετό Λουίς Μύλεμαν και χρησιμοποιείται από τις 15 Ιουλίου του 1963. 
Περιγραφή.
Το σύμβολο κρατείται από πάνθηρες, οι οποίοι συμβολίζουν την επαγρύπνηση και το θάρρος του Προέδρου, που προστατεύει το έθνος. Οι χρυσοί δίσκοι στο κύριο μέρος του θυρεού εκπροσωπούν τον ορυκτό πλούτο της χώρας. Το πλοίο στο κάτω μέρος συμβολίζει ότι η χώρα βαδίζει προς ένα λαμπρότερο μέλλον. Το δέντρο οκουμέ στην κορυφή του θυρεού συμβολίζει το εμπόριο ξυλείας. Είναι ασυνήθιστο ότι το εθνόσημο έχει δύο κορδέλες με συνθήματα σε δύο διαφορετικές γλώσσες. Η κορδέλα που είναι κάτω από το θυρεό γράφει στα γαλλικά "UNION, TRAVAIL, JUSTICE" (Ένωση, Εργασία, Δικαιοσύνη), ενώ κάτω από τα κλαδιά του δέντρου οκουμέ υπάρχει το λατινικό ρητό "UNITI PROGREDIEMUR" («Ας προχωρήσουμε ενωμένοι»).

</doc>
<doc id="44718" url="https://el.wikipedia.org/wiki?curid=44718" title="Νεοχώρι Χαλκιδικής">
Νεοχώρι Χαλκιδικής

Το Νεοχώρι είναι ένα από τα μαντεμοχώρια , που είχαν ως αποκλειστική ασχολία την εξόρυξη μεταλλευμάτων με ειδικά προνόμια και καθεστώς από την Μεγάλη Πύλη του Σουλτάνου και αρμόδιο το Μαντέμ Αγά, με έδρα το Μαχαλά (Στάγειρα). Στο Νεοχώρι λειτουργεί Νηπιαγωγείο και τριθέσιο Δημοτικό σχολείο, ενώ υπάρχει Πολιτιστικός Σύλλογος και Σύλλογος Γυναικών. Οι κάτοικοι ασχολούνται κυρίως με την παραγωγή φασολιών.
Ιστορικά στοιχεία.
Από αρχαιολογικής πλευράς υπάρχουν υπολείμματα τειχισμάτων στο Καστέλι και στον Αϊ Λιά χωρίς όμως να έχουν ερευνηθεί συστηματικά ως τώρα.
Ιδρύθηκε πιθανώς κατά την οθωμανική αυτοκρατορία , πριν το 1519. Ονομάστηκε "Yenikoy" (τουρκ. Νεοχώρι), σε αντιδιαστολή με το γειτονικό Παλαιοχώρι . Το χωριό συνεχίζει να υφίσταται με το ίδιο όνομα ("Yenikoy") ή το σλάβικο του αντίστοιχο ("Νοβοσέλο") στα νεότερα χρόνια. Το σημερινό του αντίστοιχο ("Νεοχώρι") αντικατέστησε σταδιακά τα άλλα στα τέλη του 19ου αι. Οι κάτοικοι του Νεοχωρίου συμμετείχαν στην Μεγάλη Επανάσταση του 1821. Σπουδαίος αγωνιστής της επανάστασης του 1821 ήταν ο Δημήτριος Λάμπρου .
Η γερμανική εισβολή που ακολούθησε όσο κι αν προσπάθησε να φανεί ανώδυνη στους κατοίκους, δεν μπόρεσε να αποκρύψει το μίσος των συμμάχων της Βουλγάρων, οι οποίοι το 1944 πυρπόλησαν οικίες στο Νεοχώρι, σε αντίποινα κάποιας ενέδρας αντιστασιακών σε βουλγαρικό απόσπασμα.
Η ταραχώδης δεκαετία του 1940 έδυσε με τον Εμφύλιο σπαραγμό, ο οποίος ταλαιπώρησε την τοπική κοινωνία με τις ιδεολογικές αντιπαλότητες, την τρομοκρατία και την απώλεια προσώπων. ΄Ετσι τη δεκαετία του 1950 ξεκίνησε μια νέα αρχή για όλους.
Πολιτισμική Κληρονομιά.
Από πλευράς εθίμων και παράδοσης υπάρχουν τα δύο πανηγύρια του Αϊ-Λιά και του Αγίου Αθανασίου (2 Μαΐου) στο ομώνυμο παρεκκλήσι και τα οποία συνοδεύονται από πλούσιες καλλιτεχνικές και πολιτιστικές εκδηλώσεις (συναυλίες, χορούς, θεατρικές και μουσικές παραστάσεις, εκθέσεις 
ζωγραφικής, χειροτεχνίας με έργα Νεοχωριτών καλλιτεχνών). 
Ταυτόχρονα τα πανηγύρια είναι και μια καλή ευκαιρία συνάντησης όλων των ξενιτεμένων στο χωριό. 
Άλλα έθιμα είναι ο αγιασμός των υδάτων τα φώτα (στην επι τούτου κατασκευασμένη φιάλη έξω από τον Αϊ-Γιώργη ), το καρναβάλι του Νεοχωρίου, η περιφορά του επιταφίου τη Μεγάλη Παρασκευή στο χωριό , οι φωτιές του Αϊ-Γιάννη το καλοκαίρι κ.α. 
Το Νεοχώρι προσπαθεί τα τελευταία χρόνια να συγκρατήσει ,όσο είναι δυνατό, τους ανθρώπους στο τόπο τους αλλά και να κρατήσει ζωντανές παραδόσεις και συνήθειες πανάρχαιες και αξιόλογες, και ατενίζει τον καινούργιο αιώνα με αισιοδοξία και ελπίδα για ένα μέλλον πιο ειρηνικό και ελκυστικό για όλους και κυρίως για τα παιδιά.
Εκκλησίες.
Η εκκλησία του Αγ. Γεωργίου είναι κτισμένη επί του προϋπάρχοντος ναΐσκου του Προφήτη Ηλία. 
Γι' αυτό το λόγο το μεγαλύτερο πανηγύρι γίνεται στις 20 Ιουλίου, προς τιμήν του Αγίου, στον οποίο είναι αφιερωμένο και το εκκλησάκι στον ομώνυμο λόφο (Βορειοανατολικά του οικισμού). 
Οι υπόλοιπες εκκλησίες και παρεκκλήσια είναι ο Άγιος Αθανάσιος (Ανατολικά στα όρια με τα Στάγειρα), ο Άγιος Δημήτριος (Ανατολικά στην είσοδο του χωριού), η Αγία Αναστασία (Δυτικά στην άλλη είσοδο του χωριού), οι Άγιοι Ανάργυροι (πάνω στην Εθνική οδό), η Αγία Μαρίνα (Βόρεια, κοντά στο γεφύρι) και ο Άγιος Νικόλαος (στη διασταύρωση για Βαρβάρα). Επίσης στο χωριό υπάρχει και μία Ελευθέρα Αποστολική Εκκλησία Πεντηκοστής.

</doc>
<doc id="44719" url="https://el.wikipedia.org/wiki?curid=44719" title="Βαρβάρα Χαλκιδικής">
Βαρβάρα Χαλκιδικής

Η Βαρβάρα είναι χωριό και ομώνυμο δημοτικό διαμέρισμα (έκτασης γύρω στα 90.300 στρ.) του Δήμου Αρναίας με 571 και 639 μόνιμους κατοίκους αντίστοιχα, σύμφωνα με την πληθυσμιακή απογραφή του 2001. Είναι κτισμένο στα βορειοανατολικά του νομού, μέσα σε δάσος. 
Στο χωριό λειτουργούν Δημοτικό σχολείο και νηπιαγωγείο. Κύρια ασχολία είναι η κτηνοτροφία. Πολλοί από τους κατοίκους ασχολούνται με την υλοτομία, ενώ δραστηριοποιείται γυναικείος συνεταιρισμός, που παράγει γλυκά κουταλιού και τραχανά. Ενεργός είναι και πολιτιστικός σύλλογος. Στα αθλητικά, δραστηριοποιείται η ποδοσφαιρική ομάδα με το όνομα Αετός Βαρβάρας, που αγωνίζεται στη β΄ ερασιτεχνική κατηγορία του πρωταθλήματος της Ε.Π.Σ. Χαλκιδικής. Πανηγυρίζει στις 4 Δεκεμβρίου, κατά την εορτή της Αγίας Βαρβάρας. Το κυρίως πανηγύρι γίνεται στον κεντρικό ναό του Αγίου Γεωργίου, ενώ τον Απρίλιο και τον Ιούλιο λαμβάνουν χώρα τριήμερες πολιτιστικές εκδηλώσεις.
Διοικητικά όρια του χωριού.
Η ευρύτερη περιοχή της Βαρβάρας συνορεύει ανατολικά, με τον Στρυμονικό κόλπο και την κτηματική περιοχή του Δημοτικού Διαμερίσματος Ολυμπιάδος Χαλκιδικής. Νότια, με την κτηματική περιοχή του Δημοτικού Διαμερίσματος Σταγίρων, Νεοχωρίου και Αρναίας Χαλκιδικής. Δυτικά, με το Δημοτικό Διαμέρισμα του Στανού Χαλκιδικής και Μοδίου Θεσσαλονίκης. Βόρεια, με το Δημοτικό Διαμέρισμα Άνω Σταυρού και Σταυρού Θεσσαλονίκης.
Τουρισμός.
Το Δημοτικό διαμέρισμα Βαρβάρας διαθέτει 90.300 στρέμματα, μέσα στα διοικητικά όριά του, με ένα δάσος στο οποίο ζουν πολλά είδη ζώων και 2 καταρράκτες στη θέση "Κηπουρίστρα-Νεροπρίονο". Τα νερά στα βουνά της Βαρβάρας είναι άφθονα. Εκτός από τους καταρράκτες υπάρχουν και οι Πέντε Βρύσες-Κρασονέρι, Κρυονέρι, Μαυρόλακας. 
Στο Δημοτικό διαμέρισμα της Βαρβάρας γίνονται προσπάθειες για μεγαλύτερη ανάπτυξη του αγροτουρισμού, τα τελευταία χρόνια, με 1 δημοτικό ξενώνα και 2 ιδιωτικά καταλύματα, ενώ η περιοχή "Γαβράδια" συνδυάζει βουνό και θάλασσα. Η ιδιωτική νησίδα Καυκανάς αποτελεί τμήμα του Δ.δ. της ορεινής Βαρβάρας, που είναι το μόνο διαμέρισμα του Δήμου Αρναίας το οποίο βρέχεται από τη θάλασσα του Στρυμονικού Κόλπου.
Δ.Δ.Βαρβάρας.
Ο πληθυσμός της Βαρβάρας κατά την απογραφή του έτους 2001 ήταν 712 μόνιμοι κάτοικοι και κατανέμεται ως εξής:
Δημοτικό διαμέρισμα Βαρβάρας (712):
Τα Καλύβια Βαρβάρας.
Πρόκειται για πολύ παλιό οικισμό που βρίσκεται στην πεδινή κτηματική περιοχή του Δ.δ. της Βαρβάρας κοντά στο Δ.δ. της Ολυμπιάδας Χαλκιδικής. Πριν τη δεκαετία του 1970, ο οικισμός έσφυζε από ζωή, διότι οι κάτοικοι της Βαρβάρας είχαν χτισμένες καλύβες για να διαμένουν εκεί κατά τους θερινούς κυρίως μήνες του χρόνου. Η παλιά ονομασία των καλυβιών ήταν "Ολυμπιάδα" όπως το παραθαλάσσιο χωριό κοντά στα Καλύβια, αλλά, όταν ήρθαν οι πρόσφυγες από την Αγία Κυριακή της Μ. Ασίας, διεκδίκησαν τη συγκεκριμένη ονομασία ως νεοσύστατη κοινότητα τότε. Οι κάτοικοι της Βαρβάρας αποκαλούσαν και αποκαλούν την ευρύτερη περιοχή των Καλυβιών με την ονομασία "Λιμπσάσντα" δηλαδή Ολυμπιάδα στην τοπική διάλεκτο. 
Από τη δεκαετία του 1970, αρχίζει η ερήμωση των καλυβιών και λόγοι διάφοροι, όπως ο σύγχρονος τρόπος ζωής, ανάγκασαν τις αγροτικές οικογένειες να μετακινηθούν στη Βαρβάρα, ενώ εκείνη ακριβώς τη περίοδο κατασκευάζεται δίπλα από τα Καλύβια Βαρβάρας εργοστάσιο μεταλλουργίας της Ολυμπιάδας Χαλκιδικής. Στα μέσα της δεκαετίας του 1970, δημιουργείται λίμνη τελμάτων και το Δημόσιο υποχρεώνει τους κατοίκους σε απαλλοτρίωση 1600 στρεμμάτων γης από το Δ.δ. της Βαρβάρας για τη δημιουργία της. Σήμερα στα Καλύβια της Βαρβάρας διαμένουν 2-3 αγροτικές οικογένειες οι οποίες συντηρούν τον οικισμό.
Ονομασία του χωριού.
Η επικρατέστερη εκδοχή είναι ότι το χωριό πήρε την ονομασία του από την Αγία Βαρβάρα, ναός της οποίας κτίστηκε το 1875. Η άλλη εκδοχή κάνει λόγο για το όνομα βασίλισσας η οποία διοικούσε το χωριό.
Πριν από την Τουρκοκρατία.
Στην τοποθεσία Ρετσίνη ανακαλύφθηκε νόμισμα της εποχής του αυτοκράτορα Αναστασίου (491-518 μ.Χ.), μαζί με παλαιοχριστιανικά λυχναράκια από πηλό και γυναικεία σκουλαρίκια από ασήμι. Τα κτίσματα αυτά καταστράφηκαν από Σλάβους κατά την παρακμή του Βυζαντίου και εγκαταλείφθηκαν με την εγκατάσταση των Γιουρούκων στην περιοχή, γύρω στον 14ο αιώνα. Χαλάσματα αλλά και μεγάλα πιθάρια έχουν βρεθεί διάσπαρτα σε διάφορες τοποθεσίες (Γλαβίνα, Δρεβενίκος, Ζέρναβο) και τρία κάστρα περιτριγυρίζουν το χωριό, που προστάτευαν τις δραστηριότητες επεξεργασίας του μεταλλεύματος κλείνοντας τα τρία περάσματα: το Ασαάρ προς την Εγνατία οδό και τις λίμνες, το κάστρο στο Ζέρναβο προς την Ολυμπιάδα και ο Δρεβενίκος προς Αρναία, τα Στάγειρα, την Ιερισσό. 
Τουρκοκρατία.
Η περιοχή γνώρισε μέρες ακμής από το 1530, αφότου δηλαδή ο σουλτάνος Σουλεϊμάν Α' αναδιοργάνωσε τα μεταλλεία της αυτοκρατορίας. Υπολογίζεται ότι στα μέσα του 16ου αιώνα κάθε μήνα ο σουλτάνος έπαιρνε από τα μεταλλεία κατά μέσο όρο μετάλλευμα αξίας 18.000-30.000 περίπου χρυσών νομισμάτων. Οι εργασίες όμως έπαψαν, όπως φανερώνει φιρμάνι του 1580 προς τον καδή του τόπου, με το οποίο υποχρεωνόταν αυτός να θέσει και πάλι σε ενέργεια τα μεταλλεία και να στείλει άφθονα νομίσματα στην Κωνσταντινούπολη. Στα Σιδηροκαύσια λοιπόν, υπήρχε και νομισματοκοπείο αργυρών νομισμάτων, το οποίο μάλιστα λειτουργούσε από την εποχή του Μουράτ Β' (1421-1451). 
Κατά τη διάρκεια του 16ου αιώνα, μεταναστεύουν στην περιοχή Αγραφιώτες και Βορειοηπειρώτες, αλλά και Βούλγαροι χωρικοί ή εργάτες, ενισχύοντας τα υπολείμματα των παλαιών σλαβικών οικισμών. Τότε δημιουργήθηκαν τα νέα σλαβικά τοπωνύμια της περιοχής (π.χ. Νόβο Σέλο που σημαίνει Νέο χωριό). Στα Μαδεμοχώρια, κατά τη διάρκεια της Τουρκοκρατίας λοιπόν παρατηρήθηκε συρροή ατόμων από διαφορές εθνότητες: Ελλήνων, Σέρβων, Τούρκων, Κροατών, Γερμανών, Εβραίων, ιδίως Βουλγάρων μεταλλωρύχων, για την εκμετάλλευση των εκεί μεταλλείων. 
Τα Μαδεμοχώρια ήταν δώδεκα και ήταν τα εξής: Γαλάτιστα, Βάβδος, Ραβνά, Στανός, Βαρβάρα, Λιαρίγκοβη, Νοβοσέλο, Μαχαλάς, Ίσβορος, Χωρούδα, Ρεβινίκια και Ιερισσός, με πρωτεύουσα τη Λιαρίγκοβη (τη σημερινή Αρναία). Από ένα φιρμάνι του Απριλίου του 1705, μαθαίνουμε ότι οι ραγιάδες των Μαδεμοχωρίων ζήτησαν να παραχωρηθεί σ’ αυτούς η εκμετάλλευση του μεταλλείου, υπό τον όρο να πληρώνονται τα ημερομίσθιά των όπως και πριν και με την υποχρέωση:
Τα προνόμια που κατά καιρούς είχαν δοθεί στους μεταλλωρύχους ανανεώθηκαν, όπως προκύπτει από ένα άλλο φιρμάνι του 1733, που απευθύνεται προς τον καδή της Θεσσαλονίκης. Σύμφωνα με αυτό, οι κάτοικοι των Μαδεμοχωρίων:
Στη περιοχή είχε την έδρα του αξιωματούχος με τον τίτλο Madem-Emini, ο οποίος είχε στην διάθεσή του στρατιωτική δύναμη για την φύλαξη του μεταλλείου αλλά, παρά την πολιτική και αστυνομική εξουσία που εξασκούσε, δεν είχε το δικαίωμα να επεμβαίνει στα εσωτερικά της κοινότητας. Καθένα από τα δώδεκα χωριά είχε τη δική του ξεχωριστή κοινοτική διοίκηση, εξέλεγαν δώδεκα προεστούς έναν από κάθε χωριό, και αυτοί τους τέσσερις βεκίλειδες που συγκροτούσαν την κεντρική διοίκηση. Παρά το γεγονός όμως ότι η ομοσπονδία των χωριών αυτών είχε απαλλαγεί από ορισμένα βάρη, η υποχρέωσή της να καταβάλει κάθε χρόνο στην Υψηλή Πύλη 220 οκάδες καθαρό ασήμι και να καλύπτει την διατροφή του Madem-Emini και των στρατιωτών του, δημιουργούσε αφόρητη συχνά κατάσταση. Επανειλημμένες αναφορές των κατοίκων προς την Πύλη μαρτυρούν τις προσπάθειες που κατέβαλλαν για την διασφάλιση των προνομίων τους από την αυθαιρεσία και την αρπακτικότητα των Τούρκων αξιωματούχων.
Επανάσταση και πυρπόληση χωριού.
Η σημαία της επανάστασης υψώθηκε στα Μαντεμοχώρια στις 3 Ιουνίου του 1821, με πρωτοστάτες τον Δουμπιώτη και τον Αν. Χιμευτό. Δημιουργήθηκε σώμα αντίστασης με άνδρες από τα Μαδεμοχώρια και 2.000 περίπου μοναχούς του Άθω με αρχηγό τον Εμμανουήλ Παππά. Βλέποντας τον κίνδυνο του Χατζή Μεχμέτ Μπαϊράμ Πασά, που κατέβαινε από τα στενά της Ρεντίνας προς την Αρναία τα γυναικόπαιδα της Βαρβάρας κατευθύνθηκαν προς το Άγιο Όρος, κουβαλώντας τις εικόνες των εκκλησιών τους. Καίγοντας τα ελληνικά χωριά και σφάζοντας τους κατοίκους οι Τούρκοι πέρασαν στην Αρναία. Όμως τη Βαρβάρα την βρήκαν έρημη. Ήταν τότε που στην τοποθεσία Καζίμπ (που σημαίνει τόπος μαρτυρίου), προς τον Δρεβενίκο, σύμφωνα με την παράδοση έσφαξαν ένα κοπάδι πρόβατα και στερέωσαν τα κεφάλια τους σε στημένα κουτσούπια (κούτσουρα) προς παραδειγματισμό των ραγιάδων. Το χωριό κάηκε ολόκληρο, εκτός από ένα σπίτι που διατήρησαν οι Τούρκοι για να εξυπηρετούνται οι ίδιοι. Μετά την καταστροφή, πολλοί αγωνιστές συνέχισαν τη δράση τους στη Νότια Ελλάδα, όπως ο Γεώργιος Αστερίου.
Η Βαρβάρα στο Μακεδονικό Αγώνα.
Στον Μακεδονικό Αγώνα, η Βαρβάρα πήρε μέρος με τον Μακεδονομάχο Αθανάσιο Μινόπουλο του Μίνου.
Εμφύλιος.
Κατά τον Εμφύλιο πόλεμο το φθινόπωρο του 1947, οι κάτοικοι της Βαρβάρας υποχρεώθηκαν από το Ελληνικό κράτος να εγκαταλείψουν το χωριό τους και να εγκατασταθούν στα γύρω χωριά, κυρίως Νεοχώρι, Παλαιοχώρι, Αρναία. 
Με τη λήξη του εμφυλίου την άνοιξη του 1950, οι κάτοικοι επέστρεψαν στο χωριό. Το 1918, όταν πρωτοϊδρύθηκε η κοινότητα Βαρβάρας, αποτελούνταν από τους συνοικισμούς Βαρβάρα, Ολυμπιάδα και Πραβίτα (συνοικισμός κοντά στα Βραστά). Αργότερα, το 1924, ο οικισμός Πραβίτα αποσπάστηκε και υπάχθηκε στη Λιαρίγκοβη. Το 1922, κοντά στον οικισμό Ολυμπιάδα εγκαταστάθηκαν πρόσφυγες από την Μικρά Ασία. Το 1940, τον οικισμό αυτόν τον ονόμασαν "Ολυμπιάδα" και ο παλιός συνοικισμός Ολυμπιάδας μετονομάστηκε σε "Καλύβια Βαρβάρας." Τα Καλύβια Βαρβάρας απέχουν από την Ολυμπιάδα μόλις 2 χλμ και κατοικούνται από λιγοστούς κτηνοτρόφους.

</doc>
<doc id="44720" url="https://el.wikipedia.org/wiki?curid=44720" title="Σημαία της Γκάνας">
Σημαία της Γκάνας

Η σημαία της Γκάνας σχεδιάστηκε από την Theodosia Okoh και αποτελείται από τρεις οριζόντιες λωρίδες με τα παναφρικανικά χρώματα της Αιθιοπίας, δηλ. το κόκκινο (για το αίμα που έχυσε ο λαός για την ανεξαρτησία), το χρυσό (συμβολίζει τον ορυκτό πλούτο της χώρας) και το πράσινο (για τα δάση και το φυσικό πλούτο). Στο κέντρο της χρυσής λωρίδας είναι ένα μαύρο πεντάκτινο αστέρι, σύμβολο της αφρικανικής ελευθερίας. Υιοθετήθηκε ξανά στις 28 Φεβρουαρίου 1966 (προηγούμενη χρήση το 1957-64). Η χώρα έχει Σύνταγμα από τις 28 Απριλίου 1992.

</doc>
<doc id="44721" url="https://el.wikipedia.org/wiki?curid=44721" title="Εθνόσημο της Γκάνας">
Εθνόσημο της Γκάνας

Το εθνόσημο της Γκάνας καθιερώθηκε από την Ελισάβετ Β΄ στις 4 Μαρτίου 1957.
Αποτελείται από έναν θυρεό με γαλάζιο φόντο, ο οποίος χωρίζεται από τον πράσινο σταυρό του Αγίου Γεωργίου, στη μέση του οποίου βρίσκεται το χρυσό λιοντάρι, σύμβολο του Ηνωμένου Βασιλείου της Μεγάλης Βρετανίας και Βορείου Ιρλανδίας. Αυτό είναι σύμβολο της στενής σχέσης της χώρας με τη Βρετανική Κοινοπολιτεία και το Ηνωμένο Βασίλειο. Στα τέσσερα άκρα του σταυρού απεικονίζεται ένα παραδοσιακό ξίφος οκγιεάμε (εκπροσωπεί τις περιφερειακές κυβερνήσεις στη χώρα), το οποίο χρησιμοποιείται σε επίσημες τελετές (πάνω αριστερά), ένα κάστρο στη θάλασσα και το Προεδρικό Μέγαρο στην Ακρά στον Κόλπο της Γουινέας (πάνω δεξιά, συμβολίζει την κεντρική κυβέρνηση), ένα κακαόδεντρο, σύμβολο του γεωργικού πλούτου (κάτω αριστερά) και ένα ορυχείο χρυσού, σύμβολο του ορυκτού πλούτου της Γκάνας (κάτω δεξιά). Στο κάτω μέρος του εθνόσημου ξετυλίγεται ένα πανό, που φέρει το εθνικό σύνθημα της χώρας «Ελευθερία και Δικαιοσύνη», γραμμένο στην αγγλική γλώσσα. Στην κορυφή του θυρεού βρίσκεται ένα μαύρο πεντάκτινο αστέρι με χρυσές άκρες -σύμβολο της αφρικανικής ελευθερίας-, που στηρίζεται σε μια πολύχρωμη χάντρα, με τα εθνικά χρώματα της χώρας (αυτά που έχει και η σημαία της). Το θυρεό βαστούν δύο χρυσοί αετοί, των οποίων το ένα πόδι στηρίζεται στις άκρες του πανό που φέρει το εθνικό ρητό. Οι αετοί έχουν περασμένα στο λαιμό τους μαύρα αστέρια σε λωρίδα με τα εθνικά χρώματα της χώρας.

</doc>
<doc id="44722" url="https://el.wikipedia.org/wiki?curid=44722" title="Σημαία της Γουατεμάλας">
Σημαία της Γουατεμάλας

Η σημαία της Γουατεμάλας σχεδιάστηκε σε δύο χρώματα: στο μπλε του ουρανού και το λευκό. Η άσπρη λωρίδα ανάμεσα στις δύο μπλε αντιπροσωπεύει το γεγονός ότι η Γουατεμάλα είναι χώρα που βρίσκεται ανάμεσα σε δύο ωκεανούς, τον Ειρηνικό και τον Ατλαντικό. Το λευκό χρώμα συμβολίζει επίσης την ειρήνη και την αγνότητα. Το σχέδιο των γραμμών βασίζεται στη σημαία των Ηνωμένων Επαρχιών της Κεντρικής Αμερικής, παρ' όλο που σε αυτήν οι λωρίδες ήταν οριζόντιες και οι δό έξω λωρίδες ήταν γαλάζιες και όχι στο μπλε του ουρανού. Στο κέντρο της σημαίας βρίσκεται το εθνόσημο της Γουατεμάλας, το οποίο περιλαμβάνει το
Resplendent Quetzal, εθνικό πτηνό της χώρας και σύμβολο ελευθερίας, μια περγαμηνή, η οποία αναγράφει την ημερομηνία ανεξαρτησίας της Κεντρικής Αμερικής από την Ισπανία (15 Σεπτεμβρίου 1821), σταυρωτά όπλα, που δείχνουν την προθυμία της χώρας για αυτοάμυνα ακόμα και με τη χρήση βίας άμα χρειαστεί, ένα δάφνινο στέμμα, σύμβολο νίκης και διασταυρωμένα ξίφη, που είναι σύμβολα τιμής.
Το παρόν σχέδιο της σημαίας ανάγεται στο 1871. Το Resplendent Quetzal νωρίτερα εμφανίστηκε στη σημαία του Los Altos, στην Κεντρική Αμερική, στη δεκαετία του 1830. Υιοθετήθηκε στις 28 Φεβρουαρίου 1885 (τόσο η κρατική όσο και η πολιτική).Η πολιτική σημαία έχει γαλάζιο και λευκό χρώμα, χωρίς το εθνόσημο.
Ιστορικές σημαίες.
Η σημαία της Γουατεμάλας έχει αλλάξει στη διάρκεια των χρόνων, φτάνοντας στο σημερινό της σχέδιο το 1871.

</doc>
<doc id="44723" url="https://el.wikipedia.org/wiki?curid=44723" title="Στανός Χαλκιδικής">
Στανός Χαλκιδικής

Ο Στανός είναι το τρίτο σε πληθυσμό δημοτικό διαμέρισμα του Δήμου Αρναίας και το δεύτερο χωριό στην Ελλάδα σε οικογένειες πολυτέκνων. Συνορεύει βόρεια με το νομό Θεσσαλονίκης, τα χωριά Μελισσουργό και Νέα Μάδυτο, νότια με την Αρναία, δυτικά με τη Μαραθούσα και ανατολικά με τη Βαρβάρα. Βρίσκεται σε υψόμετρο 515 μ. Η απόσταση από την Αρναία είναι 8 χιλιόμετρα. Λειτουργεί το Δημοτικό σχολείο, το Νηπιαγωγείο , ο παιδικός Σταθμός το ταχυδρομείο και ο πολιτιστικός σύλλογος. Από αθλητική άποψη δραστηριοποιείται η ποδοσφαιρική ομάδα Θύελλα Στανού.Πανηγυρίζει την 1η Σεπτεμβρίου, οπότε εορτάζεται η μνήμη της νεομάρτυρος Χάιδως.
Ονομασία.
Για το όνομα του χωριού υπάρχουν διάφορες εκδοχές, όπως το ότι έλαβε την ονομασία του από στρατηγό του Μεγάλου Αλεξάνδρου με αυτό το όνομα, ή από κάποιο μέταλλο ή από το λατινικό επίθετο stanus-a-um, που σημαίνει: αυτός που συγκρατεί το νερό. Επίσης, μια ακόμα εκδοχή κάνει λόγο για τις στάνες, που στα παλιά τα χρόνια είχαν σχεδόν όλοι οι κάτοικοι. Οι κάτοικοι του Στανού συμμετείχαν στην επανάσταση του 1821. Σπουδαίοι αγωνιστές της επανάστασης του 1821 ήταν ο Γιοβάνης Κώστα και ο Χρήστος Οικονόμου.
Πολιτισμική Κληρονομιά.
Το πανηγύρι της Αγίας Χάιδως.
Η Αγία Χάιδω, είναι νεομάρτυρας, που γεννήθηκε και έζησε στα χρόνια της τουρκοκρατίας στο Στανό. Η μνήμη της γιορτάζεται κάθε χρόνο την 1η Σεπτεμβρίου. Η εκκλησία κτίστηκε τα τελευταία χρόνια προς τιμήν της Αγίας, με πρωτοβουλία του εφημέριου Χαλκιά Νικολάου και τη συνδρομή των Στανιωτών. 
Την παραμονή της γιορτής τελείται πανηγυρικός εσπερινός, ενώ ανήμερα της γιορτής πανηγυρική Θεία Λειτουργία και λιτάνευση της εικόνας, με τη συμμετοχή του Μητροπολίτη και πολλών ιερωμένων. Αμέσως μετά, στο χώρο της εκκλησίας της Αγίας Χάιδως, γίνεται το παραδοσιακό «κουρμπάνι» , οπότε και προσφέρεται δωρεάν φαγητό για όλους. 
Παράλληλα ο Πολιτιστικός Σύλλογος,για μια εβδομάδα περίπου, διοργανώνει διάφορες εκδηλώσεις, με τοπικές παραδοσιακές ορχήστρες , γνωστά συγκροτήματα με ελληνικά και ξένα τραγούδια και παρουσίαση θεατρικών παραστάσεων και κινηματογράφου.
Γουρουνοχαρά - 26 Δεκεμβρίου.
Από παλιά οι περισσότερες οικογένειες συνήθιζαν να εκτρέφουν ένα γουρούνι, το οποίο έσφαζαν τη δεύτερη μέρα των Χριστουγέννων. Γύρω από κάθε χοίρο συγκεντρώνονταν συγγενείς και φίλοι , έψηναν και γλεντούσαν. Με το κρέας που περίσσευε, έφτιαχναν λουκάνικα, τσιγαρίδες ( κομμάτια χοιρινού με λίπος, τσιγαρισμένα), πλευραμές ( πλευρά χοιρινού στο αλάτι) και παστό (κομμάτια λίπους στο αλάτι). Επειδή τα τελευταία χρόνια το έθιμο αυτό τείνει να χαθεί (κάποιες οικογένειες το κρατούν ακόμα και σήμερα), ο Σύλλογος "ΕΚΠΟΛΙΤΙΣΤΙΚΗ ΚΑΙ ΕΠΙΜΟΡΦΩΤΙΚΗ ΕΤΑΙΡΕΙΑ ΣΤΑΝΟΥ" εδώ και έξι χρόνια αναβιώνει αυτό το έθιμο στην πλατεία του χωριού. Μόλις σχολάσει η εκκλησία, σφάζονται τα γουρούνια, τεμαχίζονται και αρχίζει το ψήσιμο. Στην αρχή σερβίρονται ντόπιο τσίπουρο και λουκάνικα, στη συνέχεια χοιρινό με κρασί, ενώ σε μεγάλα καζάνια ετοιμάζονται τσιγαρίδες και πατσάς. Κατά τη διάρκεια της εκδήλωσης παρουσιάζονται παραδοσιακοί χοροί από τα χορευτικά τμήματα του Συλλόγου και παίζουν παραδοσιακές ορχήστρες. Τα ψητά και το κρασί είναι άφθονα και δωρεάν. Το έθιμο αυτό έχει γίνει γνωστό και στα γύρω χωριά και έτσι η προσέλευση του κόσμου είναι αρκετά μεγάλη. 
Καθαρή Δευτέρα.
Κάθε χρόνο αυτή τη μέρα, μαζεύεται όλο το χωριό στην τοποθεσία "στου Κυριάκου το τσιαΐρ", ένα ύψωμα στην άκρη του χωριού όπου και γίνεται διαγωνισμός χαρταετού. Τα κριτήρια του διαγωνισμού είναι: ο χαρταετός να είναι χειροποίητος, να έχει καλή εμφάνιση και να πετά ψηλά για αρκετή ώρα. Το έπαθλο του νικητή είναι χρηματικό. Στη διάρκεια του διαγωνισμού, προσφέρονται νηστίσιμα εδέσματα όπως φασουλάδα, λαγάνες, χαλβάς και ντόπιο τσίπουρο.
Ναοί.
Η εκκλησία των Εισοδίων της Θεοτόκου.
Η εκκλησία των Εισοδίων της Παναγιάς είναι πολύ παλιά, κτισμένη πριν από 200 χρόνια. Στην αρχή ήταν μικρή. Με την Τουρκοκρατία ήρθαν από τις περιοχές του Σαμαριού, του Άγναντου και της Αγ. Παρασκευής (του Καλόγερου) οι κάτοικοι αυτών των συνοικισμών και μεγάλωσε ο πληθυσμός του Στανού. Χρειάστηκε τότε να μεγαλώσουν την εκκλησία, όπως είναι τώρα. Την έχτισαν με φαρδύ πέτρινο τοίχο, για να είναι αντοχής και να μένει εσωτερικά ζεστή το χειμώνα και δροσερή το καλοκαίρι. 
Η εκκλησία της Αγίας Χάιδως.
Ο ναός αυτός κτίστηκε από μαθητές των Κατηχητικών Σχολείων. Το όνειρό τους έγινε πραγματικότητα κι έτσι χτίστηκε η εκκλησία και κάτω απ' αυτήν έγινε μεγάλη αίθουσα για πολλές χρήσεις. Στο χώρο της εκκλησίας γίνονται κατηχητικά μαθήματα για όλες τις ηλικίες, μαθήματα ζωγραφικής και αγιογραφίας, ξυλογλυπτικής, βυζαντινής μουσικής, εκδηλώσεις θρησκευτικές και πολιτιστικές ( ομιλίες, γιορτές, θεατρικές παραστάσεις κ.ά.) 
Ο κύκλος όλων αυτών των εκδηλώσεων αρχίζει πανηγυρικά με το πανηγύρι της Αγίας Χάιδως την 1η Σεπτεμβρίου αρχή της Ινδίκτου (εκκλησιαστικής χρονιάς). 
Επάνω από την αίθουσα υψώνεται ο ναός της Αγίας, που έζησε στα χρόνια που έζησε την περίοδο πριν από την Επανάσταση του 1821. Η ίδια καταγόταν από το Στανό.
Αντιστεκόταν στον κατακτητή Τούρκο. Γι΄ αυτό και οι Τούρκοι την οδήγησαν σε μαρτύρια. Σήμερα τιμάται ως ηρωίδα και αγία και προς τιμήν της γίνεται πανηγύρι.

</doc>
<doc id="44725" url="https://el.wikipedia.org/wiki?curid=44725" title="Έμβλημα της Γουατεμάλας">
Έμβλημα της Γουατεμάλας

To έμβλημα της Γουατεμάλας αποτελείται από ένα στεφάνι φτιαγμένο από κλαδιά ελιάς, σύμβολο ελευθερίας. Επίσης, βασικό σύμβολό του είναι το πουλί κετσάλ ("Resplendent Quetzal"), εθνικό πτηνό της χώρας και επίσης σύμβολο ελευθερίας. Στο εθνόσημο βρίσκεται επίσης μια περγαμηνή που φέρει την επιγραφή "LIBERTAD 15 DE SEPTIEMBRE DE 1821" (την ημερομηνία στην οποία συντελέστηκε η ανεξαρτησία της Κεντρικής Αμερικής από την Ισπανία), συνοδευόμενη από σταυρωτά όπλα, που δηλώνουν την προθυμία της Γουατεμάλας να αμυνθεί ακόμα και με τη χρήση βίας άμα παραστεί ανάγκη και σταυρωτά ξίφη, σύμβολο τιμής.
Το εθνόσημο εμφανίζεται επίσης στη σημαία της Γουατεμάλας. Τα σχέδια της σύγχρονης σημαίας χρονολογούνται από το 1871. Το πουλί quetzal προϋπήρχε στη σημαία του Los Altos, στην Κεντρική Αμερική, στη δεκαετία του 1830.

</doc>
<doc id="44726" url="https://el.wikipedia.org/wiki?curid=44726" title="Σημαία της Γουιάνας">
Σημαία της Γουιάνας

 
Η σημαία της Γουιάνας, γνωστή και ως "Χρυσό Τόξο", καθιερώθηκε το έτος 1966. Σχεδιάστηκε από τον Αμερικανό Dr. Γουίτνι Σμιθ και τα χρώματά της είναι συμβολικά. Το πράσινο εκπροσωπεί τη γεωργία και τα δάση, το λευκό συμβολίζει τα ποτάμια και το νερό και το χρυσό τον ορυκτό πλούτο. Επίσης, το μαύρο αποτελεί σύμβολο υπομονής και το κόκκινο ζήλου και δυναμισμού. Καθιερώθηκε στις 26 Μαΐου 1966.
Η χώρα έχει Σύνταγμα από τις 6 Οκτωβρίου 1980.

</doc>
<doc id="44727" url="https://el.wikipedia.org/wiki?curid=44727" title="Εθνόσημο της Γουιάνας">
Εθνόσημο της Γουιάνας

Το εθνόσημο της Γουιάνας εγκρίθηκε από το Κοινοβούλιο της χώρας στις 25 Φεβρουαρίου 1966, μετά την εισαγωγή του από τη Βασίλισσα Ελισάβετ Β΄ στις 21 Ιανουαρίου εκείνης της χρονιάς. Περιλαμβάνει έναν θυρεό με το κεφαλομάντιλο ενός Αμερικανού ινδικής καταγωγής, που συμβολίζει τους αυτόχθονες κατοίκους της χώρας. Στις άκρες του έχει δύο διαμάντια, σύμβολα της βιομηχανίας μεταλλευμάτων και μια περικεφαλαία (μοναρχικά εμβλήματα). Το θυρεό κρατούν δύο ιαγουάροι, οι οποίοι επίσης βαστούν ένα τσεκούρι, ένα ζαχαροκάλαμο και ένα στάχυ από ρύζι (σύμβολα της βιομηχανίας ρυζιού και ζάχαρης), ένα θυρεό φιλοτεχνημένο με τον κρίνο Victoria regia, το εθνικό λουλούδι της Γουιάνας, τρεις μπλε κυματιστές γραμμές, που συμβολίζουν τα τρία κύρια ποτάμια της χώρας και το φασιανό Canje, το εθνικό πτηνό της Γουιάνας. Κάτω από το εθνόσημο ξετυλίγεται ένα πανό, που γράφει το εθνικό ρητό της χώρας στα αγγλικά: "ONE PEOPLE, ONE NATION, ONE DESTINY" (Ένας λαός, ένα κράτος, ένα πεπρωμένο).

</doc>
<doc id="44728" url="https://el.wikipedia.org/wiki?curid=44728" title="Σημαία της Γουινέας">
Σημαία της Γουινέας

Η σημαία της Γουινέας αποτελείται από τα χρώματα του παναφρικανικού κινήματος, δηλ. κόκκινο, κίτρινο και πράσινο, σε τρεις κάθετες λωρίδες. Ως πρώην γαλλική αποικία, δεν είναι τυχαίο ότι το σχέδιο είναι τρίχρωμο. Υιοθετήθηκε στις 10 Νοεμβρίου 1958. Η χώρα έχει Σύνταγμα από τις 23 Δεκεμβρίου 1990.

</doc>
<doc id="44729" url="https://el.wikipedia.org/wiki?curid=44729" title="Εθνόσημο της Γουινέας">
Εθνόσημο της Γουινέας

Το σύγχρονο εθνόσημο της Γουινέας χρονολογείται από το 1993. Τη χρονιά εκείνη η κυβέρνηση της Γουινέας αποφάσισε να αφαιρέσει το όπλο και το ξίφος από το εθνικό έμβλημα. Το κόκκινο και πράσινο φόντο επίσης αφαιρέθηκαν. Το εθνόσημο κοσμείται από ένα περιστέρι που κρατάει κλαδί ελιάς, σύμβολο ειρήνης. Ο θυρεός στο κάτω μέρος του έχει τα χρώματα της σημαίας της χώρας και στο κάτω μέρος του εθνόσημου αναγράφεται το εθνικό ρητό της χώρας, με κεφαλαία γράμματα: "TRAVAIL, JUSTICE, SOLIDARITE" (Εργασία, Δικαιοσύνη, Αλληλεγγύη).
Ιστορία.
Στο εθνόσημο του 1958 υπήρχε ένας ελέφας.

</doc>
<doc id="44730" url="https://el.wikipedia.org/wiki?curid=44730" title="Βυζδιάνικα Κορινθίας">
Βυζδιάνικα Κορινθίας

Τα Βυζδιάνικα είναι μικρός οικισμός που ανήκει στο Δημοτικό διαμέρισμα Χελυδορέου Κορινθίας του Δήμου Ευρωστίνης με 4 κατοίκους. Άλλοτε τα Βυζιάνικα ή Βυζδιάνικα κατοικούσαν περί τα 60 άτομα που τα εγκατέλειψαν και εγκαταστάθηκαν στη γειτονική Καλλιθέα, τη Λυκοποριά, το Δερβένι, το Ξυλόκαστρο και την Αθήνα.

</doc>
<doc id="44733" url="https://el.wikipedia.org/wiki?curid=44733" title="Σημαία της Γουινέας-Μπισσάου">
Σημαία της Γουινέας-Μπισσάου

Η σημαία της Γουινέας-Μπισσάου καθιερώθηκε το έτος 1973 μετά την απόκτηση της ανεξαρτησίας της χώρας από την Πορτογαλία. Στη σημαία βρίσκουμε τα παραδοσιακά παναφρικανικά χρώματα (χρυσό, πράσινο, κόκκινο) και επίσης το Μαύρο Αστέρι της Αφρικής. Το σχέδιο της σημαίας είναι επηρεασμένο κατά πολύ από τη σημαία της Γκάνας. Όπως και στην τελευταία, έτσι και σε αυτήν τη σημαία το κόκκινο συμβολίζει το αίμα των μαρτύρων, το πράσινο τα δάση και το χρυσό τον ορυκτό πλούτο.
Υιοθετήθηκε στις 24 Φεβρουαρίου του 1973. 

</doc>
<doc id="44734" url="https://el.wikipedia.org/wiki?curid=44734" title="Έμβλημα της Γουινέας-Μπισσάου">
Έμβλημα της Γουινέας-Μπισσάου

Το εθνικό έμβλημα της Γουινέας-Μπισσάου καθιερώθηκε λίγο μετά την ανεξαρτησία από την Πορτογαλία το 1973. Το κύριο σημείο του είναι ένα μαύρο αστέρι, το οποίο είναι μέρος παραδοσιακού παναφρικανικού συμβόλου και το οποίο αναφέρεται επίσης ως το Μαύρο Αστέρι της Αφρικής. Ένα θαλάσσιο όστρακο στο κάτω μέρος ενώνεται με δύο κλαδιά ελιάς.
Το θαλασσινό κοχύλι συμβολίζει την τοποθεσία της χώρας στην ακτή της Αφρικής. Το κόκκινο πανό αναγράφει το εθνικό ρητό της χώρας, το οποίο μεταφράζεται ως «"Ενότητα, Αγώνας, Πρόοδος"».

</doc>
<doc id="44735" url="https://el.wikipedia.org/wiki?curid=44735" title="Σημαία της Γρενάδας">
Σημαία της Γρενάδας

Η σημαία της Γρενάδας καθιερώθηκε στις 7 Φεβρουαρίου 1974 και σχεδιάστηκε από τον Άντονι Τζορτζ. Τα επτά αστέρια συμβολίζουν τις επτά επαρχίες, με το μεσαίο αστέρι να περιβάλλεται από κόκκινο δίσκο, να συμβολίζει την επαρχία του Αγίου Γεωργίου, όπου και βρίσκεται η πρωτεύουσα, Saint George's. Στην αριστερή πλευρά της σημαίας βρίσκεται το μοσχοκάρυδο, ένα από τα κύρια γεωργικά αγαθά που παράγει η νησιωτική χώρα. Ο χρωματικός συνδυασμός του κόκκινου, χρυσού και πράσινου στη σημαία εκπροσωπούν την αφρικανική ταυτότητα της χώρας. Η χώρα έχει Σύνταγμα από τις 19 Δεκεμβρίου του 1973.

</doc>
<doc id="44736" url="https://el.wikipedia.org/wiki?curid=44736" title="Εθνόσημο της Γρενάδας">
Εθνόσημο της Γρενάδας

Το εθνόσημο της Γρενάδας υιοθετήθηκε μετά την ανεξαρτησία της, το 1974 και δείχνει έναν θυρεό, ο οποίος χωρίζεται σε τέσσερα μέρη από ένα χρυσό σταυρό. Στο κέντρο αυτού του σταυρού απεικονίζεται το πλοίο «Σάντα Μαρία» του Κολόμβου. Στον πρώτο και στον τελευταίο τομέα -πάνω δεξιά και κάτω δεξιά- υπάρχει το χρυσό βρετανικό λιοντάρι σε κόκκινο φόντο, ενώ στους άλλους τομείς βρίσκονται χρυσά μισοφέγγαρα, έξω από τα οποία ξεφυτρώνει ένας κρίνος. Πάνω από το θυρεό υπάρχει ένα χρυσό στέμμα, με πολλά κλαδιά από θάμνους μπουκαμβίλιας επάνω σε αυτό. Μέσα στο άνθος βρίσκονται επτά κόκκινα τριαντάφυλλα, που συμβολίζουν τις επτά κοινότητες της Γρενάδας. Το σύμβολο το κρατάει ένα αρμαντίλο, που στέκεται εμπρός από ένα καλαμπόκι. Στην άλλη άκρη βρίσκεται ένα περιστέρι, που στέκεται μπροστά από μια μπανανιά. Όλα αυτά βρίσκονται σε περιοχή με γρασίδι με μια λίμνη, πάνω στην οποία βρίσκεται μια κορδέλα που φέρει το ρητό: "Ever conscious of God we aspire, build and advance as one people". («Πάντα έχοντας επίγνωση του Θεού που θαυμάζουμε, χτίζουμε και προοδεύουμε ως ένας λαός»).

</doc>
<doc id="44737" url="https://el.wikipedia.org/wiki?curid=44737" title="Σημαία της Δανίας">
Σημαία της Δανίας

Η σημαία της Δανίας (δανέζικα: "Dannebrog" [ˈdanəˌbʁoˀ]) είναι κόκκινη με έναν λευκό Σκανδιναβικό σταυρό· ο οποίος εκτείνεται έως τις άκρες της σημαίας ενώ το κάθετο μέρος του σταυρού βρίσκεται προς την πλευρά του ιστού. Το σχέδιο του σταυρού, το οποίο συμβολίζει τον χριστιανισμό. Υιοθετήθηκε κατόπιν και από τις υπολοιπες Νορδικές χώρες, Σουηδία, Φινλανδία, Νορβηγία, Ισλανδία, Ώλαντ, Νήσοι Φερόες, καθώς και από τα σκωτσέζικα αρχιπελάγη των Σέτλαντ και Όρκνεϊ. Κατά τη διάρκεια της Δανο-Νορβηγικής ένωσης, ήταν και σημαία της Νορβηγίας και συνέχισε να είναι, με μικρές μετατροπές, μέχρι που η Νορβηγία υιοθέτησε τη σημερινή της σημαία το 1821. 
Σύμφωνα με το θρύλο, η σημαία περιήλθε στην κατοχή της Δανίας κατά τη διάρκεια της μάχης του Λίντανισε (σημερινό Τάλιν) το 1219. Οι Δανοί ηττώνταν στην σταυροφορία τους στην Εσθονία, όμως μετά από προσευχή έπεσε η σημαία από τον ουρανό. Μετά το θρυλούμενο αυτό γεγονός, ο δανός βασιλιάς Βάλντεμαρ Β' νίκησε τους Εσθονούς. Η πρώτη καταγεγραμμένη χρήση της σημαίας εμφανίζεται εκατό χρόνια αργότερα.

</doc>
<doc id="44738" url="https://el.wikipedia.org/wiki?curid=44738" title="Εθνόσημο της Δανίας">
Εθνόσημο της Δανίας

To εθνόσημο της Δανίας αποτελείται από τρία μπλε λιοντάρια, που φορούν στέμμα και περιβάλλονται από εννέα κόκκινες καρδιές, όλες σε χρυσή ασπίδα. Η παλαιότερη γνωστή εικόνα αυτού του εθνόσημου χρονολογείται περίπου από το 1194, σε μία σφραγίδα του Βασιλέα Κανούτου ΣΤ΄. Η σύγχρονη έκδοσή του καθιερώθηκε το 1819 επί βασιλείας του Φρειδερίκου ΣΤ΄. Το στέμμα στο θυρεό είναι αυτό του Χριστιανού Ε΄. Το βασιλικό εθνόσημο (θυρεός) είναι πιο σύνθετο.

</doc>
<doc id="44739" url="https://el.wikipedia.org/wiki?curid=44739" title="Σημαία της Δομινικανής Δημοκρατίας">
Σημαία της Δομινικανής Δημοκρατίας

Η σημαία της Δομινικανής Δημοκρατίας, όπως περιγράφεται στο άρθρο 96 του Συντάγματος της χώρας, αποτελείται από έναν λευκό σταυρό, ο οποίος επεκτείνεται στις άκρες του και χωρίζει τη σημαία σε τέσσερα ορθογώνια- τα πάνω είναι χρώματος μπλε και κόκκινου, ενώ τα κάτω είναι κόκκινα και μπλε.
Η κρατική σημαία περιλαμβάνει επιπλέον ένα θυρεό που αποτελείται από ένα κλαδί δάφνης (στα αριστερά) και ένα φύλλο φοίνικα (στα δεξιά) και ο οποίος βρίσκεται στο κέντρο του σταυρού. 
Πάνω από το θυρεό, μια γαλάζια κορδέλα δείχνει το εθνικό σύνθημα: "Dios, Patria, Libertad" ("Θεός, Πατρίδα, Ελευθερία"). Κάτω από το θυρεό, οι λέξεις "República Dominicana" είναι γραμμένες σε κόκκινη κορδέλα (αυτή απεικονίζεται σε νεότερες εκδόσεις της σημαίας) στο κέντρο του θυρεού, στις άκρες του οποίου βρίσκονται τρία ακόντια (δύο εκ των οποίων στηρίζουν τα εθνικά σύμβολα της Δομινικανής Δημοκρατίας). Σε κάθε πλευρά υπάρχει μια Βίβλος με ένα μικρό σταυρό πάνω από αυτήν, η οποία είναι ανοικτή - κατά κοινή πεποίθηση- στο Κατά Ιωάννη Ευαγγέλιο, 8:32, όπου αναφέρεται "Y la verdad nos hará libre" ("Η αλήθεια ελευθερώσει υμάς").
Υιοθετήθηκε ξανά στις 14 Σεπτεμβρίου 1863 (την είχε υιοθετήσει αρχικά το 1844-1861). Η χώρα έχει Σύνταγμα από τις 28 Νοεμβρίου 1966.

</doc>
<doc id="44740" url="https://el.wikipedia.org/wiki?curid=44740" title="Εθνόσημο της Δομινικανής Δημοκρατίας">
Εθνόσημο της Δομινικανής Δημοκρατίας

Το εθνόσημο της Δομινικανής Δημοκρατίας περιλαμβάνει επιπλέον έναν θυρεό που αποτελείται από ένα κλαδί δάφνης (στα αριστερά) και ένα φύλλο φοίνικα (στα δεξιά) και ο οποίος βρίσκεται στο κέντρο του σταυρού. Πάνω από το θυρεό, μια γαλάζια κορδέλα δείχνει το εθνικό σύνθημα: "Dios, Patria, Libertad" (Θεός, Πατρίδα, Ελευθερία). Κάτω από το θυρεό, οι λέξεις "República Dominicana" είναι γραμμένες σε κόκκινη κορδέλα (αυτή απεικονίζεται σε νεότερες εκδόσεις της σημαίας) στο κέντρο του θυρεού, στις άκρες του οποίου βρίσκονται τρία ακόντια (δύο εκ των οποίων στηρίζουν πανό της Δομινικανής Δημοκρατίας). Σε κάθε πλευρά υπάρχει μια Βίβλος με ένα μικρό σταυρό πάνω από αυτήν, η οποία είναι ανοικτή - κατά τη γενική πίστη- στο Κατά Ιωάννη Ευαγγέλιο, 8:32, όπου αναγράφεται "Y la verdad nos hará libre" (Η αλήθεια ελευθερώση ημάς).
Το εθνόσημο εμφανίζεται στο κέντρο της κρατικής σημαίας της Δομινικανής Δημοκρατίας.

</doc>
<doc id="44741" url="https://el.wikipedia.org/wiki?curid=44741" title="Σημαία του Ελ Σαλβαδόρ">
Σημαία του Ελ Σαλβαδόρ

Η σημαία του Ελ Σαλβαδόρ βασίζεται στη σημαία των Ηνωμένων Επαρχιών της Κεντρικής Αμερικής και υιοθετήθηκε αρχικά το 1822, εγκαταλείφθηκε το 1865, επανήλθε στις 17 Μάη του 1912 και εν τέλει υιοθετήθηκε οριστικά στις 27 Σεπτεμβρίου 1972.
Η χώρα έχει Σύνταγμα από τις 20 Δεκεμβρίου 1983.

</doc>
<doc id="44742" url="https://el.wikipedia.org/wiki?curid=44742" title="Εθνόσημο του Ελ Σαλβαδόρ">
Εθνόσημο του Ελ Σαλβαδόρ

Το εθνόσημο του Ελ Σαλβαδόρ χρησιμοποιείται με την παρούσα μορφή από τις 15 Σεπτεμβρίου 1912. Στο κέντρο έχει ένα τρίγωνο, μέσα στο οποίο ξεπροβάλλουν από τη θάλασσα πέντε ηφαίστεια, τα οποία συμβολίζουν τα πέντε κράτη μέλη των Ηνωμένων Επαρχιών της Κεντρικής Αμερικής. Επάνω από τις κορυφές εικονίζεται ένας Φρυγικός σκούφος πάνω σε ένα πάσσαλο με έναν χρυσό ήλιο και την ημερομηνία 15 Σεπτεμβρίου 1821, ημέρα ανεξαρτησίας του Ελ Σαλβαδόρ. Από επάνω βρίσκεται ένα ουράνιο τόξο. Πίσω από το εθνόσημο υπάρχουν υψωμένες πέντε σημαίες του Ελ Σαλβαδόρ. Κάτω από αυτές, υπάρχει μια περγαμηνή, που αναγράφει το εθνικό ρητό της χώρας: «"DIOS UNION LIBERTAD"» (στα ισπανικά, «"Θεός, Ένωση, Ελευθερία"». Όλα αυτά περιβάλλονται από μια γιρλάντα από δάφνες, οι οποίες είναι μεταξύ τους δεμένες κάτω από την εθνική σημαία. Η γιρλάντα χωρίζεται σε 14 διαφορετικά μέρη, τα οποία συμβολίζουν τα 14 διαμερίσματα ("Departamentos"), τις διοικητικές υποδιαιρέσεις της χώρας. Όλα αυτά περιβάλλονται από χρυσά γράμματα, τα οποία σχηματίζουν τις ισπανικές λέξεις "REPÚBLICA DE EL SALVADOR EN LA AMÉRICA CENTRAL" (Δημοκρατία του Ελ Σαλβαδόρ στην Κεντρική Αμερική).

</doc>
<doc id="44744" url="https://el.wikipedia.org/wiki?curid=44744" title="Σημαία της Ελβετίας">
Σημαία της Ελβετίας

 
Η σημαία της Ελβετίας βασίζεται στη σημαία του καντονιού Σβυτς. Είναι τετράγωνη σε κόκκινο φόντο με ένα λευκό σταυρό στο κέντρο, με ίσα άκρα.
Είναι η μόνη σημαία (μαζί με αυτή του Βατικανού) με τετράγωνο σχήμα. Το αρχαιότερο σωζόμενο δείγμα της σημαίας του Σβυτς χρονολογείται από την Εποχή των Πολέμων στη Βουργουνδία (1474–77). Οι διαστάσεις της σημαίας καθορίστηκαν το 1889 . Αντίθετα, δεν έχει οριστεί η ακριβής απόχρωση του κόκκινου στο φόντο. Έτσι, έχουν χρησιμοποιηθεί διαφορετικές αποχρώσεις ως τώρα.
Υιοθετήθηκε στις 12 Δεκεμβρίου του 1889 (ανεπίσημα το 1815-1889). Η Ελβετία έχει σύνταγμα από την 1η Ιανουαρίου του 2000.

</doc>
<doc id="44745" url="https://el.wikipedia.org/wiki?curid=44745" title="Εθνόσημο της Ελβετίας">
Εθνόσημο της Ελβετίας

Το Εθνόσημο της Ελβετίας έχει τον ίδιο λευκό σταυρό με τη σημαία της χώρας αλλά σε θυρεό, σε φόντο κόκκινο. Χρησιμοποιείται σε άδειες κυκλοφορίας αυτοκινήτων, ελβετικά προϊόντα (όπως ελβετικοί σουγιάδες) και τα ελβετικά φράγκα. 

</doc>
<doc id="44746" url="https://el.wikipedia.org/wiki?curid=44746" title="Σημαία της Ερυθραίας">
Σημαία της Ερυθραίας

Η σημαία της Ερυθραίας χρησιμοποιεί το μοτίβο της σημαίας του Μετώπου για την Απελευθέρωση του Λαού της Ερυθραίας, με το κίτρινο στεφάνι με 14 φύλλα με το γυρισμένο προς τα πάνω κλαδί ελιάς να προέρχεται από τη σημαία του 1952. Η σημαία κυριαρχείται από ένα κόκκινο τρίγωνο και άλλα μικρότερα συμπληρωματικά, χρώματος πράσινου και μπλε, πάνω και κάτω από το κόκκινο. Το πράσινο συμβολίζει την ευφορία της χώρας, το μπλε τον ωκεανό και το κόκκινο το αίμα που χύθηκε στον αγώνα για την ανεξαρτησία. Καθιερώθηκε στις 5 Δεκεμβρίου 1995. Η χώρα έχει Σύνταγμα από τις 23 Μαΐου του 1997.

</doc>
<doc id="44747" url="https://el.wikipedia.org/wiki?curid=44747" title="Εθνόσημο της Ερυθραίας">
Εθνόσημο της Ερυθραίας

Το εθνόσημο της Ερυθραίας καθιερώθηκε στις 24 Μάη του 1993, την ίδια ημέρα που η χώρα έγινε ανεξάρτητη. Απεικονίζει μια δρομάδα σε φυσικά χρώματα να την περιβάλλει ένα κλαδί ελιάς. Στο κάτω μέρος υπάρχει μια λωρίδα με το όνομα της χώρας στις επίσημες γλώσσες - στα αγγλικά στη μέση, στα Τιγκρίνια στα αριστερά και στα αραβικά στα δεξιά.

</doc>
<doc id="44748" url="https://el.wikipedia.org/wiki?curid=44748" title="Ακαδημία Πλάτωνος (Αθήνα)">
Ακαδημία Πλάτωνος (Αθήνα)

Η Ακαδημία Πλάτωνος είναι περιοχή στο βορειοδυτικό τμήμα της Αθήνας. Έχει έκταση 1 τετρ. χιλιόμετρο και πληθυσμό περίπου 15.000 κατοίκους και υπάγεται στον Δήμο Αθηναίων.
Αρχαιολογική περιοχή.
Η περιοχή οφείλει την ονομασία της στον ήρωα Ακάδημο, και τη φιλοσοφική σχολή, την Ακαδημία, που ίδρυσε ο Πλάτων το 387 π.Χ., η οποία λειτούργησε μέχρι την παύση της από τον αυτοκράτορα Ιουστινιανό το 529.
Οι ανασκαφές στην περιοχή άρχισαν το 1929 και συνεχίζονται υπό την εποπτεία της Γ' Εφορείας Αρχαιοτήτων.
Ιστορία.
Η περιοχή βρίσκεται κοντά στην οδό Λένορμαν και τη λεωφόρο Αθηνών. Συνορεύει βόρεια με τα Σεπόλια, ανατολικά με τον Κολωνό και νότια με το Βοτανικό και τον Προφήτη Δανιήλ. Η αστική και βιομηχανική ανάπτυξη της Ακαδημίας Πλάτωνος ξεκίνησε στις αρχές του 20ού αιώνα, με μεγαλύτερη ένταση την περίοδο μετά το τέλος του Β' Παγκόσμιου και του Εμφυλίου πολέμου.

</doc>
<doc id="44749" url="https://el.wikipedia.org/wiki?curid=44749" title="Σημαία της Εσθονίας">
Σημαία της Εσθονίας

Η σημαία της Εσθονίας είναι τρίχρωμη και αποτελείται από τρεις ισομεγέθεις οριζόντιες λωρίδες, χρώματος μπλε (στην κορυφή, συμβολίζει τον ουρανό, τις λίμνες και τη θάλασσα), μαύρου (για το έδαφος της χώρας και το εθνόσημο) και λευκού (για την ευτυχία του λαού και το φως). Το κανονικό της μέγεθος είναι 105×165 εκατοστά. Στην εσθονική αποκαλείται «"sinimustvalge"» («γαλανομελανόλευκη»), από τα χρώματα των λωρίδων. Υιοθετήθηκε ξανά στις 7 Αυγούστου 1990 (είχε υιοθετηθεί για πρώτη φορά το 1918-40 και ανεπίσημα το 1941-44).
Ιστορία της σημαίας.
Πρωτοεμφανίστηκε τη δεκαετία του 1880 ως η σημαία της Φοιτητικής Οργάνωσης του Πανεπιστημίου του Τάρτου. Αφιερώθηκε στην έδρα του πάστορα της πόλης Ότεπε (Otepää) στις 4 Ιουνίου 1884. Σύντομα η σημαία ταυτίστηκε με τον εσθονικό εθνικισμό και με την ανακήρυξη της ανεξαρτησίας στις 24 Φεβρουαρίου 1918 καθιερώθηκε ως εθνική σημαία (επίσημα στις 21 Νοεμβρίου 1918). Τον Ιούνιο του 1940 με τη σοβιετική εισβολή η σημαία απαγορεύτηκε. Υψώθηκε ξανά μετά την αποχώρηση των Ναζί από το Τάλιν, το 1944. Έπειτα από τη δεύτερη σοβιετική εισβολή, η σημαία εξαφανίστηκε και πάλι και δεν υψώθηκε ξανά παρά στις 24 Φεβρουαρίου 1989. Στις 7 Αυγούστου 1990 λίγο πριν την πλήρη ανεξαρτησία της χώρας, η σημαία έκανε ξανά την εμφάνισή της.
Η χώρα έχει Σύνταγμα από τις 28 Ιουνίου του 1992.
Εναλλακτικές προτάσεις.
Το 2001 ο πολιτικός Κάαρελ Τάραντ ("Kaarel Tarand") πρότεινε να αλλάξει η σημαία από τρίχρωμη σε ένα σχέδιο με σκανδιναβικού τύπου σταυρό με τα ίδια χρώματα. Επίσης ο δημοσιογράφος Εέρικ-Νίιλες Κρος πρότεινε την αλλαγή της επίσημης ονομασίας του κράτους στα αγγλικά από "Estonia" σε "Estland" (που είναι το όνομα της χώρας σε γερμανικές γλώσσες). Καθώς η τρίχρωμη σημαία θεωρείται επίσημα το εθνικό σύμβολο, η πρόταση αυτή δεν είχε την υποστήριξη της πλειοψηφίας.

</doc>
<doc id="44751" url="https://el.wikipedia.org/wiki?curid=44751" title="Εθνόσημο της Εσθονίας">
Εθνόσημο της Εσθονίας

Το εθνόσημο της Εσθονίας αποτελείται από έναν χρυσό θυρεό που έχει τρία λεπτά μπλε λιοντάρια ή λεοπαρδάλεις στη μέση, με κλαδιά βελανιδιάς στις άκρες του θυρεού.
Το σύμβολο αυτό χρησιμοποιείται στη χώρα από το 13ο αιώνα και ανάγεται στη εποχή του Βασιλέα Βάλντεμαρ Β΄ της Δανίας, στης οποίας την κατοχή ήταν η Εσθονία την περίοδο εκείνη. Υπάρχει επισήμως ως εθνόσημο από την περίοδο πριν από τον Πόλεμο της Ανεξαρτησίας του 1918 - 1920, όταν η Δημοκρατία της Εσθονίας ήταν αναγνωρισμένη διεθνώς. Η κρατική συνέλευση Riigikogu καθιέρωσε επίσημα το Εθνόσημο στις 19 Ιουνίου 1925. Ωστόσο, αυτό απαγορεύτηκε μετά την κατάληψη της Εσθονίας από τα σοβιετικά στρατεύματα, το 1940. Στις 6 Απριλίου του 1993 με νόμο η ανεξάρτητη πια χώρα επανέφερε το Εθνόσημο.

</doc>
<doc id="44754" url="https://el.wikipedia.org/wiki?curid=44754" title="Σημαία της Ζιμπάμπουε">
Σημαία της Ζιμπάμπουε

Η σημαία της Ζιμπάμπουε αποτελείται από ένα σύμβολο της ιστορίας της χώρας, ένα πουλί από σαπωνόλιθο. Αυτό εκπροσωπεί το άγαλμα ενός πουλιού που βρέθηκε στα ερείπια της Μεγάλης Ζιμπάμπουε. Το κόκκινο αστέρι πάνω από το άγαλμα εκπροσωπεί τον επαναστατικό αγώνα για την ανεξαρτησία και την ειρήνη. Η σημαία επίσης αποτελείται από τρία ζεύγη οριζόντιων ισομεγεθών λωρίδων, χρώματος πράσινου (πάνω και κάτω), χρυσού και κόκκινου, με μία μαύρη λωρίδα στη μέση. Το πράσινο χρώμα συμβολίζει τη γεωργία και τις αγροτικές περιοχές της Ζιμπάμπουε, το κίτρινο τον ορυκτό πλούτο της χώρας, το κόκκινο το αίμα που χύθηκε κατά τη διάρκεια του πολέμου για την απελευθέρωση της χώρας, το μαύρο εκπροσωπεί την κληρονομιά και την εθνική ταυτότητα των ιθαγενών Αφρικανών της Ζιμπάμπουε και το λευκό την ειρήνη.
Υιοθετήθηκε στις 18 Απριλίου 1980. Η χώρα έχει Σύνταγμα από τις 21 Δεκεμβρίου 1979.

</doc>
<doc id="44755" url="https://el.wikipedia.org/wiki?curid=44755" title="Εθνόσημο της Ζιμπάμπουε">
Εθνόσημο της Ζιμπάμπουε

Το εθνόσημο της Ζιμπάμπουε καθιερώθηκε στις 21 Σεπτεμβρίου του 1981 και απεικονίζει δύο κούντου (είδος αντιλόπης, συμβολίζουν την ενότητα ανάμεσα στις πολλές εθνότητες) στα αριστερά και δεξιά, η καθεμιά από τις οποίες είναι όρθια στο πάνω μέρος ενός γήινου λόφου (σύμβολο της ανάγκης για αυτάρκεια) που αποτελείται από στάχυα, βαμβάκι και ένα καλαμπόκι. Στα πόδια από τα ζώα βρίσκεται επίσης ένα πανό με το εθνικό ρητό της χώρας ("Unity, Freedom, Work"). Το ρητό συμβολίζει την ανάγκη για εθνική ομοψυχία και διατήρηση της ελευθερίας. Ο ίδιος ο θυρεός, που συμβολίζει τη γονιμότητα της γης και των υδάτων, είναι πράσινος και έχει 14 κύματα από γραμμές χρώματος άσπρο και μπλε εκ περιτροπής και στο κέντρο ένα σύμβολο του αρχαίου βασιλείου της Μεγάλης Ζιμπάμπουε, σύμβολο της ιστορικής κληρονομιάς. Πίσω από το θυρεό βρίσκεται μια αξίνα (στα αριστερά) και ένα αυτόματο όπλο «Καλάζνικοφ» AK-47 (στα δεξιά), δεμένα με στριμμένες λωρίδες από πράσινο και χρυσό μετάξι. Οι λωρίδες εκπροσωπούν τις επιχειρήσεις και την προστασία της οικονομίας, ενώ το τσαπί και το Καλάζνικοφ είναι σύμβολα του αγώνα για ειρήνη και δημοκρατία, όπως και του ακμαίου ηθικού του λαού της χώρας. Υπάρχουν επίσης ένα κόκκινο αστέρι, για την ελπίδα για το μέλλον της χώρας, και το Μεγάλο Πουλί της Ζιμπάμπουε, σύμβολο εθνικής ταυτότητας.

</doc>
<doc id="44756" url="https://el.wikipedia.org/wiki?curid=44756" title="Σημαία των Ηνωμένων Αραβικών Εμιράτων">
Σημαία των Ηνωμένων Αραβικών Εμιράτων

Η Σημαία των Ηνωμένων Αραβικών Εμιράτων περιέχει τα παναραβικά χρώματα (κόκκινο, πράσινο, λευκό και μαύρο), τα οποία συμβολίζουν την αραβική ενότητα. Τα εν λόγω χρώματα έχουν επιπρόσθετα τις ακόλουθες σημασίες:
Υιοθετήθηκε στις 2 Δεκεμβρίου 1971 με το μεταβατικό (ως το 1996) Σύνταγμα.

</doc>
<doc id="44757" url="https://el.wikipedia.org/wiki?curid=44757" title="Εθνόσημο των Ηνωμένων Αραβικών Εμιράτων">
Εθνόσημο των Ηνωμένων Αραβικών Εμιράτων

To εθνόσημο των Ηνωμένων Αραβικών Εμιράτων (αραβικά: شعار الإمارات العربية المتحدة) καθιερώθηκε με την σημερινή μορφή το 2008. Έχει πολλές ομοιότητες με τα εθνόσημα άλλων αραβικών χωρών. Αποτελείται από ένα χρυσαφί γεράκι, το έμβλημα του κουρδικού κλάδου στον οποίο ανήκε ο Μωάμεθ. Το γεράκι έχει έναν κόκκινο δίσκο το οποίο στο εσωτερικό του δείχνει τη σημαία της χώρας και επτά αστέρια, που συμβολίζουν τα ισάριθμα εμιράτα που συναποτελούν τη χώρα.Ο δίσκος περιβάλλεται από μία αλυσίδα. Το γεράκι κρατάει με τα νύχια του μία κόκκινη περγαμηνή, η οποία φέρει την επιγραφή με το όνομα της Ομοσπονδίας.
Πριν το 2008 το εθνόσημο ήταν διαφορετικό κάπως, καθώς στη θέση της σημαίας και των 7 αστεριών υπήρχε ένα αραβικό πλεούμενο (ντάου). Για πρώτη φορά με τη μορφή εκείνη καθιερώθηκε το 1973.

</doc>
<doc id="44758" url="https://el.wikipedia.org/wiki?curid=44758" title="Σημαία του Ηνωμένου Βασιλείου">
Σημαία του Ηνωμένου Βασιλείου

Το Ηνωμένο Βασίλειο της Μεγάλης Βρετανίας και Βορείου Ιρλανδίας χρησιμοποιεί ως εθνική σημαία την Σημαία της Ένωσης (Union Flag ή Union Jack). 
Περιγραφή.
Καθιερώθηκε την 1η Ιανουαρίου του 1801 και έχει παραμείνει από τότε ίδια. Αποτελείται από τους σταυρούς του Αγίου Γεωργίου (Αγγλία, κόκκινο χρώμα), Αγίου Ανδρέα (Σκωτία, χιαστί λευκός σε γαλάζιο φόντο) και τον σταυρό που αποκαλείται ο σταυρός του Αγίου Πατρικίου, της ισχυρής οικογένειας της Ιρλανδίας Τζεραλντάιν. Η σημαία κυματίζει μεσίστια όταν πεθάνει ο Μονάρχης, όταν κηδεύεται κάποιος νυν ή πρώην πρωθυπουργός του Ηνωμένου Βασιλείου, κάποιο μέλος της βασιλικής οικογένειας αλλά και κάποιος ξένος ηγέτης.
Εξέλιξη της Σημαίας της Ένωσης

</doc>
<doc id="44759" url="https://el.wikipedia.org/wiki?curid=44759" title="Εθνόσημο του Ηνωμένου Βασιλείου">
Εθνόσημο του Ηνωμένου Βασιλείου

Το Βασιλικό Εθνόσημο χρησιμοποιείται επίσημα από τον εκάστοτε Μονάρχη του Ηνωμένου Βασιλείου. 
Το έμβλημα χωρίζεται σε 4 μέρη, που απεικονίζουν το πρώτο και το τέταρτο τεταρτημόριο τα τρία λιοντάρια, το εραλδικό έμβλημα της Αγγλίας, ενώ στο δεύτερο ο εφορμών λέων της Σκωτίας και στο τρίτο μία άρπα, για την Ιρλανδία, τα τρία βασίλεια που συναποτελούν το Η.Β. Επί του θυρεού στέκεται περικεφαλαία στεφανωμένη με το Στέμμα του Αγίου Εδουάρδου (το βασιλικό στέμμα της Αγγλίας) επί του οποίου βρίσκεται χρυσός λέων στεφανωμένος με το ίδιο στέμμα. Ο θυρεός περιβάλλεται από την ταινία του Τάγματος της Περικνημίδας με το ρητό (στα μεσαιωνικά γαλλικά) "Honi soit qui mal y pense" (Να ντρέπεται αυτός που σκέφτεται άσχημα), και στηρίζεται στα αριστερά από ένα χρυσό λιοντάρι στεφανωμένο με το Στέμμα του Αγίου Εδουάρδου, σύμβολο της Αγγλίας, και στα δεξιά ένας ασημένιος μονόκερως, σύμβολο της Σκωτίας.
Η βάση περιλαμβάνει τα εραλδικά λουλούδια των τριών βασιλείων, το ρόδο των Τυδώρ για την Αγγλία, το γαϊδουράγκαθο για την Σκωτία, και το τριφύλλι για την Ιρλανδία. Στη βάση βρίσκεται και η ταινία με το ρητό των Βρετανών μοναρχών (στα γαλλικά) "Dieu et mon droit" (Ο Θεός και το Δίκαιό μου).
Άλλες παραλλαγές.
Σκωτία.
Σε Σκωτία, διαφορετική εκδοχή του βασιλικού εθνόσημου είναι χρησιμοποιήσει, αντανακλώντας την ανεξάρτητη ιστορία της χώρας. Εδώ, ο εφορμών λέων της Σκωτίας είναι στο πρώτο και το τέταρτο τεταρτημόριο του θυρεού, τα τρία λιοντάρια της Αγγλίας είναι στο δεύτερο, και η άρπα της Ιρλανδίας είναι στο τρίτο. Επί του θυρεού στέκεται περικεφαλαία στεφανωμένη με το βασιλικό στέμμα της Σκωτίας επί του οποίου βρίσκεται ερυθρός λέων στεφανωμένος με το ίδιο στέμμα, και κρατώντας το βασιλικό σπαθί και το βασιλικό σκήπτρο.
Το εθνόσημο στηρίζεται στα αριστερά από ένας ασημένιος μονόκερως στεφανωμένος με το βασιλικό στέμμα της Σκωτίας και κρατώντας η σημαία της Σκωτίας, και στα δεξιά ένα χρυσό λιοντάρι στεφανωμένο με το Στέμμα του Αγίου Εδουάρδου και κρατώντας η σημαία της Αγγλίας. Ο θυρεός περιβάλλεται από την περιδέραιο του Τάγματος της Ακάνθου. Στη βάση βρίσκεται και η ταινία με το ρητό του Τάγματος (στα λατινικά) Nemo me impune lacessit (Κανένας με βλάπτει με ατιμωρησία).
Κυβερνηση.
Διάφορες εκδόσεις του βασιλικού εθνόσημου, χρησιμοποιούνται από την Κυβέρνηση της Αυτής Μεγαλειότητος (HMG) στο Ηνωμένο Βασίλειο, το Κοινοβούλιο του Ηνωμένου Βασιλείου και τα δικαστήρια σε ορισμένα μέρη της Κοινοπολιτείας.
Η Κυβέρνηση της ΑΜ χρησιμοποιεί γενικά την απλοποιημένη εκδοχή του βασιλικού εθνόσημου με μια κορώνα που αντικαθιστά την κορυφή και την περικεφαλαία, χωρίς χρυσό και έρμινο μανδύα. Σε σχέση με τη Σκωτία, το Γραφείο της Σκωτίας και ο γενικός εισαγγελέας για τη Σκωτία χρησιμοποιούν τη Σκωτική έκδοση και πάλι χωρίς την κορυφή και την περικεφαλαία, το οποίο είχε χρησιμοποιηθεί ως το λογότυπο από την κυβέρνηση της Σκωτίας μέχρι το Σεπτέμβριο του 2007, όταν αντικαταστάθηκε από τη επιγραφή "Scottish Government" (Σκωτική Κυβέρνηση), μαζί με το αναθεωρημένο λογότυπο που ενσωματώνει τη σημαία της Σκωτίας. Η κυβέρνηση της Σκωτίας συνεχίζει να χρησιμοποιεί το εθνόσημο σε ορισμένα επίσημα έγγραφα.

</doc>
<doc id="44761" url="https://el.wikipedia.org/wiki?curid=44761" title="Άντρους Άνσιπ">
Άντρους Άνσιπ

 --&gt;
Ο Άντρους Άνσιπ ("Andrus Ansip", 1 Οκτωβρίου 1956) είναι Εσθονός πολιτικός, πρωθυπουργός της Εσθονίας από τις 12 Απριλίου του 2005 έως τις 26 Μαρτίου 2014. 
Από τον Νοέμβριο του 2014 ανέλαβε τη θέση ενός εκ των Αντιπροέδρων της Ευρωπαϊκής Επιτροπής, υπεύθυνος για θέματα Ενιαίας Ψηφιακής Αγοράς. 
Πρώτα χρόνια και εκπαίδευση.
Γεννήθηκε την 1η Οκτωβρίου 1956 στην πόλη Τάρτου. Σπούδασε χημεία στο πανεπιστήμιο της γενέτειράς του. Αποφοίτησε το 1979 και εν συνεχεία εργάστηκε ως μηχανικός ως το 1983, με διετή διακοπή λόγω της υποχρεωτικής στρατιωτικής του θητείας. Πριν ασχοληθεί με την πολιτική είχε εργαστεί στον τραπεζικό και γενικότερα χρηματοοικονομικό τομέα. 
Πολιτική καριέρα.
Από το 1986 έως το 1988 είχε σημαντική θέση στο Κομμουνιστικό Κόμμα της Εσθονίας.. 
Το 1998 εξελέγη δήμαρχος της πόλης του Τάρτου. Παρέμεινε δήμαρχος μέχρι το 2004, οπότε έγινε πρόεδρος του κεντροδεξιού κόμματος "Reformierakond". Στις 13 Σεπτεμβρίου 2004 έγινε Υπουργός Οικονομίας, θέση από την οποία παραιτήθηκε για να αναλάβει πρωθυπουργός στις 31 Μαρτίου 2005, κατόπιν παραίτησης (στις 24 Μαρτίου) του προκατόχου του, Γιούχαν Παρτς.
Πρωθυπουργία.
Στα τέλη Μαρτίου του 2005 ο πρόεδρος Άρνολντ Ρίιτελ (Αrnold Rüütel) έδωσε στον Άνσιπ εντολή σχηματισμού κυβέρνησης. Ο ίδιος σχημάτισε συνασπισμό με το Κεντρώο Κόμμα "Keskerakond" και το Λαϊκό Κόμμα "Rahvaliit". Η κυβέρνηση εγκρίθηκε από τη Βουλή (Riigikogu) στις 12 Απριλίου 2005. Ο νέος πρωθυπουργός έλαβε την στήριξη 53 επί συνόλου 101 βουλευτών στο εσθονικό Κοινοβούλιο. Σαράντα βουλευτές τον καταψήφισαν. Ο Άνσιπ και η νέα κυβέρνηση ορκίστηκαν στις 13 Απριλίου.
Έπειτα από τη διεξαγωγή των βουλευτικών εκλογών στις 4 Μαρτίου του 2007 το Ανανεωτικό Κόμμα του Άνσιπ κέρδισε 27% των ψήφων και αύξησε τις έδρες του στο κοινοβούλιο από 19 σε 31. Ο ίδιος ο Άνσιπ έλαβε 22.500 ψήφους, που είναι ο μεγαλύτερος αριθμός ψήφων για υποψήφιο σε βουλευτικές εκλογές στην ιστορία της ανεξάρτητης Εσθονίας. Για μια ακόμη φορά έλαβε εντολή σχηματισμού κυβέρνησης, αυτήν τη φορά από τον πρόεδρο Τόμας Χέντρικ Ίλβες. Σχηματίστηκε νέος συνασπισμός, με το κόμμα "Isamaa ja Res Publica Liit" ("Ένωση Υπέρ Πατρίδας και Ελευθερίας", φιλελεύθερο συντηρητικό) και "Sotsiaaldemokraatlik Erakond" (Σοσιαλδημοκρατικό Κόμμα). Η δεύτερη πρωθυπουργική του θητεία ξεκίνησε στις 5 Απριλίου του 2007. Το Μάιο του 2009 το "Sotsiaaldemokraatlik Erakond" αποχώρησε από την κυβέρνηση. Καθώς οι συνομιλίες με το "Eestimaa Rahvaliit" απέτυχαν, αποφασίστηκε να συνεχιστεί η κυβέρνηση, με μειοψηφία, .
Μία από τις πλέον αμφιλεγόμενες ενέργειες της κυβέρνησής του ήταν η μετακίνηση του κυριότερου μνημείου του Δευτέρου Παγκοσμίου Πολέμου, γνωστού ως "Χάλκινου Στρατιώτη του Τάλιν" από το κέντρο του Τάλιν στο στρατιωτικό κοιμητήριο της πόλης, πολύ κοντά στο κέντρο της πόλης. Η απομάκρυνση του μνημείου, όπως και των τάφων από την εποχή του πολέμου στις 27 Απριλίου 2007 είχε ως αποτέλεσμα να γίνουν μαζικές διαδηλώσεις διαμαρτυρίας και η Εσθονία να γνωρίσει τις χειρότερες ταραχές -επί δύο συνεχείς νύχτες- από την εποχή της ανεξαρτησίας της.
Στις 4 Μαρτίου 2014 ο Άνσιπ ανακοίνωσε την παραίτησή του από την πρωθυπουργία, με σκοπό να διευκολυνθεί η διαδοχή στην ηγεσία του κόμματος ενόψει των βουλευτικών εκλογών του 2015.
Προσωπική ζωή.
Είναι παντρεμένος με τη γυναικολόγο Άνου Άνσιπ (γ. 1956)και έχουν 3 κόρες.
Διαδοχή.
Τον διαδέχθηκε στην πρωθυπουργία, το Μάρτιο του 2014, ο Τάαβι Ρούιβας.

</doc>
<doc id="44762" url="https://el.wikipedia.org/wiki?curid=44762" title="Σημαία της Ισημερινής Γουινέας">
Σημαία της Ισημερινής Γουινέας

Η σημαία της Ισημερινής Γουινέας καθιερώθηκε στις 21 Αυγούστου 1979 (πρώτη χρήση 1968-1973).
Περιγραφή.
Είναι τρίχρωμη και οριζόντια, με πράσινες, λευκές και κόκκινες λωρίδες και με ένα μπλε τρίγωνο στην αριστερή της άκρη. Το πράσινο χρώμα συμβολίζει τις φυσικές πηγές και τις ζούγκλες της χώρας, ενώ το μπλε συμβολίζει τη θάλασσα, η οποία συνδέει την κύρια χώρα με τα νησιά. Το λευκό είναι σύμβολο της ειρήνης. Το κόκκινο συμβολίζει τον αγώνα για την ανεξαρτησία. Στο μέσο της σημαίας, σε άσπρη λωρίδα, υπάρχει το Εθνόσημο της Ισημερινής Γουινέας, με ένα μαγγρόβιο δέντρο, έξι κίτρινα αστέρια και το εθνικό ρητό: "Unidad Paz Justicia" - "Ενότητα, Ειρήνη, Δικαιοσύνη". 

</doc>
<doc id="44763" url="https://el.wikipedia.org/wiki?curid=44763" title="Σίντνεϊ Ολίμπικ">
Σίντνεϊ Ολίμπικ

Η Σίντνεϊ Ολίμπικ (αγγλικά: "Sydney Olympic") είναι ποδοσφαιρικός σύλλογος που εδρεύει στο Μπέλμορ, προάστιο της πόλης του Καντέρμπερι, της μητροπολιτικής περιοχής του Σίδνεϊ, στήν πολιτεία της Νέας Νότιας Ουαλίας, στην Αυστραλία. Ιδρύθηκε από αυστραλούς ελληνικής καταγωγής. Αγωνίζεται στα πρωταθλήματα της Ποδοσφαιρικής Ομοσπονδίας Νέας Νότιας Ουαλίας.
Ιστορία.
Ιδρύθηκε το 1957 στο Σίδνεϊ από ελληνικής καταγωγής άτομα, με την ονομασία "Παν-Χελλένικ Σόκερ Κλαμπ" (Pan-Hellenic Soccer Club) και χρώματα μπλε και άσπρο. Ξεκίνησε από το πρωτάθλημα της Ποδοσφαιρικής Ομοσπονδίας Νέας Νότιας Ουαλίας και το 1977 μπήκε στην Ποδοσφαιρική Ομοσπονδία Αυστραλίας αλλάζοντας όνομα σε "Ολίμπικ Φούτμπολ Κλαμπ" (Olympic Football Club). Το 1979 επανήλθε στο πρωτάθλημα της Νέας Νότιας Ουαλίας και το 1981 επέστρεψε στο εθνικό πρωτάθλημα. Το 1995 άλλαξε την ονομασία σε "ΟΤΣ Σίντνεϊ Ολίμπικ Φούτμπολ Κλαμπ" (UTS Sydney Olympic Football Club), παίρνοντας το όνομα του χορηγού του, του Τεχνολογικό Πανεπιστημίο του Σίδνεϊ. To 2002 μετονομάστηκε σε "Ολίμπικ Σαρκς Φούτμπολ Κλαμπ" (Olympic Sharks Football Club).

</doc>
<doc id="44765" url="https://el.wikipedia.org/wiki?curid=44765" title="Εθνόσημο της Ισημερινής Γουινέας">
Εθνόσημο της Ισημερινής Γουινέας

Το εθνόσημο της Ισημερινής Γουινέας υιοθετήθηκε στις 21 Αυγούστου 1979. Απεικονίζει έναν ασημένιο θυρεό, που περιέχει ένα δέντρο. Κάτω από το θυρεό βρίσκεται το εθνικό ρητό της Ισημερινής Γουινέας "Unidad Paz Justicia (Ενότητα, Ειρήνη, Δικαιοσύνη)".
Πάνω από το θυρεό φέρονται σε σειρά αψίδας έξι κίτρινα εξάκτινα αστέρια από τα οποία το ένα αναφέρεται στην ηπειρωτική Ισημερινή Γουινέα και τα άλλα πέντε στα νησιά της.

</doc>
<doc id="44767" url="https://el.wikipedia.org/wiki?curid=44767" title="Πριαπισμός">
Πριαπισμός

Πριαπισμός είναι πάθηση που εκδηλώνεται ως μη υποχωρούσα, παρατεταμένη επώδυνη στύση, η οποία δε σχετίζεται απαραίτητα με σεξουαλική διέγερση. Ο όρος προέρχεται από τον θεό της ελληνικής μυθολογίας, Πρίαπο, ο οποίος ήταν θεός της γονιμότητας και των ανδρικών γεννητικών οργάνων.
Ο όρος "πριαπισμός" αναφέρεται στην επώδυνη στύση τόσο του πέους, όσο και του ανατομικού αντίστοιχού του στο γυναικείο σύστημα, της κλειτορίδας. Στον θηλυκό πριαπισμό αντιστοιχεί ο όρος "clitorism".
Η νόσος μπορεί να παρατηρηθεί σε άτομα, τα οποία πάσχουν από δρεπανοκυτταρική αναιμία, λευχαιμία, βλάβες του νωτιαίου μυελού, να εκδηλωθεί μετά από τραύμα ή αρτηριοφλεβώδη επικοινωνία. Ενίοτε, μπορεί να είναι και φαρμακευτικής αιτιολογίας, όπως, από συριγγώδη έγχυση φαρμάκων, τα οποία προκαλούν στύση. Ορισμένες φορές, η αιτιολογία είναι άγνωστη και η νόσος αναφέρεται ως "ιδιοπαθής".
Στην περίπτωση της δρεπανοκυτταρικής αναιμίας, ο πριαπισμός προκαλείται εξαιτίας ανοξίας και δρεπάνωσης όταν, συνήθως, αποφράσσονται μικρά αγγεία. Στην "αρτηριοφλεβώδη επικοινωνία", υπάρχει αυξημένη παροχή αίματος και ο πριαπισμός υποχωρεί μετά από ενδοαρτηριακό εμβολισμό.

</doc>
<doc id="44768" url="https://el.wikipedia.org/wiki?curid=44768" title="Supertramp">
Supertramp

Οι Supertramp είναι ένα από τα κορυφαία βρετανικά συγκρότηματα της rock που σχηματίστηκε στο Λονδίνο το 1969. 
Τα πρώτα τους τραγούδια χαρακτηρίζονται ως progressive rock, στην πορεία όμως ενσωμάτωσαν στοιχεία παραδοσιακής rock, pop και art rock. Η δουλειά τους χαρακτηρίζεται από την ιδιαίτερη μουσικοσυνθετική ικανότητα των αρχικών δημιουργών Rick Davies και Roger Hodgson, καθώς και από την εκτενή χρήση του ηλεκτρικού πιάνου Wurlitzer και του σαξόφωνου. 
Έκαναν τεράστια επιτυχία πουλώντας σε μια περίοδο 10 ετών περισσότερα από 60 εκατομμύρια δίσκους. Κορυφαία εμπορική επιτυχία τους αποτελεί η δημιουργία του άλμπουμ "Breakfast in America" το 1979, το οποίο πούλησε περισσότερα από 20 εκατομμύρια αντίτυπα.
Αποτέλεσαν ένα από τα συγκροτήματα με περισσότερες πωλήσεις άλμπουμ παρα singles, όπως οι Pink Floyd, με μεγαλύτερες επιτυχίες τα τραγούδια του Hodgson "Give a Little Bit", "The Logical Song", "Take the Long Way Home", "Dreamer", "Breakfast in America", "It's Raining Again", "School" και του Davies "Bloody Well Right" και "Goodbye Stranger". Υπήρξαν ιδιαίτερα δημοφιλείς στις Ηνωμένες Πολιτείες, Καναδά, Ευρώπη, Νότιο Αφρική και Αυστραλία. Με την αποχώρηση του συνιδρυτή Roger Hodgson το 1983, ο Davies ηγείται της μπάντας.
Μέλη.
Πρώην μέλη.
Πρώην μέλη των Supertramp: 

</doc>
<doc id="44769" url="https://el.wikipedia.org/wiki?curid=44769" title="Πάπας Αγαπητός Β΄">
Πάπας Αγαπητός Β΄

Ο Αγαπητός Β΄ ("Agapito II", ... - 8 Νοεμβρίου 955) ήταν Πάπας από τις 10 Μαΐου του 946 έως το θάνατό του το 955. 
Ο Αγαπητός Β' γεννήθηκε στη Ρώμη. Ήταν Πάπας την εποχή που ο Αλβέριχος Β΄ (932-954), γιος της Μαροζίας, κυβερνούσε την ανεξάρτητη Πολιτεία της Ρώμης με τον τίτλο «"Δούκας και Γερουσιαστής των Ρωμαίων"». Ο Αγαπητός προσπάθησε να θέσει τέλος στη λεγόμενη εποχή της Πορνοκρατίας, η οποία είχε ξεκινήσει από την άνοδο του Σέργιου Γ΄ στον Παπικό Θρόνο. Η έκκληση του προς τον Όθωνα τον Μεγάλο να επέμβει στη Ρώμη δεν είχε άμεσο αποτέλεσμα, καθώς ο Αλβέριχος ήταν πολύ ισχυρός για να πληγεί, έφερε όμως αποτελέσματα μετά το θάνατό του.
Πέθανε στις 8 Νοεμβρίου 955.

</doc>
<doc id="44770" url="https://el.wikipedia.org/wiki?curid=44770" title="Παγκόσμιο κύπελλο χειροσφαίρισης Ανδρών">
Παγκόσμιο κύπελλο χειροσφαίρισης Ανδρών

Το Παγκόσμιο Κύπελλο Χειροσφαίρισης αποτελεί σημαντικότατη διοργάνωση με τη συμμετοχή ομάδων από όλο τον κόσμο. Στη διοργάνωση του 2008 στους άνδρες, πρώτευσε η Νορβηγία, νικώντας στον τελικό στις 19 Οκτωβρίου του 2008 τη Δανία, με 30-18 στο Έρχους της Δανίας. Το χάλκινο μετάλλιο κέρδισε η Γαλλία, επικρατώντας της Γερμανίας με 29-33.
Άνδρες.
"Θέσεις 3-4"
 - 26-24 
Τελικός:
 - 29-29
4-2 στα πέναλτι (στο Malmo)
 8η το 2006.

</doc>
<doc id="44771" url="https://el.wikipedia.org/wiki?curid=44771" title="Πίτερ Βίλεμ Μπότα">
Πίτερ Βίλεμ Μπότα

Ο Πίτερ Βίλεμ Μπότα ("Pieter Willem Botha", 12 Ιανουαρίου 1916 – 31 Οκτωβρίου 2006) ήταν πολιτικός της Νότιας Αφρικής (Πρωθυπουργός 1979-84 και Πρόεδρος 1984-89), που έμεινε γνωστός ως «Ο Μεγάλος Κροκόδειλος».
Προφίλ.
Υπήρξε οπαδός του Εθνικού Κόμματος και θερμός υποστηρικτής του απαρτχάιντ (πολιτική φυλετικού διαχωρισμού). Κατά τη διάρκεια της διακυβέρνησής του, ο Μπότα δέχθηκε έντονη διεθνή κριτική και ιδιαίτερα για την άρνησή του να απελευθερωθεί ο Νέλσον Μαντέλα, ο πιο δημοφιλής πολιτικός κρατούμενος της εποχής του απαρτχάιντ. Παραιτήθηκε από την προεδρία το Φεβρουάριο του 1989, όταν υπέστη ελαφρύ εγκεφαλικό επεισόδιο. Τον διαδέχθηκε ο Φρεντερίκ ντε Κλερκ που οδήγησε τη χώρα στις πρώτες πολυφυλετικές εκλογές. 
Ο Μπότα κλήθηκε αργότερα να εμφανιστεί ενώπιον της "Επιτροπής για την Αλήθεια και τη Συμφιλίωση", μιας επιτροπής που δημιουργήθηκε από την κυβέρνηση του Μαντέλα, που στο μεταξύ είχε γίνει Πρόεδρος, για τη διερεύνηση των βιαιοτήτων κατά τη διάρκεια του καθεστώτος του απαρτχάιντ. 
Το 1998 η Επιτροπή αποφάσισε ότι ο Μπότα ήταν ένοχος για μαζικές παραβιάσεις των ανθρωπίνων δικαιωμάτων καθώς κατά τη διάρκεια της Προεδρίας του η Νότια Αφρική γνώρισε τη χειρότερη ρατσιστική βία και διεξήχθη διεθνώς ο σφοδρότερος αγώνας κατά του απαρτχάιντ. 

</doc>
<doc id="44772" url="https://el.wikipedia.org/wiki?curid=44772" title="Καρμανιόλα">
Καρμανιόλα

Με το όνομα καρμανιόλα αποδίδονταν παλαιότερα έννοιες διάφορες μεταξύ τους όπως:
Επίσης το όνομα αυτό έφερε ο Φραγκίσκος Καρμανιόλα επί της ζωής του οποίου αναφέρεται η τραγωδία του Αλεσσάντρο Μαντσόνι Ο Κόμης ντι Καρμανιόλα.
Τέλος στην Ελλάδα με το όνομα Καρμανιόλοι φέρονταν παλαιότερα οπαδοί πολιτικής φατρίας της Σάμου. 

</doc>
<doc id="44773" url="https://el.wikipedia.org/wiki?curid=44773" title="Λουδοβίκος ΙΣΤ'">
Λουδοβίκος ΙΣΤ'



</doc>
<doc id="44775" url="https://el.wikipedia.org/wiki?curid=44775" title="Ζαν-Σιλβαίν Μπαγί">
Ζαν-Σιλβαίν Μπαγί

Ο Ζαν-Σιλβέν Μπαγί (γαλλικά: "Jean-Sylvain Bailly", Παρίσι, 15 Σεπτεμβρίου 1736 – 12 Νοεμβρίου 1793) ήταν Γάλλος πολιτικός, επιστήμονας και λόγιος. Διετέλεσε δήμαρχος Παρισίων μέχρι τον θάνατό του. Μελέτησε αστρονομία και λογοτεχνία.
Έδωσε, ως δήμαρχος Παρισιού, διαταγή στη γαλλική εθνοφρουρά να πυροβολήσει ενάντια στους διαδηλωτές που ζητούσαν την έκπτωση του βασιλιά. Καταδικάστηκε σε θάνατο και καρατομήθηκε στην γκιλοτίνα. Το όνομα Μπαγί δόθηκε αργότερα σε κρατήρα της σελήνης.

</doc>
<doc id="44776" url="https://el.wikipedia.org/wiki?curid=44776" title="Σαρλότ Κορντέ">
Σαρλότ Κορντέ

Η Σαρλότ Κορντέ ("Marie-Anne-Charlotte de Corday d’Armont", 27 Ιουλίου 1768 - 17 Ιουλίου 1793) ήταν Γαλλίδα Γιρονδίνη και δολοφόνος του Ζαν Πωλ Μαρά.
Το πλήρες όνομά της ήταν "Μαρί Αν Σαρλότ Κορντέ ντ'Αρμόν". Ήταν μέλος αριστοκρατικής πλην φτωχής οικογένειας. Γεννήθηκε στην Καέν και το 1789 και όταν ο Μαρά διέταξε τη σύλληψη 22 Γιρονδίνων, αποφάσισε να τον δολοφονήσει. Αυτό έγινε στις 13 Ιουλίου 1793, στο μπάνιο του επαναστάτη. Είχε προηγηθεί μια πρώτη απόπειρα να τον συναντήσει, αλλά ο Μαρά δεν τη δέχτηκε. Στη δεύτερη απόπειρα, τη δέχτηκε και η Κορντέ- που ήδη είχε αγοράσει ένα μαχαίρι από το Παρίσι- του διάβασε ονόματα Γιρονδίνων, που φέρονταν να σχεδιάζουν επανάσταση. Τότε, η Κορντέ τράβηξε το μαχαίρι και το βύθισε στο στήθος του, τρυπώντας τον πνεύμονα, την αορτή και την αριστερή κοιλία της καρδιάς. Ο Μαρά ούρλιαξε «"A moi, ma chère amie!"» («Σε μένα, αγαπητή μου φίλη!») και πέθανε.
Στη δίκη της, η Κορντέ παραδέχτηκε ότι διέπραξε μόνη της τη δολοφονία, «για να σώσει 100.000 ανθρώπους». Πέθανε στη λαιμητόμο.
Ο Μαρά τιμήθηκε ως ήρωας, αλλά δύο χρόνια μετά, η Κορντέ αποκαταστάθηκε καθώς θεωρήθηκε ότι βοήθησε στην εξολόθρευση ενός «τέρατος».

</doc>
<doc id="44777" url="https://el.wikipedia.org/wiki?curid=44777" title="Ζαν Πωλ Μαρά">
Ζαν Πωλ Μαρά



</doc>
<doc id="44778" url="https://el.wikipedia.org/wiki?curid=44778" title="Ζαν Πολ Μαρά">
Ζαν Πολ Μαρά

Ο Ζαν Πολ Μαρά ("Jean-Paul Marat", 24 Μαΐου 1743 - 13 Ιουλίου 1793) ήταν Γάλλος πολιτικός και αρθρογράφος επαναστατικής εφημερίδας, από τις σημαντικότερες μορφές της Γαλλικής Επανάστασης. 
Πρώτα χρόνια.
Γεννήθηκε στο Μπουντρύ ("Boudry") του Νεσατέλ (Neuchâtel) της Ελβετίας. Καταγόταν από πλούσια οικογένεια.
Σπούδασε ιατρική στα πανεπιστήμια του Μπορντό και του Παρισιού. Ως γιατρός ήταν αποτυχημένος και φτωχός, καταλήγοντας μάλιστα σε κάποια φάση της ζωής του να βρίσκει καταφύγιο στους υπονόμους του Παρισιού, όπου απέκτησε μία δερματοπάθεια που τον υποχρέωνε αργότερα σε πολύωρα λουτρά. Επηρεασμένος από τις ιδέες των Γάλλων διαφωτιστών, στράφηκε από τα νεανικά του χρόνια στη μελέτη και στην έρευνα των κοινωνικοπολιτικών προβλημάτων της εποχής του. Πρώτος καρπός των ερευνών του ήταν δύο μελέτες με τους τίτλους: "Φιλοσοφικό δοκίμιο για τον άνθρωπο" και "Αλυσίδες της δουλείας", τις οποίες δημοσίευσε σε ηλικία 30 ετών.
Δημοσιογράφος.
Το 1789 άρχισε να εκδίδει την εφημερίδα «Ο Φίλος του Λαού», από τις στήλες της οποίας στηλίτευε τους αριστοκράτες. Επίσης, έκανε λόγο για ανεπάρκεια των κυβερνητικών παραγόντων.
Πολιτικός.
Ήταν μέλος της περίφημης «Λέσχης των Κορδελιέρων» και αναγκάστηκε πολλές φορές να διακόψει την έκδοση της εφημερίδας του και να καταφύγει στο εξωτερικό (στην Αγγλία) για να αποφύγει τη σύλληψη. Ήταν αδιάλλακτος αντίπαλος του μοναρχικού καθεστώτος και συνέβαλε με την αρθρογραφία του στην καταδίκη και εκτέλεση του βασιλιά Λουδοβίκου ΙΣΤ΄, το 1793. Ο Μαρά αναδείχτηκε σε ηγετική μορφή της «Επιτροπής για Επαγρύπνηση της Κομμούνας».
Ακραία συμπεριφορά και θάνατος.
Παρόλο που απολάμβανε της αγάπης του λαού, ως πολιτικός σύντομα κατέληξε σε ακρότητες. Υποστήριζε τη βία ως μέσο για την εξουδετέρωση των συνωμοσιών εναντίον της Επανάστασης και διαδραμάτισε σημαντικό ρόλο στις «Σφαγές του Σεπτέμβρη». Ως πρόεδρος της «Λέσχης των Ιακωβίνων» απομάκρυνε το Στρατηγό Ντυμουριέ από την ηγεσία των επαναστατικών στρατευμάτων. Συνέβαλε επίσης στην ανατροπή των Γιρονδίνων από την εξουσία (1793). Ένα μήνα αργότερα και ενώ βρισκόταν στο απόγειο της δόξας του, στις 13 Ιουλίου 1793, δολοφονήθηκε από τη νεαρή Σαρλότ Κορντέ.
Η Κορντέ τον δολοφόνησε με μαχαίρι στο λουτρό του, όπου ο Μαρά περνούσε πολλές ώρες λόγω της δερματοπάθειάς του. Μετά το θάνατό του, τιμήθηκε ως ήρωας και μάρτυρας, λίγους μήνες όμως μετά, ο γαλλικός λαός τον χαρακτήρισε τέρας και αποκατέστησε τη δολοφόνο του, η οποία είχε εκτελεστεί στη λαιμητόμο, λίγο μετά την πράξη της...
Έγινε μαζί με τον Πολ Τουρνεσόλ (γιο του πρώην υπουργού οικονομιών...που άλλαζε το επίθετο του για να μην τον καρατομήσουν...κόμη Ταβερβάλ) επίσης υπεύθυνος για την σε βάρος συκοφαντική δυσφήμιση και θανάτου του διάσημου Γάλλου χημικού Αντουάν Λωράν Λαβουαζιε (πατερά της σύγχρονης χημείας) που τον μισούσαν θανάσιμα...

</doc>
<doc id="44780" url="https://el.wikipedia.org/wiki?curid=44780" title="Γουίλιαμ Στάιρον">
Γουίλιαμ Στάιρον

Ο Γουίλιαμ Στάιρον ("William Clark Styron, Jr.", 11 Ιουνίου 1925 - 1 Νοεμβρίου 2006) ήταν Αμερικανός συγγραφέας, βραβευμένος με Πούλιτζερ.
Το έργο που τον έκανε περισσότερο γνωστό είναι "Η εκλογή της Σόφι" (1979). Γεννήθηκε στο Νιούπορτ Νιους της Βιρτζίνιας και τιμήθηκε με Πούλιτζερ το 1968 για το μυθιστόρημα "Η εξομολόγηση του Νατ Τέρνερ".
Το έργο του "Η εκλογή της Σόφι" μεταφέρθηκε στον κινηματογράφο με πρωταγωνίστρια της Μέριλ Στριπ, στο ρόλο μιας γυναίκας που επέζησε στο Ολοκαύτωμα. Η καταγωγή του από το Νότο και τα θέματα που έθιγε, όπως οι σχέσεις λευκών και μαύρων, έκαναν πολλούς κριτικούς να συγκρίνουν τον Στάιρον με τον Ουίλιαμ Φόκνερ. Πέθανε από πνευμονία το 2006.

</doc>
<doc id="44781" url="https://el.wikipedia.org/wiki?curid=44781" title="Τρέβορ Μπέρμπικ">
Τρέβορ Μπέρμπικ

Ο Τρέβορ Μπέρμπικ ("Trevor Berbick", 1 Αυγούστου 1954 – 28 Οκτωβρίου 2006) ήταν πυγμάχος από τη Τζαμάικα. Η καριέρα του στην κατηγορία βαρέων βαρών διήρκεσε από το 1976 μέχρι το 2000. Υπήρξε για λίγο κάτοχος του τίτλου WBC βαρέων βαρών το 1986, έχασε όμως τελικά από τον Μάικ Τάισον. Ήταν ο τελευταίος πυγμάχος που πάλεψε με τον Μοχάμεντ Άλι, κερδίζοντάς τον στο Nassau, στις Μπαχάμες, στις 11 Δεκεμβρίου 1981. Δολοφονήθηκε από ένοπλο με μαχαίρι το 2006 σε εκκλησία στην πόλη Norwich, στην Τζαμάικα.

</doc>
<doc id="44782" url="https://el.wikipedia.org/wiki?curid=44782" title="Γουέστ Άντελαϊντ ΣΚ">
Γουέστ Άντελαϊντ ΣΚ

Η Γουέστ Άντελαϊντ (αγγλικά: "West Adelaide") είναι αυστραλιανός ποδοσφαιρικός σύλλογος με έδρα την Αδελαΐδα. Υποστηρικτές της είναι τα μέλη της τοπική ελληνικής ομογένειας.
Ιστορία.
Ιδρύθηκε το 1962 από Έλληνες ομογενείς με την ονομασία "Χελλένικ" (Hellenic) και χρώματα το μπλε και άσπρο. Το 1965 μετονομάστηκε σε "Γουέστ Άντελαϊντ Ελλάς" (West Adelaide Hellas) ή Ελλάς Αδελαΐδας και το 1992 σε "Άντελαϊντ Σάρκς" (Adelaide Sharks).
Από το 1962 μέχρι το 1976 συμμετείχε στην Β΄ και μετά στην Α΄ κατηγορία της Ποδοσφαιρικής Ομοσπονδίας Νότιας Αυστραλίας. Από το 1977 μέχρι το 1986 πήρε μέρος στο Εθνικό πρωτάθλημα Αυστραλίας , και το 1987 επέστρεψε στο πρωτάθλημα της Βόρειας Αυστραλίας.Για να επιστρέψει στο Εθνικό πρωτάθλημα το 1992 όπου αγωνίζεται έως σήμερα.
Γήπεδο.
Η Γουέστ Άντελαϊντ ιστορικά έπαιζε ποδόσφαιρο στο Στάδιο Χάιντμαρς, θεωρούμενο ως το σπίτι του ποδοσφαίρου στη Νότια Αυστραλία, ακόμη και πριν εισέλθει στη Νάσιοναλ Σόκερ Λιγκ.

</doc>
<doc id="44783" url="https://el.wikipedia.org/wiki?curid=44783" title="Χρήστος Λιμπανοβνός">
Χρήστος Λιμπανοβνός

Ο Χρήστος Λιμπανοβνός (15 Ιανουαρίου 1984) είναι Έλληνας γυμναστής. Έχει στο ενεργητικό του σημαντικές επιδόσεις σε εθνικό και διεθνές επίπεδο.
Καριέρα.
Γεννήθηκε στις 15 Ιανουαρίου 1984 στην Κατερίνη. Ξεκίνησε τη γυμναστική από τον Αρχέλαο Κατερίνης, από την ηλικία των 6 ετών. Στα 12 του επιλέχθηκε στο κλιμάκιο της εθνικής και χρόνια μετά πήγε στον ΑΓΕΜ Σπάρτακος, στη Θεσσαλονίκη. Από το 2003 ανήκει στον ΑΓΟ Πάτρας. Αναδείχθηκε σε σημαντική μορφή της εθνικής ομάδας, στα κλιμάκια της οποίας βρίσκεται από το 1997 και σε επίπεδο ανδρών από το 2001.
Μεταξύ άλλων έχει αναδειχθεί πανελληνιονίκης με τον Αρχέλαο το 2000 και με το Σπάρτακο στους κρίκους (2005) και στο έδαφος (2004), αλλά το κύριο προτέρημά του είναι η συνολική του ικανότητα στα έξι όργανα του σύνθετου ατομικού. Το Φεβρουάριο του 2005 κατέλαβε την 5η θέση στον τελικό του άλματος, στο παγκόσμιο κύπελλο ενόργανης γυμναστικής που διεξήχθη στο Λονγκ Άιλαντ των ΗΠΑ, με 9.050 βαθμούς. Τον Οκτώβριο του 2006 έγινε ο πρώτος Έλληνας αθλητής που αγωνίστηκε σε τελικό του Παγκοσμίου Πρωταθλήματος στο σύνθετο.
Με τη 19η θέση στο σύνθετο ατομικό, στις 19 Οκτωβρίου 2006, με 88,000 βαθμούς, ο Λιμπανοβνός ολοκλήρωσε την παρουσία στο παγκόσμιο πρωτάθλημα ενόργανης γυμναστικής, το οποίο διεξήχθη στο Όρχους της Δανίας. Ήταν η πρώτη φορά που ένας Έλληνας αθλητής συμμετείχε στους 24 καλύτερους αθλητές του κόσμου, στο σύνθετο. Ο 22χρονος γυμναστής είχε πτώση στο δίζυγο, κάτι που τον εμπόδισε να έχει μια καλύτερη θέση. Βαθμολογήθηκε με 14,850 στο έδαφος, 14,475 στον ίππο, 15,025 στους κρίκους, 15,625 στο άλμα, 14,000 στο δίζυγο και 14,025 στο μονόζυγο.
Τον Απρίλιο του 2009 κατατάχθηκε στην 17η θέση με 82,825 (έδαφος: 13,250, ίππος με λαβές: 13,025, κρίκοι: 13,550, άλμα: 15,475, δίζυγο: 13,775, μονόζυγο: 13,750) στον τελικό του σύνθετου ατομικού στο ευρωπαϊκό πρωτάθλημα ενόργανης γυμναστικής, που διεξήχθη στο Μιλάνο.

</doc>
<doc id="44784" url="https://el.wikipedia.org/wiki?curid=44784" title="Μπρούνο Λάουζι">
Μπρούνο Λάουζι

Ο Μπρούνο Λάουζι (8 Αυγούστου 1937 – 24 Οκτωβρίου 2006) ήταν Ιταλός τραγουδιστής και τραγουδοποιός. Γεννήθηκε στην Ασμάρα της Ερυθραίας. Έγραψε τραγούδια μεταξύ άλλων και για το Ζωρζ Μουστακί. Πέθανε από τη νόσο Πάρκινσον.

</doc>
<doc id="44785" url="https://el.wikipedia.org/wiki?curid=44785" title="Γκουλάμ Ισχάκ Χαν">
Γκουλάμ Ισχάκ Χαν

Ο Γκουλάμ Ισχάκ Χαν (20 Ιανουαρίου 1915- 27 Οκτωβρίου 2006 ήταν πολιτικός από το Πακιστάν, ο 7ος Πρόεδρος της χώρας από το 1988 μέχρι το 1993. Έχει αποκληθεί ως ο ισχυρότερος πρόεδρος που δεν ήταν στρατιωτικός στην πακιστανική ιστορία.) Έγινε Πρόεδρος στις 17 Αυγούστου 1988 και μέχρι τις 18 Ιουλίου 1993. Τον διαδέχθηκε στην προεδρία ο Βασίμ Σατζάντ.
Παραπομπές.
 

</doc>
<doc id="44787" url="https://el.wikipedia.org/wiki?curid=44787" title="Τζέιν Γουάιατ">
Τζέιν Γουάιατ

&lt;br&gt;
Η Τζέιν Γουάιατ (12 Αυγούστου 1910 -20 Οκτωβρίου 2006) ήταν Αμερικανίδα ηθοποιός. Οι πιο διάσημοι ρόλοι της ήταν
στο Lost Horizon (1937), στη σειρά Father Knows Best και στο Star Trek: The Original Series και Star Trek IV: The Voyage Home.
Συμπρωταγωνίστησε με το Ρόμπερτ Γιανγκ στο "Father Knows Best", την κλασική τηλεοπτική σειρά.
Τιμήθηκε τρεις φορές με το βραβείο Emmy ως η κλασική Αμερικανίδα μητέρα στη διάσημη κωμική τηλεοπτική σειρά «Father Knows Best». Ήταν δυναμικά οργανωμένη κατά της πολιτικής του γερουσιαστή Μακάρθι στη δεκαετία του 1950. Από το 1935 ως το 2000 ήταν παντρεμένη με τον επιχειρηματία Εντγκαρ Γουόρντ.

</doc>
<doc id="44790" url="https://el.wikipedia.org/wiki?curid=44790" title="Π. Γ. Μπότα">
Π. Γ. Μπότα



</doc>
<doc id="44793" url="https://el.wikipedia.org/wiki?curid=44793" title="Αντιγόνη Μεταξά">
Αντιγόνη Μεταξά

Η Αντιγόνη Μεταξά-Κροντηρά (Θεία Λένα) (1905- 16 Οκτωβρίου 1971) ήταν σημαντική Ελληνίδα παιδαγωγός. Υπήρξε η δημιουργός του πρώτου παιδικού θεάτρου για παιδιά στην Ελλάδα, το Θέατρο του Παιδιού. Επίσης ήταν η αγαπημένη Θεία Λένα των παιδιών που παρουσίαζε παιδικές εκπομπές από το κρατικό Ελληνικό ραδιόφωνο από το 1938 έως το 1966. Η πιο γνωστή ήταν το Καλημέρα Παιδάκια της Ώρας του παιδιού. Υπήρξε η συγγραφέας 54 παιδικών βιβλίων, ανάμεσα σε αυτά και της εξάτομης παιδικής εγκυκλοπαίδειας καθώς και της Εγκυκλοπαίδειας της Ελληνκής Μυθολογίας για παιδιά. Παρουσίασε δίσκους βινυλίου με παραμύθια και τραγούδια καθώς και την πρώτη παιδική τηλεοπτική εκπομπή, με τίτλο Συντροφιά με τη Θεία Λένα. Ο στόχος της ήταν να εκπαιδεύει τα παιδιά ψυχαγωγώντας τα. Για το σύνολο του έργου της βραβεύτηκε από την Ακαδημία Αθηνών.
Βιογραφία.
Γεννήθηκε στην Αθήνα και ήταν κόρη του εκπαιδευτικού Γεωργίου Μεταξά. Σπούδασε Παιδαγωγικά στο Παρίσι, και υποκριτική τέχνη στη δραματική σχολή του Ωδείου Αθηνών, απ΄ όπου αποφοίτησε με χρυσό μετάλλιο. Αργότερα εργάστηκε ως καθηγήτρια σ΄ αυτό διδάσκοντας απαγγελία και υποκριτική για πολλά χρόνια.&lt;br&gt;Το 1925 ανέλαβε πρωταγωνίστρια στο θέατρο Τέχνης του Σπύρου Μελά, καθώς και στα "Διονύσια" του Αιμίλιου Βεάκη. Το 1933 ίδρυσε τον πρώτο ελληνικό θίασο παιδικού θεάτρου, που λεγόταν "Το θέατρο του παιδιού", ή "Παιδικό θέατρο", που λειτούργησε χωρίς διακοπή ως την επιβολή της γερμανικής κατοχής, τον Απρίλιο του 1941, ενώ από το 1938 άρχισε να εργάζεται στον Ραδιοφωνικό Σταθμό Αθηνών ως τακτική συνεργάτρια και από το 1942 μέχρι το 1966 διευθύντρια της καθημερινής "Ώρας του Παιδιού". Πραγματοποίησε πολλές παιδικές εκπομπές με τίτλο "Η ώρα του παιδιού" χρησιμοποιώντας το ψευδώνυμο "Θεία Λένα", το οποίο χρησιμοποίησε και στο συγγραφικό της έργο. Το 1967 συνέχισε στη τηλεόραση της ΥΕΝΕΔ όπου το 1967 δημιούργησε το πρώτο ελληνικό παιδικό τηλεοπτικό πρόγραμμα.
Στο συγγραφικό της έργο περιλαμβάνονται περισσότερα από 50 παιδικά έργα. Ξεχωρίζουν "Το Θέατρο του Παιδιού" (τομ.4), "Η Ώρα του Παιδιού", "Ελάτε να ταξιδέψουνε" (τομ.4), "Χίλιες μορφές" (τομ.2), "Η θεία Λένα στα μικρά παιδιά", "Καλώς ήλθες μικρό μου".
Η Αντιγόνη Μεταξά είχε παντρευτεί τον Κώστα Κροντηρά, πρώτο σκηνοθέτη στο χώρο της ραδιοφωνίας και συνεργάστηκε μαζί του στο Ραδιοφωνικό Σταθμό Αθηνών. Για το σύνολο του έργου της τιμήθηκε με ειδικό βραβείο της Ακαδημίας Αθηνών. Κόρη της Αντιγόνης Μεταξά και του Κώστα Κροντηρά ήταν η επίσης ραδιοφωνική παραγωγός Λήδα Κροντηρά, γνωστή από την παιδική εκπομπή "Καλημέρα παιδάκια".
Μετα τον θάνατο της μνημονεύεται στο πάρκο απέναντι από το μαιευτήριο "Έλενα Βενιζέλου" σε μια μαρμάρινη πλακέτα.
Η Νέα Εγκυκλοπαίδεια του παιδιού.
Το 1967 κυκλοφορεί από τις εκδόσεις "ΕΛΛΗΝΙΚΗ ΠΑΙΔΕΙΑ" ΦΥΤΡΑΚΗΣ &amp; ΚΟΥΤΣΟΥΜΠΟΣ το πεντάτομο έργο της "Η ΝΕΑ ΕΓΚΥΚΛΟΠΑΙΔΕΙΑ ΤΟΥ ΠΑΙΔΙΟΥ" μια εγκυκλοπαίδεια που απευθύνονταν κυρίως σε παιδιά και αποτελούσε ενημέρωση του αντίστοιχου δίτομου έργου που είχε κυκλοφορήσει το 1953. 
Όπως γράφει η ίδια, στο αντί προλόγου εισαγωγικό κείμενο, η εγκυκλοπαίδεια περιέχει θέματα που συμπληρώνουν τη σχολική ύλη του δημοτικού και των πρώτων τάξεων του Γυμνασίου (εξατάξιο τότε). Θεωρούσε επίσης ότι μία εγκυκλοπαίδεια για παιδιά θα έπρεπε να έχει ένα ομοιόμορφο ύφος πράγμα που, πολύ φυσικά, λείπει από τις περισσότερες εγκυκλοπαίδειες και λεξικά καθώς γράφονται από διάφορους συγγραφείς. Περιείχε επίσης αντί φωτογραφιών και χαρτών πάρα πολλά σκίτσα και απλοϊκές ζωγραφιές Ελλήνων ζωγράφων.

</doc>
<doc id="44794" url="https://el.wikipedia.org/wiki?curid=44794" title="Ιστάρ">
Ιστάρ



</doc>
<doc id="44795" url="https://el.wikipedia.org/wiki?curid=44795" title="Τρεμπιζόντα Βάλα">
Τρεμπιζόντα Βάλα

Η Τρεμπιζόντα Βάλα ("Trebisonda Ondina Valla", 20 Μαΐου 1916 - 16 Οκτωβρίου 2006) ήταν Ιταλίδα ολυμπιονίκης του στίβου, η πρώτη γυναίκα Ιταλίδα ολυμπιονίκης. Γεννήθηκε στην Μπολόνια και ήταν γνωστή και ως "Ondina Valla" (δηλ. "Μικρό Κύμα"). Στην Ολυμπιάδα του Βερολίνου (1936), κέρδισε χρυσό μετάλλιο στα 80μ. εμπόδια. Είχε μπει στον τελικό με παγκόσμιο ρεκόρ. Συνέχισε να αγωνίζεται μέχρι τις αρχές της δεκαετίας του '40, οπότε και αποσύρθηκε.

</doc>
<doc id="44796" url="https://el.wikipedia.org/wiki?curid=44796" title="Nosferatu">
Nosferatu



</doc>
<doc id="44797" url="https://el.wikipedia.org/wiki?curid=44797" title="Αγαπητός Β΄">
Αγαπητός Β΄



</doc>
<doc id="44798" url="https://el.wikipedia.org/wiki?curid=44798" title="Γεγονότα Νοεμβρίου 2006">
Γεγονότα Νοεμβρίου 2006

20ός αιώνας | 21ος αιώνας | 22ος αιώνας
Δεκαετία 2000 | Δεκαετία 2010 | Δεκαετία 2020
2000 | 2001 | 2002 | 2003 | 2004 | 2005 | 2006 | 2007 | 2008 | 2009 | 2010
Ιανουάριος | Φεβρουάριος | Μάρτιος | Απρίλιος | Μάιος | Ιούνιος | Ιούλιος | Αύγουστος | Σεπτέμβριος | Οκτώβριος | Νοέμβριος | Δεκέμβριος

</doc>
<doc id="44804" url="https://el.wikipedia.org/wiki?curid=44804" title="Σάουθ Μέλμπουρν ΦΚ">
Σάουθ Μέλμπουρν ΦΚ

Η Σάουθ Μέλμπουρν ΦΚ (αγγλικά: "South Melbourne FC") είναι ποδοσφαιρικός σύλλογος που εδρεύει στη συνοικία Άλμπερτ Παρκ της Μελβούρνης στη Βικτώρια της Αυστραλίας. Ο σύλλογος μετέχει στα πρωταθλήματα της Ποδοσφαιρικής Ομοσπονδίας Βικτώριας. Η ομάδα διεξάγει τους εντός έδρας αγώνες της στο Στάδιο Λέικσαϊντ.
Ιστορία.
Ιδρύθηκε από Έλληνες μετανάστες το 1959 στη Μελβούρνη, έπειτα από τη συγχώνευση των "Σάουθ Μέλμπουρν Γιουνάιτεντ" (South Melbourne United), "Γιάρα Παρκ Αίας" (Yarra Park Aias) και "Χελλένικ" (Hellenic). Πήρε την ονομασία "Σάουθ Μέλμπουρν Ελλάς" (South Melbourne Hellas) ή «Ελλάς Μελβούρνης», όπως έμεινε γνωστή στους Έλληνες της Αυστραλίας. Πρώτος πρόεδρος διετέλεσε ο πρόεδρος της Χελλένικ Τεό Μαρμαράς (Θησέας Μαρμαράς) από τη Λήμνο, ο οποίος στη συνέχεια διετέλεσε και πρόεδρος της Ποδοσφαιρικής Ομοσπονδίας της Βικτώριας.
Μέχρι το 1975 η ομάδα συμμετείχε στο πρωτάθλημα της Βικτώριας. Το 1976 άλλαξε ομοσπονδία και μέχρι σήμερα συμμετέχει στην Ποδοσφαιρική Ομοσπονδία Αυστραλίας. Το 1996 άλλαξε πάλι όνομα σε "Λέικερς Σάουθ Μέλμπουρν" (Lakers South Melbourne) και αργότερα "Σάουθ Μέλμπουρν Σόκερ Κλαμπ" (South Melbourne Soccer Club), ενώ το 1999 πήρε το σημερινό της όνομα "Σάουθ Μέλμπουρν ΦΚ".
Το 2000 ως πρωταθλήτρια Ωκεανίας αγωνίστηκε στο πρώτο Παγκόσμιο Πρωτάθλημα Συλλόγων της FIFA που διεξήχθη στα γήπεδα της Βραζιλίας.

</doc>
<doc id="44805" url="https://el.wikipedia.org/wiki?curid=44805" title="Peugeot">
Peugeot

Η Peugeot () είναι μεγάλη γαλλική αυτοκινητοβιομηχανία, που από τον Ιανουάριο του 2021 ανήκει στον όμιλο Stellantis. Η ιστορία της Peugeot ξεκινά από την κατασκευή ποδηλάτων στα τέλη του 19ου αιώνα. Τα κεντρικά γραφεία της εταιρείας βρίσκονται στην "Avenue de la Grande Armée", στο Παρίσι. Τo ελληνικό εταιρικό σλόγκαν της εταιρείας είναι: "Γιατί το αυτοκίνητο πρέπει να είναι απόλαυση".
Ιστορία της Peugeot.
Ξεκίνημα.
Ενώ το εργοστάσιο της Peugeot είχε δημιουργηθεί αρκετό καιρό νωρίτερα, η είσοδος της εταιρείας στον κόσμο των οχημάτων έγινε με την παραγωγή ποδηλάτων. Ο Αρμάντ Πεζώ δημιούργησε το Peugeot "Le Grand Bi" το 1882, ένα ποδήλατο με χαρακτηριστικά μεγαλύτερο εμπρόσθιο τροχό σε σχέση με τον πίσω. Τα ποδήλατα της εταιρείας Peugeot παράγονταν μέχρι πρόσφατα, παρά το γεγονός ότι οι τομείς ποδηλάτων και αυτοκινήτων είχαν διαχωριστεί το 1926. 
Ο Αρμάντ Πεζώ έδειξε πολύ νωρίς το ενδιαφέρον του για τα αυτοκίνητα και μετά από μια συνάντηση με τον Γκότλιμπ Ντάιμλερ και άλλους, πείσθηκε για τη βιωσιμότητα του εγχειρήματος. Το πρώτο αυτοκίνητο Peugeot (ένα τρίκυκλο ατμήλατο όχημα) παρήχθη για πρώτη φορά το 1889, σε συνεργασία με τον Λεόν Σερπολέ. Η κίνηση με ατμό είχε τα μειονεκτήματα του μεγάλου βάρους και όγκου, ενώ η προετοιμασία για την έναρξη κίνησης ήταν μεγάλη. Έτσι, πολύ σύντομα η ατμοκίνηση εγκαταλείφθηκε για χάρη του κινητήρα εσωτερικής καύσης. Το 1890 δημιουργήθηκε το πρώτο τέτοιο αυτοκίνητο, με κινητήρα Daimler και τέσσερις τροχούς.
Περισσότερα αυτοκίνητα ακολούθησαν, με 29 αντίτυπα να κατασκευάζονται το 1892. Σε αυτά τα μοντέλα δόθηκαν κωδικοί μοντέλων που ξεκινούσαν με τη λέξη "Type" και έναν αριθμό. Για παράδειγμα, το "Type 12", μοντέλο του 1895 έγινε το πρώτο αυτοκίνητο στον κόσμο με κινητήρα εσωτερικής καύσης που είχε ελαστικά (αντί για σιδερένιους τροχούς). Τα οχήματα αυτά έμοιαζαν ακόμα με κάρα χωρίς άλογα, ενώ η κατεύθυνσή τους ρυθμιζόταν μέσω ενός είδους πηδαλίου, αντί για κανονικό τιμόνι.
Το 1896 έφερε τους πρώτους κινητήρες κατασκευής Peugeot να τοποθετούνται στο "Type 14" και η εταιρεία δεν βασιζόταν πλέον στην Daimler. Έπειτα, νέες εξελίξεις ακολούθησαν, όπως η τοποθέτηση του κινητήρα στο εμπρόσθιο τμήμα και κάτω από καπώ, στο "Type 48". Το πρώτο τιμόνι σε Peugeot εμφανίστηκε στο "Type 36" και πολύ σύντομα τα μοντέλα άρχισαν να παίρνουν τη σύγχρονη μορφή τους.
Το 1897, ο Armand Peugeot αποχώρησε από την οικογενειακή επιχείρηση "Les Fils des Peugeot Frères" ("Οι γιοι των αδελφών Πεζώ") και δημιούργησε τη δική του επιχείρηση, την "S.S. des Automobiles Peugeot", ενώ κατασκεύασε ένα δικό του εργοστάσιο στο Audincourt (Οντινκόρ).
Η Peugeot πρόσθεσε μία μοτοσυκλέτα στη γκάμα της το 1903 και μοτοσυκλέτες υπάρχουν στη γκάμα της εταιρείας με το όνομα Peugeot από τότε.
Μέχρι το 1903, τα μισά αυτοκίνητα που παρήγαγε η εταιρεία κατασκευάζονταν στη Γαλλία, ενώ το 1916 και το 1919 η εταιρεία κέρδισε αρκετούς αγώνες και πρωταθλήματα στην Ινδιανάπολη.
Μεταξύ των 1914 και 1918 η Peugeot στράφηκε κυρίως στην παραγωγή όπλων, ενώ έγινε μία από τις μεγαλύτερες κατασκευάστριες πολεμικού υλικού, από ποδήλατα μέχρι τεθωρακισμένα. Μετά τον Α’ Π.Π., η εταιρεία ξεκίνησε πάλι την παραγωγή αυτοκινήτων, αφού πλέον το αυτοκίνητο δεν ήταν πολυτέλεια για τους λίγους, αλλά προσιτό σε πολλούς. Το 1926, ο τομέας παραγωγής ποδηλάτων αποχωρίστηκε από την εταιρεία, δημιουργώντας την "Cycles Peugeot", μια κίνηση που ωφέλησε την συνεχώς κερδοφόρα επιχείρηση ποδηλάτων που έψαχνε ευκαιρία να ελευθερωθεί από την, ασταθέστερη οικονομικά, αυτοκινητοβιομηχανία.
Χρόνια του Μεσοπολέμου.
Το 1929 ξεκίνησε η παραγωγή του "Peugeot 201", το πρώτο αυτοκίνητο που έλαβε την ονομασία του μέσω του νέου συστήματος ονομασίας (που χρησιμοποιείται μέχρι και σήμερα), δηλαδή τρία ψηφία (εκ των οποίων το δεύτερο είναι το μηδέν) που είναι σήμα κατατεθέν της Peugeot. Ήταν το πρώτο αυτοκίνητο μαζικής παραγωγής με ανεξάρτητη εμπρόσθια ανάρτηση. Πολύ σύντομα, χτύπησε η Μεγάλη Κρίση του 1929, με τις πωλήσεις να μειώνονται, όμως και πάλι η εταιρεία επέζησε. Το 1933, μετά από μια προσπάθεια αντιστροφής της πορείας της, η εταιρεία λανσάρισε μια νέα παλέτα προϊόντων με αεροδυναμική σχεδίαση. Τον επόμενο χρόνο παρουσιάστηκε και τελικά το 1936 εμφανίστηκε το πρώτο καμπριολέ αυτοκίνητο με χειροκίνητη ενιαία ανακλινόμενη σκληρή οροφή στην ιστορία. Το μοντέλο αυτό είναι το 402 Eclipse. Η αναβίωση αυτού του αυτοκινήτου ξεκίνησε πρόσφατα με τη Mercedes-Benz SLK R170 που μπήκε στην παραγωγή τον Ιούλιο του 1996, όπου σύμφωνα με τα προηγούμενα καταρρίπτεται ο μύθος που κυκλοφορεί, που έκανε δηλαδή τη Mercedes-Benz να περηφανεύεται ότι έχει την παγκόσμια καινοτομία ανοιχτού αυτοκινήτου με σκληρή οροφή, ενώ σήμερα αυτά τα αυτοκίνητα σημειώνουν μεγάλη επιτυχία και εκπρόσωποι της Peugeot στην κατηγορία είναι τα 206 CC και 307 CC.
Άλλα τρία ενδιαφέροντα μοντέλα της δεκαετίας του 1930 ήταν τα "202", "302" και "402", τρία αυτοκίνητα των οποίων η σχεδίαση διέθετε πλήθος καμπύλων και κρυμμένα φωτιστικά σώματα πίσω από τη μεγάλη γρίλια μπροστά. Η παραγωγή του 402 ξεκίνησε το 1935 και ολοκληρώθηκε το 1941, παρά την κατοχή της Γαλλίας από τους Ναζί. Το 302 έμεινε στην παραγωγή από το 1936 μέχρι το 1938, ενώ το 202 έμεινε στην παραγωγή από το 1938 μέχρι το 1942, έπειτα περίπου 20 μονάδες κατασκευάστηκαν το 1945 και ύστερα η παραγωγή ξεκίνησε κανονικά πάλι το 1946 μέχρι το 1949.
Ο Δεύτερος Παγκόσμιος Πόλεμος είχε ως αποτέλεσμα την επίταξη των εργοστασίων της Peugeot από τους Γερμανούς, ώστε να παραχθούν κάθε μεγέθους φορτηγά, ενώ οι ζημιές που υπέστησαν από τους βομβαρδισμούς ήταν τεράστιες.
Μετά τον Πόλεμο.
Το 1948 η εταιρεία ξεκίνησε και πάλι την παραγωγή αυτοκινήτων με το νέο "Peugeot 203". Ακολούθησαν περισσότερα μοντέλα, σχεδιασμένα από τον ιταλικό οίκο σχεδιασμού Pininfarina, ενώ η εταιρεία ξεκίνησε την πώληση αυτοκινήτων στις Ηνωμένες Πολιτείες το 1958. Λίγο μετά ξεκίνησε και η συνεργασία της Peugeot με τις Renault από το 1966 και Volvo από το 1972.
Εξαγορά της Citroën και δημιουργία της PSA.
Το Δεκέμβριο του 1974 η Peugeot αγόρασε το 38,2% των μετοχών της Citroën και αύξησε το ποσοστό της τον Μάιο του 1976 στο 90%, εξαγοράζοντάς την. Η εξαγορά έγινε κυρίως διότι η γαλλική κυβέρνηση έδινε μεγάλα οικονομικά ανταλλάγματα ώστε να επιτευχθεί η συμφωνία. Εκείνο τον καιρό η Citroën αντιμετώπιζε μεγάλα οικονομικά προβλήματα λόγω της συνεχούς εξέλιξης περισσότερων μοντέλων απ’ όσο μπορούσε να υποστηρίξει οικονομικά. Μερικά από αυτά, όπως το Citroën SM και ο περιστροφικός κινητήρας Comotor ήταν εξαιρετικά ζημιογόνα για την εταιρεία. Αντίθετα, άλλα μοντέλα της όπως το Citroën CX και το Citroën GS ήταν πολύ επιτυχημένα στην αγορά.
Η νέα εταιρεία ονομάστηκε Όμιλος PSA (Peugeot Société Anonyme – Πεζώ Α.Ε.) και στόχος της ήταν η δημιουργία ξεχωριστής ταυτότητας για την Peugeot και τη Citroën (με ταυτόχρονη όμως μείωση του κόστους με χρήση κοινών μηχανικών μερών). Με την εξαγορά της Citroën, η Peugeot απέκτησε τον έλεγχο της ανερχόμενης τότε Maserati, αλλά πούλησε την εταιρεία τον Μάιο του 1975 λόγω οικονομικών δυσχερειών.
Τόσο οι φανατικοί οπαδοί της Citroën όσο και δημοσιογράφοι του ειδικού τύπου, έχουν τονίσει πως η θρυλική φήμη (στον τομέα της καινοτομίας) και η αίγλη της εταιρείας (με αυτοκίνητα όπως η Citroën DS) εγκαταλείφθηκαν με την εξαγορά. Παρόλα αυτά η Citroën εξακολουθεί να παράγει επιτυχημένα εμπορικά αυτοκίνητα, με σταθερή παραγωγή άνω του ενός εκατομμυρίου μονάδων ετησίως.
Εξαγορά της Chrysler Europe.
Ο όμιλος στα τέλη του 1978 εξαγόρασε τον ευρωπαϊκό τομέα της Chrysler (δηλαδή τις Rootes και Simca), καθώς η αμερικανική αυτοκινητοβιομηχανία πάσχιζε να επιβιώσει. Σε αντίθεση με τη Citroën, η Chrysler Europe δεν είχε σχέδια για νέα μοντέλα, ενώ τα εργοστάσια ήταν εξαιρετικά αποδιοργανωμένα. Νέες επενδύσεις περιελάμβαναν τη δημιουργία μιας νέας φίρμας, βασισμένης στο σπορ αυτοκίνητο Talbot (Τάλμποτ) του 1950. Από τότε, ολόκληρη η γκάμα της Chrysler/Simca έγινε διαθέσιμη με το σήμα της Talbot μέχρι το τέλος του σήματος Talbot το 1986.
Οι επενδύσεις αυτές, είχαν ως αποτέλεσμα μια περίοδο μεγάλων οικονομικών προβλημάτων για ολόκληρο τον όμιλο PSA, με συνεχείς ζημιές από το 1980 μέχρι το 1985. 
Το σημαντικότερο γεγονός του 1983 ήταν η το λανσάρισμα του νέου και εξαιρετικά επιτυχημένου Peugeot 205, που θεωρείται υπεύθυνο για την αναστροφή του αρνητικού κλίματος της εταιρείας. 
Το 1984, οι ξεκίνησαν οι πρώτες συνομιλίες της PSA με τη Κίνα, που είχαν ως αποτέλεσμα την κοινοπραξία Dongfeng Peugeot-Citroën Automobile, με έδρα την Κίνα.
Το 1986, η PSA έβαλε τέλος στην παραγωγή αυτοκινήτων με το σήμα της Talbot, όταν σταμάτησε την παραγωγή των μοντέλων Horizon/Alpine/Solara. Το Talbot Arizona, που δεν είχε ακόμη παρουσιαστεί, έγινε τελικά το Peugeot 309, ενώ τα εργοστάσια των Rootes και Simca στο Ryton της Βρετανίας (Ράιτον) και στο Poissy (Πουασί) μετατράπηκαν κατάλληλα για την παραγωγή αυτοκινήτων με το σήμα της Peugeot. Το τελευταίο ήταν εξαιρετικά σημαντικό στην πορεία της εταιρείας, αφού σηματοδότησε την έναρξη παραγωγής Peugeot στη Βρετανία. Το σήμα της Talbot άντεξε λίγο ακόμα μέχρι το 1992 σε λίγα επαγγελματικά οχήματα, όταν και εξαφανίστηκε τελείως.
Πολύ σύντομα, όπως και άλλες ευρωπαϊκές αυτοκινητοβιομηχανίες, οι πωλήσεις της Peugeot στις Η.Π.Α. μειώθηκαν και σύντομα η αμερικανική αγορά έγινε ζημιογόνα. Το νέο τότε Peugeot 405 αποδείχθηκε πως δεν μπορούσε να ανταγωνιστεί τους ανταγωνιστές του από την Ιαπωνία και πούλησε λιγότερο από 1.000 μονάδες. Έτσι, τον Ιούλιο του 1991, η Peugeot αποσύρθηκε από την αμερικανική αγορά μετά από 33 χρόνια παρουσίας.
Τον Απρίλιο του 2006, η PSA Peugeot Citroën ανακοίνωσε το κλείσιμο του εργοστασίου στο Ryton, που σημαίνει και το τέλος της παραγωγής αυτοκινήτων Peugeot στη Βρετανία.
Λογότυπο.
Το λογότυπο της αυτοκινητοβιομηχανίας όπως έχει εξελιχθεί με το πέρασμα του χρόνου.
Ονομασίες μοντέλων Peugeot.
Η παράδοση που έχει δημιουργήσει η Peugeot στην ονοματολογία των μοντέλων της είναι πλέον παγκοσμίως γνωστή. Το όνομα κάθε μοντέλου αποτελείται από τρία (ή πιο πρόσφατα και τέσσερα) ψηφία. Στις τριψήφιες ονομασίες, η πρώτος αριθμός αντιπροσωπεύει την κλάση που ανήκει το όχημα. Το δεύτερο ψηφίο είναι το μηδέν, ενώ το τρίτο αντιπροσωπεύει τον αριθμό του μοντέλου (όσο υψηλότερο, τόσο νεότερο μοντέλο). Για παράδειγμα, το Peugeot 307 είναι μεγαλύτερο και νεότερο από το Peugeot 106. Εξαίρεση στην πατέντα αυτή αποτέλεσε το Peugeot 309 (που παρήχθη νωρίτερα από το Peugeot 306), όπου ο αριθμός 9 αντιπροσώπευε πως το αυτοκίνητο ήταν σχεδιασμένο ως Simca. Άλλη μια εξαίρεση αποτελούν οι εκδοχές στέισον βάγκον, όπως το 206 SW το οποίο σε διαστάσεις φτάνει π.χ. το Peugeot 307. 
Η παράδοση ξεκίνησε το 1929 με την παρουσίαση του 201, που διαδέχθηκε το 190. Όλοι οι σχετικοί αριθμοί από το 101 μέχρι το 909 έχουν κατοχυρωθεί ως σήματα κατατεθέντα της Peugeot. Παρότι το 1963 η Porsche αναγκάστηκε να αλλάξει το όνομα του τότε καινούριου της μοντέλου από 901 σε Porsche 911, μερικά μοντέλα της Ferrari και της Bristol αφέθηκαν με το επιλεγμένο τριψήφιο όνομά τους, που είχε το στυλ της Peugeot με το μηδενικό στη μέση. Στην αρχή η Peugeot, αντιμετώπισε φοβερό πρόβλημα γιατί τα αρχικά μοντέλα ξεκινούσαν τη λειτουργία τους με μία χειροκίνητη μανιβέλα και δεν μπορούσαν να βρουν λύση για το που θα γίνει η οπή για τη μανιβέλα ούτως ώστε να μην χαλάει την ομοιομορφία του αμαξώματος. Τελικά η λύση βρέθηκε, όπου το μοντέλο του αυτοκινήτου μεταφέρεται μπροστά και από τότε μέχρι και τις μέρες μας προστίθεται το θρυλικό "0" ανάμεσα στα δύο ψηφία του μοντέλου του αυτοκινήτου, το οποίο "0" ήταν η οπή για τη μανιβέλα. Πρόσφατα, στα μοντέλα 307 CC και Peugeot 607 το κουμπί για το άνοιγμα της πόρτας του πορτ μπαγκάζ βρίσκεται μέσα στο μηδέν.
Η Peugeot καθιέρωσε πρόσφατα τη χρήση ενός συστήματος ονομασίας τεσσάρων ψηφίων, με ένα διπλό μηδέν στη μέση για μοντέλα ειδικών κατηγοριών, όπως πολυμορφικά και SUV εκτός δρόμου. Χαρακτηριστικά παραδείγματα είναι το πολυμορφικό Peugeot 4002 και το μικρό πολυμορφικό Peugeot 1007.
Τέσσερα μοντέλα της Peugeot έχουν κερδίσει το βραβείο του Αυτοκινήτου της Χρονιάς:
Άλλα υποψήφια μοντέλα της εταιρείας για το βραβείο:
Άλλα προϊόντα.
Η Peugeot κατασκευάζει όχι μόνο αυτοκίνητα, αλλά και εργαλεία, μύλους για τρίψιμο πιπεριού και αλατιού.
Η Peugeot παρήγαγε επίσης ποδήλατα από το 1882 (με δέκα νίκες στο Γύρο της Γαλλίας μεταξύ του 1903 και 1983). Στα τέλη της δεκαετίας του 1980, η Peugeot πούλησε τα δικαιώματα του ονόματος της Αμερικής στη ProCycle στον Καναδά και τα ευρωπαϊκά στην Cycleurope S.A.

</doc>
<doc id="44808" url="https://el.wikipedia.org/wiki?curid=44808" title="Citroën">
Citroën

Η Citroën () είναι γαλλική αυτοκινητοβιομηχανία, που ιδρύθηκε τον Μάρτιο του 1919 από τον Αντρέ Σιτροέν (André Citroën). Από τον Ιανουάριο του 2021 ανήκει στον όμιλο Stellantis, με τα κεντρικά της γραφεία να βρίσκονται στο Παρίσι.
Αρχικά μια εταιρεία αυτοκινήτων μαζικής παραγωγής με σχετικά απλά αυτοκίνητα, η Citroën έκανε την πρώτη μεγάλη έκπληξη το 1934, με το καινοτόμο Traction Avant, που διατηρήθηκε στην παραγωγή μέχρι το 1957. Έκτοτε απέσπασε και διατήρησε το κύρος μιας εταιρείας με πρωτοποριακά και καινοτόμα ως προς την τεχνολογία και το στυλ μοντέλα, γεγονός που αντικατοπτρίζεται και στο σημερινό της σλόγκαν "«Créative Technologie»" («Δημιουργική Τεχνολογία»).
Στην πραγματικότητα, οι πρωτιές της εταιρείας ξεκίνησαν από την ίδρυσή της, το 1919, καθώς ο ιδρυτής της, ο Αντρέ-Γκυστάβ Σιτροέν, καθιέρωσε εξ αρχής, και για πρώτη φορά εκτός ΗΠΑ, την επαναστατική καινοτομία στον τρόπο παραγωγής των αυτοκινήτων, που είναι γνωστή ως μαζική παραγωγή. Το 1924, εισήγαγε το Citroën Type B10, με το πρώτο εξ ολοκλήρου ατσάλινο αμάξωμα στην Ευρώπη. Το 1934, η Citroën εντυπωσίασε το σύνολο της παγκόσμιας αυτοκίνησης με το άκρως καινοτόμο Citroën Traction Avant, το πρώτο παγκοσμίως μαζικής παραγωγής μοντέλο με κίνηση στους εμπρόσθιους τροχούς, ανεξάρτητη εμπρόσθια ανάρτηση και ταυτοχρόνως ένα από τα πρώτα αυτοκίνητα με αυτοφερόμενο (ενιαίο δομικό σύνολο) σασί. Τον Μάιο του 1954, η Citroën εισήγαγε το πρώτο παγκοσμίως σύστημα υδροπνευματικής ανάρτησης στο ίδιο μοντέλο, αρχικά στους πίσω τροχούς. Το 1955, λανσάρισε το θρυλικό Citroën DS ("Déesse", δηλαδή "θεά" και γνωστό ως "βάτραχος" στην Ελλάδα), με εντυπωσιακή φουτουριστική, αεροδυναμική εμφάνιση, στάνταρ υδροπνευματική ανάρτηση και στους 4 τροχούς και τα πρώτα παγκοσμίως, σε μοντέλο ευρείας παραγωγής, δισκόφρενα. Τον Σεπτέμβριο του 1967, εισήγαγε για πρώτη φορά στο DS κατευθυνόμενους μπροστινούς προβολείς (Directional Headlamps), οι οποίοι στρίβουν ανάλογα με τη φορά του τιμονιού ακολουθώντας την κατεύθυνση της στροφής για τον φωτισμό του εσωτερικού της στροφής. Το 1989 εισήγαγε στο Citroën XM την "Hydractive", μία πιο προηγμένη μορφή της υδροπνευματικής ανάρτησης των Citroën DS και CX, ενώ το 1993 μία ακόμα πιο εξελιγμένη εκδοχή, την "Hydractive 2", στα XM και Xantia. Από την πρώτη γενιά του Citroën C5, το 2001, εισήγαγε την εκδοχή Hydractive 3 και την ακόμα πιο προηγμένη Hydractive 3+ και μάλιστα η 3+ ήταν στάνταρ στο Citroën C6 πρώτης γενιάς, του 2005 - 2012.
Άλλα γνωστά ιστορικά μοντέλα της Citroën, συμπεριλαμβάνουν το Citroën Η Van (1947 - 1981, "HY"), το Citroën 2CV (1948 - 1990, "Το Ασχημόπαπο") και το Citroën CX (1974 - 1991). Το 2009, η εταιρεία γιόρτασε την 90ή της επέτειο με τη δημιουργία μιας ξεχωριστής εσωτερικής μάρκας πολυτελείας, που παράγεται παράλληλα με την στάνταρ παλέτα μοντέλων. Αυτή η υπό-εταιρεία ονομάστηκε DS, από το όνομα του ιστορικού Citroën DS του 1955, αν και αυτή τη φορά το ακρωνύμιο DS σημαίνει "Different Spirit" (Διαφορετικό Πνεύμα) και "Distinctive Series" (Ξεχωριστή Σειρά). Τον Μάρτιο του 2019, η Citroën συμπλήρωσε 1 αιώνα ζωής.
Ιστορία.
Τα πρώτα χρόνια.
Η ιστορία της Citroën ξεκινάει με τον ιδρυτή της, τον μηχανολόγο Αντρέ Σιτροέν. Κατασκεύαζε πολεμικό υλικό για τη Γαλλία κατά τη διάρκεια του Α’ Π.Π., αλλά μετά τον Πόλεμο διέθετε ένα εργοστάσιο και όχι προϊόντα. Τον Ιούνιο του 1919, η εταιρεία ξεκίνησε την παραγωγή αυτοκινήτων, αρχίζοντας με το συμβατικό Type A, το οποίο παρήχθη μέχρι το Δεκέμβριο του 1921, σε 24.093 αντίτυπα. Το σύμβολο της φίρμας, που χρησιμοποιείται ακόμα και σήμερα ονομάζεται double chevron (διπλό λοχιόσημο).
Με ρυθμό παραγωγής 100 αυτοκίνητα την ημέρα, η Citroën έφερε για πρώτη φορά στην Ευρώπη την επαναστατική καινοτομία στον τρόπο παραγωγής, που είναι γνωστή ως "μαζική παραγωγή" (την οποία σε παγκόσμια κλίμακα είχε ξεκινήσει στις ΗΠΑ η Ford με το μοντέλο Ford Model T το 1908).
Ο Αντρέ Σιτροέν ήταν εξαιρετικά καινοτόμος και όσον αφορά τη διαφήμιση για την εταιρεία του. Χρησιμοποίησε ακόμα και τον πύργο του Άιφελ ως την μεγαλύτερη διαφημιστική πινακίδα στον κόσμο, σύμφωνα με το Βιβλίο των Ρεκόρ Guinness. Χρηματοδότησε επίσης εκδρομές στην Ασία ("Croisière Jaune") και την Αφρική ("Croisière Noire"), ώστε να δείξει τις προοπτικές του συστήματος Kegresse για την οδική κατάκτηση αφιλόξενων περιοχών. Αυτές οι εκδρομές προσέλκυσαν πλήθος επιστημόνων και δημοσιογράφων και σημείωσαν τεράστια επιτυχία.
Το 1924, η Citroën ξεκίνησε μια συνεργασία με τον Αμερικανό μηχανολόγο Edward G. Budd (Έντουαρντ Μπαντ). Ο Budd, ήδη από το 1899, δούλευε για την εξέλιξη ατσάλινων αμαξωμάτων για σιδηροδρομικούς συρμούς για την εταιρεία Ρullman και στη δεκαετία του 1920 προχώρησε στην παραγωγή ατσάλινων σασί και για αρκετές αυτοκινητοβιομηχανίες, με την πρώτη εταιρεία πελάτισσα να είναι η Dodge. Τον Οκτώβριο του 1924, στο Σαλόνι Αυτοκινήτου του Παρισιού, η Citroën εισήγαγε το Citroën Type B10, το μοντέλο με το πρώτο εξ' ολοκλήρου ατσάλινο αμάξωμα στην Ευρώπη.
Στην αρχή, τα αυτοκίνητα σημείωσαν επιτυχία, όμως σύντομα οι ανταγωνιστές που χρησιμοποιούσαν αμαξώματα εν μέρει από ξύλο, μπόρεσαν να δώσουν νέα σχεδίαση στα αυτοκίνητά του. Ο Σιτροέν αντιθέτως, λόγω της ακαμψίας του μετάλλου, δεν μπορούσε να ανασχεδιάζει πολύ συχνά τα αμαξώματα και σύντομα τα αυτοκίνητα θεωρήθηκαν παλαιομοδίτικα. Τα Citroën ωστόσο συνέχιζαν να πουλάνε ακόμα αρκετές μονάδες, παρά τον ξεπερασμένο σχεδιασμό. Ο κύριος λόγος ήταν οι χαμηλές τιμές των αυτοκινήτων και έτσι η εταιρεία σημείωνε μεγάλες ζημιές.
Αυτό ενθάρρυνε τον Αντρέ Σιτροέν να αναζητήσει τρόπους για να παρουσιάσει ένα ακόμα πιο προηγμένο αυτοκίνητο, με αποτέλεσμα να αναπτύξει το Traction Avant, ένα αυτοκίνητο τόσο πρωτοποριακό, που ο ανταγωνισμός δεν μπορούσε να σταθεί μπροστά του με κανένα μοντέλο. Το Traction Avant διέθετε τρία πρωτοποριακά χαρακτηριστικά: αμάξωμα "μονοκόκ" ή γνωστό και ως "αυτοφερόμενο" (όπου το εξωτερικό περίβλημα συγκρατούσε την υπόλοιπη κατασκευή), εμπρόσθια ανεξάρτητη ανάρτηση και διάταξη «κινητήρας εμπρός / κίνηση στους εμπρόσθιους τροχούς» (κοινώς «όλα εμπρός»). Η Citroën ανέθεσε στον Budd τη δημιουργία ενός πρωτοτύπου, το οποίο εξελίχθηκε στο Traction Avant (στα γαλλικά «εμπρός έλξη / κίνηση») του 1934.
Το Citroën Traction Avant έθεσε εξαιρετικά υψηλά στάνταρ στον μηχανολογικό σχεδιασμό, των οποίων αντάξιο στάθηκε για πρώτη φορά το Mini, 25 χρόνια μετά (1959) και σήμερα υιοθετούνται από όλα τα αυτοκίνητα. Επίσης, κατά τις εκτιμήσεις των σημερινών ειδικών, ήταν δεκαετίες μπροστά από τον ανταγωνισμό σε οδική συμπεριφορά, άνεση, ενεργητική και παθητική ασφάλεια, ενώ όσα κυκλοφορούν ακόμα, παραμένουν ανθεκτικά και αξιόπιστα έως και σήμερα.
Εποχή Michelin.
Ήδη από το 1933, η εταιρεία βρισκόταν σε άσχημη οικονομική κατάσταση και είχε αρχίσει να εξαρτάται οικονομικά από τα δάνεια που της παρείχαν οι αδελφοί Michelin. Η επιτυχής γρήγορη εξέλιξη του Traction Avant σήμαινε πως τα έξοδα ήταν τεράστια και αυτό συνέβαλε στην οικονομική καταστροφή της φίρμας. Το Δεκέμβριο του 1934, η εταιρεία εξαναγκάσθηκε σε πτώχευση, γεγονός που οδήγησε στην ανάληψη της διοίκησης από τον μεγαλύτερο πιστωτή της, την εταιρεία κατασκευής ελαστικών Michelin.
Ευτυχώς για την Michelin, το Traction Avant γνώρισε τεράστια επιτυχία και τα βασικά του χαρακτηριστικά διατηρήθηκαν στα επόμενα μοντέλα. Κατά τη διάρκεια της γερμανικής κατοχής της Γαλλίας στο Β’ Π.Π., οι ερευνητές της Citroën συνέχισαν μυστικά το έργο τους και δημιούργησαν τα πρωτότυπα που τελικώς εξελίχθηκαν στα 2CV και DS. Αυτά τα μοντέλα θεωρούνται, ακόμα και σήμερα, ως πολύ μπροστά από την εποχή τους, μέχρι και ριζοσπαστικά.
Αυτό σηματοδότησε την έναρξη μιας περιόδου πίστης των αγοραστών στη φίρμα, που όμοιά της υπάρχει μόνο σε φίρμες όπως την Porsche και την Ferrari. Η καλτ εικόνα των αυτοκινήτων αυτών στους λεγόμενους "Citroënistes" (φαν των Σιτροέν) χρειάστηκε δύο δεκαετίες για να μειωθεί (από το 1975 μέχρι το 1995).
Η Citroën παρουσίασε το 2CV (η ονομασία του ήταν deux chevaux, που σήμαινε δύο άλογα, από τους 2 φορολογίσιμους ίππους) στο Σαλόνι Αυτοκινήτου του Παρισιού το 1948. Αν και η αρχική ισχύς του 2CV ήταν μόλις 9 ίπποι, ωστόσο ενισχύθηκε σημαντικά στα επόμενα χρόνια, ενώ παράλληλα κατάφερε να διατηρήσει το βασικότερο πλεονέκτημά του, που ήταν η σταθερά χαμηλή τιμή αγοράς του. Για παράδειγμα, στη Γερμανία, κατά τη δεκαετία του 1960, κόστιζε το μισό από το Volkswagen Beetle (Σκαθάρι).
Το επίπεδο τεχνολογίας του 2CV, ήδη από το 1948, ήταν αξιοσημείωτο για ένα αυτοκίνητο οποιασδήποτε τιμής για την τότε εποχή, πόσο μάλλον για ένα από τα φθηνότερα αυτοκίνητα του πλανήτη. Ωστόσο, το προηγμένο τεχνολογικό υπόβαθρο του μοντέλου κρυβόταν κάτω από ένα ασυνήθιστο, πλην όμως άκρως απλοϊκό ντιζάιν, με έμπνευση από το ύφος της σχολής Μπάουχαους.
Το αυτοκίνητο αυτό έγινε τεράστια επιτυχία, αφού πέτυχε τον αρχικό του στόχο να προσφέρει στους Γάλλους της υπαίθρου μία φθηνή εναλλακτική λύση, αντί για τα άλογα και τα κάρα, και παρέμεινε στην παραγωγή για 42 χρόνια με ελάχιστες αλλαγές. Θεωρείται ως ένα από τα πλέον δημοφιλή και εικονικά μοντέλα στην ιστορία της Citroën.
Από τις αρχές της δεκαετίας του 1950, η Citroën άρχισε να χρησιμοποιεί και αεροδυναμική σήραγγα κατά την εξέλιξη των μοντέλων της. Έγινε έτσι μία από τις πρώτες αυτοκινητοβιομηχανίες που έδωσαν έμφαση στην αεροδυναμική των αυτοκινήτων, τακτική που σήμερα εφαρμόζεται από όλες τις εταιρείες. Το αεροδυναμικό ντιζάιν επιτυγχάνει την μείωση της αντίστασης του αέρα, με αποτέλεσμα την μείωση της κατανάλωσης, τη βελτίωση της οδικής συμπεριφοράς στην υψηλές ταχύτητες και την επίτευξη καλύτερων επιδόσεων.
Άμεσο αποτέλεσμα ήταν το Citroën DS, το οποίο παρουσιάστηκε το 1955 και διέθετε ένα άκρως φουτουριστικό αεροδυναμικό αμάξωμα, πολύ πιο μπροστά από την εποχή του. Επιπλέον, έφερε μαζί του την πρώτη πλήρη εφαρμογή της θρυλικής υδροπνευματικής ανάρτησης, μεταβαλλόμενου ύψους. Το σύστημα αυτής της ανάρτησης είχε ήδη δοκιμαστεί στα τελευταία Traction Avant και συγκεκριμένα στην έκδοση "15Η" τον Μάιο του 1954. Το DS ήταν επίσης το πρώτο αυτοκίνητο μαζικής παραγωγής με μπροστινά δισκόφρενα.
Το Citroën DS διέθετε επιπλέον στάνταρ υδραυλικό σύστημα διεύθυνσης και φρένα που τροφοδοτούνται από το ίδιο υδραυλικό σύστημα που τροφοδοτούσε την ανάρτηση, καθώς επίσης και ημι-αυτόματο υδραυλικό κιβώτιο ταχυτήτων "(BVH: «boîte de vitesses hydraulique»)" και μάλιστα 4-τάχυτο. Ένα ίδιο σύστημα υψηλής πίεσης χρησιμοποιήθηκε για την ενεργοποίηση πιστονιών που βρίσκονταν στο κιβώτιο ταχυτήτων και για την διαχείριση του συμπλέκτη, στο ημι-αυτόματο κιβώτιο «Citromatic». Από τον Σεπτέμβριο του 1967, επίσης, το DS έγινε το πρώτο αυτοκίνητο ευρείας παραγωγής με προβολείς που έστριβαν ανάλογα με τη φορά του τιμονιού.
Το υψηλής πίεσης υδραυλικό σύστημα της υδροπνευματικής ανάρτησης έθεσε τη βάση πολλών μελλοντικών μοντέλων Citroën, μεταξύ των οποίων τα SM, GS, CX, BX, XM και Xantia. Τα αυτοκίνητα αυτά διέθεταν μία ξεχωριστή λειτουργία: με την έναρξη λειτουργίας του κινητήρα το ύψος της ανάρτησης ανέβαινε αυτόματα, για μεγαλύτερη άνεση. Στην κεντρική κονσόλα υπήρχε μάλιστα ένας μοχλός μέσω του οποίου ρυθμιζόταν το επιθυμητό ύψος από τον οδηγό. Αυτός ο τύπος ανάρτησης είναι μέχρι και σήμερα ο μόνος που συνδυάζει απαράμιλλη άνεση με άψογο κράτημα.
Όταν μάλιστα η υψηλότερη θέση της ανάρτησης ήταν επιλεγμένη, το αυτοκίνητο επανερχόταν στην κατώτερη όταν ήταν σταματημένο (όπως σε φανάρια), μέχρι την επανεκκίνηση. Αυτό είχε ως αποτέλεσμα οι άλλοι οδηγοί να ειδοποιούν τους οδηγούς Citroën ότι το αυτοκίνητο είχε πρόβλημα με τα ελαστικά, καθώς αυτό πίστευαν πως ευθυνόταν για το χαμήλωμα του αμαξώματος. Το ζήτημα αυτό τελικώς επιλύθηκε το 1994, όταν τοποθετήθηκε ως στάνταρ το σύστημα "SC-MAC (Système Citroën de Maintien d'Assiette Constante / Σύστημα Citroën για Μόνιμη Διατήρηση Ύψους)" που είναι ένας μηχανισμός για την εξάλειψη του φαινομένου των καθιζήσεων των μοντέλων με υδροπνευματική ανάρτηση.
Κατά τη διάρκεια της συνεργασίας της Citroën με την Maserati, το σύστημα υψηλής πίεσης της Citroën χρησιμοποιήθηκε και στα μοντέλα της δεύτερης, όπως στα Bora, Merak και Khamsin και στην πρωτότυπη Maserati Quattroporte ΙΙ, που ουσιαστικά ήταν μια 4-πορτη Citroën SM.
Οικονομική ανασυγκρότηση.
Το 1963, η Citroën διαπραγματεύθηκε με την Peugeot για συνεργασία στην αγορά πρώτων υλών. Οι συνομιλίες ναυάγησαν το 1965.
Το ίδιο έτος, η Citroën εξαγόρασε τη γαλλική Panhard, ελπίζοντας να χρησιμοποιήσει την εκτεταμένη εμπειρία της στα μικρομεσαία αυτοκίνητα, ώστε να συμπληρώσει την παλέτα των μοντέλων της. Η συνεργασία μεταξύ των δύο εταιρειών είχε ξεκινήσει 12 χρόνια νωρίτερα, όταν συμφώνησαν σε μερική συγχώνευση των δικτύων πωλήσεων το 1953. Τελικώς όμως, η Panhard ανέστειλε την παραγωγή οχημάτων το 1967.
Το 1968 η Citroën προχώρησε σε αναδιοργάνωση των διεθνών δραστηριοτήτων της και την συνένωσή τους υπό μία νέα μητρική εταιρεία, την Citroën SA. Ο επί αρκετά χρόνια μεγαλομέτοχος της Citroën, η εταιρεία Michelin, πούλησε το 49% των μετοχών της Citroën στην ιταλική Fiat, σε μία συμφωνία που έγινε γνωστή ως "PARDEVI" (Participation et Développement Industriels). Στα πλαίσια της συμφωνίας αυτής, η Citroën εξαγόρασε την ιταλική Maserati, στις 25 Οκτωβρίου 1968.
Αμέσως μετά η Citroën αποφάσισε να χρησιμοποιήσει έναν κινητήρα V6 της Maserati για το «Project S», που ήδη από τα μέσα της δεκαετίας του 1960, είχε καταλήξει στον σχεδιασμό ενός υπερ - DS, μεγαλύτερου και βαρύτερου από το DS, αντί για μία ελαφρύτερη 2-πορτη σπορ έκδοση του DS.
Τελικώς, τον Μάρτιο του 1970, παρουσίασε το μεγάλο 2-πορτο σπορ κουπέ Citroën SM, ένα sport GT υψηλών επιδόσεων που διέθετε τον κινητήρα 2.7 λίτρων V6 της Maserati. Το SM είχε δημιουργηθεί σαν να αντικαθιστούσε έμμεσα το Citroën DS, σε ένα επίπεδο επενδύσεων που η κατηγορία στην οποία απευθυνόταν σίγουρα δεν θα μπορούσε να συντηρήσει οικονομικά, από πλευράς πωλήσεων, ακόμα και υπό ευνοϊκές συνθήκες. Απεναντίας μάλιστα, καθώς η δεκαετία του 1970 προχωρούσε, οι περιστάσεις γίνονταν ολοένα και χειρότερες, με αποκορύφωμα την πετρελαϊκή κρίση που ξέσπασε εντελώς απρόβλεπτα τον Οκτώβριο του 1973. Στα τέλη του 1973, επίσης, η εταιρεία αποσύρθηκε από την αγορά των ΗΠΑ, λόγω μιας απαγόρευσης της υδροπνευματικής ανάρτησης από την αμερικανική νομοθεσία (βασικό στοιχείο των αυτοκινήτων της Citroën) που ίσχυσε μεταξύ του 1974 και του 1981.
Τεράστιες οικονομικές απώλειες επήλθαν επιπλέον και λόγω της εμπορικής πανωλεθρίας του περιστροφικού κινητήρα Βάνκελ της κοινοπραξίας Comotor λόγω της πετρελαϊκής κρίσης, καθώς και του στρατηγικού λάθους της εταιρείας όσον αφορά την απουσία εκπροσώπου στην μεσαία κατηγορία επί τα πρώτα 25 μεταπολεμικά χρόνια, έως το 1970 όταν λανσαρίστηκε το Citroën GS. Ένας ακόμα παράγοντας ήταν το τεράστιο κόστος εξέλιξης των Citroën GS, Citroën CX, Citroën SM, Citroën GS Birotor (Βάνκελ), Maserati Bora, Maserati Merak και Maserati Khamsin – το καθένα από αυτά ένα τεχνολογικό θαύμα.
Εποχή PSA.
Μετά από όλα αυτά, η Citroën ήταν πλέον εξαιρετικά αδύναμη και ανίκανη να αντέξει την πτώση στην αγορά αυτοκινήτου, που προκλήθηκε από την πετρελαϊκή κρίση του 1973. Στα τέλη του ίδιου έτους, η Fiat πούλησε το μερίδιό της στη PARDEVI και επέστρεψε το 49% στη Michelin. Αυτό θεωρήθηκε τότε ως ένα δυσοίωνο σημάδι των όσων αρνητικών γεγονότων θα ακολουθούσαν και πράγματι, σε λιγότερο από ένα χρόνο η Citroën κήρυξε πτώχευση. Η γαλλική κυβέρνηση φοβήθηκε μεγάλες απώλειες θέσεων εργασίας, λόγω της εξάντλησης των κονδυλίων της φίρμας και της ασταθούς διοίκησης, και οργάνωσε συζητήσεις μεταξύ της Michelin και της άλλης γαλλικής ιδιωτικής αυτοκινητοβιομηχανίας Peugeot, όπου και αποφασίστηκε η συγχώνευση της Automobiles Citroën και της Automobiles Peugeot σε μία εταιρεία. Τον Δεκέμβριο του 1974, η Peugeot εξαγόρασε το 38,2% της Citroën και έγινε υπεύθυνη για την διαχείριση των κοινών δραστηριοτήτων, μεταξύ των οποίων της έρευνας και εξέλιξης και των επενδύσεων.
Η Peugeot πούλησε την Maserati στη DeTomaso, τον Μάιο του 1975 και η ιταλική φίρμα μπόρεσε γρήγορα να εκμεταλλευθεί το ίματζ της τότε ανερχόμενης Maserati, επιτυγχάνοντας πωλήσεις δεκάδων χιλιάδων Maserati Biturbo.
Η εξαγορά ολοκληρώθηκε τον Μάιο του 1976, όταν η Peugeot SA αύξησε το ποσοστό της στο 90% της Citroën SA, ενώνοντας τις δύο εταιρείες κάτω από μία κοινή στέγη, την PSA Peugeot Citroën (σήμερα Groupe PSA).
Αφού η Citroën είχε ήδη τρία εξαιρετικά επιτυχημένα αυτοκίνητα στην αγορά (το Citroën GS, το Citroën CX και το διαχρονικό Citroën 2CV) και η οικονομική κατάσταση της Peugeot ήταν πάντα άριστη (λόγω προνοητικότητας), η συνένωση υπό την PSA ήταν κερδοφόρα στην περίοδο 1976 - 1979. Η PSA έπειτα εξαγόρασε την Chrysler Ευρώπης, γεγονός που οδήγησε σε αυξανόμενες ζημιές για τον όμιλο από το 1980 μέχρι και το 1985.
Η PSA σταδιακά εξαφάνισε το ανήσυχο πνεύμα της Citroën, όσον αφορά τις καινοτομίες και το στυλ στα οχήματά της, σε μια προσπάθεια να την επαναφέρει στην αγορά ως οικονομική φίρμα. Στη δεκαετία του 1980, τα μοντέλα της εταιρείας ήταν ολοένα και πιο βασισμένα στα αντίστοιχα της Peugeot. Εξαίρεση ήταν το μεσαίο Citroën BX, που παρουσιάστηκε το 1982 και εξακολουθούσε να χρησιμοποιεί την επαναστατική υδροπνευματική ανάρτηση, διατηρώντας παράλληλα ένα αντισυμβατικό στυλ κοντά στα πρότυπα της Citroën. Παρόλα αυτά, το αυτοκίνητο χρησιμοποιούσε κινητήρες και σασί της Peugeot (το δάπεδο που χρησιμοποιήθηκε αργότερα και στο Peugeot 405). Στα τέλη της δεκαετίας του 1980, πολλά από τα χαρακτηριστικά της μάρκας είχαν εξαφανιστεί. Για παράδειγμα, το Citroën AX GT του 1987 δέχθηκε πολύ κακές κριτικές για κακή ποιότητα κύλισης, ένα πρόβλημα που ποτέ δεν είχε εμφανιστεί σε μοντέλα της εταιρείας μέχρι τότε.
Το πολυτάλαντο Citroën 2CV σταμάτησε να παράγεται το 1990, χωρίς αντικαταστάτη. Κάποιες εταιρείες, όπως η Chrysler με το PT Cruiser, αναγνώρισαν την πρακτικότητα του 2CV και παρουσίασαν δικές τους αντίστοιχες εκδοχές στα νεότερα χρόνια. Το 2003 πάντως, η Citroën λανσάρισε το C3 Pluriel, ένα ασυνήθιστο ανοικτό αυτοκίνητο με πολλές παραπομπές στο 2CV, όχι μόνο στη σχεδίαση, αλλά και στην πρακτικότητά του.
Το C3 Pluriel θεωρήθηκε τότε ένα από τα παραδείγματα της επιστροφής της Citroën στην καινοτομία, μετά τη δημιουργία συμβατικών, αλλά αξιόπιστων, μοντέλων κατά τη διάρκεια της δεκαετίας του 1990. Άλλα πρόσφατα παραδείγματα ήταν τα C2, C4, C5 και ακόμα περισσότερο ο πολυαναμενόμενος αντικαταστάτης του XM, το Citroën C6 του 2005 - 2012. Η παρουσίαση των παραπάνω μοντέλων είναι χαρακτηριστικό δείγμα της εκ νέου αφοσίωσης της Citroën του 21ου αιώνα στην καινοτομία.
Ταυτόχρονα με την επιστροφή της στην καινοτομία, η Citroën εξακολουθεί να παράγει πολλά επιτυχημένα εμπορικά αυτοκίνητα, με σταθερή παραγωγή άνω του ενός εκατομμυρίου μονάδων ετησίως. Μάλιστα το 2003 η Citroën πώλησε 1.372.500 αυτοκίνητα και το 2007 1.461.000 αυτοκίνητα, επιτυγχάνοντας αύξηση κατά 3,9% σε σχέση με το 2006. Για πρώτη φορά το 2008, λόγω της παγκόσμιας οικονομικής κρίσης του 2008, παρουσίασε μείωση κατά 7,2% και πώλησε 1.356.000 αυτοκίνητα. Το 2009 πάντως, ο αριθμός των πωληθέντων αυτοκινήτων σταθεροποιήθηκε στα 1.346.000 αντίτυπα και το 2010 ανήλθε στα 1.460.373 αντίτυπα. Το 2011, οι παγκόσμιες πωλήσεις έφτασαν τα 1.435.688 αντίτυπα, από τα οποία τα 961.156 πωλήθησαν στην Ευρώπη. Το best-seller μοντέλο της, είναι το Citroën C3.
Παράλληλα, η Citroën έχει επεκταθεί και σε νέες αγορές. Ήδη από τα τέλη της δεκαετίας του 1970 η εταιρεία εξέλιξε ένα νέο μικρό μοντέλο για τη Ρουμανία, που έγινε γνωστό ως Oltcit, που διατέθηκε στην Ευρώπη ως Citroën Axel. Αυτή η συνεργασία έχει λήξει από καιρό, όμως μία μεταγενέστερη συνεργασία μεταξύ Citroën, Peugeot και Toyota, γνωστή ως κοινοπραξία Toyota Peugeot Citroën Automobile, είχε ως αποτέλεσμα την παραγωγή στο Κόλιν της Τσεχίας, των Citroën C1, Peugeot 107 (μεταγενέστερα Peugeot 108) και Toyota Aygo από το 2005 έως το 2021. Επίσης στην Κίνα η εταιρεία ξεκίνησε πωλήσεις το 1984, και μέσω της κοινοπραξίας "Dongfeng Peugeot-Citroën Automobile" διατίθενται τα περισσότερα ευρωπαϊκής κυκλοφορίας μοντέλα της, συν το παλαιότερο Xsara, καθώς και τα τοπικής παραγωγής Fukang και Elysée. Στις αρχές του 2021, επεκτάθηκε και στην Ινδία. Η Citroën έχει διεθνή παρουσία σε όλα τα κράτη και τις ηπείρους εκτός από τη Βόρεια Αμερική, όπου έχει αποσυρθεί από το 1974 για τον λόγο που προαναφέρθηκε.
Από το 2013, το κορυφαίο μοντέλο Καρολίνα Αρδοαΐν αντιπροσωπεύει την αυτοκινητοβιομηχανία Citroën σε αρκετά διαφημιστικά της.
Η πολυτελής συγγενική DS.
Στις αρχές του 2009, κατά τον εορτασμό της 90-ής επετείου της, η Citroën ανακοίνωσε τη δημιουργία μιας ξεχωριστής εσωτερικής μάρκας πολυτελείας, που ονομάστηκε DS Automobiles και παράγεται παράλληλα με την στάνταρ παλέτα μοντέλων. Αυτή η μάρκα (αρχικά ως θυγατρική υπό-εταιρεία) χρησιμοποιεί το όνομα του θρυλικού Citroën DS του 1955 - 1975, αν και αυτή τη φορά το ακρωνύμιο DS σημαίνει "Different Spirit" (Διαφορετικό Πνεύμα) και "Distinctive Series" (Ξεχωριστή Σειρά).
Η νέα αυτή παλέτα ξεκίνησε με το Citroën DS3, που λανσαρίστηκε στις αρχές του 2010, ένα υψηλής ποιότητας supermini της κατηγορίας Β, με βάση το αμάξωμα της δεύτερης γενιάς του C3. Τον Οκτώβριο του 2010, παρουσιάστηκε το μικρομεσαίο πολυτελές Citroën DS4 και κυκλοφόρησε την άνοιξη του 2011, ενώ τον Νοέμβριο του 2011 ακολούθησε το ακόμα πιο μεγάλο Citroën DS5, ένα πολυτελές crossover που βασίστηκε στο Citroën C4 Picasso και έφτασε στις ευρωπαϊκές αγορές μέσα στο 2012, ενώ τον Φεβρουάριο του 2015 μετονομάστηκε σε DS 5. Τον Μάρτιο του 2013, κυκλοφόρησε και η εκδοχή DS3 Cabrio. Όλα είχαν εξ αρχής εμφανώς διαφορετικά στυλ από τα αντίστοιχα δίδυμα μοντέλα τους. Τον Σεπτέμβριο του 2015, στο Σαλόνι Αυτοκινήτου της Φρανκφούρτης, παρουσιάστηκε μια νέα εκδοχή compact SUV του DS4, το DS 4 Crossback που τοποθετήθηκε ως αντίπαλος μικρών πολυτελών SUV, όπως το Audi Q3. Η παλέτα συμπληρώθηκε τον Νοέμβριο του 2020, όταν μπήκε στην παραγωγή ο οριστικός διάδοχος του Citroën C6, που ονομάστηκε DS 9, με έμπνευση από το πρωτότυπο μοντέλο Citroën Metropolis του 2010.
Σταδιακά, μέσα στα έτη 2015 και 2016, η εταιρεία DS αυτονομήθηκε και όλα τα μοντέλα της στην Ευρώπη διατήρησαν αποκλειστικά το λογότυπο DS, χωρίς να φέρουν το σήμα double chevron (διπλό λοχιόσημο) και το όνομα της Citroën. Ως αποτέλεσμα, μετονομάστηκαν σε DS 3, DS 4 και DS 5 σκέτο, στα πλαίσια της σταδιακής αυτονόμησης των μοντέλων της σειράς DS σε ανεξάρτητη εταιρεία. Ειδικότερα όσα αντίτυπα κατασκευάζονται στην Κίνα, κυκλοφόρησαν εξ αρχής με τα σκέτα ονόματα και υπό την νέα μάρκα πολυτελείας DS Automobiles.
Εποχή Stellantis.
Από τον Ιανουάριο του 2021, η Citroën ανήκει στον όμιλο Stellantis, μαζί φυσικά με την πολυτελέστερη DS Automobiles, ο οποίος ιδρύθηκε τότε, μέσω μιας διασυνοριακής συγχώνευσης 50% - 50% μεταξύ του ιταλο-αμερικανικού ομίλου Fiat Chrysler Automobiles και του γαλλικού ομίλου PSA.
Λογότυπο.
Το λογότυπο της Citroën όπως έχει εξελιχθεί με το πέρασμα του χρόνου.
Ευρωπαϊκό Αυτοκίνητο της Χρονιάς.
Φιναλίστ στο top 3.
Τα παρακάτω μοντέλα είχαν φτάσει στις θέσεις 2 ή 3:

</doc>
