<doc id="43304" url="https://el.wikipedia.org/wiki?curid=43304" title="Μορμονισμός">
Μορμονισμός



</doc>
<doc id="43305" url="https://el.wikipedia.org/wiki?curid=43305" title="Those Young Girls">
Those Young Girls

Το Those Young Girls είναι μια Αμερικανική πορνογραφική ταινία γυρισμένη το 1984. Πρωταγωνιστούν οι Τρέισι Λορντς, Τζίντζερ Λιν (σε ιστορία της οποίας βασίστηκε το σενάριο), Harry Reems και John Holmes.
Η ταινία είναι μια από τις δύο που πρόλαβε να γυρίσει η 15χρονη ακόμη τότε (αρχές 1984) Τρέισι Λορντς. Οι παραγωγοί της ταινίας αντιμετώπησαν κατηγορίες για συμμετοχή ανηλίκου σε πορνογραφική ταινία, οι οποίες αργότερα απεσύρθησαν όταν αποκαλύφθηκε οτι η Τρέισι είχε χρησιμοποιήσει πλάστα δικαιολογιτικά. Εντούτοις η ταινία έχει κριθεί παράνομη στις Η.Π.Α και η πώληση και κατοχή της απαγορέυεται.

</doc>
<doc id="43309" url="https://el.wikipedia.org/wiki?curid=43309" title="Πυρηνικό όπλο">
Πυρηνικό όπλο

Η μεγάλη απελευθέρωση ενέργειας που παρατηρείται στις πυρηνικές αντιδράσεις οδήγησε στη μελέτη, κατασκευή και παραγωγή πανίσχυρων όπλων με τεράστια εκρηκτική δύναμη. Τα πυρηνικά όπλα (nuclear weapons, armes nucléaires) λειτουργούν με βάση την πυρηνική σχάση ή την πυρηνική σύντηξη. 
Στα πυρηνικά όπλα σχάσης, που λέγονται και "ατομικές βόμβες", η αλυσιδωτή αντίδραση είναι ανεξέλεγκτη, και όχι ελεγχόμενη όπως στους πυρηνικούς αντιδραστήρες. Αυτό σημαίνει πως σε κάθε κλάσμα του δευτερολέπτου διασπάται ένας μεγάλος αριθμός πυρήνων που απελευθερώνουν ασύλληπτη ποσότητα ενέργειας με μια τρομακτική έκρηξη. Περισσότερο όμως καταστροφικά θεωρούνται τα θερμοπυρηνικά όπλα ή "βόμβες υδρογόνου", όπου συνδυάζεται η πυρηνική σχάση με τη σύντηξη. Για παράδειγμα η βόμβα Β53 που κατασκευάστηκε την περίοδο του Ψυχρού Πολέμου και συγκεκριμένα κατά την Κρίση των Πυραύλων στην Κούβα (1962) είχε 600 φορές πιο καταστροφική ισχύ από τη βόμβα στη Χιροσίμα. Τα πυρηνικά, μαζί με τα βιοχημικά, χαρακτηρίζονται ως όπλα μαζικής καταστροφής, σε αντίθεση με τα συμβατικά όπλα μικρής κλίμακας.
Η πρώτη και μοναδική φορά που χρησιμοποιήθηκε ατομική βόμβα σε πολεμική σύγκρουση ήταν από τις Ηνωμένες Πολιτείες Αμερικής εναντίον της Ιαπωνίας κατά τον Β΄ Παγκόσμιο Πόλεμο, και δεν έχει επαναληφθεί λόγω των τραγικών συνεπειών της. Γίνονται παρ' όλα αυτά δοκιμές από διάφορες χώρες, σε απομακρυσμένες περιοχές ή υποθαλάσσιες εκρήξεις.
Συνθήκη για την Απαγόρευση των Πυρηνικών Όπλων.
Η Συνθήκη για την Απαγόρευση των Πυρηνικών Όπλων (TPNW) είναι η πρώτη νομικά δεσμευτική διεθνής συμφωνία για την πλήρη απαγόρευση των πυρηνικών όπλων, με στόχο την εξάλειψή τους. Εγκρίθηκε από τον Οργανισμό Ηνωμένων Εθνών στις 7 Ιουλίου 2017, με την υπερψήφιση από 122 κράτη. Προκειμένου να τεθεί σε ισχύ, απαιτείται υπογραφή και επικύρωση από τουλάχιστον 50 χώρες. Στις 24 Οκτωβρίου 2020 η Ονδούρα έγινε η 50η χώρα που επικύρωσε τη Συμφωνία για την Απαγόρευση των Πυρηνικών Όπλων, δίνοντας τη δυνατότητα να τεθέι σε ισχύ μέσα σε 90 ημέρες (Ιανουάριος 2021). 
Μέχρι τις 26 Φεβρουαρίου 2021, 86 κράτη έχουν υπογράψει και εξ΄ αυτών τα 54 έχουν επικυρώσει τη Συνθήκη.

</doc>
<doc id="43310" url="https://el.wikipedia.org/wiki?curid=43310" title="Πυρηνικά όπλα">
Πυρηνικά όπλα



</doc>
<doc id="43311" url="https://el.wikipedia.org/wiki?curid=43311" title="Ατομική Βόμβα">
Ατομική Βόμβα



</doc>
<doc id="43316" url="https://el.wikipedia.org/wiki?curid=43316" title="Πυρηνοκίνητο πλοίο">
Πυρηνοκίνητο πλοίο

Πυρηνοκίνητο πλοίο (nuclear ship) (NS) χαρακτηρίζεται το πλοίο εκείνο που χρησιμοποιεί ως μέσον πρόωσης πυρηνική ενέργεια. Αποτελεί την τελευταία εξέλιξη μέσου πρόωσης των μηχανοκινήτων πλοίων.
Τα πλοία αυτά σε ειδικό διαμέρισμα πρώραθεν του μηχανοστασίου φέρουν πυρηνικό αντιδραστήρα τύπου PWR που θέτει σε κίνηση τις ηλεκτρομηχανές (τουρμπίνες).
Σχετικές μελέτες εφαρμογής επέκτασης της πυρηνικής ενέργειας ως μέσον πρόωσης εμπορικών πλοίων ξεκίνησαν πολλές Χώρες. Σημαντικότερες ήταν των Γερμανών με την ναυπήγηση του μεταλλευματοφόρου "Otto Hahn", των Κινέζων με το επιβατηγό "Zan Than", των Ρώσων με το Παγοθραυστικό "Λένιν" και των Αμερικανών με το φορτηγό πλοίο γραμμής (λάινερ) "Savannah" που ναυπηγήθηκε το 1962.
Η πειραματική αυτή χρήση στα εμπορικά πλοία δεν πέτυχε όμως και το τελειότερο απ΄ όλα τα παραπάνω, το αμερικανικό "Σαβάννα" αποσύρθηκε από την εκμετάλλευσή του ως "λίαν αντιοικονομικό".
Αντίθετα όμως η εφαρμογή της πυρηνικής ενέργειας ως μέσον πρόωσης πολεμικών πλοίων υπήρξε μάλλον επιτυχής πλην ελαχίστων εξαιρέσεων (ατυχημάτων) ιδίως σε υποβρύχια και αεροπλανοφόρα για τα οποία η έννοια "ακτίνα δράσης" (δηλαδή μέγιστη απόσταση χωρίς ανεφοδιασμό) παραμένει άγνωστος!

</doc>
<doc id="43344" url="https://el.wikipedia.org/wiki?curid=43344" title="Τζένα Τζέημσον">
Τζένα Τζέημσον



</doc>
<doc id="43347" url="https://el.wikipedia.org/wiki?curid=43347" title="Νωτιαία μυϊκή ατροφία">
Νωτιαία μυϊκή ατροφία

Η νωτιαία μυϊκή ατροφία (spinal muscular atrophy - SMA) είναι μια σχετικά σπάνια νευροεκφυλιστική-νευρομυϊκή ασθένεια γενετικά προκαθορισμένη. Ο προοδευτικός εκφυλισμός των κεντρικών και περιφερικών μυών οδηγεί σε δυσκαταποσία, αναπνευστική ανεπάρκεια, κινητική αναπηρία, σε διαφορετικό βαθμό εκδήλωσης ανάλογα με τον τύπο και τη σοβαρότητα της νόσου. Θεωρείται μετά την κυστική ίνωση η δεύτερη θανατηφόρα νόσος για τον καυκάσιο φυλετικό τύπο.
Αιτιολογία.
Η νόσος οφείλεται στην απουσία ή μειωμένη παρουσία του γονιδίου SMN1, (survival motor neuron 1) υπεύθυνο για τη μεταφορά της εντολής κίνησης από τον εγκέφαλο (νευρικά κύτταρα) στους μύες. Διακρίνεται σε 4 τύπους ανάλογα με την έναρξη εκδήλωσης της νόσου. Πρακτικά ένα στά 40 άτομα του γενικού πληθυσμού φέρουν τη γενετική ανωμαλία. Εάν δύο ετερόφυλα άτομα με την γενετική διαταραχή τεκνοποιήσουν, τα παιδιά έχουν πιθανότητα 25% εκδήλωσης της νόσου.

</doc>
<doc id="43355" url="https://el.wikipedia.org/wiki?curid=43355" title="Ριέκα">
Ριέκα

Η Ριέκα (στα ελληνικά γράφεται και "Ριγιέκα" ή "Ριγέκα", για να πλησιάζει την τοπική προφορά, Rijeka στην κροατική γλώσσα, και "Rika", "Reka" σε κροατικές διαλέκτους, Fiume στην Ιταλική γλώσσα και στα Ουγγρικά - αναφέρεται και σε ελληνικές πηγές του 19ου αιώνα ως Φιούμε -, "Reka" στα Σλοβένικα, "Sankt Veit am Flaum" σε παλαιά Γερμανικά, "Folyómszentvít" στα Ουγγρικά) είναι το κύριο λιμάνι της Κροατίας. "Rijeka" και "Fiume" σημαίνουν "ποταμός". 
Βρίσκεται στον κόλπο Κβάνερ της Αδριατικής. Έχει 144.043 κατοίκους (240.000 στην ευρύτερη περιοχή το 2001) και είναι η τρίτη μεγαλύτερη πόλη της Κροατίας. Η πλειοψηφία των κατοίκων είναι Κροάτες (κατά 80,39% σύμφωνα με την απογραφή του 2001).
Η οικονομία της πόλης εξαρτάται σε μεγάλο βαθμό από τις θαλάσσιες μεταφορές, τα ναυπηγεία και τον τουρισμό.
Στη Ριέκα βρίσκεται το Εθνικό Θέατρο της Κροατίας, που χτίστηκε το 1765, καθώς και το Πανεπιστήμιο της Ριέκα, που ιδρύθηκε το 1632. Τοπικές ποδοσφαιρικές ομάδες είναι η Φ.Κ. Ριέκα και η Ν.Κ. Οριέντ. 
Ιστορία.
Αρχαιότητα και Μεσαίωνας.
Στην περιοχή υπάρχουν ερείπια από νεολιθικές εγκαταστάσεις. Οι παλαιότεροι οικισμοί είναι η κελτική Ταρσάτικα σε ένα λόφο, το σύγχρονο Τρσατ στη Ριέκα κι ο οικισμός μιας ναυτικής φυλής, των Λιβούρνων, στο φυσικό λιμάνι. 
Την περίοδο του Αύγουστου, η Ταρσάτικα έγινε "αυτόνομη πολιτεία" (municipium) στη δεξιά όχθη του μικρού ποταμού Ργιετσίνα (Rječina) με την ονομασία Φλούμεν (λατ. "flumen, ποτάμι"). Μετά τον 4ο αιώνα, η πόλη ονομάστηκε "Φλούμεν Σάνκτι Βίτι (ο ποταμός του αγίου Βίτου)", προς τιμήν του προστάτη αγίου της πόλης. Από τον 5ο αιώνα κι έπειτα, η πόλη πέρασε στα χέρια των Φράγκων, των Κροατών και των Μαγυάρων, μέχρι που το 1466 πέρασε υπό την κυριαρχία των Αψβούργων της Αυστρίας. 
Περίοδος των Αψβούργων.
Ελεύθερο λιμάνι από το 1723, η Ριέκα κατά το 18ο και 19ο αιώνα αποτελούσε κτήση των Αψβούργων, αυστριακή, κροατική ή ουγγρική, μέχρι την ένωσή της με το βασίλειο της Ουγγαρίας το 1870. Αν κι η Κροατία είχε συνταγματική αυτονομία μέσα στην Ουγγαρία, η Ριέκα ήταν ανεξάρτητη κι η διακυβέρνησή της γινόταν κατευθείαν από τη Βουδαπέστη μέσω ενός κυβερνήτη, καθώς ήταν το μόνο διεθνές λιμάνι της Ουγγαρίας, το οποίο ανταγωνιζόταν το αυστριακό λιμάνι της Τεργέστης. 
Η μεγάλη ανάπτυξη του λιμανιού, η επέκταση του διεθνούς εμπορίου κι η σύνδεση της πόλης με τους ουγγρικούς και αυστριακούς σιδηροδρόμους συνέβαλαν στην αύξηση του πληθυσμού από 21.000 το 1880 σε 50.000 κατοίκους το 1910. 
Η διαφωνία Ιταλίας-Γιουγκοσλαβίας.
Η ήττα της Αυστροουγγαρίας κατά το τέλος του Α' Παγκοσμίου Πολέμου προκάλεσε την ύπαρξη δυο αντίπαλων πλευρών στη διοίκηση της πόλης: και η Ιταλία και το νέο Βασίλειο Σέρβων, Κροατών και Σλοβένων (αργότερα Γιουγκοσλαβία) διεκδικούσαν τα ηνία της πόλης, λόγω της αδιαμφισβήτητης ύπαρξης εθνικών πληθυσμών στην περιοχή. 
Μετά από σύντομη ιταλική κατοχή, διεθνής δύναμη από γαλλικά, βρετανικά και αμερικανικά στρατεύματα κατέλαβε την πόλη τον Νοέμβριο του 1918, ενώ το μέλλον της αποφασιζόταν στο Συνέδριο Ειρήνης στο Παρίσι. 
Οι διαπραγματεύσεις διακόπηκαν απότομα στις 12 Σεπτεμβρίου 1919, όταν κατέλαβαν την πόλη δυνάμεις Ιταλών ατάκτων εθνικιστών με επικεφαλής το συγγραφέα και ποιητή Γκαμπριέλε Ντ' Ανούντσιο. Το περιστατικό έγινε δυο μέρες μετά τη Συνθήκη του Σεν Ζερμέν, με την οποία διαλυόταν η Αυστροουγγαρία. 
Στις 12 Νοεμβρίου 1920, η Ιταλία κι η Γιουγκοσλαβία υπέγραψαν συνθήκη, σύμφωνα με την οποία η Ριέκα/Φιούμε θα αποτελούσε ανεξάρτητο ελεύθερο κρατίδιο. Η απάντηση του Ντ' Αννούντσιο ήταν η κήρυξη πολέμου στην Ιταλία. Ηττήθηκε από τις βασιλικές ιταλικές δυνάμεις, που πήραν τον έλεγχο της πόλης τον Ιανουάριο του 1921. 
Έπειτα από διπλωματικές διεργασίες, η Συνθήκη της Ρώμης το 1924 απέδωσε στην Ιταλία τη Ριέκα και την πόλη Σούσακ στη Γιουγκοσλαβία, πόλεις-λιμάνια που συνδέονταν διοικητικά. 
Κατά το Β΄ Παγκόσμιο Πόλεμο, η πόλη ήταν στην εξουσία των φασιστών Ιταλών και μετά υπό την κατοχή των Γερμανών.
Μετά τον Β΄ Παγκόσμιο Πόλεμο.
Κατά το τέλος του πολέμου, γιουγκοσλαβικά στρατεύματα προέλασαν μέχρι την Τεργέστη το Μάιο του 1945. Το Φιούμε έγινε η κροατική πόλη της Ριέκα (μέχρι το 1991 ανήκε στη Γιουγκοσλαβία) με τη Συνθήκη Ειρήνης του Παρισιού το 1947 ανάμεσα στην Ιταλία και τους Συμμάχους. 
Με το κομμουνιστικό καθεστώς του Τίτο, ιταλόφωνοι πληθυσμοί κυνηγήθηκαν κι εξορίστηκαν, ωθούμενοι από τις μαζικές εκτελέσεις εκατοντάδων "υπόπτων" Φασιστών, Ιταλών δημοσίων υπαλλήλων, στρατιωτικών και απλών πολιτών.

</doc>
<doc id="43356" url="https://el.wikipedia.org/wiki?curid=43356" title="Ριγιέκα">
Ριγιέκα



</doc>
<doc id="43357" url="https://el.wikipedia.org/wiki?curid=43357" title="Ριγέκα">
Ριγέκα



</doc>
<doc id="43358" url="https://el.wikipedia.org/wiki?curid=43358" title="Πάπας Λέων Α΄">
Πάπας Λέων Α΄

Ο Πάπας Λέων Α΄ ("Papa Leone I", 400 - 10 Νοεμβρίου 461) ήταν επίσκοπος Ρώμης από τις 29 Σεπτεμβρίου του 440 έως το θάνατό του το 461. Υπήρξε μέγας θεολόγος, με μεγάλη κατάρτιση, ήθος, αγνότητα και προσήλωση στην ορθόδοξη παράδοση.
Στην Δ΄ Οικουμενική Σύνοδο απέστειλε τέσσερις αντιπροσώπους, καθώς και επιστολή, στην οποία καθόρισε τις δύο φύσεις του Χριστού. Η παρέμβασή του υποβοήθησε τις συζητήσεις και συνέβαλε στη συγγραφή των συμπερασμάτων της Συνόδου. Υπήρξε πολυγραφότατος συγγραφέας. Σώζονται αρκετές επιστολές του. Πέθανε στις 10 Νοεμβρίου 461 σε βαθύτατο γήρας. Έχει ανακηρυχθεί άγιος και η Ορθόδοξη Εκκλησία τιμά τη μνήμη του στις 18 Φεβρουαρίου.

</doc>
<doc id="43360" url="https://el.wikipedia.org/wiki?curid=43360" title="Πάπας Ιωάννης Η΄">
Πάπας Ιωάννης Η΄

Ο Ιωάννης Η΄ ("Papa Giovanni VIII", 820 - 16 Δεκεμβρίου 882) διετέλεσε Πάπας από τις 14 Δεκεμβρίου του 872 έως το θάνατό του το 882.
Συχνά θεωρείται ως ένας από τους ικανότερους ποντίφικες του 9ου αιώνα. Μεταξύ των μεταρρυθμίσεων που επιτεύχθηκαν κατά τη διάρκεια της αρχιερατείας του περιλαμβάνεται και η διοικητική αναδιοργάνωση της παπικής κουρίας. Με μικρή βοήθεια από τους Ευρωπαίους βασιλιάδες προσπάθησε να απωθήσει τους Σαρακηνούς που απειλούσαν ακόμα και την ίδια τη Ρώμη. Απέτυχε και αναγκάστηκε να πληρώσει φόρο. Ο Ιωάννης Η΄ δέχτηκε τα επιχειρήματα του Μεθόδιου απέναντι στους αντιπάλους του Γερμανούς κληρικούς σχετικά με τη χρήση της σλαβονικής γλώσσας στη λατρεία και αργότερα επικύρωσε την άδεια για τη χρησιμοποίηση της Σλαβονικής που είχε παραχωρηθεί από τον προκάτοχό του Αδριανό Β΄. Το 879 αναγνώρισε την επανεγκατάσταση του Φώτιου στον πατριαρχικό θρόνο της Κωνσταντινούπολης· ο Φώτιος είχε καταδικαστεί από τον Αδριανό Β΄. Το 878 ο Ιωάννης Β΄ έστεψε βασιλιά της Γαλλίας τον Λουδοβίκο Β΄. Επίσης έστεψε δύο αυτοκράτορες της Αγίας Ρωμαϊκής Αυτοκρατορίας: τον Κάρολο Β΄ και τον Κάρολο Γ΄. 
Πάπισσα Ιωάννα.
Σύμφωνα με το θρύλο της Πάπισσας Ιωάννας, μία γυναίκα με το όνομα Ιωάννης Αγγλικός ανέβηκε στον παπικό θρόνο με το όνομα Ιωάννης Η΄ νωρίτερα κατά τον 9ο αιώνα. Ο θρύλος λέει ότι το όνομα αυτό διαγράφηκε από τα αρχεία όταν αποκαλύφτηκε η ταυτότητά της.

</doc>
<doc id="43362" url="https://el.wikipedia.org/wiki?curid=43362" title="Ραδιοεντοπιστής">
Ραδιοεντοπιστής



</doc>
<doc id="43363" url="https://el.wikipedia.org/wiki?curid=43363" title="Ντέρεκ Γουόλκοτ">
Ντέρεκ Γουόλκοτ

Ο Ντέρεκ Γουόλκοτ (αγγλ.: "Derek Walcott", 23 Ιανουαρίου 1930 - 17 Μαρτίου 2017) ήταν συγγραφέας από την Αγία Λουκία, βραβευμένος με Νόμπελ Λογοτεχνίας. 
Βιογραφία.
Γεννήθηκε το 1930 στη Αγία Λουκία των Μικρών Αντίλλων. Αποφοίτησε από το Πανεπιστήμιο των Δυτικών Ινδιών στη Τζαμάικα και σπούδασε θέατρο στις Η.Π.Α., με υποτροφία του Ιδρύματος Ροκφέλερ. Το 1953 εγκαταστάθηκε στο Τρινιντάντ, όπου εργάστηκε ως κριτικός θεάτρου και τέχνης και από το 1959 μέχρι το 1979 διηύθυνε το Θεατρικό Εργαστήριο του Τρινιντάντ, το οποίο ίδρυσε ο ίδιος. Το 1962 δημοσιεύθηκε η συλλογή του "In a Green Night" και η ποίηση του άρχισε να κερδίζει τη διεθνή αναγνώριση. Το 1998 τιμήθηκε από τη Βασίλισσα του Ηνωμένου Βασιλείου για το έργο του, το 1990 το έργο του "Όμηρος" κέρδισε το βραβείο "W.H.Smith" και το 1992 του απονεμήθηκε το βραβείο Νόμπελ. Είναι επίτιμο μέλος της "Αμερικανικής Ακαδημίας Γραμμάτων και Τεχνών". Δίδαξε δημιουργική γραφή ποίησης και θεάτρου στα Πανεπιστήμια Κολούμπια, Γέηλ και Χάρβαρντ. Από το 1981 είναι καθηγητής στο Πανεπιστήμιο της Βοστώνης. Το 2006 αναγορεύθηκε επίτιμος διδάκτορας του Πανεπιστημίου Αθηνών. Εκτός από τη μεγάλη ποιητική του προσφορά, είναι γνωστός και για τα θεατρικά έργα του τα οποία έχουν παιχτεί σ' όλο τον κόσμο και έχουν σημειώσει ιδιαίτερη επιτυχία στο Λονδίνο και τη Νέα Υόρκη.

</doc>
<doc id="43365" url="https://el.wikipedia.org/wiki?curid=43365" title="Άντριου Γουάιλς">
Άντριου Γουάιλς

Ο Άντριου Γουάιλς ("Andrew John Wiles", γενν. 11 Απριλίου 1953) είναι Άγγλος μαθηματικός.
Ασχολείται με τη θεωρία αριθμών και εργάζεται στο πανεπιστήμιο του Πρίνστον. Το μεγαλύτερό του επίτευγμα είναι η επίλυση ενός εκ των διασημότερων προβλημάτων των μαθηματικών. Πρόκειται για την απόδειξη του Τελευταίου Θεωρήματος του Φερμά, το οποίο απασχόλησε την μαθηματική κοινότητα για πάνω από 3 αιώνες.
Βραβεία και τιμητικές διακρίσεις.
Για την απόδειξη του Τελευταίου Θεωρήματος του Φερμά έλαβε τα εξής βραβεία και τιμητικές διακρίσεις

</doc>
<doc id="43366" url="https://el.wikipedia.org/wiki?curid=43366" title="Andrew Wiles">
Andrew Wiles



</doc>
<doc id="43368" url="https://el.wikipedia.org/wiki?curid=43368" title="Πατριάρχης Φώτιος Α´">
Πατριάρχης Φώτιος Α´

Ο Μέγας Φώτιος ή Άγιος Φώτιος (Κωνσταντινούπολη, 820 – 6 Φεβρουαρίου 893) διετέλεσε Πατριάρχης Κωνσταντινουπόλεως από το 858 έως το 867 και από το 877 έως το 886. Θεωρείται ως μία από τις σημαντικότερες μορφές της εν γένει ιστορίας του Βυζαντίου και του Πατριαρχείου Κωνσταντινουπόλεως. Ήταν επίσης ένας από τους σημαντικότερους λογίους του μεσαιωνικού ελληνισμού.
Καθοριστικής σημασίας για τις εκκλησιαστικές και πολιτικές εξελίξεις της Βυζαντινής Αυτοκρατορίας ήταν η έρις του προς τον Ιγνάτιο για τον πατριαρχικό θρόνο της Κωνσταντινούπολης, και η επακόλουθη διαμάχη με την Εκκλησία της Ρώμης, για την οποία διαμάχη η πολιτεία του Φωτίου υπήρξε μία από τις σημαντικότερες αφορμές.
Ανακηρύχθηκε άγιος της Ανατολικής Ορθόδοξης Εκκλησίας και η μνήμη του τιμάται στις 6 Φεβρουαρίου.
Καταγωγή και πολιτική σταδιοδρομία.
Πρέπει εκ προοιμίου να λεχθεί ότι όλοι σχεδόν οι χρονογράφοι ήταν από ψυχρά έως εχθρικά προς τον Φώτιο διακείμενοι, τουλάχιστον ως προς την έριν του με τον Ιγνάτιο. Όλοι όμως, όπως θα αναφερθεί στη συνέχεια, εγκωμιάζουν την απέραντη πολυμάθειά του και τις πολιτικές του ικανότητες.
Λίγα είναι γνωστά για την καταγωγή ή την οικογένειά του. Ο πατέρας του Σέργιος εξορίστηκε κατά τη δεύτερη περίοδο της Εικονομαχίας ως εικονολάτρης και πέθανε στην εξορία. Ήταν ανηψιός του Πατριάρχη Ταράσιου, το όνομα του οποίου έφερε και ο αδελφός του Φωτίου, στον οποίο αφιέρωσε αυτός την "Μυριόβιβλο". Ήταν επίσης συγγενής της βασιλικής οικογένειας (της δυναστείας του Αμορίου), δεδομένου ότι η αδελφή της αυτοκράτειρας Θεοδώρας Ειρήνη είχε παντρευτεί αδελφό του (κατ’ άλλους θείο του).
Σε νεαρή ηλικία ο Φώτιος φαίνεται ότι είχε αρχίσει να διδάσκει γραμματική, ρητορική και φιλοσοφία σε ένα κύκλο μαθητών. Στη συνέχεια ακολούθησε τη συνήθη σταδιοδρομία ενός προικισμένου (και λόγω καταγωγής ευνοημένου) νέου στη βυζαντινή αυλή. Ο Φώτιος πήρε το αξίωμα του "πρωτασηκρήτη", του "πρωτοσπαθάριου" και του συγκλητικού, αξιώματα πολιτικά και στρατιωτικά στα οποία διακρίθηκε ιδιαίτερα, και σε αβέβαιη ημερομηνία έλαβε μέρος σε διπλωματική αποστολή στη Βαγδάτη. Αν πρόκειται για την αποστολή του έτους 837, θα πρέπει να δεχτούμε ότι γεννήθηκε γύρω στο 810.
Αυτά είναι μόνο γνωστά για τον προ της πατριαρχίας βίο του Φωτίου. Όπως λένε οι χρονογράφοι, δύο πάθη τον κρατούσαν άγρυπνο τις νύχτες: η φιλομάθεια και η φιλοδοξία.
Η άνοδος στον πατριαρχικό θρόνο.
Το 858 ο παντοδύναμος καίσαρ Βάρδας, παραδυναστεύων του ανεψιού του Μιχαήλ Γ΄, εκθρόνισε τον πατριάρχη Ιγνάτιο. Αιτία ήταν το γεγονός ότι ο Ιγνάτιος ήταν ο εκλεκτός της Θεοδώρας, αδελφής του Βάρδα και μητέρας του Μιχαήλ, την οποία ο Βάρδας είχε παραμερίσει και είχε ζητήσει από τον Ιγνάτιο να την κάνει μοναχή. Ο Ιγνάτιος αρνήθηκε και ήταν πια φανερό ότι είχε συνταχθεί με τη Θεοδώρα εναντίον του Βάρδα. Η αφορμή δόθηκε στα Θεοφάνεια του 858, όταν ο Ιγνάτιος αρνήθηκε τη θεία κοινωνία στον Βάρδα επειδή έδιωξε τη σύζυγό του και συζούσε με τη σύζυγο ενός γιου του παρά τις επανειλημμένες συστάσεις του πατριάρχη. Ο Βάρδας έπεισε τον Μιχαήλ ότι ο Ιγνάτιος συνωμοτούσε για επαναφορά της Θεοδώρας κι ο τελευταίος εξορίστηκε στη νήσο Τερέβινθο της Προποντίδος και στη συνέχεια στη Μυτιλήνη.
Ο Βάρδας είχε ήδη επιλέξει τον Φώτιο, αλλά δεν είχε κάνει γνωστή την επιλογή του. Δεδομένου ότι οι φιλοδοξίες ήταν μεγάλες και ότι πολλοί αρχιερείς πήραν το μέρος του Ιγνάτιου, ο Βάρδας χρησιμοποίησε το εξής τέχνασμα: Υποσχέθηκε στον κάθε ένα μητροπολίτη τον πατριαρχικό θρόνο, ζητώντας του ταυτόχρονα να αποποιηθεί αρχικά για λόγους μετριοφροσύνης και να αποδεχτεί μετά, ύστερα από επιμονή του βασιλιά που θα είχε εντυπωσιαστεί από τη σεμνότητα και ταπεινότητα του υποψηφίου. Έτσι έγινε κι όλοι αρνήθηκαν όταν τους έκανε την πρόταση ο Μιχαήλ, προδίδοντας όμως όλοι (και οι Ιγνατιανοί) τον Ιγνάτιο.
Εν τω μεταξύ ο Φώτιος, λαϊκός ως τις 20 Δεκεμβρίου 858 και επικεφαλής του ανώτερου αυτοκρατορικού δικαστηρίου, είχε καρεί μοναχός την ημέρα εκείνη, την επομένη έγινε αναγνώστης, την άλλη υποδιάκονος, την επομένη χειροτονήθηκε διάκονος, και την πέμπτη μέρα, στις 24 Δεκεμβρίου πρεσβύτερος. Το απόγευμα της 24ης Δεκεμβρίου συγκεντρώθηκαν στο Παλάτι οι αρχιερείς, και ο Μιχαήλ ανακοίνωσε ότι σέβεται τις αρνήσεις τους. Συνεπώς δεν έμενε άλλη λύση, μια και καθαιρέθηκε ο Ιγνάτιος, από το να γίνει πατριάρχης ένας υποψήφιος που είχε ήδη αποδεχτεί. Οι μητροπολίτες αιφνιδιάστηκαν, αλλά ήταν πλέον αργά, και η βασιλική δυσμένεια επικρεμόταν πάνω τους. Το Νοέμβριο του 858 η Σύνοδος της Κωνσταντινουπόλεως χωρίς να ρωτήσει τον Φώτιο και παρά τη ρητή αντίθεσή του, τις αρνήσεις και τα κλάματά του, ως μόνη αρμόδια να αντιμετωπίσει το πρόβλημα εκ της αντικανονικής και αυθαίρετης εκθρονίσεως του Πατριάρχη Ιγνατίου από τον Βάρδα, τα σχίσματα, τις έριδες, τις διαιρέσεις και τα λοιπά κακά που προκάλεσε αυτή η εκθρόνιση, έκρινε τον Φώτιο ως τον μόνο κατάλληλο για τον Πα­τριαρχικό Θρόνο. Έτσι στις 25 Δεκεμβρίου του 858 έγινε η χειροτονία του σε Πατριάρχη. Χειροτονήθηκε από τον αρχιεπίσκοπο Συρακουσών Γρηγόριο Ασβεστά.
Το μόνο που κατόρθωσαν οι μητροπολίτες για να αποκαταστήσουν κάπως την υπόληψή τους, ήταν να πάρουν έγγραφη διαβεβαίωση του υποψηφίου περί σεβασμού και τιμής προς τον Ιγνάτιο. Αλλά ο Φώτιος κατόρθωσε να τους την αφαιρέσει και να την καταστρέψει.
Σώζονται βέβαια επιστολές του Φωτίου προς τον Βάρδα όπου γράφει ότι θεωρεί «ανάξιον εμαυτόν και του αρχιερατικού βαθμού και της ποιμαντικής εγχειρήσεως» και θρηνεί και οδύρεται για τις διώξεις των Ιγνατιανών που ακολούθησαν. Αλλά η μετέπειτα στάση του φανερώνει τη φιλοδοξία του, την επιμονή του και τη δύναμη της θέλησής του.
Η πρώτη πατριαρχία.
Η σύνοδος του 861.
Η εκλογή του Φωτίου έπασχε τυπικώς γιατί ο Ιγνάτιος αρνούταν επίμονα να παραιτηθεί (οι χρονογράφοι μάλιστα διεκτραγωδούν τα βασανιστήρια στα οποία υπεβλήθη), και επιπλέον ο λαός και πολλοί ιερωμένοι ήταν με το μέρος του.
Για να θεραπευθεί η ανωμαλία ο Φώτιος συγκάλεσε σύνοδο και ζήτησε από τον έχοντα τα εκκλησιαστικά πρωτεία Πάπα να στείλει τοποτηρητές. Οι επιστολές του Μιχαήλ και του Φωτίου προς τον Πάπα έλεγαν ότι σκοπός της συνόδου ήταν η οριστική επικύρωση της κατάλυσης της Εικονομαχίας, παρεμπιπτόντως δε επρόκειτο να διευθετηθεί και το θέμα της πατριαρχικής μεταβολής, δεδομένου ότι ο Ιγνάτιος «παραιτήθηκε λόγω γήρατος και απολάμβανε κάθε τιμής και φροντίδας στο νησί που αποσύρθηκε».
Ο Πάπας Νικόλαος Α΄ έστειλε δύο επισκόπους ως τοποτηρητές για να εξετάσουν και να κρίνουν, και έγραψε συγχρόνως στον Μιχαήλ υπαινισσόμενος ότι θα επικύρωνε την ενθρόνιση του Φωτίου αν του αποδίδονταν η δικαιοδοσία στις ελληνικές χώρες και τα κτήματα της Καλαβρίας, όλα δηλαδή όσα είχαν αφαιρεθεί από τους πάπες από τον Λέοντα Γ΄.
Η σύνοδος συνήλθε στις αρχές Μαΐου του 861 στον ναό των Αγίων Αποστόλων. Συμμετείχαν 348 επίσκοποι και προήδρευαν οι τοποτηρητές του πάπα. Ο Ιγνάτιος προσήχθη, αρνήθηκε και πάλι να παραιτηθεί, δικάστηκε, καταδικάστηκε και καθαιρέθηκε ενώ οι τοποτηρητές αναφώνησαν κι αυτοί «ανάξιος». Ο Βάρδας και ο Φώτιος είχαν βρει τρόπο να τους κάνουν να ξεχάσουν τα περί αποδόσεως δικαιοδοσίας και κτημάτων. Πέραν αυτών, η σύνοδος αυτή επικύρωσε μεν τις κατά των εικονομάχων αποφάσεις, πήρε όμως πολλά μέτρα περιοριστικά της ίδρυσης μοναστηριών και του μοναχικού βίου.
Ο Φώτιος, ο λαός και ο βασιλιάς.
Τον Αύγουστο της ίδιας χρονιάς σεισμοί συντάραξαν την Κωνσταντινούπολη επί σαράντα μέρες. Ο λαός τους απέδωσε στη θεία οργή για τον διωγμό του Ιγνάτιου, τον οποίον οι φίλοι του είχαν κατορθώσει να φυγαδεύσουν. Ο Φώτιος κήρυξε από άμβωνος ότι οι σεισμοί «ουκ εκ πλήθους αμαρτιών αλλ’ εκ πλησμονής ύδατος γίνονται» αλλά δεν έπειθε τον πολύ λαό που ήταν με το μέρος του Ιγνάτιου.
Στο ίδιο κήρυγμά του ο Φώτιος, αν και οπαδός του Αριστοτέλη, ανέπτυξε την πλατωνική άποψη ότι ο άνθρωπος έχει δύο ψυχές, μία ανθρώπινη που αμαρτάνει και μία θεία, αναμάρτητη. Οι αυλικοί μετέφεραν την ομιλία στον Μιχαήλ, ο οποίος χλεύαζε Ιγνάτιο και Φώτιο και Εκκλησία και τους πάντες, και αυτός κάλεσε τον Φώτιο και, προσποιούμενος τον θυμωμένο, του είπε: «Τι πράγματα είναι αυτά που λες; ξέρεις ότι οι δούλοι μας ζητάνε διπλάσιο φαγητό, μια κι έχουν δύο ψυχές ;»
Ο Μιχαήλ δεν δίσταζε να διακηρύσσει ότι «δικός μου πατριάρχης είναι ο Γρύλος (ένας από τους συντρόφους του της ακολασίας), του Βάρδα ο Φώτιος και των Χριστιανών ο Ιγνάτιος». Έκανε όμως ό,τι του έλεγαν ο Βάρδας και ο Φώτιος.
Η αρχή του σχίσματος – Ο Φώτιος καθαιρείται από τον Πάπα.
Ο Πάπας Νικόλαος ενημερώθηκε για τις αποφάσεις της συνόδου από τους τοποτηρητές του (όπως τον ενημέρωσαν) και από τα πρακτικά που του έστειλαν μαζί με επιστολές τους ο Μιχαήλ και ο Φώτιος.
Ο Φώτιος στην επιστολή του απάντησε αρχικά στην κατηγορία ότι από λαϊκός έγινε πατριάρχης, λέγοντας ότι δεν ήταν χωρίς προηγούμενο ούτε ήταν αντίθετο με τους κανόνες της Εκκλησίας της Κωνσταντινούπολης, δεδομένου ότι εκ λαϊκών έγιναν πατριάρχες και οι Νικηφόρος και Ταράσιος. Προχώρησε ύστερα υποστηρίζοντας ότι μόνο τα δόγματα πρέπει να μένουν αμετάβλητα ενώ δευτερεύοντα και διοικητικά ζητήματα μπορούν κάλλιστα να τροποποιούνται όταν χρειάζεται και να διαφέρουν από Εκκλησία σε Εκκλησία. Μεταξύ αυτών των θεμάτων ανέφερε τον γάμο των κληρικών, την εμφάνισή τους (γένια και τα τοιαύτα), τις κατά τόπους προσευχές και νηστείες και άλλα. Εξηγούσε επίσης στον πάπα ότι για να του αποδοθούν οι χώρες που του αφαιρέθηκαν, έπρεπε να υπάρχει κυβερνητική συναίνεση –που προς το παρόν δεν υπήρχε. Και τέλος του συνιστούσε, με ύφος συγκαλυμμένης επίπληξης, να μη ενεργεί αντικανονικά δεχόμενος όσους πήγαιναν στη Ρώμη άνευ συστατικών επιστολών, να μη δέχεται δηλαδή τους Ιγνατιανούς που κατέφευγαν σε αυτόν και δίχαζαν την Εκκλησία.
Εν τω μεταξύ, προ της λαϊκής οργής, ο Μιχαήλ και ο Βάρδας ορκίστηκαν δημοσίως ότι δεν θα πειράξουν τον Ιγνάτιο ούτε αυτούς που τον έκρυβαν, αρκεί να παρουσιαζόταν. Όντως ο Ιγνάτιος ήρθε, συμφιλιώθηκε τρόπον τινά με τον Βάρδα και αποσύρθηκε σε μία μονή. Ο λαός θεώρησε ότι αυτή ήταν η αιτία που σταματήσαν οι σεισμοί και εκχριστιανίστηκαν οι Βούλγαροι.
Τον Απρίλιο του 863 ο Πάπας είχε πια διαμορφώσει γνώμη. Σε σύνοδο που συγκάλεσε στη Ρώμη καθήρεσε και αναθεμάτισε: τον τοποτηρητή του Ζαχαρία γιατί προήδρευσε σε ληστρική σύνοδο• τον Γρηγόριο των Συρακουσών επειδή χειροτόνησε σε όλους τους βαθμούς τον Φώτιο• τον ίδιο τον Φώτιο ως αίτιον σκανδάλων, επιβήτορα και μοιχόν• όλους αυτούς που χειροτονήθηκαν από τον Φώτιο• όλους όσοι δεν θα διέκοπταν τις σχέσεις τους με τον Φώτιο• και τέλος τον αυτοκράτορα και όλο το κράτος.
Η απάντηση από την Κωνσταντινούπολη ήταν -προς το παρόν- μια περιφρονητική επιστολή, που αποκαλούσε τον Πάπα βάρβαρο εν μέσω βαρβάρων και του έλεγε πως εκλήθη στη σύνοδο για εθιμοτυπικούς και μόνο λόγους.
Βουλγαρία και Μοραβία.
Είχε εν τω μεταξύ προκύψει και άλλη αφορμή διαμάχης μεταξύ Ανατολικής και Δυτικής Εκκλησίας. Με ενέργειες της Κωνσταντινούπολης οι Βούλγαροι είχαν εκχριστιανιστεί. Αλλά ο ηγεμόνας τους Βόγορις, με βαπτίστηκε με ανάδοχο τον αυτοκράτορα Μιχαήλ, προσέγγισε τον Πάπα επικαλούμενος δογματικές απορίες και ο τελευταίος προσπαθούσε να αποσπάσει τη Βουλγαρία από την Εκκλησία της Κωνσταντινούπολης. 
Τότε επίσης ξεκίνησαν το ιεραποστολικό τους έργο στη Μοραβία οι Μεθόδιος και Κύριλλος.
Η δολοφονία του Βάρδα.
Την άνοιξη του 866 ο Βάρδας δολοφονήθηκε από τον νέο ευνοούμενο του Μιχαήλ παρακοιμώμενο Βασίλειο, με την έγκριση του αυτοκράτορα και ανεψιού του, ως συνωμοτών εναντίον του. Ο Βασίλειος στέφτηκε σε λίγο συναυτοκράτορας αλλά τα εκκλησιαστικά πράγματα δεν διαταράχτηκαν προς το παρόν.
Ο Βάρδας ήταν φίλος και προστάτης του Φωτίου, αυτός που τον ανέβασε στον πατριαρχικό θρόνο. Αλλά κατόπιν αυτού ο Φώτιος επέδειξε αχαρακτήριστη συμπεριφορά. Έγραψε επιστολή στον Μιχαήλ, στην οποία εκφράζει τη χαρά του για τη σωτηρία του (δηλαδή για τον θάνατο του Βάρδα), αποκαλεί τον τελευταίο «ταπεινόν άνθρωπον», τον κατηγορεί για αχαριστία, βρίσκει δίκαιη την τιμωρία του και φτάνει στην πιο ελεεινή κολακεία προς τον Μιχαήλ. Και εν τω μεταξύ ανεχόταν όλες τις ασχημίες του Μιχαήλ.
Η καθαίρεση του Πάπα.
Η απάντηση του Πάπα στην περιφρονητική επιστολή του Μιχαήλ του 863, έφτασε στην Κωνσταντινούπολη αμέσως μετά τη δολοφονία του Βάρδα το 866, γραμμένη στον ίδιο τόνο. Ο Φώτιος έπεισε τον Μιχαήλ να αναγνωρίσει τον αυτοκρατορικό τίτλο του Λουδοβίκου Β΄, εγγονού του Καρλομάγνου, για να τον αποσπάσει από τη συμμαχία του με τον Πάπα, και συγκάλεσε σύνοδο των Εκκλησιών της Ανατολής τον Αύγουστο του 867, στην οποία κατηγόρησε τον Πάπα για εκκλησιαστική επέμβαση στη Βουλγαρία, για θέματα νηστείας, γάμου κληρικών και άλλα τέτοια. Για όσα δηλαδή ακριβώς είχε γράψει ο ίδιος στον Πάπα μετά την καθαίρεση του Ιγνάτιου το 861, ότι είναι ασήμαντα και δεν αξίζει να χωρίζουν τους χριστιανούς. Τον κατηγορούσε επίσης και για ένα θέμα δογματικό: γιατί δεχόταν δήθεν η Εκκλησία της Ρώμης ότι το Άγιον Πνεύμα και εκ του Υιού εκπορεύεται (Filioque). 
To "Filioque" διατυπώθηκε για πρώτη φορά στην Ισπανία στο τέλος του 6ου αιώνα και έγινε δεκτό από τους Φράγκους. Αλλά δεν είχε γίνει με κανένα τρόπο αποδεκτό από τη Δυτική Εκκλησία προ του 1014. Συνεπώς ο Φώτιος, εκτός του ότι φάνηκε ανακόλουθος ως προς τα διοικητικά, τοπικά θέματα (γάμους κληρικών, νηστείες κττ), τα οποία δεν έπρεπε να χωρίζουν τους Χριστιανούς όπως έλεγε, ανήγαγε τη διαμάχη με την Εκκλησία της Ρώμης σε θέμα δογματικό, με αναπόφευκτες ολέθριες συνέπειες για τον Χριστιανισμό το σχίσμα και την αίρεση.
Η σύνοδος καθήρεσε (χωρίς κανένα βέβαια αποτέλεσμα κι αυτή, τυπικά μόνο) και αναθεμάτισε τον Πάπα Νικόλαο και απέκλεισε τις κυριαρχικές επεμβάσεις του πάπα στην Ανατολική Εκκλησία.
Η πρώτη εξορία.
Τον Σεπτέμβριο του 867 ο Βασίλειος δολοφόνησε τον Μιχαήλ Γ΄ και έμεινε μόνος αυτοκράτορας. Προκειμένου να ασκήσει απερίσπαστος τη διακυβέρνηση του κράτους και δεδομένου ότι οι Ιγνατιανοί αποτελούσαν την πλειονότητα και ήταν προστατευόμενοι και σύμμαχοι του Πάπα, θυσίασε τον Φώτιο, που καθαιρέθηκε αμέσως, και επανήλθε στον πατριαρχικό θρόνο ο Ιγνάτιος.
Αρκετοί χρονογράφοι, και μάλιστα εχθρικά διακείμενοι προς τον Φώτιο, έγραψαν ότι ο Φώτιος "«ελθόντος του βασιλέως εν τη εκκλησία και μέλλοντος αυτού κοινωνείν, ληστήν και φονέα έλεγεν και ανάξιον της θείας κοινωνίας»". Το γεγονός αμφισβητείται εντονότατα και λόγω του χαρακτήρα του Φωτίου και λόγω των μετέπειτα σχέσεών του με τον Βασίλειο.
Ο Φώτιος εξορίστηκε στη μονή της Σκέπης στον Βόσπορο. Σε σύνοδο που συγκροτήθηκε τον Οκτώβριο του 869 (Η΄ Οικουμενική κατά τους Λατίνους, ψευδογδόη κατά τους Βυζαντινούς) προσήχθη αλλά δεν αναγνώρισε τη δικαιοδοσία της και αρνήθηκε να απολογηθεί. Καταδικάστηκε και αναθεματίστηκε μαζί με τους οπαδούς του επισκόπους.
Ο Φώτιος παρέμεινε ήσυχος όσο κράτησε η εξορία του παρ’ όλο που οι οπαδοί του είχαν συγκροτήσει εκκλησίαν εν εκκλησία με χωριστή ιεραρχία, ιεροτελεστίες και πιστούς. Δεν θέλησε να εκμεταλλευτεί φυσικές καταστροφές που συνέβησαν διακηρύσσοντας ότι οφείλονταν στη θεία οργή για την πτώση του, όπως είχαν κάνει οι Ιγνατιανοί το 861. Στα τέλη του 876 ανακλήθηκε από την εξορία και του ανατέθηκε η ανατροφή των τεσσάρων γιων του Βασιλείου, ο οποίος σε όλο το διάστημα της εξορίας δεν έπαυσε να τον τιμά και να τον βοηθά.
Η δεύτερη πατριαρχία.
Το 877 ο Ιγνάτιος πέθανε και σε τρεις μέρες ο Φώτιος ανέβηκε και πάλι στον πατριαρχικό θρόνο της Κωνσταντινούπολης. Ξεχνώντας ότι είχε καταδικάσει τη Δυτική Εκκλησία στη σύνοδο του 867, ανήγγειλε την επάνοδό του στον Πάπα Ιωάννη Η΄ και του ζήτησε να στείλει εκπροσώπους του στην Κωνσταντινούπολη για να συμμετάσχουν σε σύνοδο που θα την επικύρωνε. Ο Πάπας, ξεχνώντας κι αυτός τις αποφάσεις των προκατόχων του και την καταδίκη του Φωτίου στη σύνοδο του 869, αναγνώρισε τον Φώτιο με τις απαντητικές του επιστολές και έστειλε τους εκπροσώπους.
Η σύνοδος αυτή διήρκεσε από τον Νοέμβριο του 879 μέχρι τον Μάρτιο του 880. Παρέστησαν όλοι οι πατριάρχες των Εκκλησιών της Ανατολής, οι τοποτηρητές του Πάπα και 360 αρχιερείς, προήδρευε δε ο ίδιος ο Φώτιος. Η επάνοδός του επικυρώθηκε θριαμβευτικά και τα εγκώμια της συνόδου προς αυτόν υπήρξαν αποθεωτικά. Οι τοποτηρητές του Πάπα, μολονότι τα εγκώμια αυτά αναγόρευαν τον Φώτιο πνευματικό οδηγό όλης της Χριστιανοσύνης, συμφώνησαν κατά πάντα και υπερθεμάτισαν. Τέλος απαγορεύτηκε ρητά κάθε προσθήκη στο Σύμβολο της Πίστεως, δηλ. το "Filioque".
Με επιστολές του προς τον Βασίλειο και τον Φώτιο στις 13 Αυγούστου 880, ο Πάπας επικύρωσε τις αποφάσεις της συνόδου. Αλλά στα τέλη του 880 αναθεμάτισε τον Φώτιο, ισχυριζόμενος ότι η βυζαντινή διπλωματία είχε και πάλι εξαπατήσει τους τοποτηρητές του. Υποστηρίζεται πάντως ότι ο αναθεματισμός δεν απαγγέλθηκε από τον Ιωάννη Η΄ αλλά από τον διάδοχό του Μαρίνο Α΄, και ότι αποδόθηκε στον Ιωάννη για να μη φανεί ότι υπήρξε πάπας που αναγνώρισε οριστικά τον Φώτιο.
Δεύτερη πτώση και θάνατος.
Όταν ο Βασίλειος Α' πέθανε το 886, τον διαδέχτηκε ο γιος του Λέων ΣΤ' παρά την αντίθετη επιθυμία του πατέρα του. Ένα από τα μέτρα του νέου αυτοκράτορα για να εδραιωθεί πολιτικά περιστοιχιζόμενος από πρόσωπα της εμπιστοσύνης του ήταν και η εκ νέου απομάκρυνση του δασκάλου του Φωτίου από τον πατριαρχικό θρόνο. Στη θέση του τοποθετήθηκε ο ανήλικος αδελφός του αυτοκράτορα Στέφανος. Ο Φώτιος εξορίστηκε, πιθανόν σε μονή της Αρμενίας, και τα ίχνη του χάνονται. Πιθανολογείται ότι απεβίωσε την 6 Φεβρουαρίου του 893.
Το έργο του.
α. Φιλολογικά συγγράμματα
β. Θεολογικά:
γ. Γύρω στις 263 επιστολές
Τα έργα του Φωτίου έχουν εκδοθεί στην "Patrologia Graeca" του Migne, τόμοι 101-104.
Αποτίμηση.
Ο Νικήτας Παφλαγών στην εξυμνητική βιογραφία του Πατριάρχη Ιγνάτιου, έγραψε για τον μεγάλο αντίπαλο του τελευταίου Φώτιο: 
 (Νικήτας ο Παφλαγών, Βίος Ιγνατίου, σ. 509)
Παρόμοιες είναι οι γνώμες και των άλλων χρονογράφων για την ευρυμάθεια και τις ικανότητες του Φωτίου. Τον αποκηρύσσουν όμως γιατί υπήρξε αντίπαλος του αρχηγού της συντηρητικής θρησκευτικής παράταξης Ιγνατίου, γιατί ήρθε σε ρήξη με τους συμμάχους του Ιγνατίου πάπες, και γιατί αυτό υπαγόρευε η πολιτική της Μακεδονικής Δυναστείας, που τα μέλη της δύο φορές τον καθήρεσαν.
Ο Γκίμπον πιστεύει ότι η φιλοδοξία του υπήρξε ίση προς την περιέργειά του (τη φιλομάθειά του) και ότι θυσίασε την παγκόσμια ειρήνη για μια σύντομη και αμφίβολη βασιλεία.
Κατά τον Παπαρρηγόπουλο "«το όνομα αυτού έμελλε να αντηχήση επί αιώνας αινούμενον και βλασφημούμενον μέχρι της...ημέρας εκείνης, καθ’ ην ο χριστιανικός κόσμος...θέλει συγχωρήσει τας αμαρτίας αυτού χάριν της μεγαλοφυΐας μεθ’ ης υπερεμάχησεν υπέρ της ανεξαρτησίας του ανατολικού κόσμου»". Όντως η μεγαλύτερη προσφορά του Φωτίου ήταν η απόκρουση των κυριαρχικών αξιώσεων του πάπα.

</doc>
<doc id="43371" url="https://el.wikipedia.org/wiki?curid=43371" title="Πανικός στα σχολεία">
Πανικός στα σχολεία

Το Πανικός στα σχολεία είναι ο τίτλος μιας ελληνικής κοινωνικής κινηματογραφικής ταινίας του 1982, σε σενάριο Γιώργου Μυλωνά και σκηνοθεσία Ντίμη Δαδήρα.
Πλοκή.
Ο Αλέξανδρος Μακρής (Γιάννης Τσιλιβάκος), μαθητής σε ένα σχολείο της Αθήνας, πεθαίνει από υπερβολική δόση ναρκωτικών. Ο πατέρας του, Γιάννης (Γιάννης Βόγλης), που είχε αφιερώσει τη ζωή του στο μεγάλωμα του παιδιού του και δεν είχε άλλον στον κόσμο εκτός από αυτό, θα προσπαθήσει να ανακαλύψει αυτούς που κρύβονται πίσω από τη διακίνηση του λευκού θανάτου στα σχολεία, για να πάρει εκδίκηση για το χαμό του παιδιού του. Παράλληλα, μια δημοσιογράφος (Μαίρη Χρονοπούλου) καλύπτει το ρεπορτάζ για τα ναρκωτικά στα σχολεία. Ο Μακρής δέχεται τη βοήθειά της, προσπαθώντας να ανακαλύψει τον αρχηγό της συμμορίας, τον Μάρκο Αυγέρη (Ανέστης Βλάχος), με τον οποίο είχε κάποτε και ο ίδιος συναλλαγές, θεωρώντας ότι ο κακοποιός διακινούσε λαθραία ποτά για λογαριασμό του.
Παραγωγή.
Μεγάλο μέρος της ταινίας έχει γυριστεί στη Νέα Σμύρνη. 
Η ταινία προβλήθηκε τη σαιζόν 1981-1982 και έκοψε 98.611 εισιτήρια. Ήρθε στην 20η θέση σε 45 ταινίες. 

</doc>
<doc id="43373" url="https://el.wikipedia.org/wiki?curid=43373" title="Ντέηβιντ Χάμιλτον">
Ντέηβιντ Χάμιλτον

Ο Ντέηβιντ Χάμιλτον ("David Hamilton", 15 Απριλίου 1933 - 25 Νοεμβρίου 2016) ήταν Άγγλος φωτογράφος και σκηνοθέτης.
Τα πρώτα χρόνια.
Ο Χάμιλτον μεγάλωσε στο Λονδίνο. Οι σπουδές του διακόπηκαν από το ξέσπασμα του Β' Παγκοσμίου Πολέμου. Κατά τη διάρκεια της στρατιωτικής του θητείας υπηρέτησε για κάποιο χρονικό διάστημα στην πανέμορφη επαρχία του Ντόρσετ γεγονός που αποτέλεσε πηγή έμπνευσης στη δουλειά του διαχρονικά. Μετά το τέλος του πολέμου επέστρεψε στο Λονδίνο και αφού τελείωσε το σχολείο μετακόμισε στη Γαλλία όπου και διαμένει μέχρι σήμερα.
Φωτογραφία.
Η καλλιτεχνική του φλέβα φάνηκε από όταν άρχισε να δουλεύει στο γραφείο ενός αρχιτέκτονα. Σε ηλικία 20 ετών, πήγε στο Παρίσι όπου δούλεψε σαν γραφίστας στο περιοδικό "Elle". Την επιτυχία και αναγνώριση ακολούθησε μια σύντομη στάση στην Αγγλία για να εργαστεί στο περιοδικό "Queen" και η επιστροφή και πάλι στο Παρίσι όπου προσελήφθη σαν καλλιτεχνικός διευθυντής στο μεγαλύτερο πολυκατάστημα της πόλης, το "Printemps". Άρχισε να φωτογραφίζει επαγγελματικά όσο ακόμη εργαζόταν στο Printemps και το ονειρικό, χαρακτηριστικά γεμάτο με κόκκο, στυλ των φωτογραφιών του γρήγορα του έφερε την επιτυχία.
Οι φωτογραφίες του έγιναν περιζήτητες από περιοδικά όπως τα "Realites", "Twen" και "Photo". Στο τέλος της δεκαετίας του 1960 η δουλειά του Χάμιλτον είχε ένα πολύ αναγνωρίσιμο ύφος. Η μετέπειτα καριέρα του περιλαμβάνει την έκδοση πολλών λευκωμάτων με εκατομμύρια πωλήσεις, πέντε κινηματογραφικές ταινίες, αναρίθμητες δημοσιεύσεις σε περιοδικά και δεκάδες εκθέσεις σε μουσεία και γκαλερί. Το ιδιαίτερο στυλ του με τα παστέλ χρώματα και τη φλουταρισμένη εικόνα επανήλθε πρόσφατα (2003) σε πολλές φωτογραφίσεις για γνωστά περιοδικά μόδας όπως "Vogue", "ELLE" και άλλα. Για πολλά χρόνια συζούσε με τη Μόνα Κρίστενσεν, που υπήρξε μοντέλο του και πρωταγωνίστησε στη πρώτη του ταινία, το "Bilitis". Αργότερα παντρεύτηκε τη Gertrude, για να ακολουθήσει ένας φιλικός χωρισμός. Αυτή την εποχή μοιράζει το χρόνο του ανάμεσα στο Παρίσι και το Σαιν-Τροπέ ενώ ετοιμάζει την έκδοση τριών λευκωμάτων.
Αντιδράσεις.
Καθώς το μεγαλύτερο τμήμα της δουλειάς του Χάμιλτον έχει να κάνει με την (συχνά) γυμνή απεικόνιση κοριτσιών στην πρώιμη εφηβεία, έχει αποτελέσει αντικείμενο αντιδράσεων και σε κάποιες περιπτώσεις κατηγοριών ακόμα και για παιδική πορνογραφία, κυρίως στην Βρετανία και στις Η.Π.Α. Στα τέλη τις δεκαετίας του 1990, ομάδες συντηρητικών Αμερικανών χριστιανών διαμαρτύρονταν έξω από βιβλιοπωλεία που πωλούσαν τα λευκώματα του, εντούτοις χωρίς αποτέλεσμα. Εξ' αιτίας των διαφορετικών αντιλήψεων στα θέματα του γυμνού και της πρώιμης ηλικίας, ο Χάμιλτον δεν αντιμετώπισε παρόμοιες αντιδράσεις στην Γαλλία ή σε κάποιο άλλο μέρος του κόσμου.

</doc>
<doc id="43374" url="https://el.wikipedia.org/wiki?curid=43374" title="Εβδόμη">
Εβδόμη



</doc>
<doc id="43375" url="https://el.wikipedia.org/wiki?curid=43375" title="Έβδομη">
Έβδομη



</doc>
<doc id="43377" url="https://el.wikipedia.org/wiki?curid=43377" title="Νέα Εγνατία">
Νέα Εγνατία



</doc>
<doc id="43378" url="https://el.wikipedia.org/wiki?curid=43378" title="Πρωινή Καβάλας">
Πρωινή Καβάλας



</doc>
<doc id="43379" url="https://el.wikipedia.org/wiki?curid=43379" title="Χρονόμετρο Καβάλας">
Χρονόμετρο Καβάλας



</doc>
<doc id="43380" url="https://el.wikipedia.org/wiki?curid=43380" title="Αναλυτής Καβάλας">
Αναλυτής Καβάλας



</doc>
<doc id="43381" url="https://el.wikipedia.org/wiki?curid=43381" title="Ανατολή Νέας Καρβάλης">
Ανατολή Νέας Καρβάλης



</doc>
<doc id="43383" url="https://el.wikipedia.org/wiki?curid=43383" title="Ακρίτας Ξάνθης">
Ακρίτας Ξάνθης



</doc>
<doc id="43385" url="https://el.wikipedia.org/wiki?curid=43385" title="Η Ημέρα (εφημερίδα)">
Η Ημέρα (εφημερίδα)

Η Ημέρα ήταν καθημερινή πολιτική εφημερίδα της Πάτρας και του δημοκρατικού χώρου της Δυτικής Ελλάδας.
Ιδρύθηκε το Μάρτιο του 1945 με το όνομα "Σημερινή" και εκδιδόταν από ομάδα τυπογράφων. Ανήκε στον κεντροαριστερό χώρο. Το 1951 ανέλαβε τη "Σημερινή" ο Χρήστος Ριζόπουλος, εργαζόμενος στην εφημερίδα, και την μετονόμασε σε "Η Ημέρα" (με υπότιτλο "Πρωινή ανεξάρτητος εφημερίς Πατρών"). Είχε προηγηθεί η διάλυση και εκκαθάριση της εταιρείας που εξέδιδε την "Σημερινή". Το νέο όνομα είχε προτείνει ο τότε Αχαιός Βουλευτής Φωκίων Ζαΐμης. Το 1989 την ανέλαβε ο δημοσιογράφος και εργαζόμενος στην εφημερίδα Ανδρέας Χριστόπουλος. Το 2005 πέρασε στον Θεόδωρο Καμπέρο και στην "Εκδοτική Πατρών Α.Ε." Η εφημερίδα "Ημέρα των Πατρών" ανέστειλε την έκδοσή της στις 22 Οκτωβρίου 2009 με απόφαση του Θεόδωρου Καμπέρου και παραμένει κλειστή μέχρι και σήμερα (2020).

</doc>
<doc id="43386" url="https://el.wikipedia.org/wiki?curid=43386" title="Βύθιση του Κουρσκ">
Βύθιση του Κουρσκ

Η βύθιση του Κουρσκ, ενός ρωσικού υποβρυχίου κλάσης «Όσκαρ ΙΙ», συνέβη στις 12 Αυγούστου του 2000, ανοιχτά της θάλασσας του Μπάρεντς κατά την διάρκεια άσκησης. Η βύθιση επήλθε, σύμφωνα με τις επίσημες πηγές της Ρωσικής κυβέρνησης, όταν προκλήθηκε έκρηξη εξαιτίας διαρροής καυσίμων υπεροξείδιου του υδρογόνου από μια ελαττωματική τορπίλη, που έφερε το υποβρύχιο.&lt;ref name="bbc.co.uk/greek1"&gt;Αντιδράσεις για το πόρισμα για το Κουρσκ BBC Greek, ανακτήθηκε [[19 Οκτωβρίου]] [[2006]]. "Σε διαρροή καυσίμων από [[τορπίλη]] απέδωσε και επισήμως η ρωσική ηγεσία τα αίτια της έκρηξης στο υποβρύχιο, η οποία είχε ως αποτέλεσμα το θάνατο και των 118 μελών του πληρώματος."&lt;/ref&gt;
Μία απόπειρα διάσωσης των 118 μελών του πληρώματος που βρίσκονταν εγκλωβισμένοι στο υποβρύχιο και η οποία επιχειρήθηκε από [[Νορβηγία|Νορβηγούς]] και [[Μεγάλη Βρετανία|Βρετανούς]] δύτες λίγες μέρες μετά το συμβάν που οδήγησε στη βύθιση, δεν απέδωσε καρπούς. Δεκατέσσερις μήνες αργότερα το Ρωσικό Ναυτικό, σε συνεργασία με την [[Ολλανδία|Ολλανδική]] [[κοινοπραξία]] των εταιρειών [[Smit Internationale]] και [[Μαμούτ]], ανέσυρε την πλειονότητα των σορών των επιβαινόντων στο υποβρύχιο.
Το Κουρσκ πριν το ατύχημα.
Το υποβρύχιο.
[[Αρχείο:Oscar class submarine 3.jpg|thumb|right|250px|Το υποβρύχιο OMSK (K-186), παρόμοιο με το Κουρσκ και της ίδιας κλάσης (Oscar II).]]
Το Κουρσκ ήταν ένα πυρηνοκίνητο υποβρύχιο του Βορείου Στόλου του Ρωσικού Ναυτικού. Το όνομά του δόθηκε από τη [[Μάχη του Κουρσκ]], που έγινε κατά τη διάρκεια του [[Β΄ Παγκόσμιος Πόλεμος|Β' Παγκοσμίου Πολέμου]] στην περιοχή του [[Κουρσκ (πόλη)|Κουρσκ]] της Ρωσίας. Ήταν η μεγαλύτερη μάχη τεθωρακισμένων, που έγινε ποτέ και έληξε με νίκη της Σοβιετικής Ένωσης, που την οδήγησε αργότερα στο πέρασμα του [[Δνείπερος|Δνείπερου]] και στην απελευθέρωση του [[Κίεβο|Κιέβου]] το φθινόπωρο του [[1943]]. Το υποβρύχιο, που τέθηκε σε υπηρεσία τον Δεκέμβριο του [[1994]], είχε μήκος 154 [[μέτρο (μονάδα μήκους)|m]], εκτόπισμα 16.400 τόννων, [[διπλό κύτος]] και μπορούσε να φέρει 24 πυραύλους "Κρουζ" P-700 Granit καθώς και [[τορπίλη|τορπίλες]] διαμέτρου 533 mm και 650mm. Για τις αποστολές του υποβρυχίου λίγα είναι γνωστά, εκτός από μία αποστολή παρακολούθησης αμερικανικού στόλου στη Μεσόγειο.&lt;ref name="bbc.co.uk/Doubleblast&gt;BBC news | US experts: Double blast 'sank Kursk' Ανακτήθηκε [[19 Οκτωβρίου]] [[2006]]. "«Το Αμερικάνικο Ναυτικό γνώριζε το Κουρσκ αρκετά καλά, αφού το παρατηρούσε το περασμένο καλοκαίρι [1999] στη Μεσόγειο, καθώς αυτό παρακολουθούσε στόλο μάχης αμερικανικού αεροπλανοφόρου»"&lt;/ref&gt;
Το πλήρωμα.
Κυβερνήτης και διοικητής του Κουρσκ ήταν ο Γκενάντι Πετρόβιτς Λιάτσιν ("Геннадий Петрович Лячин"). Το υποβρύχιο είχε, σύμφωνα με τη λίστα των θυμάτων που δόθηκε στη δημοσιότητα, 118 επιβαίνοντες.&lt;ref name="bbc.co.uk/list"&gt;BBC news | The crew of the Kursk Ανακτήθηκε [[19 Οκτωβρίου]] [[2006]]. Η λίστα των θυμάτων του Κουρσκ εκδόθηκε αρχικά στην εφημερίδα Κομσομόλσκαγια Πράβντα ("Комсомольская правда") και "«λέγεται ότι η εφημερίδα πλήρωσε 18.000 ρούβλια για να την αποκτήσει.»"&lt;/ref&gt; Η αμερικάνικη συντηρητική ιστοσελίδα ειδήσεων WorldNetDaily ανέφερε, πως υπήρχαν στο υποβρύχιο [[Λαϊκή Δημοκρατία της Κίνας|Κινέζοι]] παρατηρητές της άσκησης που εκτελούσε, κάτι που αφενός δεν συμφωνεί με τη λίστα επιβαινόντων που δόθηκε, αφετέρου δεν συμφωνεί με τον αριθμό των πτωμάτων που ανασύρθηκαν από το ναυάγιο και αναγνωρίστηκαν 14 μήνες αργότερα. Παρόλα αυτά, επιβεβαιώνεται πως [[Ηνωμένες Πολιτείες Αμερικής|αμερικάνικες]] και [[Νορβηγία|νορβηγικές]] αρχές παρακολουθούσαν την άσκηση του Κουρσκ (από δικά τους θαλάσσια μέσα).&lt;ref name="bbc.co.uk/what1"&gt;BBC News | What caused the accident? Ανακτήθηκε [[19 Οκτωβρίου]] [[2006]].&lt;/ref&gt;
Η τελευταία αποστολή.
Το Κουρσκ στις 12 Αυγούστου του 2000 βρισκόταν στη [[Θάλασσα Μπάρεντς|Θάλασσα του Μπάρεντς]], που αποτελεί τμήμα του [[Αρκτικός Ωκεανός|Αρκτικού Ωκεανού]]. Η θερμοκρασία στο τμήμα του ωκεανού όπου βρισκόταν το υποβρύχιο, γύρω στα 100 με 135 [[χιλιόμετρο|χλμ.]] ανοιχτά από το ρωσικό λιμάνι [[Μούρμανσκ]], δεν υπερβαίνει τον Αύγουστο τους 4 βαθμούς Κελσίου. Η αποστολή του Κουρσκ, που ήταν μέρος ασκήσεων, σχετιζόταν με την δοκιμή νέων οπλικών συστημάτων. Στην αποστολή συμμετείχε και το ρωσικό καταδρομικό κλάσης "Κίροφ", με όνομα "Μεγάλος Πέτρος" ("Петр Великий - Πιότρ Βιελίκι") καθώς και περίπου 30 άλλα πλοία του Ρωσικού ναυτικού και θεωρείται από αμερικάνικες πηγές ως η μεγαλύτερη ρωσική άσκηση ναυτικού μετά την πτώση της [[Ένωση Σοβιετικών Σοσιαλιστικών Δημοκρατιών|Σοβιετικής Ένωσης]]. Η συγκεκριμένη αποστολή περιλάμβανε μεταξύ άλλων την εκτόξευση πυραύλων "Κρουζ" από το Κουρσκ και αμέσως μετά την συνάντησή του με έναν σχηματισμό πλοίων και την προσβολή τους με ομοβροντία [[τορπίλη|τορπιλών]]. Η αναφορά για την επίτευξη του δεύτερου τμήματος της αποστολής αναμενόταν στις 18:00, ώρα [[Μόσχα]]ς, αλλά δεν έφτασε στην καθορισμένη ώρα, ούτε και αργότερα.
Το ατύχημα και η βύθιση.
Οι εκρήξεις.
Στις 07:47 ώρα Ρωσίας, σεισμογράφοι στη Νορβηγία καταγράφουν δόνηση έντασης 2,2 [[Κλίμακα Ρίχτερ|Ρίχτερ]] και δύο λεπτά αργότερα καταγράφεται, από περισσότερους σεισμογράφους ανά τον κόσμο, δόνηση 4,2 Ρίχτερ. Οι δονήσεις οφείλονταν σε εκρήξεις που είχαν σημειωθεί στο Κουρσκ, το οποίο εκείνη την ώρα βρισκόταν στην περιοχή με γεωγραφικές συντεταγμένες 69° 40′ 0″ N 37° 35′ 0″ E, και αντιστοιχούν σε 0,02 με 0,1 τόννους ΤΝΤ η πρώτη και σε 5 τόννους TNT η δεύτερη. Ωστόσο ο [[Βλαντίμιρ Κουρογιέντοφ]], επικεφαλής του Ρωσικού Ναυτικού ανέφερε πως το Κουρσκ συγκρούστηκε, χωρίς να αναφέρει με τι.&lt;ref name="cnn.com/rescue"&gt;CNN.com: Russian submarine rescue bid under way . Ανακτήθηκε [[20 Οκτωβρίου]] [[2006]].&lt;/ref&gt; Η επίσημη θέση του Αμερικανικού Πολεμικού Ναυτικού είναι ότι, παρόλο που παρατηρούσε τις ασκήσεις του Ρωσικού Ναυτικού, κανένα πλοίο ή υποβρύχιό του δεν συμμετείχε σε σύγκρουση με το Κουρσκ. Οι εκρήξεις που αναφέρθηκαν προκλήθηκαν, σύμφωνα με έρευνες που έγιναν αργότερα, στο εμπρόσθιο τμήμα του υποβρυχίου και καθώς το υποβρύχιο ήταν σε [[βάθος περισκοπίου]]. Εξαιτίας των εκρήξεων αυτών τα δύο μπροστινά τμήματα πλημμύρισαν, με αποτέλεσμα να πνιγούν όσοι βρισκόταν εκεί. Άλλα υποβρύχια έσπευσαν στο σημείο του ατυχήματος και το βρήκαν να έχει υποστεί βλάβες και να βρίσκεται με κάποια κλίση στο βυθό της θάλασσας, σε βάθος μεταξύ 100 και 160 μέτρων. Αναφορές που έγιναν μέχρι και τη Δευτέρα [[14 Αυγούστου]] [[2000]], δήλωναν πως η επικοινωνία με τον κυβερνήτη Λιάτσιν, επανήλθε μετά από μία ημέρα πλήρους [[σιγή ασυρμάτου|σιγής του ασυρμάτου]]. Μετέπειτα αναφορές όμως δηλώνουν, πως οι αρχικές ήταν πολύ αισιόδοξες και εσφαλμένες.
Οι απόπειρες διάσωσης από την πλευρά της Ρωσίας.
[[Αρχείο:AS-28 Priz.png|thumb|right|300px|Ρωσικό Χαμηλού Βάθους Διασωστικό Σκάφος ("DSRV") τύπου AS-28. Σκάφος αυτού του τύπου προσπάθησε να πραγματοποιήσει επαφή με το Κουρσκ.]]
Στις [[14 Αυγούστου]] ο Βλαντίμιρ Κουρογιέντοφ δηλώνει, πως οι πιθανότητες διάσωσης πληρώματος μεταξύ 100 με 130 ανθρώπων ""δεν είναι πολύ καλές". Την ίδια ημέρα δόθηκε εντολή να κινηθούν τέσσερα πολεμικά πλοία και τρία υποβρύχια στην περιοχή του ατυχήματος. Ένα σωστικό πλοίο κατέβασε, σύμφωνα με τον Κουρογιέντοφ, έναν "κώδωνα"" που παρείχε οξυγόνο στο υποβρύχιο. Το Κουρσκ βρισκόταν σε επαφή μέσω ασυρμάτου με τα πλοία στην επιφάνεια και το υπουργείο εθνικής άμυνας τόνισε πως δεν υπήρχε άμεσος [[κίνδυνος]], αφού το υποβρύχιο μπορεί να μείνει βυθισμένο μέχρι και τέσσερις μήνες. Η τυπική διαδικασία διάσωσης θα ήταν το πλήρωμα να ερχόταν στην επιφάνεια με τον "κώδωνα" ή με μια "κάψουλα", που θα κατέβαινε στο υποβρύχιο και θα προσαρμοζόταν στην καταπακτή του. Εναλλακτική λύση, που θεωρείτο εξαιρετικά δύσκολη, θα ήταν τα μέλη του πληρώματος να εγκατέλειπαν το υποβρύχιο μέσω των σωλήνων [[τορπίλη|τορπιλών]] και να κολυμπούσαν στην επιφάνεια στα παγωμένα νερά της Θάλασσας του Μπάρεντς. Διευθυντής των επιχειρήσεων διάσωσης ήταν ο ναύαρχος Βιάτσεσλαβ Ποπόφ. Ο Τζέημς Μπήβερ, ανταποκριτής του δικτύου πληροφοριών Jane's ανέφερε πως το δεύτερο ενδεχόμενο δεν ήταν δυνατόν, εφόσον από την έκρηξη είχαν πλημμυρίσει τα τμήματα των [[τορπίλη|τορπιλών]]. Πέραν τούτου, ειδικοί επεσήμαναν τον κίνδυνο των ναυτών να πεθάνουν κατά την ανάδυση από το μεγάλο βάθος και τις εξαιρετικά χαμηλές θερμοκρασίες του Αρκτικού Ωκεανού. Κατά συνέπεια, η διάσωση δεν έχει τόσο μεγάλη άνεση χρόνου όσο υποδεικνύεται από τις ρωσικές αρχές.&lt;ref name="cnn.com/grim&gt;CNN.com: Situation grim for Russian nuclear sub crew trapped on sea floor . Ανακτήθηκε [[20 Οκτωβρίου]] [[2006]].&lt;/ref&gt; Τελικά την ίδια ημέρα καταφθάνουν άλλα τρία πολεμικά πλοία του Ρωσικού Ναυτικού και μαζί τους ένα ρωσικό αεροπλανοφόρο. Οι Ρώσοι, ενώ διέθεταν υποβρύχια κλάσης "India", δεν μπορούσαν να τα χρησιμοποιήσουν, επειδή τα είχαν αποσύρει για μείωση κόστους του ναυτικού. Στις [[15 Αυγούστου]] [[2000]], η επιχείρηση καθόδου κώδωνα στο Κουρσκ, με σκοπό την ανάκτηση ηλεκτρικού και την παροχή οξυγόνου απέτυχε και μία δεύτερη απόπειρα έγινε αμέσως μετά. Εξαιτίας όμως της πολύ χαμηλής ορατότητας και των κυμάτων ύψους σχεδόν τεσσάρων μέτρων και οι δύο προσπάθειες ήταν ανεπιτυχείς, εφόσον οι διασώστες δεν κατάφεραν να προσεγγίσουν με ρομποτικά τηλεκατευθυνόμενο όχημα, μία καταπακτή κινδύνου του Κουρσκ. Οι Ρωσικές αρχές υπολογίζουν το ενδεχόμενο χρήσης φουσκωτών πλωτήρων για τη διάσωση των εγκλωβισμένων στο υποβρύχιο, ενώ η επικοινωνία μέσω ασυρμάτου με το πλοίο, που είχε επανακτηθεί τη Δευτέρα [[14 Αυγούστου]], χάνεται μάλλον εξαιτίας έλλειψης ηλεκτρικού, που προήλθε από το κλείσιμο των αντιδραστήρων από μέλη του πληρώματος.&lt;ref name="cnn.com/grave"&gt;CNN.com: Situation 'extremely grave' for submarine crew . Ανακτήθηκε [[23 Οκτωβρίου]] [[2006]].&lt;/ref&gt; Την επόμενη ημέρα, ένα βαθυσκάφος κλάσης "Bester" ("Deep Submergence Rescue Vehicle - Χαμηλού Βάθους Διασωστικό Σκάφος"), κατόρθωσε να προσεγγίσει το Κουρσκ, αλλά δεν μπόρεσε να πραγματοποιήσει επαφή εξαιτίας καιρού, ισχυρών ρευμάτων και χαμηλής ορατότητας. Την ίδια ημέρα ο πρόεδρος της Ρωσίας [[Βλαντιμίρ Πούτιν]], ο οποίος βρίσκεται σε διακοπές, χαρακτηρίζει την κατάσταση κρίσιμη. Η Ρωσία συμβουλεύεται με ειδικούς του [[ΝΑΤΟ]] σε υποβρύχιες διασώσεις και τελικά ζητά τη βοήθεια της [[Μεγάλη Βρετανία|Μεγάλης Βρετανίας]] και της [[Νορβηγία]]ς για τη διάσωση των επιβαινόντων στο Κουρσκ.
Η απόπειρα διάσωσης από Βρετανούς και Νορβηγούς.
[[Αρχείο:Koursk coupe gr.png|thumb|right|360px|Γενικό πλάνο των επιμέρους διαμερισμάτων του Κουρσκ.]]
Η Βρετανία στέλνει ένα αεροπλάνο με πλήρωμα και εξοπλισμό καθώς και ένα σκάφος διάσωσης, που προσγειώνεται στo [[Τρόντχαϊμ]] της Νορβηγίας αργά το βράδυ της Τετάρτης [[16 Αυγούστου]] του [[2000]]. Το Βρετανικό υποβρύχιο LR5, πρόκειται να μεταφερθεί στη Ρωσία το Σάββατο [[19 Αυγούστου]]. Ο Πρόεδρος της Ρωσίας Πούτιν δίνει εντολή αποδοχής οποιασδήποτε βοήθειας από οποιαδήποτε χώρα, που μπορεί να βοηθήσει στη διάσωση του Κουρσκ. Σύμφωνα με τον αντιπλοίαρχο Βλάντισλαβ Ίλγιιν η εντολή δίνεται κατόπιν τηλεφωνικής συνομιλίας μεταξύ [[Βλαντιμίρ Πούτιν|Πούτιν]] με τον τότε πρόεδρο των [[Ηνωμένες Πολιτείες Αμερικής|ΗΠΑ]], [[Μπιλ Κλίντον]].&lt;ref name="cnn.com/britainrushes"&gt;CNN.com: Britain rushes rescue craft to aid Russian sub . Ανακτήθηκε [[23 Οκτωβρίου]] [[2006]].&lt;/ref&gt; Οι ελπίδες διάσωσης επικεντρώνονται τώρα στο Βρετανικό LR5, που μπορεί να φτάσει σε βάθος 457 μέτρων και στο διμελές πλήρωμα του. Το σχέδιο διάσωσης εκμεταλλεύεται τη δυνατότητα προσκόλλησης του LR5 στην καταπακτή κινδύνου του βυθισμένου προς διάσωση υποβρυχίου και τη μεταφορά στην επιφάνεια ομάδων 16 ατόμων κάθε φορά. Το Κουρσκ εν τω μεταξύ, λέγεται πως έχει πάρει κλίση που μπορεί να είναι και 60 μοίρες, αλλά αυτό θεωρητικά δεν αποτελεί πρόβλημα για το LR5, γιατί με τη βοήθεια σφηνοειδούς κατασκευής που διαθέτει μπορεί να προσκολληθεί σε υποβρύχιο που βρίσκεται σε κλίση. Η κατάσταση όμως θεωρείται δύσκολη, γιατί έχει περάσει πολύς χρόνος και το Βρετανικό διασωστικό υποβρύχιο βρίσκεται ακόμη στο Τρόντχαϊμ, όπου τοποθετείται ο εξοπλισμός των δυτών, διαδικασία χρονοβόρα.&lt;ref name="CNN.com/LR5"&gt;CNN.com:LR5: The world's most advanced submarine rescue craft . Ανακτήθηκε [[23 Οκτωβρίου]] [[2006]].&lt;/ref&gt;
Στις [[17 Αυγούστου]] [[2000]] λαμβάνονται εικόνες του Κουρσκ από τηλεκατευθυνόμενη κάμερα, που δείχνουν τις ζημιές που έχει υποστεί το υποβρύχιο. Το Κουρσκ φαίνεται να έχει κλίση γύρω στις 20 μοίρες και όχι 60, όπως θεωρείτο αρχικά. Έχει το περισκόπιό του σηκωμένο, γεγονός που δηλώνει πως το πλήρωμα δεν μπόρεσε να αντιδράσει έγκαιρα στα αίτια της βύθισης· η δεξιά έξοδος των [[τορπίλη|τορπιλών]] είναι ανοιχτή, όπου και διακρίνονται συντρίμμια. Η επιχείρηση διάσωσης που πρόκειται να λάβει χώρα, περιλαμβάνει συνάντηση Ρώσων δυτών με Βρετανούς και Νορβηγούς διασώστες την Παρασκευή [[18 Αυγούστου|18]] ή το Σάββατο [[19 Αυγούστου]] στην περιοχή όπου βρίσκεται το Κουρσκ. Εκεί θα καταδυθεί το LR5 με το διμελές πλήρωμά του (μαζί με 2 Ρώσους τεχνικούς και έναν Ρώσο γιατρό). Αν καταφέρει να προσκολληθεί σε καταπακτή κινδύνου θα ανασύρονται 15 άτομα σε κάθε διαδρομή. Ωστόσο, ο πρωθυπουργός της Ρωσίας [[Μιχαήλ Κασιάνοφ]] περιγράφει την κατάσταση στο Κουρσκ "σχεδόν καταστροφική", εφόσον από την Τετάρτη δεν έχουν δοθεί σημεία ζωής στο υποβρύχιο.&lt;ref name="cnn.com/rescyerace"&gt;CNN.com: Rescue teams race to site of stricken sub. . Ανακτήθηκε [[23 Οκτωβρίου]] [[2006]].&lt;/ref&gt;
Την Παρασκευή οι απόπειρες διάσωσης από πλευράς Ρωσίας συνεχίζονται ανεπιτυχώς. Ρώσοι διασώστες προσεγγίζουν μία καταπακτή ασφαλείας του Κουρσκ, αλλά δεν μπορούν να την ανοίξουν, λόγω ζημιών που έχει υποστεί. Το Πεντάγωνο αναφέρει πως δεν έχει λάβει απάντηση σε προσφορά παροχής στρατιωτικής βοήθειας, που έκανε ο υπουργός Εθνικής Άμυνας των [[Ηνωμένες Πολιτείες Αμερικής|ΗΠΑ]], Γουΐλιαμ Κοέν, την προηγούμενη ημέρα σε Ρωσικές αρχές. Ο αναπληρωτής πρωθυπουργός της Ρωσίας Ιλία Κλεμπάνοβ αναφέρει, πως υπάρχει μία ""τρομακτική τρύπα" στην πλευρά του Κουρσκ, όπου βρισκόταν το μεγαλύτερο μέρος του πληρώματος, υπονοώντας πως δεν υπήρχαν περιθώρια διαφυγής και πως το υποβρύχιο υπέστη "καταστροφή που εξαπλώθηκε με αστραπιαία ταχύτητα"".&lt;ref name="cnn.com/damagedhatch"&gt;CNN.com: Damaged hatch a blow to Russian sub rescue hopes . Ανακτήθηκε [[23 Οκτωβρίου]] [[2006]].&lt;/ref&gt;
Το Σάββατο [[19 Αυγούστου]] [[2000]], μία εβδομάδα μετά τις εκρήξεις στο Κουρσκ, καταφθάνει στο σημείο του συμβάντος το Νορβηγικό ανεφοδιαστικό πλοίο "Normand Pioneer", που μεταφέρει το Βρετανικό βαθυσκάφος διάσωσης LR5. Πέντε μίλια μακριά από το σημείο όπου βρίσκεται το Κουρσκ γίνονται διαβουλεύσεις μεταξύ Ρώσων, Βρετανών και Νορβηγών για το πως θα εξελιχθεί η επιχείρηση. Εντούτοις, δύο ώρες νωρίτερα, ο Ρώσος επικεφαλής του προσωπικού του Βορείου Στόλου, Μιχαήλ Μοτσάκ, δηλώνει στη Ρωσική τηλεόραση πως κατά πάσα πιθανότητα, όσα μέλη του πληρώματος βρισκόντουσαν στο μπροστινό μέρος του υποβρυχίου τη στιγμή της έκρηξης, σκοτώθηκαν στα πρώτα λεπτά του ατυχήματος. Ο ίδιος θεωρεί πως μπορεί να υπάρχει "αέρας στο υποβρύχιο, αλλά η πίεση του αέρα πρέπει να είναι πολύ, πολύ μεγάλη, γεγονός που δεν προωθεί την καλή υγεία, καθώς τα επίπεδα του Οξυγόνου θα είναι επικίνδυνα χαμηλά".&lt;ref name="cnn.com/helicopter"&gt;CNN.com: UK 'underwater helicopter' arrives to help entombed Russian sub . Ανακτήθηκε [[24 Οκτωβρίου]] [[2006]].&lt;/ref&gt;
Κατά τη διάρκεια της προηγούμενης νύχτας οι Ρώσοι διασώστες καταβάλλουν προσπάθειες να προσεγγίσουν το Κουρσκ, αλλά αποτυγχάνουν για άλλη μια φορά. Ενώ έχουν καταφέρει να προσκολληθούν σε καταπακτές κινδύνου, αδυνατούν να σφραγίσουν την επαφή. Ο εκπρόσωπος του Ρωσικού Ναυτικού, Ιβάν Ντιγκάλο, δηλώνει: "Η άφιξη των Βρετανών διασωστών δεν πρέπει να μας φαίνεται σαν πανάκεια, γιατί και αυτοί θα αντιμετωπίσουν τα ίδια προβλήματα". Η ρώσικη κοινή γνώμη αρχίζει να αντιδρά εξαιρετικά έντονα πλέον στα γεγονότα που εξελίσσονται στη θάλασσα του Μπάρεντς.
Την Κυριακή [[20 Αυγούστου]] [[2000]], οι Βρετανοί διασώστες συγκεντρώνονται 8 χιλιόμετρα από τη περιοχή όπου βρίσκεται το Κουρσκ και τρεις ώρες αργότερα εμφανίζονται και οι Νορβηγοί. Σύμφωνα με τις Ρωσικές αρχές και συγκεκριμένα, σύμφωνα με τον Ιλιά Κλεμπάνοφ, ""η απόλυτη πλειοψηφία του πληρώματος έχει πεθάνει στα πρώτα δύο λεπτά της καταστροφής... συμπεριλαμβανομένων και αυτών που ήταν υπεύθυνοι για τον έλεγχο του υποβρυχίου" [...] "Θεωρούμε ότι το Βρετανικό σωστικό βαθυσκάφος, δε θα έχει τη δυνατότητα να προσκολληθεί, αφού θα χρησιμοποιήσει τς ίδιες μεθόδους που χρησιμοποιήθηκαν από τις Ρωσικές κάψουλες"". Στη Ρωσική τηλεόραση, στο δίκτυο RTR, αναφέρεται πως οι διασώστες με ειδικές στολές θα προσπαθήσουν να προσεγγίσουν το Κουρσκ και να ανοίξουν με τα χέρια, την καταπακτή κινδύνου του υποβρυχίου. Αν τα καταφέρουν, θα προχωρήσουν στο θάλαμο και θα προσπαθήσουν να διαβάσουν τα όργανα που μετρούν την πίεση του νερού στο εσωτερικό του υποβρυχίου. Αν αυτή βρίσκεται σε κανονικά επίπεδα, τα πληρώματα θα ξεκινήσουν να αντλούν το θαλάσσιο νερό που προφανώς θα έχει γεμίσει το σκάφος. Την ίδια μέρα συγκαλείται κατόπιν εντολής του Γουΐλιαμ Κοέν, ομάδα Αμερικανών μηχανικών, γιατρών και δυτών που θα φτάσουν στο σημείο του ατυχήματος και θα προσπαθήσουν να συνεισφέρουν στην επιχείρηση. Οι Αμερικάνοι, θα έχουν υπολογιστικούς συνδέσμους με στρατιωτικές εγκαταστάσεις στις ΗΠΑ.&lt;ref name="cnn.com/attempt"&gt;CNN.com: British, Norwegians begin sub rescue attempt despite Russian pessimism . Ανακτήθηκε [[23 Οκτωβρίου]] [[2006]].&lt;/ref&gt;
Οι Νορβηγοί δύτες πλησιάζουν τα συντρίμμια του Κουρσκ και λαμβάνουν βίντεο που επιβεβαιώνει τις αρχικές προβλέψεις Ρώσων αξιωματικών, ότι το μεγαλύτερο τμήμα ή όλο το πλήρωμα είναι νεκροί. Ο Ιλιά Κλεμπάνοφ αναφέρει ότι το βίντεο απεικονίζει μαζική φθορά στο Κουρσκ, που επικεντρώνεται στον μπροστινό μέρος και στον πυργίσκο του υποβρυχίου, ενώ ζημιές σημειώνονται και στο πίσω μέρος.&lt;ref name="cnn.com/video"&gt;Nuclear sub video reveals 'massive damage' . Ανακτήθηκε [[23 Οκτωβρίου]] [[2006]].&lt;/ref&gt; Νορβηγοί διασώστες αναφέρουν πως η καταπακτή διαφυγής του Κουρσκ μπορεί να αφαιρεθεί, πράγμα που έρχεται σε αντίθεση με παλιότερες προβλέψεις ρωσικών αρχών που υποστήριζαν ότι η καταπακτή είχε υποστεί εκτεταμένες ζημιές. Δύο Νορβηγοί δύτες πετούν με ελικόπτερο στο Βιντγιάεβο για να μελετήσουν ένα υποβρύχιο παρόμοιο με το Κουρσκ, πριν αποφασίσουν για το επόμενο στάδιο της διάσωσης. Ο Νορβηγός υποναύαρχος Άιναρ Σκόργκεν που ηγείται της αποστολής, αναφέρει πως θα μελετηθεί από αυτούς τους δύο δύτες, τι βρίσκεται μέσα σε μια καταπακτή κινδύνου, επειδή ""πρέπει να ξεκαθαριστούν οι συνέπειες ανοίγματος της καταπακτής". Επίσης δηλώνει πως οι Νορβηγοί διασώστες "έχουν να διανύσουν ακόμη πολύ δρόμο"" πριν από οποιαδήποτε προσπάθεια ανοίγματος των καταπακτών. Στο CNN, δήλωσε πως η επιχείρηση προχωρά όσο πιο γρήγορα γίνεται χωρίς να τίθεται σε κίνδυνο υγεία των δυτών.
Νωρίς το πρωί της [[21 Αυγούστου|21ης Αυγούστου]] του [[2000]], εννέα μέρες μετά τις εκρήξεις στο Κουρσκ, αναφέρεται πως οι Νορβηγοί δύτες κατάφεραν να ανοίξουν την πίσω καταπακτή του Ρωσικού υποβρυχίου. Σύμφωνα με αυτές τις αναφορές, οι δύτες δεν εντόπισαν σημεία ζωής από το υποβρύχιο. Ωστόσο η αποστολή θα συνεχιστεί και οι δύτες σκοπεύουν να προχωρήσουν στα ενδότερα διαμερίσματα του Κουρσκ, όπου όμως μπορεί να υπάρχουν επικίνδυνα χημικά που προήλθαν από τις εκρήξεις. Σε αναμονή βρίσκεται και το Βρετανικό διασωστικό βαθυσκάφος που βρίσκεται στην περιοχή από το Σάββατο.&lt;ref name="cnn.com/openhatch"&gt;CNN.com: Norwegian divers open hatch of stricken nuclear sub . Ανακτήθηκε [[24 Οκτωβρίου]] [[2006]].&lt;/ref&gt;
Τελικά δέκα μέρες μετά τις εκρήξεις (Τρίτη, [[22 Αυγούστου]] [[2000]]), οι Νορβηγοί δύτες καταφέρνουν να εισέλθουν στα εσωτερικά διαμερίσματα του Κουρσκ όπου διαπιστώνουν ότι είναι όλα πλημμυρισμένα. Προφανώς επιβεβαιώνεται πως όλοι οι επιβαίνοντες στο Κουρσκ είναι νεκροί. Ο Πούτιν ονομάζει την ημέρα ""μέρα πένθους" και οι σημαίες βρίσκονται μεσίστια σε όλη τη Ρωσία. Ο Νορβηγός υποναύαρχος υπεύθυνος της αποστολής, Άιναρ Σκόργκεν, σε ραδιοφωνική συνέντευξή του δηλώνει πως είναι δύσκολο να ανασυρθούν τα πτώματα γιατί η "ανάσυρση πτωμάτων είναι εντελώς διαφορετικού τύπου επιχείρηση"". Νοσοκομειακό πλοίο που μεταφέρει συγγενείς των θυμάτων πρόκειται να καταφτάσει στην περιοχή. Το τελευταίο που απομένει για τη Ρωσική κυβέρνηση είναι η ανάσυρση του Κουρσκ, εφόσον φέρει μερικά από τα πιο ανεπτυγμένα ρωσικά οπλικά συστήματα και αφετέρου για πρόληψη μόλυνσης του περιβάλλοντος από ενδεχόμενη διαρροή ραδιενέργειας από τους πυρηνικούς αντιδραστήρες του.
Οι ρωσικές αρχές, τα ΜΜΕ και η κοινή γνώμη.
Η τραγωδία του Κουρσκ, υπήρξε η αφορμή έντονων αντιδράσεων και αντιπαραθέσεων. Πέρα από τις οξείες αντιδράσεις συγγενών και μη, των μελών του πληρώματος του υποβρυχίου, υπήρξαν αντιδράσεις για τις αντικρουόμενες αναφορές μεταξύ ιδιωτικών και κρατικών μέσων μαζικής ενημέρωσης.
Ο Πούτιν είχε ξεκινήσει από τον Μάιο του [[2000]], "επιχείρηση σκούπα" με σκοπό την πάταξη της διαφθοράς. Στο πλαίσιο των προσπαθειών του προς την επίτευξη των στόχων του, άνοιξε μέτωπο με τη ρωσική εταιρία "Media-Most" πρόεδρος της οποίας ήταν ο [[Βλαντίμιρ Γκουσίνσκι]]. Η "Media-Most" που έκανε οξεία κριτική στην κυβέρνηση Πούτιν, είχε τον έλεγχο του πρώτου ανεξάρτητου ρωσικού τηλεοπτικού σταθμού NTV ("ΗΤΒ" στα κυριλλικά), της εφημερίδας Σεβόντνια ("σήμερα") καθώς και διαφόρων περιοδικών. Ο πρόεδρος της εταιρίας (που είχε απασχολήσει και τις αστυνομικές αρχές του [[Ισραήλ]] για κατηγορίες ξεπλύματος χρημάτων), συνελήφθη τον Μάιο του 2000 από τη ρωσική αστυνομία για απάτη και αφέθηκε ελεύθερος αφού υπέγραψε την πώληση της "Media-Most" στην ρωσική κρατική επιχείρηση "Gazprom", γεγονός που προκάλεσε αντιδράσεις.
Αποτέλεσμα αυτών, υπήρξε η διάσταση απόψεων μεταξύ κρατικών και ιδιωτικών ΜΜΕ και οι αναφορές για το ατύχημα του Κουρσκ και τα αίτια που οδήγησαν σε αυτό, δεν ξέφυγαν από την αντίθεση αυτή. Αρχικά το ημικρατικό Ρωσικό Δημόσιο Τηλεοπτικό Κανάλι και η κρατική τηλεόραση, περιλάμβαναν στο ειδησεογραφικό πρόγραμμά τους, εκτενείς συνεντεύξεις ναυτικών και κυβερνητικών αρχών, γεγονός που τους παρείχε τη δυνατότητα να εδραιώσουν τα επιχειρήματα των δηλώσεών τους. Από την άλλη πλευρά, τα ιδιωτικά ΜΜΕ, όπως η εφημερίδα Μοσκόβσκιι και η [[Ιζβέστια]] κατηγορούσαν ανοιχτά τις αρχές για ψεύδη. Η [[Κομσομόλσκαγια Πράβντα]] κατάφερε να βρει μια λίστα με τα ονόματα των επιβαινόντων στο Κουρσκ ενώ οι αρχές δεν είχαν ανακοινώσει τα ονόματά τους. Το NTV εμφάνισε τους ίδιους εκπροσώπους του ναυτικού που εμφανίζονταν στα κρατικά κανάλια, αλλά εμφάνισε και απόστρατους για να δώσει μια πιο πλήρη εικόνα. Όσο συνέβαιναν όλα αυτά, ο Πούτιν βρισκόταν σε διακοπές στο εξοχικό του στο Σότσι, γεγονός για το οποίο δέχτηκε επίσης οξεία κριτική.
Εν τω μεταξύ, μία σκηνή που εμφανίζεται στις τηλεοράσεις και κάνει το γύρο του κόσμου προκαλεί σάλο και δημιουργεί έντονες αντιδράσεις. Στη σκηνή φαίνεται η Ναντέζντα Τύλικ, μητέρα ενός εκ των υποπλοιάρχων του Κουρσκ, η οποία επιτίθεται φραστικά σε εκπροσώπους των ρωσικών αρχών που βρίσκονται κοντά της. Κατά τη διάρκεια της φραστικής επίθεσης εμφανίζεται από πίσω της μια άλλη γυναίκα που πιέζει μια σύριγγα πάνω από τα ρούχα της Τύλικ, η οποία μετά από λίγο χάνει την ικανότητα να παραμείνει όρθια και οδηγείται σε μια καρέκλα. Η Τύλικ δήλωσε πως έχασε άμεσα την ικανότητά της να μιλήσει αμέσως μετά την ένεση. Αργότερα όμως ανέτρεψε την εκδοχή που παρουσίασε αρχικά και δήλωσε πως η ένεση ζητήθηκε από το σύζυγό της, εξαιτίας προβλημάτων με την καρδιά της. Παρόλα αυτά, οι αξιωματικοί του ρωσικού ναυτικού δήλωσαν πως χορηγούσαν συνέχεια ηρεμιστικά σε συγγενείς των επιβαινόντων στο Κουρσκ, και συμπλήρωσαν πως «"δεν είναι τόσο μεγάλη υπόθεση όσο το κάνετε να φαίνεται στη Δύση"».
[[Αρχείο:Hero of the Russian Federation medal.png|thumb|right|100px|Το "Παράσημο του Ήρωα της Ρωσίας" απονεμήθηκε στον κυβερνήτη του Κουρσκ, Γκενάντι Λιάτσιν.]]
Η αντιμετώπιση των συμβάντων στη θάλασσα του Μπάρεντς από τις ρωσικές αρχές, προκάλεσε έντονες αντιδράσεις στη ρωσική και παγκόσμια κοινή γνώμη. Συγγενείς των θυμάτων χρησιμοποίησαν βαρείς χαρακτηρισμούς για τον Πούτιν και την κυβέρνησή του. Η Ιρίνα Μπελοζόροβα, σύζυγος πλοιάρχου του Κουρσκ είπε για τη συνάντηση που επρόκειτο να έχει με τον Πούτιν: «"Θα του πω πως είμαι χαρούμενη που δεν τον ψήφισα. Δεν είναι πρόεδρος. Είναι απλά ένα ανδρείκελο"». Η Γιεκατερίνα Μπαγκρυάντσεβα είπε πως αντιμετώπισαν ανάλγητη συμπεριφορά από τις αρχές στο Βιντγιάεβο. Επίσης δήλωσε: «"Όταν ανακηρύσσουν τη μέρα αυτή ως μέρα πένθους σε αυτό το μέρος, σημαίνει πως την επόμενη θέλουν να μας ξεχάσουν"». Οι πρακτικές του Πούτιν αρχίζουν πλέον να παραλληλίζονται ανοιχτά με [[Ένωση Σοβιετικών Σοσιαλιστικών Δημοκρατιών|Σοβιετικές]] από τον τύπο και ο Πούτιν αντιμετωπίζει ακόμη πιο άσχημες κριτικές.
Η έντονη κριτική στον Πρόεδρο της Ρωσίας Πούτιν, που είχε το απόγειό της με τη βύθιση του Κουρσκ, οδήγησε στην υιοθέτηση νέας στάσης από τη ρωσική κυβέρνηση τόσο σε επίπεδο επικοινωνίας με τους φορείς των Μέσων Μαζικής Ενημέρωσης, όσο και σε επίπεδο δημοσίων σχέσεων. Επιπλέον προκάλεσε μεταστροφή της ρωσικής κυβέρνησης ως προς την αντιμετώπιση των ρωσικών ενόπλων δυνάμεων και την τρέχουσα επί δέκα χρόνια «"αναμόρφωση των ρωσικών ενόπλων δυνάμεων"». Από εκείνη την περίοδο και μετά ξεκίνησε να εφαρμόζεται πολύ εντονότερα η «"αναμόρφωση"» του Βόρειου Στόλου, το κύρος του οποίου δεν ήταν το απαιτούμενο από τις ρωσικές αρχές &lt;ref name="bbc.co.uk/reforming"&gt;BBC.co.uk | Reforming Russia's military . Ανακτήθηκε [[1 Νοεμβρίου]] [[2006]].&lt;/ref&gt;&lt;ref name="bbc.co.uk/prestigeboost"&gt;BBC.co.uk | Russia seeks navy prestige boost . Ανακτήθηκε [[1 Νοεμβρίου]] [[2006]].&lt;/ref&gt; Στο πλαίσιο της αναμόρφωσης εντάσσεται και η ανανέωση του Βόρειου Στόλου ο οποίος είχε μείνει αρκετά πίσω σε άψυχο και έμψυχο υλικό καθώς και σε επιχειρήσεις, εξαιτίας δύο πολέμων με την [[Δημοκρατία της Τσετσενίας|Τσετσενία]] και περιορισμένης χρηματοδότησης του στόλου από πλήθος παραγόντων.&lt;ref name="cnn.com/military"&gt;CNN.com: Accident typifies plight of Russian military . Ανακτήθηκε [[1 Νοεμβρίου]] [[2006]].&lt;/ref&gt;&lt;ref name="jamestown/newsub"&gt;The Jamestown Foundation: RUSSIA LAUNCHES NEW SUBMARINE, BOOSTING NAVY'S IMAGE . Ανακτήθηκε [[1 Νοεμβρίου]] [[2006]].&lt;/ref&gt; Δύο εβδομάδες μετά τις εκρήξεις, ο Πούτιν αποφασίζει να απονεμηθούν μετάλλια μετά θάνατον σε όλα τα μέλη του πληρώματος του Κουρσκ. Στον κυβερνήτη του υποβρυχίου, Γκενάντι Λιάτσιν, απονέμεται το «"Παράσημο του Ήρωα της Ρωσίας"», μία από τις υψηλότερες τιμητικές διακρίσεις της χώρας, ενώ τα υπόλοιπα μέλη τιμώνται με το «"Παράσημο Ανδρείας"». Επίσης δίνεται εντολή ανέγερσης μνημείου για τους επιβαίνοντες στο Κουρσκ, που θα τοποθετηθεί στο Κεντρικό Στρατιωτικό Μουσείο στη [[Μόσχα]].&lt;ref name="cnn.com/timeline26"&gt;CNN.com: Timeline of Kursk events, 26th August . Ανακτήθηκε [[1 Νοεμβρίου]] [[2006]].&lt;/ref&gt; Τέλος ο Πούτιν ανακοίνωσε πως θα ανελκυστούν τα συντρίμμια του Κουρσκ και θα παραδοθούν οι σοροί των επιβαινόντων στις οικογένειές τους. Η επιχείρηση ανέλκυσης επρόκειτο να ξεκινήσει, το νωρίτερο, μετά από το [[ορθοδοξία|ορθόδοξο]] 40ήμερο πένθους.&lt;ref name="cnn.com/timeline20-9"&gt;CNN.com: Timeline of Kursk events, 20th September . Ανακτήθηκε [[1 Νοεμβρίου]] [[2006]].&lt;/ref&gt;
Η ανάσυρση πτωμάτων από το βυθό.
Μέχρι τις [[22 Οκτωβρίου]] του [[2000]] οι Νορβηγοί δύτες έχουν καταφέρει να ανοίξουν στο κύτος του υποβρυχίου μία τρύπα μήκους 1,5 [[μέτρο (μονάδα μήκους)|μέτρου]] και πλάτους 75 [[εκατοστόμετρο|εκατοστών]]. Οι Ρώσοι και Νορβηγοί δύτες βρισκόντουσαν στο μεσοδιάστημα στη Νορβηγία όπου εκπαιδεύονταν για το τμήμα της επιχείρησης της ανάσυρσης των σορών που επρόκειτο να διεξαχθεί στα παγωμένα νερά της Θάλασσας Μπάρεντς. Από την τρύπα που ανοίγουν ανασύρονται τα πρώτα τρία πτώματα του πληρώματος του Κουρσκ.&lt;ref name="cnn.com/timeline26-10"&gt;CNN.com: Timeline of Kursk events, 25th October . Ανακτήθηκε [[1 Νοεμβρίου]] [[2006]].&lt;/ref&gt; Την επόμενη μέρα ανακαλύπτεται από τους δύτες που συμμετέχουν στην επιχείρηση, ένα σημείωμα από τον Ντμίτρι Κολέσνικοφ, υποπλοίαρχο του Κουρσκ, που γράφει: "Όλο το πλήρωμα από τα τμήματα έξι, επτά και οκτώ ήρθαν στο ένατο. Υπάρχουν 23 άτομα εδώ. Πήραμε αυτή την απόφαση εξαιτίας του ατυχήματος. Κανείς μας δεν μπορεί να βγει στην επιφάνεια". Το σημείωμα αποδεικνύει την ύπαρξη επιζώντων μετά την έκρηξη.&lt;ref name="/timeline26-10"&gt;CNN.com: Timeline of Kursk events, 26th October . Ανακτήθηκε [[1 Νοεμβρίου]] [[2006]].&lt;/ref&gt; Έως τις [[14 Μαΐου]] του [[2001]], έχουν ανασυρθεί 12 σοροί μελών του πληρώματος από το Κουρσκ και ξεκινούν οι συζητήσεις για την υλοποίηση της ανέλκυσης του υποβρυχίου.&lt;ref name="cnn.com/Raising"&gt;CNN.com: Analysis: Raising the Kursk . Ανακτήθηκε [[1 Νοεμβρίου]] [[2006]].&lt;/ref&gt; Συνολικά ανασύρθηκαν μόνο 12 σοροί από τις 118.
Η ανέλκυση του υποβρυχίου.
Οι Ρωσικές αρχές αισθάνθηκαν την υποχρέωση να ανελκύσουν το Κουρσκ αφενός διότι η πλειοψηφία των σορών (106) των επιβαινόντων δεν είχαν ανασυρθεί, αφετέρου διότι η ρωσική κυβέρνηση δεχόταν πιέσεις ως προς την ανέλκυση εξαιτίας του ενδεχομένου μόλυνσης του περιβάλλοντος που θα προέκυπτε μετά από λίγα χρόνια, από τη φθορά του θαλασσίου νερού στο περίβλημα των πυρηνικών αντιδραστήρων του Κουρσκ. Συγκεκριμένα, από τον Μάρτιο του [[2001]], η Ρωσία δεχόταν πιέσεις, από την [[Ευρωπαϊκή Ένωση]] για να επιτραπεί η παρατήρηση των ναυτικών βάσεων της Ρωσίας από Ευρωπαϊκές εταιρίες που σχετίζονται με τα προγράμματα της ΕΕ για τα ραδιενεργά απόβλητα στις θάλασσες Βόρεια της Ρωσίας. Αν αυτό δε γινόταν δεκτό, η Ευρωπαϊκή Ένωση απειλούσε πως θα ακύρωνε την οικονομική βοήθεια που επρόκειτο να παραχωρήσει στη Ρωσία για την ανέλκυση του Κουρσκ (ύψους 30 εκατομμυρίων [[Δολάριο ΗΠΑ|δολλαρίων]] και 500.000 [[ρούβλι]]ων). Οι Ρωσικές αρχές από την άλλη δεν επιθυμούσαν την πρόσβαση Ευρωπαίων στις βάσεις τους, γεγονός που θα μπορούσε να αποκαλύψει απόρρητα του Ρωσικού στόλου και παρόλο που η Ρωσία είχε τη δυνατότητα να ανελκύσει το Κουρσκ χωρίς οικονομική βοήθεια, αυτό θα ανέβαλλε την επιχείρηση ένα χρόνο αργότερα οπότε και οι πιέσεις θα γίνονταν εντονότερες. Τελικά η Ρωσική κυβέρνηση, στις [[18 Μαΐου]] του [[2001]], συμφώνησε να συνεργαστεί με την [[κοινοπραξία]] των [[Ολλανδία|Ολλανδικών]] ναυτιλιακών εταιριών "Mammoet" και "Smit International", για την ανέλκυση του Κουρσκ. Οι ετοιμασίες για την επιχείρηση ξεκίνησαν αμέσως και ήταν σχεδιασμένο να ολοκληρωθούν στα τέλη του Σεπτεμβρίου του 2001. Επρόκειτο να χρησιμοποιηθούν 20 με 24 μονάδες ανέλκυσης προσδεμένες σε έναν τεράστιο [[πλωτήρας|πλωτήρα]]. Οι μονάδες ανέλκυσης έχουν τη δυνατότητα να εξισορροπούν στα ρεύματα και ταυτόχρονα η κάθε μια να παρέχει τη δική της ισχύ ανέλκυσης ώστε το Κουρσκ να αποκολληθεί από το βυθό. Από εκεί, το Κουρσκ ήταν σχεδιασμένο να προσκολληθεί κάτω από τον πλωτήρα και να οδηγηθεί στο λιμάνι του [[Μούρμανσκ|Μουρμάνσκ]].&lt;ref name="smitmammoet/1"&gt;MAMMOET AND SMIT INTERNATIONAL TO SALVAGE KURSK SUBMARINE . Ανακτήθηκε [[13 Νοεμβρίου]] [[2006]].&lt;/ref&gt;
Η ανέλκυση του Κουρσκ έγινε σύμφωνα με το σχεδιασμό της επιχείρησης, την οποία σχεδίασαν το υπουργείο εθνικής άμυνας της Ρωσίας, η κοινοπραξία των Ολλανδικών εταιριών "Smit International" και "Mammoet" και η κατασκευάστρια εταιρία του Κουρσκ ""Rubin". Συμμετείχαν επίσης, το Ερευνητικό Ινστιτούτο Ναυπηγικής, "Κρυλόβ" και η κατασκευάστρια εταιρία των Ρωσικών πυρηνικών σκαφών "Σεβμάς"" ("ФГУП «ПО «Севмаш»").&lt;ref name="smitmammoet/organization"&gt;MAMMOET AND SMIT INTERNATIONAL: Organization . Ανακτήθηκε [[13 Νοεμβρίου]] [[2006]].&lt;/ref&gt; Ολοκληρώθηκε σε πέντε στάδια:
Για την επιχείρηση έγιναν προσομοιώσεις των σταδίων της σε υπολογιστές, σε εξειδικευμένα εργαστήρια στην [[Αγία Πετρούπολη]], για να αντιμετωπιστούν προβλήματα που ενδεχομένως θα προέκυπταν από λανθασμένη εφαρμογή θεωρητικών υποθέσεων.&lt;ref name="smitmammoet/salvage"&gt;MAMMOET AND SMIT INTERNATIONAL: Salvage . Ανακτήθηκε [[13 Νοεμβρίου]] [[2006]].&lt;/ref&gt;
Μέχρι τις [[28 Αυγούστου]] [[2001]] είχαν διανοιχθεί όλες οι τρύπες στο Κουρσκ και στις [[13 Σεπτεμβρίου]], η πλώρη είχε κοπεί από το υπόλοιπο μέρος του υποβρυχίου. Το Giant 4 έφτασε στις [[26 Σεπτεμβρίου]] ([[2001]]) στην περιοχή όπου ήταν βυθισμένο το Κουρσκ, εξαιτίας προβλημάτων στο εξειδικευμένο αλυσοπρίονο που έκοψε την πλώρη, κακοκαιρίας και δυσκολιών στην εφαρμογή προσδέσεων των καλωδίων στο υποβρύχιο. Την επόμενη μέρα, το Giant 4 [[αγκυροβολία|αγκυροβόλησε]] με 8 [[άγκυρα πλοίου|άγκυρες]] και στις [[7 Οκτωβρίου]], όλες οι προσδέσεις των καλωδίων στο υποβρύχιο είχαν ολοκληρωθεί επιτυχώς δίνοντας το πράσινο φως για την ανύψωσή του από το βυθό της θάλασσας. Την επόμενη μέρα και στις 18:30 [[Coordinated Universal Time|UTC]], το Κουρσκ είχε ανέβει και είχε προσδεθεί στο κατάλληλο ύψος κάτω από το Giant και δύο ώρες αργότερα ξεκίνησε η μεταφορά του στο Μουρμάνσκ με μέση ταχύτητα 4 [[μίλι|ναυτικά μίλια]] την ώρα. Στις [[21 Οκτωβρίου]] το σύμπλεγμα του Giant με το Κουρσκ είχε φτάσει στο Μουρμάνσκ και είχε τοποθετηθεί σε δεξαμενή εκεί. Μια μέρα αργότερα, αφαιρέθηκαν όλα τα καλώδια που συγκρατούσαν το Κουρσκ στο Giant 4. Τέλος, την αμέσως επόμενη ημέρα, το Κουρσκ αποτέθηκε μόνο του σε δεξαμενή και το Giant αποχώρησε προς το Κίρκενες της [[Νορβηγία]]ς από όπου θα ξεκινούσε το ταξίδι του για την Ολλανδία. Η αποστολή θεωρείται πως παρά τη χρονική καθυστέρηση ολοκληρώθηκε με επιτυχία.&lt;ref name="smitmammoet/newsarchive"&gt;MAMMOET AND SMIT INTERNATIONAL: News Archive . Ανακτήθηκε [[14 Νοεμβρίου]] [[2006]].&lt;/ref&gt;
Τα μνημεία.
Στις [[12 Αυγούστου]] του [[2002]], έγιναν τα αποκαλυπτήρια δύο μνημείων για την τραγωδία του Κουρσκ, ένα στη [[Μόσχα]] και ένα στο Βιντγιάεβο από όπου το Κουρσκ ξεκίνησε το τελευταίο του ταξίδι. Το μνημείο στη Μόσχα απεικονίζει έναν ναυτικό ασκεπή, πάνω από ένα υποβρύχιο που βυθίζεται στον ωκεανό.&lt;ref name="cbcnews/monument"&gt;cbc.ca: Monuments unveiled two years after Kursk sank . Ανακτήθηκε [[14 Νοεμβρίου]] [[2006]].&lt;/ref&gt; Ένα άλλο μνημείο έκανε επίσης τα αποκαλυπτήριά του στην [[Αγία Πετρούπολη]], στην επέτειο τριών χρόνων από το ατύχημα στο Κουρσκ. Το μνημείο αυτό αποτελείται από έναν [[κύβος|κύβο]] από μαύρο [[γρανίτης|γρανίτη]] όπου πάνω αναγράφεται: ""Στη μνήμη του πληρώματος του Κουρσκ" και από την άλλη πλευρά αναγράφεται απόσπασμα από το σημείωμα που βρέθηκε από τον Νμίτρι Κολέσνικοβ, μέλος του πληρώματος, με τις λέξεις: "Μην απελπίζεστε"".&lt;ref name="hindu/memorial"&gt;The Hindu: Kursk Memorial . Ανακτήθηκε [[14 Νοεμβρίου]] [[2006]].&lt;/ref&gt; Πέντε χρόνια μετά το ατύχημα έγιναν τα αποκαλυπτήρια ενός τέταρτου μνημείου, που αποτελείται από θραύσματα του υποβρυχίου, στην [[Κουρσκ (πόλη)|πόλη Κουρσκ]] από όπου το υποβρύχιο πήρε το όνομά του.&lt;ref name="bbc.co.uk/Russiaremembers"&gt;BBC.co.uk | Russia remembers Kursk disaster . Ανακτήθηκε [[14 Νοεμβρίου]] [[2006]].&lt;/ref&gt;
Πηγές και σημειώσεις.
[[Κατηγορία:Ιστορία της Ρωσίας]]
[[Κατηγορία:Ναυτική ιστορία]]
[[Κατηγορία:Ναυτικά ατυχήματα]]
[[Κατηγορία:Νεότερη ιστορία]]

</doc>
<doc id="43387" url="https://el.wikipedia.org/wiki?curid=43387" title="Δημοκράτης (εφημερίδα Μυτιλήνης)">
Δημοκράτης (εφημερίδα Μυτιλήνης)



</doc>
<doc id="43390" url="https://el.wikipedia.org/wiki?curid=43390" title="Σαμιοπούλα Σάμου">
Σαμιοπούλα Σάμου

Η Σαμιοπούλα είναι νησίδα του Αιγαίου πελάγους, που βρίσκεται νότια της νήσου Σάμου και σε απόσταση 0,5 μίλι. Διοικητικά υπάγεται στο Δήμο Πυθαγορείου, στο Δημοτικό Διαμέρισμα Σπαθαραίων, και στη Νομαρχία Σάμου.&lt;br&gt; 
Το όνομα Σαμιοπούλα προέρχεται από την ονομασία της Σάμου και σημαίνει μικρή Σάμος. Είναι η μεγαλύτερη από τις νησίδες που περιβάλλουν τη Σάμο με μέγιστο μήκος περίπου 2,15 χλμ., μέγιστο πλάτος περίπου 0,7 χλμ. (0.43mi) και με μέγιστο υψόμετρο 82 μ. Επί της νησίδας υφίσταται ομώνυμος οικισμός, επί του ανατολικού τμήματος σε υψόμετρο 40 μ. Το 1971 αριθμούσε 7 κατοίκους και το 1981 σε μόλις 5 κατοίκους.
Οι λιγοστοί κάτοικοι ασχολούνται κυρίως με την αιγοκτηνοτροφία, την αλιεία και το τουρισμό. Τα λιγοστά κτίσματα στο νησί περιλαμβάνουν τα εξωκλήσια της Αγίας Πελαγίας και της Αναλήψεως του Σωτήρος, μία μικρή ταβέρνα, καταλύματα και αποθήκες. Το νησί έχει ηλεκτρική και τηλεφωνική σύνδεση με τη Σάμο μέσω υποβρυχίων αγωγών. Φωτοβολταϊκά συστήματα παρέχουν επιπλέον ηλεκτρική ενέργεια. Στο νησί διατηρούνται δεξαμενές (στέρνες) για τη συλλογή και συντήρηση βρόχινου νερού. Το υπέδαφος είναι ως επί το πλείστον βραχώδες. Τα δέντρα είναι λιγοστά μα υπάρχει πλούσια άγρια βλάστηση από θάμνους, πουρνάρια και αγριολούλουδα. Τα αγριοκάτσικα υπεραριθμούν κατά πολύ τους λίγους κατοίκους αλλά και τους θερινούς επισκέπτες το καλοκαίρι. 
Κατά την θερινή (τουριστική) περίοδο η νησίδα συνδέεται με καθημερινά δρομολόγια πλοιαρίων (καϊκιών) από τα λιμάνια του Πυθαγορείου και Μαραθοκάμπου. Η μοναδική παραλία του νησιού, η Ψαλίδα, είναι αρκετά μικρή και συχνά γεμίζει επισκέπτες, όμως έχει υπέροχη άσπρη αμμουδιά και πεντακάθαρα πρασινογάλαζα νερά. Ιστιοπλοϊκά και μικρά σκάφη συνήθως αγκυροβολούν στο μικρό κολπίσκο του Κατσακά που προστατεύει από τους επικρατέστερους Βορειοδυτικούς ανέμους.

</doc>
<doc id="43391" url="https://el.wikipedia.org/wiki?curid=43391" title="Σωκράτης Σχολαστικός">
Σωκράτης Σχολαστικός



</doc>
<doc id="43392" url="https://el.wikipedia.org/wiki?curid=43392" title="Ρωσικά παγοθραυστικά">
Ρωσικά παγοθραυστικά

Ο στόλος των Ρωσικών παγοθραυστικών αποτελεί ένα ιδιαίτερο τομέα στη συγκρότηση της Ρωσικής Ναυτιλίας. Η παρουσία των παγοθραυστικών σε Ρωσική υπηρεσία της όπως και στην υπηρεσία άλλων βόρειων Χωρών συνιστά την αναγκαία προϋπόθεση της διατήρησης της ναυσιπλοΐας.
Το 1975 η Ρωσία (τότε Σοβιετική Ένωση) διατηρούσε ήδη στόλο 29 μεγάλων παγοθραυστικών με μεγάλο επίσης αριθμό υπό ναυπήγηση. Το Ρωσικό Υπουργείο Ναυτιλίας μεριμνά για τη συνεχή βελτίωση και ανανέωση του στόλου αυτού αφενός γιατί προσφέρει τις υπηρεσίες του επί εμπορικής βάσεως αποδίδοντας σημαντικά κέρδη και δεύτερον η συνοδεία παγοθραυστικού είναι υποχρεωτική για την ασφάλεια της ναυσιπλοΐας στην Αρκτική.
Σημειώνεται πως στην Αρκτική (περιοχή) η ναυσιπλοΐα είναι δυνατή μόνο κατά τους θερινούς μήνες από Ιούλιο μέχρι Σεπτέμβριο και μέσα σ΄ αυτό το διάστημα η κυβέρνηση έχει να εφοδιάσει τους πολικούς της σταθμούς, να συνοδεύσει τα πλοία που προσεγγίζουν λιμένες και ποτάμιες εγκαταστάσεις στη περιοχή, τα πλοία των ποταμών που μεταφέρουν ξυλεία σε όλη την έκταση των ακτών από τις εκβολές του Κατάγκα μέχρι τις εσχατιές της Θάλασσας του Μπάρεντς.
Στον στόλο των ρωσικών παγοθραυστικών ανήκουν πολλά από τα ισχυρότερα και γνωστότερα πλοία του τύπου αυτού. Το 1954 τα φινλανδικά ναυπηγεία «Βαρτσίλα» ναυπήγησαν για λογαριασμό της Ρωσίας παγοθραυστικά της τάξεως των 5.500 τόν. και ιπποδύναμης 12.000 ΗΡ., τα οποία ακολούθησαν μεγαλύτερα των 15.000 τ. και 16.000 ΗΡ, το 1975 παραδόθηκε το «Γιέρμακ» 20.000 τ. και 36.000 ΗΡ σε αντικατάσταση παλαιοτέρου. Εξ άλλου σε ρωσικά ναυπηγεία κατασκευάσθηκε το γνωστό πυρηνοκίνητο «Λένιν» 16.000 τόν. και 40.000 ΗΡ. Το 1976 καθελκύσθηκε το «Άρκτικα» με ιπποδύναμη 75.000 ΗΡ του οποίου ακολούθησαν νεότερα. Παράλληλα στα διάφορα ρωσικά ναυπηγεία ναυπηγούνται φορτηγά πλοία ειδικά ενισχυμένα για πλόες σε πάγους με ανώτατη ειδική κλάση του ρωσικού νηογνώμονα.
Άξιο προσοχής επίσης είναι πως οι νηοπομπές στη περιοχή των πάγων συνιστούν μια εξαιρετική δυσχερή επίπλοκη και επίπονη επιχείρηση που απαιτεί πλήρη συνεργασία παγοθραυστικού και εμπορικού φορτηγού πλοίου καθώς και πολλών άλλων παραγόντων (υπηρεσιών) όπως αναγνωριστικών αεροσκαφών, σταθμών υδρογραφικής υπηρεσίας, πολικών σταθμών κλπ).
Η χρησιμοποίηση της θαλάσσιας οδού της βόρειας θάλασσας, προσφέρει στη Ρωσία, μια οδό εθνικής επικοινωνίας πολύ μεγάλης σημασίας. Οι μεταφορές από τις εκβολές του ποταμού Γιενεσέϊ που ρέει από τις καλύτερες περιοχές παραγωγής σιβηρικής ξυλείας καθώς και των περιοχών που εξορύσσονται τα μεταλλεύματα χαλκού του Νορίλσκ, θεωρούνται εξαιρετικά ενδιαφέρουσες και η αποστολή κενών πλοίων από την Αρκτική προς Ιγκάρκα προς φόρτωση ξυλείας και χαλκού δεν διαφεύγουν της προσοχής και από του ελληνικού εφοπλισμού ως ιδιαίτερα αποδοτική. Έτσι η ναυσιπλοΐα κατά μήκος του ποταμού Γιενισέι είναι εντατική και κατά κανόνα οι πλόες από τον λιμένα Αρχαγγέλου και Μουρμάνσκ προς τις εκβολές του ποταμού διαρκούν από τα μέσα Ιουλίου μέχρι τέλους Οκτωβρίου, δηλαδή ένα διάστημα 120 περίπου ημερών.
Προσπάθειες επιμήκυνσης της ωφέλιμης εμπορικής περιόδου ξεκίνησε η ρωσική κυβέρνηση από το 1970 με περιπολίες παγοθραυστικών πλοίων. Στο τέλος της περιόδου αυτής η θερμοκρασία φθάνει τους μείον 40 βαθμούς Κελσίου, η δε ταχύτης των νηοπομπών μόλις που ξεπερνά τον ένα κόμβο. Έτσι παρότι με αυτές τις συνθήκες οι θαλάσσιες μεταφορές δεν θεωρούνται συμφέρουσες εν τούτοις η πειραματική συνέχιση κρίνεται αναγκαία μετά την ήδη συντελούμενη βιομηχανική ανάπτυξη της περιοχής που αργότερα θα καταστεί σίγουρα προσοδοφόρος.

</doc>
<doc id="43393" url="https://el.wikipedia.org/wiki?curid=43393" title="Cicindela campestris">
Cicindela campestris

Η Cicindela campestris είναι έντομο από τη τάξη των κολεοπτέρων και την οικογένεια των Carabidae.
Περιγραφή.
Το κολεόπτερο έχει μήκος 10 μέχρι 15 χιλιοστόμετρα και είναι πλατυσμένο. Το κεφάλι με τους πολύ μεγάλους σύνθετους οφθαλμούς είναι λίγο πιο πλατύ από το πρόνωτο, και πιο στενό από τα έλυτρα. Τα πόδια είναι μακριά και λεπτά, τα στοματικά μόρια δείχνουν εμπρός και έχουν εντυπωσιακά μεγάλα σαγόνια με μυτερά δόντια. Γι´αυτό σε μερικές ξένες γλώσσες Cicindela ονομάζεται και κάνθαρος τίγρις (β εικόνα). Από πάνω το κολεόπτερο έχει πράσινο γυαλιστερό χρώμα με ένα άσπρο σημάδι λίγο μετά τη μέση από κάθε έλυτρο και άλλες άσπρες κηλίδες στην άκρη των ελύτρων. Και τα μεγάλα πάνω χείλη είναι άσπρα. Αυτό το πράσινο και άσπρο μπορεί όμως να σκουραίνει πολύ. Η κάτω πλευρά και οι κεραίες είναι σκούρο κόκκινο και γυαλίζουν σαν χαλκός. Έτσι και τα πόδια, που στους ταρσούς γίνονται πράσινα. 
Βιολογία.
Συνήθως ο άνθρωπος δεν προσέχει αυτό το ωραιότατο μικρό ζώο, γιατί αυτό φεύγει γρήγορα τρέχοντας η πετώντας, όταν πλησιάζει κανείς. Έτσι νομίζει κανείς ότι είναι μύγα. Πετάει το πολύ μερικά μέτρα και κάθεται έτσι, που αντιμετωπίζει αυτόν που το ακολουθεί. Είναι τόσο γρήγορο που μπορεί να κυνηγά και μύγες, αλλά όχι τόσο γρήγορα όσο η "Cicindela hybrida". Τρώει και αράχνες και άλλα μικρά ζώα, διαπερνώντας εύκολα τον εξωσκελετό τους με τα μυτερά δόντια του. Εκβάλλει πεπτικές ουσίες που χύνονται στην κομματισμένη λεία, και μετά απορροφά τη ρευστοποιημένη τροφή. Δεν κυνηγάει πετώντας και ακολουθεί τη λεία της μόνο τρέχοντας και μόνο σε μικρές αποστάσεις. 
Οι προνύμφες ζουν στο έδαφος σε τρύπες που σκάβουν μόνες τους, με διάμετρο μερικά εκατοστά και μέχρι 30 εκατοστά βάθος. Τη πάνω έξοδο κλείνουν με το κεφάλι και το πρόνωτό του, που με τη μορφή τους εξασφαλίζουν τελείως αυτήν τη λειτουργία. Έτσι, όταν περνάει μικρό ζώο, η νύμφη το αρπάζει. Το τρώει μέσα στο κοίλωμα και μετά καθαρίζει το κοίλωμα από τα απομεινάρια. Και τα περιττώματά της τα εκκρίνει έξω από το κοίλωμά του. Μένει εκεί ένα η δύο χρόνια, μέχρι και τρία σε κρύες χώρες. Εκεί, επίσης κατά το τέλος του χρόνου, μεταμορφώνεται και το κολεόπτερο βγαίνει περίπου τρεις εβδομάδες αργότερα. Τα ζώα εμφανίζονται με τα πρώτα έντομα την επόμενη άνοιξη. 
Βγαίνουν με τη ζέστη γιατί ο τρόπος του κυνηγιού τους είναι αποτελεσματικός, εάν η θερμοκρασία είναι τουλάχιστον 20° C. Το βράδυ αποσύρονται. Αγαπούν τη ζέστη, δεν την αντέχουν όμως όπως η "Cicindela hybrida".
Βιότοπος και εξάπλωση.
Η "Cicindela campestris" ζει σε ξηρούς τόπους με λίγη βλάστηση λ.χ σε χωματόδρομους. Μεταξύ των φυτών μπορεί να κρύβεται για να ξεφύγει από τους διώκτες της και να μπορεί να παραμονεύει τη λεία της. Βρίσκεται σε όλη τη Ευρώπη, Νότια Αφρική και μέχρι τη Σιβηρία, από τις πεδιάδες μέχρι τα βουνά. Σε μερικές χώρες έχει γίνει πλέον σπάνια και προστατεύεται από το νόμο.

</doc>
<doc id="43399" url="https://el.wikipedia.org/wiki?curid=43399" title="Αμορίτες">
Αμορίτες

Οι Αμορίτες, ή Αμορραίοι, ή Αμοραείμ, ήταν αρχαίος σημιτικός νομαδικός λαός, προερχόμενος από την έρημο της Συρίας, ο οποίος απλώθηκε στη συνέχεια στη Μεσοποταμία, τη Συρία – Παλαιστίνη και που φέρεται να εγκαταστάθηκε τελικά εκεί προς το τέλος της 3ης με αρχές της 2ης χιλιετίας π.Χ. Η γλώσσα του ανήκε στη δυτική σημιτική ομάδα.&lt;br&gt;
Μετά από την πτώση της τελευταίας σουμεριακής δυναστείας, περίπου το 2000 Π.Κ.Ε./π.Χ., η Μεσοποταμία μεταβλήθηκε σε πεδίο συγκρούσεων και χάους επί έναν αιώνα σχεδόν. Περίπου το 1900 π.Χ., μια ομάδα Αμοριτών προσπάθησε και κατόρθωσε να αποκτήσει τον έλεγχο του μεγαλύτερου τμήματος της Μεσοποταμίας, καταλαμβάνοντας αρκετές πόλεις, όπως την Ισίν, τη Λάρσα και την Κις, και ο Αμορίτης Χαμμουραμπί ίδρυσε τη Βαβυλώνα εξουσιάζοντας όλη την περιοχή. Όπως και οι Ακκάδιοι προηγουμένως, οι Αμορίτες άσκησαν συγκεντρωτική εξουσία μέσω του υπάρχοντος συστήματος πόλεων-κρατών και χρησιμοποίησαν ως πρωτεύουσα και κέντρο της αυτοκρατορίας την πόλη της Βαβυλώνας (πρώην Ακκάδ). Γι΄ αυτόν τον λόγο οι Αμορίτες αποκλήθηκαν αρχαίοι Βαβυλώνιοι και η περίοδος υπεροχής τους, που διήρκεσε από το 1900-1600 π.Χ., αρχαία βαβυλωνιακή ή παλαιοβαβυλωνιακή περίοδος.
Αμορρίτες βασιλείς επικράτησαν επίσης στη Νότια Συρία και την Παλαιστίνη, κατά τον 14ο αι. π.Χ., έχοντας στην αρχή σχέση υποτέλειας προς την Αίγυπτο και αργότερα προς τη Χεττιτική αυτοκρατορία, κατά την εποχή των εισβολών της τελευταίας στη Συρία. Γνωστότερος βασιλιάς τους ήταν ο Αζιρού.
Επιγραφικά στοιχεία.
Στις πρώιμες βαβυλωνιακές επιγραφές όλες οι δυτικές επικράτειες, στις οποίες περιλαμβάνονται η Συρία και η Χαναάν, ήταν γνωστές ως «η γη των Αμοριτών», που κατέκτησαν δύο φορές την Βαβυλώνα, (στο τέλος της τρίτης έως την αρχή της πρώτης χιλιετίας.)
Το αρχαίο όνομα είναι ένας εθνικός όρος, προφανώς συνδεμένο με τους όρους "Amurru" και "Amar" που χρησιμοποιήθηκαν από την Ασσυρία και την Αίγυπτο αντίστοιχα. Σε ό,τι αφορά στο σουμεριακό "ΜΑΡ.ΤΟΥ", το όνομα είναι τόσο παλαιό όσο και η πρώτη βαβυλωνιακή δυναστεία, αλλά από τον 15ο αιώνα π.Χ. και μετά, το συλλαβικό αντίστοιχό του Αμουρρού εφαρμόζεται κυρίως για την επικράτεια που εκτείνεται βόρεια της Χαναάν και κατόπιν για την Καντές στον Ορόντη.
Στο παρελθόν οι Ασσυριολόγοι είχαν διατυπώσει την άποψη ότι οι Αμορίτες ήταν νομαδικός λαός που κυβερνάτο από άγριους πολέμαρχους και αναγκάστηκαν να επεκταθούν σε νέα εδάφη για να βοσκήσουν τα κοπάδια τους. Τμήμα της λογοτεχνίας που χρονολογείται στην 3η Δυναστεία της Ουρ μιλά για τους Αμορίτες υποτιμητικά. Σε ορισμένες επιγραφές φαίνεται να υπονοείται ότι οι Ακκάδες έβλεπαν τον νομαδικό τρόπο ζωής τους με αποστροφή και περιφρόνηση. Για παράδειγμα:
"Ο ΜΑΡ.ΤΟΥ που δε γνωρίζει το σιτάρι... Ο ΜΑΡ.ΤΟΥ που δε γνωρίζει σπίτι, μήτε πόλη, ο αγροίκος των βουνών... Ο ΜΑΡ.ΤΟΥ που σκάβει για να βρει τις τρούφες... που δε λυγίζει τα γόνατά του (για να καλλιεργήσει τη γη), που τρώει το κρέας ωμό, που δεν αποκτά κατοικία σε όλη τη διάρκεια της ζωής του, που δε θάβεται μετά το θάνατό του…" 
"Ετοίμασαν στάρι και gú-nunuz (δημητριακά), αλλά ο Αμορίτης θα τα φάει, δίχως καν να αναγνωρίσει τι περιέχουν!"
Ωστόσο, πολλά νέα αρχαιολογικά στοιχεία έχουν έρθει στο φως, και οι Ασσυριολόγοι πλέον συμφωνούν ότι οι Αμορίτες δε συμμετείχαν ποτέ σε μια κοινή εισβολή κατά της 3ης Δυναστείας της Ουρ. Πολλοί Αμορίτες ζούσαν ειρηνικά μέσα στο βασίλειο σε μικρά περίκλειστα εδάφη. Επίσης, η αρχαιολογική μαρτυρία υποδεικνύει ότι αρκετοί υπηρέτησαν στις στρατιές της Ουρ ή εργάστηκαν καθ’ομάδας τόσο στις ακκαδικές δυναστείες, όσο και σε εκείνες της Ουρ.
Ιστορία.
Καθώς η 3η δυναστεία της Ουρ σταδιακά κατέρρεε και αποσυντίθετο το συγκεντρωτικό διοικητικό σύστημα, όλες οι περιοχές που βρίσκονται στην επικράτεια της Ουρ ΙΙΙ άρχισαν να διεκδικούν την πρότερη ανεξαρτησία τους. Αλλού, οι στρατιές του Ελάμ επιτίθονταν και αποδυνάμωναν την αυτοκρατορία, καθιστώντας την ακόμα πιο τρωτή. Οι Αμορίτες εκμεταλλεύθηκαν επιθετικά την παρακμή της αυτοκρατορίας για να αποκτήσουν δύναμη. Δεν υπήρξε ουσιαστικά εισβολή των Αμοριτών υπό αυτή τη μορφή, αλλά οι Αμορίτες απέκτησαν σημαντική δύναμη σε πολλές περιοχές, ειδικά κατά τη διάρκεια της ηγεμονίας του τελευταίου βασιλέα της Ουρ ΙΙΙ Ιμπί-Σιν (Ibbi-Sin). Οι ντόπιοι πληθυσμοί της Σουμερίας πάντως, τους αντιμετώπιζαν με περιφρόνηση εξαιτίας της νομαδικής ζωής τους, εξαιτίας της οποίας τούς φαινόντουσαν σαν άγριοι βάρβαροι.
Ο Ιμπί-Σιν (2029 - 2004 π.Χ.), γιος του Σου-Σιν, ήταν ο τελευταίος βασιλέας της Ουρ. Στα χρόνια της βασιλείας του οι επιθέσεις των Ελαμιτών και η αυξανόμενη δύναμη των Αμοριτών αποδυνάμωσαν ακόμη περισσότερο τις σουμεριακές πόλεις. Έχτισε νέα τείχη γύρω από την Ουρ και τη Νιπούρ, χωρίς ωστόσο να κατορθώσει να αποφύγει τη φθορά. Τα τελευταία χρόνια της 3ης χιλιετίας π.Χ., ο Ιμπί-Σιν δεν μπορούσε πλέον να αντιμετωπίσει τους Ελαμίτες και αναγκάστηκε να οχυρωθεί στην Ουρ. Η Εσνούνα αποσπάστηκε περίπου το 2028 και το Ελάμ το επόμενο έτος. Η Ενσίς και οι περισσότερες πόλεις του τον εγκατέλειψαν και αυτοπροστατεύονταν ενάντια στους Αμορίτες που ερήμωναν τη Σουμερία. Ο Ιμπί-Σιν διόρισε έναν αξωματούχο, τον Ισμπί-Ερά, υπεύθυνο για τη Νιππούρ και την Ισίν. Ο Ισμπί-Ερά επεκτάθηκε αργότερα κατά μήκος των ποταμών από το Χαμαζί στον Περσικό Κόλπο. Πήρε την Ενσίς του εγκλωβισμένου Ιμπί-Σιν και εγκαταστάθηκε ο ίδιος, ενώ ακόμα ο Ιμπί-Σιν βρισκόταν στο θρόνο. Ακολούθησε πείνα και οικονομική κατάρρευση. Το τέλος δεν αποφεύχθηκε. Η Ουρ δέχθηκε τη χαριστική βολή από μια εισβολή Ελαμιτών από τα Σούσα. Καταστράφηκε και ο βασιλέας μεταφέρθηκε αιχμάλωτος στο Ελάμ, όπου και πέθανε. Έκτοτε ηγέτες με αμοριτικά ονόματα ανέλαβαν την εξουσία σε διάφορες περιοχές, συμπεριλαμβανομένης της Ανατολικής Μεσογείου και της νότιας Μεσοποταμίας.
Με την πτώση της 3ης δυναστείας της Ουρ, κάποιοι φύλαρχοι Αμορίτες εκμεταλλεύτηκαν το κενό εξουσίας και απέκτησαν ισχύ και εξουσία. Η άνοδος των Αμοριτών έφερε μεγάλες αλλαγές σε όλους τους τομείς της ζωής των κατοίκων, κυρίως της νότιας Μεσοποταμίας. Η διαίρεση σε βασίλεια αντικατέστησε τον θεσμό των πόλεων-κρατών στη νότια Μεσοποταμία. Οι άνθρωποι, η γη και τα κοπάδια μέχρι τότε ανήκαν στο ναό κάθε πόλης και στο βασιλιά. Οι καινούριοι κυρίαρχοι ελευθέρωσαν εκτάσεις γης δίνοντας τη για βοσκή σε κατοίκους, τους απάλλαξαν από τις αγγαρείες και από φόρους με αποτέλεσμα να ενισχυθούν οι τάξεις των μεγάλων γαιοκτημόνων, των ελεύθερων αγροτών και των εμπόρων. Οι ιερείς συνέχισαν να ασκούν τα καθήκοντα τους αλλά περιορίστηκαν πλέον μόνο σε αυτά.
Η αμορίτικη περίοδος της Μεσοποταμίας διήρκεσε από το 2000 έως το 1500 π.Χ. και έληξε με την επέμβαση των Χετταίων στη Βαβυλώνα το 1595 π.Χ., για το νότιο μέρος, και με την άνοδο Ασσύριων βασιλέων στο βορρά, που ξαναπήραν σταδιακά την ηγεμονία στη περιοχή.
Οι Αμορίτες φαίνεται πως λάτρευαν τον σεληνιακό θεό Σιν και τον Αμουρρού. Γνωστοί Αμορίτες έγραψαν σε μια ακκαδική διάλεκτο, που βρέθηκε σε επιγραφές οι οποίες χρονολογούνται από το 1800–1750 π.Χ. Πιθανώς η αρχική γλώσσα τους ήταν μια βορειοδυτική σημιτική διάλεκτος. Οι κύριες πηγές της εξαιρετικά περιορισμένης γνώσης μας για τη γλώσσα είναι κύρια ονόματα, μη ακκαδικά στο ύφος, τα οποία διατηρούνται σε τέτοια κείμενα. Πολλά από αυτά τα ονόματα είναι παρόμοια με μεταγενέστερα βιβλικά εβραϊκά. Πράγμα που σημαίνει ότι εκλάπησαν από τους συγγραφείς της Βίβλου.
Η ευρύτερη χρήση του όρου "Amurru" από τους Βαβυλωνίους και τους Ασσυρίους περιπλέκεται από το γεγονός ότι χρησιμοποιήθηκε επίσης για μια περιοχή στη Βαβυλωνία, στην οποία η Γη Χαναάν δεν επεκτεινόταν παραδοσιακά. Επιπλέον, εάν οι άνθρωποι της πρώτης βαβυλωνιακής δυναστείας (περ. 2100 π.Χ.) αυτοαποκαλούνταν «Αμορίτες», όπως υποδεικνύει ο Ranke, τότε προφανώς αναγνωριζόταν από τους Βαβυλωνίους κοινή προέλευση στη συγκεκριμένη περίοδο.
Οι βιβλικοί Αμορίτες.
Ο όρος Αμορίτες χρησιμοποιήθηκε από τους Ισραηλίτες ως προσδιορισμός ορισμένων ορεσιβίων, (περιγράφονται στην "Γεν." 14:7 ως απόγονοι της Χαναάν) που κατοίκησαν σε εκείνη τη γη. Στη Βίβλο-γράφτηκε χιλιάδες χρόνια μετά την συντέλεση των γεγονότων-περιγράφονται ως ισχυρός λαός μεγάλου αναστήματος «σαν το ύψος των κέδρων», που κατέλαβε την επικράτεια ανατολικά και δυτικά του ποταμού Ιορδάνη. Ο βασιλιάς τους, Ογκ (Ωγ), περιγράφεται ως τελευταίος των γιγάντων ("Δευτ." 3:11).
Η βιβλική χρήση φαίνεται να υποδεικνύει ότι ο πιο συγκεκριμένος όρος «Αμορίτης» και ο λιγότερο ακριβής και γενικός «Χαναναίος» χρησιμοποιούνταν μάλλον ως συνώνυμοι. Ο πρώτος ήταν χαρακτηριστικός των συγγραφέων της Ιουδαίας, ενώ ο δεύτερος των Εφραιμιτών και Δευτερονομικών συγγραφέων, όπως επίσης των Ασσυροβαβυλωνίων. Η διάκριση διατηρείται μερικές φορές, όμως, όταν οι Αμορίτες αναφέρονται ως λαοί του παρελθόντος, ενώ οι Χαναανίτες αναφέρονται ως σύγχρονοι της περιόδου κατά την οποία γίνεται η αφήγηση. Ο όρος Χαναάν από την άλλη περιορίζεται ακόμη περισσότερο στην νότια περιοχή, από την Γεβάλ έως τη νότια Παλαιστίνη. Φαίνεται ότι οι όροι σε μια πρώιμη εποχή ήταν ανταλλάξιμοι, με το Χαναάν να εννοεί μια γεωγραφική οντότητα και το Αμορίτης τη μείζονα εθνική ταυτότητα των Χαναανιτών που κατοικούσαν τη γη.
Οι βιβλικοί Αμορίτες φαίνεται πως κατείχαν αρχικά τη γη που εκτείνεται από την δυτική περιοχή της Νεκράς Θάλασσας ("Γεν." 14:7) έως τη Χεβρώνα ("Δευτ." 3:8; 4:46-48), αγκαλιάζοντας «και πάσα γαλαάδ και πάσα βασάν» ("Δευτ." 3:10), με την κοιλάδα του Ιορδάνη ανατολικά του ποταμού (4:49), τη γη των δύο βασιλέων των Αμοριτών Σηών και Ωγ ("Δευτ." 31:4, Ιησ. 2:10; 9:10).
Ιστορικά, αυτοί οι Αμορίτες φαίνονται να συνδέονται με την περιοχή της Ιερουσαλήμ, και οι Γιεζουβίτες ήταν πιθανώς παρακλάδι τους. Οι νότιες πλαγιές των βουνών της Ιουδαίας αποκαλούνται «όρος των Αμοριτών» (Δευτ. 1:7, 19, 20). Μια πιθανή ετυμολογία για το «όρος Μοριάχ» είναι «όρος των Αμοριτών», με απώλεια της αρχικής συλλαβής.
Πολιτισμικές αφομοιώσεις.
Πέραν λοιπόν της βιβλικής αφήγησης που παρουσιάζει μια πολύ περιορισμένη και στρεβλή εικόνα σε σχέση με τις εθνικές επιδιώξεις των Ισραηλιτών εκείνης της περιόδου, όταν αναφερόμαστε στους Αμορίτες, μιλάμε για έναν λαό που κατόρθωσε να κάνει αισθητή την παρουσία του στον μεσοποταμιακό πολιτισμό όχι επιβάλλοντας, αλλά υιοθετώντας και μεταφράζοντας πολιτισμικά πρότυπα του παρελθόντος. Η διαδικασία της αστικοποίησης για τους νομαδικούς λαούς, ακόμη και όταν επιβάλλονται σε παλαιότερους -ήδη αστικοποιημένους- είναι σχεδόν στερεότυπη. Το ίδιο συνέβη στην κοιλάδα του Ινδού, το ίδιο συνέβη στην Ελλάδα με την αποκαλούμενη κάθοδο των Δωριέων, το ίδιο συνέβη και στους Μογγόλους όταν κατέκτησαν την αχανή κινεζική αυτοκρατορία.
Ο νομάδας χρειάζεται σταθερούς τύπους προκειμένου να προσανατολιστεί σε έναν διαφορετικό τρόπο ζωής. Οι δικοί του σταθεροί τύποι δεν αρμόζουν στην ζωή της πόλης. Με την ίδια ευκολία που προσαρμόζεται στους επιβιωτικούς νόμους της άγριας στέππας, είναι δυνατόν να προσαρμοστεί και να αντλήσει νέο υλικό από εκείνους που προηγήθηκαν στη διαδικασία της αστικοποίησης. Ο πολιτισμός ούτως ή άλλως είναι ένα συνεχές, σε καμία περίπτωση η πρώιμη αστικοποίηση εκείνης της περιόδου δεν μπορεί να χαρακτηριστεί κλειστό σύστημα και συνεπώς δεν πρέπει να εκπλήσσει το γεγονός ότι πολλοί νομαδικοί λαοί της αρχαιότητας επέλεξαν την υιοθέτηση υπαρχόντων σταθερών τύπων. Αυτό που χρειάζεται να διερευνήσει κανείς ως άλλη σταθερή παράμετρο στη διαδικασία της αστικοποίησης και της υιοθέτησης προγενέστερων πολιτισμικών στοιχείων είνα ότι οι Αμορίτες επέβαλαν το δικό τους σύστημα συγγένειας, όπως συνέβη με τους Έλληνες, τους Μογγόλους και τόσους άλλους λαούς στη διαδικασία της διέλευσης από τον ένα τρόπο ζωής στον άλλον. Οι τεχνικοί όροι, οι αστικοί τρόποι κ.λπ. είναι κληρονομιά του παρελθόντος, εκείνου που έχει ήδη αστικοποιηθεί. Οι νέες σχέσεις συγγένειας είναι συνήθως κληρονομιά εκείνου που οδεύει προς την αστικοποίηση μέσα από το δικό του περίπλοκο ή απλό δίκτυο επιβιωτικών νόμων της συγγένειας.

</doc>
<doc id="43401" url="https://el.wikipedia.org/wiki?curid=43401" title="Πεταλούδα">
Πεταλούδα

Η πεταλούδα είναι έντομο της Τάξης των Λεπιδόπτερων και ανήκει σε μία από τις υπεροικογένειες των Hesperioidea (Εσπερίες) ή των Papilionoidea (όλες οι άλλες πεταλούδες). Οι πεταλούδες ανήκουν στο φύλο των αρθρόποδων και την τάξη των εντόμων. Τα είδη τους υπερβαίνουν τον αριθμό των 100.000 σε όλο τον κόσμο. Έχουν μακριές κεραίες, δύο ζεύγη φτερών καλυμμένα με πολύχρωμα λέπια, διαθέτουν στοματικά μόρια μυζητικού τύπου και οι κεραίες τους ποικίλλουν ανάλογα με το είδος.
Η μεταμόρφωσή τους από την στιγμή της γέννησης, σε μορφή κάμπιας (προνύμφες), είναι τεράστια. Έχουν σκωληκόμορφο σώμα και μασητικό στοματικό τύπο, ενώ συχνά διαθέτουν μεταξοειδείς αδένες και με τα λεπτά στρώματα μεταξιού που παράγουν, δημιουργούν ένα κουκούλι, στο οποίο εισέρχονται και μετατρέπονται σε χρυσαλίδες. Όταν βγαίνουν από το κουκούλι, έχουν πλέον τη μορφή ενήλικης πεταλούδας. Οι πεταλούδες είναι φυτοφάγες και συχνά το μεγαλύτερο τμήμα τους παρουσιάζει περιπτώσεις σεξουαλικού διμορφισμού. Τα Λεπιδόπτερα χωρίζονται σε δύο κατηγορίες: τα ομοιόνευρα, στα οποία οι τέσσερις φτερούγες παρουσιάζουν όμοιες πτυχώσεις και τα ετερόνευρα στα οποία οι πίσω φτερούγες έχουν μειωμένες πτυχώσεις.
Ταξινομία.
Επί του παρόντος οι πεταλούδες ταξινομούνται σε δύο υπεροικογένειες, Εσπεριοΐδαι, γενικώς οι 'εσπερίες' και Παπιλιονίδαι Papilionoidea ή 'αληθινές πεταλούδες'. Πρόκειται για συγγενείς ταξινομητικές μονάδες και έτσι οι πεταλούδες συλλογικά θεωρούνται ότι συνθέτουν έναν αληθή κλάδο. Ορισμένοι σύγχρονοι ταξινομιστές τις τοποθετούν όλες στην υπεροικογένεια "Papilionoidea", διακρίνοντας τις Εσπερίες από τις άλλες Πεταλούδες μόνον ως προς το επίπεδο στη συνολική σειρά ταξινόμησης.
Οικογένειες της πεταλούδας.
Οι πέντε οικογένειες των αληθινών πεταλούδων που συνήθως αναγνωρίζονται στα Papilionoidea είναι:-
Εντομολόγοι και πολιτισμός.
Ανάμεσα, βέβαια, στους ερευνητές των λεπιδόπτερων υπάρχουν και εκείνοι που αναζητούν πέρα από τα καθαρά βιολογικά και περιβαλλοντικά δεδομένα τον μυθολογικό συμβολισμό τους, τον αντίκυπο που είχαν στην ανθρώπινη ζωή τα έντομα από τα πανάρχαια χρόνια. Αναζητούν τις αρχετυπικές τους αποτυπώσεις στον μύθο, την τέχνη και τη λαϊκή παράδοση, τον ανθρωπογενή πολιτισμό γενικότερα. Με έναν τρόπο περίεργο και συνάμα καταλυτικό η ακριβής επιστήμη περνά στις επικράτειες της αναλυτικής ψυχολογίας, της μυθολογίας, του αρχετυπικού συμβολισμού και διερευνά τον ιστό αλληλεξάρτησης ανάμεσα στην ανθρώπινη ύπαρξη και το περιβάλλον της. Έως τώρα γνωρίζαμε το φαινόμενο της πεταλούδας στη θεωρία του χάους. Εγκαταλείποντας τις επικράτειες της φυσικής επιστήμης και της βιολογίας, ας δούμε με ποιο τρόπο εξελίχθηκε στο πέρασμά του χρόνου η ανθρώπινη αντίληψη για τις πεταλούδες.
Η πεταλούδα στις ευρωπαϊκές μυθολογίες.
Στην αρχαία Ελλάδα οι πεταλούδες ονομάζονταν «ψυχές», καθώς πιστευόταν ότι είναι οι ψυχές των νεκρών. Οι αρχαίοι Έλληνες ονόμαζαν την πεταλούδα «σκώληκα ή καμπή», ενώ τη χρυσαλλίδα, το επόμενο δηλαδή στάδιο στάδιο μεταμόρφωσης από την κάμπια, «"νεκύδαλλο"», που σημαίνει «περίβλημα νεκρού».
Στην ελληνική αλλά και τη ρωμαϊκή μυθολογία η Ψυχή, μια θνητή, απελευθερώθηκε από το θάνατο από τον Δία και η μυθολογική εικονοπλασία την αναπαριστά πολλές φορές με φτερά πεταλούδας. Απελευθερωμένο από τον θάνατο το σώμα της Ψυχής θα μπορούσε να πετάξει ελεύθερα στα ύψη, αναχωρώντας από τα δεσμά της χρυσαλίδας της. 
"Με την ομορφιά της η Ψυχή ξύπνησε τη ζηλοτυπία της Αφροδίτης, γιατί τον ίδιο τον Έρωτα σαγήνεψε. Ο Ζέφυρος την μετέφερε σε μια ανθισμένη κοιλάδα, για να ζήσει σε ανάκτορο ονειρικό. Κάθε νύχτα συναντούσε εκεί έναν εραστή, που υποτίθεται ότι δεν έπρεπε να δει. Με τις κακόβουλες συμβουλές των αδελφών της ξύπνησε η περιέργειά της και προσπάθησε μ’ ένα λυχνάρι να δει ποιος μοιραζόταν το κρεβάτι της. Μια σταγόνα λάδι έπεσε πάνω στον θεό που πέταξε αμέσως μακριά. Έτσι άρχισε η φοβερή θλίψη, από την οποία θα μπορούσε να ξεφύγει η Ψυχή μόνο με την βοήθεια του Έρωτα."
Στο μύθο η Ψυχή συνδέεται με την πεταλούδα και ο μύθος ερμηνεύεται βάσει αυτής της διπλής ιδιότητας. Είναι η ιστορία της ψυχής που αγγίζεται από τη θεία αγάπη, αλλά εξαιτίας των λαθών της πρέπει να υποβληθεί σε ορισμένες δοκιμασίες πριν επιτύχει την μακαριότητα της αθανασίας. Η νυχτοπεταλούδα που προσελκύεται από τη φλόγα, σαν την ψυχή που προσελκύεται από τις θεϊκές αλήθειες, καίει τα φτερά της.
Μεσοαμερικανική μυθολογία.
Με την πεταλούδα και τον συμβολισμό της φαίνεται πως ασχολήθηκαν ιδιαίτερα οι αρχαίοι λαοί του Μεξικού. Στο "Las Mariposas entre los Antiguos Mexicanos", (Οι πεταλούδες στους αρχαίους Μεξικανούς) του Carlos Beutelspacher καταγράφεται η στενή παρατήρηση της πεταλούδας από τους αρχαίους μεξικανικούς πολιτισμούς των Μιξτέκων των Τσολουλτέκων και των Αζτέκων. Εκεί φαίνεται πώς οι πεταλούδες συμβόλιζαν τη φωτιά, την ψυχή, το θάνατο, τους πολεμιστές τους ταξιδιώτες και τα κολίβρια.
Οι αρχαίοι Μεξικανοί γνώριζαν τους κύκλους ζωής των λεπιδόπτερων και έδιναν ονόματα σε κάθε φάση τους. Στη γλώσσα Νάουατλ η φάση του αυγού ονομάζεται "αουαουπαπάλοτλ" - "ahuauhpapálotl" (αμάρανθος) εξαιτίας της ομοιότητάς του με τους σπόρους του φυτού. Οι προνύμφες ονομάζονται "οκουίλιν" ("ocuilin") και έδωσαν το όνομά τους σε αρκετές γεωγραφικές περιοχές. Στην ενήλικη πεταλούδα έδωσαν και συνεχίζουν ακόμα και σήμερα σε ορισμένες περιοχές να δίνουν το όνομα "παπάλοτλ".
Ο Beutelspacher καταγράφει επίσης δύο σημαντικές θεότητες, την Σοτσικέτζαλ (Xochiquétzal) και την Ιτζπαπάλοτλ (Itzpapálotl). Η Σοτσικέτζαλ ήταν η θεά της αγάπης, των λουλουδιών, της βλάστησης και της φωτιάς. Το όνομα της θεάς σημαίνει όμορφο λουλούδι, πιθανή απεικόνιση του είδους "papilio multicaudatus", μιας πολύ κοινής πεταλούδας του κεντρικού Μεξικού. Αυτή η θεά προστάτευε τους καλλιτέχνες, τους βιοτέχνες, τους ζωγράφους και τις κοινές γυναίκες. Ενίοτε συνδέεται με το κολίβρι, αν και ο Beutelspacher παρέχει αρκετά επιχειρήματα για την εικονοπλασία της ως θεά-πεταλούδα. Επιχειρώντας εδώ ένα είδος μυθολογικού συγκρητισμού παρατηρούμε πως στον αρχέτυπο συμβολισμό του παγκόσμιου μύθου οι έννοιες φωτιά, τέχνη, άνθος, κοινή γυναίκα παραμένουν τόσο στον ελληνορωμαϊκό όσο και στον αρχαίο μεξικανικό μύθο συνδεδεμένες με την ιδέα της πεταλούδας, διατηρώντας αναμφίβολα και τις σύγχρονες αποτυπώσεις τους σε σύγχρονες κοινωνικές δοξασίες.
Η θεά Ιτζπαπάλοτλ με τη σειρά της (οψιανός "ίτζλι" και πεταλούδα "παπάλοτλ") συνδέεται με το είδος "rothschildia orizaba", μια πεταλούδα του μεταξιού. Αυτή η θεότητα ήταν η μητέρα θεά των Τσιτσιμέκων και υποκατέστησε την Σοτσικέτζαλ, όταν οι Αζτέκοι κυριάρχησαν σε τούτη την εθνική ομάδα. Η Ιτζπαπάλοτλ ήταν δυνατή και άγρια θεά με φτερά πεταλούδας και μεγάλα νύχια σε ετοιμότητα στα χέρια και τα πόδια της. Η θεά απεικονιζόταν επίσης με το βασιλικό όρνεο, ("sarcoramphus papa"), ένα είδος πολύ κοινό στο βόρειο Μεξικό κατά τη διάρκεια του πολιτισμού των Τσιτσιμέκων.
Πολλοί άνθρωποι στο Μεξικό θεωρούν ότι κάποιος θα πεθάνει όταν σταματήσει μαύρη πεταλούδα στην πόρτα του. Η μαύρη πεταλούδα ("ascalapha odorata") ονομάζεται Μικπαπάλοτλ, από το "μικίζτλι" ("miquiztli"), που σημαίνει θάνατος.
Οι ρεαλιστικές ή στυλιζαρισμένες απεικονίσεις της πεταλούδας ποικίλουν και διακοσμούν πολυάριθμα θέματα της αρχαίας μεξικανικής τέχνης. Για παράδειγμα πεταλούδες διακοσμούσαν τον εξωτερικό δακτύλιο του ημερολογίου των Αζτέκων και συμβόλιζαν το πυρ των φιδιών. Άλλες αναπαραστάσεις βρέθηκαν στον χρυσό διάκοσμο ανώτερων αξιωματούχων, σε κώδικες και τοιχογραφίες, ακόμα και στην τέχνη της σύνθεσης φτερών ("plumeria").
Η μυθολογία των Βορειοαμερικανών Ινδιάνων.
Εξαιτίας της ομορφιάς τους, της δύναμης της πτήσης και της πλήρους μεταμόρφωσής τους οι πεταλούδες απαντώνται συχνά και στους μύθους των Βορειοαμερικανών Ινδιάνων. Σε ένα από τα πρώιμα ανθρωπολογικά άρθρα του, ο Grinnell αναφέρεται σε μια βασική πεποίθηση των Μπλάκφουτ, ότι τα όνειρα έρχονται στον ύπνο με μια πεταλούδα. Το σύμβολό τους για την πεταλούδα ήταν ένα σχέδιο που έμοιαζε με μαλτέζικο σταυρό με έναν βραχίονα οριζόντιο και το άλλο κάθετο. Το σύμβολο ζωγραφιζόταν σε ένα οίκημα για να δείξει ότι το ύφος και η μέθοδος διαμόρφωσης του οικήματος διδάχθηκαν στον ιδιοκτήτη σε ένα όνειρο. Ήταν επίσης η συνήθεια των γυναικών της φυλής να κεντούν το σύμβολο της πεταλούδας σε ένα μικρό κομμάτι δέρματος ελαφιού και να το δένουν στα μαλλιά του μωρού τους, όταν ήθελαν να το κοιμήσουν. Ταυτόχρονα ψιθύριζαν ένα νανούρισμα, ζητώντας από την πεταλούδα να έλθει και να κοιμήσει το παιδί τους.
Η πεταλούδα ήταν επίσης σημαντική για στους μύθους και τα τελετουργικά των Ινδιάνων Χόπι, ιδιαίτερα στον χορό της πεταλούδας, ενώ ακόμη και μια φυλή των Χόπι, οι Πουέμπλο, ονομαζόταν φυλή της πεταλούδας. Το πνεύμα της πεταλούδας προσωποποιείται επίσης στη μορφή των "Κατσίνα". Τα Κατσίνα αντιπροσωπεύουν την πνευματική ουσία όλων των πραγμάτων στον αισθητό κόσμο Αντιπροσωπεύουν το παιχνίδι, τα τρόφιμα, τα πουλιά, τα έντομα ακόμη και τον ίδιο τον θάνατο προσωποποιημένο. Κατά τη διάρκεια ιερών χορών, οι άνδρες που υποδύονται τα Κατσίνα παρουσιάζουν ομοιώματα των κατσίνα τους στις γυναίκες και τα παιδιά. Τα ειδώλια είναι γνωτά ως "Πόλι Σιο Χέμις Κατσίνα" (Κατσίνα πεταλούδα), Πόλι Τάκα (Άνδρας Πεταλούδα) και Πόλι Μάνα (Κορίτσι πεταλούδα).
Ο τελετουργικός χορός της πεταλούδας.
Η καθαρή ομορφιά της πεταλούδας ερμηνεύεται σε ένα μύθο των Πάπαγκο. Σύμφωνα με τον μύθο, ο δημιουργός ένιωσε θλίψη για τα παιδιά, όταν συνειδητοποίησε ότι το πεπρωμένο τους ήταν να γεράσουν και να γίνουν αδύναμα πλάσματα. Μάζεψε, λοιπόν, τα όμορφα χρώματα από διάφορες πηγές όπως το φως του ήλιου, τα φύλλα, τα λουλούδια, και ο ουρανός. Έβαλε τα χρώματα σε ένα μαγικό σακκούλι και το παρουσίασε στα παιδιά. Όταν εκείνα το άνοιξαν, οι χρωματισμένες πεταλούδες πέταξαν έξω ελεύθερες, γοητεύοντας τα παιδιά που δεν είχαν δει ποτέ τίποτα τόσο όμορφο. Οι πεταλούδες τραγούδησαν κι έκαναν τα παιδιά ακόμα πιο ευτυχισμένα. Όμως, τα πουλιά παραπονέθηκαν στο δημιουργό γιατί οι πεταλούδες ήταν τόσο όμορφες και μπορούσαν να τραγουδούν όπως τα πουλιά. Για αυτό ο δημιουργός απέσυρε από τις πεταλούδες τη δυνατότητα να τραγουδούν. Από τότε, αν και όμορφες, παραμένουν σιωπηλές.
Ένας ενδιαφέρων συνδυασμός της συμπεριφοράς εντόμων και της ανθρώπινης σεξουαλικότητας βρίσκεται στον θρύλο του τρόπου της πεταλούδας των Ναβάχο. Ένας αμφίφυλος θεός, ο Μπεγκοτσίντι, ήταν αρχηγός του λαού της πεταλούδας και εξυπηρετούσε τις σεξουαλικές ανάγκες και των αρσενικών και των θηλυκών πεταλούδων. Όταν ο Μπεγκοτσίντι αποφάσισε να εγκαταλείψει τη χώρα, οι άνθρωποι πεταλούδες αποφάσισαν να γίνουν αιμομίκτες παρά να παντρευτούν ξένους. Αυτό τους «τρέλανε», κάτι που φαίνεται σήμερα στην τάση τους να ορμούν στις φλόγες. Η εθιμική βάση του μύθου φαίνεται πως ήταν η αυξανόμενη ανησυχία μικρών και απομονωμένων ομάδων με ενδογαμικές τάσεις. Έτσι,ο θρύλος του τρόπου της πεταλούδας είναι για τους Ναβάχο μια ερμηνεία της απαγόρευσης (Ταμπού) ενάντια στην αιμομιξία.
Γεννημένες από την κάμπια στη χρυσαλίδα, οι πεταλούδες ήταν ένα σύμβολο αναγέννησης, ευτυχίας και χαράς για τους γηγενείς του Μεξικού. Σε έναν μύθο, ο ισχυρός θεός-ερπετό, ο Κετζαλκόατλ (Quetzalcóatl), εισέρχεται στον κόσμο με τη μορφή της χρυσαλίδας, από την οποία προβάλλει με τρόπο οδυνηρό στο πλήρες φως της τελειότητας που συμβολίζεται από την πεταλούδα. Η πεταλούδα-οψιανός, Ιτζπαπάλοτλ, είναι προστάτιδα θεότητα στο ημερολόγιο των Αζτέκων. Εκτός από τα παραπάνω οι Αζτέκοι επίσης πίστευαν ότι οι μακάριοι νεκροί με τη μορφή όμορφων πεταλούδων επισκέπτονταν τους συγγενείς τους, για να τους βεβαιώσουν ότι όλος ήταν καλά. Αυτές οι πεταλούδες πετούσαν γύρω από το σπίτι και γύρω από τις ανθοδέσμες που διακοσμούσαν τις οικίες των ευγενών Αζτέκων. Θεωρείτο αγένεια αν μύριζε κανείς τα λουλούδια από πάνω. Ο επισκέπτης ήταν υποχρεωμένος να τα μυρίσει από πλάγια θέση, γιατί η κορυφή ήταν αφιερωμένη στις ψυχές που έρχονταν και απολάμβαναν τη μυρωδιά, ιδιαίτερα αφιερωμένη στην ύπαρξή τους.
Ο γηγενείς Νοτιοαμερικανοί ενσωμάτωσαν επίσης τα διάφορα λεπιδόπτερα στις μυθολογίες τους. Για τους Γκοατζίρο της Κολομβίας, εάν κάποια ιδιαίτερα μεγάλη, λευκή πεταλούδα βρεθεί σε κάποια κρεβατοκάμαρα δεν πρέπει κανείς να την κακομεταχειριστεί ή να τη διώξει, γιατί είναι το πνεύμα ενός προγόνου που έρχεται να επισκεφτεί την κατοικία. Τον ίδιο μύθο συναντάμε στην Ιαπωνία, με τις ίδιες ακριβώς ιδιότητες. Εάν η πεταλούδα γίνει ενοχλητική, πρέπει να τη διώξει κανείς με μεγάλη προσοχή και φροντίδα, διαφορετικά το πνεύμα θα πάρει εκδίκηση. Ανάμεσα στους Αϊμάρα της Βολιβίας ένας ορισμένος σπάνιος τύπος νυχτοπεταλούδας θεωρείται οιωνός θανάτου.
Είναι πολυάριθμα τα παραδείγματα των λεπιδόπτερων γενικότερα στις μυθολογίες γηγενών λαών σε όλο τον κόσμο. Ο Μίρτσεα Ελιάντε για παράδειγμα αναφέρει ότι στη Μαδαγασκάρη και το Νάγκα Μανιπούρ ορισμένες φυλές διεκδικούν την καταγωγή τους από την πεταλούδα. Σύμφωνα με τους Πίμα της Βόρειας Αμερικής κατά τη στιγμή της έναρξης της δημιουργίας ο δημιουργός Τσιοβοτμάκι πήρε τη μορφή πεταλούδας και πέταξε τριγύρω στον κόσμο, έως ότου βρήκε τόπο κατάλληλο για το ανθρώπινο γένος. Οι Μαορί της Νέας Ζηλανδίας πιστεύουν ότι η ψυχή επιστρέφει στη γη μετά το θάνατο με τη μορφή της πεταλούδας. Στα νησιά του Σολομώντα εκείνος που φεύγει απ’ τη ζωή, μπορεί να διαλέξει τι θα γίνει μετά το θάνατο και επιλέγει συχνά μια πεταλούδα. Στον Ισλαμικό Σουφισμό η νυχτοπεταλούδα που αναλώνεται στο φως της φλόγας του κεριού είναι η ψυχή που αναλώνεται στη θεία φλόγα. Η Μαρίγια Γκιμπούτας αναγνωρίζει με τη σειρά της στο σύμβολο της πεταλούδας ένα από τα ιδεογράμματα της πρώιμης νεολιθικής γλώσσας των προωτευρωπαϊκών φύλων και συνδέει το σύμβολο με τις ιδιότητες της μητέρας θεάς.
Οι πρωτοευρωπαϊκοί λαοί γενικά πίστευαν ότι η ανθρώπινη ψυχή έπαιρνε τη μορφή της πεταλούδας και έτσι την αντιμετώπιζαν με μεγάλο σεβασμό, συχνά με φόβο. Οι Βορειοευρωπαϊκοί λαοί είναι γεμάτοι παραδόσεις για το γεγονός ότι τα όνειρα δεν είναι τίποτε άλλο από περιπλανήσεις της ψυχής-πεταλούδας σε άλλους κόσμους. Στη νότια Γερμανία οι παραδόσεις αναφέρουν ότι οι νεκροί ξαναγεννιούνται σαν παιδιά που πετούν τριγύρω με τη μορφή της πεταλούδας. Τούτο συνδέει τις πεταλούδες με την ιδέα της γονιμότητας. Οι Ιρλανδοί με τη σειρά τους θεωρούν ότι οι πεταλούδες είναι οι ψυχές των νεκρών που περιμένουν να περάσουν από το Καθαρτήριο.
Επιστρέφοντας στην αρχαία ελληνική ψυχή ως πεταλούδα, θα επιχειρήσουμε άλλον έναν συγκρητισμό, καθώς ανακαλύπτουμε μια ενδιαφέρουσα σύμπτωση στη μυθολογία των Αζτέκων και των Μάγια. Η Ιτζπαπάλοτλ είναι η θεά οψιανός-πεταλούδα, δηλαδή η ψυχή εγκλωβισμένη μέσα στην πέτρα. Η φαινομενικά αντινομιακή ιδέα είναι ότι η πεταλούδα/ψυχή απελευθερώνεται από το σώμα από τη θυσιαστική λεπίδα του οψιανού και ταυτόχρονα εγκλωβίζεται μέσα του. Η Ιτζπαπάλοτλ είναι το θηλυκό αντίστοιχο του θεού Τεζκατλιπόκα («τέτζκατ» σημαίνει «εγχειρίδιο οψιανού»). Η πεταλούδα είναι, επίσης, σύμβολο του Σοτσιπίλλι του αρσενικού θεού της βλάστησης και των λουλουδιών, ο οποίος όμως συνδέεται και με το αστραποβόλημα της φλόγας.
Φωτοθήκη.
Οικογένεια Παπιγιονίδαι Papilionidae- Μαχάονες 
Οικογένεια Πιερίδαι Pieridae - Λευκές και Κίτρινες
Οικογένεια Ριοδινίδαι Riodinidae
Οικογένεια Νυμφαλίδαι Nymphalidae
Οικογένεια Λυκαινίδαι Lycaenidae - Οι γαλάζιες

</doc>
<doc id="43405" url="https://el.wikipedia.org/wiki?curid=43405" title="Θάλασσα Μπάρεντς">
Θάλασσα Μπάρεντς

Θάλασσα Μπάρεντς ή Θάλασσα του Μπάρεντς (ρωσικά: Баренцево море, νορβηγικά: Barentshavet) είναι μια θάλασσα του ευρύτερου Αρκτικού Ωκεανού που βρίσκεται ανοικτά των βόρειων ακτών της Νορβηγίας και της Ρωσίας και διαιρείται σε νορβηγικά και ρωσικά χωρικά ύδατα. Γνωστή στους Ρώσους κατά το Μεσαίωνα ως Θάλασσα Μουρμάν ("Νορβηγική Θάλασσα"), η θάλασσα πήρε το σημερινό της όνομα από τον Ολλανδό θαλασσοπόρο Γουλιέλμο Μπάρεντς.
Πρόκειται για μάλλον ρηχή θάλασσα, με μέσο βάθος 230 μέτρων, και αποτελεί σημαντικό τόπο τόσο για την αλιεία όσο και για την εξερεύνηση υδρογονανθράκων. Η Θάλασσα του Μπάρεντς συνορεύει προς τα νότια με τη Χερσόνησος Κόλα, την άκρη της υφαλοκρηπίδας προς τη Νορβηγική Θάλασσα προς τα δυτικά και το Αρχιπέλαγος Σβάλμπαρντ στα βορειοδυτικά, τη Γη του Φραγκίσκου Ιωσήφ προς τα βορειοανατολικά και τη Νόβαγια Ζεμλιά στα ανατολικά. Τα νησιά της Νόβαγια Ζεμλιά, μια επέκταση του βόρειου άκρου των Ουραλίων, χωρίζουν τη Θάλασσα του Μπάρεντς από τη Θάλασσα του Κάρα.
Παρά το γεγονός ότι είναι μέρος του Αρκτικού Ωκεανού, η Θάλασσα του Μπάρεντς έχει χαρακτηριστεί ως "στροφή στον Ατλαντικό" λόγω της κατάστασής της ως "ζεστού σημείου θέρμανσης της Αρκτικής". Οι υδρολογικές αλλαγές λόγω της υπερθέρμανσης του πλανήτη έχουν οδηγήσει σε μείωση του πάγου της θάλασσας και στη διαστρωμάτωση της υδάτινης στήλης, γεγονός που θα μπορούσε να οδηγήσει σε μείζονες αλλαγές στις καιρικές συνθήκες της Ευρασίας.
Το σχετικά θερμό Βορειοατλαντικό θαλάσσιο ρεύμα, που αποτελεί συνέχεια του ρεύματος του Κόλπου του Μεξικού (Γκολφ στρημ), συντελεί στo να μην παγώνει το μεγαλύτερο μέρος της θάλασσας αυτής, πράγμα που επιτρέπει σχεδόν καθ' όλο το έτος τη λειτουργία του λιμένος Μουρμάνσκ.
Κατά την διάρκεια του θέρους όμως, στη θάλασσα αυτή εμφανίζονται πολλά παγόβουνα (ιδίως στο βόρειο και ανατολικό τμήμα της), που αποτελούν θαλάσσιους κινδύνους.
Στη θάλασσα Μπάρεντς επίσης πραγματοποιείται εντατική αλιεία μπακαλιάρου.
Γεωγραφία.
Το νότιο μισό της θάλασσας του Μπάρεντς, συμπεριλαμβανομένων των λιμένων Μούρμανσκ (Ρωσία) και Βάρντε (Νορβηγία), παραμένουν χωρίς πάγο καθ 'όλη τη διάρκεια του έτους λόγω του ζεστού Ρεύματος του Βόρειου Ατλαντικού. Το Σεπτέμβριο ολόκληρη η Θάλασσα του Μπάρεντς είναι περισσότερο ή λιγότερο εντελώς απαλλαγμένη από πάγο. Μέχρι το Χειμερινό Πόλεμο (1939-40) το έδαφος της Φινλανδίας έφτανε επίσης στη Θάλασσα του Μπάρεντς, με το λιμάνι του Πέτσαμο να είναι το μοναδικό χειμερινό λιμάνι χωρίς πάγο της Φινλανδίας.
Υπάρχουν τρεις κύριοι τύποι υδάτινων μαζών στη Θάλασσα του Μπάρεντς: Τα ζεστά, αλμυρά νερά του Ατλαντικού (θερμοκρασία&gt; 3 ° C, αλατότητα&gt; 35) από το ρεύμα του Βόρειου Ατλαντικού, τα κρύα Αρκτικά νερά (θερμοκρασία &lt;0 ° C, αλατότητα &lt;35) από το βόρειο και τα ζεστό, αλλά όχι πολύ αλμυρά παράκτια νερά (θερμοκρασία&gt; 3 ° C, αλατότητα &lt;34,7). Μεταξύ των νερών του Ατλαντικού και του Πόλου σχηματίζεται ένα μέτωπο που ονομάζεται Πολικό Μέτωπο. Στα δυτικά τμήματα της θάλασσας (κοντά στο Μπγιέρνεγια), αυτό το μέτωπο καθορίζεται από την τοπογραφία του βυθού και επομένως είναι σχετικά κάθετο και σταθερό από έτος σε έτος, ενώ στα ανατολικά (προς τη Νόβαγια Ζεμλιά) μπορεί να είναι αρκετά διάχυτο και η θέση του μπορεί να ποικίλει πολύ από έτος σε έτος.
Τα εδάφη της Νόβαγια Ζεμλιά υπέστησαν το μεγαλύτερο μέρος της αποπαγετοποίησης των ακτών τους της πρώιμης Ολοκαίνου περίπου πριν από 10.000 χρόνια.
Εκταση.
Ο Διεθνής Υδρογραφικός Οργανισμός ορίζει τα όρια της Θάλασσα Μπάρεντς ως εξής:
Άλλα νησιά στη Θάλασσα του Μπάρεντς είναι τα Τσάιτσι και Τίμανετς.
Γεωλογία.
Η Θάλασσα του Μπάρεντς σχηματίστηκε αρχικά από δύο μεγάλες ηπειρωτικές συγκρούσεις: την Καληδόνια ορογένεση, κατά οποία συγκρούστηκαν η Βάλτικα και η Λαυρέντια για να σχηματίσουν τη Λαυρασία και την εν συνεχεία σύγκρουση μεταξύ της Λαυρεσίας και της Δυτικής Σιβηρίας. Το μεγαλύτερο μέρος της γεωλογικής της ιστορίας κυριαρχείται από την εκτατική τεκτονική, που προκλήθηκε από την κατάρρευση των Καληδόνιων και Ουράλιων ορογενετικών ζωνών και τη διάσπαση της Παγγαίας. Αυτά τα γεγονότα δημιούργησαν τις μεγάλες ρηγματογενείς λεκάνες που κυριαρχούν στην Υφαλοκρηπίδα του Μπάρεντς, μαζί με διάφορες τράπεζες και δομικά υψώματα. Η μεταγενέστερη γεωλογική ιστορία της Θάλασσας του Μπάρεντς κυριαρχείται από την Υστερη Καινοζωική ανύψγωση, ιδιαίτερα εκείνη που προκλήθηκε από την Τεταρτογενή παγετοποίηση, που είχε ως αποτέλεσμα τη διάβρωση και την εναπόθεση σημαντικών ιζημάτων.
Οικολογία.
Λόγω του Ρεύματος του Βόρειου Ατλαντικού η Θάλασσα του Μπάρεντς έχει υψηλή βιολογική παραγωγή σε σύγκριση με άλλους ωκεανούς με παρόμοιο γεωγραφικό πλάτος. Η ανθοφορία του φυτοπλαγκτού μπορεί να ξεκινήσει πολύ νωρίς κοντά στην άκρη των πάγων, επειδή το ​​νερό από το λειώσιμο των πάγων αποτελεί ένα σταθερό υδατικό στρώμα στην επιφάνεια της θάλασσας. Η άνθηση του φυτοπλαγκτόν τροφοδοτεί το ζωοπλαγκτόν όπως τα "Calanus finmarchicus", "Calanus glacialis", "Calanus hyperboreus", "Oithona spp." και το κριλ. Από το ζωοπλαγκτόν τρέφονται μεταξύ άλλων νεαροί μπακαλιάροι, φάλαινες και άλλα. Ορισμένα από αυτά είναι βασική τροφή για κορυφαίους θηρευτές όπως ο μπακαλιάρος της βορειοανατολικός Αρκτικής, η λευκή φώκια και θαλάσσια πτηνά. Η αλιεία στη Θάλασσας του Μπάρεντς, ιδίως μπακαλιάρου, έχει μεγάλη σημασία τόσο για τη Νορβηγία όσο και για τη Ρωσία.
Το SIZEX-89 ήταν ένα διεθνές χειμερινό πείραμα όπου οι κύριοι στόχοι ήταν η διεξαγωγή μελετών διαφορετικών ειδών πάγου, προκειμένου να αναπτυχθούν αλγόριθμοι SAR για μεταβλητές του όπως τύποι, συγκεντρώσεις και η κινηματική του. Παρόλο που οι προηγούμενες έρευνες έδειχναν ότι η θήρευση από τις φάλαινες μπορεί να είναι η αιτία της εξάντλησης των αλιευτικών αποθεμάτων, πιο πρόσφατες έρευνες δείχνουν ότι η κατανάλωση των θαλάσσιων θηλαστικών έχει μόνο ασήμαντη επίδραση στην αλιεία και ότι ένα πρότυπο που εξετάζει τον αντίκτυπο του κλίματος στην αλιεία ήταν πολύ ακριβέστερο στην περιγραφή των τάσεων στον πληθυσμό των ψαριών. Υπάρχει ένας γενετικά διακριτός πληθυσμός πολικής αρκούδας, που συνδέεται με τη Θάλασσα του Μπάρεντς.
Ιστορία.
Ονομα.
Η Θάλασσα του Μπάρεντς ήταν παλαιότερα γνωστή στους Ρώσους ως Μουρμάνσκογιε Μόρε, ή "Θάλασσα των Μούρμαν" (δηλ. των Νορβηγών), και εμφανίζεται με αυτό το όνομα στους χάρτες του δέκατου έκτου αιώνα, συμπεριλαμβανομένου του "Χάρτη της Αρκτικής" του Γεράρδου Μερκάτορ, που δημοσιεύθηκε στον άτλαντά του, του 1595. Το ανατολικό άκρο της, στην περιοχή των εκβολών του Ποταμού Πετσόρα, ήταν γνωστό ως Πετσόρσκογιε Μόρε, δηλαδή Θάλασσα Πετσόρα.
Η θάλασσα πήρε το σημερινό της όνομα προς τιμήν του Γουλιέλμου Μπάρεντς, Ολλανδού θαλασσοπόρου και εξερευνητή. Ο Μπάρεντς ήταν ο ηγέτης των πρώιμων αποστολών στο μακρινό βορά, στα τέλη του δέκατου έκτου αιώνα.
Η θάλασσα του Μπάρεντς έχει ονομαστεί από τους ναυτικούς ""Το Δάπεδο Χορού του Διαβόλου" λόγω του απρόβλεπτου και της δύσκολης επιφάνειας της. Από τους κωπηλάτες του ωκεανού έχει ονομαστεί "Σαγόνι του Διαβόλου"". Το 2017, μετά την πρώτη καταγεγραμμένη πλήρη διάπλευση με ανθρώπινη ενέργεια της Θάλασσας του Μπάρεντς από το Τρόμσε ως το Λόνγκγιαρμπιεν με βάρκα με κουπιά από την Πολική Κωπηλατική αποστολή, ο καπετάνιος Φίαν Πάουλ ρωτήθηκε από τη Νορβηγική TV2 πώς ένας κωπηλάτης θα ονόμαζε τη Θάλασσα του Μπάρεντς. Ο Φίαν απάντησε ότι θα την ονόμαζε "Σαγόνι του Διαβόλου", προσθέτοντας ότι οι άνεμοι που λυσσομανούν συνεχώς είναι όπως η αναπνοή από τα ρουθούνια του διαβόλου ενώ σε κρατάει στα σαγώνια του.
Νεότερη εποχή.
Η χαρτογράφηση του θαλάσσιου βυθού ολοκληρώθηκε το 1933 με τον πρώτο πλήρη χάρτη της Ρωσίδας θαλάσσιας γεωλόγου Μαρίας Κλένοβα.
Η Θάλασσα του Μπάρεντς ήταν επίσης ο τόπος μιας σημαντικής σύγκρουσης του Β΄ Παγκοσμίου Πολέμου, όταν Γερμανικά πλοία επιφανείας εξαπέλυσαν επίθεση σε Βρετανική νηοπομπή, που αργότερα έγινε γνωστή ως Ναυμαχία της Θάλασσας του Μπάρεντς. Υπό τη διοίκηση του Οσκαρ Κούμετς τα Γερμανικά πολεμικά πλοία βύθισαν το ναρκοθετικό "HMS Bramble" και το ανιτορπιλλικό "HMS Achates", αλλά με τη σειρά του απώλεσε το ανιτορπιλλικό "Z16 Friedrich Eckoldt" και το "Admiral Hipper" υπέστη σοβαρές ζημιές από το βρετανικό πυροβολικό. Οι Γερμανοί στη συνέχεια υποχώρησαν και η Βρετανική νηοπομπή έφτασε με ασφάλεια στο Μούρμανσκ.
Κατά τον Ψυχρό Πόλεμο ο Σοβιετικός Βόρειος Στόλος της Κόκκινης Σημαίας χρησιμοποίησε τις νότιες εσχατιές της θάλασσας ως καταφύγιο υποβρυχίων βαλλιστικών πυραύλων, μια στρατηγική που συνεχίζει η Ρωσία. Τα πυρηνικά απόβλητα από αντιδραστήρες του ρωσικού ναυτικού αποτελεί περιβαλλοντική ανησυχία για τη Θάλασσα του Μπάρεντς.
Οικονομία.
Πολιτικό καθεστώς.
Επί δεκαετίες υπήρχε μια συνοριακή διένεξη μεταξύ της Νορβηγίας και της Ρωσίας σχετικά με τη θέση των ορίων των αντίστοιχων διεκδικήσεών τους στη Θάλασσα του Μπάρεντς. Οι Νορβηγοί υποστήριζαν μια μέση γραμμή, βασισμένη στη Σύμβαση της Γενεύης του 1958, ενώ οι Ρώσοι μια τομεακή γραμμή βασισμένη σε μεσημβρινό, βασισμένη σε Σοβιετική απόφαση του 1926. Αυτό οδήγησε σε μια ουδέτερη "γκρίζα" ζώνη μεταξύ των ανταγωνιστικών διεκδικήσεων, που είχε έκταση 175.000 τετραγωνικά χιλιόμετρα, δηλαδή περίπου το 12% της συνολικής έκτασης της Θάλασσας του Μπάρεντς. Οι δύο χώρες άρχισαν διαπραγματεύσεις για τη θέση των συνόρων το 1974 και το 1976 συμφωνήθηκε ένα μορατόριουμ για την εξερεύνηση υδρογονανθράκων.
Το 2010 η Νορβηγία και η Ρωσία υπέγραψαν συμφωνία που έθεσε τα όρια σε ίση απόσταση από τις ανταγωνιστικές διεκδικήσεις τους. Αυτό κυρώθηκε και τέθηκε σε ισχύ στις 7 Ιουλίου 2011, ανοίγοντας τη γκρίζα ζώνη για την εξερεύνηση υδρογονανθράκων.
Πετρέλαιο και αέριο.
Μετά την ενθάρρυνση με την επιτυχία του πετρελαίου στη Βόρεια Θάλασσα τη δεκαετία του 1960, η εξερεύνηση υδρογονανθράκων στη θάλασσα του Μπάρεντς άρχισε να γίνεται το 1969. Οι Νορβηγικές αρχές διεξήγαγαν τα επόμενα χρόνια σεισμικές έρευνες, για τον εντοπισμό των κύριων ιζηματογενών λεκανών. Η NorskHydro έκανε το 1980 την πρώτη γεώτρηση, που ήταν ανεπιτυχής και οι πρώτες ανακαλύψεις έγιναν το επόμενο έτος - τα πεδία φυσικού αερίου Αλκε και Ασκελάντεν. Αρκετές άλλες ανακαλύψεις έγιναν στη νορβηγική πλευρά της Θάλασσας του Μπάρεντς κατά τη δεκαετία του 1980, συμπεριλαμβανομένου του σημαντικού πεδίου Σνέχβιτ . Εντούτοις το ενδιαφέρον για την περιοχή άρχισε να μειώνεται εξαιτίας μιας σειράς ξηρών οπών, που περιέχουν μόνο φυσικό αέριο (που ήταν φθηνό τότε) και του απαγορευτικού κόστους ανάπτυξης γεωτρήσεων σε μια τέτοια απομακρυσμένη περιοχή. Το ενδιαφέρον για την περιοχή αναζωπυρώθηκε στα τέλη της δεκαετίας του 2000, όταν τελικά το πεδίο Σνέχβιτ κατέστη παραγωγικό και έγιναν δύο νέες μεγάλες ανακαλύψεις.
Την ίδια εποχή με την εξερεύνηση της νορβηγικής πλευράς ξεκίνησε και εκείνη στη ρωσική πλευρά της θάλασσας, που ενθαρρύνθηκε από την επιτυχία στη Λεκάνη Τίμαν-Πετσόρα. Οι πρώτες γεωτρήσεις έγιναν στις αρχές της δεκαετίας του 1980 και μερικά πολύ μεγάλα πεδία αερίων ανακαλύφθηκαν καθ 'όλη αυτή της δεκαετία. Το 1988 ανακαλύφθηκε το πεδίο Στλοκμαν, που χαρακτηρίζεται ως γιγαντιαίο πεδίο φυσικού αερίου-σήμερα το 5ο μεγαλύτερο στον κόσμο. Ωστόσο λόγω των ίδιων λόγων που το ενδιαφέρον μειώθηκε στη νορβηγική πλευρά της Θάλασσας του Μπάρεντς, αλλά και της πολιτικής αστάθειας της δεκαετίας του 1990, μειώθηκε και το ενδιαφέρον για τη ρωσική πλευρά της θάλασσας.
Αλιεία.
Η Θάλασσα του Μπάρεντς περιέχει το μεγαλύτερο πληθυσμό μπακαλιάρων στον κόσμο, καθώς και σημαντικά αποθέματα εγκλεφίνου και καπελάνου. Η διαχείριση της αλιείας διεξάγεται από κοινού από τη Ρωσία και τη Νορβηγία με τη μορφή της Κοινής Νορβηγορωσικής Αλιευτικής Επιτροπής, που συστάθηκε το 1976, σε μια προσπάθεια να παρακολουθείται πόσα ψάρια αφαιρούνται από το οικοσύστημα λόγω της αλιείας . Η Επιτροπή αυτή καθορίζει τα Συνολικά Επιτρεπόμενα Αλιεύματα (ΣΕΑ) για πολλαπλά είδη σε όλες τις μεταναστευτικές διαδρομές τους. Μέσω της Επιτροπής η Νορβηγία και η Ρωσία ανταλλάσσουν επίσης αλιευτικές ποσοστώσεις και στατιστικές αλιεύσεων για να εξασφαλίσουν ότι δεν παραβιάζονται τα ΣΕΑ. Ωστόσο υπάρχουν προβλήματα με το σύστημα και οι επιπτώσεις της αλιείας στο οικοσύστημα της θάλασσας του Μπάρεντς δεν είναι απόλυτα σαφείς. Ο μπακαλιάρος είναι ένα από τα σημαντικότερα αλιεύματα. Ένα μεγάλο μέρος των αλιευμάτων δεν αναφέρεται όταν τα αλιευτικά σκάφη εκφορτώνονται, για να αποκομίσουν κέρδη που αλλιώς θα έχαναν λόγω υψηλών φόρων και τελών. Δεδομένου ότι πολλοί αλιείς δεν τηρούν αυστηρά τα ΣΕΑ και τους κανόνες που θεσπίζει η Επιτροπή, η ποσότητα των ψαριών που αλιεύονται ετησίως από τη Θάλασσα του Μπάρεντς είναι υποτιμημένη.
Η βιοποικιλότητα στη Θάλασσα του Μπάρεντς και η βιοεπιθεώρηση των θαλασσών.
Η Θάλασσα του Μπάρεντς, όπου συναντώνται τα εύκρατα νερά από το Ρεύμα του Κόλπου και τα κρύα νερά της Αρκτικής, φιλοξενεί μια τεράστια ποικιλία οργανισμών που προσαρμόζονται στις ακραίες συνθήκες των θαλάσσιων ενδιαιτημάτων τους. Αυτό καθιστά αυτά τα αρκτικά είδη πολύ ελκυστικά για τη βιοεπιθεώρηση των θαλασσών. Η βιοεπιθεώρηση των θαλασσών μπορεί να οριστεί ως η έρευνα για βιοενεργά μόρια και ενώσεις από θαλάσσιες πηγές που έχουν νέες, μοναδικές ιδιότητες και το δυναμικό για εμπορικές εφαρμογές. Μεταξύ άλλων οι εφαρμογές αφορούν φάρμακα, τρόφιμα ζωοτροφές, κλωστοϋφαντουργικά προϊόντα, καλλυντικά και τη βιομηχανία μεταποίησης.
Η Νορβηγική κυβέρνηση υποστηρίζει στρατηγικά την ανάπτυξη της θαλάσσιας βιοεπιθεώρησης, καθώς έχει τη δυνατότητα να συμβάλει στη δημιουργία νέων και βιώσιμων πλουτοπαραγωγικών πόρων. Το Τρόμσε και οι βόρειες περιοχές της Νορβηγίας διαδραματίζουν κεντρικό ρόλο στη στρατηγική αυτή, λόγω της εξαιρετικής πρόσβασης σε μοναδικούς θαλάσσιους οργανισμούς της Αρκτικής και της παρουσίας θαλάσσιων βιομηχανιών, καθώς και των δυνατοτήτων και των υποδομών Ε &amp; Α στην περιοχή αυτή. Από το 2007 η επιστήμη και η βιομηχανία συνεργάστηκαν στενά για τη βιοεπιθεώρηση και την ανάπτυξη και εμπορευματοποίηση νέων προϊόντων [22].
Ιδρύματα και βιομηχανίες που υποστηρίζουν τη βιοεπιθεώρηση των θαλασσών στη Θάλασσα του Μπάρεντς.
Το MabCent-SFI είναι ένα από τα δεκατέσσερα Κέντρα Καινοτομίας Βασισμένης στην Έρευνα που ίδρυσε το Συμβούλιο Έρευνας της Νορβηγίας και είναι το μοναδικό στο πεδίο των "βιοενεργών ενώσεων και ανακάλυψης φαρμάκων" που βασίζεται σε βιοενεργές ουσίες από θαλάσσιους οργανισμούς. Το MabCent-SFI εστιάζει στις βιοενεργές ουσίες από αρκτικούς και υποαρκτικούς οργανισμούς. Μέχρι το τέλος του 2011 το MabCent είχε δοκιμάσει περίπου 200.000 δείγματα, με αρκετές εκατοντάδες "επιτυχίες". Μέσω περαιτέρω έρευνας και ανάπτυξης μερικές από αυτές τις επιτυχίες θα γίνουν πολύτιμα "ληντ", όπως χαρακτηρίζονται ενώσεις με βιολογικές ενδιαφέρουσες βιολογικές ιδιότητες. Εμπορικοί εταίροι στο MabCent-SFI είναι η Biotec Pharmacon ASA και οι θυγατρικές της ArcticZymes AS, ABC BioScience AS, Lytix Biopharma AS και Pronova BioPharma ASA. Η ArcticZymes είναι επίσης συνεργάτης στο MARZymes, ένα έργο που χρηματοδοτείται από το Συμβούλιο Έρευνας της Νορβηγίας για την εύρεση θαλάσσιων ενζύμων προσαρμοσμένων στις ακραίες συνθήκες της Αρκτικής. Επιστημονικοί εταίροι στο MabCent-SFI είναι η Marbank, μια εθνική θαλάσσια βιοτράπεζα που βρίσκεται στο Τρόμσε, η Marbio, μια πλατφόρμα μέτριας / υψηλής παραγωγικότητας για τη διαλογή και την ταυτοποίηση βιοενεργών ενώσεων και η Norstruct, μια πλατφόρμα προσδιορισμού της πρωτεϊνικής δομής. Το Mabcent-SFI φιλοξενείται στο Πανεπιστήμιο του Τρόμσε.
Η BioTech North είναι ένα αναδυόμενο σύμπλεγμα βιοτεχνολογικών επιχειρήσεων και οργανισμών Ε &amp; Α, που συνεργάζονται στενά με φορείς περιφερειακής χρηματοδότησης και ανάπτυξης. Καθώς τα βιοενεργά μόρια και ενώσεις από τους θαλάσσιους πόρους της Αρκτικής αποτελούν τη βάση των δραστηριοτήτων για την πλειοψηφία των μελών του συμπλέγματος, η BioTech North λειτουργεί ως θαλάσσιο βιοτεχνολογικό σύμπλεγμα. Η πλειοψηφία των επιχειρήσεων της BioTech North δραστηριοποιούνται στις εφαρμογές και στις αγορές της επιστήμης της ζωής. Μέχρι σήμερα το σύμπλεγμα περιλαμβάνει περίπου τριάντα οργανισμούς τόσο από τον ιδιωτικό όσο και από το δημόσιο τομέα. Χρηματοδοτείται από την Innovation Norway, το SIVA και το Συμβούλιο Έρευνας της Νορβηγίας. Τα ενδιαφερόμενα μέρη της BioTech North περιλαμβάνουν τα εργαστήρια Barents BioCentre Lab, BioStruct, Marbank, Norut, Nofima, Mabcent-SFI, Πανεπιστήμιο Tromsø, Unilab, Barentzymes AS, Trofi, Scandiderma AS Prophylix Pharma AS Olivita Marealis ProCelo Probio Lytix Biopharma, Integorgen, d'Liver, Genøk, Cognis, Clare AS, Chitinor, Calanus AS, Biotec Betaglucans, Ayanda, ArcticZymes AS, ABC Bioscience, Akvaplanniva.

</doc>
<doc id="43408" url="https://el.wikipedia.org/wiki?curid=43408" title="Θάλασσα του Μπάρεντς">
Θάλασσα του Μπάρεντς



</doc>
<doc id="43411" url="https://el.wikipedia.org/wiki?curid=43411" title="Μπάρεντς">
Μπάρεντς

Με το όνομα Μπάρεντς φέρονται:

</doc>
<doc id="43412" url="https://el.wikipedia.org/wiki?curid=43412" title="Στήβεν Ράνσιμαν">
Στήβεν Ράνσιμαν

Ο σερ Τζέημς Κόχραν Στήβενσον Ράνσιμαν ("James Cochran Stevenson Runciman", 7 Ιουλίου 1903 – 1 Νοεμβρίου 2000), γνωστότερος ως Στήβεν Ράνσιμαν, ήταν ένας από τους γνωστότερους Άγγλους ιστορικούς και ένας από τους επιφανέστερους βυζαντινολόγους του 20ού αιώνα.
Βιογραφικά στοιχεία.
Γεννήθηκε στο Νορθάμπερλαντ. Ο παππούς του ήταν Λόρδος Ράνσιμαν και ο πατέρας του ο υποκόμης Ράνσιμαν του Ντόξφορντ, ο ίδιος όμως, ως δευτερότοκος γιος, δεν κληρονόμησε κανέναν από τους οικογενειακούς τίτλους. Λέγεται ότι σε ηλικία 5 ετών μιλούσε και διάβαζε ελληνικά και λατινικά . Κατά τη διάρκεια των σπουδών και των μελετών του έμαθε αρκετές από τις δυτικές γλώσσες, καθώς και Αραβικά, Περσικά, Τουρκικά, εβραϊκά, συριακά, αρμενικά και γεωργιανά για τη μελέτη των πηγών της μεσαιωνικής ιστορίας. Το 1921, εισήλθε στο "Trinity College" του Κέμπριτζ, για σπουδές στην ιστορία. Μετά την ολοκλήρωση των σπουδών του άρχισε να ταξιδεύει, εκμεταλλευόμενος την περιουσία που κληρονόμησε από τον παππού του. Το διάστημα μεταξύ των ετών 1942 με 1945, υπήρξε καθηγητής βυζαντινής ιστορίας και τέχνης στο Πανεπιστήμιο της Κωνσταντινούπολης. Χάρη στην έρευνα που έκανε την περίοδο αυτή στην Τουρκία, δημοσίευσε το διάστημα 1951 με 1954 σε τρεις τόμους το μνημειώδες έργο του για την ιστορία των Σταυροφοριών. Στα χρόνια που ακολούθησαν δημοσίευσε πληθώρα έργων για την ιστορία της Βυζαντινής Αυτοκρατοριας και των γειτόνων του, σε όλο το εύρος από τη Συρία μέχρι τη Σικελία.
Στην προσωπική του ζωή ο Ράνσιμαν παρέμενε ένας παλιομοδίτης εκκεντρικός Άγγλος αριστοκράτης, που ασχολούνταν με ιδιαίτερο ενθουσιασμό με τον αποκρυφισμό . Μνημειώδης είναι ο θαυμασμός που εξέφραζε για την Ορθοδοξία. Διατηρούσε επίσης στενές σχέσεις με τις κυριότερες αριστοκρατικές οικογένειες της Ευρώπης. Λίγο καιρό πριν πεθάνει ασπάστηκε την Ορθοδοξία, βαπτιζόμενος στο Άγιο Όρος. Πέθανε στο Ράντγουεϊ του Γουόργουικσαϊρ το 2000.
Βραβείο Ράνσιμαν.
Ο σύλλογος Anglo-Hellenic League απονέμει κάθε χρόνο τα βραβεία Ράνσιμαν προς τιμήν του Στήβεν Ράνσιμαν, σε συγγραφείς βιβλίων στην αγγλική γλώσσα, για βιβλία σχετικά με την Ελλάδα.

</doc>
<doc id="43414" url="https://el.wikipedia.org/wiki?curid=43414" title="11 Παρθενόπη">
11 Παρθενόπη

Η Παρθενόπη (λατινικά και διεθνώς: Parthenope) είναι ο αστεροειδής (μικρός πλανήτης) με αύξοντα αριθμό ανακαλύψεως 11. Ανακαλύφθηκε στις 11 Μαΐου 1850 από τον Ιταλό αστρονόμο Ανιμπάλε ντε Γκάσπαρις, που παρατηρούσε από τη Νάπολη της Ιταλίας, και πήρε το όνομά της από την Παρθενόπη, μία από τις Σειρήνες στην αρχαία ελληνική μυθολογία, που σύμφωνα με ένα μύθο ίδρυσαν τη Νεάπολη. Η Παρθενόπη περιφέρεται περί τον Ήλιο σε μέση απόσταση (μεγάλο ημιάξονα της τροχιάς της) 2,453 αστρονομικών μονάδων ή 366,9 εκατομμυρίων χιλιομέτρων. Η εκκεντρότητα της τροχιάς της είναι e = 0,1001. Μία περιφορά της περί τον Ήλιο συμπληρώνεται σε 1.402,9 ημέρες. Η κλίση της τροχιάς της Παρθενόπης ως προς την εκλειπτική είναι 4,6 μοίρες.
Η μέση «διάμετρος» της Παρθενόπης είναι 153,3 χλμ. Η μάζα της υπολογίζεται σε 5,13 τετράκις εκατομμύρια τόνους με μέση πυκνότητα 2,72 g/cm³. Η Παρθενόπη περιστρέφεται γύρω από τον εαυτό της μία φορά κάθε 9 ώρες και 26 λεπτά. Η λευκαύγειά της (0,180) αντιστοιχεί στον τύπο S (λιθώδης).

</doc>
<doc id="43415" url="https://el.wikipedia.org/wiki?curid=43415" title="Πορνογραφία">
Πορνογραφία

Πορνογραφία ή πορνό είναι η αναπαράσταση σεξουαλικών πράξεων, λεκτικά ή μέσω εικόνων, με υπερβολικό τονισμό των γενετήσιων στοιχείων και με κύριο σκοπό την σεξουαλική διέγερση του ατόμου.
Ετυμολογία.
Ο ελληνικός όρος "πορνογραφία" αποτελεί αντιδάνειο της γαλλικής λέξης "pornographie", η οποία με την σειρά της αποτελεί παράγωγο της λέξης "πορνογράφος". Η λέξη "πορνογράφος" απαντάται στο έργο του Αθήναιου "Δειπνοσοφισταί" (περ. 2ος αι.), όπου φαίνεται να χρησιμοποιείται για να περιγράψει ζωγράφους που αναπαριστούσαν πόρνες στα έργα τους. Η γαλλική λέξη "pornographie" εμφανίστηκε τον 19ο αιώνα και αρχικά χρησιμοποιήθηκε για την περιγραφή ερωτικών τοιχογραφιών που βρέθηκαν στα ερείπια της Πομπηίας. Ο όρος "πορνογραφία" αποτελεί αναχρονισμό όταν εφαρμόζεται σε παλαιότερες ιστορικές περιόδους.
Χρήση του όρου.
Ο ακριβής ορισμός της πορνογραφίας είναι στην πραγματικότητα αρκετά δύσκολος και δεν υπάρχει συνήθως καθολική συμφωνία ως προς το χαρακτηρισμό ενός έργου ως πορνογραφικού. Επιπλέον, τα όρια της πορνογραφίας διαφέρουν όταν εξετάζονται στα πλαίσια διαφορετικών πολιτισμών ή/και εποχών. 
Η πορνογραφία στον κινηματογράφο.
Ο όρος "πορνογραφική ταινία" αναφέρεται σε ταινίες που απεικονίζουν λεπτομερειακά διείσδυση και άλλες σεξουαλικές πράξεις, συνήθως με σκοπό τη διέγερση του θεατή. Εμφανίστηκαν σχεδόν ταυτόχρονα με την εμφάνιση του κινηματογράφου και έχουν πολλά κοινά με τις υπόλοιπες μορφές πορνογραφίας. Άλλες ορολογίες που χρησιμοποιούνται στην Ελληνική γλώσσα για να περιγράψουν τέτοιου είδους ταινίες είναι: "αισθησιακή ταινία", "ταινία για ενηλίκους" και "τσόντα". τσόντα = εκ της Ιταλικής giunta (πρβλ. και Ισπ. junta) που σημαίνει "ένωση, προσθήκη κλπ.".
Για μια αναλυτικότερη επισκόπηση του ορισμού και της ιστορίας της πορνογραφίας στο κινηματογράφο, δείτε: Πορνογραφική ταινία. 
Πορνογραφία στην Ελλάδα.
Σε ότι αφορά τη νομοθεσία, η πώληση και κατοχή πορνογραφικού υλικού είναι νόμιμη σε ειδικά έντυπα, dvd, συνδρομητική τηλεόραση και ειδικό κινηματογράφο και μόνο σε ενήλικους. Ωστόσο κατά το ν. 5060/1931 (άρ. 29) απαγορεύεται η "διακίνηση" ασέμνων στον τύπο ενώ, κατά το άρ. 14 παρ. 3 του Συντάγματος, επιτρέπεται, για τέτοια δημοσιεύματα η κατάσχεση εφημερίδων, ακόμα και πριν από την κυκλοφορία τους (Άσεμνο θεωρείται αυτό που προσβάλλει, κατά το κοινό αίσθημα, την αιδώ). Νόμιμη είναι επίσης σήμερα και η παραγωγή ή εκτύπωση πορνογραφικού υλικού στην Ελλάδα και υφίστανται εδώ και αρκετά χρόνια ορισμένα Ελληνικά έντυπα και από το 2008 μία κινηματογραφική εταιρεία.
Με το άρ. 348Α του Ποινικού Κώδικα, που εισήχθη με το Ν. 3064/2002, τιμωρείται η "Πορνογραφία ανηλίκων", στην οποία περιλαμβάνεται τόσο η συμβατική όσο και η ηλεκτρονική της μορφή. Με τη διάταξη αυτή τιμωρείται ακόμα και η εικονική (π.χ. με καρτούν) παιδική πορνογραφία καθώς και η απλή κατοχή παιδικού πορνογραφικού υλικού. 

</doc>
<doc id="43416" url="https://el.wikipedia.org/wiki?curid=43416" title="Θεσιακό σύστημα">
Θεσιακό σύστημα

Θεσιακό σύστημα αρίθμησης είναι  μια μέθοδος αναπαράστασης ή κωδικοποίησης αριθμών. Το θεσιακό σύστημα διακρίνεται από άλλα συστήματα (όπως το Ρωμαϊκό σύστημα αναπαράστασης αριθμών) λόγω
της χρήσης του ίδιου συμβόλου για τις διαφορετικές τάξεις μεγέθους (για παράδειγμα, “θέση των μονάδων”,”θέση των
δεκάδων”, “θέση των εκατοντάδων”). Η απλότητά του ως αριθμητική οδήγησε
στη ραγδαία εξάπλωσή του παγκοσμίως.
Χρησιμοποιώντας ένα σύμβολο διαχωρισμού του ακεραίου από το
κλασματικό μέρος ενός αριθμού (για παράδειγμα, η υποδιαστολή σε σύστημα με βάση
10), το σύστημα μπορεί να επεκταθεί ώστε να περιλαμβάνει κλάσματα και αριθμητικές επεκτάσεις πραγματικών αριθμών. Το βαβυλωνιακό σύστημα αρίθμησης, με βάση 60,
ήταν το πρώτο θεσιακό σύστημα που αναπτύχθηκε και χρησιμοποιείται ακόμα και
σήμερα για τη μέτρηση χρόνου και γωνιών. Το ινδο - αραβικό  σύστημα αρίθμησης με βάση 10, είναι σήμερα το ευρύτερα χρησιμοποιούμενο σύστημα για υπολογισμούς.
Ιστορία.
Σήμερα, το βάση-10 (δεκαδικό) σύστημα, το οποίο πιθανόν υποκινείται από την καταμέτρηση των δέκα δακτύλων, υπάρχει παντού. Άλλες βάσεις έχουν χρησιμοποιηθεί στο παρελθόν, ωστόσο, κάποιες συνεχίζουν να χρησιμοποιούνται σήμερα. Για παράδειγμα, το Βαβυλωνιακό σύστημα αρίθμησης, που χαρακτηρίζεται ως το πρώτο θεσιακό αριθμητικό σύστημα, ήταν βάσης-60. Οι ράβδοι καταμέτρησης και τα περισσότερα αριθμητήρια έχουν χρησιμοποιηθεί για αναπαράσταση των αριθμών σε ένα σύστημα αρίθμησης θέσης, αλλά δεν διέθεταν την πραγματική αξία μηδέν. Το μηδέν υποδεικνύεται από ένα διάστημα μεταξύ εξηκονταδικών αριθμών. Από το 300 π.Χ., ένα σύμβολο στίξης (δύο λοξές γραμμές) ήταν συν-επιλογή ως σύμβολο κράτησης θέσης στο ίδιο Βαβυλωνιακό σύστημα. Σε ένα δισκίο που ανακαλύφθηκε σε Kish (χρονολογείται περίπου από το 700 π.Χ.), ο γραμματέας Bêl-bân-aplu έγραψε τα μηδενικά του, με τρία άγκιστρα, αντί για δύο λοξές γραμμές. [1]  Η Βαβυλωνιακή κράτηση θέσης δεν ήταν ένα πραγματικό μηδενικό, διότι δε χρησιμοποιήθηκε μόνο του. Ούτε χρησιμοποιούταν στο τέλος ενός αριθμού. Έτσι οι αριθμοί, όπως 2 και 120 (2 × 60), 3 και 180 (3 × 60), 4 και 240 (4 × 60), φαινόντουσαν ίδιοι γιατί από τους μεγαλύτερους αριθμούς έλειπε ένα τελικό εξηκονταδικό σύμβολο κράτησης θέσης. Μόνο το πλαίσιο θα μπορούσε να τους διακρίνει.
Πριν το θεσιακό σύστημα γίνει πρότυπο, απλά προσθετικά συστήματα (σύστημα αναφοράς-τιμών) όπως οι Ρωμαϊκοί Αριθμοί, χρησιμοποιήθηκαν, και λογιστές στην αρχαία Ρώμη και κατά τη διάρκεια του Μεσαίωνα χρησιμοποιούσαν τον άβακα ή πέτρινους μετρητές για να κάνουν αριθμητικές πράξεις.[2]
Με την καταμέτρηση σε ράβδους ή άβακα για την εκτέλεση αριθμητικών πράξεων, η γραφή των αρχικών, ενδιάμεσων και τελικών τιμών του υπολογισμού θα μπορούσε εύκολα να γίνει με ένα απλό προσθετικό σύστημα σε κάθε θέση ή στήλη. Αυτή η προσέγγιση δεν απαιτούσε την απομνημόνευση των πινάκων (όπως στο θεσιακό σύστημα) και θα μπορούσε να παράγει πρακτικά αποτελέσματα γρήγορα. Για τέσσερις αιώνες (από τον 13ο έως τον 16ο) υπήρξε έντονη διαφωνία μεταξύ εκείνων που πίστευαν στην υιοθέτηση του θεσιακού συστήματος στη γραφή των αριθμών και όσους ήθελαν να μείνουν με το προσθετικό- σύστημα-συν-άβακα. Αν και οι ηλεκτρονικοί υπολογιστές έχουν αντικαταστήσει σε μεγάλο βαθμό τον άβακα, ο τελευταίος εξακολουθεί να χρησιμοποιείται στην Ιαπωνία και άλλες Ασιατικές χώρες.
Ο Georges Ifrah καταλήγει στην "Παγκόσμια Ιστορία Αριθμών":Έτσι, φαίνεται πολύ πιθανό κάτω από τις συνθήκες αυτές  ότι η ανακάλυψη του μηδενός και το σύστημα θέσης-τιμής ήταν εφευρέσεις μοναδικές στον Ινδικό πολιτισμό. Δεδομένου ότι το σύστημα Brahmi των πρώτων εννέα ακέραιων αριθμών (αναμφισβήτητα η γραφική προέλευση των σημερινών αριθμών και όλων των δεκαδικών αριθμητικών συστημάτων που χρησιμοποιούνται στην Ινδία, τη Νοτιοανατολική και την Κεντρική Ασία και την Εγγύς Ανατολή) ήταν αυτόχθων και χωρίς καμία εξωτερική επιρροή, δεν μπορεί να υπάρξει καμία αμφιβολία ότι το δεκαδικό μας σύστημα γεννήθηκε στην Ινδία και ήταν προϊόν του Ινδικού πολιτισμού και μόνο.[3]Ο Aryabhata δήλωσε "sthānam sthānam daśa guṇam" που σημαίνει "Από τόπο σε τόπο, δέκα φορές σε αξία."["citation needed"] Ινδοί μαθηματικοί και αστρονόμοι, επίσης ανέπτυξαν Σανσκριτικές θεσιακές αριθμητικές λέξεις για να περιγράψουν αστρονομικά γεγονότα ή αλγόριθμους που χρησιμοποιούν ποιητικό σούτρα. Ένα βασικό επιχείρημα ενάντια στο θεσιακό σύστημα ήταν η ευαισθησία του σε εύκολη απάτη απλά βάζοντας ένα νούμερο στην αρχή ή στο τέλος μιας ποσότητας, αλλάζοντας έτσι (π.χ.) το 100 στο 5100, ή το 100 στο 1000. Οι σύγχρονες επιταγές απαιτούν ορθογραφία σε φυσική γλώσσα ενός ποσού, καθώς και το ίδιο το δεκαδικό ποσό με # στις άκρες του, για την πρόληψη της απάτης. Για τον ίδιο λόγο, οι Κινέζοι χρησιμοποιούν επίσης φυσικά αριθμούς γλώσσα, για παράδειγμα, το 100 γράφεται ως 壹佰 το οποίο ποτέ δε μπορεί να παραποιηθεί σε 壹仟(1000) ή 伍仟壹佰(5100).
Μετά τη Γαλλική Επανάσταση (1789-1799) η νέα γαλλική κυβέρνηση προώθησε την επέκταση του δεκαδικού συστήματος.[4] Ορισμένες από αυτές τις υπέρ του δεκαδικού προσπάθειες (όπως ο δεκαδικός χρόνος και το δεκαδικό ημερολόγιο) ήταν ανεπιτυχείς. Άλλες γαλλικές προσπάθειες υπέρ του δεκαδικού συστήματος (νόμισμα δεκαδικού συστήματος και δεκαδικά μέτρα και σταθμά) διαδόθηκαν ευρέως από τη Γαλλία σε σχεδόν ολόκληρο τον κόσμο. Πολλά από τα πλεονεκτήματα που προβάλλονται προς υποστήριξη του μετρικού συστήματος υποστηρίζεται ότι θα ισχύουν σε κάθε συνεπές θεσιακό σύστημα. Οι Υποστηρικτές του δωδεκαδικού συστήματος λένε ότι το δωδεκαδικό έχει πολλά πλεονεκτήματα σε σχέση με το δεκαδικό, αν και το κόστος αλλαγής φαίνεται να είναι υψηλό.
Μαθηματικά.
Βάση αριθμητικού συστήματος.
Στα αριθμητικά συστήματα 
η βάση είναι συνήθως ο αριθμός των μοναδικών ψηφίων, συμπεριλαμβανομένου
του μηδενός, που χρησιμοποιεί το σύστημα για την αναπαράσταση αριθμών. Για
παράδειγμα, στο δεκαδικό σύστημα η βάση είναι 10 γιατί σ’ αυτό χρησιμοποιούνται
τα ψηφία 0 έως 9. Όταν ένας αριθμός ‘’φτάσει’’ το 9, ο επόμενος από αυτόν
αριθμός δεν αναπαρίσταται  μ’ ένα
διαφορετικό σύμβολο αλλά με τον αριθμό ‘’1 ‘’ακολουθούμενο από τον αριθμό ’’ 0’’.
Αντίστοιχα, στο δυαδικό σύστημα, η βάση είναι 2, διότι όταν ένας αριθμός φτάσει
στο ‘’1’’, ο επόμενος δεν είναι το ‘’2’’ ή κάποιο άλλο σύμβολο, αλλά το ‘’10’’,
έπειτα από το οποίο ακολουθούν το ‘’11’’ και το ‘’100’’.
Το μεγαλύτερο σύμβολο ενός θεσιακού συστήματος έχει συνήθως
αξία κατά 1 μικρότερη από την αξία της βάσης. Τα συνήθη θεσιακά συστήματα
διαφέρουν μόνο ως προς την βάση την οποία χρησιμοποιούν.
Η βάση είναι ένας ακέραιος μεγαλύτερος του 1 (ή μικρότερος
του -1).Πράγματι, αν η βάση ενός συστήματος ήταν μηδέν αυτό δεν θα περιελάμβανε
καθόλου ψηφία ενώ αν ήταν 1 το μόνο ψηφίο που θα μπορούσε να
χρησιμοποιηθεί  είναι το 0. Οι αρνητικές
βάσεις σπάνια χρησιμοποιούνται. Σε ένα σύστημα με αρνητική βάση, οι αριθμοί
μπορούν να έχουν πολλές δυνατές αναπαραστάσεις.
(Σε συγκεκριμένα μη συνήθη θεσιακά συστήματα,
συμπεριλαμβανομένης της αμφιμονοσήμαντης αρίθμησης, ο ορισμός της βάσης ή τα
επιτρεπόμενα ψηφία μπορεί να παρεκκλίνουν από τα παραπάνω.)
Στο δεκαδικό σύστημα υπάρχουν 10 δεκαδικά ψηφία και ο αριθμός 2506 αναπαρίσταται ως εξής:
2506=2×103+5×102+0×101+6×100
Στο δεκαεξαδικό σύστημα αρίθμησης υπάρχουν δεκάξι ψηφία (0-9 και A-F) και ο αριθμός 171B γράφεται:
171B=1×163+7×162+1×161+B×160 (όπου το B παριστάνει τον αριθμό 11)
Γενικά,για βάση b, το σύστημα περιλαμβάνει b ψηφία και ο αριθμός α3α2α1α0 γράφεται:
α3α2α1α0= α3×b3+α2×b2+α1×b1+α0×b0 (το α3α2α1α0 αντιστοιχεί σε μια σειρά ψηφίων και όχι σ' έναν πολλαπλασιασμό.)
Σημειογραφία.
Σε ορισμένες περιπτώσεις, η βάση γράφεται ως δείκτης αμέσως μετά τον αριθμό που αναπαρίσταται στο αντίστοιχο σύστημα. Για παράδειγμα,το 238 υποδεικνύει ότι ο αριθμός 23 εκφράζεται στο σύστημα με βάση 8 (και συνεπώς είναι ισοδύναμος σε αξία με τον αριθμό 19 στο δεκαδικό σύστημα). Στο συγκεκριμένο άρθρο θα χρησιμοποιείται αυτός ο συμβολισμός.
Όταν μια βάση περιγράφεται με μαθηματική σημειογραφία, το γράμμα b είναι αυτό που χρησιμοποιείται γενικά ως σύμβολο της βάσης, και επομένως στο δυαδικό σύστημα, το b είναι ίσο με 2. Ένας άλλος συνήθης τρόπος αναπαράστασης της βάσης είναι η αναγραφή της ως δεκαδικός δείκτης μετά τον αριθμό που αναπαρίσταται. To 11110112 υποδηλώνει ότι ο αριθμός 1111011 είναι αριθμός βάσης 2, και άρα ισοδύναμα 12310 (στο δεκαδικό σύστημα),1738(Οκταδικό σύστημα αρίθμησης) και 7B16 (δεκαεξαδικό σύστημα αρίθμησης). Σε βιβλία και άρθρα,όταν χρησιμοποιούνται συντομογραφίες αριθμών σε κάποια βάση, συχνά η βάση παραλείπεται ως δείκτης. Για παράδειγμα, ο δυαδικός 1111011 είναι ισοδύναμος με τον 11110112.
Η βάση b μπορεί επίσης να υποδηλώνεται και με την φράση, "βάση-b". Συνεπώς, οι δυαδικοί αριθμοί είναι "βάση-2",οι οκταδικοί "βάση-8",οι δεκαδικοί "βάση 10",κτλ.
Οι αριθμοί μιας δοθείσας βάσης b έχουν ψηφία {0,1...,b-2,b-1}. Επομένως, οι δυαδικοί αριθμοί έχουν ψηφία {0,1}, οι δεκαδικοί {0,1...8,9} κτλ. Άρα, οι ακόλουθοι συμβολισμοί είναι λανθασμένοι: 522, 22, 1A9 (σε κάθε περίπτωση ένα ή περισσότερα ψηφία δεν ανήκουν στο σύνολο των επιτρεπόμενων ψηφίων που ορίζεται από την αντίστοιχη βάση.)
Ύψωση σε δύναμη.
Τα θεσιακά συστήματα λειτουργούν χρησιμοποιώντας την διαδικασία ύψωσης σε δύναμη της βάσης. Η αξία ενός ψηφίου είναι το ψηφίο πολλαπλασιασμένο με την αντίστοιχη αξία της θέσης του. Η αξία της κάθε θέσης είναι ο αριθμός της βάσης υψωμένος στη n-οστή δύναμη, όπου n είναι ο αριθμός των ψηφίων που παρεμβάλλονται μεταξύ της θέσης που μας ενδιαφέρει και του συμβόλου που διαχωρίζει το ακέραιο από το κλασματικό μέρος του αριθμού. Αν ένα ψηφίο βρίσκεται στα αριστερά αυτού του συμβόλου (δηλαδή η αξία του είναι ακέραιος αριθμός), τότε το n είναι θετικό ή μηδέν. Αν το ψηφίο βρίσκεται στα δεξιά του συμβόλου (δηλαδή η αξία του είναι κλασματική), τότε το n είναι αρνητικός.
Ως παράδειγμα για την παραπάνω διαδικασία, παίρνουμε τον αριθμό 465 στην αντίστοιχη βάση του b(η οποία πρέπει να είναι τουλάχιστον 7 διότι το μεγαλύτερο σε αξία ψηφίο του αριθμού είναι το 6) και τότε αυτός γράφεται:
4×b2+6×b1+5×b0
Αν ο αριθμός 465 βρισκόταν στο δεκαδικό σύστημα, τότε θα ήταν ισοδύναμος με:
4×102+6×101+5×100=4×100+6×10+5×1=465
Αν ωστόσο ο αριθμός βρισκόταν σε σύστημα με βάση 7, τότε θα γραφόταν:
4×72+6×71+5×70=4×49+6×7+5×1=243
10b=b για κάθε βάση b, αφού 10b=1×b1+0×b0. Για παράδειγμα, 102=2,103=3,1016=1610. Να σημειωθεί ότι το τελευταίο "16" βρίσκεται σε βάση 10. Η βάση δεν διαφέρει για μονοψήφιους αριθμούς.
Αριθμοί που δεν είναι ακέραιοι χρησιμοποιούν και θέσεις που βρίσκονται μετά το σύμβολο που διαχωρίζει το ακέραιο από το κλασματικό μέρος. Για κάθε θέση μετά από αυτό το σύμβολο,η δύναμη n μειώνεται κατά 1. Για παράδειγμα, ο αριθμός 2.35 γράφεται:
2×100+3×10−1+5×10−2
Αυτή η ιδέα μπορεί να αποτυπωθεί και με τη χρήση ενός διαγράμματος. Ένα αντικείμενο αντιπροσωπεύει μια μονάδα. Όταν ο αριθμός των αντικειμένων είναι ίσος ή μεγαλύτερος από τη βάση b, τότε μια ομάδα αντικειμένων δημιουργείται από b αντικείμενα. Όταν ο αριθμός αυτών των ομάδων υπερβεί το b, τότε το σύνολο των ομάδων αυτών των αντικειμένων αποτελείται από b ομάδες με b αντικείμενα η καθεμία κτλ. Έτσι, ο ίδιος αριθμός σε διαφορετικές βάσεις θα έχει διαφορετική αξία.
241 σε βάση 5:
 2 σε ομάδες των 52 (25) 4 σε ομάδες των 5 1 σε ομάδα του 1
 ooooo ooooo
 ooooo ooooo ooooo ooooo
 ooooo ooooo + + o
 ooooo ooooo ooooo ooooo
 ooooo ooooo
241 σε βάση 8:
 2 ομάδες των 82 (64) 4 ομάδες των 8 1 ομάδα του 1
 oooooooo oooooooo
 oooooooo oooooooo
 oooooooo oooooooo oooooooo oooooooo
 oooooooo oooooooo + + o
 oooooooo oooooooo
 oooooooo oooooooo oooooooo oooooooo
 oooooooo oooooooo
 oooooooo oooooooo
Το σύστημα μπορεί να επαυξηθεί επιτρέποντας τη χρήση ενός αρνητικού συμβόλου. Αυτό επιτρέπει την αναπαράσταση αρνητικών αριθμών. Για μια δοθείσα βάση, κάθε αναπαράσταση αντιστοιχεί σ' έναν ακριβώς πραγματικό αριθμό και κάθε πραγματικός αριθμός έχει τουλάχιστον μια αναπαράσταση. Οι αναπαραστάσεις των ρητών αριθμών είναι πεπερασμένες, περιοδικές, ή καταλήγουν σ' έναν άπειρο επαναλαμβανόμενο κύκλο ψηφίων.
Ψηφία και Αριθμοί.
Το ψηφίο είναι αυτό που χρησιμοποιείται ως θέση σε ένα σύστημα θέσης-τιμής, και ο αριθμός είναι ένα ή περισσότερα ψηφία. Τα συνηθέστερα ψηφία του σήμερα είναι τα δεκαδικά ψηφία "0", "1", "2", "3", "4", "5", "6", "7", "8", και "9". Η διάκριση μεταξύ ενός ψηφίου και ενός αριθμού είναι εντονότερη στο πλαίσιο μίας αριθμητικής βάσης.
Ένας μη μηδενικός αριθμός με περισσότερες από μία θέσεις ψηφίου θα σημαίνει ένα διαφορετικό αριθμό σε μία διαφορετική αριθμητική βάση, αλλά σε γενικές γραμμές, τα ψηφία θα σημαίνουν το ίδιο.[5] Ο οκταδικής βάσης αριθμός 238 που περιέχει δύο ψηφία, τα "2" και "3" και έναν αριθμό βάσης (δείκτης) «8», σημαίνει 19. Στο σύστημα μας εδώ, ο δείκτης "8" του ο αριθμού 238 είναι μέρος του αριθμού, αλλά αυτό μπορεί να μην ισχύει πάντα. Φανταστείτε τον αριθμό "23" να έχει μια διφορούμενη αριθμητική βάση. Στη συνέχεια, το "23" θα μπορούσε πιθανότατα να είναι οποιασδήποτε βάσης, από βάσης-4 έως και βάσης-60. Στη βάση-4 το "23" σημαίνει 11, και στη βάση-60 σημαίνει τον αριθμό 123. Ο αριθμός «23», στην περίπτωση αυτή, αντιστοιχεί στο σύνολο των αριθμών {11, 13, 15, 17, 19, 21 , 23, ..., 121, 123} ενώ τα ψηφία του "2" και "3" διατηρούν πάντα την αρχική τους έννοια: το "2" σημαίνει "δύο", και το "3" σημαίνει "τρία".
Σε ορισμένες εφαρμογές, όταν ένας αριθμός με ένα σταθερό αριθμό θέσεων πρέπει να αντιπροσωπεύει ένα μεγαλύτερο αριθμό, χρησιμοποιείται μια υψηλότερη αριθμητική βάση με με περισσότερα ψηφία ανά θέση. Ένας τριψήφιος, δεκαδικός αριθμός μπορεί να αντιπροσωπεύει αριθμούς μόνο έως το 999. Αν όμως η αριθμητική βάση αυξάνεται στο 11, ας πούμε, με την προσθήκη του ψηφίου "Α", στη συνέχεια, τότε οι ίδιες τρεις θέσεις, μεγιστοποιημένες στο "ΑΑΑ", μπορούν να αποτελέσουν έναν αριθμό τόσο μεγάλο όσο το 1330. Θα μπορούσαμε να αυξήσουμε την αριθμητική βάση και πάλι και αντιστοιχίσουμε το "Β" στο 11, και ούτω καθεξής (αλλά υπάρχει επίσης μια πιθανή κρυπτογράφηση μεταξύ του αριθμού και του ψηφίου στον αριθμό-ψήφιο-αριθμός ιεραρχίας). Ένας τριψήφιος αριθμός "ZZZ" στη βάση του 60 θα μπορούσε να σημαίνει 215999. Αν χρησιμοποιήσουμε το σύνολο της συλλογής των αλφαριθμητικών μας θα μπορούσαμε τελικά να εξυπηρετήσουμε ένα σύστημα αρίθμησης βάσης-62, αλλά θα έχουμε αφαιρέσει δύο ψηφία, το κεφαλαίο "Ι" και το κεφαλαίο "O", για να μειωθεί η σύγχυση με τα ψηφία " 1 "και" 0 ".[6]  Έχουμε μείνει με μια βάση-60, ή εξηκονταδικό αριθμητικό σύστημα που χρησιμοποιεί 60 από τα 62 πρότυπα αλφαριθμητικά. (Αλλά βλέπετε εξηκονταδικό σύστημα κατωτέρω.)
Τα κοινά αριθμητικά συστήματα στην επιστήμη των υπολογιστών είναι δυαδικά (Radix 2), οκταδικά (Radix 8), και δεκαεξαδικά (Radix 16). Στα δυαδικά μόνο τα ψηφία "0" και "1" υπάρχουν στα νούμερα. Στους οκταδικούς αριθμούς, υπάρχουν τα οκτώ ψηφία 0-7. Στα δεκαεξαδικά είναι τα 0-9 A-F, όπου οι δέκα αριθμοί διατηρούν τη συνήθη σημασία τους, και οι αλφαβητικοί αντιστοιχούν σε τιμές 10-15, για συνολικά δεκαέξι ψηφία. Ο αριθμός «10» είναι ο δυαδικό αριθμός "2", ο οκταδικός αριθμός "8", ή ο δεκαεξαδικός αριθμό "16".
Μετατροπή Βάσεων.
Οι βάσεις μπορούν να μετατραπούν μεταξύ τους σχεδιάζοντας το διάγραμμα παραπάνω και αναδιατάσσοντας τα αντικείμενα ώστε να συμμορφώνονται με τη νέα βάση, για παράδειγμα:
 241 στη βάση 5:
 2 ομάδες των 52 4 ομάδες των 5 1 ομάδα των 1
 ooooo ooooo
 ooooo ooooo ooooo ooooo
 ooooo ooooo + + o
 ooooo ooooo ooooo ooooo
 ooooo ooooo
 είναι ίσο με 107 στη βάση 8:
 1 ομάδα των 82 0 ομάδες των 8 7 ομάδες των 1
 oooooooo
 oooooooo 
 oooooooo
 oooooooo + + ooooooo 
 oooooooo
 oooooooo 
 oooooooo
 oooooooo
Υπάρχει, ωστόσο, μια συντομότερη μέθοδος η οποία είναι ουσιαστικά η παραπάνω μέθοδος υπολογισμένη μαθηματικά. Επειδή εργαζόμαστε σε βάση-10, κανονικά, είναι ευκολότερο να σκεφτούμε αριθμούς με αυτόν τον τρόπο και ως εκ τούτου ευκολότερο να τους μετατρέψουμε σε βάση-10 πρώτα, αν και είναι δυνατόν (αλλά είναι δύσκολο αν κάποιος δεν είναι συνηθισμένος στην βάση στην οποία γίνεται η μετατροπή) να γίνει μετατροπή απευθείας μεταξύ των μη-δεκαδικών βάσεων χωρίς τη χρήση αυτού του ενδιάμεσου βήματος. (Ωστόσο, η μετατροπή από βάσεις όπως 8, 16 ή 256 σε βάση-2 μπορεί να επιτευχθεί με το να γράφεται κάθε ψηφίο σε δυαδικό σύστημα, και στη συνέχεια, η μετατροπή από τη βάση-2 σε π.χ βάση-16 μπορεί να επιτευχθεί με το γράψιμο κάθε ομάδας τεσσάρων δυαδικών ψηφίων ως ένα δεκαεξαδικό ψηφίο.)
Ένας αριθμός "anan"−1..."a"2"a"1"a"0 όπου τα "a"0, "a"1 ... "an" είναι όλα ψηφία σε μία βάση b (σημειώστε ότι εδώ, ο δείκτης δεν αναφέρεται στον αριθμό βάσης, αναφέρεται στο πλήθος των διαφορετικών αντικειμένων), ο αριθμός μπορεί να αντιπροσωπεύεται σε οποιαδήποτε άλλη βάση, συμπεριλαμβανομένης και της δεκαδικής, με:
formula_1
Έτσι, στο παραπάνω παράδειγμα:
formula_2
Για την μετατροπή από δεκαδική σε άλλη βάση, κάποιος πρέπει απλά να ξεκινήσει διαιρώντας με την τιμή της άλλης βάσης, στη συνέχεια, διαιρώντας το αποτέλεσμα του πρώτου τμήματος και βλέποντας το υπόλοιπο, και ούτω καθεξής, μέχρι η βάση να είναι μεγαλύτερη από το αποτέλεσμα (οπότε το αποτέλεσμα της διαίρεση θα είναι μηδέν). Στη συνέχεια, ο αριθμός στην επιθυμητή βάση είναι το υπόλοιπο, η πιο σημαντική τιμή είναι το ένα που αντιστοιχεί στο τελευταίο τμήμα και η λιγότερο σημαντική τιμή είναι το υπόλοιπο του πρώτου τμήματος.
Παράδειγμα #1 δεκαδικό σε επταδικό:
Παράδειγμα #2 δεκαδικό σε οκταδικό:
Το πιο κοινό παράδειγμα είναι αυτό της μετατροπής από δεκαδικό σε δυαδικό.
Άπειρες αναπαραστάσεις.
Οι αναπαραστάσεις των μη-ακέραιων αριθμών μπορούν να επεκταθούν ώστε να επιτρέπουν μια μη πεπερασμένη σειρά ψηφίων μετά το σύμβολο που χωρίζει το δεκαδικό από το κλασματικό μέρος. Για παράδειγμα, ο 1.12112111211112... με βάση 3 αντιπροσωπεύει το άθροισμα τις άπειρης σειράς:
1×30+
1×3−1+2×3−2+
1×3−3+1×3−4+2×3−5+
1×3−6+1×3−7+1×3−8+2×3−9+
1×3−10+1×3−11+1×3−12+1×3−13+2×3−14+...
Καθώς μια άπειρη σειρά ψηφίων δεν μπορεί να γραφεί ολόκληρη λεπτομερώς, οι τελείες (...) υποδηλώνουν τα ψηφία που παραλείπονται, τα οποία μπορεί ή όχι να ακολουθούν μια συγκεκριμένη διάταξη. Μια τέτοια συνήθης διάταξη είναι όταν μια πεπερασμένη σειρά ψηφίων επαναλαμβάνεται άπειρες φορές. Αυτό συμβολίζεται με μια μπάρα πάνω από το επαναλαμβανόμενο τμήμα του αριθμού:
formula_5 5=2.42314314314314314...5
Στο δεκαδικό σύστημα αυτού του είδους οι αριθμοί ονομάζονται περιοδικοί ή επαναλαμβανόμενοι δεκαδικοί.
Ένας άρρητος αριθμός έχει μια άπειρη μη επαναλαμβανόμενη αναπαράσταση σε οποιαδήποτε ακέραια βάση.Το αν ένας ρητός αριθμός έχει πεπερασμένη αναπαράσταση ή απαιτεί μια άπειρη επαναλαμβανόμενη αναπαράσταη εξαρτάται από την βάση. Για παράδειγμα, το ένα τρίτο μπορεί να γραφεί με τους εξής τρόπους:
0.13
formula_610=0.33333...10
ή με την βάση να εννοείτε ως:
formula_6=0.33333...
formula_82=0.010101...2
0.26
Για ακεραίους p και q με ΜΚΔ(p,q)=1, το κλάσμα p/q έχει μια πεπερασμένη αναπαράσταση σε βάση b, αν και μόνο αν οι πρώτοι παράγοντες του q είναι επίσης πρώτοι παράγοντες του b.
Για δοθείσα βάση, κάθε αριθμός που αναπαρίσταται από ένα πεπερασμένο αριθμό ψηφίων(χωρίς να χρησιμοποιείται το σύμβολο της μπάρας), έχει πολλές δυνατές αναπαραστάσεις, ανάμεσα στις οποίες υπάρχουν μια ή δυο πεπερασμένες:
1.Ένας πεπερασμένος ή ένας άπειρος αριθμός που τα τελευταία του ψηφία είναι μηδενικά μπορεί να γραφτεί:
3.467=3.4607=3.4600007=formula_9
2.Τo τελευταίο μη μηδενικό ψηφίο μπορεί να μειωθεί κατά ένα και έπειτα τοποθετούνται άπειρα ψηφία, το καθένα μικρότερο κατά ένα σε αξία από την βάση(ή αντικαθιστούν τα μηδενικά ψηφία που ακολουθούν):
3.467=formula_107
110=formula_1110
2205=formula_125
Εφαρμογές.
Δεκαδικό σύστημα.
Στο δεκαδικό(βάση 10) ινδο-αραβικό αριθμητικό σύστημα, κάθε θέση ξεκινώντας από τα δεξιά είναι και μια μεγαλύτερη δύναμη του 10. Η πρώτη από τα δεξιά θέση παριστάνει το 100 (1), η δεύτερη το 101 (10), η τρίτη το 102 (10×10 ή 100), η τέταρτη το 103 (10×10×10 ή 1000) κτλ.
Τα ψηφία που βρίσκονται στο κλασματικό μέρος διαχωρίζονται από το ακέραιο με ένα σύμβολο, το οποίο μπορεί να έχει διάφορες μορφές.Συνήθως αυτό το διαχωριστικό σύμβολο είναι μια τελεία ή ένα κόμμα.Τα ψηφία που βρίσκονται στα δεξιά του πολλαπλασιάζονται με το 10 υψωμένο σε αρνητική δύναμη. Η πρώτη θέση δεξιά του συμβόλου υποδηλώνει το 10−1 (0.1), η δεύτερη το 10−2 (0.01) κτλ.
Για παράδειγμα, ο αριθμός 2674 στο δεκαδικό σύστημα είναι:
ή
Εξηκονταδικό Σύστημα.
Το σύστημα εξηκονταδικών ή βάσης-60 χρησιμοποιήθηκε για τα ακέραια και τα κλασματικά τμήματα των Βαβυλωνιακών αριθμών και άλλων Μεσοποτάμιων συστημάτων, από ελληνιστικούς αστρονόμους χρησιμοποιώντας ελληνικό σύστημα αρίθμησης μόνο για το κλασματικό μέρος, και εξακολουθεί να χρησιμοποιείται για το μοντέρνο χρόνο και τις γωνίες, αλλά μόνο για λεπτά και δευτερόλεπτα. Ωστόσο, δεν είναι όλες αυτές οι χρήσεις θεσιακές.
Ο μοντέρνος χρόνος διαχωρίζει κάθε θέση από την άνω και κάτω τελεία ή το σημείο. Για παράδειγμα, ο χρόνος μπορεί να είναι 10:25:59 (10 ώρες και 25 λεπτά και 59 δευτερόλεπτα). Οι γωνίες χρησιμοποιούν παρόμοιο σύστημα. Για παράδειγμα, μία γωνία μπορεί να είναι 10 ° 25'59 "(10 μοίρες 25 λεπτά 59 δευτερόλεπτα). Και στις δύο περιπτώσεις, μόνο τα λεπτά και τα δευτερόλεπτα χρησιμοποιούν εξηκονταδικό σύστημα - οι γωνιακοί βαθμοί μπορεί να είναι μεγαλύτεροι από 59 (μία περιστροφή γύρω από ένα κύκλο είναι 360 ° , δύο περιστροφές είναι 720 °, κλπ), και ο χρόνος και οι γωνίες χρησιμοποιούν δεκαδικά κλάσματα του δευτερολέπτου.  Αυτό έρχεται σε αντίθεση με τους αριθμούς που χρησιμοποιούνται από τους Ελληνιστικούς και της Αναγέννησης αστρονόμους, οι οποίοι χρησιμοποιούν τρίτα, τέταρτα, κλπ για ακριβέστερες προσαυξήσεις. Όπου εμείς θα γράφαμε 10 ° 25'59.392 ", αυτοί θα έγραφταν 10 ° 25'59" 23 " '31' " '12' " " ή 10 ° 25I59II23III31IV12V.
Χρησιμοποιώντας ένα ψηφιακό σύνολο ψηφίων με πεζά και κεφαλαία γράμματα επιτρέπεται η σύντομη σημειογραφία για τους εξηκονταδικούς αριθμούς, π.χ. το 10:25:59 γίνεται «Arz» (παραλείποντας τα Ι και Ο, αλλά όχι και τα ο i), το οποίο είναι χρήσιμο για χρήση σε URLs, κ.λπ., αλλά δεν είναι πολύ κατανοητή από τον άνθρωπο.
Στη δεκαετία του 1930, ο Otto Neugebauer εισήγαγε ένα σύγχρονο σύστημα συμβολισμών για τους Βαβυλωνιακούς και τους Ελληνιστικούς αριθμούς που αντικαθιστά τη σύγχρονη δεκαδική μορφή 0-59 σε κάθε θέση, ενώ χρησιμοποιώντας ένα ερωτηματικό (;) για το διαχωρισμό των ακεραίων και κλασματικών τμημάτων του αριθμού και χρησιμοποιώντας ένα κόμμα (,) για το διαχωρισμό των θέσεων σε κάθε τμήμα. Για παράδειγμα, ο μέσος συνοδικός μήνας που χρησιμοποιείται τόσο από τους Βαβυλωνιακούς όσο και τους Ελληνιστικούς αστρονόμους και εξακολουθεί να χρησιμοποιείται στο εβραϊκό ημερολόγιο είναι 29; 31,50,8,20 ημέρες, και η γωνία που χρησιμοποιείται στο παραπάνω παράδειγμα θα μπορούσε να γραφτεί ως 10; 25,59, 23,31,12 βαθμούς.
Πληροφορική.
Στην πληροφορική, το δυαδικό (βάση-2), οκταδικό (base-8) και δεκαεξαδικό (base-16) είναι βάσεις που χρησιμοποιούνται πιο συχνά. Οι υπολογιστές, σε πιο βασικό επίπεδο, ασχολούνται μόνο με ακολουθίες συμβατικών μηδενικών και μονάδων, και κατά συνέπεια είναι πιο εύκολο με την έννοια αυτή, να ασχοληθούν με δυνάμεις του δύο. Το δεκαεξαδικό σύστημα χρησιμοποιείται σαν "συντομογραφία" του δυαδικού - κάθε 4 δυαδικά ψηφία (bits) αφορούν ένα και μόνο ένα δεκαεξαδικό ψηφίο. Σε δεκαεξαδικό, τα έξι ψηφία μετά το 9 συμβολίζονται με Α, Β, C, D, Ε, και F (και μερικές φορές με a, b, c, d, e, και f).
Το οκταδικό σύστημα αρίθμησης χρησιμοποιείται επίσης ως ένας άλλος τρόπος για να αντιπροσωπεύουμε δυαδικούς αριθμούς. Στην περίπτωση αυτή, η βάση είναι 8 και ως εκ τούτου μόνο τα ψηφία 0, 1, 2, 3, 4, 5, 6, και 7 χρησιμοποιήθηκαν. Κατά τη μετατροπή από δυαδικό σε οκταδικό κάθε 3 bits αφορούν ένα και μόνο ένα οκταδικό αριθμό.
Άλλες βάσεις.
Τα συστήματα με βάση 12(δωδεκαδικά) έχουν γίνει δημοφιλή λόγω της ευκολίας στους πολλαπλασιασμούς και τις διαιρέσεις συγκριτικά με το δεκαδικό σύστημα, ενώ οι προσθέσεις και οι αφαιρέσεις παραμένουν εξίσου εύκολες.Το 12 συνιστά μια χρήσιμη βάση γιατί έχει πολλούς διαιρέτες.Είναι το ελάχιστο κοινό πολλαπλάσιο των ένα, δύο, τρία, τέσσερα και έξι. Στα αγγλικά υπάρχει ακόμα και ειδική λέξη,η "dozen"(όπως στα ελληνικά,"ντουζίνα") για την περιγραφή του 12, και κατ' αναλογία με τη λέξη που χρησιμοποιείται για το 102, δηλαδή "hundred"("εκατό"),για το 122 χρησιμοποιείται η λέξη "gross". Το κανονικό δωδεκάωρο ρολόι καθώς και η συχνή χρήση του δώδεκα στις αγγλικές μονάδες, τονίζει τη χρησιμότητα της βάσης αυτής. Επιπλέον, πριν τη μετατροπή του στο δεκαδικό, το παλιό Βρετανικό νόμισμα, η Στερλίνα ή αλλιώς λίρα Αγγλίας, χρησιμοποιούσε μερικώς τη βάση 12: υπήρχαν 12 πένες(d) στερλίνας σε ένα σελίνι (s),20 σελίνια σε μια λίρα(£) και άρα 240 πένες σε μια λίρα. Γι' αυτό και η ονομασία LSD ή πιο σωστά £sd.
Ο πολιτισμός των Μάγια και άλλοι προ-Κολομβιανοί Μεσοαμερικανικοί πολιτισμοί χρησιμοποιούσαν το σύστημα με βάση 20(εικοσαδικό), όπως και πολλές φυλές από τη Βόρεια Αμερική(δύο από αυτές στη νότια Καλιφόρνια).Αποδείξεις για την ύπαρξη του αριθμητικού συστήματος με βάση 20 βρέθηκαν επίσης και σε γλώσσες της κεντρικής και δυτικής Αφρικής.
Υπολείμματα ενός Γαλατικού συστήματος με βάση 20 υπάρχουν επίσης στη Γαλλία, όπως φαίνεται σήμερα από τα ονόματα των αριθμών μεταξύ του 60 και του 99. Για παράδειγμα, το εξήντα πέντε είναι "soixante-cinq"(δηλαδή, "εξήντα" και "πέντε"), ενώ το εβδομήντα πέντε είναι "soixante-quinze"("εξήντα" και "δεκαπέντε"). Επιπλέον, για κάθε αριθμό μεταξύ του 80 και του 99, ο αριθμός που βρίσκεται στη θέση των δεκάδων εκφράζεται σαν πολλαπλάσιο του 20(κατά κάποιο τρόπο παρόμοιο με τον αρχαϊκό Αγγλικό τρόπο ομιλίας των "scores"("εικοσάδων"), πιθανότατα προερχόμενο από το υποβόσκον Κελτικό σύστημα).Για παράδειγμα, το οδόντα δύο είναι "quatre-vingt-deux"(δηλαδή, "τέσσερις εικοσάδες" και "δύο"), ενώ το ενενήντα δύο είναι "quatre-vingt-douze"(δηλαδή, "τέσσερις εικοσάδες" και "δώδεκα"). Στην παλιά Γαλλική γλώσσα,το σαράντα εκφραζόταν ως δύο εικοσάδες, το εξήντα τρεις εικοσάδες, το πενήντα τρία ως δύο εικοσάδες και δεκατρία κτλ.
Η Ιρλανδική γλώσσα επίσης χρησιμοποιούσε τη βάση 20 στο παρελθόν, με το είκοσι να γράφεται "fichid", το σαράντα "dhá fhichid",το εξήντα " trí fhichid" και το ογδόντα "ceithre fhichid". Ένα υπόλειμμα αυτού του συστήματος φαίνεται σήμερα στην ονομασία του σαράντα "daoichead".
Η Ουαλική γλώσσα συνεχίζει να χρησιμοποιεί το αριθμητικό σύστημα με βάση 20, κυρίως σε ημερομηνίες,ηλικίες και σε κοινές φράσσεις. Ο αριθμός 15 είναι επίσης σημαντικός,με τα 16-19 να γράφονται "ένα στο 15","δύο στο δεκαπέντε" κτλ. Το 18 είναι κανονικά δύο εννιά.Ένα δεκαδικό σύστημα χρησιμοποιείται επίσης συχνά.
Οι Δανικοί αριθμοί παρουσιάζουν μια δομή παρόμοια με αυτή της βάσης 20.
Η γλώσσα των Μαορί της Νέας Ζηλανδίας περιλαμβάνει επίσης αποδείξεις για ένα υποβόσκον σύστημα βάσης 20, όπως φαίνεται στις φράσεις "Te Hokowhitu a Tu"(οι επτά εικοσάδες του Τu) που αναφέρεται σε μια εκδήλωση πολέμου και "Tama-hokotahi"(ο ένας άντρας είναι ισοδύναμος με 20),που χρησιμοποιείται για να περιγράψει έναν γενναίο πολεμιστή.
Το δυαδικό σύστημα χρησιμοποιούνταν από το Αρχαίο Αιγυπτιακό Βασίλειο, το 3000 π.Χ. μέχρι το 2050 π.Χ.Ήταν ένας τρόπος γραφής με κυρτά, καμπυλωμένα, ενωμένα γράμματα στον οποίο στρογγυλοποιούσαν τους ρητούς μικρότερους του 1 σε 1/2+1/4+1/8+1/16+1/36+1/64, με το 1/64 να παραλείπεται(ονομαζόταν το μάτι του Ρα.)
Οι αριθμοί που χρησιμοποιούσαν οι Αυστραλοί Ιθαγενείς περιελάμβανε τη χρήση του δυαδικού συστήματος ή συστημάτων παρόμοιων με αυτό.Για παράδειγμα, στη γλώσσα Kalaw Lagaw Ya, οι αριθμοί ένα έως έξι είναι urapon, ukasar, ukasar-urapon, ukasar-ukasar, ukasar-ukasar-urapon, ukasar-ukasar-ukasar.
Οι Ιθαγενείς τις Βόρειας και Κεντρικής Αμερικής χρησιμοποιούσαν την βάση 4 (τετραδικό σύστημα) για την αναπαράσταση των τεσσάρων βασικότερων κατευθύνσεων.Οι Μεσοαμερικανοί συνήθιζαν να προσθέτουν ένα δεύτερο σύστημα με βάση το 5 για να δημιουργήσουν ένα τροποποιημένο σύστημα βάσης 20.
Το πενταδικό σύστημα αρίθμησης έχει χρησιμοποιηθεί από πολλούς πολιτισμούς για μετρήσεις.Είναι βασισμένο απλά στον αριθμό των ψηφίων του ανθρώπινου χεριού.Μπορεί επίσης να θεωρηθεί ως υπο-βάση άλλων βάσεων, όπως η βάση του 10,η βάση του 20 και η βάση του 60.
Το Οκταδικό σύστημα επινοήθηκε από την φυλή "Yuki" της Βόρειας Καλιφόρνια, που χρησιμοποιούσαν τα κενά ανάμεσα στα δάχτυλα για να μετράνε και τα οποία αντιστοιχούσαν στους αριθμούς 1 έως 8. Υπάρχουν επίσης γλωσσικές αποδείξεις ότι την εποχή του χαλκού,οι πρωτο-ινδοευρωπαίοι(από όπου κατάγονται οι περισσότερες Ευρωπαϊκές και Ινδικές γλώσσες) μπορεί να αντικατέστησαν ένα οκταδικό σύστημα( ή ένα σύστημα όπου μπορούσες να μετρήσεις μέχρι το 8) με ένα δεκαδικό σύστημα.Η απόδειξη είναι ότι η λέξη που χρησιμοποιούνταν για τον αριθμό 9,"newm",έχει υποτεθεί ότι προκύπτει από την λέξη "new"("νέος"),newo-, υποδηλώνοντας ότι ο αριθμός 9 είχε ανακαλυφθεί πρόσφατα και γι' αυτό αποκαλούνταν "new number"("νέος αριθμός").
Πολλά αρχαία αριθμητικά συστήματα χρησιμοποιούσαν το πέντε ως πρωτεύουσα βάση, ιδέα που σχεδόν σίγουρα προέρχεται από τον αριθμό των δαχτύλων στο ανθρώπινο χέρι.Συχνά, αυτά τα συστήματα συμπληρώνονταν από μια δευτερεύουσα βάση,μερικές φορές δέκα και άλλες φορές είκοσι.Σε μερικές Αφρικανικές χώρες,η λέξη για το πέντε είναι ίδια με τη λέξη "χέρι" ή "πρώτος"(γλώσσα "Dyola" της Γουινέα-Μπισσάου,γλώσσα "Banda" τηςΚεντρική Αφρική).Η αρίθμηση συνεχίζεται προσθέτοντας 1,2,3 ή 4 σε συνδυασμούς του 5, μέχρι να φτάσεις τη δευτερεύουσα βάση.Στην περίπτωση του είκοσι,η αντίστοιχη λέξη συχνά σημαίνει "ολοκληρωμένος άνθρωπος".Αυτό το σύστημα συχνά αναφέρεται ως "quinquavigesima".Μπορούμε να το βρούμε σε πολλές γλώσσες της περιοχής του Σουδάν.
Η γλώσσα "Telefol",της Παπούα Νέα Γουινέα, είναι αξιοσημείωτη για την χρήση ενός αριθμητικού συστήματος με βάση το 27.
Μη-πρότυπα θεσιακά αριθμητικά συστήματα.
"Κύριο άρθρο: Μη-πρότυπα θεσιακά αριθμητικά συστήματα"
Ενδιαφέρουσες ιδιότητες υπάρχουν όταν η βάση δεν είναι σταθερή ή θετική και όταν οι ομάδες συμβολισμών ψηφίων δηλώνουν αρνητικές τιμές. Υπάρχουν πολλές περισσότερες παραλλαγές. Τα συστήματα αυτά είναι πρακτικής και θεωρητικής αξία τους επιστήμονες της πληροφορικής.
Το ισορροπημένο τριαδικό χρησιμοποιεί μια βάση του 3, αλλά το σύνολο ψηφίων είναι το {_1,0,1} αντί για το {0,1,2}. Το "_1" έχει ισοδύναμη αξία με το -1. Η άρνηση ενός αριθμού διαμορφώνεται εύκολα με την αλλαγή της _ στο 1s. Αυτό το σύστημα μπορεί να χρησιμοποιηθεί για την επίλυση του προβλήματος ισορροπίας, το οποίο απαιτεί την εύρεση ενός ελάχιστου συνόλου γνωστών μετρητών-βάρους για να προσδιοριστεί ένα άγνωστο βάρος. Βάρη από 1, 3, 9, ... 3"n"  γνωστές μονάδες μπορούν να χρησιμοποιηθούν για να καθορίσουν ένα άγνωστο βάρος έως και 1 + 3 + ... + 3"n"  μονάδες. Ένα βάρος μπορεί να χρησιμοποιηθεί και στις δύο πλευρές της ισορροπίας ή και καθόλου. Τα βάρη που χρησιμοποιούνται στο δίσκο του ζυγού έχουν το άγνωστο βάρος να ορίζεται με _1, με 1 αν χρησιμοποιηθεί για τον άδειο δίσκο, και με 0 αν δεν χρησιμοποιείται καθόλου. Αν ένας άγνωστο βάρος W εξισορροπείται με 3 (31) στον ένα δίσκο και με 1 και 27 (30 και 33) στον άλλον, τότε το βάρος του σε δεκαδικό είναι 25 ή 1011 σε ισορροπημένη βάση-3. (10113 = 1 × 33 + 0 × 32 − 1 × 31 + 1 × 30 = 25).
Το παραγοντικό αριθμητικό σύστημα χρησιμοποιεί μία διαφορετική βάση radix, δίνοντας τα παραγοντικά ως τιμές-θέσης που σχετίζονται με το Κινέζικο θεώρημα υπολοίπων και υπολειμμάτων των συνόλων αριθμητικών συστημάτων. Αυτό το σύστημα απαριθμεί αποτελεσματικά τις μεταθέσεις. Ένα παράγωγο αυτού χρησιμοποιεί τους διαμόρφωσης παζλ ως ένα σύστημα καταμέτρησης. Η διαμόρφωση των πύργων μπορεί να τεθεί σε 1-προς-1 αντιστοιχία με το δεκαδικό νούμερο του βήματος στο οποίο λαμβάνει χώρα η διαμόρφωση και το αντίστροφο.
Μη-θεσιακές θέσεις.
Κάθε θέση δε χρειάζεται να είναι θεσιακή. Οι Βαβυλωνιακοί εξηκονταδικοί αριθμοί ήταν θεσιακοί, αλλά σε κάθε θέση βρισκόντουσαν ομάδες των δύο ειδών γραμμών που εκπροσωπούσαν μονάδες και δεκάδες (μια στενή κάθετη γραμμή (|) και μια ανοιχτή αριστερή γραμμή κατάδειξης (&lt;)) - μέχρι 14 χαρακτήρες ανά θέση (5 δεκάδες (««&lt;) και 9 μονάδες (|||||||||) ομαδοποιημένες σε ένα ή δύο κοντινά τετράγωνα που περιέχουν μέχρι τρεις σειρές των συμβόλων, ή μια κάτοχο θέσης (\\) για την έλλειψη μιας θέσης. [9] Οι Ελληνιστές αστρονόμοι χρησιμοποίησαν ένα ή δύο αλφαβητικά ελληνικά συστήματα αρίθμησης για κάθε θέση (ένα που επιλέχθηκε από 5 γράμματα και αντιπροσώπευε τους αριθμούς 10-50 ή / και ένα που επιλέχθηκε από 9 γράμματα κ αντιπροσώπευε τους αριθμούς 1-9, ή ένα μηδενικό-σύμβολο).[10]
Βλέπε επίσης.
Παραδείγματα:
Σχετικά Θέματα:

</doc>
<doc id="43419" url="https://el.wikipedia.org/wiki?curid=43419" title="12 Βικτώρια">
12 Βικτώρια

Η Βικτώρια (Victoria) είναι ο αστεροειδής (μικρός πλανήτης) με αύξοντα αριθμό ανακαλύψεως 12. Ανήκει στην Κύρια Ζώνη Αστεροειδών. Ανακαλύφθηκε στις 13 Σεπτεμβρίου 1850 από τον Βρετανό αστρονόμο Τζον Ράσελ Χιντ, που παρατηρούσε από το Λονδίνο, και πήρε το όνομά της από τη ρωμαϊκή θεά, προσωποποίηση της Νίκης στη ρωμαϊκή μυθολογία. Η Βικτώρια περιφέρεται περί τον Ήλιο σε μέση απόσταση (μεγάλο ημιάξονα της τροχιάς της) 2,334 αστρονομικών μονάδων ή 349,2 εκατομμυρίων χιλιομέτρων, απόσταση όμως που κυμαίνεται σημαντικά κατά τη διάρκεια του «έτους» της, από 272 μέχρι 426 εκατομ. χλμ., καθώς η εκκεντρότητα της τροχιάς της είναι πολύ μεγάλη, e = 0,221. Μία περιφορά της Βικτώριας περί τον Ήλιο συμπληρώνεται σε 1.302,4 ημέρες. Η κλίση της τροχιάς της Βικτώριας ως προς την εκλειπτική είναι 8,4 μοίρες.
Η μέση «διάμετρος» της Βικτώριας είναι 112,8 χλμ., αλλά το σχήμα της, όπως προσδιορίζεται από παρατηρήσεις ραντάρ και συμβολομετρίας κηλίδων, είναι πολύ επίμηκες και πιθανότατα είναι διπλός αστεροειδής (δύο σώματα που σχεδόν αγγίζουν το ένα το άλλο). Η μάζα της Βικτώριας είναι 1,5 τετράκις εκατομμύριο τόνοι, με πυκνότητα περί τα 2 γραμμάρια ανά κυβικό cm. Η Βικτώρια περιστρέφεται γύρω από τον εαυτό της μία φορά κάθε 8 ώρες και 40 λεπτά. Η λευκαύγειά της (0,177) αντιστοιχεί στον τύπο S (λιθώδης).

</doc>
<doc id="43420" url="https://el.wikipedia.org/wiki?curid=43420" title="Μουράτ Δ΄">
Μουράτ Δ΄

Ο Μουράτ Δ΄ ("IV. Murad", 27 Ιουλίου 1612 - 8 Φεβρουαρίου 1640) ήταν Σουλτάνος της Οθωμανικής αυτοκρατορίας κατά το διάστημα 1623-1640. Έμεινε γνωστός για τη βιαιότητα του χαρακτήρα και των μεθόδων του, καθώς και για την απόπειρα αποκατάστασης του κύρους της σουλτανικής εξουσίας.
Βιογραφία.
Ο Μουράτ ήταν γιος και του Οθωμανού Σουλτάνου Αχμέτ Α΄ (1603-1617) και της Ελληνίδας Χασεκί Μαχπεϊκέρ Κιοσέμ Βαλιντέ Σουλτάν.
Βασιλεία.
Ανήλθε στο θρόνο μετά από μια ανακτορική συνωμοσία που εκθρόνισε τον τρελό θείο του Μουσταφά Α’ (1617-1618, 1622-1623) το 1623. Όταν ανήλθε στο θρόνο, σε ηλικία μόλις 11 ετών, χρησιμοποιήθηκε από την παλατιανή κλίκα της μητέρας του Κιοσέμ Σουλτάνας, η οποία στην ουσία κυβερνούσε την αυτοκρατορία στο όνομά του. Την περίοδο εκείνη η αυτοκρατορία περιέπεσε σε αναρχία, οι Πέρσες εισέβαλαν στη Μεσοποταμία, μεγάλο μέρος της Ανατολίας περιήλθε στον έλεγχο επαναστατών και σαν αποκορύφωμα, το 1631 οι γενίτσαροι στασίασαν, εισέβαλαν στο παλάτι και εκτέλεσαν τον Μεγάλο Βεζίρη ενώπιον του Σουλτάνου. Φοβούμενος ότι θα έχει την τύχη του αδελφού του Οσμάν Β΄ (1618-1622) αποφάσισε να ενισχύσει το κύρος του. 
Αρχικά επανέφερε το έθιμο της αδελφοκτονίας και εκτέλεσε τρία από τα αδέλφια του, προκειμένου να μη βρεθεί αντιμέτωπος με κάποια παλατιανή συνωμοσία. Επίσης επέβαλε απαγόρευση στη διάθεση καπνού και αλκοόλ στην Κωνσταντινούπολη, θέλοντας να επαναφέρει την πειθαρχία στο στράτευμα. Μάλιστα λέγεται πως πολλές φορές περιπολούσε ο ίδιος στην Πόλη και όταν έβλεπε κάποιον στρατιώτη να πίνει ή να καπνίζει, τον εκτελούσε ο ίδιος, γεγονός που δικαιολογεί τη φήμη για τη σκληρότητα και τη βιαιότητά του. Ο ίδιος ήταν ιδιαίτερα μεγαλόσωμος και δυνατός, και παρά τις απαγορεύσεις ήταν αλκοολικός.
Τελευταία Χρόνια.
Κατά τα τελευταία χρόνια της βασιλείας του ανέπτυξε αξιόλογη στρατιωτική δράση. Ανασυγκρότησε το στρατό, απεκατέστησε την τάξη στην Ανατολία συντρίβοντας του επαναστάτες και επανέλαβε τις πολεμικές επιχειρήσεις κατά της Περσίας. Οργανώνοντας επιτυχημένη αντεπίθεση κατάφερε να ανακαταλάβει το Αζερμπαϊτζάν, την Ταυρίδα, το Χαμαντάν και τελικά με μια ύστατη επίθεση να ανακτήσει την Βαγδάτη, καταφέρνοντας να κλείσει ευνοϊκή για τους Οθωμανούς συνθήκη ειρήνης με τους Πέρσες το 1639.
Οικογένεια.
Σύζυγοι
Γιοί
Κόρες
Θάνατος.
Μετά τη στρατιωτική του επιτυχία επέστρεψε στην Κωνσταντινούπολη με ενισχυμένο κύρος ξεκινώντας μια σειρά από οικονομικά και πολιτικά μέτρα με στόχο την ανόρθωση του κράτους. Ο αιφνίδιος θάνατός του από κίρρωση του ήπατος στις 9 Φεβρουαρίου 1640 θα τερματίσει απότομα το ανορθωτικό του έργο. Λίγο πριν πεθάνει, έδωσε την εντολή να εκτελέσουν τον αδελφό του Ιμπραήμ Α΄, τελευταίο εν ζωή μέλος της Οσμανλικής δυναστείας, τον οποίο έκρινε ακατάλληλο για το θρόνο. 
Αν η εντολή του εκτελούταν, αυτό θα σήμανε το τέλος της Οσμανλικής δυναστείας, την οποία σε αυτή την περίπτωση θα διαδέχονταν οι Χάνοι της Κριμαίας. Η παρέμβαση όμως της Κιοσέμ Σουλτάνας και άλλων παλατιανών αξιωματούχων απέτρεψε την εκτέλεση της εντολής του, και έτσι μετά το θάνατο του Μουράτ, ο Ιμπραήμ τον διαδέχτηκε ως ο επόμενος Σουλτάνος (1640-1648), παρά το γεγονός ότι ήταν ψυχικά και διανοητικά άρρωστος.

</doc>
<doc id="43421" url="https://el.wikipedia.org/wiki?curid=43421" title="17 Θέτις">
17 Θέτις

Η Θέτις (λατινικά και διεθνώς: Thetis) είναι ο αστεροειδής (μικρός πλανήτης) με αύξοντα αριθμό ανακαλύψεως 17. Ανακαλύφθηκε στις 17 Απριλίου 1852 από τον Γερμανό αστρονόμο Καρλ Τέοντορ Ρόμπερτ Λούτερ, που παρατηρούσε από το Ντίσελντορφ, και πήρε το όνομά της από τη Θέτιδα, μητέρα του Αχιλλέως στην ελληνική μυθολογία. Υπήρξε ο πρώτος από τους 24 συνολικά αστεροειδείς που ανεκάλυψε ο συγκεκριμένος αστρονόμος. Η Θέτις περιφέρεται περί τον Ήλιο σε μέση απόσταση (μεγάλο ημιάξονα της τροχιάς της) 2,470 αστρονομικών μονάδων ή 369,5 εκατομμυρίων χιλιομέτρων. Η εκκεντρότητα της τροχιάς της είναι e = 0,134. Μία περιφορά της Θέτιδος περί τον Ήλιο συμπληρώνεται σε 1.418 ημέρες. Η κλίση της τροχιάς της ως προς την εκλειπτική είναι 5,6 μοίρες.
Η μέση «διάμετρος» της Θέτιδος είναι 90 χλμ. Η μάζα της Θέτιδος υπολογίζεται σε 760 τρισεκατομμύρια τόνους, για πυκνότητα περί τα 2 gr/cm³ ή, από τις βαρυτικές αλληλεπιδράσεις με την Εστία και την Παρθενόπη, σε 1,2 τετράκις εκατομμύριο τόνους (Baer &amp; Chesley 2007, πυκνότητα 3,2 gr/cm³). Η Θέτις περιστρέφεται γύρω από τον εαυτό της μία φορά κάθε 12 ώρες και 16 λεπτά. Η λευκαύγειά της (0,172) συμφωνεί με τον τύπο της, που είναι ο S (λιθώδης).

</doc>
<doc id="43422" url="https://el.wikipedia.org/wiki?curid=43422" title="Βέρνερ Πάντον">
Βέρνερ Πάντον

Ο Βέρνερ Πάντον ("Verner Panton", 13 Φεβρουαρίου 1926 - 5 Σεπτεμβρίου 1998) ήταν Δανός αρχιτέκτων και σχεδιαστής επίπλων ο οποίος έφτιαξε μια σειρά μοντέρνων καρεκλών, περιβαλλόντων και φωτιστικών με προσωπικότητα σε αντίθεση με άλλους Δανούς σχεδιαστές. Θεωρείται ο σημαντικότερος σχεδιαστής της Δανίας στον 20ό αιώνα μετά τον Άρνε Γιάκοπσεν.
Βιογραφία.
Ο Πάντον γεννήθηκε στο Γκαντόφτ, ένα χωριό του νησιού Φιονία. Εκπαιδεύτηκε στο τεχνικό κολέγιο της Όντενσε, ως αρχιτεκτονικός μηχανικός, έπειτα σπούδασε στη Βασιλική Δανική Ακαδημία Τέχνης (Det Kongelige Danske Kunstakademi) στην Κοπεγχάγη. Εκεί γνώρισε τον Poul Henningsen ο οποίος τον εντυπωσίασε με την καθαρή βιομηχανική του αισθητική. Τα πρώτα δύο έτη σταδιοδρομίας του (1950-1952) εργάστηκε στο αρχιτεκτονικό γραφείο του Άρνε Γιάκοπσεν, όπου απέκτησε και την εμπειρία στον βιομηχανικό σχεδιασμό, αφού ο Γιάκοπσεν σχεδίαζε και πολλά αντικείμενα όπως έπιπλα και βρύσες συμπεριλαμβανόμενης και της "ant chair". Ο Arne ενέπνευσε τον Πάντον γιατί δούλευε πολύ με νέα υλικά. Όταν έφυγε από τον Arne, ο Πάντον δούλεψε ως ελεύθερος σχεδιαστής σε διάφορα προγράμματα.
Το 1955 άνοιξε το δικό του σχεδιαστικό γραφείο και τότε βγήκαν στην παραγωγή οι καρέκλες Batchelor, Tivoli chair και το 1959 η καρέκλα. Τότε άρχισε να αποκτά το δικό του ξεχωριστό στυλ και να γίνεται γνωστός σχεδιαστής. Τα επόμενα χρόνια άρχισε να πειραματίζεται. Κατασκεύασε το πρώτο φουσκωτό έπιπλο φτιαγμένο από πλαστικό και αργότερα το Astoria Hotel στη Νορβηγία όπου οι τοίχοι, η οροφή και το πάτωμα ήταν καλυμμένοι με πλαστικό.
Το 1962 μετακόμισε στη Βασιλεία με τη γυναίκα του, όπου ξεκίνησε μια μεγάλη συνεργασία με την Vitra, μια μεγάλη κατασκευαστική επίπλων. Τότε βγήκε στην παραγωγή η Flying chair φτιαγμένη από ένα και μόνο κομμάτι πλαστικό. 
Παρόλο που κέρδισε πολυάριθμα βραβεία στα τέλη της δεκαετίας του '70, με την ανάπτυξη του οικολογικού κινήματος, τα πολύχρωμα σχέδια του για αντικείμενα από πλαστικό ήταν αναχρονιστικά, και δεν μπόρεσε να πουλήσει κάποιο έργο του για πολλά χρόνια, στα οποία δεν κατάφερε να προσαρμοστεί στις νέες ιδέες. Όλα αυτά άλλαξαν στα μέσα της δεκαετία του '90, όταν ο μοντερνισμός και ιδιαίτερα ο Πάντον επανήλθαν στο προσκήνιο. Πολλά παλιά έργα του βγήκαν ξανά στην παραγωγή, καθώς το έργο του επανεκτιμήθηκε και διακρίθηκε με νέα βραβεία. Τότε του ζητήθηκε να σχεδιάσει μια έκθεση για τον ίδιο αλλά πέθανε λίγες μέρες πριν τα εγκαίνιά της το 1998. Σήμερα ο Πάντον θεωρείται ένας εκπρόσωπος της Ποπ Αρτ στον τομέα του σχεδιασμού.

</doc>
<doc id="43424" url="https://el.wikipedia.org/wiki?curid=43424" title="Άνθιμος Ρούσσας Μητροπολίτης Θεσσαλονίκης">
Άνθιμος Ρούσσας Μητροπολίτης Θεσσαλονίκης



</doc>
<doc id="43431" url="https://el.wikipedia.org/wiki?curid=43431" title="Υπερπλήρωση">
Υπερπλήρωση

Η υπερπλήρωση (αγγλ. supercharging) ή εξαναγκασμένη αναπνοή (forced induction, σε αντιπαραβολή με τον όρο φυσική αναπνοή που χρησιμοποιείται για μηχανές εσωτερικής καύσης χωρίς υπερπλήρωση) είναι η εισαγωγή συμπιεσμένου αέρα στους κυλίνδρους κινητήρα εσωτερικής καύσης, με σκοπό την αύξηση της ισχύος ή/και της αποδοτικότητάς του μέσω της αύξησης της πυκνότητας του εισαγόμενου αέρα.
Εισαγωγή.
Για κινητήρα με δεδομένο κυβισμό και λοιπά χαρακτηριστικά, η υπερπλήρωση είναι ο μόνος τρόπος αύξησης ισχύος, εφόσον ούτε ο αριθμός στροφών, ούτε η σχέση συμπίεσης μπορούν να αυξηθούν πάνω από κάποιο όριο. Εισάγοντας συμπιεσμένο αέρα στον κύλινδρο, επιτυγχάνεται η είσοδος μεγαλύτερης μάζας αέρα για δεδομένο όγκο, με αποτέλεσμα να καθύσταται δυνατή η καύση μεγαλύτερης μάζας καυσίμου (για σταθερό λόγο μίγματος αέρα-καυσίμου), που οδηγεί σε αύξηση της αποδιδόμενης ισχύος και ροπής του κινητήρα.
Εναλλακτικά, η υπερπλήρωση επιτρέπει την απόδοση ίδιας ροπής και ισχύος με μικρότερο όγκο εμβολισμού, πρακτική που χρησιμοποιείται σήμερα ευρύτατα κυρίως στην αυτοκινητοβιομηχανία, τόσο σε εφαρμογές βενζινοκινητήρων, όσο και πετρελαιοκινητήρων. Η πρακτική αυτή, γνωστή με τον αγγλικό όρο downsizing, έχει συμβάλει καταλυτικά στη μείωση της κατανάλωσης καυσίμου και των εκπομπών καυσαερίων των μηχανών εσωτερικής καύσης, ιδιαίτερα μέσω του συνδυασμού της χρήσης υπερπληρωτών με άλλες καινοτόμες τεχνολογίες, όπως η άμεση έγχυση καυσίμου (αγλλ. Gasoline Direct Injection) στους κινητήρες Otto και οι βαλβίδες πλήρως μεταβλητού χρονισμού (Variable Valve Timing) και βυθίσματος (Variable Valve Lift).
Η υπερπλήρωση, αν και αρχικά αναπτύχθηκε κυρίως για χρήση σε μηχανές εσωτερικής καύσης αεροπορικών εφαρμογών, λόγω του προβλήματος της χαμηλής πυκνότητας του αέρα σε υψηλά υψόμετρα που περιόριζε το φάκελο πτήσης, χρησιμοποιείται σήμερα σχεδόν σε όλα τα είδη οχημάτων (αεροπορικές και ναυτικές εφαρμογές, αυτοκινητοβιομηχανία ελαφρών και βαρέων οχημάτων) και κύκλους λειτουργίας (Diesel, Otto αλλά και πιο πρόσφατα Miller/Atkinson), ενώ έχουν αναπτυχθεί και για εφαρμογές κυψελών καυσίμου. Τέλος, εκτεταμένη είναι η χρήση της υπερπλήρωσης και σε βιομηχανικές εφαρμογές.
Ιστορία.
Ένα από τα πρώτα, αν όχι το πρώτο, δίπλωμα ευρεσιτεχνίας σχετικής με την υπερπλήρωση, ανήκει στους αδελφούς Philander και Francis Marion Roots της εταιρίας Roots Blower Company (με έδρα το Connersville στην πολιτεία της Indiana των Η.Π.Α.), οι οποίοι σχεδίασαν μία αντλία αέρα για χρήση σε υψικάμινους το 1860.
Ο πρώτος πλήρως λειτουργικός υπερπληρωτής σχεδιάστηκε από τον Dugald Clerk, ο οποίος τον χρησιμοποίησε στην πρώτη δίχρονη μηχανή εσωτερικής καύσης το 1878. Ο Gottlieb Daimler κατοχύρωσε με τη σειρά του Γερμανικό δίπλωμα ευρεσιτεχνίας για την υπερπλήρωση κινητήρων εσωτερικής καύσης το 1885, ενώ ο Louis Renault σχεδίασε ένα φυγοκεντρικό υπερπληρωτή, τον οποίο και πατεντάρισε στη Γαλλία το 1902. Ένα από τα πρώτα υπερπληρούμενα αγωνιστικά αυτοκίνητα κατασκευάστηκε από τον Lee Chadwick στο Pottstown της Pennsylvania των Η.Π.Α. το 1908. Το αυτοκίνητο φέρεται να επιτύγχανε ταχύτητες της τάξης των 160χλμ/ώρα.
Τα πρώτα αυτοκίνητα μαζικής παραγωγής με υπερπλήρωση υπήρξαν τα Mercedes 6/25/40 hp και Mercedes 10/40/65 hp. Και τα δύο μοντέλα εισήλθαν στην αγορά το 1921 και είχαν υπερπληρωτές τύπου Roots. Απέκτησαν δε την ονομασία "Kompressor" (από το Γερμανικό όρο για το συμπιεστή), η οποία είναι μέχρι τις μέρες μας σε χρήση από τη Mercedes-Benz για μοντέλα της που εφαρμόζουν μηχανική υπερπλήρωση.
Στις 24 Μαρτίου του 1878, ο Heinrich Krigar από τη Γερμανία κατοχύρωσε την πατέντα #4121 για τον πρώτο κοχλιωτό συμπιεστή, ενώ αργότερα το ίδιο έτος (στις 16 Αυγούστου) έλαβε και την πατέντα #7116 μετά από μετατροπές για τη βελτίωση της αρχικής του σχεδίασης. Τα σχέδιά του δείχνουν συναρμολόγηση με ρότορα διπλού λοβού με τους δύο κοχλίες να έχουν περίπου το ίδιο σχήμα. 
Σχεδόν μισό αιώνα αργότερα, το 1935, ο Alf Lysholm, εργαζόμενος της Σουηδικής εταιρίας Ljungstroms Angturbin AB (αργότερα γνωστής ως Svenska Rotor Maskiner AB και SRM από το 1951), κατοχύρωσε ευρεσιτεχνία υπερπλήρωσης με πέντε θηλυκούς και τέσσερις αρσενικούς ρότορες, καθώς επίσης και τη μέθοδο κατεργασίας του ρότορα αυτού του τύπου.
Τύποι Υπερπληρωτών.
Οι διάφοροι τύποι υπερπληρωτών δύνανται, ανάλογα με τα εκάστοτε χαρακτηριστικά τους, να κατηγοριοποιηθούν με διάφορους τρόπους. Οι κατηγοριοποίηση αυτή προσφέρει μια εποπτική εικόνα των τεχνολογιών που βρίσκουν εφαρμογή στην υπερπλήρωση. 
Κατηγοριοποίηση βάσει τύπου συμπιεστή.
Μια πρώτη κατηγοριοποίηση είναι εφικτή με βάση τον τύπο του συμπιεστή που χρησιμοποιείται για την αύξηση της πίεσης στην είσοδο του κινητήρα. Οι υπερπληρωτές δυναμικής ροής δεν μπορούν να επιτύχουν αύξηση της πίεσης σε χαμηλές στροφές, σε αντίθεση με τους υπερπληρωτές θετικής εκτόπισης, οι οποίοι αποδίδουν μια σχεδόν ανεξάρτητη των στροφών του κινητήρα αύξηση πίεσης.
Συμπιεστές Δυναμικής Ροής.
Οι συμπιεστές δυναμικής ροής έχουν ως αρχή λειτουργίας την επιτάχυνση του ρευστού σε υψηλές ταχύτητες και την επακόλουθη ανάκτηση πίεσης μέσω ενός διαχύτη. Γενικότερα, αναφέρονται στην ορολογία και ως αεριοσυμπιεστές. Η συμπίεση δυναμικής ροής για υπερπλήρωση χρησιμοποιεί σχεδόν καθολικά συμπιεστές φυγοκεντρικής ροής.
Συμπιεστές Θετικής Εκτόπισης.
Οι συμπιεστές θετικής εκτόπισης αποδίδουν ένα σχεδόν σταθερό ανα περιστροφή όγκο αέρα, ανεξάρτητα των στροφών του κινητήρα.
Στην κατηγορία αυτή συμπεριλαμβάνονται τόσο οι τύποι εμβολοφόρου και στροφαλοθάλαμου, όσο και ο συμπιεστής ταλαντούμενων πτερυγίων.
Οι περιστρεφόμενοι υπερπληρωτές περιλαμβάνουν τους συμπιεστές λοβοειδούς τύπου Roots και κοχλιοειδούς τύπου Lysholm, αλλά και τους συμπιεστές κοχλιωτού τύπου (screw) και ολισθαίνοντων πτερυγίων (sliding vanes). Οι δύο πρώτοι είναι και οι πλέον διαδεμένοι.
Συμπιεστές Κύματος Πίεσης.
Στην αγγλική ορολογία, τα συστήματα αυτά είναι γνωστά ως Pressure Wave Superchargers. Τα πλέον διαδεδομένα συστήματα είνα τα Comprex και Hyprex, τα οποία αναπτύχθηκαν από την Ελβετικές εταιρίες Brown Bovery &amp; Cie και Wenko AG αντίστοιχα. Η συμπίεση δεν συντελείται σε κάποιον συμπιεστή, αλλά επιτυγχάνεται μέσω κυμάτων πίεσης προερχόμενων από την εκτόνωση των θερμών καυσαερίων σε πτερυγιοφόρο δρομέα.
Κατηγοριοποίση βάσει πηγής ενέργειας.
Η κατηγοριοποίηση των υπερπληρωτών είναι επίσης δυνατή βάσει της πηγής από την οποία προέρχεται η ενέργεια για την κίνηση του συμπιεστή.
Στρόβιλος.
Η ενέργεια προέρχεται από την εκτόνωση θερμών καυσεριών σε στρόβιλο ο οποίος είναι μηχανικά συνδεδεμένος με τον συμπιεστή και δύναται να είναι φυγοκεντρικής, μικτής ή και αξονικής ροής. Τα συστήματα αυτά είναι γνωστά και ως στροβιλοϋπερπληρωτές καυσαερίου (exhaust gas turbochargers).
Βασικά μειονεκτήματα της χρήσης των στροβιλοϋπερπληρωτών καυσαερίων είναι: 
Ένα μεγάλο εύρος τεχνολογιών έχει προταθεί για την αντιμετώπιση του προβλήματος αυτού είναι:
Φυσικά, οι παραπάνω μέθοδοι έχουν ως σαφές μειονέκτημα την ακόμα περαιτέρω αύξηση του κόστους, των μηχανικών μερών αλλά και της δυσκολίας ελέγχου του συστήματος, μια σχετικά φτηνή λύση είναι:
Ιστορικά, οι χαμηλότερες θερμοκρασίες καυσαερίων των πετρελαιοκινητήρων επέτρεψαν την ταχύτερη και αποδοτικότερη εφαρμογή των στροβιλοϋπερπληρωτών σε αυτόν τον τύπο κινητήρα. Σήμερα, πρακτικά το σύνολο των πετρελαιοκινητήρων χρησιμοποιούν στροβιλοϋπερπληρωτές, σε αντίθεση με τους βενζινοκινητήρες, στους οποίους συχνά απαντώνται και ατμοσφαιρικές εφαρμογές, αν και η τάση είναι και εδώ στην κατεύθυνση της υπερπλήρωσης.
Η αύξηση της πίεσης του αέρα εισαγωγής οδηγεί αναπόφευκτα και στην αύξηση της θερμοκρασίας (καταστατική εξίσωση), η οποία δρα στην κατεύθυνση μείωσης της πυκνότητας του αέρα και σε συνθήκες υψηλού φορτίου και στροφών ενδέχεται να βρίσκεται σε επίπεδα αρκετά υψηλά ώστε να θέτει σε κίνδυνο τα πιο συμβατικά υλικά τα οποία χρησιμοποιούνται στην εισαγωγή (σε σύγκριση πάντα με αυτά της εξαγωγής), αλλά και να μειώνει το βαθμό απόδοσης της καύσης εντός των κιλύνδρων. Στους κινητήρες Otto χωρίς τεχνολογία άμεσης έγχυσης καυσίμου, η αύξηση της θερμοκρασίας εισαγωγής ευνοεί την εμφάνιση κτυπήματος (αγγλ. knocking ή preignition) του κινητήρα, την αυτανάφλεξη δηλαδή του μίγαμτος αέρα-καυσίμου (η οποία οδηγεί σε φθορά των κυλίνδρων και μείωση της απόδοσης της μηχανής). Για το λόγο αυτό, η άμεση έγχυση καυσίμου θεωρείται στους βενζινοκινητήρες τεχνολογία-καταλύτης (enabling technology) για την επιτυχή εγκατάσταση συστήματος υπερπλήρωσης.
Στροφαλοφόρος Άξονας.
Η ενέργεια για την κίνηση του συμπιεστή παραλαμβάνεται ως μηχανική ενέργεια από τον στροφαλοφόρο άξονα του κινητήρα. Είναι γνωστοί και ως μηχανικοί συμπιεστές, μιας και τα συστήματα αυτά εφαρμόζονται σχεδόν καθολικά σε συνδυασμό με συμπιεστή θετικής εκτόπισης, σε αντίθεση με τους συμπιεστές δυναμικής ροής που σχεδόν καθολικά συνδυάζονται με στροβίλους εκτόνωσης θερμών καυσαεριών. 
Στις χαμηλές στροφές, όπου η ενθαλπία των καυσαερίων παραμένει σε χαμηλά επίπεδα, οι μηχανικοί συμπιεστές πλεονεκτούν έναντι των στροβιλοϋπερπληρωτών λόγω της παραλαβής ισχύος απευθείας από στο στροφαλοφόρο άξονα. Ωστόσο, οι στροβιλοϋπερπληρωτές εκμεταλλεύονται ενέργεια που ούτως ή άλλως θα αποδιδόταν αχρησιμοποίητη στο περιβάλλον υπό μορφή θερμών καυσαεριών, βελτιώνοντας έτσι τον ολικό βαθμό απόδοσης του συστήματος. 
Όπως προαναφέρθηκε, σε περίπτωση συνδυασμού των δύο συστημάτων, λειτουργεί πρώτα ο μηχανικός συμπιεστής στις χαμηλές στροφές, έως ότου τα καυσαέρια αποκτήσουν την απαιτούμενη ενέργεια, οπότε και εκκινεί τη λειτουργία του ο στροβιλοϋπερπληρωτής. Τέτοιου είδους συστήματα είναι σχετικά πολύπλοκα και κοστοβόρα.
Ηλεκτροκινητήρας.
Εφικτή είναι και η σύνδεση του συμπιεστή με ανεξάρτητο ηλεκτροκινητήρα, ο οποίος παρέχει την απαραίτητη ισχύ για την κίνηση του συμπιεστή. Τέτοια συστήματα χρησιμοποιούνται κυρίως (αν και όχι εκτεταμένα) στην αυτοκινητοβιομηχανία σε συνδυασμό με συμπιεστές δυναμικής ροής για την αντιμετώπιση του προβλήματος της κακής απόκρισης (σε χαμηλές στροφές και φορτία) των συμπιεστών αυτών σε συστήματα τύπου στροβιλοϋπερπληρωτή, των οποίων η παραγόμενη ισχύς εξαρτάται σε μεγάλο βαθμό από το ενθαλπικό περιεχόμενο των θερμών καυσαερίων.

</doc>
<doc id="43432" url="https://el.wikipedia.org/wiki?curid=43432" title="Τσόντα">
Τσόντα



</doc>
<doc id="43433" url="https://el.wikipedia.org/wiki?curid=43433" title="Στρόβιλος">
Στρόβιλος

Ο στρόβιλος ή τουρμπίνα, είναι ένας κινητήρας που εξάγει ενέργεια από τη ροή ενός ρευστού και τη μετατρέπει σε ωφέλιμο έργο. Αν το ρευστό είναι αέριο καλείται "αεριοστρόβιλος" ενώ αν είναι υγρό λέγεται "υδροστρόβιλος". Ο στρόβιλος γενικά μπορεί να είναι τόσο ακτινικής όσο και αξονικής ροής.
Η πιο απλή μορφή αεριοστροβίλου είναι μια συνδεσμολογία στροφίου όπου σε έναν άξονα ή τύμπανο προσαρτούνται πτερύγια. Το ρευστό επιδρά στα πτερύγια και αυτά αντιδρώντας στη ροή περιστρέφουν το στροφίο. Παραδείγματα απλών τουρμπίνων αποτελούν οι ανεμόμυλοι και οι νερόμυλοι.
Αεριοστρόβιλος ακτινικής ροής.
Ο αεριοστρόβιλος ακτινικής ροής χαρακτηρίζεται από το συμπαγές και στιβαρό της κατασκευής του, ενώ πλεονεκτεί και ως προς τη μέθοδο κατασκευής αφού κατασκευάζεται με χύτευση. Έχει λοιπόν εφαρμογή σε μικρού μεγέθους στροβιλοσυμπιεστές και για κινητήρες που χρησιμοποιούν ελαφρά κλάσματα, αφού παρουσιάζονται δυσκολίες, στην απομάκρυνση κατά τη λειτουργία, σωματιδίων που επικάθονται σε αυτόν. Για μεγαλύτερες κατασκευές το βάρος αυξάνεται σημαντικά ενώ και η χύτευση μεγάλων κομματιών παρουσιάζει δυσκολίες. Οι απώλειες πίεσης που οφείλονται στη μείωση του μεγέθους για τους αξονικούς στροβίλους δεν επηρεάζουν την λειτουργία τους σε υψηλές πιέσεις. 
Στους αεριοστροβίλους ακτινικής ροής τα καυσαέρια οδηγούνται στο στροφείο μέσω ενός σπειροειδούς κελύφους το οποίο δίνει τη συστροφή στη ροή. Πριν το στροφείο μπορεί να παρεμβάλλεται μια σταθερή πτερύγωση η οποία χρησιμοποιείται για να ρυθμίσει τη γωνία προσπτώσεως της ροής στα κινητά πτερύγια. Με κατάλληλη ρύθμιση της κλίσεως των σταθερών πτερύγιων είναι δυνατή η ρύθμιση της παροχής καυσαερίων, της ισχύος και των στροφών του στροβίλου.
Αεριοστρόβιλος αξονικής ροής.
Οι αεριοστρόβιλοι αξονικής ροής μπορεί να είναι μίας ή (σπάνια) δυο βαθμίδων. Κάθε βαθμίδα αποτελείται από μια σειρά σταθερών πτερύγιων που ακολουθείται από μια σειρά κινητών πτερύγιων. Μέσα στον στάτορα η ροή αποκτά συστροφή την οποία αφαιρεί το στροφείο απορροφώντας ενέργεια από το ρευστό. Τα πτερύγια του στροβίλου επειδή διαβρέχονται από τα καυσαέρια, λειτουργούν σε ιδιαίτερα υψηλές θερμοκρασίες. Η μεγάλη ταχύτητα περιστροφής τους δημιουργεί ισχυρές φυγοκεντρικές δυνάμεις οι οποίες σε συνδυασμό με τη υψηλή θερμοκρασία καταπονούν ιδιαίτερα τα πτερύγια. Επιπλέον στην περίπτωση υπάρξεως συστήματος παλμών δημιουργούνται ισχυρές ταλαντώσεις στα πτερύγια. Λόγω των υψηλών θερμοκρασιών λειτουργίας και της οριακής φορτίσεως θα πρέπει να ελέγχεται συνεχώς η μεταβολή της θερμοκρασίας εξόδου των καυσαερίων.

</doc>
<doc id="43435" url="https://el.wikipedia.org/wiki?curid=43435" title="Πατριάρχης Σόφιας Μάξιμος">
Πατριάρχης Σόφιας Μάξιμος

Ο Μάξιμος Α΄ (κατά κόσμον "Μαρίν Ναϊντένωφ Μινκώφ", βουλγ. Марин Найденов Минков) ήταν Πατριάρχης Σόφιας και πάσης Βουλγαρίας.
Βιογραφία.
Γεννήθηκε στις 29 Οκτωβρίου του 1913 στο ορεινό χωριό Όρεσακ. Αποφοίτησε από το σχολείο στο χωριό του και σε ηλικία 27 ετών εκάρη μοναχός σε γειτονικό μοναστήρι. Σπούδασε Θεολογία στο Πανεπιστήμιο της Σόφιας. Το 1944 χειροτονήθηκε πρεσβύτερος. Από το 1950 μέχρι το 1955 υπηρέτησε ως Προϊστάμενος του Μετοχίου του Πατριαρχείου Βουλγαρίας στη Μόσχα. Στις 30 Δεκεμβρίου 1956 χειροτονήθηκε τιτουλάριος Επίσκοπος Βρανίτσης. Στις 30 Οκτωβρίου 1960 εξελέγη Μητροπολίτης Λοβτσού. Στις 4 Ιουλίου 1971 εξελέγη Μητροπολίτης Σόφιας και Πατριάρχης Βουλγαρίας, διαδεχόμενος τον προκάτοχό του Κύριλλο.
Πατριαρχία.
Η Πατριαρχία του είχε σημαδευτεί από ένα υποβόσκον σχίσμα στην Εκκλησία της Βουλγαρίας, το οποίο ξεκίνησε από το γεγονός ότι εξελέγη Πατριάρχης το 1971, ενώ ο κύριος αντίπαλός του, ο Ποιμένας, βρισκόταν σε αποστολή στη Μόσχα. Από τότε ξέσπασε ένας ανηλεής πόλεμος και οι αντίπαλοι του κ. Μαξίμου τον κατηγόρησαν ανοιχτά ότι συνεργάζεται με το κομμουνιστικό καθεστώς της χώρας. Ο Ποιμένας εξελέγη και αυτός ως σχισματικός Πατριάρχης. Το 1998, ο Οικουμενικός Πατριάρχης Βαρθολομαίος συνεκάλεσε Μείζονα και Υπερτελή Σύνοδο για την αντιμετώπιση του σχίσματος, στην οποία συνέστησε την παραίτηση και των δύο Πατριαρχών, σχισματικού και νομίμου.
Έκτοτε, ο Πατριάρχης Μάξιμος διατήρησε αποστάσεις από το Οικουμενικό Πατριαρχείο. Το σχίσμα της εκκλησίας βρίσκεται σε ύφεση μετά το θάνατο του Ποιμένος.
Τέλος, κατά τη διάρκεια της Πατριαρχίας του, η Εκκλησία της Βουλγαρίας θεωρείται ότι έγινε μια από τις πιο συντηρητικές Εκκλησίες, καθώς συμμετέχει μόνο στους διαλόγους που διεξάγονται μεταξύ των ορθοδόξων και έπαυσε να διαλέγεται με τους καθολικούς ή τους προτεστάντες. 
Πέθανε 99 ετών στη Σόφια, στις 6 Νοεμβρίου 2012. 

</doc>
<doc id="43438" url="https://el.wikipedia.org/wiki?curid=43438" title="Αεροσυμπιεστής">
Αεροσυμπιεστής

Ο αεροσυμπιεστής, ή «κομπρεσέρ» είναι η μηχανή που συγκεντρώνει σε έναν κλειστό χώρο (συνήθως δοχείο) ένα αέριο αυξάνοντας κατ' επέκταση μέσα εκεί την πυκνότητά του και την πίεσή του. Υπάρχουν αρκετές διαφορετικές μέθοδοι μέσω των οποίων επιτυγχάνεται η συμπίεση του αερίου. Οι πιο συνηθισμένες κατηγορίες αεροσυμπιεστών είναι οι εμβολοφόροι, οι περιστροφικοί, οι κοχλιοφόροι και οι πτερυγιοφόροι.
Οι εμβολοφόροι αεροσυμπιεστές είναι παλινδρομικής κίνησης και περιλαμβάνουν κυλίνδρους διατεταγμένους σε σειρά. Ο κύλινδρος πρώτης βαθμίδας αναρροφά τον αέρα του περιβάλλοντος, ο οποίος εισάγεται μέσω ειδικού φίλτρου, καθώς το έμβολο κινείται προς τα πάνω. Ταυτόχρονα, ο αέρας στον ανώτερο κύλινδρο συμπιέζεται και ωθείται προς τα έξω.
Στην πλειονότητα των περιπτώσεων χρησιμοποιείται το λεγόμενο στροφείο ακτινικής ροής. Οι κύριοι λόγοι καθιέρωση της τεχνολογίας αυτής είναι η απλότητα και η στιβαρότητα της κατασκευής, το μικρό βάρος άρα και μέγεθος και τέλος ότι με μια βαθμίδα, ένα δηλαδή μόνο βήμα συμπίεσης, επιτυγχάνεται ικανοποιητικά μεγάλος λόγος πιέσεως που καλύπτει τις ανάγκες υπερπλήρωσης. 
Οι φυγοκεντρικοί συμπιεστές που δεν χαρακτηρίζονται ως θετικής εκτοπίσεως στηρίζουν την αποτελεσματικότητα τους στο ταχύστροφο της περιστροφής τους. Στον ακτινικό συμπιεστή ο αέρας εκτός από την περιστροφική κίνηση κινείται κυρίως ακτινικά με την αξονική συνιστώσα πολύ μικρή. Κατά την περιστροφή του στροφείου προσδίδεται τόσο κινητική ενέργεια όσο και πίεση. Ο διάχυτης (diffuser) καθώς οδηγεί τον αέρα περιφερειακά προς το σπειροειδές κέλυφος, τον επιβραδύνει αυξάνοντας την πίεση του. Ο διάχυτης μπορεί να διαθέτει σταθερά πτερύγια ή να αποτελείται από απλά παράλληλα τοιχώματα. Το σπειροειδές κέλυφος είναι αγωγός με συνεχώς αυξανόμενη διατομή. Ο αγωγός περιβάλει τον διάχυτη με τη μορφή σπείρας και συλλέγει τον αέρα από το διάχυτη σε όλες τις περιφερειακές θέσεις, οδηγώντας τον στην έξοδο του κελύφους (case). Πριν την είσοδο του συμπιεστή τοποθετείται δικτυωτό φίλτρο για να αποφευχθεί η εισχώρηση ξένων αντικειμένων και αιωρούμενων σωματιδίων. Σε μεγάλους στροβιλοσυμπιεστές υπάρχει ειδική διάταξη διαφραγμάτων για να μειώνεται ο θόρυβος που προκαλεί η λειτουργία του συμπιεστή. Τυχόν φραγμένα φίλτρα αυξάνουν την αντίσταση στη ροή του αέρα με αποτέλεσμα να μειώνεται ο βαθμός απόδοσης του συμπιεστή και κατά συνέπεια της ίδιας της μηχανής.

</doc>
<doc id="43440" url="https://el.wikipedia.org/wiki?curid=43440" title="Φαινόμενο της πεταλούδας">
Φαινόμενο της πεταλούδας

Το φαινόμενο της πεταλούδας είναι μια ποιητική μεταφορά, στη θεωρία του χάους για το φαινόμενο της ευαίσθητης εξάρτησης ενός συστήματος από τις αρχικές συνθήκες. Σύμφωνα με μια από τις διατυπώσεις, λέγεται ότι "αν μια πεταλούδα κινήσει τα φτερά της στον Αμαζόνιο, μπορεί να φέρει βροχή στην Κίνα". Διαφορετικές παραλλαγές εκφράζουν ουσιαστικά την ίδια ιδέα: μια απειροελάχιστη μεταβολή στη ροή των γεγονότων οδηγεί, μετά από την πάροδο αρκετού χρόνου, σε μια εξέλιξη της ιστορίας του συστήματος δραματικά διαφορετική από εκείνη που θα λάμβανε χώρα, αν δεν είχε συμβεί η μεταβολή.
Ο όρος χρησιμοποιήθηκε για πρώτη φορά (καταγεγραμμένα) από τον μετεωρολόγο Έντουαρντ Λόρεντζ κατά τη δεκαετία του 1960, όταν μελετούσε, μέσω αριθμητικής επίλυσης σε υπολογιστή, ένα σύστημα διαφορικών εξισώσεων που προσομοίωνε τα καιρικά φαινόμενα ενός εξιδανικευμένου, απλουστευμένου μοντέλου "ατμόσφαιρας". Ο Λόρεντζ παρατήρησε, σχεδόν τυχαία, ότι όταν εισήγαγε στον υπολογιστή του τις τιμές του προγράμματος από μια προηγούμενη εκτέλεση και "έτρεχε" ξανά το πρόγραμμα, τα αποτελέσματα απέκλιναν σημαντικά με την πάροδο του χρόνου από τα προηγούμενα, ώσπου, μετά από έναν "χρονικό ορίζοντα" δεν είχαν πρακτικά καμιά ομοιότητα. Δεδομένου ότι το πρόγραμμα ήταν ντετερμινιστικό (η ίδια είσοδος έδινε πάντα την ίδια έξοδο, αποκλείοντας φυσικά τις μηχανικές βλάβες), η απόκλιση των αποτελεσμάτων οφειλόταν στο γεγονός ότι τα νούμερα που ξανα-εισήγαγε "με το χέρι" ο Λόρεντζ είχαν μικρότερη ακρίβεια (λιγότερα δεκαδικά ψηφία) από εκείνα που εσωτερικά αποθήκευε ο υπολογιστής. Ο Λόρεντζ συμπέρανε ότι, στο συγκεκριμένο μοντέλο, και η ελάχιστη ακόμη έλλειψη ακρίβειας είναι καθοριστική - κάτι που αργότερα αποκαλύφθηκε ότι είναι γενικό χαρακτηριστικό μιας ολόκληρης κλάσης συστημάτων, των λεγόμενων χαοτικών.
Αργότερα, ο Λόρεντζ επινόησε ένα ακόμη απλούστερο σύστημα τριών μόλις διαφορικών εξισώσεων που περιείχαν δύο μη γραμμικούς όρους και περιέγραφαν, στην ουσία τους, ρεύματα μεταφοράς θερμότητας μέσα σε ένα ρευστό. Το σύστημα αυτό επιδείκνυε επίσης χαοτική και ευαίσθητη συμπεριφορά: οι τροχιές του, σε έναν χώρο τριών διαστάσεων, παραμένουν παγιδευμένες σε μια πεπερασμένη περιοχή και "κουλουριάζονται" χωρίς ποτέ να τέμνονται ή να κλείνουν (δηλ. να επαναλαμβάνονται περιοδικά). Όλες οι τροχιές, μετά από αρκετό χρόνο, συγκεντρώνονται τελικά σε μια περιοχή με φράκταλ διάσταση που ονομάστηκε παράξενος ελκυστής. Είναι ενδιαφέρον ότι τα "πορτρέτα" του χώρου των φάσεων του ελκυστή του Λόρεντζ, όταν σχεδιαστούν σε 3 διαστάσεις, μοιάζουν κάπως με ένα ζεύγος συμπλεγμένων φτερών πεταλούδας (μερικοί το παρομοιάζουν επίσης με "κουκουβάγια"). Ωστόσο, ο Λόρεντζ χρησιμοποίησε τον όρο αρκετά αργότερα, και στις πρώτες δισδιάστατες προβολές του ελκυστή που πήρε το σχήμα δεν μοιάζει ιδιαίτερα με πεταλούδα. Η επιλογή της πεταλούδας θυμίζει ακόμη την "καταγωγή" του ελκυστή από τη μετεωρολογία - η μεταφορά ενός γλάρου αντί πεταλούδας είχε επίσης χρησιμοποιηθεί νωρίτερα.
Παρανοήσεις σχετικά με το φαινόμενο της πεταλούδας.
Μερικές φορές, το φαινόμενο της πεταλούδας παρερμηνεύεται στην κοινή αντίληψη. Για παράδειγμα, η ιδέα ότι κάτι τόσο ασήμαντο όσο μια πεταλούδα μπορεί να "προκαλέσει" έναν τυφώνα (ή να τον αποτρέψει) έχει θεωρηθεί από κάποιους ως επιχείρημα υπέρ της άποψης ότι ένα "ασήμαντο" άτομο, μια "περιθωριακή" ιδέα ή ένα φαινομενικά άσχετο γεγονός υπάρχει σημαντική πιθανότητα να παίξουν έναν καθοριστικό ρόλο στην εξέλιξη της Ιστορίας. Ωστόσο, η ουσία της συμπεριφοράς ενός χαοτικού συστήματος είναι ότι, στην πράξη, είναι απρόβλεπτη σε "βάθος χρόνου". Συνεπώς, ενώ πράγματι ένα ασήμαντο γεγονός μπορεί να αλλάξει άρδην την πορεία της ιστορίας, δεν είμαστε σε θέση να ξέρουμε ποια "θα ήταν" η εξέλιξη του συστήματος "χωρίς" το γεγονός και άρα, δεν μπορούμε να σχεδιάσουμε τις ενέργειές μας ώστε να πετύχουμε ένα επιθυμητό σημαντικό αποτέλεσμα σε βάθος χρόνου - μπορούμε να προγραμματίζουμε αποτελεσματικά μόνο μέχρι τον χρονικό ορίζοντα που χαρακτηρίζει το σύστημα. Η γνώση ότι ένα ασήμαντο γεγονός οδήγησε σε κάτι "μεγάλο" μπορεί, μερικές φορές, να αποκτηθεί "εκ των υστέρων", αν και συνήθως ακόμη κι αυτό είναι αδύνατον.
Στο συγκεκριμένο παράδειγμα, η πεταλούδα δεν θα μπορούσε να "προκαλέσει" από μόνη της τον τυφώνα, παρά μόνο χάρη στις ατμοσφαιρικές συνθήκες που συνυπήρχαν με την επέμβασή της. Η άμεση αιτία ενός τυφώνα είναι αναγκαστικά "μεγάλη", κάτι που κάνει την βραχυπρόθεσμη μετεωρολογική πρόβλεψη δυνατή. Αν η πεταλούδα κινήσει τα φτερά της την "λάθος" στιγμή, είναι εξίσου πιθανό να αποτρέψει έναν τυφώνα που αλλιώς θα συνέβαινε (ή να οδηγήσει σε κάτι τελείως διαφορετικό). Για να "προκαλέσει" έναν τυφώνα, πρέπει να δράσει σε μια ακριβώς υπολογισμένη στιγμή - κάτι που ακριβώς είναι αδύνατον να προβλεφθεί.

</doc>
<doc id="43442" url="https://el.wikipedia.org/wiki?curid=43442" title="Αεριοστρόβιλο">
Αεριοστρόβιλο



</doc>
<doc id="43443" url="https://el.wikipedia.org/wiki?curid=43443" title="Όρεσακ">
Όρεσακ

&lt;br&gt;
Το Όρεσακ (βουλγ. "Орешак") είναι χωριό της Βουλγαρίας. Βρίσκεται στην επαρχία του Λόβεχ, στο κέντρο του ορεινού όγκου του Αίμου. Έχει πληθυσμό 2.111 κατοίκων και είναι γνωστό λόγω της γειτνίασής του προς το μοναστήρι του Τρόγιαν. Στο χωριό αυτό γεννήθηκε ο Πατριάρχης Βουλγαρίας Μάξιμος.

</doc>
<doc id="43447" url="https://el.wikipedia.org/wiki?curid=43447" title="Νεοβαβυλωνιακή Περίοδος">
Νεοβαβυλωνιακή Περίοδος

Νεοβαβυλωνιακή Περίοδος, είναι η χρονική περίοδος που ξεκιάει από την αρχή της Βασιλείας του Ναβοπολασσάρ βασιλιά της Βαβυλώνας, το 625 π.Χ., ο οποίος έκανε τη Βαβυλώνα ηγεμόνα της περιοχής της Μεσοποταμίας, και τελειώνει το 539 π.Χ., με την πτώση της Βαβυλώνας από τον Κύρο βασιλιά της Μηδοπερσίας, κατά το 17ο έτος του Ναβονίδη.
Η Χρονολόγηση της Νεο-Βαβυλωνιακής περιόδου.
Ως τις αρχές του 21ου αιώνα, η ακρίβεια των παράλληλων γραμμών αποδείξεων της χρονολόγησης αυτής, έφθασε σε 19, καθιστώντας την ίσως την πλέον ελεγμένη επιστημονικά και βεβαιωμένη χρονολογικά περίοδο.
Οι πρώτες και σημαντικότερες 7 γραμμές απόδειξης για τη χρονολόγηση της Νεο-Βαβυλωνιακής περιόδου, (γκρουπαρισμένες σε 4 ομάδες), είναι οι εξής:
1. Χρονικά και άλλα ιστορικά υπομνήματα:
Α. Ο Βερόσσος, και ο Κλαύδιος Πτολεμαίος –ανεξάρτητα ο ένας από τον άλλον- πήραν τις χρονολογίες που αναφέρουν για τις βασιλείες των Νέο-Βαβυλώνιων βασιλείων, από τα Νέο-Βαβυλωνιακά. Εφόσον οι χρονολογήσεις τους συμφωνούν, γνωρίζουμε με βεβαιότητα ότι τα χρονικά αυτά έχει διασωθεί αναλλοίωτα από το Βερόσσο και τον Πτολεμαίο. Και οι δυο συμφωνούν σχετικά με το μήκος της Νέο-Βαβυλωνιακής εποχής. Οι αριθμοί που δίνουν υποδεικνύουν το 604/03 π.Χ. ως το πρώτο έτος της βασιλείας του Ναβουχοδονόσορα.
Β. Η βασιλική επιγραφή Nabon. Νο 8 (στήλη της Χιλλάχ), που προφανώς γράφηκε στο δεύτερο έτος του Ναβονίδη, μας πληροφορεί ότι ο ναός ε-χουλ-χουλ στη Χαρράν, παρέμενε ερημωμένος για πενήντα τέσσερα χρόνια, δηλαδή μέχρι το έτος ενθρόνισης του Ναβονίδη ο οποίος θέλησε να τον ανοικοδομήσει και πάλι. Τόσο το χρονικό Β.Μ. 21901, όσο και η στήλη της Χαρράν Nabon.Η 1,Β, αναφέρουν ότι οι Μήδοι κατέστρεψαν τη Χαρράν και το ναό της στο δέκατο έκτο έτος του Ναβοπολασσάρ, του πατέρα του Ναβουχοδονόσορα. Έτσι ο Ναβονίδης λογαριάζει τα πενήντα τέσσερα αυτά χρόνια από το έτος εκείνο μέχρι το δικό του έτος ενθρόνισης. Και βεβαίως οι αριθμοί που διατηρήθηκαν από το Βερόσσο και τον Πτολεμαίο κι αυτοί επίσης δείχνουν πως πρόκειται για μια περίοδο πενήντα τεσσάρων χρόνων. Επιπλέον, το Nabon. Νο 18 καταγράφει αστρονομικές παρατηρήσεις βάσει των οποίων, ορίζεται ως πρώτο έτος του Ναβονίδη το 555/554 π.Χ. Άρα, τα πενήντα τέσσερα χρόνια άρχισαν το 610/09 π.Χ. Αν αυτό ήταν το δέκατο έκτο έτος του Ναβοπολασσάρ, τότε το πρώτο έτος του Ναβουχοδονόσορα ήταν το 604/03 π.Χ.
Γ. Η βασιλική επιγραφή Nabon. Η 1,Β (ή στήλη της Αντά-Γκουππί) δίνει το μήκος όλων των βασιλείων των Νεο-Βαβυλώνιων βασιλιάδων μέχρι το ένατο έτος του Ναβονίδη (εκτός από τη σύντομη βασιλεία του Λαμπασί-Μαρδώκ, η οποία αγνοείται). Οι αριθμοί που δίνονται στη στήλη, βρίσκονται σε πλήρη συμφωνία με τους αριθμούς που δίνουν ο Βερόσσος και ο Πτολεμαίος.
Οι τρεις παραπάνω πηγές έχουν ομαδοποιηθεί ως μια γραμμή απόδειξης επειδή δεν μπορεί σαφώς να θεμελιωθεί πως αυτά τα έγγραφα είναι ανεξάρτητα το ένα από το άλλο. Έχει ήδη τονιστεί πως, τόσο ο ο Βερόσσος όσο και ο Πτολεμαίος, άντλησαν πιθανόν οι χρονολογικές πληροφορίες τους να έχουν ληφθεί κι αυτές από τα χρονικά.
Υπάρχουν κάποιες αποδείξεις πως τα χρονικά συντάχθηκαν με τη βοήθεια των χρονογραφικών πληροφοριών που παρέχονται στα αστρονομικά ημερολόγια. Η πιθανή αλληλεξάρτηση αυτών των πηγών δεν εξασθενεί την αποφασιστική τους ισχύ. Αντιθέτως την ενισχύει. Εφόσον οι βασιλικές επιγραφές διασώζουν χρονολογικές πληροφορίες που είναι σύγχρονες της Νεο-Βαβυλωνιακής εποχής, έχουμε κάθε λόγο να δεχθούμε αυτές τις πληροφορίες ως πραγματικές και αληθινές. Αν οι βασιλικές επιγραφές και οι Βερόσσος και Πτολεμαίος, άντλησαν τις πληροφορίες τους από τα Βαβυλωνιακά χρονικά, τότε οι αριθμοί που δίνουν αποδεικνύεται πως διασώθηκαν σωστοί, αφού συμφωνούν με τις βασιλικές επιγραφές.
2. Οικονομικά και διοικητικά έγγραφα:
Έχουν διασωθεί από τη Νεο-Βαβυλωνιακή περίοδο χιλιάδες έγγραφα (οικονομικά και διοικητικά), στα οποία καταγράφεται το έτος, ο μήνας και η μέρα βασιλείας του βασιλιά που βασίλευε στον καιρό συγγραφής του. Έχουμε λοιπόν πολλές πινακίδες από κάθε έτος αυτής της περιόδου. Από αυτά τα έγγραφα μπορεί εξακριβωθεί το μήκος της βασιλείας κάθε βασιλιά, μερικές φορές σχεδόν με προσέγγιση ημέρας. Τα αποτελέσματα στα οποία καταλήγουμε, συμφωνούν με τους αριθμούς που δίνουν ο Βερόσσος και ο Πτολεμαίος, τα χρονικά και οι παράλληλες βασιλικές επιγραφές από τη βασιλεία του Ναβονίδη. Ένα παράδειγμα γι' αυτό, είναι οι χιλιάδες πινακίδες από το αρχείο του τραπεζικού οίκου "Υιοί Εγκιμπί". Τα οικονομικά και διοικητικά έγγραφα είναι πρωτότυπα έγγραφα γραμμένα κατά την ίδια τη Νεο-Βαβυλωνιακή εποχή, και αυτό κάνει αυτή την αποδεικτική γραμμή εξαιρετικά ισχυρή.
3. Αστρονομικά ημερολόγια:
Α. Το αστρονομικό ημερολόγιο VAT 4956 περιέχει τριάντα περίπου πλήρως επιβεβαιωμένες αστρονομικές παρατηρήσεις από το τριακοστό έβδομο έτος της βασιλείας του Ναβουχοδονόσορα. Ο συνδυασμός αυτών των αστρονομικών θέσεων επαναλαμβάνεται μετά από χιλιάδες χρόνια. Συνεπώς, μόνο ένα έτος υπάρχει που μπορεί να συμφωνεί με αυτό το συνδυασμό: το έτος 568/67 π.Χ. Αυτό ήταν το τριακοστό έβδομο έτος της βασιλείας του Ναβουχοδονόσορα, που ο εντοπισμός του στην ιστορία, συμφωνεί με τις ανωτέρω χρονολογικές πηγές.
Β. Το παλαιότερο αστρονομικό ημερολόγιο που έχει διασωθεί, το Β.Μ. 32312, καταγράφει αστρονομικές παρατηρήσεις που δίνουν στους ερευνητές τη δυνατότητα να τοποθετήσουν χρονικά την πινακίδα αυτή στο 652/51 π.Χ. Μια ιστορική καταγραφή του κειμένου αυτού, που επαναλαμβάνεται στο Βαβυλωνιακό χρονικό Β.Μ. 86379 (το "Χρονικό Ακιτού"), δείχνει πως το έτος αυτό ήταν το δέκατο έκτο έτος του Σαμάσε-σούμα-ουκίν. Το ημερολόγιο λοιπόν μας πληροφορεί πως η εικοσάχρονη βασιλεία του Σαμάσε-σούμα-ουκίν κάλυπτε την περίοδο 667-648 π.Χ., τα είκοσι δύο έτη της βασιλείας του Κανταλανού την περίοδο 647-626 π.Χ., τα είκοσι ένα έτη της βασιλείας του Ναβοπολάσσαρ την περίοδο 625-605 π.Χ. και τα σαράντα τρία έτη της βασιλείας του Ναβουχοδονόσορα (604-562 π.Χ.).
Τα δύο αυτά ημερολόγια θα μπορούσαν με κάθε αυστηρότητα να χρησιμοποιηθούν ως δύο ανεξάρτητες γραμμές αποδείξεων. Επειδή όμως το Β.Μ. 32312 απέχει χρονικά από τη Νεο-Βαβυλωνιακή εποχή κατά δύο βασιλείες (του Σαμάσε-σουμα-ουκίν και του Κανταλανού), αναφέρονται εδώ μόνο ως επικουρική μαρτυρία, για επιβεβαίωση της γνησιότητας των πληροφοριών που παρέχονται στο VAT 4956.
4. Συγχρονισμοί με την Παράλληλη Αιγυπτιακή Χρονολογία:
Η χρονολόγηση των Αιγυπτίων βασιλέων που έζησαν στην ίδια περίοδο, έχει καταγραφεί ανεξάρτητα από τις ανωτέρω πηγές χρονολόγησης. Επειδή λοιπόν υπάρχουν τέσσερις συγχρονιστικοί κρίκοι που συνδέουν τις χρονολογήσεις της Βαβυλώνας και της Αιγύπτου κατά την περίοδο αυτή, μπορούμε να εξακριβώσουμε τη σχέση τους και να τις επιβεβαιώσουμε και τις δύο ως ακριβείς. Και οι τέσσερις αυτοί συγχρονιστικοί κρίκοι συμφωνούν με τις ανωτέρω πηγές, αλλά και με τις χρονολογήσεις της Αιγύπτου.

</doc>
<doc id="43450" url="https://el.wikipedia.org/wiki?curid=43450" title="Λύρα">
Λύρα

Η λύρα είναι ένα έγχορδο μουσικό όργανο, γνωστό για τη χρήση του στην κλασική αρχαιότητα. 
Ιστορία.
Κλασική Αρχαιότητα.
Σύμφωνα με τη μυθολογία η πρώτη λύρα κατασκευάστηκε από το Θεό Ερμή και ήταν δώρο προς το Θεό Απόλλωνα ώστε εκείνος να τον συγχωρήσει για την κλοπή των βοδιών του. Αποτελούνταν από καβούκι χελώνας και χορδές από τα εντόσθια ζώων. Κατά την Ελληνική και Ρωμαϊκή κλασική αρχαιότητα συνοδευόταν με απαγγελία στίχων (ή μάλλον οι στίχοι συνοδεύονταν με το παίξιμο της λύρας). Η λύρα της κλασικής αρχαιότητας είναι παρόμοια σε εμφάνιση με μικρή άρπα, αλλά με ορισμένες διαφορές. Αποτελούνταν από το αντηχείο, τους δύο βραχίονες και το ζυγό. Παιζόταν με τα χέρια με χρήση πένας (πλήκτρο), σαν κιθάρα ή σαντούρι, και όχι σαν άρπα. Τα δάκτυλα του ελεύθερου χεριού φιμώνουν τις ανεπιθύμητες χορδές στην απήχηση. Αρχικά είχε 7 ή 8 χορδές, η καθεμιά από τις οποίες είχε κι ένα ιδιαίτερο όνομα. Ο ήχος της λύρας έμοιαζε με αυτόν της κιθάρας, αν και ήταν πιο ξερός. Αργότερα εμφανίστηκαν και εννιάχορδες λύρες.
Ερευνητές από το ΤΕΙ Κρήτης, τμήμα Μηχανικών Μουσικής Τεχνολογίας και Ακουστικής, κατέγραψαν για πρώτη φορά τις ακουστικές δυνατότητες της αρχαίας λύρας χέλυς που συνόδευε τους αρχαίους Έλληνες αοιδούς.
Βυζαντινή Περίοδος.
Στην περίοδο της Βυζαντινής Αυτοκρατορίας ο όρος "λύρα" (Λατινικά: lȳrā) χρησιμοποιούταν για να περιγράψει ένα αχλαδόμορφο μουσικό όργανο που παιζόταν με δοξάρι, αντίστοιχο του ραμπάμπ (rabab) που παιζόταν στον Αραβικό κόσμο της εποχής. Ο Πέρσης γεωγράφος Ibn Khurradadhbih του 9ου αιώνα, αναφερόμενος στην λεξικογραφική καταγωγή των μουσικών οργάνων της εποχής κατέγραψε την λύρα με δοξάρι (lūrā), μαζί με το εκκλησιαστικό όργανο (urghun), το shilyani (πιθανότατα ένα είδος άρπας), το salandj σαν τα χαρακτηριστικά όργανα των Βυζαντινών . Όμοια τρίχορδα όργανα με δοξάρι, απόγονοι της βυζαντινής lūrā εξακολουθούν να παίζονται μέχρι σήμερα σε μετα-Βυζαντινές περιοχές, όπως για παράδειγμα, η Γκαντούλκα της Βουλγαρίας, η Κρητική λύρα της Κρήτης και των Δωδεκανήσων, η λύρα της Καλαβρίας Ιταλίας, η Ποντιακή λύρα και η Πολίτικη λύρα ή (Πολίτικος κεμεντζές) στην Κωνσταντινούπολη, Τουρκία.
Σύγχρονη εποχή.
Μετεξέλιξη της Βυζαντινής λύρας με δοξάρι (lura) είναι οι σύγχρονες αχλαδόσχημες και φιαλόσχημες λύρες που χρησιμοποιούνται σε διάφορες περιοχές των Βαλκανίων και της Μικράς Ασίας και παίζονται με δοξάρι. Ακουστικά, έχουν κάποια ομοιότητα με το βιολί. Διαφορετικός όμως είναι ο τρόπος που κρατείται η λύρα, καθώς δεν ακουμπάει το σκάφος της στον λαιμό/κάτω γνάθο του οργανοπαίκτη όπως το βιολί αλλά ακουμπάει συνήθως στο γόνατο του όταν είναι καθιστός, ή στηρίζεται στην κοιλιακή χώρα όταν είναι όρθιος. Στην Ελλάδα, χρησιμοποιείται κυρίως στην Κρήτη (κρητική λύρα, αχλαδόσχημη), τα Δωδεκάνησα, (ιδιαίτερα στη Κάσο και την Κάρπαθο, ενώ στη Ρόδο παιζόταν μέχρι την δεκαετία του '60, για να επανεμφανιστεί πρόσφατα χάρη στην παρουσία του Ροδίτη Γιάννη Κλαδάκη), αλλά και στην βόρεια Ελλάδα. Οι Έλληνες της Κωνσταντινούπολης είχαν την πολίτικη λύρα (αχλαδόσχημη) και τέλος οι Πόντιοι χρησιμοποιούν τη φιαλόσχημη λύρα που λέγεται "κεμεντζές", ή ποντιακή λύρα. 
Οι νεότερες λύρες έχουν τρεις χορδές και λόγω του έντονου ακουστικά χαρακτήρα τους, αποτελούν το κύριο όργανο (solo) με συνηθισμένη την συνοδεία άλλων οργάνων, όπως το λαούτο, το νταούλι, τη τσαμπούνα, το μαντολίνο κτλ.
Σήμερα οι λύρες μπορούν να πιστοποιηθούν, ως προς την ακουστική τους ποιότητα, με την βοήθεια μιας νέας επιστημονικής μεθόδου πιστοποίησης εγχόρδων μουσικών οργάνων που έχει αναπτυχθεί στο ΤΕΙ Κρήτης, Τμήμα "Μηχανικών Μουσικής Τεχνολογίας και Ακουστικής".

</doc>
<doc id="43453" url="https://el.wikipedia.org/wiki?curid=43453" title="Απόλλωνας">
Απόλλωνας



</doc>
<doc id="43456" url="https://el.wikipedia.org/wiki?curid=43456" title="Συναγωγή">
Συναγωγή

Συναγωγή ( ' ή ', γίντις: "shul", λαντίνο: ' ή ') είναι ο τόπος λατρείας της Ιουδαϊκής θρησκείας.
Ο όρος "συναγωγή" προέρχεται από το ρήμα "συνάγω" και σημαίνει «τόπος συγκέντρωσης». Ο αντίστοιχος εβραϊκός όρος "μπέιτ κνεσέτ" σημαίνει «οίκος συνέλευσης».
Μια τυπική συναγωγή αποτελείται από ένα μεγάλο χώρο προσευχής και μικρότερα δωμάτια μελέτης. Συνήθως περιλαμβάνει και χώρο κοινωνικών συναθροίσεων, καθώς και γραφεία.
Στις Ορθόδοξες συναγωγές επιτρέπεται στον κύριο χώρο να εισέρχονται μόνο άντρες. Γυναίκες εισέρχονται μόνο για την τελετή του γάμου, τον υπόλοιπο καιρό συμπροσεύχονται από γειτονικά δωμάτια. Στις προοδευτικές ή μεταρρυθμισμένες (ρεφορμιστικές) ιουδαϊκές κοινότητες επιτρέπεται η είσοδος και στις γυναίκες.

</doc>
<doc id="43460" url="https://el.wikipedia.org/wiki?curid=43460" title="Oxford Dictionary of Byzantium">
Oxford Dictionary of Byzantium

Το Βυζαντινό Λεξικό της Οξφόρδης (ODB, "Oxford Dictionary of Byzantium") είναι τρίτομο έργο που εξεδόθη από τις πανεπιστημιακές εκδόσεις της Οξφόρδης (Oxford University Press). 
Περιέχει σημαντικό αριθμό λημμάτων για θέματα αφορώντα τη Βυζαντινή αυτοκρατορία. Το έργο επιμελήθηκε ο Αλεξάντρ Καζντάν. Το έργο το οποίο ήταν προϊόν της έμπνευσής του ολοκληρώθηκε μετά το θάνατό του. Όμως πριν πεθάνει είχε ήδη αφήσει έναν μεγάλο αριθμό άρθρων, τα οποία φέρονται υπογεγραμμένα από τον "Α.Κ." 
Το έργο αυτό θεωρείται ως ένα από τα καλύτερα του είδους του και αυτό με τη μεγαλύτερη διάδοση, σημείο αναφορά σε όλες τις σχετικές με το Βυζάντιο μελέτες που γράφτηκαν μετά τη έκδοσή του το 1991. Καλύπτει με αναφορές και αυτοτελή λήμματα ό,τι αφορά την ιστορία του Βυζαντίου και των λαών που εμφανίσθηκαν με τον ένα ή τον άλλον τρόπο στην ιστορία του.

</doc>
<doc id="43461" url="https://el.wikipedia.org/wiki?curid=43461" title="Γραμμική άλγεβρα">
Γραμμική άλγεβρα

Η γραμμική άλγεβρα είναι τομέας των μαθηματικών και της άλγεβρας ο οποίος ασχολείται με τη μελέτη διανυσμάτων, διανυσματικών χώρων, γραμμικών απεικονίσεων και συστημάτων γραμμικών εξισώσεων. Η αναλυτική γεωμετρία αποτελεί έκφρασή της και η ίδια αποτελεί κεντρικό συνδετικό ιστό των σύγχρονων μαθηματικών, ιδιαιτέρως μέσω της αφηρημένης έννοιας του διανυσματικού χώρου η οποία μπορεί να μοντελοποιήσει πολλά διαφορετικά προβλήματα που συναντώνται στην πράξη.
Συνηθισμένη πρακτική είναι η προσέγγιση μη γραμμικών φαινομένων με γραμμικά μοντέλα ("γραμμικοποίηση"), προκειμένου να μπορούν να εφαρμοστούν οι μεθοδολογίες της γραμμικής άλγεβρας. Η εν λόγω «γραμμικότητα» αφορά το γεγονός ότι οι μεθοδολογίες αυτές εφαρμόζονται σε σύνολα συναρτήσεων οι οποίες στον τύπο τους περιέχουν μόνο πολυώνυμα πρώτου ή μηδενικού βαθμού και περιγράφουν σχέσεις μεταξύ ν-διάστατων διανυσμάτων. Οι συναρτήσεις αυτές ονομάζονται και γραμμικές επειδή, στην αναλυτική γεωμετρία, απεικονίζονται οπτικά με ευθείες γραμμές.
Ιστορικό.
Το κεντρικό υπόδειγμα στο οποίο στηρίχθηκε η γραμμική άλγεβρα είναι το γεωμετρικό ευκλείδειο επίπεδο. Η εισαγωγή του καρτεσιανού συστήματος συντεταγμένων και η ακόλουθη ανάπτυξη της αναλυτικής γεωμετρίας, η οποία ένωσε την άλγεβρα με την ευκλείδεια γεωμετρία, έδωσε το έναυσμα για τη μελέτη των διανυσμάτων. Χάρη στο καρτεσιανό σύστημα τα τελευταία, από γεωμετρικά ευθύγραμμα τμήματα με μήκος και κατεύθυνση, άρχισαν να εκφράζονται ως ισοδύναμες ακολουθίες πραγματικών αριθμών: ένα οποιοδήποτε διατεταγμένο ζεύγος αριθμών εξέφραζε πλέον κάποιο διάνυσμα σε ένα δισδιάστατο σύστημα συντεταγμένων, εκτεινόμενο από την αρχή των αξόνων του συστήματος ως το σημείο που περιγραφόταν από το εν λόγω ζεύγος, ενώ μία οποιοδήποτε διατεταγμένη τριάδα αριθμών ισοδυναμούσε με ένα διάνυσμα σε κάποιο τρισδιάστατο σύστημα συντεταγμένων. Η φυσική σύντομα απαίτησε την επέκταση αυτών των ιδεών σε περισσότερες διαστάσεις, με αποτέλεσμα ως τον δέκατο ένατο αιώνα να γίνει στα μαθηματικά κοινός τόπος η μη διαισθητική αναφορά σε «χώρους» (αφηρημένες επεκτάσεις του καρτεσιανού επιπέδου και του τρισδιάστατου χώρου) πολλαπλών διαστάσεων, όπου κάποιες έννοιες όπως το εσωτερικό γινόμενο φαίνονταν δυσνόητες και χωρίς γεωμετρική αναλογία, καθώς οι άνθρωποι δεν μπορούσαν να τις οπτικοποιήσουν στη δεσμευμένη από τις τρεις διαστάσεις σκέψη τους, αλλά ορίζονταν και συμπεριφέρονταν εντελώς ανάλογα.
c
Πλέον κάθε διατεταγμένη ν-άδα αριθμών αντικατόπτριζε ένα ν-διάστατο διάνυσμα κάποιου αφηρημένου, ν-διάστατου χώρου. Το γεγονός αυτό είχε σημαντικές συνέπειες: πέρα από τα γεωμετρικά διανύσματα οτιδήποτε μπορούσε να αναπαρασταθεί ως διατεταγμένη ν-άδα αριθμών μπορούσε να αντιστοιχιστεί σε κάποιον νοητό αλγεβρικό χώρο (π.χ. οι πραγματικοί συντελεστές ενός πολυωνύμου). Περί τα μέσα του δεκάτου ενάτου αιώνα εμφανίστηκαν οι πίνακες ως ένα νέο, ισχυρό εργαλείο στα μαθηματικά. Ένας πίνακας δεν είναι παρά μία συλλογή διανυσμάτων με αυτοτελή όμως δομή. Μία ξεχωριστή άλγεβρα πινάκων άρχισε γρήγορα να αναπτύσσεται με αφετηρία την εργασία του Άρθουρ Κέυλυ το 1857. Όμως στις αρχές του εικοστού αιώνα είναι που η γραμμική άλγεβρα, θεμελιωμένη πλέον σε πορίσματα της αφηρημένης άλγεβρας και τις πρακτικές ανάγκες της νέας σχετικιστικής φυσικής, άρχισε να οριστικοποιείται και να λαμβάνει την τελική της μορφή και τη θέση της στον κόσμο των μαθηματικών. Πλέον ορισμένες ημιδιαισθητικές έννοιες γεωμετρικής καταγωγής, όπως η διάσταση, μπορούσαν να τυποποιηθούν με αυστηρή μη γεωμετρική ορολογία.
Διανυσματικοί χώροι.
Ένα σύνολο παρόμοιων μαθηματικών οντοτήτων στο οποίο ορίζονται μεταξύ των στοιχείων του οι πράξεις της πρόσθεσης και του βαθμωτού πολλαπλασιασμού, με πραγματικό ή μιγαδικό αριθμό, και αποτελεί σώμα με αυτές τις πράξεις ονομάζεται διανυσματικός χώρος. Παραδείγματα διανυσματικών χώρων είναι το σύνολο των πραγματικών διανυσμάτων ν συνιστωσών, το σύνολο των πολυωνύμων βαθμού ν, το σύνολο των μιγαδικών πινάκων μ x ν, το σύνολο των συνεχών συναρτήσεων από το R στο R κλπ. Φερ' ειπείν, η πράξη της πρόσθεσης ορίζεται σε όλα τα προηγούμενα σύνολα (πρόσθεση διανυσμάτων, πινάκων, πολυωνύμων, συναρτήσεων) και έχει παρόμοιες ιδιότητες. Διανυσματικός υπόχωρος ενός διανυσματικού χώρου V ονομάζεται ένα υποσύνολο του V που περιέχει το μηδενικό στοιχείο της πρόσθεσης του V και είναι "κλειστό" ως προς την πρόσθεση και τον βαθμωτό πολλαπλασιασμό, δηλαδή το αποτέλεσμα της εκτέλεσης αυτών των πράξεων σε οποιοδήποτε στοιχείο του υποχώρου είναι επίσης στοιχείο του ίδιου υποχώρου. Παραδείγματα διανυσματικών υποχώρων του γεωμετρικού επιπέδου R2 (δηλαδή του συνόλου των πραγματικών διανυσμάτων δύο συνιστωσών) είναι το σύνολο που περιέχει μόνο το σημείο (0,0), όλος ο χώρος R2 και κάθε ευθεία που διέρχεται από την αρχή των αξόνων.
Δεδομένου ενός διανυσματικού χώρου V και ενός υποσυνόλου του Κ, το σύνολο όλων των γραμμικών συνδυασμών μεταξύ στοιχείων του Κ (&lt;Κ&gt;) αποτελεί διανυσματικό υπόχωρο του V και ονομάζεται γραμμική θήκη ή γραμμικό περίβλημα του K. Αν ταυτίζεται με το V λέμε ότι το Κ παράγει τον χώρο V ή ότι αποτελεί σύνολο γεννητόρων του V. Αν επιπλέον το Κ έχει πεπερασμένο πλήθος στοιχείων λέμε ότι ο V παράγεται πεπερασμένα. Φερ' ειπείν το σύνολο των πολυωνύμων όλων των βαθμών είναι διανυσματικός χώρος αλλά δεν παράγεται πεπερασμένα, αφού σύνολο γεννητόρων του είναι το απειροσύνολο {1,χ,χ2,χ3...}. Αν τα στοιχεία του συνόλου Κ είναι γραμμικά ανεξάρτητα μεταξύ τους (δηλαδή κανένα δεν παράγεται από γραμμικό συνδυασμό των υπολοίπων) και το Κ παράγει τον διανυσματικό χώρο V, τότε λέμε ότι το Κ αποτελεί βάση του V. Βάση δηλαδή είναι ένα ελάχιστο σύνολο γεννητόρων ενός χώρου V, τέτοιο ώστε όλα τα στοιχεία του V να μπορούν να παραχθούν από γραμμικούς συνδυασμούς στοιχείων της βάσης αλλά ένα στοιχείο της βάσης να μην μπορεί να παραχθεί από γραμμικούς συνδυασμούς των υπολοίπων. Τα στοιχεία μίας βάσης συχνά είναι ανά δύο "ορθογώνια" μεταξύ τους, δηλαδή εκφρασμένα ως διανύσματα έχουν εσωτερικό γινόμενο ίσο με μηδέν (αυτό σημαίνει ότι το μέτρο της προβολής του καθενός σε κάθε άλλο είναι μηδενικό), ενώ συνήθως φροντίζουμε να έχουν μέτρο ίσο με τη μονάδα ("μοναδιαία διανύσματα").
Θα πρέπει να είναι εμφανές ότι η έκφραση ενός διανύσματος συναρτήσει των διανυσμάτων βάσης ενός κατάλληλου διανυσματικού χώρου (τα οποία είναι ορθογώνια, δηλαδή ανεξάρτητα, μεταξύ τους), αποτελεί κατ' ουσίαν μία ανάλυση του διανύσματος σε ένα ισοδύναμο άθροισμα ανεξάρτητων όρων (συνιστώσες). Οι βαθμωτοί συντελεστές των όρων αυτών (συνήθως πραγματικοί ή μιγαδικοί αριθμοί) αποτελούν τις συντεταγμένες του διανύσματος στον εν λόγω διανυσματικό χώρο. Οι συντεταγμένες δεν είναι τίποτα άλλο παρά μία διατεταγμένη ν-άδα αριθμών η οποία προσδιορίζει μοναδικά το διάνυσμα σε έναν διανυσματικό χώρο και για μία συγκεκριμένη επιλογή βάσης. Η ανάλυση ενός διανύσματος στις συνιστώσες του μπορεί να γίνει πολύ απλά, υπολογίζοντας το εσωτερικό γινόμενό του με κάθε διάνυσμα βάσης ξεχωριστά (το εσωτερικό γινόμενο σε αυτήν την περίπτωση εκφράζει το μέτρο της προβολής ενός διανύσματος σε κάποιο άλλο). Το πλήθος των στοιχείων μίας βάσης ενός διανυσματικού χώρου V ονομάζεται διάσταση του V (dimV) και αποδεικνύεται ότι όλες οι διαφορετικές βάσεις ενός διανυσματικού χώρου έχουν την ίδια διάσταση. Επίσης αν dimV=ν, αποδεικνύεται ότι οποιαδήποτε ν-άδα γραμμικά ανεξάρτητων στοιχείων του V είναι βάση του, καθώς και ότι οποιαδήποτε ν-άδα αποτελεί σύνολο γεννητόρων του V είναι και βάση του V. Εύκολα αποδεικνύεται ακόμα ότι αν Α είναι υπόχωρος ενός διανυσματικού χώρου V τότε dimA&lt;=dimV· με την ισότητα να ισχύει μόνο όταν Α=V.
Γραμμικές απεικονίσεις.
Γραμμικές απεικονίσεις ή γραμμικοί μετασχηματισμοί ονομάζονται συναρτήσεις από έναν διανυσματικό χώρο σε έναν άλλον, τέτοιες ώστε να διατηρούν αναλλοίωτη τη δομή του. Συγκεκριμένα, η απεικόνιση f:V-&gt;W λέγεται γραμμική όταν ισχύει
Παράδειγμα αποτελεί η f που απεικονίζει το μηδενικό στοιχείο του V στο μηδενικό στοιχείο του W και μία βάση του V σε ένα σύνολο γεννητόρων του W. Αν επιπλέον η f είναι "1-1" (ένας προς ένα) και "επί" λέμε ότι αποτελεί ισομορφισμό και ότι οι δύο διανυσματικοί χώροι V και W είναι ισόμορφοι (η σχέση ισομορφισμού είναι σχέση ισοδυναμίας και διαμερίζει την κλάση των διανυσματικών χώρων σε κλάσεις ισοδυναμίας). Αποδεικνύεται ότι αν δύο διανυσματικοί χώροι είναι ισόμορφοι έχουν ίδια δομή όσον αφορά τις ιδιότητές τους, αν ένα υποσύνολο Κ του V είναι βάση του τότε το f(K) είναι βάση του W και αντίστροφα και ότι οι ισόμορφοι ΔΧ έχουν ίδια διάσταση (π.χ. το σύνολο των πραγματικών δισδιάστατων διανυσμάτων και το σύνολο των πραγματικών διωνύμων είναι ισόμορφα). Επίσης όλοι οι διανυσματικοί χώροι διάστασης ν είναι ισόμορφοι με τον καρτεσιανό χώρο Rν (το σύνολο δηλαδή των ν-διάστατων διανυσμάτων).
Πυρήνας μίας γραμμικής απεικόνισης f από τον V στον W (Ker(f)) ονομάζεται το υποσύνολο του V που περιέχει όλα τα στοιχεία του V που απεικονίζονται μέσω της f στο μηδενικό στοιχείο του W. Αν η f είναι 1-1 ο πυρήνας της περιέχει μόνο το μηδενικό στοιχείο του V. Εικόνα της f (Im(f)) ονομάζεται το υποσύνολο του W που περιέχει όλα τα στοιχεία του στα οποία απεικονίζονται στοιχεία του V. Αν η f είναι επί τότε Im(f)=W. Επίσης ισχύει
και ότι το σύνολο L(V,W) όλων των γραμμικών απεικονίσεων από τον V στον W είναι διανυσματικός χώρος.
Οι γραμμικές απεικονίσεις κατέχουν κεντρική θέση σε πεδία της επιστήμης όπου παίζει θεμελιώδη ρόλο η δεικτοδότηση σημείων στον τρισδιάστατο χώρο (π.χ. γραφικά υπολογιστή, ρομποτική κλπ). Χάρη σε προϋπολογισμένες γραμμικές απεικονίσεις είναι δυνατή η συνεπής και αυτοματοποιημένη αντιστοίχηση αυτών των σημείων σε νέες συντεταγμένες μέσω κάποιου μετασχηματισμού ο οποίος μπορεί να εκφράζει, για παράδειγμα, τη μετακίνηση των σημείων αυτών στον χώρο, την περιστροφή τους ως προς κάποιον άξονα κλπ.
Πίνακες.
Η άλγεβρα των πραγματικών αριθμών, των μιγαδικών αριθμών και των πολυωνύμων παρουσιάζει ποικίλες ομοιότητες όσον αφορά τα σύνολα στα οποία ορίζεται η καθεμία, τις επιτρεπτές πράξεις σε αυτά και τις ιδιότητές τους. Η άλγεβρα των πινάκων όμως έχει τόσο ομοιότητες όσο και σημαντικές διαφορές. Στην άλγεβρα πινάκων θεωρούμε τα στοιχεία του συνόλου στο οποίο ορίζεται, του συνόλου όλων των πινάκων επί του R ή του C, άτμητα και αυτοτελή· με τη δική τους δομή και χωρίς να ανάγονται στα αριθμητικά στοιχεία που τους αποτελούν (ένα παράδειγμα ολιστικής σκέψης στα μαθηματικά). Με τον ίδιο τρόπο θεωρούμε π.χ. και τα πολυώνυμα άτμητα και αυτοτελή, με τη δική τους εσωτερική λογική και όχι απλές συνενώσεις πραγματικών αριθμών και μεταβλητών. Επίσης η αφαίρεση, η πρόσθεση και ο βαθμωτός πολλαπλασιασμός είναι παρόμοιοι σε όλες τις προαναφερθείσες άλγεβρες (αφού ορίζονται επί διανυσματικών χώρων). Έτσι π.χ. ο βαθμωτός πολλαπλασιασμός ενός διανύσματος v με έναν πραγματικό αριθμό λ αλλάζει μόνο το μήκος του v· η κατεύθυνσή του μένει αμετάβλητη αν λ &gt; 0 και αντιστρέφεται αν λ &lt; 0.
Η βασική διαφορά των πινάκων εντοπίζεται στον πολλαπλασιασμό μεταξύ τους: δεν είναι αντιμεταθετικός, δεν ορίζεται πάντα (πρέπει ο δεύτερος πίνακας να έχει τόσες γραμμές όσες στήλες έχει ο πρώτος) και μπορεί, φερ' ειπείν, να ισχύει Α*Χ=0 με Α≠0 και Χ≠0. Αυτή η απομάκρυνση του πολλαπλασιασμού πινάκων από τις νομοτέλειες του πολλαπλασιασμού σε άλλους διανυσματικούς χώρους οφείλεται στο ότι η πράξη αυτή εκφράζει κατά κάποιον τρόπο τη σύνθεση συναρτήσεων και όχι τον συνήθη πολλαπλασιασμό μεταξύ στοιχείων ενός διανυσματικού χώρου· η σύνθεση συναρτήσεων επίσης δεν είναι αντιμεταθετική και δεν ορίζεται πάντα. Από τις μοναδικές ιδιότητες του πολλαπλασιασμού πινάκων προκύπτει και η εξαιρετική σημασία που έχουν οι τετραγωνικοί πίνακες ν x ν σε σχέση με τους άλλους πίνακες. Μόνο τετραγωνικοί πίνακες μπορούν να:
Ο λόγος που ο πολλαπλασιασμός πινάκων μοιάζει με σύνθεση συναρτήσεων είναι ότι ο εξ αριστερών πολλαπλασιασμός ενός διανύσματος v (έστω v-διάστατου) με έναν πίνακα Α (έστω v x w), ο οποίος είναι εφικτός από τη στιγμή που ένα διάνυσμα μπορεί να γραφεί ως πίνακας μίας στήλης ή μίας γραμμής, ισοδυναμεί με απεικόνιση του v στον διανυσματικό υπόχωρο με βάση τα διανύσματα που αντιστοιχούν στις γραμμές (ή στήλες, σε περίπτωση πολλαπλασιασμού Α*v) του Α· με άλλα λόγια ο πίνακας Α μοιάζει με συνάρτηση που μετασχηματίζει διανύσματα απεικονίζοντάς τα από έναν ΔΧ σε έναν άλλον. Το v είναι η είσοδος της συνάρτησης και το γινόμενο v*A η έξοδος. Έτσι για κάθε γραμμική απεικόνιση μπορεί να οριστεί ένας πίνακας που την περιγράφει, dimV γραμμών και dimW στηλών (ή ανάποδα, σε περίπτωση πολλαπλασιασμού Α*v), ο οποίος υπολογίζεται με τη βοήθεια μίας βάσης του V και μίας βάσης του W και διαφέρει για διαφορετική επιλογή βάσεων. Ο πίνακας του αθροίσματος δύο γραμμικών απεικονίσεων είναι το άθροισμα των αντίστοιχων πινάκων, ενώ ο πίνακας της σύνθεσης δύο γραμμικών απεικονίσεων είναι το γινόμενο των αντίστοιχων πινάκων. Μία γραμμική απεικόνιση f είναι ισομορφισμός αν και μόνο αν ο πίνακάς της είναι αντιστρέψιμος. Ο πίνακας της ταυτοτικής απεικόνισης f: V-&gt;V, όπου όμως χρησιμοποιείται διαφορετική βάση στο πεδίο ορισμού (Β1) και διαφορετική στο πεδίο τιμών (Β2), ονομάζεται πίνακας αλλαγής βάσης και είναι αντιστρέψιμος ως πίνακας ισομορφισμού. Κατά τον πολλαπλασιασμό ενός διανύσματος με έναν πίνακα κατά κάποιον τρόπο το διάνυσμα αναλύεται στις συνιστώσες του, καθεμία από αυτές τροποποιείται ξεχωριστά και στη συνέχεια οι τροποποιημένες συνιστώσες προστίθενται διανυσματικά δίνοντας ως αποτέλεσμα το τελικό γινόμενο.
Αν Α είναι ο πίνακας μίας απεικόνισης f: V-&gt;V (όχι της ταυτοτικής), όπου χρησιμοποιείται κοινή βάση στο πεδίο ορισμού και στο πεδίο τιμών (Β1), και Γ ο πίνακας της f ως προς τη βάση Β2, τότε ισχύει Γ=(P-1)*A*P, όπου P ο πίνακας αλλαγής βάσης από τη Β1 στη Β2. Δύο πίνακες που εκφράζουν την ίδια απεικόνιση f: V-&gt; W αλλά με διαφορετική επιλογή βάσεων ονομάζονται ισοδύναμοι. Δύο πίνακες είναι ισοδύναμοι αν και μόνο αν έχουν την ίδια τάξη, όπου τάξη ενός πίνακα Α (rk(A)) ονομάζεται το πλήθος των γραμμικά ανεξάρτητων γραμμών του ή στηλών του (λαμβάνεται η μικρότερη από τις δύο ποσότητες). Όμοιοι ονομάζονται δύο πίνακες που εκφράζουν την ίδια απεικόνιση f: V-&gt; V αλλά με διαφορετική επιλογή βάσεων (και ο κάθε πίνακας έχει ίδια βάση στο πεδίο ορισμού και στο πεδίο τιμών). Τέλος, ένας τετραγωνικός πίνακας ν x ν είναι αντιστρέψιμος αν και μόνο αν έχει τάξη ν, δηλαδή αν όλες οι γραμμές του ή οι στήλες του είναι γραμμικά ανεξάρτητες. Όπως προαναφέρθηκε, αυτό διαισθητικά σημαίνει ότι η συνάρτηση / απεικόνιση / μετασχηματισμός που ορίζεται από τον πίνακα είναι ένα προς ένα και επί (ισομορφισμός). Είναι φανερό ότι η έννοια του αντιστρόφου πίνακα εμφυτεύει στην άλγεβρα πινάκων την έννοια της αντίστροφης συνάρτησης.
Γραμμικά συστήματα.
Εξαιτίας του τρόπου με τον οποίον ορίζεται ο πολλαπλασιασμός πινάκων οι πίνακες μπορούν επίσης να αξιοποιηθούν και για την εύκολη επίλυση γραμμικών συστημάτων, αρκεί οι συντελεστές των εξισώσεων αυτών να θεωρηθούν διατεταγμένα στοιχεία ενός πίνακα Α. Έτσι το σύστημα μπορεί να εκφραστεί με συμβολισμό πινάκων ως Α*x=b, όπου x το ζητούμενο διάνυσμα (συνιστώσες του οποίου είναι οι τιμές των αγνώστων που ικανοποιούν τις εξισώσεις του συστήματος) και b το διάνυσμα των σταθερών όρων (συνιστώσες του οποίου είναι οι σταθεροί όροι κάθε εξίσωσης του συστήματος). Παράδειγμα γραμμικού συστήματος εξισώσεων είναι το παρακάτω:
Η αναπαράσταση του συστήματος αυτού με συμβολισμό πινάκων είναι η εξής:
Ο πολλαπλασιασμός του πίνακα με το διάνυσμα αποτελεί απεικόνιση του διανύσματος σε έναν νέο χώρο με διανύσματα βάσης τις γραμμές του πίνακα. Στο εν λόγω παράδειγμα, λόγω του τρόπου που ορίζονται ο πολλαπλασιασμός πινάκων και το εσωτερικό γινόμενο, η τιμή 1 αποτελεί το μέτρο της προβολής του διανύσματος formula_3 στο διάνυσμα formula_4, η τιμή -2 αποτελεί το μέτρο της προβολής του διανύσματος formula_3 στο διάνυσμα formula_6 και η τιμή 0 αποτελεί το μέτρο της προβολής του διανύσματος formula_3 στο διάνυσμα formula_8. Ο πολλαπλασιασμός πίνακα με διάνυσμα επομένως μπορεί να ερμηνευτεί ως αλλαγή συστήματος συντεταγμένων, ενώ σε περίπτωση που ο πίνακας δεν είναι τετραγωνικός μιλάμε για προβολή σε έναν ΔΧ μικρότερης διάστασης.
Η μέθοδος της απαλοιφής Γκάους για την αριθμητική επίλυση γραμμικών συστημάτων, μέσω αναπαράστασης με πίνακα, αποτελεί εκλέπτυνση και συστηματικοποίηση της παραδοσιακής μεθόδου απαλοιφής συντελεστών για την επίλυση συστημάτων. Ισοδυναμεί μαζί της σε αποτελεσματικότητα, όμως η απαλοιφή Γκάους και οι γραμμοπράξεις στις οποίες βασίζεται μας παρέχουν ένα πολύ ισχυρό εργαλείο περιγραφής πιο προχωρημένων αλγεβρικών δομών και φαινομένων. Επιπλέον η μεθοδολογία αυτή μπορεί να εφαρμοστεί και σε πολλά ακόμα προβλήματα· παράδειγμα αποτελεί ο υπολογισμός μίας βάσης ενός διανυσματικού υποχώρου Α κάποιου διανυσματικού χώρου V, όταν μας δίνεται ένα σύνολο γεννητόρων του Α (έστω Κ), ακολουθώντας τα εξής βήματα:
Ορίζουσες.
Παρόλο που η απαλοιφή Γκάους μας προσφέρει μία αποδοτική μέθοδο αριθμητικής επίλυσης ενός συστήματος γραμμικών εξισώσεων, η "θεωρία οριζουσών" μας δίνει ένα ακόμα εργαλείο προς αυτήν την κατεύθυνση: έναν αναλυτικό τύπο για τον ίδιο σκοπό. Σε κάθε τετραγωνικό ν x ν πίνακα Α μπορεί να αντιστοιχιστεί ένας μοναδικός πραγματικός αριθμός, η ορίζουσα του (|Α|), ο οποίος υπολογίζεται με συγκεκριμένο τρόπο. Για την ορίζουσα αποδεικνύονται οι παρακάτω ιδιότητες: 
Στον τρισδιάστατο ευκλείδειο χώρο η ορίζουσα είναι ένας αριθμός που εκφράζει το μέτρο του εξωτερικού γινομένου των στηλών του πίνακα, θεωρούμενων ως ξεχωριστά διανύσματα. Το εξωτερικό γινόμενο δύο διανυσμάτων με τη σειρά του χρησιμοποιείται σε πολλές εφαρμογές για να εκφράσει το εμβαδό του παραλληλογράμου που ορίζουν αυτά τα διανύσματα στο επίπεδο.
Όπως προαναφέρθηκε, μία γραμμική απεικόνιση f: V -&gt; V είναι αντιστρέψιμη (άρα 1-1) αν και μόνο αν ο πίνακας της είναι αντιστρέψιμος, έχει δηλαδή ορίζουσα διάφορη του 0. Ο τύπος του Κράμερ μας δίνει τη λύση ενός γραμμικού συστήματος ν αγνώστων και ν εξισώσεων, συναρτήσει των οριζουσών κάποιων παραλλαγών του πίνακα συντελεστών του συστήματος, αλλά έχει μόνο θεωρητικό ενδιαφέρον λόγω των πολλών πράξεων που απαιτεί· συνήθως χρησιμοποιείται η αριθμητική μέθοδος της απαλοιφής του Γκάους για την επίλυση και τέτοιων (ν x ν) συστημάτων. Πάντως αποδεικνύεται ότι σε ν x ν σύστημα Α*x=b, αν η ορίζουσα του Α είναι 0 (οπότε ο Α δεν είναι αντιστρέψιμος) τότε το σύστημα είναι αδύνατο ή έχει άπειρες λύσεις συναρτήσει μιας παραμέτρου. Αν ο Α είναι αντιστρέψιμος (έχει δηλαδή ορίζουσα διάφορη του 0) τότε το σύστημα έχει μοναδική λύση που δίνεται από τον τύπο του Κράμερ (ή είναι το τετριμμένο μηδενικό διάνυσμα σε ομογενές σύστημα). Επίσης ισχύει ότι οποιοδήποτε γραμμικό σύστημα (όχι μόνο με Α τετραγωνικό) δεν είναι αδύνατο όταν η τάξη του Α ισούται με την τάξη του "επαυξημένου πίνακα του συστήματος", δηλαδή του πίνακα Α με ενσωματωμένο ως τελευταία στήλη τον πίνακα-στήλη b, ενώ από τη θεωρία οριζουσών προκύπτει κι ένας τύπος για την άμεση εύρεση του αντιστρόφου ενός αντιστρέψιμου πίνακα με χρήση οριζουσών.
Χαρακτηριστικά μεγέθη.
Μία πραγματική τιμή λ λέγεται ιδιοτιμή ενός πίνακα Α αν υπάρχει τουλάχιστον ένα διάνυσμα x τέτοιο ώστε Α*x=λx &lt;=&gt; (Α-λΙ)x=0 (1). Τα διανύσματα για τα οποία ισχύει αυτή η σχέση ονομάζονται ιδιοδιανύσματα του Α και το σύνολο των ιδιοδιανυσμάτων για δεδομένη ιδιοτιμή λi λέγεται ιδιόχωρος του Α για λi. Διαισθητικά τα ιδιοδιανύσματα είναι τα διανύσματα τα οποία όταν μετασχηματίζονται από τον Α αλλάζουν μόνο ως προς το μήκος και όχι ως προς την κατεύθυνσή τους· το μέγεθος της αλλαγής του μήκους τους καθορίζεται από τις αντίστοιχες ιδιοτιμές. Τα ιδιοδιανύσματα επομένως είναι τα διανύσματα των οποίων τις συνιστώσες ο πίνακας, πολλαπλασιαζόμενος με αυτά, τροποποιεί όλες εξίσου. Ένας διαγώνιος πίνακας όταν πολλαπλασιάζεται με ένα διάνυσμα το τροποποιεί ως προς την i-οστή συνιστώσα του όσο προδιαγράφει η μη μηδενική τιμή στην i-οστή γραμμή του πίνακα. Ως αποτέλεσμα οι τιμές στη διαγώνιο ενός διαγώνιου πίνακα αποτελούν τις ιδιοτιμές του τελευταίου και τα αντίστοιχα κανονικά διανύσματα βάσης (π.χ. για τον τρισδιάστατο χώρο τα [1,0,0], [0,1,0] και [0,0,1]) αποτελούν τα ιδιοδιανύσματά του. Από κοινού οι ιδιοτιμές και τα ιδιοδιανύσματα αποκαλούνται χαρακτηριστικά μεγέθη ενός πίνακα. Αποδεικνύεται ότι το ομογενές γραμμικό σύστημα (1) έχει λύση διάφορη της τετριμμένης μόνο όταν |Α-λΙ|=0, καθώς και ότι δύο όμοιοι πίνακες διαθέτουν τα ίδια χαρακτηριστικά μεγέθη.
Τα ιδιοδιανύσματα έχουν πολλαπλές χρήσεις στα εφαρμοσμένα μαθηματικά, κυρίως μέσω της δυνατότητας που παρέχουν για παραγοντοποίηση ενός τετραγωνικού πίνακα Α με προτυποποιημένο τρόπο χάρη στην ισότητα Α=P*Δ*P-1, η οποία ισχύει όταν ο Α είναι συμμετρικός ή όταν καμία ιδιοτιμή του δεν επαναλαμβάνεται για διαφορετικά, γραμμικά ανεξάρτητα μεταξύ τους ιδιοδιανύσματά του. Οι πίνακες P και Δ κατασκευάζονται από τα χαρακτηριστικά μεγέθη του Α (ο Δ είναι διαγώνιος με στοιχεία τις ιδιοτιμές του Α, ενώ ο P έχει ως στήλες τα αντίστοιχα ιδιοδιανύσματα). Έτσι είναι φανερό ότι τα ιδιοδιανύσματα και οι ιδιοτιμές ορίζουν μοναδικά τον πίνακα Α, περιγράφοντας ουσιαστικά τον τρόπο με τον οποίον αυτός μετασχηματίζει τα διανύσματα με τα οποία πολλαπλασιάζεται. Αυτή η διαδικασία παραγοντοποίησης πινάκων ονομάζεται "διαγωνοποίηση" και μπορεί να επεκταθεί και σε μη τετραγωνικούς πίνακες (ανάλυση ιδιαζόντων τιμών).
Με την ανάλυση ιδιαζόντων τιμών αποδεικνύεται και μία πολύ χρήσιμη επιπρόσθετη ισοδυναμία: το γινόμενο πινάκων στο οποίο παραγοντοποιείται ο πίνακας ισούται με ένα βεβαρυμένο άθροισμα μικρότερων πινάκων (τα βάρη και οι πίνακες αυτοί κατασκευάζονται με βάση το αρχικό γινόμενο). Τα βάρη (οι ιδιάζουσες τιμές του πίνακα) έχουν την ιδιότητα να μικραίνουν πολύ γρήγορα κατ' απόλυτη τιμή μέσα σε αυτό το άθροισμα και επομένως οι αντίστοιχοι όροι του τελευταίου συνεισφέρουν πολύ λίγο στον αρχικό πίνακα. Εξαλείφοντας τους όρους αυτούς και προσθέτοντας τους υπόλοιπους (αυτούς με τα μη αμελητέα βάρη) κατασκευάζουμε έναν πίνακα ο οποίος έχει παρόμοιες ιδιότητες με τον αρχικό αλλά μικρότερη διάσταση (προσέγγιση πινάκων).

</doc>
<doc id="43464" url="https://el.wikipedia.org/wiki?curid=43464" title="Ναυτίλος (Υποβρύχιο)">
Ναυτίλος (Υποβρύχιο)



</doc>
<doc id="43466" url="https://el.wikipedia.org/wiki?curid=43466" title="Γοδεφρείδος Βιλλεαρδουίνος">
Γοδεφρείδος Βιλλεαρδουίνος

Ο Γοδεφρείδος Βιλλεαρδουίνος ή Γοδοφρείδος Βιλλαρδουίνος ("Geoffroi de Villehardouin", 1150 - 1213) ήταν ιππότης και ιστορικός του Μεσαίωνα, που συμμετείχε και περιέγραψε την Δ' Σταυροφορία στο βιβλίο του "Χρονικό της κατάκτησης της Κωνσταντινούπολης" . Ήταν από τους κύριους χαρακτήρες της Δ' Σταυροφορίας και ο πλήρης τίτλος του ήταν: "Γοδεφρείδος των Βιλλεαρδουίνων, Στρατάρχης της Καμπανίας και της Ρωμανίας".
Βιογραφία.
Ο Γοδεφρείδος Βιλλεαρδουίνος γεννήθηκε στο κάστρο του Βιλαρντουέν, 30 χλμ περίπου ανατολικά από το Τρουά. Ήταν στρατάρχης (mareshal) της Καμπανίας και συμμετείχε στην Δ' Σταυροφορία από την αρχή της. Το 1199, κατά τη διάρκεια αγώνων που οργανώθηκαν από τον Τιμπώ Γ' κόμη της Καμπανίας, ο Τιμπώ τον όρισε ως έναν από τους αντιπροσώπους του, με σκοπό να διαπραγματευθεί με τους Βενετούς την προμήθεια πλοίων για το ταξίδι. Όταν πέθανε ο Τιμπώ, ο Βιλλεαρδουίνος βοήθησε στην εκλογή του Βονιφάτιου του Μονφερατικού ως νέου αρχηγού της Σταυροφορίας, από τον οποίο και ορίσθηκε στρατάρχης του Βασιλείου της Θεσσαλονίκης.
Αν και δεν το αναφέρει στο Χρονικό που έγραψε, πιθανότατα υποστήριξε την αλλαγή της κατεύθυνσης της Σταυροφορίας, αρχικά στη Ζάρα και στη συνέχεια στην Κωνσταντινούπολη. Όσο ήταν στην Κωνσταντινούπολη, υπηρέτησε ως πρέσβης στον Ισαάκιο Β΄ Άγγελο και ήταν στην αντιπροσωπεία που απαίτησε από τον Ισαάκιο Β΄ να ορίσει τον Αλέξιο Δ' συναυτοκράτορα.
Μετά την κατάκτηση της Βυζαντινής Αυτοκρατορίας το 1204 υπηρέτησε ως στρατιωτικός διοικητής και ηγήθηκε της υποχώρησης από τη μάχη της Αδριανούπολης το 1205, μετά τη σύλληψη του Λατίνου αυτοκράτορα Βαλδουίνου Α΄ από τον βασιλιά των Βουλγάρων Ιωαννίτζη. Σε αναγνώριση των υπηρεσιών του, ο Βονιφάτιος ο Μονφερατικός έδωσε στο Γοδεφρείδο την Μεσσηνόπολη της Θράκης για διαμονή, όπου και αποχώρησε έκτοτε από κάθε ενεργό δράση.
Το 1207 άρχισε να γράφει το χρονικό της Σταυροφορίας με τίτλο "Σχετικά με την κατάκτηση της Κωνσταντινούπολης" ("De la Conquête de Constantinople"). Το κείμενο ήταν στα γαλλικά αντί για τα λατινικά και είναι σήμερα ένα από τα πλέον αξιομνημόνευτα κείμενα, όχι μόνο ως αυθεντική πηγή των συμβάντων κατά την άλωση, όσο και ως γλωσσικό μνημείο της γαλλικής γλώσσας. Η εξιστόρηση του Βιλλεαρδουίνου είναι ένα από τα τέσσερα κείμενα, που μας μεταφέρουν την ιστορία της Δ' Σταυροφορίας, το καθένα από τη δική του σκοπιά: Ο Βιλλεαρδουίνος καταγράφει μαζί με τα γεγονότα την (μερικές φορές ωραιοποιημένη) άποψη της ανώτερης διοίκησης των Σταυροφόρων, στην οποία ανήκε. Ο Ροβέρτος του Κλαρί, Γάλλος ιππότης και Σταυροφόρος, χωρίς ιδιαίτερη θέση στη διοίκηση, δίνει την εικόνα που έβλεπε ο στρατός των Σταυροφόρων. Ο Νικήτας Χωνιάτης, υψηλόβαθμος λειτουργός και ιστορικός, αναφέρει τα γεγονότα που παρακολούθησε ο ίδιος από την πλευρά της Βυζαντινής Αυτοκρατορίας. Και ο Γκύντερ του Παιρίς, ένας Κιστερκιανός μοναχός, αφηγείται την ιστορία από την άποψη κάποιου αββά Μάρτιν , ο οποίος συνόδευσε τους Σταυροφόρους. Επίσης το Χρονικό αυτό είναι και το πρώτο ιστορικό έργο, που μόλις μετά παρέλευση ενός αιώνα ήλθαν στο φως της ιστορικής έρευνας τα απομνημονεύματα του Ζουανβίλ "Περί της Βασιλείας Λουδοβίκου Θ'" του επικαλούμενου Αγίου.
Ο ανεψιός του Βιλλεαρδουίνου, ο οποίος είχε το ίδιο όνομα με αυτόν, ο Γοδεφρείδος Α΄ Βιλλεαρδουίνος, πήρε και αυτός μέρος στη Σταυροφορία και έγινε Πρίγκιπας της Αχαΐας, στον Μωρέά το 1209.
Ο Βιλλεαρδουίνος πέθανε το 1213.

</doc>
<doc id="43467" url="https://el.wikipedia.org/wiki?curid=43467" title="Κληρωσιά">
Κληρωσιά



</doc>
<doc id="43469" url="https://el.wikipedia.org/wiki?curid=43469" title="Τζον Λένον">
Τζον Λένον

Ο Τζον Γουίνστον Όνο Λένον (Αγγλικά: John Winston Ono Lennon)Λίβερπουλ, 9 Οκτωβρίου 1940 - Νέα Υόρκη, 8 Δεκεμβρίου 1980), γνωστός απλά ως Τζον Λένον, ήταν Άγγλος τραγουδιστής, κιθαρίστας, τραγουδοποιός και ιδρυτικό μέλος του συγκροτήματος των Beatles. Εκτός από την επιτυχημένη μουσική του σταδιοδρομία, διακρίθηκε επίσης ως ακτιβιστής του 20ού αιώνα, υιοθετώντας έντονη δράση σε κοινωνικά ζητήματα, ειδικότερα ως ηγετική μορφή του κινήματος ενάντια στον πόλεμο του Βιετνάμ. Η μουσική του επηρέασε πολλούς δημιουργούς και θεωρείται από τους πιο δημοφιλείς και πολυδιασκευασμένους τραγουδοποιούς. Ως μέλος των "Beatles", τα τραγούδια του αποτέλεσαν αφορμή για τη δημιουργία μια παγκόσμιας κίνησης εκδήλωσης θαυμασμού που ονομάστηκε "Beatlemania". Μετά τη διάλυση των "Beatles" ακολούθησε ατομική πορεία στη δισκογραφία. Ανάμεσα στις κορυφαίες δημιουργίες του ανήκει το τραγούδι "Imagine" καθώς και το "Give Peace a chance". Δολοφονήθηκε από κάποιον που θεωρήθηκε οπαδός του στις 8 Δεκεμβρίου 1980.
Νεανικά χρόνια.
Ο Λένον γεννήθηκε στις 9 Οκτωβρίου 1940 στο Λίβερπουλ της Μεγάλης Βρετανίας, πιθανώς κατά τη διάρκεια μίας γερμανικής αεροπορικής επιδρομής. Η μητέρα του, Τζούλια Στάνλεϋ, ήταν κόρη αξιωματικού, ενώ ο πατέρας του, Άλφρεντ Λένον, εργαζόταν ως σερβιτόρος σε πλοία που πραγματοποιούσαν ταξίδια στον Ατλαντικό, κατά τη διάρκεια των οποίων τραγουδούσε ή συμμετείχε σε μουσικές συναυλίες. Μετά τη γέννηση του γιου του, εκείνος εγκατέλειψε την οικογένεια, ενώ η μητέρα του ανέθεσε τη φροντίδα του Τζον Λένον στην αδελφή της Μαίρη (Μίμι) και τον σύζυγό της, Τζωρτζ Σμιθ, ο οποίος διατηρούσε γαλακτοκομείο. Όταν ο Λένον ήταν δεκατριών ετών, ο Τζωρτζ Σμιθ πέθανε από εγκεφαλική αιμορραγία.
Φοίτησε αρχικά στο δημοτικό σχολείο του Dovedale και στη συνέχεια, μετά από επιτυχία στις εισαγωγικές του εξετάσεις, εισήχθη στο γυμνάσιο "Quarry Bank Grammar School", όπου σύντομα η απόδοσή του στα μαθήματα σημείωσε αισθητή πτώση. Ως μαθητής, υπήρξε δημοφιλής για τον ατίθασο χαρακτήρα του, τον οποίο ο ίδιος περιέγραψε λέγοντας: «Ήμουν εκείνος για τον οποίο όλοι οι γονείς έλεγαν στα παιδιά τους: "το νου σου, μακριά από αυτόν"».. Την ίδια περίοδο, οργάνωσε τη δική του "skiffle" ορχήστρα, με την ονομασία "The Quarrymen", στην οποία αργότερα προσχώρησε και ο Πωλ Μακάρτνεϋ, που γνωρίστηκε με τον Λένον στη διάρκεια μιας συναυλίας του συγκροτήματος, στις 6 Ιουλίου 1957. Η επίδραση του Μακάρτνεϋ υπήρξε έντονη, οδηγώντας στην υιοθέτηση μιας περισσότερο επαγγελματικής φυσιογνωμίας του συγκροτήματος, από το οποίο σύντομα απομακρύνθηκαν τα μη καταρτισμένα μέλη, ενώ προσχώρησε σε αυτό, ο φίλος του Μακάρτνεϋ, Τζωρτζ Χάρισον. Επιπλέον, το συγκρότημα εγκατέλειψε τη φολκ μουσική, στρεφόμενη προς το είδος του ροκ εν ρολ, με έντονες επιρροές από μουσικούς όπως ο Έλβις Πρίσλεϋ, ο Τσακ Μπέρι ή ο Λιτλ Ρίτσαρντ και σταδιακά μετεξελίχθηκε στο σχήμα των "Beatles".
Το 1957, ο Λένον αποφοίτησε από το γυμνάσιο και χάρη στη βοήθεια του διευθυντή τού σχολείου του, έγινε δεκτός στη Σχολή Καλών Τεχνών του Λίβερπουλ ("Liverpool College of Art"). Παρέμεινε για πέντε χρόνια, ασχολούμενος με εφαρμογές γραφικών τεχνών στη διαφήμιση, ωστόσο δεν έδειξε ιδιαίτερο ενδιαφέρον για τις σπουδές του. Στις 15 Ιουλίου του 1958, σημειώθηκε ο θάνατος της μητέρας του, η οποία παρασύρθηκε από το αυτοκίνητο ενός μεθυσμένου αστυνομικού, έξω από το σπίτι της αδελφής της, γεγονός που επηρέασε βαθιά τον Λένον. Την ίδια περίοδο, γνώρισε τον συμφοιτητή του και ταλαντούχο μαθητή της σχολής, Στιούαρτ Σάτκλιφ, ο οποίος αποτέλεσε και τον πρώτο μπασίστα του συγκροτήματος των "Beatles". Με τους Beatles, ο Λένον εμφανίστηκε στο Αμβούργο το καλοκαίρι του 1960, σε μία από τις πρώτες δημόσιες εμφανίσεις τους. Στις 23 Αυγούστου 1962, παντρεύτηκε για πρώτη φορά, την Σύνθια Πάουελ, συμφοιτήτρια του στη Σχολή Καλών Τεχνών του Λίβερπουλ και έγκυος με το γιο του, Τζούλιαν Λένον, που γεννήθηκε τον επόμενο χρόνο στις 8 Απριλίου.
Πορεία με τους Beatles.
Ένα μήνα μετά το γάμο του, ηχογράφησε με τους Beatles τον πρώτο τους δίσκο, "Love Me Do", ο οποίος κατέκτησε την 17η θέση στη Μεγάλη Βρετανία, μία σημαντική επιτυχία για ένα άγνωστο μέχρι τότε συγκρότημα της επαρχίας. Ακολούθησε ο επόμενος δίσκος, "Please Please Me", ο οποίος κατέλαβε την πρώτη θέση σηματοδοτώντας την ανοδική πορεία του συγκροτήματος. Μαζί με τον Μακάρτνεϋ, ο Λένον υπήρξε ηγετική φυσιογνωμία των Beatles, που στη διάρκεια της δεκαετίας 1960-1970 κατάφεραν να αναρριχηθούν στην κορυφή της δόξας. Υπήρξε ένας από τους κύριους συνθέτες του συγκροτήματος, τραγουδιστής και κιθαρίστας, συμμετέχοντας συχνά και στο πιάνο. Οι πρώτες συνθέσεις του, διακρίνονταν για την απλοϊκή τους μορφή, τόσο μουσικά όσο και στιχουργικά, με συχνές αναφορές σε ρομαντικές ιστορίες αγάπης. Από τα μέσα της δεκαετίας του 1960, ο Λένον άρχισε να ωριμάζει ως συνθέτης, ενώ παράλληλα προσπάθησε αρκετές φορές να απεμπλακεί από την έντονα εμπορευματοποιημένη εικόνα του συγκροτήματος, βιώνοντας περιόδους ενθουσιασμού για συγκεκριμένες ιδέες ή ρεύματα, όπως τον διαλογισμό ή τον μαρξισμό της αριστεράς. Οι συνθέσεις του, κατά τη διετία 1966-67, έκαναν ιδιαίτερα αισθητή την επίδραση των «ψυχεδελικών» πειραματισμών του με το LSD, με χαρακτηριστική στιγμή την ηχογράφηση του δίσκου "Sergeant Pepper's Lonely Heart Club Band" (1967). Η προσωρινή απομάκρυνσή του από τα ναρκωτικά συνδυάστηκε με τη γνωριμία του με τον Ινδό Μαχαρίσι Μάχες Γιόγκι και τον υπερβατικό διαλογισμό. Ο Λένον παρακολούθησε μαθήματα του Μαχαρίσι στην Ουαλία, ενώ στις αρχές του 1968 τον επισκέφτηκε στην κατοικία του στην Ινδία. Αργότερα, υπήρξε περισσότερο κριτικός απέναντί του, δηλώνοντας όμως πως αποτέλεσε για τον ίδιο ένα είδος πατρικού προτύπου.
Στα τέλη της δεκαετίας του 1960, ο Λένον συνδέθηκε με την Γιαπωνέζα καλλιτέχνιδα Γιόκο Όνο, την ίδια περίπου περίοδο που δρομολογήθηκε το διαζύγιό του με τη Σύνθια Πάουελ. Η αρχική γνωριμία τους χρονολογείται το Νοέμβριο του 1966, όταν ο Λένον επισκέφτηκε μία έκθεση τέχνης της Όνο και έκτοτε ξεκίνησε η καλλιτεχνική τους συνεργασία. Το 1968, ο Λένον εγκαινίασε μία ατομική έκθεση στη Robert Fraze Gallery του Λονδίνου, με τον γενικό τίτλο "You are here" ("Είσαι εδώ"), αφιερωμένη στη Γιόκο Όνο ως ένδειξη της αγάπης του για εκείνη. Στα τέλη του 1968, συμμετείχαν επίσης στην ταινία "Rock and Roll Circus" των Rolling Stones. Η σχέση τους, την οποία ο Λένον χαρακτήρισε ως «μία σχέση δασκάλου και μαθητή», με τον ίδιο στη θέση του μαθητή, πυροδότησε αρκετές αρνητικές κριτικές, εστιάζοντας κυρίως στην προσωπικότητα της Γιόκο Όνο, στην εξωσυζυγική σχέση που διατηρούσε μαζί της ο Λένον για ένα διάστημα, αλλά και την κυκλοφορία του δίσκου "Unfinished Music No.1: Two Virgins" που ηχογράφησαν μαζί. Η Γιόκο Όνο επηρέασε σημαντικά τον Λένον, με τον οποίο αποτέλεσε αχώριστο δίδυμο, τόσο σε ότι αφορά τη σχέση του με το χώρο της μοντέρνας τέχνης όσο και με κοινωνικά προβλήματα τα οποία η ίδια σχολίαζε μέσα από τα έργα της, όπως η θέση της γυναίκας, ο φυλετικός διαχωρισμός ή ο πόλεμος του Βιετνάμ.
Κατά τη τελευταία διετία της παραμονής του στους κόλπους των Beatles, ο Λένον συμμετείχε ενεργά, μαζί με την Όνο, στο κίνημα κατά του πολέμου του Βιετνάμ. Στις 20 Μαρτίου του 1969, ο Λένον και η Όνο παντρεύτηκαν στο Γιβραλτάρ, έχοντας προγραμματίσει να περάσουν το μήνα του μέλιτος στο κρεβάτι, διαδηλώνοντας με αυτό τον τρόπο υπέρ της ειρήνης και προσκαλώντας δημοσιογράφους στο ξενοδοχείο που διέμεναν, στην πόλη του Άμστερνταμ. Η πρωτότυπη αυτή διαμαρτυρία (γνωστή και ως «Bed-In») συνεχίστηκε στο Μόντρεαλ, με το ζεύγος Λένον-Όνο να παραχωρεί πολυάριθμες συνεντεύξεις και να δέχεται εκατοντάδες επισκέπτες. Το επόμενο διάστημα, συμμετείχαν σε πολυάριθμες εκδηλώσεις, δίνοντας επίσης μία φιλανθρωπική συναυλία στα πλαίσια της εκστρατείας "War Is Over" της UNICEF.
Το φθινόπωρο του 1969, ο Λένον ηχογράφησε μαζί με τους Beatles τον τελευταίο δίσκο του συγκροτήματος, με τίτλο "Abbey Road". Οι σχέσεις των μελών είχαν ήδη αρχίσει να διαταράσσονται κατά τη διάρκεια των προηγούμενων χρόνων, και ειδικότερα η φιλία του Λένον με τον Μακάρτνεϋ κλονίστηκε. Ο ίδιος ο Λένον, αιτιολόγησε τη διάλυση του συγκροτήματος, αναφερόμενος κριτικά στον ηγετικό ρόλο που επεδίωξε να αναλάβει ο Μακάρτνεϋ μετά το θάνατο του μάνατζερ των Beatles, Μπράιαν Έπσταιν, αλλά και στην αντιπάθεια που έτρεφαν τα υπόλοιπα μέλη απέναντι στη Γιόκο Όνο..
Προσωπική σταδιοδρομία.
Η προσωπική δισκογραφία του Λένον είχε ήδη ξεκινήσει πριν τη διάλυση των Beatles, με την ηχογράφηση τριών πειραματικών δίσκων σε συνεργασία με τη Γιόκο Όνο καθώς και τριών ακόμα τραγουδιών, "Give Peace a Chance" (με αντιπολεμικό περιεχόμενο), "Cold Turkey" (σχετικά με την εμπειρία του με την ηρωίνη) και "Instant Karma!". Μετά τη διάλυση του συγκροτήματος, από τον Απρίλιο μέχρι τον Αύγουστο του 1970, ο Λένον και η Γιόκο Όνο υποβλήθηκαν σε μία «πρωτογενή θεραπεία», κοντά στον Άρθουρ Τζάνοβ, στο Λος Άντζελες. Μετά την επιστροφή του, ηχογράφησε τον πρώτο του προσωπικό δίσκο μετά τη διάλυση των Beatles, με τίτλο "John Lennon/Plastic Ono Band", τα περισσότερα τραγούδια του οποίου, είχαν γραφτεί κατά την διάρκεια της θεραπευτικής μεθόδου του Τζάνοβ, την οποία είχε ακολουθήσει. Ενδεικτικά των αντιλήψεων που είχε διαμορφώσει πλέον ο Λένον, είναι τα τραγούδια "God", όπου κατέγραψε ανθρώπους και ιδέες στις οποίες είχε πάψει να πιστεύει (μεταξύ των οποίων ο Χριστός, ο Βούδας, ο Έλβις Πρίσλεϋ, ο μυστικισμός και οι Beatles), καθώς και το εμπορικά επιτυχημένο και αμιγώς πολιτικό "Power to the People" ("Δύναμη στο Λαό", σύνθημα που είχε μεγάλη απήχηση σε αναρχικούς της δεκαετίας του 1970).
Ακολούθησε η κυκλοφορία του περισσότερο επιτυχημένου δίσκου του, "Imagine" (1971), του οποίου το ομώνυμο τραγούδι εξελίχθηκε σε ένα από τα δημοφιλέστερα του Λένον. Το καλοκαίρι του 1971, ταξίδεψε με τη Γιόκο Όνο στην Αμερική, όπου επρόκειτο να ζήσουν μόνιμα τα επόμενα χρόνια. Αφορμή για το ταξίδι αυτό αποτέλεσε η δικαστική διαμάχη της Γιόκο Όνο με τον σύζυγό της Τόνυ Κοξ, σχετικά με την επιμέλεια της κόρης τους Κυόκο. Εγκαταστάθηκαν στη Νέα Υόρκη και σύντομα δραστηριοποιήθηκαν πάνω σε κοινωνικά και πολιτικά ζητήματα, συμμετέχοντας ενεργά σε ένα ευρύ φάσμα πολιτικών διαδηλώσεων. Οι ηγέτες του αντιπολεμικού κινήματος και ισχυρές προσωπικότητες της αμερικανικής αριστεράς, Τζέρυ Ρούμπιν και Άμπυ Χόφμαν, έπεισαν τον Λένον να συνεργαστεί μαζί τους σε ένα πρόγραμμα συναυλιών διαμαρτυρίας, το οποίο όμως τελικά οδηγήθηκε σε ματαίωση. Εξαιτίας της έντονης κριτικής στάσης του Λένον απέναντι στον πόλεμο και του πολιτικού ακτιβισμού του, ο Τζ. Έντγκαρ Χούβερ διέταξε να ανοιχθεί ειδικός φάκελος στο FBI για εκείνον, συγκεντρώνοντας περίπου 300 σελίδες με σχετικό υλικό, κατά τη διετία 1971-72, επί προεδρίας Ρίτσαρντ Νίξον. Στις 4 Φεβρουαρίου του 1972, ο γερουσιαστής του ρεπουμπλικανικού κόμματος Στρομ Θέρμοντ, συνέστησε την αφαίρεση της άδειας παραμονής του στην Αμερική, στα πλαίσια μίας έκθεσής του, σχετική με την πολιτική δράση του Λένον. Μετά από μία μακρά δικαστική διαμάχη, του παραχωρήθηκε τελικά μόνιμη άδεια παραμονής, στις 7 Οκτωβρίου του 1975. Στο μεσοδιάστημα, ο Λένον ολοκλήρωσε την ηχογράφηση τεσσάρων δίσκων, "Some Time in New York City" (μαζί με την Γιόκο Όνο, 1972), "Mind Games" (1973), "Walls and Bridges" (1974) και "Rock 'n' Roll" (1975). Παράλληλα, από τον Οκτώβριο του 1973 μέχρι τον Ιανουάριο του 1975, χώρισε προσωρινά με την Γιόκο Όνο, κατά τη διάρκεια μίας περιόδου που ο ίδιος αποκάλεσε αργότερα «χαμένο Σαββατοκύριακο».
Μετά την επανασύνδεσή του με τη Γιόκο Όνο και για τα επόμενα πέντε χρόνια, ο Λένον απείχε από τη δισκογραφία επιστρέφοντας σε μία αυστηρά ιδιωτική ζωή καθώς, σύμφωνα με την εξήγηση που έδωσε ο ίδιος, επιθυμούσε να αφοσιωθεί στην ανατροφή του γιου τους, Σων Λένον. Ένα ταξίδι του με ιστιοφόρο, στις Βερμούδες, κατά τη διάρκεια έντονης καταιγίδας, αποτέλεσε την αφορμή για τη δημιουργία μίας νέας σειράς τραγουδιών που προορίζονταν για τον επόμενο δίσκο του, με τίτλο "Doubble Fantasy", ο οποίος ολοκληρώθηκε τελικά σε συνεργασία με τη Γιόκο Όνο. Το "Double Fantasy" αποτέλεσε τον τελευταίο προσωπικό δίσκο του Λένον που κυκλοφόρησε ενόσω ήταν εν ζωή, και χαρακτηρίζεται ως ένας «ύμνος στην οικογενειακή επιτυχία». Τους τελευταίους μήνες της ζωής του, ηχογράφησε επίσης ένα τμήμα του δίσκου "Milk and Honey" που ολοκληρώθηκε αργότερα από την Γιόκο Όνο και κυκλοφόρησε μετά το θάνατό του, τον Ιανουάριο του 1984.
Δολοφονία.
Το βράδυ της 8ης Δεκεμβρίου του 1980, ο Μαρκ Τσάπμαν πυροβόλησε και τραυμάτισε θανάσιμα τον Λένον, έξω από την οικία του (στο ιστορικό κτίριο "Dakota" της Νέας Υόρκης) και ενώ ο τελευταίος επέστρεφε μετά από την ηχογράφηση των τραγουδιών "Walking on Thin Ice" και "It Happened", που προορίζονταν για τον επόμενο δίσκο του. Ο Τσάπμαν είχε προσεγγίσει τον Λένον νωρίτερα την ίδια ημέρα, κατά την αναχώρησή του από το σπίτι του, αποσπώντας μάλιστα ένα αυτόγραφο του. Μετά την επιστροφή του Λένον από το στούντιο ηχογράφησης, ο Τσάπμαν τον πυροβόλησε πισώπλατα, συνολικά τέσσερις φορές. Σύμφωνα με την αυτοψία, οι μισές σφαίρες διαπέρασαν το αριστερό μέρος του σώματός του στο ύψος του στήθους, ενώ οι υπόλοιπες τον τραυμάτισαν κοντά στον αριστερό ώμο. Όλες προκάλεσαν εσωτερική αιμορραγία, ενώ η θανάσιμη σφαίρα διαπέρασε την αορτή του.
Σύμφωνα με τις αναφορές των μαρτύρων και των αστυνομικών αρχών, μετά τη δολοφονία, ο Τσάπμαν παρέμεινε στον τόπο του εγκλήματος μέχρι την άφιξη της αστυνομίας. Εκτός από το όπλο του εγκλήματος, στην κατοχή του υπήρχαν ένα αντίτυπο του δίσκου "Double Fantasy", στο εξώφυλλο του οποίου είχε υπογράψει νωρίτερα ο Λένον, ένα αντίτυπο του μυθιστορήματος "The Catcher in the Rye" του Τ. Ν. Σάλιντζερ, καθώς και κασέτες με τραγούδια των Beatles. Ο Λένον οδηγήθηκε αμέσως στο νοσοκομείο Ρούζβελτ, όπου με την άφιξή του επισημοποιήθηκε ο θάνατός του από υποογκαιμικό σοκ, που προκλήθηκε λόγω της μεγάλης απώλειας αίματος. Δύο ημέρες αργότερα, η σορός του αποτεφρώθηκε στο κοιμητήριο του Φέρνκλιφ, στη Νέα Υόρκη. 
Ο Μαρκ Τσάπμαν καταδικάστηκε σε ισόβια κάθειρξη. Σε ψυχιάτρους του δικαστηρίου διηγήθηκε πως «κακά πνεύματα» τον παρότρυναν να δολοφονήσει τον Λένον ενώ το 2004 ομολόγησε επίσης πως ένας από τους λόγους που τον ώθησαν στην εγκληματική του ενέργεια ήταν η επιθυμία του να προβληθεί, αισθανόμενος πως μέχρι τότε ήταν ασήμαντος
"Προσπαθούσα να κάνω θετικές σκέψεις στη ζωή μου, αλλά έπαθα κατάθλιψη. Έπινα κι απομονώθηκα από τον εαυτό μου, την οικογένεια μου. Είχα τάσεις αυτοκτονίας κι ίσως αυτός ήταν ακόμα ένας λόγος που έφτασα στην απόφαση να σκοτώσω κάποιον. Ίσως απλώς ήθελα να τελειώσουν όλα για μένα. Για άλλη μια φορά θέλω να πω ότι δεν ψάχνω για δικαιολογίες. Ημουν εκεί, το έκανα, θα μπορούσα να κάνω μεταβολή και να φύγω, όμως είχα κάνει την επιλογή μου. Η λάμψη της δόξας ήταν εκεί. Δεν μπόρεσα να της αντισταθώ. Η αυτοεκτίμησή μου ήταν πληγωμένη. Έψαχνα να βρω διέξοδο. Επέλεξα τη χειρότερη και ήταν τρομερό..." αναφέρει στην κατάθεσή του.
Οι δικηγόροι που ανέλαβαν την υπεράσπισή του ισχυρίστηκαν ότι έπασχε από ψυχική διαταραχή, βασισμένοι σε μαρτυρία ειδικών ιατρών ότι ο Τσάπμαν βρισκόταν σε παραλήρημα και ψύχωση όταν διέπραξε το έγκλημα. Ο ίδιος όμως είπε στο δικηγόρο του ότι θα δήλωνε ένοχος καθώς "η απόφασή του ήταν θέλημα Θεού" και πως «κακά πνεύματα» τον παρότρυναν να δολοφονήσει τον Λένον, ενώ το 2004 ομολόγησε επίσης πως ένας από τους λόγους που τον ώθησαν στην εγκληματική του ενέργεια ήταν η επιθυμία του να προβληθεί, αισθανόμενος πως μέχρι τότε ήταν ασήμαντος. Καταδικάστηκε σε ισόβια κάθειρξη με όρο την παροχή ψυχιατρικής φροντίδας. Ο Τσάπμαν βρίσκεται στη φυλακή από το 1981 παρά τις διάφορες εκστρατείες για την αποφυλάκισή του και τις εννέα εφέσεις που έχει ασκήσει.

</doc>
<doc id="43474" url="https://el.wikipedia.org/wiki?curid=43474" title="Άγιος Διονύσιος Ζακύνθου">
Άγιος Διονύσιος Ζακύνθου

Ο Άγιος Διονύσιος Ζακύνθου (1547 - 17 Δεκεμβρίου 1622) είναι άγιος της ανατολικής Ορθοδόξου Εκκλησίας. Έζησε και έδρασε στη Ζάκυνθο από τα μέσα του 16ου αιώνα ως και τις αρχές του 17ου, ενώ διετέλεσε και επίσκοπος Αιγίνης. Σήμερα αποτελεί ένα από τους λαοφιλέστερους σύγχρονους αγίους και είναι πολιούχος της πόλης της Ζακύνθου.
Ο βίος του.
Παιδική ηλικία και μόρφωση.
Ο Άγιος Διονύσιος γεννήθηκε το 1547 στον Αιγιαλό, δηλαδή στην παραλιακή ζώνη, της πόλης της Ζακύνθου. Το κατά κόσμον όνομά του ήταν Γραδενίγος (συχνά αναφέρεται -λανθασμένα- και ως Δραγανίγος) Σιγούρος. Η οικογένειά του ήταν εύπορη, με καταγωγή από την Δυτική Ευρώπη και με προγόνους του Καθολικού Δόγματος, και κατείχε μεγάλη έκταση γης, ενώ οι γονείς του συμμετέχοντας στους πολέμους των Βενετών κατά των Τούρκων απέκτησαν και αριστοκρατικό αξίωμα. Ο πατέρας του λεγόταν Μούκιος και η μητέρα του Παυλίνα, ενώ είχε άλλα δύο αδέλφια τον Κωνσταντίνο και τη Σιγούρα. Σύμφωνα με τοπικές παραδόσεις της Ζακύνθου, που δεν επιβεβαιώνονται ιστορικά, ο Άγιος είχε για ανάδοχο τον Άγιο Γεράσιμο.
Από μικρή ηλικία, η οικογένειά του τού παρείχε χριστιανική ανατροφή ενώ είχε προσλάβει και ένα δάσκαλο ονόματι "Καιροφυλά" ώστε να μεταδώσει στον μικρό Γραδενίγο τόσο γνώσεις για τη θύραθεν παιδεία, όσο και για τα «εκκλησιαστικά γράμματα». Δεν γνωρίζουμε εν συνεχεία ποιοι διετέλεσαν δάσκαλοί του, όμως οπωσδήποτε απέκτησε σημαντική μόρφωση, τουλάχιστον με τα δεδομένα της εποχής, αφού πέραν των ελληνικών και ιταλικών είχε εξαιρετικό χειρισμό της αρχαίας ελληνικής και λατινικής γλώσσας, ενώ μια διασωθείσα επιστολή με υπομνηματισμούς πάνω στον Γρηγόριο το Θεολόγο, αναδεικνύει την ευρεία θεολογική μόρφωση που είχε ήδη αποκτήσει.
Ο μοναχικός βίος.
Μετά το τέλος της ζωής των γονιών του, σε ηλικία 20 ετών, αποφασίζει να πάρει το μοναχικό σχήμα. Αυτό προκύπτει από τη δωρεά όλης της περιουσίας στον αδελφό του με ιδιαίτερη μνεία για την αποκατάσταση της αδελφής του. Η κλίση ήδη είχε φανεί από μικρή ηλικία καθότι ακολουθούσε ασκητικό βίο βασισμένο πάνω στην Ορθόδοξη πατερική θεολογία. Παρότι πλούσιος αποφάσισε να γίνει μοναχός και εκάρη στη μονή Στροφάδων, νησί νότια της Ζακύνθου, παίρνοντας το όνομα "Δανιήλ". Έτσι αφιερώθηκε στην προσευχή, την μελέτη των γραφών και διήγαγε ασκητικό βίο, που τόσο ποθούσε. Σύντομα μάλιστα φάνηκε και η πνευματική πρόοδός του, με αποτέλεσμα 2 έτη αργότερα να γίνει ηγούμενος της μονής.
Ιεροσύνη και επισκοπή.
Ένα έτος αργότερα ο σπουδαίος αυτός Άγιος,Διονύσιος, θα χριστεί ιερέας παρά τις αρχικές του επιφυλάξεις λόγω της βαριάς ευθύνης της ιεροσύνης, από τον επίσκοπο Κεφαληνίας και Ζακύνθου, Θεόφιλο. Το 1577 όμως θέλησε να πάει στους Αγίους Τόπους. Περνώντας από την Αθήνα θέλησε να πάρει την ευλογία του επισκόπου Νικάνορα. Ο Νικάνωρ όμως εντυπωσιάστηκε από την παιδεία, την μόρφωση και τη στωικότητα του Αγίου και θέλησε να τον προάγει σε επίσκοπο Αιγίνης, καθώς η επισκοπή βρισκόταν σε χηρεία. Έτσι έγραψε στον Πατριάρχη Ιερεμία υπέρ της υποψηφιότητας του Δανιήλ. Ο Ιερεμίας συναίνεσε τελικά και ο Άγιος εχρίσθη επίσκοπος Αιγίνης λαμβάνοντας το όνομα Διονύσιος. Το έργο που επιτέλεσε στο νησί της Αίγινας ήταν σημαντικό τόσο από πνευματικής απόψεως όσο και στην ανακούφιση των καταπονημένων και φτωχών. 
Το 1579 όμως υποχρεώθηκε σε παραίτηση. Ο ασκητικός βίος σε σύνθεση με το διαρκές ακατάπαυστο έργο, κατεπόνησαν την υγεία του, με αποτέλεσμα να στείλει επιστολή τόσο στον Οικουμενικό Πατριάρχη Ιερεμία όσο και τον Μητροπολίτη Αθηνών Νικάνορα με την παραίτησή του και την ταυτόχρονη βούλησή του να επιστρέψει στην Ζάκυνθο. Ο Ιερεμίας όμως δεν ήθελε να μείνουν αναξιοποίητες οι ικανότητες του Διονυσίου και έτσι τον έχρισε χωρεπίσκοπο Ζακύνθου. Η έντονη δραστηριότητα όμως στην Ζάκυνθο, προκάλεσε την επιβουλή του επισκοπικού περιβάλλοντος, ίσως δε και του ίδιου του επισκόπου, με αποτέλεσμα να καταγγελθεί για υπέρβαση εξουσίας, στον ηγεμόνα του νησιού Νικόλαο Δαπόντε. Ο Δαπόντες ζήτησε την παραίτηση του Διονυσίου, κάτι που ο ίδιος δέχτηκε ώστε να μην προκληθούν σχίσματα και εντάσεις. Σημειώνεται εδώ ότι η Ενετική Διοίκηση δεν επιθυμούσε την παρουσία ιερωμένων με δεσμούς με το Πατριαρχείο της Κωσταντινούπολης στις κτήσεις της, καθώς το τελευταίο τελούσε σε ομηρεία από τους ανταγωνιστές της Βενετίας Οθωμανούς.
Η φυγάδευση του δολοφόνου του αδελφού του.
Οι οικογένειες Σιγούρου και Μονδίνου από διασωθέντα έγγραφα που ανάγονται στα αρχεία της Βενετίας, φαίνεται να είχαν θανάσιμο μίσος. Συμπλοκές μεταξύ των δυο οικογενειών συνέβαιναν διαρκώς. Σε μια από αυτές ο αδελφός του Αγίου, Κωνσταντίνος, δολοφονήθηκε. Στην προσπάθεια όμως να διαφύγει ο (αγνώστου ονόματος) δολοφόνός του Κωνσταντίνου αναζήτησε καταφύγιο στο μοναστήρι που βρισκόταν ο Άγιος, χωρίς όμως να γνωρίζει τη συγγένεια. Όταν ο δολοφόνος έφτασε στη Μονή, ερωτήθη από τον Διονύσιο, που ήταν ο ηγούμενος της Μονής, γιατί ζητεί καταφύγιο, αφού κανονικά δεν επιτρέπετο να εισέλθει. Ο ίδιος απάντησε πως τον κυνηγούσαν οι Σιγούροι, ενώ μετά από διαρκείς ερωτήσεις ομολόγησε πως δολοφόνησε τον Κωνσταντίνο Σιγούρο. Ο Διονύσιος παρά τη θλίψη του, όχι μόνο έκρυψε τον δολοφόνο αλλά και τον φυγάδευσε. Έτσι με αυτόν τρόπο κατάφερε να αποτρέψει ένα ακόμα έγκλημα και ταυτόχρονα να δώσει τη δυνατότητα μετανοίας στον δολοφόνο, παρά την πικρία για το χαμό του αδελφού του, δίνοντας ένα παράδειγμα συγχώρησης και υψηλής εφαρμογής της Χριστιανικής αγάπης. Σημειώνεται ότι τα παραπάνω στηρίζονται αποκλειστικά στην προφορική παράδοση του νησιού, καθώς απουσιάζουν τα τεκμήρια από το Αρχειοφυλάκιο Ζακύνθου (δεν εντοπίστηκαν, παρόλες τις σχετικές προσπάθειες, ακόμα και πριν την καταστροφή του στην σεισμόπυρκαγιά του 1953).
Το τέλος της ζωής του και το άφθαρτο σκήνωμα.
Ο σπουδαίος Άγιος Διονύσιος κατά τα τελευταία χρόνια της ζωής του είχε αποσυρθεί στο μοναστήρι της Θεοτόκου της Αναφωνήτριας. Πολύς κόσμος τον επισκέπτετο για να λάβει συμβουλές αλλά και να εξομολογηθεί. Τελικά πέθανε σε ηλικία 75 ετών, στις 17 Δεκεμβρίου του 1622, με τελευταία του επιθυμία να ταφεί στην εκκλησία του Αγίου Γεωργίου Στροφάδων και συγκεκριμένα στο νησί Σταμφάνη, όπου και χειροτονήθηκε ιερέας. Τρία έτη μετά εξετάφη και το λείψανό του στην ανακομιδή ευρέθη άφθαρτο. Μετά την Τουρκική επίθεση στα Στροφάδια τον δέκατο όγδοο αιώνα και την αποκοπή των χεριών του λειψάνου από τους επιτιθέμενους, το σώμα του Αγίου παρεδόθη όπου και παραμένει μέχρι και σήμερα, εκτιθέμενο στο ναό του αγίου στην Ζάκυνθο. Είναι ένα από τα τρία άφθορα λείψανα στο Ιόνιο, του Άγιου Σπυρίδωνα, του Άγιου Γεράσιμου και του Αγίου Διονυσίου.
Η αγιότητά του αναγνωρίσθηκε από το οικουμενικό πατριαρχείο το 1703, αλλά στο νησί ένεκα του βίου του, αλλά και του λειψάνου του ετιμάτο ως άγιος αρκετά νωρίτερα. 
Απολυτικιο Ήχος α' .Του λίθου σφραγισθεντος
Της Ζακύνθου τον γονον και Αιγίνης τον προεδρον τον φρουρον μονής των Στροφάδων Διονύσιον άπαντες τιμησωμεν συμφώνως οι πιστοί βοωντες προς αυτόν ειλικρινώς σαις λιταις του την σην μνήμην επιτελουντας σώζαι και βοωντες σοι° δόξα τω σε δοξασαντι Χριστώ, δόξα τω σε θαυμαστοσαντι, δόξα τω δωρησαμενω σε ημίν πρεσβην ακοιμητον.
Ο Άγιος Διονύσιος τιμάται επίσης με λαμπρότητα και στο Ιερό Μετόχιο της ομώνυμης Μονής Ζακύνθου που βρίσκεται στον Πύργο Ηλείας. Στο Μετόχι του Αγίου στην πόλη του Πύργου 
φυλάσσεται από τμήμα του Ιερού Λειψάνου του Αγίου. Το ιερό λείψανο του Αγίου Διονυσίου φυλάσσεται και βρίσκεται άφθορο στην Ιερά Μονή Αγίου Διονυσίου Ζακύνθου, το δεξί χέρι του Αγίου Διονυσίου φυλάσσεται στην Ιερά Μονή Σίμωνος Πέτρας στο Άγιον Όρος ενώ μέρος του χεριού του Αγίου Διονυσίου φυλάσσεται στη Μονή Παναχράντου Άνδρου.

</doc>
<doc id="43476" url="https://el.wikipedia.org/wiki?curid=43476" title="Αιολική διάλεκτος">
Αιολική διάλεκτος

Η Αιολική ή Αχαϊκή ήταν μια διάλεκτος την οποία μιλούσαν στη Αρχαία Ελλάδα, στις περιοχές της Θεσσαλίας, στη Βοιωτία, στη Λέσβο και στη μικρασιατική ακτή κατά την περίοδο 800 π.Χ.-300 π.Χ. 
Σε αυτή τη διάλεκτο έγραψαν τα ποιήματά τους η Σαπφώ, ο Αλκαίος και η Κόριννα.
Χαρακτηριστικά.
Στην αιολική διάλεκτο:
Δείγματα αιολικής διαλέκτου.
Θιὸς τούχα ἀγαθά. Fαστίαο ἄρχοντος Βοιωτῦς, ἐν δὲ Λεβαδείη Δόρκωνος, Δωίλος Ἰρανήω ἀντίθειτι τὸν Fίδιον θεραπόντα Ἀνδρικὸν τῦ Δὶ τῦ Βασιλεῖι κὴ τῦ Τρεφωνίυ ἱαρὸν εἶμεν, παρμείναντα πὰρ τὰν ματέρα Ἀθαναδώραν Fέτια δέκα, καθὼς ὁ Πατεὶρ ποτέταξε. Ἠ δέ κα ἔτι δώει Ἀθαναδώρα, εἴσι (αὐτῆ) Ἀνδρικὸς φόρον τὸν ἐν τῆ θείκη γεγραμμένον. Ἠ δὲ τί κα πάθει Ἀθαναδώρα, παρμενῖ Ἀνδρώνικος τὸν περιττὸν χρόνον πὰρ Δωίλον. [ἔ]πιτα ἱαρὸς ἔστω με[ὶ] ποθ[ί]κων μειθενί μειθέν. Μεὶ ἐσσεῖμεν δὲ καταδουλίττασθη Ἀνδρικόν μειθενί . Ἀνδρικόν δὲ λειτωργῖμεν ἐν τῆς θοσίης τῶν θιῶν &lt;ων&gt; οὕτων. 
[βασιλεύς Ἀλέξ]δρος τὸ διάγρ[α]μμα, γραφῆναι κατὺ τὰ ἐ[πανωρ]θώσατυ ἁ πόλις τὰ ἰν τοῖ διαγράμματι ἀντιλεγόμενα. (Ι) τὸς φυγάδας τὸς κατενθόντας τὰ πατρῶια κομίζεσθαι ἐς τοῖς ἔφευγον, καὶ τὰ ματρῶια, ὅσαι ἀνέσδοτοι τἀ πάματα κατῆχον καὶ οὐκ ἐτύγχανον ἀδελφέος πεπαμέναι. εἰ δὲ τινι ἐσδοθένσαι συνέπεσε τὸν ἀδελφέον καὶ αὐτὸν καὶ τὰν γενεὰν ἀπολέσθαι, καὶ τανὶ ματρῶια ἦναι, ἀνώτερον δὲ μηκέτι ἦναι. (II) ἐπὲς δὲ ταῖς οἰκίαις μίαν ἕκαστον ἔχεν κατὺ τὸ διάγραμμα. εἰ δὲ πὸς ταῖ οἰκίαι μὴ πόεστικᾶπος, ἐξαντίαι δ' ἔστι ἰσόθι πλέθρω, λαμβανέτω τὸν κᾶπον. εἰ δὲ πλέον ἀπέχων ὁ κᾶπὸς ἐστι πλέθρω, τωνί τὸ ἥμισσον λαμβανέτω, ὥσπερ καὶ τῶν ἄλλων χωρίων γέγραπται. τᾶν δὲ οἰκιᾶν τιμὰν κομιζέσθω τῶ οἴκω ἑκάστω δύο μνᾶς, τὰν δὲ τιμασίαν ἦναι τᾶν οἰκίαν κὰ τάπερ ἁ πόλις νομίζει. τῶν δὲ κάπων διπλάσιον τὸ τίμαμα κομίζεσθαι ἢ ἐς τοῖ νόμοι. τὰ δὲ χρήματα ἀφεῶσθαι τὰν πόλιν καὶ μὴ ἀπυλιῶναι μήτε τοῖς φυγάσι μήτε τοῖς πρότερον οἴκοι πολιτεύονσι. (ΙΙΙ) ἐπὲς δὲ ταῖς παναγορίαις ταῖς ἐσλελοίπασι οἱ φυγάδες, τὰν πόλιν βωλεύσασθαι, ὅτι δ' ἂν βωλεύσητοι ἁ πόλις, κύριον ἔστω. (IV) τὸ δὲ δικαστήριον τὸ ξενικὸν δικάζεν ἑξήκοντα ἀμερᾶν. ὅσοι δ' ἂν ἰν ταῖς ἑξήκοντα ἁμέραις μὴ διαδικάσωνται, μὴ ἦναι αὐτοῖς δικάσασθαι ἐπὲς τοῖς πάμασι ἰν τοῖ ξενικοῖ δικαστηρίοι, ἀλλ' ἰν τοῖ πολιτικοῖ ἀΐ. εἰ δ'ἂν τι ὕστερον ἐφευρίσκωνσι, ἰν ἁμέραις ἑξήκοντα ἀπὺ ταῖ ἂν ἁμέραι τὸ δικαστήριον καθιστᾷ. εἰ δ' ἂν μηδ' ἰν ταῖννυ διαδικάσητοι, μηκέτι ἐξέστω αὐτῶι δικάσασθαι. εἰ δ' ἂν τινες ὕστερον κατένθωσι, τῶ δικαστηρίω τῶ ξενικῶ [μ]ηκέτι ἐόντος, ἀπυγραφέσθω πὸς τὸς στραταγὸς τὰ πάματα ἰν ἀμέραις ἑξήκοντα, καὶ εἰκ ἄν τι αὐτοῖς ἐ[π]απύλογον ἦι, δικαστήριον ἦναι Μαντινέαν. εί δ' [ἂν μὴ] διαδικάσητοι ἰν ταιν[νὶ] ταῖς ἀμέραις, μηκέτ[ι] ἦναι αὐτοῖ δικάσασθαι. 

</doc>
<doc id="43477" url="https://el.wikipedia.org/wiki?curid=43477" title="Αρκαδοκυπριακή διάλεκτος">
Αρκαδοκυπριακή διάλεκτος

Η Αρκαδοκυπριακή διάλεκτος, αποκαλούμενη και νότια Αχαϊκή, είναι μία από τις διαλέκτους της αρχαίας ελληνικής, η οποία ομιλούνταν στην κεντρική Πελοπόννησο και στην Κύπρο. Οι ομοιότητές της με τη Μυκηναϊκή ελληνική, όπως την ξέρουμε από τις πινακίδες της Γραμμικής Β, οδηγούν στο συμπέρασμα ότι είναι απόγονός της. Η πρώιμη μορφή της, η Πρωτοαρκαδοκυπριακή, ήταν μάλλον η γλώσσα που ομιλούνταν από τους Αχαιούς στην Πελοπόννησο πριν την έλευση των Δωριέων, γι' αυτό και η Αρκαδοκυπριακή ονομάζεται και νότια Αχαϊκή. Η Πρωτοαρκαδοκυπριακή τοποθετείται περί το 1200 π.Χ. (υποθετικά) και εικάζεται ότι ήταν μια μορφή της μυκηναϊκής. Η εκδοχή αυτή στηρίζεται στην (καθ' όλα ρεαλιστική) υπόθεση, ότι η γλώσσα της Γραμμικής Β ήταν μια "τεχνητή" ή επίσημη γλώσσα των ανακτόρων, η οποία διέφερε από τη γλώσσα που μιλούσε ο λαός στις διάφορες περιοχές, όπου έχουν βρεθεί πινακίδες με Γραμμική Β.
Οι ομοιότητες Κυπριακής και Αρκαδικής διαλέκτου (ισόγλωσσα) μαρτυρούν ότι οι Αχαιοί είχαν αποικήσει και την Κύπρο. Στοιχεία για την αποίκηση αυτήν μας δίνει και ο Παυσανίας ( VIII 2), ο οποίος αναφέρει ότι μετά την καταστροφή της Τροίας οι Αρκάδες έπλευσαν στην Κύπρο και ίδρυσαν την Πάφο.
Η αποίκηση πρέπει να συνέβη πριν το 1100 π.Χ.. Με την έλευση των Δωριέων στην Πελοπόννησο ένα τμήμα του πληθυσμού μετοίκησε στην Κύπρο και οι υπόλοιποι κατέφυγαν στα βουνά της Αρκαδίας. Στη συνέχεια λόγω της κατάρρευσης του Μυκηναϊκού κόσμου επικοινωνία δεν υπήρχε και η Κυπριακή διαφοροποιήθηκε από την Αρκαδική. Η Κυπριακή γραφόταν ως και τον 3ο αι. π.Χ. με το Κυπριακό συλλαβάριο, μια συλλαβική γραφή όμοια με τη Γραμμική Β. Οι δύο διάλεκτοι, που συγκροτούν την Αρκαδοκυπριακή (ή νότια Αχαϊκή) μάς είναι γνωστές μόνο από επιγραφές.
Χαρακτηριστικά.
Τα κύρια χαρακτηριστικά της Αρκαδοκυπριακής και οι ιδιαιτερότητές της σε σχέση με τις άλλες διαλέκτους και κυρίως με την Αττική διάλεκτο είναι οι εξής:

</doc>
<doc id="43484" url="https://el.wikipedia.org/wiki?curid=43484" title="Ρωμανιώτες">
Ρωμανιώτες

Οι Ρωμανιώτες είναι μια κοινότητα Εβραίων, που ζώντας στην περιοχή της ανατολικής Μεσογείου, όπου ιστορικά κυριαρχούσε ο Ελληνικός πολιτισμός, υιοθέτησαν την ελληνική γλώσσα στην καθημερινή τους ζωή και διαμόρφωσαν μια διακριτή παράδοση. Η γλώσσα τους, που λέγεται "ρωμανιώτικα" ή "γεβανικά" είναι μια ελληνική διάλεκτος που προέρχεται από την ελληνιστική κοινή με εβραϊκές επιδράσεις.
Οι Ρωμανιώτες θεωρούνται η παλαιότερη κοινότητα Εβραίων στην Ευρώπη και μια από τις παλαιότερες γενικότερα. Διακρίνονται από άλλες κοινότητες Εβραίων όπως οι Σεφαρδίτες ή οι Ασκενάζι που κατέφτασαν στον Ελλαδικό χώρο από άλλες περιοχές της Ευρώπης σε μεταγενέστερες περιόδους. Οι Σεφαρδίτες ειδικότερα, μεγάλο πλήθος των οποίων εποίκησε την περιοχή των Βαλκανίων την περίοδο της Τουρκοκρατίας, αφομοίωσαν σε μεγάλο βαθμό τις κοινότητες των Ρωμανιωτών.
Ιστορία.
Η πρώτη μαρτυρία εβραϊκής παρουσίας στην Ελλάδα είναι μια επιγραφή του 300-250 π.Χ. από την Αττική. Στο ιερό νησί της Δήλου υπάρχει η αρχαιότερη συναγωγή στη διασπορά, που έχει χρονολογηθεί ήδη τον 1ο αι. π.Χ. Όταν ο Απόστολος Παύλος επισκέφθηκε τη Θεσσαλονίκη, βρήκε εκεί οργανωμένη ισραηλιτική κοινότητα, όπως και στους Φιλίππους, τη Βέροια, την Κόρινθο και πιθανώς την Αθήνα.
Ο εβραϊκός πληθυσμός στην Ελλάδα αυξήθηκε τα ρωμαϊκά χρόνια και αποτέλεσε τη βάση των εβραϊκών εστιών κατά τη βυζαντινή εποχή. Κατά τον 12ο αιώνα, ο περιηγητής Βενιαμίν της Τουδέλας ανέφερε την ύπαρξη εβραϊκών οικογενειών και κοινοτήτων σε πολλές πόλεις, ενώ κοινότητες υπήρχαν και στα μεγαλύτερα νησιά. Οι κύριες ασχολίες τους ήταν η υφαντουργία, η βαφή υφασμάτων και η μεταξουργία.
Οι Εβραίοι αυτοί, αποκαλούμενοι αργότερα Ρωμανιώτες, ήταν ελληνόφωνοι και σημαντικά ενσωματωμένοι στον ελληνικό πολιτισμό. Είναι χαρακτηριστικό ότι έγραφαν στα ελληνικά, χρησιμοποιώντας το εβραϊκό αλφάβητο, όπως συμβαίνει επίσης με στη Γίντις και ενίοτε στην Ισπανοεβραϊκή γλώσσα.
Οι Οθωμανικές αρχές αναγνώρισαν στους Εβραίους τα ίδια δικαιώματα που είχε κάθε μη μουσουλμανική θρησκευτική ομάδα της αυτοκρατορίας: μπορούσαν να ασκούν τη θρησκεία τους ελεύθερα και διέθεταν σχετική αυτονομία και δικαστικές αρμοδιότητες σε εσωκοινοτικά θέματα. Αναγνωρίζοντας τη σημασία του δραστήριου εβραϊκού στοιχείου, οι σουλτάνοι προσκάλεσαν τους διωκόμενους Εβραίους της Ισπανίας και Πορτογαλίας που ονομάστηκαν Σεφαρδίτες (εβρ. "Sepharad" "Ισπανία"). Εγκαταστάθηκαν στον ελλαδικό χώρο κυρίως κατά τον 15ο αιώνα, φέρνοντας τα δικά τους ήθη και έθιμα, καθώς και τη γλώσσα τους (την Ισπανοεβραϊκή ή Λαντίνο). Ακολούθησαν αφίξεις μικρότερων ομάδων από την Ουγγαρία και τη Νότια Ιταλία.
Κατά την περίοδο από το 16ο μέχρι τον 18ο αιώνα, η Ισραηλιτική Κοινότητα Θεσσαλονίκης ήταν μία από τις μεγαλύτερες στον κόσμο. Σημαντικές επίσης ήταν οι κοινότητες στη Ρόδο και στην Κρήτη. Η τελευταία υπήρξε ονομαστή για την εκεί ανάπτυξη της ραββινικής φιλοσοφίας.
Με την ίδρυση του σύγχρονου ελληνικού κράτους το 1832, παραχωρήθηκαν στους Εβραίους ίσα πολιτικά δικαιώματα με τους άλλους Έλληνες. Από το 1882 ώς το 1920 οι εβραϊκές κοινότητες της χώρας αναγνωρίστηκαν ως νομικά πρόσωπα.
Στις αρχές του 20ου αιώνα, στην Ελλάδα ζούσαν 10.000 περίπου Εβραίοι, αλλά μετά τις προσαρτήσεις εδαφών κατά τους Βαλκανικούς Πολέμους (1912-13) ο αριθμός τους έφθασε τους 100.000.
Κατά τον Β΄ Παγκόσμιο Πόλεμο, όταν οι Ιταλοί (1940) και οι Γερμανοί (1941) επιτέθηκαν κατά της Ελλάδος, πολλοί Εβραίοι πολέμησαν στις τάξεις του Ελληνικού Στρατού. Κατά την Κατοχή, όμως, οι Ισραηλιτικές Κοινότητες αποδεκατίστηκαν, καθώς η πλειονότητα των μελών τους δολοφονήθηκε στα στρατόπεδα θανάτου. Οι απώλειες έφθασαν το 87% του προπολεμικού εβραϊκού πληθυσμού της Ελλάδος, πράγμα που αποτελεί ένα από τα υψηλότερα ποσοστά στην Ευρώπη.
Πολλοί από τους Εβραίους που διασώθηκαν το οφείλουν στη βοήθεια των Χριστιανών συμπατριωτών τους· αρκετοί εντάχθηκαν στην αντίσταση ή στο Ελληνικό Σώμα της Μέσης Ανατολής.
Ο εβραϊκός πληθυσμός μειώθηκε ακόμα περισσότερο κατά τα μεταπολεμικά χρόνια λόγω της μετανάστευσης προς τις Η.Π.Α. και το Ισραήλ. Σήμερα στην Ελλάδα ζουν περίπου 5.000 Εβραίοι, οργανωμένοι σε εννέα κοινότητες.
Οι Έλληνες Εβραίοι ανέκαθεν συμμετείχαν στη δημόσια ζωή του τόπου. Στο παρελθόν, αντιπροσωπεύονταν τόσο στη Βουλή των Ελλήνων όσο και στη Γερουσία (κάτι που σήμερα δεν ισχύει λόγω του μικρού τους αριθμού), ενώ πολλοί κατείχαν σημαντικές θέσεις στον δημόσιο τομέα και στα Ανώτατα Εκπαιδευτικά Ιδρύματα. Σήμερα, οι Εβραίοι της Ελλάδας διαπρέπουν κυρίως στον ιδιωτικό τομέα, όπως π.χ. στο εμπόριο, τον βιομηχανικό και επιχειρηματικό τομέα, καθώς και τις επιστήμες.

</doc>
<doc id="43485" url="https://el.wikipedia.org/wiki?curid=43485" title="Γιώτα">
Γιώτα



</doc>
<doc id="43486" url="https://el.wikipedia.org/wiki?curid=43486" title="Γιότα">
Γιότα



</doc>
<doc id="43490" url="https://el.wikipedia.org/wiki?curid=43490" title="Ναυτικό ατύχημα">
Ναυτικό ατύχημα

Ως ναυτικό ατύχημα ή θαλάσσιο ατύχημα ("casualty") χαρακτηρίζεται γενικά κάθε θαλάσσιο συμβάν που έχει ως συνέπεια την απώλεια ή βλάβη πλοίου ή φορτίου του.
Τα ναυτικά ατυχήματα διακρίνονται σε:
Στα ναυτικά ατυχήματα, τα αίτια που προκάλεσαν αυτά διερευνά η Χώρα της οποίας και φέρει σημαία το πλοίο, ανεξάρτητα σε ποια περιοχή βρίσκεται αυτό και υπέστη το ατύχημα. Και ακριβώς γι΄ αυτόν τον λόγο ακολουθείται "διοικητικός έλεγχος του ναυτικού ατυχήματος" που διακρίνεται σε επιμέρους προανάκριση, τακτική ανάκριση και διαβίβαση της δικογραφίας στο Συμβούλιο Ελέγχου Ναυτικών Ατυχημάτων (Σ.Ε.Ν.Α.) το οποίο και τελικά γνωμοδοτεί για τις τυχόν πειθαρχικές ευθύνες, εάν δεν υπάρχουν ποινικές, ή παράλληλα, η υπόθεση οδηγείται στα Ποινικά Δικαστήρια του τόπου νηολόγησης του πλοίου ή της έδρας της εταιρείας που διαχειρίζεται αυτό.
Είδη ναυτικών ατυχημάτων.
Κυριότερα είδη (περιπτώσεις) ναυτικών ατυχημάτων είναι:
Ναυτικά ατυχήματα ελληνικών πλοίων.
Ναυτικά ατυχήματα που σημειώθηκαν σε ελληνικά πλοία άνω των 100 κ.ο.χ. που βεβαιώθηκαν προανακριτικά:

</doc>
<doc id="43492" url="https://el.wikipedia.org/wiki?curid=43492" title="Θαλάσσιο ατύχημα">
Θαλάσσιο ατύχημα



</doc>
<doc id="43493" url="https://el.wikipedia.org/wiki?curid=43493" title="Τάσης Καζάζης">
Τάσης Καζάζης

Ο Τάσης (Αναστάσιος) Καζάζης (1903-1997) ήταν Έλληνας πολιτικός και δήμαρχος Πύργου.
Βιογραφικά στοιχεία.
Γεννήθηκε στη Δίβρη (σήμερα Λαμπεία) της Ηλείας το 1903. Πατέρας του ήταν ο Διονύσιος Καζάζης, κηροπλάστης και έμπορος στον Πύργο. Ήταν γόνος της μεγάλης οικογενείας του οπλαρχηγού της Δίβρης Αθανασίου Αναστασόπουλου.
Αφού τελείωσε το δημοτικό σχολείο στη Δίβρη, συνέχισε τις γυμνασιακές του σπουδές στον Πύργο. Μετά την ολοκλήρωση των εγκύκλιων σπουδών του, φοίτησε στη Γερμανία. 
Το όνομά του συνδέθηκε με την περίοδο της Κατοχής στην ιστοριογραφία της πόλης που υπήρξε δήμαρχος, αλλά και της Ηλείας. Με τις ενέργειές του έσωσε τον Πύργο από τους Γερμανούς. Το 1977 τυπώθηκε στον Πύργο το βιβλίο του "Οι Γερμανοί στην Ηλεία", το οποίο επανεκδόθηκε το 1994.
Απεβίωσε σε ηλικία 94 ετών στις 16 Δεκεμβρίου 1997.
Απέκτησε με την σύζυγό του Ανθούλα δύο παιδιά, τον Θάνο και τη Βάσω.

</doc>
<doc id="43494" url="https://el.wikipedia.org/wiki?curid=43494" title="Μπάρεντσεγια">
Μπάρεντσεγια

Το Μπάρεντσεγια (Νορβηγικά: "Barentsøya") είναι νησί της Νορβηγίας και βρίσκεται στο αρχιπέλαγος Σβάλμπαρντ σε βόρειο γεωγραφικό πλάτος μεταξύ 78° 30΄ και 78° 50΄ και σε ανατολικό γεωγραφικό μήκος μεταξύ 20° 10΄ και 22° 20΄, μεταξύ της Σπιτσβέργης και της νήσου Έντγκεγια, ΒΔ. στη ομώνυμη θάλασσα Μπάρεντς.
Με έκταση 1.288 τ.χλμ. είναι το τέταρτο μεγαλύτερο νησί του αρχιπέλαγος Σβάλμπαρντ μετά την Σπιτσβέργη, τη Βορειοανατολική Γη και την Έντγκεγια και το όνομά της οφείλεται στον Ολλανδό θαλασσοπόρο Γουλιέλμο Μπάρεντς.

</doc>
<doc id="43495" url="https://el.wikipedia.org/wiki?curid=43495" title=".um">
.um

.um είναι ο top-level domain κωδικός για νησιωτικές κτήσεις των ΗΠΑ στο Διαδίκτυο. Ο κωδικός δε χρησιμοποιείται, δεδομένου ότι οι κτήσεις αυτές είναι ακατοίκητες και δεν υπάρχει ενδιαφέρον κατοχύρωσης ονομάτων.
Δείτε επίσης: Κατάλογος top-level domains.

</doc>
<doc id="43496" url="https://el.wikipedia.org/wiki?curid=43496" title="Γουλιέλμος Μπάρεντς">
Γουλιέλμος Μπάρεντς

Ο Γουλιέλμος Μπάρεντς ("Willem Barentsz", 1550 – 20 Ιουνίου 1597) ήταν Ολλανδός θαλασσοπόρος εξερευνητής και χαρτογράφος.
Είχε αναλάβει με εντολή της κυβερνήσεώς του κατ' επανάληψη θαλάσσιες εξερευνητικές αποστολές προς τον Βόρειο Πόλο και στη σημερινή Θάλασσα Μπάρεντς, που φέρει προς τιμή του το όνομα αυτό.
Ο Μπάρεντς ανεκάλυψε τις νήσους της Σπιτσβέργης και τη νορβηγική Νήσο των Άρκτων. Στη τελευταία του όμως αποστολή στην Αρκτική αποκλείσθηκε από τους πάγους στη ρωσική νήσο Νόβαγια Ζεμλιά (= Νέα Γη). Επί δέκα μήνες ο ίδιος και οι σύντροφοί του δεινοπάθησαν και ταλαιπωρήθηκαν από το δριμύ ψύχος και τις κακουχίες μέχρι που έλιωσαν οι πάγοι. Κατά την επιστροφή του όμως πέθανε μέσα στο πλοίο του.

</doc>
<doc id="43497" url="https://el.wikipedia.org/wiki?curid=43497" title="Γενικά top-level domains">
Γενικά top-level domains

Γενικά top-level domains ονομάζονται τα top-level domains που προορίζονται, θεωρητικά τουλάχιστον, για συγκεκριμένες κατηγορίες οργανώσεων. Στην πράξη, ο καθένας μπορεί να κατοχυρώσει κάποιο από τα περισσότερα από αυτά. Τα domains αυτά είναι:
Αναμένεται η έγκριση για τα παρακάτω:

</doc>
<doc id="43498" url="https://el.wikipedia.org/wiki?curid=43498" title="Αρκτική">
Αρκτική

Η Αρκτική είναι η περιοχή γύρω από τον Βόρειο Πόλο, στον αντίποδα της Ανταρκτικής. Περιλαμβάνει βόρεια τμήματα των ΗΠΑ (Αλάσκα), του Καναδά, της Ρωσίας, της Νορβηγίας, της Σουηδίας, της Φινλανδίας, την Ισλανδία, την Γροιλανδία, το αρχιπέλαγος Σβάλμπαρντ καθώς και όλο τον θαλάσσιο χώρο τον λεγόμενο Αρκτικό Ωκεανό (ή Βόρειο Παγωμένο Ωκεανό). Όλες οι παραπάνω περιοχές καλούνται και "Αρκτικές Χώρες".
Η περιοχή της Αρκτικής ορίζεται είτε από τον αρκτικό κύκλο είτε από την αρκτική ισόθερμη γραμμή. Το συνηθέστερο όριο, βόρεια του οποίου εκτείνεται η Αρκτική, είναι ο Αρκτικός Κύκλος (66° 33’Β), που αποτελεί το όριο για τον ήλιο του μεσονυκτίου και την πολική νύχτα. Το άλλο όριο είναι, με βάση το κλίμα, η αρκτική ισόθερμη γραμμή των 10 °C τον Ιούλιο, η οποία και αποτελεί την τελευταία (από Ισημερινού) δενδρογραμμή (πέρα από την οποία δεν φυτρώνουν πια δέντρα).
Το μεγαλύτερο μέρος της Αρκτικής είναι θάλασσα καλυμμένη από πάγους που περιβάλλεται από παγωμένο έδαφος χωρίς δέντρα. Είναι γεμάτη ζωή, από οργανισμούς που ζουν στον πάγο και στη θάλασσα ως τους ανθρώπους που ζουν στις αρκτικές περιοχές. Οι ιθαγενείς λαοί έχουν προσαρμοστεί στις ακραίες κλιματολογικές συνθήκες. Η Αρκτική είναι πολύ ευαίσθητη στις αλλαγές κλίματος, γι’ αυτό και θεωρείται από τους επιστήμονες ένα σύστημα έγκαιρης προειδοποίησης.
Το όνομά της προέρχεται από την αρχαία λέξη "άρκτος" (αρκούδα) και της δόθηκε κατ’ αναλογία προς τους αστερισμούς της Μεγάλης και της Μικρής Άρκτου, οι οποίοι βρίσκονται κοντά στον πολικό αστέρα.
Για τους παγετωνικούς όγκους που καλύπτουν την Αρκτική, βλέπε Παγετώνες της Αρκτικής.
Η Αρκτική και το φαινόμενο του θερμοκηπίου.
Η Αρκτική την τελευταία 30ετία αντιμετωπίζει μείωση της έκτασης της λόγω του φαινομένου του θερμοκηπίου. Το 2009 ήταν μια καλή χρονιά για την Αρκτική καθώς οι ισχυρές χιονοπτώσεις είχαν αποτέλεσμα να αυξηθεί η μάζα της. Οι επιστήμονες υποθέτουν πως αν η θερμοκρασία στη Γη ανεβεί κατά 2 °C η Αρκτική θα εξαφανιστεί. Επίσης, εκφράζονται φόβοι ότι η υπερθέρμανση του πλανήτη θα αφήσει τον Αρκτικό Ωκεανό χωρίς πάγους μέσα στην επόμενη εικοσαετία, και να απειληθούν ζώα όπως οι φώκιες και οι πολικές αρκούδες.

</doc>
<doc id="43501" url="https://el.wikipedia.org/wiki?curid=43501" title="Πολυτεχνείο του Άαχεν">
Πολυτεχνείο του Άαχεν

Το Ρηνανικό-Βεστφαλικό Πολυτεχνείο του Άαχεν (RWTH Aachen ή διεθνώς RWTH Aachen University) είναι ένα φημισμένο πολυτεχνικό ανώτατο εκπαιδευτικό ιδρύμα, το οποίο βρίσκεται στην πόλη του Άαχεν στη Γερμανία. Η επίσημη ονομασία του στα Γερμανικά είναι: "Rheinisch-Westfälische Technische Hochschule Aachen". Αν και η ονομασία του παραπέμπει σε αποκλειστικά τεχνολογικό προσανατολισμό, με την Φιλοσοφική Σχολή, την Οικονομική και την Ιατρική έχει σήμερα λάβει τις διαστάσεις ολοκληρωμένου Πανεπιστημίου. Εν τούτοις το κύριο βάρος των δραστηριοτήτων του πέφτει στις τεχνολογικές σπουδές, για τις οποίες είναι και φημισμένο, ειδικά τα τμήματα Μηχανολόγων Μηχανικών και Ηλεκτρολόγων Μηχανικών. Επίσης διαθέτει ένα από τα μεγαλύτερα Πανεπιστημιακά Νοσοκομεία στην Ευρώπη. 
Μαζί με το Imperial College του Λονδίνου, το Πολυτεχνείο του Delft στην Ολλανδία, και το Πολυτεχνείο ΕΤΗ της Ζυρίχης έχει σχηματίσει την IDEA-League, μία συνομοσπονδία των πρωτευόντων ερευνητικών πανεπιστημιακών ιδρυμάτων της Ευρώπης, που αποσκοπεί στην προώθηση της μεταξύ τους συνεργασίας στον τομέα της έρευνας. Πρόσφατα έγινε μέλος της IDEA-League και το ParisTech του Παρισιού. Τον Οκτώβριο του 2007 απέκτησε τον τίτλο του Πανεπιστημίου ελίτ, καταστώντας και επίσημα ένα από τα σημαντικότερα εκπαιδευτικά ιδρύματα της χώρας.
Πανεπιστημιούπολη.
Το Πολυτεχνείο του Άαχεν δεν είναι ένα κλασική πανεπιστημιούπολη, αλλά εκτείνεται σε διάφορες περιοχές της πόλης. Υπάρχουν δύο κύριες περιοχές: το Κέντρο, όπου βρίσκεται το ιστορικό Κεντρικό Κτίριο, το συγκρότημα Kármán-Auditorium, το οποίο φιλοξενεί διάφορες σχολές, αμφιθέατρα και σεμιναριακούς χώρους, το Audimax (το μεγαλύτερο αμφιθέατρο) καθώς και διάφορες σχολές και περαιτέρω πανεπιστημιακά κτίρια και η περιοχή Melaten, όπου βρίσκονται κυρίως οι Ιατρικές Σχολές καθώς και το Πανεπιστημιακό Νοσοκομείο (γερμ. "Uniklinikum Aachen"), το οποίο είναι μάλιστα το μεγαλύτερο της Ευρώπης. Επίσης υπάρχουν εγκαταστάσεις εκτός πόλεως στο κοντινό Jülich και στο Kleinwalsertal της Αυστρίας, όπου μοιράζεται ένα κτίριο με το Πανεπιστήμιο της Στουτγκάρδης.
Οργάνωση.
Το Πολυτεχνείο του Άαχεν υπάγεται στο γερμανικό ομόσπονδο κρατίδιο της Βόρειας Ρηνανίας-Βεστφαλίας. Από το θερινό εξάμηνο του 2007 υπάρχουν δίδακτρα του ύψους 500 € ανά εξάμηνο σπουδών. Τα μαθήματα γίνονται στη γερμανική γλώσσα, αν και υπάρχουν ορισμένα μεταπτυχιακά προγράμματα στην αγγλική. Απαραίτητη προϋπόθεση για την εισαγωγή μη γερμανόφωνων φοιτητών είναι η επιτυχής έκβαση της εξέτασης γλώσσας DSH. 
Το Πολυτεχνείο είναι διαιρεμένο σε εννέα σχολές:
1 Μαθηματική, Επιστημών Υπολογιστών, Φυσικών Επιστημών
2 Αρχιτεκτονική
3 Πολιτικών Μηχανικών
4 Μηχανολόγων Μηχανικών 
5 Πρώτων Υλών, Γεωλογίας και Υλικών Επιστημών
6 Ηλεκτρολόγων Μηχανικών και Τεχνολογίας Πληροφοριών
7 Φιλοσοφική 
8 Οικονομικών Επιστημών
10 Ιατρική 
Η Ένατη Σχολή ήταν η Παιδαγωγική, η οποία καταργήθηκε το 1989, αν και η εκπαίδευση καθηγητών δευτεροβάθμιας εκπαίδευσης είναι ακόμα δυνατή.
Φοιτητές.
Σήμερα γύρω στους 30.000 προ- και μεταπτυχιακούς φοιτητές είναι εγγεγραμμένοι στο Πολυτεχνείο του Άαχεν. Ο αριθμός αυτός μειώθηκε τα τελευταία εξάμηνα δραστικά μετά την εισαγωγή διδάκτρων ύψους 650 € στους πολυετείς φοιτητές, γεγονός το οποίο ανάγκασε πολλούς εικονικά εγγεγραμμένους να μη δηλωθούν τα επόμενα εξάμηνα. 
Από τους 30.000 εγγεγραμμένους, σχεδόν τα δύο τρίτα είναι άρρενες, κάτι που οφείλεται στο τεχνολογικό κέντρο βάρους του πολυτεχνείου. Περίπου 20% των φοιτητών είναι μη γερμανικής προέλευσης. Οι κυριότερες χώρες υποδοχής ξένων φοιτητών στο Άαχεν είναι (κατά σειρά): Κίνα, Τουρκία, Ινδία, Βουλγαρία, Καμερούν, Ελλάδα, Βέλγιο, Ιράν, Πολωνία, Λουξεμβούργο, Μαρόκο, Ινδονησία, Ρωσία και Ολλανδία. 
Γύρω στους 2200 αποφοιτούν κάθε έτος με διάφορα πτυχία (κυρίως Diplom, M.A. αλλά και Bachelors), ενώ περίπου 800 αποκτούν τον διδακτορικό τίτλο Dr.
Σχολές και Εργαζόμενοι.
Υπάρχουν 260 σχολές με συνολικά 420 Καθηγητές. Γύρω στους 3700 ανέρχεται ο αριθμός των απασχολουμένων επιστημόνων σε όλες τις σχολές. Επίσης πολλοί φοιτητές έχουν την ευκαιρία να εργαστούν ως φοιτητικοί επιστημονικοί βοηθοί στις διάφορες σχολές, αποκτώντας έτσι πρώτες επαγγελματικές εμπειρίες. Το Πολυτεχνείο αποτελεί το μεγαλύτερο εργοδότη της πόλης του Άαχεν.
Φοιτητικές Ενώσεις.
Υπάρχει μία πληθώρα φοιτητικών ενώσεων, τόσο παραδοσιακών γερμανικών "Studentenvereinigungen", όσο και ενώσεων ξένων φοιτητών με τα τελευταία χρόνια να παρατηρείται η άνοδος των ενώσεων φοιτητών από ασιατικές χώρες. Η επίσημη φοιτητική αντιπροσώπηση γίνεται από τον "AStA" , ο οποίος εκλέγεται κάθε έτος. 
Οι φοιτητές του προγράμματος Erasmus και λοιποί επισκεπτόμενοι φοιτητές μπορούν να βρουν βοήθεια από τα τοπικά γραφεία των AEGEE και την AIESEC ενώ οι μόνιμοι ξένοι φοιτητές μπορούν να απευθυνθούν στην (μόνη) διεθνή φοιτητική ένωση INCAS για βοήθεια αναφορικά με αναζήτηση στέγης, εύρεση φροντιστηρίων γλώσσας ή απλώς για σύναψη γνωριμιών.
Ιστορία.
Το 1870 ιδρύθηκε στο Άαχεν, κατόπιν έντονου ανταγωνισμού με τις γειτονικές πόλεις Κολωνία και Κόμπλεντς η «Βασιλική Ρηνανική-Βεστφαλική Πολυτεχνική Σχολή του Άαχεν». Πρωταρχικός της σκοπός ήταν η εκπαίδευση μηχανικών για την ανθρακωρυχία της βιομηχανικής περιοχής του Ρουρ. Αρχικά απασχολούσε 32 διδάσκοντες και 223 φοιτητές. 
Το 1880 πήρε τον τίτλο της «Ανώτατης Τεχνικής Σχολής» και άρχισε να συντομογραφείται με RWTH Aachen. Το 1899 της αποδόθηκε το προνόμιο της απονομής διδακτορικών τίτλων (Dr.).
Ο Πρώτος Παγκόσμιος Πόλεμος σταμάτησε την άνοδο του Πολυτεχνείου στις τεχνολογικές επιστήμες, αλλα η περίοδος μεταξύ του 1925 και του 1932 χαρακτηριζόταν από ευμάρεια και επέκταση. Ο αριθμός των φοιτητών αυξανόταν συνεχώς και νέες σχολές δημιουργήθηκαν.
Κατά τη διάρκεια του Γ' Ράιχ (1933-1945) το Πολυτεχνείο του Άαχεν, όπως και όλα τα ακαδημαϊκά ιδρύματα στη Γερμανία «αφομοιώθηκε», όπως ήταν η επίσημη ονομασία, από τους Ναζί στη γραμμή και τη φιλοσοφία του κράτους. Η ελευθερία στην έρευνα όπως και στη διδασκαλία περιορίστηκαν σημαντικά, οδηγώντας διδάσκοντες και διδασκομένους συχνά να εγκαταλείψουν το Πολυτεχνείο. Λόγω της εγγύτητας των γερμανοολλανδικών και των γερμανοβελγικών συνόρων το Πολυτεχνείο αναγκάστηκε να αναστείλει τη λειτουργία του κατά τη διάρκεια του Δευτέρου Παγκοσμίου Πολέμου για ένα έτος. 
Μετά το πέρας του πολέμου το Πολυτεχνείο συνήλθε και επεκτάθηκε ταχύτατα με τη δημιουργία νέων Σχολών, όπως την Ιατρικής και της Φιλοσοφικής καθιστώντας το πλέον περισσότερο Πανεπιστήμιο παρά αποκλειστικά Πολυτεχνείο. Το κέντρο βάρους όμως θα παρέμενε στις τεχνολογικές σπουδές και έτσι η ονομασία δεν άλλαξε σε «Πανεπιστήμιο».
Οι εορτασμοί των 175 ετών λειτουργίας το 1995 σκιάστηκαν από την ναζιστική ιστορία του Πολυτεχνείου. Αποκαλύφθηκε από ολλανδικά ΜΜΕ ότι ο πρώην πρύτανης Hans Schwerte (πρύτανης μεταξύ 1970 και 1973) είχε ψευδή ταυτότητα και ότι το πραγματικό του όνομα ήταν Hans Ernst Schneider, ήταν μέλος των SS που είχε εργαστεί για το ναζιστικό ερευνητικό κέντρο Deutsches Ahnenerbe – Studiengesellschaft für Geistesurgeschichte, το οποίο ασχολούταν με τις διάφορες θεωρίες περί φυλετικών καταγωγών. Ο Hans Schwerte κατόπιν αποκάλυψης, ο οποίος θεωρούνταν πλέον φιλελεύθερος, έχασε τους ακαδημαϊκούς του τίτλους καθώς και το δικαίωμα συνταξιοδότησης, κ.α. 
Σήμερα το Πολυτεχνείο του Άαχεν αποτελεί μαζί με τα Τεχνικά Πανεπιστήμια στο Μόναχο και το Βερολίνο τα μεγαλύτερα ακαδημαϊκά ιδρύματα για τεχνολογικές σπουδές στη Γερμανία, ενώ το 2007
έλαβε τον τίτλο του «Πανεπιστημίου Ελίτ», ενός νέου θεσμού στη Γερμανία, κάτι που σημαίνει ότι θα λαμβάνει επιπλέον κρατική χρηματοδότηση.

</doc>
<doc id="43502" url="https://el.wikipedia.org/wiki?curid=43502" title="Δήμος Θεστιέων">
Δήμος Θεστιέων

Ο Δήμος Θεστιέων Αιτωλοακαρνανίας συστάθηκε με το νόμο 2539/97 και έπαψε να υφίσταται το 2010 με την ψήφιση και εφαρμογή του νόμου για την τοπική αυτοδιοίκηση με την ονομασία "Καλλικράτης". Αρχικά από το 1994, με το νόμο 1416/86, είχαν συσταθεί σε δήμο οι κοινότητες Καινούριου και Προσηλίων, οι οποίες παρέμειναν ως δημοτικά διαμερίσματα και στις οποίες προστέθηκαν, και οι κοινότητες Παναιτωλίου και Νέας Αβόρανης. Όλα τα δημοτικά διαμερίσματα του τέως Δήμου Θεστιέων, εντάχθηκαν στον διευρυμένο Δήμο Αγρινίου.
Έδρα του Δήμου Θεστιέων ήταν το Καινούργιο.
Βορειοανατολικά του Καινούριου υψώνεται ο κώνος του Βλοχού, η ακρόπολη των Θεστιέων στην αρχαιότητα . 
Η πόλη έφερε το όνομα του μυθικού βασιλιά Θέστιου. Ο Βλοχός στα βυζαντινά χρόνια ήταν οχυρό κάστρο. Δόθηκε κι αυτό ως προίκα το 1294 στο Φίλιππο του Τάραντα. Από του Τούρκους καταλήφθηκε το 1450, για να ερημωθεί στη συνέχεια. Σήμερα σώζονται υπολείμματα της οχύρωσης της. Σε πλάτωμα νότια της κορυφής βρίσκεται η Μονή Βλοχού του 18ου αιώνα. Το τέμπλο του ναού είναι αξιομνημόνευτο. Στη Μονή ασκήθηκε ο διδάσκαλος του γένους Γιαννούλης ο Αιτωλός (1595-1682). 
Στην έξοδο του Καινουρίου, αριστερά του δρόμου, βρίσκεται τετράκρουνη πηγή του 4ου π.Χ. αιώνα. Στο Δήμο Θεστιέων, κατά την διάρκεια του καλοκαιριού, γίνονται οι πολιτιστικές και αθλητικές εκδηλώσεις "Θέστια".
Διαίρεση.
Αναλυτικά τα δημοτικά διαμερίσματα και οι οικισμοί του δήμου (σε παρένθεση ο πληθυσμός σύμφωνα με την απογραφή του 2001)

</doc>
<doc id="43504" url="https://el.wikipedia.org/wiki?curid=43504" title="Πωλ Λεμέρλ">
Πωλ Λεμέρλ

Ο Πωλ Εμίλ Λεμέρλ ("Paul Émile Lemerle", 11 Απριλίου 1903 - 17 Ιουλίου 1989) ήταν ένας από τους διαπρεπέστερους βυζαντινολόγους. Γεννήθηκε στο Παρίσι το 1903. Μετά τις σπουδές του στο Παρίσι διορίστηκε μέλος και αργότερα γραμματέας της Γαλλικής Αρχαιολογικής Σχολής Αθηνών για την περίοδο 1931-1941. Την περίοδο αυτή συμμετείχε σε ανασκαφές με κυριότερη αυτή στους Φιλίππους. Διετέλεσε διευθυντής σπουδών στην École Pratique des Hautes Études (1947-1967), καθηγητής στη Σορβόννη (1958-1967) και στο Κολέγιο της Γαλλίας (1967-1973), διευθυντής του Κέντρου Ερεύνης της Ιστορίας και του Πολιτισμού του Βυζαντίου, πρόεδρος (1961-1971) της Διεθνούς Ενώσεως Βυζαντινών Σπουδών. Επίσης υπήρξε μέλος της Γαλλικής Ακαδημίας, αντεπιστέλλον μέλος της Ακαδημίας Αθηνών, της Ακαδημίας της Βιέννης και επίτιμος διδάκτωρ πολλών πανεπιστημίων, μεταξύ αυτών των Αθηνών και της Θεσσαλονίκης. Πέθανε το 1989.

</doc>
<doc id="43507" url="https://el.wikipedia.org/wiki?curid=43507" title="22 Καλλιόπη">
22 Καλλιόπη

Η Καλλιόπη (αγγλικά:Kalliope) είναι ο αστεροειδής (μικρός πλανήτης) με αύξοντα αριθμό ανακαλύψεως 22. Το απόλυτο μέγεθος της Καλλιόπης, όπως αυτό ορίζεται για το Ηλιακό Σύστημα, είναι 6,45, δηλαδή είναι ένας από τους λαμπρότερους αστεροειδείς. Ανακαλύφθηκε στις 16 Νοεμβρίου 1852 από τον Τζον Ράσελ Χιντ, που παρατηρούσε από το Λονδίνο, και πήρε το όνομά της από τη Μούσα Καλλιόπη. Η Καλλιόπη περιφέρεται περί τον Ήλιο σε μέση απόσταση (μεγάλος ημιάξονας της τροχιάς της) 2,909 αστρονομικών μονάδων ή 435,2 εκατομμυρίων χιλιομέτρων. Η εκκεντρότητα της τροχιάς της είναι e = 0,102. Μία περιφορά της Καλλιόπης περί τον Ήλιο συμπληρώνεται σε 1.812,2 ημέρες. Η κλίση της τροχιάς της Καλλιόπης ως προς την εκλειπτική είναι 13,7 μοίρες.
Οι διαστάσεις της Καλλιόπης είναι 215×180×150 χλμ. και η μάζα της 7,37 τετράκις εκατομμύρια τόνοι. Η Καλλιόπη περιστρέφεται γύρω από τον εαυτό της μία φορά κάθε 4 ώρες και 9 λεπτά. Ο άξονας περιστροφής της είναι σχεδόν κάθετος στην τροχιά της. Η γεωμετρική λευκαύγειά της είναι 0,142 και ο φασματικός της τύπος είναι M (με μέταλλα). Ωστόσο, φασματοσκοπικές μελέτες έχουν ανακαλύψει ενδείξεις για ένυδρα και πυριτικά ορυκτά, που υποδεικνύουν μάλλον μία πετρώδη παρά μεταλλική επιφάνεια. Η μέγιστη θερμοκρασία στην επιφάνειά της δεν ξεπερνά ποτέ τους 30 °C υπό το μηδέν.
Δορυφόρος.
Η Καλλιόπη έχει ένα φυσικό δορυφόρο, τον Λίνο, που περιφέρεται γύρω της σε απόσταση 1.065 χλμ., ή 12 ακτίνες της Καλλιόπης, και ανακαλύφθηκε στις 29 Αυγούστου 2001 από τους Jean-Luc Margot και Michael E. Brown. Ο Λίνος έχει διαστάσεις 35 ως 40 χιλιόμετρα.

</doc>
<doc id="43508" url="https://el.wikipedia.org/wiki?curid=43508" title="Μάκης Παρασκευόπουλος">
Μάκης Παρασκευόπουλος

Ο Γεράσιμος "(Μάκης)" Παρασκευόπουλος (1949) είναι Έλληνας δικηγόρος και πολιτικός. Από το 2006 έως το 2014 ήταν δήμαρχος του Πύργου.
Βιογραφικά στοιχεία.
Γεννήθηκε στον Πύργο Ηλείας και σπούδασε νομικά στο Πανεπιστήμιο Αθηνών. Ανέπτυξε αντιδικτατορική δράση ενάντια στο καθεστώς της Χούντας των Συνταγματαρχών συμμετέχοντας μάλιστα και ως αντιπρόεδρος της Ελληνοευρωπαϊκής Κίνησης Νέων (Ε.Κ.Ι.Ν.), ενώ το 1973, έλαβε μέρος στην Κατάληψη της Νομικής Αθηνών, ως μέλος της επιτροπής κατάληψης, ενώ είχε συντάξει και τον όρκο των φοιτητών. Κατά τη διάρκεια της δικτατορίας, συνελήφθη αρκετές φορές και βασανίστηκε στα κρατητήρια του ΕΑΤ - ΕΣΑ. Μετά την αποφοίτησή του. Απελευθερώθηκε με την αμνηστία του Αυγούστου το 1973 και διέφυγε λίγο αργότερα στο εξωτερικό. Μετά την πτώση του Χούντας, συμμετείχε ως μάρτυρας κατηγορίας στη δίκη της Χούντας, ως εκπρόσωπος της ΕΚΙΝ, και στη συνέχεια, στις δίκες των βασανιστών του καθεστώτος.
Ιδιώτευσε αρχικά ως δικηγόρος στην Αθήνα, όπου είχε δικηγορικό γραφείο με τους Λουκά Κανακάρη - Ρούφο και Νικόλαο Αλιβιζάτο. Μετά από κάποια χρόνια, επέστρεψε στον Πύργο, όπου ανέπτυξε πολιτική δραστηριότητα ως εκλεγόμενος δημοτικός σύμβουλος και αντιπρόεδρος του δημοτικού συμβουλίου. Στις βουλευτικές εκλογές του 1996, ήταν υποψήφιος βουλευτής Ηλείας με το ψηφοδέλτιο του Συνασπισμού και στη συνέχεια βουλευτικές εκλογές του 2000, υποψήφιος βουλευτής με το ψηφοδέλτιο του ΠΑΣΟΚ, χωρίς όμως επιτυχία. 
Στις δημοτικές εκλογές του 2006, εξελέγη δήμαρχος Πύργου με την στήριξη του ΠΑΣΟΚ. 
Στις δημοτικές εκλογές του 2010, επανεξελέγη για δεύτερη συνεχή φορά δήμαρχος από τον α΄ γύρο με ποσοστό 52,29 %. Η δεύτερη θητεία του ως δήμαρχος Πύργου συνέπεσε στο τέλος του 2013, με δυσκολία διαχείρισης των απορριμμάτων, ενώ ως προσωρινή λύση επιλέχθηκε η μεταφορά τους στον ΧΥΤΑ Αττικής, και με διαμαρτυρίες δημοτών του Πύργου σχετικά με την διαχείριση των απορριμάτων . Στις εκλογές του 2014 απέσυρε την υποψηφιότητα, την οποία είχε θέσει για επανεκλογή στη δημαρχία της πόλης.
Κατοικεί μόνιμα στον Πύργο. Είναι παντρεμένος με την Κρινιώ Τσάφα και έχει δύο παιδιά.

</doc>
<doc id="43510" url="https://el.wikipedia.org/wiki?curid=43510" title="Ίμβρος">
Ίμβρος

Η Ίμβρος (παλαιότερη τουρκική ονομασία: "İmroz", σήμερα στα Τουρκικά: "Gökçeada"), είναι νησί του Αιγαίου, το οποίο ανήκει στην Τουρκία και διοικητικά στη νομαρχία του Τσανάκκαλε. Βρίσκεται στο βόρειο Αιγαίο, στην είσοδο του Ελλησπόντου. Έχει έκταση 279 τετραγωνικά χιλιόμετρα και πληθυσμό 10.106 κατοίκων (2020), εκ των οποίων περίπου 700 είναι Έλληνες. Οι κύριες ασχολίες των κατοίκων είναι η κτηνοτροφία, η αλιεία, η μελισσοκομική, η καλλιέργεια σιτηρών/ελαιόδενδρων και ο τουρισμός, ενώ το νησί φημίζεται επίσης για τα αμπέλια του και το εκλεκτό κρασί του. Στην πρωτεύουσα του νησιού, Παναγία, εδρεύει η Ιερά Μητρόπολις Ίμβρου και Τενέδου του Οικουμενικού Πατριαρχείου.
Ιστορία.
Αρχαιότητα.
Αρχικοί κάτοικοι του νησιού ήταν οι Πελασγοί, σύμφωνα με τον Ηρόδοτο. Το όνομα θεωρείται ότι το πήρε από την τοπική καρική θεότητα Ίμβραμος,που λατρευόταν στο νησί. Αργότερα ανήκε, μαζί με τη γειτονική Λήμνο, στην Αθηναϊκή Συμπολιτεία. Μετά τη ναυμαχία της Σαλαμίνας, ο Μιλτιάδης κατέκτησε το νησί. Οι Αθηναίοι ίδρυσαν εκεί αποικία περί το 450 π.Χ., την οποία διατήρησαν τους επόμενους 6 αιώνες.
Σύγχρονη εποχή.
Περί τον Α΄ Παγκόσμιο Πόλεμο, το 100% του πληθυσμού του νησιού, δηλαδή περίπου 8.000, ήταν Έλληνες. Λόγω της στρατηγικής θέσης της δίπλα στα Δαρδανέλλια, η Ίμβρος παρέμεινε στην Οθωμανική Αυτοκρατορία, μαζί με την Τένεδο, σε αντίθεση με τα υπόλοιπα νησιά του Αιγαίου, που παραχωρήθηκαν στην Ελλάδα.
Το 1920, η Συνθήκη των Σεβρών παραχωρούσε τα δυο νησιά στην Ελλάδα. Μετά όμως την ήττα των Ελλήνων στη Μικρά Ασία και τη Μικρασιατική Καταστροφή, η Συνθήκη της Λωζάννης έδωσε τα δύο νησιά στην Τουρκία, διάδοχο πλέον της Οθωμανικής Αυτοκρατορίας. Η ίδια συνθήκη όμως εξαίρεσε τους Έλληνες κατοίκους των δύο νησιών από την ανταλλαγή των πληθυσμών που ακολούθησε, και προέβλεψε γι' αυτούς εκτενή αυτονομία, όρος όπως που στη συνέχεια καταπατήθηκε ευρέως.
Το 1926, ο νέος Αστικός Κώδικας της Τουρκίας ανακάλεσε όλα τα δικαιώματα των μειονοτήτων, μεταξύ αυτών και των κατοίκων της Ίμβρου, κατά παράβαση της Συνθήκης της Λωζάννης. Ο Νόμος 1151 του 1927 απαγόρευσε τη διδασκαλία της ελληνικής γλώσσας στα . Η πρόβλεψη για ύπαρξη τοπικής αστυνομίας, ελεγχόμενης από την ελληνική μειονότητα στο νησί, δεν εφαρμόστηκε ποτέ. Η Ίμβρος ονομάστηκε Gökçeada (Γκιοκτσεάντα) και έλαβε χώρα εκτεταμένος εποικισμός από την ενδοχώρα της Τουρκίας, με σκοπό την αλλοίωση της πληθυσμιακής σύνθεσης. Ιδιοκτησίες Ελλήνων απαλλοτριώθηκαν, με την επίκληση λόγων ασφαλείας, σε εξευτελιστικές τιμές. 
Η κλιμάκωση της έντασης στην Κύπρο τη δεκαετία του 1960, επέφερε ακόμη μεγαλύτερη χειροτέρευση των συνθηκών διαβίωσης των Ελλήνων στο νησί. Η εγκατάσταση μιας "ανοικτής φυλακής" (δίπλα στο χωριό ) για βαρυποινίτες από το εσωτερικό της χώρας, αύξησε τον τρόμο του ελληνικού πληθυσμού και επέτεινε το φαινόμενο της μετανάστευσης. Σήμερα οι Έλληνες στην Ίμβρο δεν είναι πάνω από 135, στην πλειοψηφία τους γέροντες. Η "ανοικτή αγροτική φυλακή" χτίστηκε στο χωριό Σιρίνκιοϊ, κοντά στο , το οποίο ήταν από τα μεγαλύτερα χωριά της Ίμβρου και των Βαλκανίων, και σήμερα αποτελεί ένα από τα πιο ερειπωμένα χωριά στο νησί.
Ίδρυση τελωνείων στην Ίμβρο.
Εξαιρετική πρόσφατη εξέλιξη χαρακτηρίζουν οι ιμβριακοί σύλλογοι την απόφαση των τουρκικών αρχών να προχωρήσουν σε ίδρυση τελωνείων στην Ίμβρο και την Τένεδο. Η απόφαση της τουρκικής κυβέρνησης, που δημοσιεύθηκε στο υπ'αριθμ. 28150 φύλλο της εφημερίδας της κυβέρνησης της χώρας, έγινε δεκτή με ικανοποίηση, καθώς αποτελούσε πάγιο αίτημα των Ελλήνων, αλλά και του Πατριαρχείου.
Σύμφωνα με τους ιμβριακούς συλλόγους, «με την εξαιρετική αυτή εξέλιξη, τα νησιά Ίμβρος και Τένεδος, είναι πλέον σημεία εισόδου στην Τουρκία από το εξωτερικό και εξόδου από αυτήν για διακίνηση προσώπων, αγαθών και υπηρεσιών.
Ενδεικτικός πληθυσμός Ελλήνων στα χωριά της Ίμβρου.
Σημείωση: Οι παραπάνω αριθμοί αναφέρονται προσεγγιστικά στους εναπομείναντες μόνιμους Έλληνες κατοίκους ή σε αυτούς που μένουν το μεγαλύτερο μέρος του χρόνου στο νησί και όχι σε αυτούς που επισκέπτονται το νησί στις διακοπές/γιορτές (π.χ Πάσχα, καλοκαίρι). Πηγή: Νίκος Δολδούρης (Έλληνας Ίμβριος της διασποράς (Αυστραλία), σήμερα μόνιμος κάτοικος στο Σχοινούδι).
Περιουσίες Ιμβρίων Ελλήνων.
Όλα τα ελληνικά χωριά στην Ίμβρο έχουν χαρακτηριστεί ως διατηρητέα από την τουρκική κυβέρνηση. Έτσι, όποιος Ίμβριος θέλει να επισκευάσει το σπίτι του, θα πρέπει να το αναπαλαιώσει όπως ακριβώς ήταν αρχικά. Οι Ίμβριοι που δεν έχουν την τουρκική υπηκοότητα δεν μπορούν να κληρονομήσουν περιουσία στην Ίμβρο. Αυτό αποτελεί πρόβλημα κυρίως στην περίπτωση των Ελλήνων Ιμβρίων ανδρών που δεν έχουν υπηρετήσει στον τουρκικό στρατό. Επίσης κανένας ξένος υπήκοος (δηλαδή χωρίς τουρκική υπηκοότητα -- π.χ. Έλληνας, Ολλανδός, Αμερικανός κλπ) δεν μπορεί να αγοράσει σπίτι στην Ίμβρο, γιατί ολόκληρο το νησί θεωρείται παραμεθόριος περιοχή. Όλοι αυτοί οι περιορισμοί (διατηρητέα σπίτια, τουρκική υπηκοότητα) αποτελούν εμπόδια στους Έλληνες Ιμβρίους που θέλουν να επισκευάσουν/κληρονομήσουν τα σπίτια τους. Όταν δεν υπάρχει κληρονόμος ο οποίος διαθέτει τούρκικη υπηκοότητα, η περιουσία μετά το θάνατο του ιδιοκτήτη περνάει στο τουρκικό δημόσιο. Αυτό ακριβώς συνέβη με τις περιουσίες περίπου 26 Ελλήνων τη χρονική περίοδο από το 1993 μέχρι το 2011.
Ελληνικά σχολεία στην Ίμβρο.
Τα σχολεία τον 20ό αιώνα.
Το 1924 λειτουργούσαν περίπου 18 σχολεία στην Ίμβρο και όλα ήταν ελληνικά.
Στις αρχές του 1964 λειτουργούσαν στην Ίμβρο 7 ελληνικά σχολεία με συνολικά 693 μαθητές και 27 δασκάλους. Τότε η τουρκική κυβέρνηση έθεσε σε εφαρμογή μια δέσμη μέτρων εκτουρκισμού της Ίμβρου (35/27.3.1964 απόφαση του εθνικού συμβουλίου ασφαλείας της Τουρκίας), το οποίο περιελάμβανε μαζικές απαλλοτριώσεις καλλιεργήσιμης γης, ίδρυση ανοικτών αγροτικών φυλακών και με ειδική νομοθετική ρύθμιση απαγορεύτηκε η ελληνική εκπαίδευση και όλα τα ελληνικά σχολεία έκλεισαν και λειτούργησαν ως δημόσια τούρκικα σχολεία.
Επαναλειτουργία Δημοτικού Σχολείου το 2013.
Στις 10 Ιανουαρίου 2012 ενεκρίθη το αίτημα αδειοδότησης ελληνικού μειονοτικού σχολείου στην Ίμβρο. Το σχετικό αίτημα είχε πραγματοποιηθεί προς τις τουρκικές αρχές προ ενός έτους από μέλη των κοινοτήτων της Ίμβρου και είχε κατατεθεί από τον κ. Λάκη Βίγκα, εκπρόσωπο των Μειονοτικών Βακουφίων στην Κεντρική Διεύθυνση Βακουφίων της Τουρκίας. Πρόκειται για ιστορική εξέλιξη καθώς μετά από δεκαετίες επιτρέπουν οι τουρκικές αρχές σε ελληνικό σχολείο να λειτουργήσει στην Ίμβρο.
Το Σεπτέμβριο του 2013 επαναλειτούργησε μετά από 49 χρόνια το Δημοτικό Σχολείο των Αγίων Θεοδώρων με τέσσερεις μαθητές. Την επόμενη όμως χρονιά, το 2014, άνοιξε με δύο από τους αρχικούς μαθητές, καθώς ένας μαθητής επέστρεψε στην Ελλάδα με την οικογένειά του και άλλος ένας εγγράφτηκε σε τουρκικό σχολείο της Κωνσταντινούπολης.
Άνοιγμα Γυμνασίου και Λυκείου το 2015.
Το 2014 ιδρύεται ο εκπαιδευτικός και πολιτιστικός σύνδεσμος Ίμβρου στην Πόλη με κύριο μέλημα την ανάπτυξη και λειτουργία των ελληνικών μειονοτικών σχολείων της Ίμβρου. Ο στόχος ήταν να ανοίξει Γυμνάσιο και Λύκειο στο νησί. Στις 31 Αυγούστου του 2015 γίνεται η επίσημη παραλαβή των σχετικών αδειών και το σχολικό έτος 2015-2016 η Ίμβρος αποκτά πλήρη πρωτοβάθμια και δευτεροβάθμια ελληνική εκπαίδευση. 
Το άνοιγμα των σχολείων το Σεπτέμβριο του 2015 κατέστη δυνατό χάρη στις εντατικές προσπάθειες των ομογενειακών φορέων και τη βοήθεια του Οικουμενικού Πατριάρχη Βαρθολομαίου, καθώς και την οικονομική συνδρομή της Ιεράς Μεγίστης Μονής Βατοπεδίου, η οποία ανέλαβε μόνιμος χορηγός και συσσιτιοτρόφος των σχολείων, ενώ και η Ιερά Αρχιεπισκοπή Αμερικής συνέδραμε με μεγάλη εφάπαξ χορηγία για την ολοκλήρωση του έργου των σχολείων καθώς και οι μητροπόλεις Κώου και Νισύρου και Σύμης. Επίσης, το Πανεπιστήμιο του Νισάντασι αλλά και άλλες ιδιωτικές πρωτοβουλίες στήριξαν το έργο. 
Χάρη στην εκπαιδευτική υποδομή που δημιουργήθηκε, συνολικά επτά οικογένειες από την Ελλάδα με 14 παιδιά επανεγκαταστάθηκαν στο νησί το 2015, ενώ μετά το άνοιγμα του δημοτικού σχολείου το 2013, επτά βρέφη είχαν γεννηθεί στην Ίμβρο από νέα ζευγάρια μέχρι τον Οκτώβριο του 2015.
Έλληνες και Κούρδοι στην Ίμβρο.
Στην Ίμβρο εκτός από πολύ στρατό και Έλληνες συναντά κανείς και πολλούς Κούρδους εσωτερικούς μετανάστες. Στο Κάστρο (σήμερα Kaleköy) πολλοί Κούρδοι έχουν πάρει τα εγκαταλελειμμένα σπίτια και τα έχουν μετατρέψει σε ενοικιαζόμενα δωμάτια. Η μεταφορά Κούρδων στο νησί ήταν στα πλαίσια της τουρκικής πολιτικής για την επάνδρωση του νησιού. 
Κοίμηση της Θεοτόκου, Δεκαπενταύγουστος.
Κατά τη διάρκεια του πανηγυριού του Δεκαπενταύγουστου η Ίμβρος και τα χωριά γεμίζουν από Έλληνες Ιμβρίους από το εξωτερικό και από την Ελλάδα.
Πληθυσμός.
Πληθυσμιακή αλλαγή στην Ίμβρο.
 
Πηγή: Gökçeada Municipality official page
Πηγή: Changes in the demographic characteristics of Gökçeada
Γεωγραφία.
Η "χώρα" του νησιού είναι η Παναγία (σήμερα "Çınarlı"). Βρίσκεται στο κέντρο της Ίμβρου και δίπλα στον οικισμό κατασκευάζεται μικρό αεροδρόμιο. Οι περισσότεροι οικισμοί του νησιού απέκτησαν τουρκική ονομασία το 1926.
Ιμβριακό Γλωσσικό Ιδίωμα.
Το ιμβριακό ιδίωμα ανήκει στα λεγόμενα βόρεια νεοελληνικά ιδιώματα, σύμφωνα με τη διάκριση του Γεωργίου Χατζιδάκι, καθώς παρουσιάζει το φαινόμενο της αποβολής των ατόνων φωνηέντων /i, u/ και της κώφωσης των /e, o/ σε /i, u/ αντίστοιχα. Αξιοσημείωτη είναι η διατήρηση σημαντικού αριθμού αρχαιοελληνικών στοιχείων τα οποία δεν υπάρχουν πλέον στην κοινή νεοελληνική γλώσσα σε επίπεδο τόσο λεξιλογίου όσο και γραμματικής. Από τα βασικότερα χαρακτηριστικά του ιδιώματος είναι τα εξής:

</doc>
<doc id="43511" url="https://el.wikipedia.org/wiki?curid=43511" title="Τζούλια Αλεξανδράτου">
Τζούλια Αλεξανδράτου

Η Τζούλια Αλεξανδράτου (24 Νοεμβρίου 1985) είναι Ελληνίδα μοντέλο, τραγουδίστρια, ηθοποιός, παρουσιάστρια και πρώην ηθοποιός αισθησιακών ταινιών. Έγινε γνωστή στο ευρύ κοινό από τη συμμετοχή στον Διαγωνισμό Ομορφιάς του ANT1 το 2002, όπου σε ηλικία 16 ετών κατέκτησε τον τίτλο "Miss Young '02". Ακολούθησε η εκ νέου συμμετοχή της στον ίδιο διαγωνισμό το 2006 όπου κέρδισε τον τίτλο "Β' Star Hellas '06". Μετά την συμμετοχή της στον διαγωνισμό ακολούθησαν οι παρουσιάσεις τηλεοπτικών εκπομπών όπως "Megalicious Chart Live", "Music Bee" και "Με την Τζούλια", οι πρωταγωνιστικοί της ρόλοι στις κινηματογραφικές ταινίες "Ψυχραιμία" και "Οι Πόντιοι: New Generation", οι εμφανίσεις σε νυχτερινά μαγαζιά και δεκάδες φωτογραφίσεις και εξώφυλλα σε περιοδικά σε Ελλάδα και εξωτερικό. Το 2010 κυκλοφόρησε η ταινία ερωτικού περιεχομένου με τίτλο "Τζούλια Αλεξανδράτου - Το Απαγορευμένο" με πρωταγωνίστρια την ίδια.
Βιογραφία.
Γεννήθηκε στις 24 Νοεμβρίου του 1985 στην Αθήνα όπου και μεγάλωσε. Ο πατέρας της, Ζήσιμος Αλεξανδράτος, είναι Έλληνας πολιτικός μηχανικός με καταγωγή από την Κεφαλονιά, ενώ η μητέρα της, Άλισον Χαντ Αλεξανδράτου, είναι πρώην μοντέλο βρετανικής καταγωγής. Έχει μια μεγαλύτερη αδερφή, την Άρτεμις (γεν. 1983), που είναι λαϊκή τραγουδίστρια. Από ηλικία μόλις ενός έτους ξεκίνησε να εργάζεται ως μοντέλο σε διαφημιστικά για εταιρίες στην τηλεόραση ενώ από παιδική ηλικία ξεκίνησε να συμμετέχει σε εκπομπές διαφημίζοντας παιδικά ρούχα γνωστών εταιριών.
Το 2002, σε ηλικία μόλις δεκαέξι ετών, δήλωσε συμμετοχή μέσω του πρακτορείου της στο Διαγωνισμό Ομορφιάς του ANT1 για την ανάδειξη των "Σταρ Ελλάς-Μις Ελλάς-Μις Young '02". Εκεί στις 9 Απριλίου του 2002 κέρδισε τον τίτλο της Miss Young της χρονιάς ξεκινώντας και επίσημα την πορεία της ως μοντέλο, με συμμετοχές σε καμπάνιες και πασαρέλες γνωστών εταιριών. Τέσσερα χρόνια μετά, και συγκεκριμένα στις 10 Απριλίου του 2006, έλαβε ξανά μέρος στον ίδιο διαγωνισμό για την κατάκτηση αυτή τη φορά του τίτλου "Σταρ Ελλάς". Τελικά μετά τη λήξη του διαγωνισμού έφυγε με τον τίτλο της "Αναπληρωματικής Star Hellas '06". Αμέσως μετά την συμμετοχή της στο διαγωνισμό ξεκίνησε την συνεργασία της με το Mega Channel έχοντας το ρόλο της συμπαρουσιάστριας του Θέμη Γεωργαντά στο μουσικό show "Megalicious Chart Live". Την ίδια περίοδο έκανε το ντεμπούτο της ως τραγουδίστρια στο πλευρό του Ανδρέα Κωνσταντινίδη στο τραγούδι "Μόνο Για Σένα". Το καλοκαίρι του 2006 υπέγραψε συμβόλαιο συνεργασίας με τον τηλεοπτικό σταθμό ANT1. Εκεί από τον Οκτώβριο ξεκίνησε να παρουσιάζει την μουσική εκπομπή "Music Bee" στο πρόγραμμα του Σαββατοκύριακου. Τελικά η εκπομπή ολοκλήρωσε τον κύκλο της μετά από τρία επεισόδια λόγω χαμηλών ποσοστών τηλεθέασης. Λίγο πριν την λήξη του έτους είχε ήδη φωτογραφηθεί για τα εξώφυλλα των περιοδικών "Harper's Bazaar", "Avanti", " On-Off", "V Men", "Nitro", "Γάμος", "Ensquire", "Celebrity" και "Εγώ".
Το 2007, ύστερα από πρόταση του Νίκου Περάκη, πήρε έναν από τους πρωταγωνιστικούς ρόλους στη μαύρη κωμωδία "Ψυχραιμία" κάνοντας έτσι το ντεμπούτο της στον κινηματογράφο. Εκεί υποδύθηκε την "Αρετή Όουλσον" μία φοιτήτρια θεολογίας που συσχετίζεται με τον επιχειρηματία "Αλέξανδρο Μάνδρακα", συμπρωταγωνιστώντας μαζί με τον Γιάννη Τσιμιτσέλη, τον Γιώργο Κιμούλη, τη Βάσω Καβαλιεράτου και άλλους. Την ίδια χρονιά ηχογράφησε άλλα δύο τραγούδια το "Βασίλισσα της πίστας" και το "Στόχος είναι τα λεφτά", το δεύτερο για τις ανάγκες της ταινίας που πρωταγωνιστούσε. Μέσα στα επόμενα χρόνια συνέχισε την καριέρα της ως τραγουδίστρια, τραγουδώντας σε διάφορα νυχτερινά μαγαζιά σε Αθήνα και Θεσσαλονίκη. Ως μοντέλο φωτογραφήθηκε για την Ελληνική Vogue στο εξώφυλλο του Νοεμβρίου του 2007 ενώ ακολούθησαν φωτογραφίσεις για τα εξώφυλλα των ανδρικών περιοδικών "Playboy", "Ensquire" και "Nitro". 
Στις 3 Μαρτίου του 2010 κυκλοφόρησε ταινία πορνό με τίτλο "Τζούλια Αλεξανδράτου - Το Απαγορευμένο" η οποία ξεπέρασε τις 200.000 πωλήσεις τις πρώτες τρεις μέρες της κυκλοφορίας της. Ενώ η ίδια στην αρχή δήλωσε πως επρόκειτο για κλοπή προσωπικών της ερωτικών στιγμών της τελικά στις 17 Μαρτίου του 2010, με συνέντευξη στην εκπομπή της Τατιάνας Στεφανίδου στον ANT1, είπε πως το dvd αποτέλεσε προϊόν συνεργασίας με την εταιρεία παραγωγής ερωτικών ταινιών του Δημήτρη Σειρηνάκη. Το θέμα προκάλεσε έντονες συζητήσεις στα Μέσα Μαζικής Ενημέρωσης της εποχής, με δημοσιεύματα να συσχετίζουν ακόμη την κυκλοφορία της ταινίας με την υπογραφή του πρώτου μνημονίου της χώρας. Τη σεζόν 2010-2011 υπέγραψε συμβόλαιο συνεργασίας με τον τηλεοπτικό σταθμό EXTRA3 όπου παρουσίασε το talk show "Με την Τζούλια" στη late night ζώνη του σταθμού. Την ίδια περίοδο πρωταγωνίστησε σε ένα ακόμη πορνό προκαλόντας ποικίλα σχόλια. Συμμετείχε σε ακόμη 3 ταινίες αυτού του είδους πριν αποσυρθεί οριστικά από τον χώρο το 2012. Το 2011 πρωταγωνίστησε στην κινηματογραφική κωμωδία του Όμηρου Ευστρατιάδη "Οι Πόντιοι: New Generation" παίζοντας μεταξύ άλλων και με την Ζωζώ Σαπουντζάκη.
Μάνατζερ της υπήρξε ο Μένιος Φουρθιώτης, παίρνοντας τη θέση του Ηλία Ψινάκη με τον οποίο συνεργάστηκε από το 2006 μέχρι το 2009. Η συνεργασία των δύο ξεκίνησε το 2009 στον ΑΝΤ1, όταν απέκτησαν φιλική σχέση στα καλλιστεία. Σχετικά με την ταινία πορνό της Αλεξανδράτου, ο Φουρθιώτης δήλωσε ότι την απόφαση την είχε πάρει μόνη της. Η συνεργασία αυτή συνεχίστηκε μέχρι το 2012, ενώ στη συνέχεια η σχέση τους οδηγήθηκε στις αίθουσες των δικαστηρίων μετά από μήνυση της Αλεξανδράτου που κατηγόρησε τον Φουρθιώτη για κλοπή 200.000 ευρώ από το χρηματοκιβώτιό της. 
Τον Νοέμβριο του 2016, κυκλοφόρησε σε συνεργασία με τον Τάσο Ποτσέπη, το τραγούδι "Αγάπη Μόνο".
Προσωπική ζωή.
Το 2012 ξεκίνησε τη σχέση της με τον επιχειρηματία Κριστιάν Καρπόζηλο. Τον Ιούνιο του 2013 το ζευγάρι παντρεύτηκε στη Βιέννη όπου και εγκαταστάθηκε μόνιμα. Τρία χρόνια μετά έγινε γνωστός ο χωρισμός του ζευγαριού με το διαζύγιο να εκδίδεται στα μέσα του 2017.

</doc>
<doc id="43512" url="https://el.wikipedia.org/wiki?curid=43512" title="Τόνι Μπλερ">
Τόνι Μπλερ

Ο Τόνι Μπλερ ("Anthony Charles Lynton "Tony" Blair", 6 Μαΐου 1953) είναι Βρετανός πολιτικός, πρώην Πρωθυπουργός του Ηνωμένου Βασιλείου από τις 2 Μαΐου 1997 έως τις 27 Ιουνίου 2007. Είναι επίσης ο μόνος Εργατικός Πρωθυπουργός που κατάφερε να εκλεγεί στο αξίωμα 3 συνεχείς φορές (1997, 2001, 2005).
Γεννήθηκε στις 6 Μαΐου 1953 στο Εδιμβούργο. Το πλήρες όνομά του είναι Anthony Charles Lynton «Tony» Blair. 
Παντρεύτηκε τη δικηγόρο Τσέρι Μπουθ στις 29 Μαρτίου 1980. Έχουν 3 γιους και 1 κόρη. Ο γιος του, Leo κατέχει την ξεχωριστή θέση να είναι το πρώτο παιδί που γεννήθηκε από έναν εν ενεργεία Πρωθυπουργό εδώ και 150 χρόνια, όταν είχε γεννηθεί ο Francis Albert Rollo Russell από τον Lord John Russell στις 11 Ιουλίου 1849. 
Έγινε μέλος του Εργατικού Κόμματος το 1975 και το 1983 εξελέγη για πρώτη φορά βουλευτής. Έγινε Πρόεδρος του Εργατικού Κόμματος το 1994, μετά το θάνατο του Τζον Σμιθ. Οδήγησε το κόμμα σε σαρωτική νίκη το 1997 στις γενικές εκλογές, τερματίζοντας έτσι 18 χρόνια διακυβέρνησης από τους Συντηρητικούς. Τήρησε φιλοαμερικανική πολιτική και μαζί με τις ΗΠΑ προώθησε την εισβολή στο Ιράκ (2003), για την οποία έχασε πολλούς ψηφοφόρους το 2005. Ωστόσο, κατάφερε να εκλεγεί για 3η φορά στις 6 Μαΐου 2005, ημέρα των γενεθλίων του. Ο Βρετανός πρωθυπουργός Τόνι Μπλερ ανακοίνωσε στις 7 Σεπτεμβρίου 2006 ότι θα παραιτηθεί από το αξίωμά του εντός του επόμενου χρόνου, προσπαθώντας με τη δήλωση αυτή να αμβλύνει την κριτική που του ασκήθηκε από στελέχη του Εργατικού Κόμματος, τα οποία του ζήτησαν να ορίσει ακριβή ημερομηνία παραίτησης. 
Η ανακοίνωση αυτή έγινε στις 10 Μαΐου 2007. Ο Μπλερ αποχώρησε στις 27 Ιουνίου του ιδίου έτους. Διάδοχός του στην πρωθυπουργία και την ηγεσία του Εργατικού Κόμματος είναι ο Γκόρντον Μπράουν.

</doc>
<doc id="43514" url="https://el.wikipedia.org/wiki?curid=43514" title="Ντομινίκ ντε Βιλπέν">
Ντομινίκ ντε Βιλπέν

Ο Ντομινίκ ντε Βιλπέν (γαλλικά: "Dominique de Villepin", 14 Νοεμβρίου 1953) είναι Γάλλος διπλωμάτης και πολιτικός, πρωθυπουργός της Γαλλίας από τις 31 Μαΐου 2005 μέχρι το 2007.
Πολιτική σταδιοδρομία.
Γεννήθηκε στο Ραμπάτ του Μαρόκου, στις 14 Νοεμβρίου 1953. Το 2002 στην κυβέρνηση Ραφαρέν διορίστηκε Υπουργός Εξωτερικών και στη συνέχεια έγινε Υπουργός Εσωτερικών. Λίγο μετά τις προεδρικές εκλογές του 2007, στις 15 Μαΐου, ο ντε Βιλπέν παραιτήθηκε από την πρωθυπουργία.
Κατηγορήθηκε για συνωμοσία με σκοπό την πλήξη του υποψηφίου για τις προεδρικές εκλογές του 2007 Νικολά Σαρκοζί, ο οποίος εξελέγη τελικά πρόεδρος. Ο ντε Βιλπέν απαλλάχθηκε από όλες τις κατηγορίες στις 28 Ιανουαρίου 2010.

</doc>
<doc id="43516" url="https://el.wikipedia.org/wiki?curid=43516" title="Άνιμπαλ Καβάκο Σίλβα">
Άνιμπαλ Καβάκο Σίλβα



</doc>
<doc id="43517" url="https://el.wikipedia.org/wiki?curid=43517" title="Αιολική ελληνική διάλεκτος">
Αιολική ελληνική διάλεκτος



</doc>
<doc id="43519" url="https://el.wikipedia.org/wiki?curid=43519" title="Διοξείδιο του θείου">
Διοξείδιο του θείου

Το διοξείδιο του θείου είναι ανόργανη χημική ένωση με μοριακό τύπο SO2. Το μόριό του είναι τριατομικό και δεν είναι γραμμικό. Είναι αέριο με οσμή «καιόμενου θείου», και πράγματι αποτελεί το κυριότερο προϊόν της καύσεως ουσιών που περιέχουν θείο, γεγονός με περιβαλλοντική σημασία. Το διοξείδιο του θείου απελευθερώνεται στην ατμόσφαιρα κατά τις εκρήξεις των ηφαιστείων και σε μικρότερες ποσότητες από διάφορες βιομηχανίες και την καύση ορυκτών καυσίμων. Επειδή οι γαιάνθρακες (κάρβουνο) και το πετρέλαιο περιέχουν ενώσεις του θείου, αναπόφευκτα η καύση τους εκλύει διοξείδιο του θείου. Με την παρουσία υγρασίας και περισσότερο κάποιου καταλύτη όπως το διοξείδιο του αζώτου, το διοξείδιο του θείου οξειδώνεται παραπέρα σε τριοξείδιο του θείου (το οποίο διαλυόμενο στο νερό δίνει θειικό οξύ), πράγμα που όταν γίνεται στην ατμόσφαιρα δημιουργεί το φαινόμενο της όξινης βροχής.
Το διοξείδιο του θείου υγροποιείται εύκολα και για τον λόγο αυτό χρησιμοποιήθηκε στα πρώτα οικιακά ψυγεία.

</doc>
<doc id="43520" url="https://el.wikipedia.org/wiki?curid=43520" title="Citroën DS">
Citroën DS

Το Citroën DS (από το γαλλικό Déesse, δηλαδή θεά, και γνωστό ως "βάτραχος" στην Ελλάδα) ήταν ένα καινοτόμο πολυτελές αυτοκίνητο που παρήχθη από τη γαλλική αυτοκινητοβιομηχανία Citroën, από τον Οκτώβριο του 1955 έως τις 24 Απριλίου 1975. Κατά τη διάρκεια μιας παραγωγής που διήρκησε σχεδόν 20 έτη, συνολικά κατασκευάστηκαν 1.455.746 αντίτυπα σειράς DS, καθώς και της σειράς Citroën ID, όπως ονομαζόταν η φθηνότερη εξοπλιστικά εκδοχή του DS. Και οι δύο αυτές εκδοχές, αντικατέστησαν το, επίσης πρωτοποριακό για την εποχή του, Citroën Traction Avant και αντικαταστάθηκαν τον Αύγουστο του 1974 από το Citroën CX.
To DS υπήρξε, και θεωρείται ακόμα και σήμερα, εξαιρετικά δημοφιλές, τόσο για τον φουτουριστικό, αεροδυναμικό σχεδιασμό του, όσο και για την καινοτόμο τεχνολογία του. Ιδιαίτερα με το πρωτοποριακό υδραυλικό σύστημα του DS, που τροφοδοτούσε την υδροπνευματική ανάρτηση, το σύστημα διεύθυνσης και τα φρένα, όπως και με το γεγονός ότι ήταν το πρώτο αυτοκίνητο ευρείας παραγωγής με μπροστινά δισκόφρενα, και μάλιστα ως στάνταρ, έθεσε και υψηλά στάνταρ στην ποιότητα κύλισης, την οδική συμπεριφορά και την αποτελεσματικότητα των φρένων.
Μάλιστα το DS κατέλαβε την τρίτη θέση σε σχετική ψηφοφορία που διεξήχθη τον Δεκέμβριο του 1999 στο Λας Βέγκας από διεθνείς ειδικούς, για το Αυτοκίνητο του Αιώνα, πίσω μόνο από το Ford Model T και το κλασικό Mini του 1959. Αναλυτικά, η τελική κατάταξη στην ψηφοφορία της τελικής 5άδας μοντέλων ήταν η εξής:
Επίσης, τοποθετήθηκε στην πέμπτη θέση από το περιοδικό Automobile Magazine στον επίσημο διαγωνισμό των «100 Coolest Cars» που έγινε το 2005, ενώ κέρδισε τον τίτλο του ομορφότερου αυτοκινήτου όλων των εποχών από το περιοδικό Classic &amp; Sports Car, μετά από διαγωνισμό όπου κριτές ήταν 20 από τους μεγαλύτερους σχεδιαστές αυτοκινήτων, όπως οι Giorgetto Giugiaro (Τζορτζέτο Τζουτζιάρο), Ian Callum, Roy Axe, Paul Bracq και Leonardo Fioravanti.
Εξέλιξη.
Η εξέλιξη του διαδόχου του Traction Avant είχε ξεκινήσει ήδη από το 1937, ως το «πρότζεκτ VGD» (Voiture à Grande Diffusion: Αυτοκίνητο Μεγάλης Εξάπλωσης), αλλά καθυστέρησε σημαντικά, λόγω της έκρηξης του Β’ Παγκοσμίου Πολέμου. Κατά τη διάρκεια της Γερμανικής Κατοχής της Γαλλίας στον Β’ Π.Π. οι ερευνητές της Citroën συνέχισαν μυστικά το έργο τους και δημιούργησαν τα πρωτότυπα που μετέπειτα εξελίχθηκαν στο Citroën 2CV και στο DS.
Ο Αντρέ Λεφέμπρ μαζί με τον Ιταλό Φλαμίνιο Μπερτόνι, οι οποίοι είχαν προηγουμένως σχεδιάσει το επίσης καινοτόμο Traction Avant που είχε εισαχθεί το 1934, ήταν οι κύριοι υπεύθυνοι, ως μηχανικός και σχεδιαστής αντίστοιχα, για το σχετικό πρότζεκτ που οδήγησε στον διάδοχο DS, καθώς και για το πολυτάλαντο 2CV που έκανε ντεμπούτο το 1948. Μάλιστα ο André Lefèbvre, ως μηχανικός εκπαιδευμένος στη σχολή του Gabriel Voisin, διάσημου κατασκευαστή αεροπλάνων και αυτοκινήτων, αποφάσισε να εφαρμόσει στην πράξη τις θεωρίες του δασκάλου του. Κατά συνέπεια, έθεσε προσωπικό στόχο να προσφέρει στο VGD, σε συνεργασία με τον Flaminio Bertoni, μια αεροπορικής φιλοσοφίας αεροδυναμική φόρμα που θα πλησίαζε την τελειότητα, επιδεικνύοντας ταυτόχρονα τόλμη και στον μηχανολογικό τομέα. Για την επίτευξη αυτού του στόχου, χρησιμοποίησε και αεροδυναμική σήραγγα, και μάλιστα το DS ήταν ένα από τα πρώτα στην ιστορία αυτοκίνητα που εξελίχθηκαν με την χρήση τέτοιας σήραγγας. 
Ταυτόχρονα με τη συμμετοχή του στον κοινό αυτό σκοπό, ο Φλαμίνιο Μπερτόνι, ο σχεδιαστής του DS, δούλευε για χρόνια πάνω στην ιδέα ενός αυτοκινήτου με καταβολές από το ζωικό βασίλειο. Το 1946, είχε ήδη φτιάξει μια σειρά από σχετικά πρωτότυπα, μεταξύ των οποίων και την φυσικού μεγέθους μακέτα του «Ιπποποτάμου», το πρόπλασμα του DS. Σταδιακά, ως αποτέλεσμα της συνεργασίας των δύο δημιουργών του μοντέλου και κυρίως της αεροδυναμικής μελέτης που εκπόνησε ο Αντρέ Λεφέμπρ, το αρχικό αυτό πρότυπο έγινε ολοένα και πιο ομαλό και αεροδυναμικό, με λιγότερο έντονα «φουσκώματα» στο αμάξωμα, και εξελίχθηκε έτσι στο τελικό μοντέλο παραγωγής. Σημειωτέον ότι ο Μπερτόνι δεν ήταν απλώς ένας ιδιαίτερος σχεδιαστής αυτοκινήτων, καθώς ήταν επίσης ζωγράφος, γλύπτης και αρχιτέκτονας (προσοχή: να μην συγχέεται με τον σχεδιαστή αυτοκινήτων Μπερτόνε).
Παράλληλα, το 1942 ο Paul Magès, ερευνητής της Citroën από το 1933 και μηχανικός πάνω στα συστήματα φρένων, συνέλαβε την πρωτοποριακή ιδέα να εφαρμόσει την υδραυλική ισχύ όχι μόνο στα φρένα, αλλά και στην ανάρτηση, με σκοπό τη διατήρηση σταθερού ύψους από το δρόμο, καθώς και στη λειτουργία του συστήματος διεύθυνσης και του κιβωτίου ταχυτήτων. Κατά τη διάρκεια του πολέμου, ανέπτυξε μυστικά την υδροπνευματική τεχνολογία για όλα τα παραπάνω. Μετά από αρκετές πειραματικές μελέτες της Citroën με την τεχνολογία αυτή, τον Μάιο του 1954 η εταιρεία εισήγαγε στο Traction Avant την έκδοση 15Η (15 Hydraulique), μια παραλλαγή του 6-κύλινδρου Traction Avant 15CV, η οποία έφερε υδροπνευματική ανάρτηση στον πίσω άξονα, που διατηρούσε σταθερό ύψος από το δρόμο, ανεξάρτητα από το βάρος επιβατών και αποσκευών. Η έκδοση 15Η ήταν και το πρώτο δοκιμαστικό μοντέλο για την πλήρως εξελιγμένη υδροπνευματική ανάρτηση του DS, στον μπροστινό και στον πίσω άξονα. Επιπρόσθετα, το 15Η έφερε και στάνταρ υδραυλικό σύστημα διεύθυνσης και κιβωτίου ταχυτήτων, όπως συνέβη και στο DS.
Οι πρώτες δοκιμές του DS ξεκίνησαν το 1951, υπό άκρα μυστικότητα, στους έρημους δρόμους της νότιας Γαλλίας. Το φθινόπωρο του 1954 το εξωτερικό ντιζάιν του αυτοκινήτου είχε πλέον εγκριθεί επίσημα από τη διοίκηση της εταιρείας. Ωστόσο, η ταυτόχρονη παρουσίαση και κυκλοφορία νέων μοντέλων από άλλες εταιρείες και ιδίως η τότε έντονη επίδραση της αισθητικής των Αμερικανικών αυτοκινήτων στην Ευρώπη, ώθησε τον Φλαμίνιο Μπερτόνι σε αρκετές ακόμα βελτιωτικές αλλαγές. Ως αποτέλεσμα, η τελική αισθητική διαμορφώθηκε τον Ιανουάριο του 1955, εκτός μόνο από το σχήμα στο πίσω μέρος της οροφής. Ο λόγος ήταν ότι ο Μπερτόνι δεν είχε ακόμα ικανοποιηθεί από αυτό, καθώς αναζητούσε μια σχεδιαστική απάντηση στην νέα τότε Αμερικανική μόδα, που είχε καθιερώσει τα πίσω πτερύγια, με σχεδιαστικές εμπνεύσεις από τους διαστημικούς πυραύλους της τότε «διαστημικής εποχής». Προκειμένου να τραβήξει το ενδιαφέρον του κοινού με μια αντίστοιχη πατέντα, χωρίς όμως να αλλάξει το ομαλό και καμπυλωτό προφίλ του αμαξώματος, εμπνεύστηκε τα χαρακτηριστικά πίσω φλας του Citroën DS στις άνω γωνίες του πίσω παρμπρίζ, με την τοποθέτησή τους στην προέκταση της καθεμίας υδροροής. Μόλις τον Αύγουστο του 1955, λίγες εβδομάδες πριν το ντεμπούτο, είχε επιλύσει και αυτή την εκκρεμότητα, δίνοντας έτσι στο μοντέλο την οριστική του αισθητική εμφάνιση. Ο ίδιος, επίσης, ήταν ο εμπνευστής και της καινοτόμου τότε ιδέας του τιμονιού με την μία ακτίνα, το οποίο στις μετέπειτα δεκαετίες έγινε το σήμα κατατεθέν της Citroen και σε όλα τα μοντέλα της.
Παρουσίαση και σημασία για τη Γαλλία.
Τελικώς, μετά από 18 χρόνια μυστικής ανάπτυξης ως ο διάδοχος του επίσης καινοτόμου Traction Avant, η αρχική έκδοση DS19 (υποδηλώνοντας την ονομασία DS και τον κυβισμό των 1.9 λίτρων) παρουσιάστηκε την Πέμπτη 5 Οκτωβρίου 1955 και ώρα 09:00 το πρωί στο Διεθνές Σαλόνι Αυτοκινήτου του Παρισιού. Η αντισυμβατική φουτουριστική εμφάνιση του μοντέλου και η καινοτόμος τεχνολογία του, κατάφεραν να εξάψουν τη φαντασία του κοινού και της παγκόσμιας αυτοκινητοβιομηχανίας σχεδόν εν μία νυκτί. Ενδεικτικώς, μέχρι τις 09:45 π.μ. η Citroën είχε ήδη λάβει 749 παραγγελίες και μέσα στην πρώτη ημέρα συνολικά ελήφθησαν 12.000 παραγγελίες. Μάλιστα έως τη λήξη του Σαλονιού οι παραγγελίες ανήλθαν σε 80.000 και αυτό προκάλεσε αρχικά μια 15-μηνη λίστα αναμονής.
Το συγκεκριμένο μοντέλο δεν ήταν απλώς ένα στοίχημα για τη Citroën, αλλά και για τη χώρα γενικότερα. Για τη Γαλλία, η οποία ήταν την τότε εποχή σε φάση επούλωσης των πληγών και ανοικοδόμησης μετά την καταστροφή του Β’ Παγκοσμίου Πολέμου, καθώς και διαμόρφωσης της νέας ταυτότητάς της στον μετά-αποικιακό κόσμο, το αυτοκίνητο Citroën DS ήταν ένα σύμβολο της Γαλλικής εφευρετικότητας και έκανε τότε περήφανο όλο το γαλλικό λαό.
Το DS τόνισε, επίσης, το ενδιαφέρον του έθνους για την τεχνολογική πρόοδο και έθεσε τη χώρα στην κορυφή και πρωτοπορία των χωρών της «διαστημικής εποχής», κατά τη διάρκεια του ξέφρενου παγκόσμιου ανταγωνισμού για την τεχνολογία στην εποχή του Ψυχρού Πολέμου. Σε μακροχρόνια βάση, η καινοτόμος τεχνολογία του DS και των απευθείας «απογόνων» του (Citroën SM και Citroën CX), μαζί και με τις καινοτόμες τεχνολογίες του Τραίνου Υψηλών Ταχυτήτων TGV και του υπερηχητικού αεροσκάφους Κονκόρντ, συνέβαλαν σημαντικά στο γεγονός ότι τελικά, από τη δεκαετία του 1970, η Γαλλία σταθεροποιήθηκε ως η δεύτερη οικονομική δύναμη της Ευρώπης και η τέταρτη στον κόσμο.
Η σχεδιαστική του φιλοσοφία, επιπλέον, κυριολεκτικά αψήφισε κάθε συμβατικό σχεδιασμό της τότε παγκόσμιας αυτοκίνησης, καθώς οι δημιουργοί του μοντέλου είχαν αγνοήσει εντελώς τι έκαναν τότε οι άλλες εταιρείες στα μοντέλα τους. Μάλιστα, το αυτοκίνητο είχε αποσπάσει τα θετικά σχόλια και γνωστών προσωπικοτήτων, μεταξύ των οποίων ήταν και ο Γάλλος στρουκτουραλιστής φιλόσοφος Roland Barthes, ο οποίος είχε δημοσιεύσει μια σειρά άρθρων που αποθέωναν το DS και σε ένα από αυτά σχολίασε ότι έδειχνε «σαν να είχε πέσει από τον ουρανό».
Εκτός Γαλλίας, η ριζοσπαστική αλλά και κοσμοπολίτικη σχεδίαση του αυτοκινήτου είχε έναν ιδιαίτερο αντίκτυπο στους αντι-κομφορμιστές. Μια σχετική αμερικανική διαφήμιση απέδωσε πλήρως το στίγμα της εποχής: «Χρειάζεται ένας ιδιαίτερος άνθρωπος για να οδηγήσει ένα ιδιαίτερο αυτοκίνητο».
Καινοτόμες τεχνολογίες.
Το DS ήταν εξαιρετικά δημοφιλές για τον φουτουριστικό, αεροδυναμικό σχεδιασμό του, με αεροδυναμικό συντελεστή Cd 0,382 (νούμερο σχεδόν απίστευτο για τα τότε στάνταρ), και για την καινοτόμο τεχνολογία του, που το έκανε να ξεχωρίζει από το κόσμο του αυτοκινήτου της εποχής του, ιδίως στην Ευρώπη. Ήδη από το λανσάρισμα στα τέλη του 1955 έφερε στάνταρ: 
και μεταγενέστερα απέκτησε:
Citroën ID.
Η υψηλή τιμή του DS, ωστόσο, έπληξε τις πωλήσεις του σε μια χώρα που ακόμα ήταν σε φάση ανοικοδόμησης μετά την καταστροφή του Β' Παγκοσμίου Πολέμου. Το DS δεν παρουσίαζε πρακτικό ενδιαφέρον για τους δεκάδες χιλιάδες υποψήφιους αγοραστές, για τους οποίους τα 600.000 γαλλικά φράγκα, όσο ήταν η τιμή του προκατόχου Citroën Traction Avant, ήταν το ανώτατο όριο που μπορούσαν να διαθέσουν για ένα αυτοκίνητο. Αντιθέτως, το DS προσφερόταν σε τιμή 900.000 φράγκων το 1955, καθιστώντας το μία επιλογή για μία ανώτερη κοινωνική τάξη. Τελικώς, η Citroën παρουσίασε τον Οκτώβριο του 1956 και μια πιο φθηνή και προσιτή εκδοχή του DS, το Citroën ID (από το γαλλικό Idée, δηλαδή ιδέα), με συνεπακόλουθο αποτέλεσμα την λήξη της παραγωγής του Traction Avant τον Ιούλιο του 1957.
Αρχικά, η τιμή του ID19 στη γαλλική αγορά, ήταν πάνω από 25% φθηνότερη από αυτήν του DS19. Η διαφορά αυτή, ωστόσο, μειώθηκε τον Οκτώβριο του 1961, όταν η εταιρεία απέσυρε την εισαγωγική έκδοση ID19 Normale. Οι μεταγενέστερες εκδοχές του ID έλαβαν νέες ονομασίες, που αναφέρονται παρακάτω, αλλά συνολικά όλα αυτά τα μοντέλα αναφέρονται στα ιστορικά αφιερώματα ως η σειρά ID.
Διαχρονικά, η σειρά ID είχε μια κάπως πιο απλή εκδοχή της υδροπνευματικής ανάρτησης, ένα ταμπλό ανάλογης σχεδίασης με το DS, αλλά πιο φθηνό, ένα συμβατικό 4-τάχυτο μηχανικό κιβώτιο με συμπλέκτη, αντί για το 4-τάχυτο ημιαυτόματο χωρίς συμπλέκτη, και αρχικά δεν είχε υδραυλικό τιμόνι - το τελευταίο εμφανίστηκε από την σεζόν του 1963, ως έξτρα.
Ειδικότερα το συμβατικό 4-τάχυτο μηχανικό κιβώτιο με συμπλέκτη προσφέρθηκε και στο DS από τον Ιανουάριο του 1963 και μετά, ως μια προαιρετική φθηνότερη επιλογή, με μια αντίστοιχη έκπτωση στην τιμή πώλησης του μοντέλου, αν και στην πράξη δεν κυκλοφόρησαν πολλά DS με αυτό. 
Το 1969, το ID19 μετονομάστηκε σε DSpécial και το ID20 μετονομάστηκε σε DSuper. Το 1972, προστέθηκε το ακόμα ισχυρότερο D Super5, που είχε βασιστεί στο DS21. Η σειρά ID δεν συνδυάστηκε ποτέ με τον κορυφαίο κινητήρα 2.347 cm³ του DS23 ή με ηλεκτρονική έγχυση / ψεκασμό καυσίμου (injection), καθώς έφερε μόνο καρμπυρατέρ. Από την άλλη, λόγω του χαμηλότερου κόστους συντήρησης, η σειρά ID γνώρισε μεγάλη απήχηση και ως ταξί, ιδίως στο Παρίσι.
Κινητήρες.
Κατά το στάδιο της εξέλιξης, το μπροστινό μέρος του σασί του Citroën DS είχε σχεδιαστεί για να φιλοξενήσει έναν επίπεδο 6-κύλινδρο (H6) αερόψυκτο βενζινοκινητήρα, ο οποίος είχε βασιστεί στον σχεδιασμό του επίπεδου 2-κύλινδρου (H2) αερόψυκτου βενζινοκινητήρα του Citroën 2CV, αλλά με 6 κυλίνδρους αντί για 2 (για την ιστορία, η διάταξη H6 τελικώς υιοθετήθηκε στην Porsche 911 από το ντεμπούτο της πρώτης γενιάς της, το 1963, και διατηρείται διαχρονικά έως και σήμερα). Λίγους μήνες, ωστόσο, πριν την παρουσίαση του DS, η Citroën απέσυρε το μηχανικό αυτό σύνολο, καθώς εμφανίστηκαν κάποια προβλήματα αξιοπιστίας και, λόγω του μεγάλων χρηματικών ποσών που είχαν διατεθεί για τις τεχνολογικές καινοτομίες του DS, η εταιρεία διαπίστωσε τότε ότι της είχαν εξαντληθεί τα κονδύλια για να εξελίξει περαιτέρω τον εξακύλινδρο και να διορθώσει τα τεχνικά του ζητήματα.
Εξαιτίας αυτού του απρόβλεπτου παράγοντα, η Citroën εξαναγκάστηκε τους τελευταίους λίγους μήνες πριν το ντεμπούτο του DS να επιστρατεύσει επειγόντως έναν από τους κινητήρες του προκατόχου Citroën Traction Avant του 1934. Συγκεκριμένα, τοποθέτησε τον 4-κύλινδρο σε σειρά (I4) κινητήρα Sainturat, κυβισμού 1.911 cm³, της έκδοσης Traction Avant 11CV (μοντέλα 11B και 11C), που είχε εισαχθεί τον Νοέμβριο του 1934 και είχε διατηρηθεί στην παλέτα των κινητήρων για το σύνολο της καριέρας του Traction Avant. 
Ως αποτέλεσμα, τα πρώτα 9 χρόνια της καριέρας του DS, το μοναδικό μελανό σημείο του μοντέλου ήταν ο κινητήρας του, ο οποίος ήταν ιδιαίτερα αναχρονιστικός για ένα καινοτόμο αυτοκίνητο. Πάντως είχαν προηγηθεί ορισμένες τεχνικές βελτιώσεις στην κυλινδροκεφαλή από τον Georges Sainturat, που είχε σχεδιάσει και τον αρχικό κινητήρα εν έτει 1934, από τον οποίο και έλαβε την ονομασία. Για την ακρίβεια:
Αν και οι επιδόσεις δεν ήταν τότε ζήτημα πρώτης προτεραιότητας για τη Citroën, τα πρώτα DS είχαν εισπράξει κακές κριτικές για μέτριες επιδόσεις. Η τελική ταχύτητα των πρώτων DS με τον κινητήρα Sainturat, ο οποίος διατηρήθηκε έως το 1964, ήταν αρχικά 140 km/h (1955 - 1961) και με την αύξηση του κυβισμού του σε 1.987 cm³ έφτασε τα 150 km/h (1961 - 1964). Μεταγενέστερα πάντως αυτό βελτιώθηκε, με την εμφάνιση νέων κινητήρων και τα τελευταία DS κατάφερναν σαφώς καλύτερες επιδόσεις για την εποχή τους. Η υψηλότερη τελική επετεύχθη από την DS23 στην έκδοση injection και ήταν 191 km/h.
Συγκεκριμένα, στις αρχές της δεκαετίας του 1960 εξετάστηκαν οι εξής 6 πιθανές λύσεις:
Ήδη από τα μέσα της δεκαετίας του 1960, το σχετικό με την επίλυση αυτού του ζητήματος «Project S» είχε καταλήξει στην εξέλιξη ενός «υπερ - DS». Επισήμως, ο Robert Opron είχε λάβει εντολή να σχεδιάσει ένα μεγαλύτερο και βαρύτερο μοντέλο από το DS, αντί για μια ελαφρύτερη 2-πορτη σπορ έκδοση του DS.
Μέχρι το 1977, το σύστημα φορολόγησης των αυτοκινήτων στη Γαλλία ήταν τέτοιο, ώστε κυβισμοί άνω των 2.8 λίτρων ήταν εκτός πραγματικότητας, λόγω βαριάς φορολογίας. Αυτό είχε άμεσο αντίκτυπο στη Citroën, καθώς η εταιρεία δεν ήταν τότε ικανή να αναπτύξει έναν ελαφρύ κινητήρα με κυβισμό που δεν θα ξεπερνούσε το όριο αυτό και ταυτόχρονα θα ήταν επαρκώς ισχυρός. Για τον λόγο αυτό, οι λύσεις της κατασκευής ενός V6 ή πολύ περισσότερο ενός V8 κινητήρα απεδείχθησαν ουτοπικές και, αντίθετα με το Citroën Traction Avant, το DS δεν συνδυάστηκε ποτέ με κινητήρα με πάνω από 4 κυλίνδρους.
Τελικώς, το «πρότζεκτ S» κατέληξε στη δημιουργία ενός διαφορετικού και ακόμα πολυτελέστερου μοντέλου. Για τον κινητήρα του, επιστρατεύτηκε και η Maserati, οπότε και υιοθετήθηκαν τα διακριτικά «SM» ("δείτε: Ονομασία του Citroën SM"). Ο εξαιρετικά ισχυρός 2.7 λίτρων V6 κινητήρας της Μaserati, σχεδιάστηκε από τον έμπειρο αρχιμηχανικό της Μaserati Τζούλιο Αλφιέρι και τοποθετήθηκε και στο 2-πορτο σπορ Citroën SM, που τελικώς παρουσιάστηκε και λανσαρίστηκε το 1970. Η Citroën δεν τον προσέφερε ποτέ στο DS, αλλά ορισμένοι οπαδοί του μοντέλου και κάποιοι βελτιωτικοί οίκοι είχαν προβεί στο παρελθόν σε σχετική aftermarket μετατροπή, όπως στο αυτοκίνητο της διπλανής φωτογραφίας.
Ενεργητική και παθητική ασφάλεια.
Η ενεργητική ασφάλεια του Citroën DS ήταν αξιοσημείωτη για τα τότε στάνταρ, καθώς:
Ιδιαίτερα η παθητική ασφάλεια του DS, ήταν χωρίς αμφιβολία κορυφαία για την εποχή του. Το μοντέλο είχε σχεδιαστεί με βασική προτεραιότητα όχι μόνο την εμφάνιση και την οδική συμπεριφορά, αλλά "και την ασφάλεια" των επιβατών και ήδη από το 1955 έφερε στάνταρ: 
Η κορυφαία έκδοση Pallas.
Στις 25 Αυγούστου 1964, προστέθηκε μια έκδοση υπερπολυτελείας και ονομάστηκε DS Pallas, από το όνομα της Θεάς Αθηνάς της Ελληνικής μυθολογίας και ειδικότερα από το προσωνύμιο Αθηνά Παλλάς («Pallas»). Το βελτιωμένο αυτό μοντέλο, έφερε επιχρυσωμένα εξωτερικά σήματα, στάνταρ δερμάτινο σαλόνι και μάλιστα με επένδυση υψηλής ποιότητας, πινελιές από χρώμιο εξωτερικά και εσωτερικά, πληρέστερο εξοπλισμό, επιπλέον προβολείς αλογόνου, καθώς επίσης και καλύτερη ηχομόνωση και, κατά συνέπεια, εμφανώς χαμηλότερη στάθμη θορύβου στο εσωτερικό. Από την σεζόν του 1966, η έκδοση Pallas απέκτησε και κάθισμα οδηγού με ρύθμιση και στο ύψος.
Η έκδοση αυτή ήταν διαθέσιμη σε συνδυασμό με όλα τα διαθέσιμα μηχανικά σύνολα του DS και προσφερόταν μόνο στην εκδοχή DS, ενώ δεν διατέθηκε ποτέ στη φθηνότερη εκδοχή Citroën ID. Διατηρήθηκε έως τη λήξη της παραγωγής του μοντέλου το 1975, ενώ σήμερα έχει γίνει άκρως συλλεκτική, με ιδιαίτερα υψηλές εμπορικές τιμές μεταπώλησης. 
Εκδοχές αμαξώματος.
Κατασκευαζόταν σε 3 μορφές αμαξώματος:
Ειδικότερα στη Γαλλία, οι βελτιωτικοί οίκοι Chapron και Tissier παρήγαγαν σε λίγα αντίτυπα και ορισμένες ειδικές εκδόσεις, για την εγχώρια αγορά:
Σαλόνι.
Ιδιαίτερα ελκυστικό ήταν και το ταμπλό του Citroën DS, με ένα αντισυμβατικό για την τότε εποχή ντιζάιν και με έναν φουτουριστικό πίνακα οργάνων. Μάλιστα από τον Σεπτέμβριο του 1968, όταν και υπέστη έναν ριζικό επανασχεδιασμό και απέκτησε κυκλικά όργανα, καθιέρωσε και στάνταρ στροφόμετρο, κάτι εξαιρετικά σπάνιο τότε. Τον Σεπτέμβριο του 1969, καθιέρωσε και ένα ταχύμετρο που έδειχνε και τις αντίστοιχες αποστάσεις φρεναρίσματος σε αρκετές διαφορετικές ταχύτητες. Μια ακόμα ιδιαιτερότητα του DS ήταν η ασυνήθιστη τοποθέτηση του εσωτερικού καθρέφτη χαμηλά στο παρμπρίζ, σχεδόν πάνω στο ταμπλό, λόγω του μικρού ύψους του πίσω παρμπρίζ, ώστε να είναι εφικτή η ορατότητα προς τα πίσω. Επίσης, προσοχή θέλει και το γεγονός ότι ο μοχλός των φλας δεν επανέρχεται αυτόματα μετά την ολοκλήρωση της στροφής. Αυτό ήταν μια συνειδητή επιλογή της Citroën στα παλαιότερα μοντέλα της, που διατηρήθηκε έως και τον διάδοχο του DS, το Citroën CX, καθώς θεωρούσε τότε ότι είναι προτιμότερο ο οδηγός να τον έχει διαρκώς υπό έλεγχο κατά τη δική του βούληση.
Παραγωγή.
Το εντυπωσιακό είναι ότι το Citroën DS παρέμεινε δημοφιλές και διατήρησε σταθερά υψηλούς ρυθμούς ζήτησης σε ολόκληρη τη διάρκεια της 20-ετούς εμπορικής του πορείας, σε βαθμό που η παραγωγή δεν κατάφερνε πάντα να καλύπτει επαρκώς την ζήτηση, ιδίως στην Ευρώπη. Το αποκορύφωμα σημειώθηκε την χρονιά του 1970, όταν η ετήσια παραγωγή του έφτασε τα 103.633 αντίτυπα. Τελικώς, μετά το έτος αυτό και μόλις στις αρχές της δεκαετίας του 1970, κάποια επιμέρους στοιχεία του DS, όπως η καμπυλωτή αίσθηση μέσα στην καμπίνα των επιβατών, ο μοχλός ταχυτήτων πάνω στην κολώνα του τιμονιού και τα ξεχωριστά φτερά του αμαξώματος, άρχισαν πλέον να δείχνουν κάπως παλαιομοδίτικα.
Αναλυτικά, τα ετήσια νούμερα παραγωγής των DS και ID ήταν τα εξής:
Οι χρονολογίες δίνονται σε ημερολογιακά έτη και όχι σε model years (σεζόν). Το τελευταίο αντίτυπο, ένα DS23 Pallas sedan πράσινης εξωτερικής βαφής, κύλησε από τη γραμμή παραγωγής στις 24 Απριλίου 1975. Συνολικά παρήχθησαν 1.455.746 αντίτυπα σειράς DS και ID, από τα οποία τα 1.330.755 κατασκευάστηκαν στη Γαλλία.
Επίσημο προεδρικό αυτοκίνητο.
Μετά τα δύο προεδρικά Citroën Traction Avant 15CV του 1954, το Citroën DS ήταν το πρώτο μοντέλο που συνέχισε την μακροχρόνια παράδοση χρήσης μεγάλων Citroën ως επίσημα οχήματα από την κυβέρνηση της Γαλλίας, καθώς και αυτό που έχει νοητά συνδεθεί εντονότερα με το κυβερνητικό πρεστίζ της χώρας αυτής στο παρελθόν. Υπήρξε το προεδρικό αυτοκίνητο του Στρατηγού Σαρλ ντε Γκωλ, ο οποίος μάλιστα το καθιέρωσε ως το επίσημο αποκλειστικό αυτοκίνητο της προεδρίας για ολόκληρο το χρονικό διάστημα που ήταν Πρόεδρος της Δημοκρατίας, από το 1958 έως το 1969.
Ο Charles de Gaulle είχε επαινέσει πολλές φορές τις ασυνήθιστες ικανότητες του Citroën DS, που του έσωσαν μάλιστα τη ζωή κατά τη διάρκεια της απόπειρας δολοφονίας εναντίον του, στο Petit-Clamart, στις 22 Αυγούστου 1962, που είχε σχεδιάσει ο Jean-Marie Bastien-Thiry. Συγκεκριμένα, οι πυροβολισμοί έσκασαν δύο από τα ελαστικά του αυτοκινήτου και παρ' όλα αυτά μπόρεσε να διαφύγει, διατηρώντας μεγάλη ταχύτητα.
Γενικότερα, ήταν πολύ δημοφιλές στα μέλη της κυβέρνησης και στην αριστοκρατία της χώρας, καθώς και στους Διευθύνοντες Συμβούλους πολλών εταιρειών, όπως επίσης και σε πάρα πολλές προσωπικότητες σε παγκόσμια κλίμακα, για την εντυπωσιακή του εμφάνιση, καθώς και για την άνεση και την ευρυχωρία του.
Διαχρονική απήχηση και κουλτούρα.
Για πολλά χρόνια, το Citroën DS υπήρξε συνυφασμένο με το Γαλλικό κράτος και τη Γαλλική κοινωνία γενικότερα, και είχε θεωρηθεί ως ένα σύμβολο καινοτομίας, αισιοδοξίας και ελευθερίας. Ακόμα και σήμερα, εξακολουθεί να κατέχει εξέχουσα θέση στην κοινωνία της χώρας του και να έχει πάρα πολλούς οπαδούς, τόσο στη Γαλλία, όσο και σε άλλα κράτη διεθνώς, που συνεχίζουν την ιστορία του, μέσω του μεγάλου αριθμού των σχετικών συλλόγων. Η πλέον συλλεκτική από όλες τις εκδόσεις του μοντέλου, είναι το DS Cabriolet, λόγω της σπανιότητάς του, με τιμές που συνήθως ξεπερνούν τις 100.000 ευρώ. Γενικότερα όμως, όλα τα DS σε καλή κατάσταση έχουν φτάσει πλέον σε ιδιαίτερα υψηλές τιμές, με την εμπορική τους ζήτηση, ωστόσο, να διατηρείται σε υψηλά επίπεδα, εκ μέρους των οπαδών της Citroën και πολλών ακόμα οπαδών της αυτοκίνησης. Τα τελευταία χρόνια, επίσης, έχει οργανωθεί στο Διαδίκτυο μια ολόκληρη σειρά οδηγών συντήρησης και ένα δίκτυο για την εύκολη εξεύρεση και απόκτηση ανταλλακτικών, που επιτρέπει στους ιδιοκτήτες του DS την εύκολη συντήρηση και επισκευή των αυτοκινήτων τους, χωρίς ιδιαίτερη δυσκολία.
Πρόσφατη απόδειξη της διαχρονικής απήχησής του στο ευρύ κοινό, ήταν ο εορτασμός της 50-ής επετείου από το λανσάρισμά του, που έλαβε χώρα στις 9 Οκτωβρίου 2005 στο Παρίσι. Κατά τη διάρκεια της μεγαλοπρεπούς αυτής εκδήλωσης, συνολικά 1.600 Citroën DS από ολόκληρη την Ευρώπη παρέλασαν μπροστά από την Αψίδα του Θριάμβου. Διαχρονικά, το DS αντιπροσωπεύει το ίματζ της «κλασικής Γαλλίας» και θεωρείται ως ένα από τα πλέον αναγνωρίσιμα σύμβολα της χώρας, μαζί με το Citroën 2CV και τον Πύργο του Άιφελ, ενώ παράλληλα εξακολουθεί, ακόμα και σήμερα, να συμβολίζει την avant-garde προσέγγιση στο σχεδιασμό των αυτοκινήτων. Το DS έχει κυριολεκτικά σημαδέψει την εποχή του και έχει γίνει ένας μύθος της παγκόσμιας αυτοκινητοβιομηχανίας. 
Επιπλέον, έχει παίξει πρωταγωνιστικό ρόλο σε πολλές κινηματογραφικές και τηλεοπτικές παραγωγές, έχοντας μέχρι σήμερα πάνω από 2.000 εμφανίσεις στη μεγάλη και στη μικρή οθόνη, και ενίοτε ενέπνευσε ακόμα και καλλιτέχνες. Μάλιστα η αυστραλιανή ταινία του 2000 «The Goddess of 1967» («Η Θεά του 1967») εμπνεύστηκε το όνομά της από το DS και, για την ακρίβεια, η ταινία αφορά ένα DS του 1967 (το όνομά του στα γαλλικά σήμαινε Déesse, δηλαδή θεά). Στα νεότερα χρόνια έχει πρωταγωνιστήσει ακόμα και σε βιντεοκλίπ τραγουδιών, σε αρκετές χώρες, μεταξύ των οποίων και στην Ελλάδα.

</doc>
<doc id="43522" url="https://el.wikipedia.org/wiki?curid=43522" title="Ρετζέπ Ταγίπ Ερντογάν">
Ρετζέπ Ταγίπ Ερντογάν

Ο Ρετζέπ Ταγίπ Ερντογάν (τουρκ. "Recep Tayyip Erdoğan", , Κωνσταντινούπολη, 26 Φεβρουαρίου 1954) είναι Τούρκος πολιτικός τουρκικής, λαζικής και γεωργιανής καταγωγής, πρόεδρος της Τουρκίας από τον Αύγουστο του 2014. Διετέλεσε επίσης πρωθυπουργός της χώρας από το 2003 έως το 2014, για τρεις συνεχόμενες θητείες, ενώ υπηρέτησε και ως δήμαρχος Κωνσταντινούπολης (1994 - 1998). Υπήρξε ο Ιδρυτής και πρώτος αρχηγός του Κόμματος Δικαιοσύνης και Ανάπτυξης. Με τη νίκη του στις προεδρικές εκλογές τον Αύγουστο του 2014 ο Ερντογάν έγινε ο πρώτος Τούρκος πρόεδρος που εκλέχθηκε από το λαό, μετά τον Αμπντουλάχ Γκιούλ. 
Ο Ερντογάν είναι γνωστός για τις συντηρητικές του θέσεις στο θέμα των σχέσεων Κράτους και Ισλαμικής θρησκείας, οι οποίες οδήγησαν στις αιματηρές διαδηλώσεις στην Τουρκία το 2013, την υιοθέτηση των θέσεων του Νέο-Οθωμανισμού στην εξωτερική πολιτική, τη σύγκρουσή του με τον Στρατό της χώρας και την αναπτυξιακή του οικονομική πολιτική, που τον βοήθησε να έχει μια άνετη πολιτική επικράτηση στις συνεχόμενες εκλογικές αναμετρήσεις. Επί των ημερών του η Τουρκία ξεκίνησε τις διαπραγματεύσεις για την ένταξή της στην Ευρωπαϊκή Ένωση, 45 χρόνια μετά το πρώτο αίτημα της για αυτό.
Οικογένεια και σπουδές.
Γεννήθηκε στις 26 Φεβρουαρίου 1954, στην περιοχή Κασίμπασα της Κωνσταντινούπολης. Η οικογένειά του είχε τουρκική και λαζική καταγωγή και διέμενε αρχικά στην περιοχή της Ριζούντας, στην οποία επέστρεψαν όταν ο Ρετζέπ Ταϊγίπ Ερντογάν ήταν ακόμα μωρό. Η καταγωγή της οικογένειας είναι από τη φυλή των Bağatlιoğlu (Μπαγατλίογλου) ή Bakatoğlu (Μπακάτογλου), ημιστρατιωτικό σώμα Τουρκομάνων, τους οποίους εγκατέστησε στην περιοχή ο Σουλτάνος Μεχμέτ Φάτιχ (Μωάμεθ ο Πορθητής) όταν κατέκτησε την Αυτοκρατορία της Τραπεζούντας. Ο παππούς του Ερντογάν λεγόταν Τεγιούπ (Ταϊγίπ) Μεμίς Μπακάτογλου (και το Μπακάτογλου ήταν περισσότερο ένα εθνονύμιο/παρατσούκλι και όχι επίσημο επώνυμο). Ο Τεγιούπ - που ήταν και λαζικής καταγωγής - είχε πολεμήσει εναντίον των ρωσικών στρατευμάτων, όταν είχαν καταλάβει τον ανατολικό Πόντο (μέχρι την Τραπεζούντα) και τραυματίστηκε στην περιοχή του Αρνταχάν. Η πρώτη σύζυγος του Αχμέτ Ερντογαν, πατέρα του Ταϊγίπ, ήταν Γεωργιανής καταγωγής. Η δε μητέρα του Ερντογαν ήταν Τουρκάλα και λεγόταν Τενζιλέ. Στα 13 του επέστρεψε στην Κωνσταντινούπολη, όπου παράλληλα με τα μαθήματα σε μια από τις θρησκευτικές σχολές δευτεροβάθμιας εκπαίδευσης (σχολές Ιμάμ χατίπ) αναγκαζόταν να δουλεύει στον δρόμο για να εξασφαλίσει περισσότερα χρήματα. 
Σπούδασε Διοίκηση Επιχειρήσεων στη σχολή Οικονομικών και Εμπορικών Επιστημών του Ακσαράι, η οποία σήμερα ανήκει στο Πανεπιστήμιο Μαρμαρά (ως Σχολή Οικονομικών και Διοικητικών Επιστημών). 
Στα νιάτα του υπήρξε και ποδοσφαιριστής σε τοπική ομάδα της πόλης. Προς τιμή του το στάδιο της γειτονιάς του Κασίμπασα, έδρα της τοπικής ομάδας Κασίμπασα Σπορ Κουλουμπού, έχει πάρει το όνομα του.
Είναι παντρεμένος με την Εμινέ από τις 4 Ιουλίου 1978 και έχει 2 γιους και 2 κόρες. Η σύζυγός του φοράει την ισλαμική μαντίλα, πράγμα το οποίο δημιουργεί συχνά αντιπαραθέσεις στην Τουρκία και την αντίδραση του στρατού και του λεγόμενου «κεμαλικού κατεστημένου».
Πολιτική σταδιοδρομία.
Την περίοδο των σπουδών του εισήχθη στην αντι-κομμουνιστική Εθνική Τουρκική Φοιτητική Ένωση ενώ αργότερα έγινε μέλος του Κόμματος Εθνικής Σωτηρίας. Μετά το πραξικόπημα του 1980 ακολούθησε μαζί με τους υποστηρικτές του Ερμπακάν το Ισλαμιστικό Κόμμα της Ευημερίας, με το οποίο συμμετείχε στο τοπικό συμβούλιο του διαμερίσματος Μπεγιογκλού της Κωνσταντινούπολης.
Φυλάκιση.
Κατά τη διάρκεια της θητείας του ως δήμαρχος Κωνσταντινούπολης το Κόμμα της Ευημερίας κρίθηκε παράνομο από το Τουρκικό Συνταγματικό Δικαστήριο. Στις διαδηλώσεις που ακολούθησαν ο Ερντογάν έγινε ένας από τους κύριους ομιλητές. Τον Δεκέμβριο του 1997, σε διαδήλωση στην περιοχή του Σιίρτ, ο Ερντογάν απήγγειλε ένα ποίημα του Τούρκου εθνικιστή ποιητή των αρχών του 3ού αιώνα Ζιγιά Γκιοκάλπ. Η δημόσια ανάγνωση του συγκεκριμένου ποιήματος θεωρήθηκε από το δικαστήριο ως προτροπή για τέλεση αδικήματος και υποκίνηση σε θρησκευτικό ή φυλετικό μίσος (άρθρο 312/2 του Τουρκικού Ποινικού Κώδικα). Ο Ερντογάν ωθήθηκε σε παραίτηση από την θέση του δημάρχου το 1998 και τελικά καταδικάστηκε το 1999 σε δεκάμηνη φυλάκιση, που συνοδεύτηκε από αφαίρεση των πολιτικών του δικαιωμάτων για το συγκεκριμένο διάστημα. Η ποινή του ολοκληρώθηκε στις 24 Ιουλίου 1999.
Αρχηγός του Κόμματος Δικαιοσύνης και Ανάπτυξης και Πρωθυπουργός της Τουρκίας.
Το ισλαμικών καταβολών κόμμα του (AKP, Κόμμα Δικαιοσύνης και Ανάπτυξης) κέρδισε στις εκλογές του 2002, αλλά ο ίδιος δεν μπόρεσε να γίνει άμεσα Πρωθυπουργός, λόγω κωλύματος εκλογιμότητας. Πρωθυπουργός ορίστηκε αρχικά ο στενός του συνεργάτης Αμπντουλάχ Γκιουλ. Ο Ερντογάν έγινε ο 57ος πρωθυπουργός της Τουρκίας στις 14 Μαρτίου 2003. Τον Μάιο του 2004, έγινε ο πρώτος Τούρκος Πρωθυπουργός που επισκέφθηκε επίσημα την Ελλάδα από το 1988 και ο πρώτος που είδε τους μουσουλμάνους της Θράκης από το 1952.
Το Κόμμα Δικαιοσύνης και Ανάπτυξης πέτυχε μεγάλη νίκη στις βουλευτικές εκλογές που έγιναν πρόωρα στις 22 Ιουλίου 2007, αποσπώντας ποσοστό 46,54% και καταλαμβάνοντας 340 έδρες. Το κεμαλιστικό Ρεμπουμπλικανικό Λαϊκό Κόμμα έλαβε το 20,79% των ψήφων και 112 έδρες, ενώ 14,25% και 71 έδρες πήραν οι Γκρίζοι Λύκοι του ακροδεξιού Κόμματος Εθνικιστικής Δράσης. Κατόπιν της νίκης αυτής, ο Ερντογάν ορκίστηκε ξανά πρωθυπουργός.
Το κόμμα του Ερντογάν ήρθε πρώτο στις δημοτικές εκλογές, που διενεργήθηκαν στις 29 Μαρτίου του 2009, αλλά με μειωμένη τη δύναμή του σε σχέση με τις βουλευτικές του 2007. Οι εκλογές αμαυρώθηκαν από επεισόδια βίας στις κουρδικές επαρχίες, με απολογισμό έξι νεκρούς και πολλούς τραυματίες.
Στις 14 Μαΐου 2010 ο Ρετζέπ Ταγίπ Ερντογάν, συνοδευόμενος από τον υπουργό εξωτερικών της Τουρκίας Αχμέτ Νταβούτογλου και από 320 Τούρκους επιχειρηματίες, ξεκίνησε επίσημη διήμερη επίσκεψη στην Ελλάδα, χαρακτηριζόμενη ιστορική. Στο διεθνές αεροδρόμιο Αθηνών, κατά την εθιμοτυπία τον υποδέχθηκε ο Αντιπρόεδρος της Ελληνικής Κυβέρνησης Θ. Πάγκαλος και στη συνέχεια επισκέφθηκε τον Πρόεδρο της Δημοκρατίας, τον Πρωθυπουργό στο Μέγαρο Μαξίμου και στη συνέχεια τον Πρόεδρο της Βουλής.
Κατά την παραμονή του συνομολογήθηκαν 21 συμφωνίες-μνημόνια συνεργασίας των δύο χωρών σε διάφορα θέματα καθώς και το ιδρυτικό της Συνόδου Ανωτάτου Συμβουλίου Συνεργασίας Ελλάδος Τουρκίας όπου θα συμμετέχουν 10 Τούρκοι και 8 Έλληνες .
Αποτυχημένο πραξικόπημα.
Στις 15 Ιουλίου 2016, μέρος του τουρκικού στρατού οργάνωσε πραξικόπημα για την ανατροπή της κυβέρνησης. Οι πραξικοπηματίες προσπάθησαν να συλλάβουν τον Ερντογάν, ο οποίος εκείνη την ημέρα ήταν σε ξενοδοχείο στη Μαρμαρίδα, αλλά δεν τα κατάφεραν. Μέσω τηλεφώνου κάλεσε το λαό να μην υπακούσει τους πραξικοπηματίες, την ώρα που στρατιωτικές δυνάμεις πιστές στην κυβέρνηση αναλάμβαναν σταδιακά τον έλεγχο. Για το πραξικόπημα ο Ερντογάν, όπως και άλλοι κρατικοί αξιωματούχοι, κατηγόρησε ως υπαίτιο τον Φετουλάχ Γκιουλέν.
Απαγόρευση της Βικιπαίδειας.
Στις 29 Απριλίου 2017 η Τουρκία διέκοψε την πρόσβαση του πληθυσμού στη Βικιπαίδεια κατόπιν προσωρινού κυβερνητικού διατάγματος του Ερντογάν βασιζόμενο στον τουρκικό νόμο 5651.

</doc>
<doc id="43525" url="https://el.wikipedia.org/wiki?curid=43525" title="Θεσπιές">
Θεσπιές

Οι Θεσπιές ήταν αρχαία πόλη της Βοιωτίας, μια από τις σημαντικότερες της αρχαίας Ελλάδας. Κατείχε σημαντική θέση στο κοινό των Βοιωτών και για μεγάλη περίοδο εξέλεγε δύο Βοιωτάρχες όπως και η Θήβα. Στην επικράτεια της πόλης συμπεριλαμβάνονται και οι πόλεις Άσκρη, Νίσα, Θίσβη, Λεύκτρα και τα δύο λιμάνια Τίφα (ή Σίφες) και Κρεύσις. 
Μυθολογία.
Πήραν το όνομά τους από το βασιλιά των Θεσπιών Θέσπιο, γιο του Ερεχθέα και επώνυμου ήρωα των Θεσπιών. Ο Ερεχθέας ήταν, κατά τη μυθολογία, υιός της Γαίας (Γης) και του Ηφαίστου και ήταν βασιλιάς της Αθήνας, εισηγητής των Ελευσινίων μυστηρίων και ιδρυτής της εορτής των Παναθηναίων. Οι Θεσπιές έγιναν από νωρίς μέλος του κοινού των Βοιωτών και έλαβαν μέρος στη πασίγνωστη Μάχη των Θερμοπυλών το 480 π.Χ, εναντίον των Περσών με 700 άνδρες και αρχηγό τον Δημόφιλο. Την εποχή της κυριαρχίας των Ρωμαίων, οι Θεσπιές γνώρισαν ακόμα μεγαλύτερη ακμή και ήταν η μοναδική πόλη στην Στερεά Ελλάδα που δεν υποδουλώθηκε στους Ρωμαίους.
Στο Ιερό των Μουσών και του ομώνυμου ποταμού, καθρεπτιζόταν ο Νάρκισσος.
Αυτό που ίσως είναι λιγότερο γνωστό είναι ότι καθώς ο Ηρακλής πήγαινε στον Κιθαιρώνα για να σκοτώσει το γνωστό λιοντάρι, σταμάτησε για ένα βράδυ στις Θεσπιές όπου ζήτησε φιλοξενία από τον βασιλιά Θέσπιο. Αυτός κατά το έθιμο τον φιλοξένησε στο παλάτι του και του ζήτησε να αποκτήσει απογόνους με τις πενήντα κόρες του. Ο Ηρακλής δεν αρνήθηκε και εννέα μήνες αργότερα ο βασιλιάς Θέσπιος απέκτησε 50 εγγονούς, όλοι κατευθείαν απόγονοι του Ηρακλή.
Ιστορία.
Οι Θεσπιές άνηκαν στα ισχυρά κράτη του Βοιωτικού συνασπισμού. Κατά την διάρκεια των περσικών πολέμων οι Θεσπιείς διαφοροποιήθηκαν από τους υπόλοιπους Βοιωτούς και εντάχθηκαν στην Πανελλήνια συμμαχία, όπως και οι Πλαταιείς. Στην μάχη των Θερμοπυλών πολέμησαν δίπλα στους τριακόσιους Σπαρτιάτες και επτακόσιοι Θεσπιείς, υπό την ηγεσία του Δημοφίλου του Διαδρόμου. Εκεί αναφέρεται ότι οι Θεσπιείς, αν και τους επετράπη να φύγουν αποφάσισαν να μην αφήσουν τους Σπαρτιάτες, αν και θα μπορούσαν να υποχωρήσουν στην πόλη τους (αφού αυτή θα βρισκόταν στο έλεος των Περσών σε περίπτωση ήττας τους στις Θερμοπύλες) προτίμησαν να παραμείνουν στις Θερμοπύλες. Ο πιο ανδρείος από τους Θεσπιείς αναδείχτηκε ο Διθύραμβος του Αρματίδη. Μετά τη Μάχη των Θερμοπυλών ο βασιλιάς των Περσών, ο Ξέρξης κατά το πέρασμά του από την Βοιωτία, πυρπόλησε τις Θεσπιές, οι κάτοικοι των οποίων είχαν καταφύγει στην Πελοπόννησο. Οι Θεσπιείς συμμετείχαν και στην μάχη των Πλαταιών με 2500 άντρες. Οι Θεσπιείς δεν συμμετείχαν από την αρχή στον Πελοποννησιακό πόλεμο. Ακολούθησαν τελικά την Θήβα τον έβδομο χρόνο του πολέμου, όπου συμμετείχαν στην μάχη του Δηλίου. 
Μετά την μάχη της Τεγύρας οι Θηβαίοι ισχυροποιήθηκαν και άρχισαν να αποκτούν ξανά ηγετική θέση στην Βοιωτία. Το 372 π.Χ. κατέλαβαν τις Πλαταιές και το 371 π.Χ. εισέβαλαν στις Θεσπιές. Οι Θεσπιείς εγκατέλειψαν την πόλη τους και κατέφυγαν στην Κερησσό, μία γειτονική κώμη. Αργότερα οι Θεσπιείς επανήλθαν στην πόλη τους η οποία σταδιακά απέκτησε και πάλι δύναμη. Από τις Θεσπιές καταγόταν η εταίρα Φρύνη, ο μεγάλος έρωτας του Πραξιτέλη, όπου την χρησιμοποιούσε ως μοντέλο.
Λατρευτικοί χώροι των Θεσπιών.
Σημαντικότερος λατρευτικός χώρος των Θεσπιών ήταν η κοιλάδα των Μουσών, ένα μεγάλο άλσος στις πλαγιές του Ελικώνα το οποίο ήταν αφιερωμένο στις Μούσες. Στην κοιλάδα των Μουσών ανακαλύφθηκαν σημαντικά μνημεία στα οποία περιλαμβάνοντας, θέατρο του 3ου αιώνα π.Χ., Ιωνική στοά μήκους 96 μέτρων, ναίσκος αφιερωμένος στις μούσες και βάθρα αγαλμάτων των μουσών. Προς τιμήν των Μουσών διεξάγονταν στην περιοχή τα Μούσεια. Στο άλσος κατά την αρχαιότητα υπήρχαν ακόμα ναοί αφιερωμένοι στον θεό Έρωτα, που κατείχε σημαντική θέση στις Θεσπιές, καθώς και στην θεά Αφροδίτη. Προς τιμήν του θεού Έρωτα διεξάγονταν στις Θεσπιές τα Ερωτίδια.
Σήμερα οι κάτοικοι των Θεσπιών τιμούν και σέβονται τον πολιούχο τους, τον Άγιο Χαράλαμπο 

</doc>
<doc id="43526" url="https://el.wikipedia.org/wiki?curid=43526" title="Ρωξάνη">
Ρωξάνη

Η Ρωξάνη (βακτριανά: "Ροσάνακ", που σημαίνει αστέρι, αρχαία ιρανικά: "Ραόχσνα," περ. 347 π.Χ. - περ. 310 π.Χ.) ήταν η πρώτη σύζυγος του Μεγάλου Αλεξάνδρου.
Βιογραφία.
Καταγωγή.
Γεννήθηκε περίπου το 347 π.Χ. στην Βακτρία (σύγχρονο Νότιο Τατζικιστάν και βόρειο Αφγανιστάν) με πατέρα τον πολέμαρχο Οξυάρτη.
Γάμος.
Παντρεύτηκε τον Αλέξανδρο το 327 π.Χ., μετά την κατάκτηση του βράχου της Σογδιανής, φρουρίου του πατέρα της από τον Αλέξανδρο. Πιθανώς ο γάμος τους να είχε πολιτική σκοπιμότητα για το εξευμενισμό των Βακτρικών Σατραπιών αλλά ο Αλέξανδρος είχε δηλώσει ερωτευμένος. Η Ρωξάνη τον συνόδευσε στην εκστρατεία του στην Ινδία και γέννησε τον γιο τους Αλέξανδρο Δ' μετά τον θάνατο του Αλεξάνδρου στη Βαβυλώνα το 323 π.Χ.
Θάνατος.
Ο θάνατος του Μεγάλου Αλεξάνδρου άφησε εκτεθειμένους τη Ρωξάνη και το γιo της, οι οποίοι έπεσαν θύματα θανάσιμης δηλητηρίασης περίπου το 311 ή 309 π.Χ. μετά από παρέμβαση του Κάσσανδρου, καθώς ο 13χρονος Αλέξανδρος Δ' ήταν ο μόνος νόμιμος διάδοχος της τεράστιας αυτοκρατορίας. Η δηλητηρίαση τελέστηκε από τον Γλαυκία, αξιωματικό των Εταίρων.

</doc>
<doc id="43527" url="https://el.wikipedia.org/wiki?curid=43527" title="Citroen DS">
Citroen DS



</doc>
<doc id="43530" url="https://el.wikipedia.org/wiki?curid=43530" title="Είδωλο">
Είδωλο

Η λέξη είδωλο προκύπτει από τη λέξη "είδος", δηλαδή αυτό που φαίνεται, και σημαίνει κάτι που μπορεί να γίνει αισθητό με τις αισθήσεις μας.
Στην καθημερινή ζωή, "είδωλο" ονομάζεται η αντανάκλαση ενός αντικειμένου. Όσον αφορά τη θρησκευτική της έννοια, η λέξη αναφέρεται σε ένα αντικείμενο λατρείας, που απεικονίζει κάποια θεότητα.
Θρησκευτική έννοια.
Ορθόδοξη Εκκλησία.
Σε αντίθεση με τους λαούς που θεωρούν τον Θεό ενδοσυμπαντικό, ο Ιουδαϊκός λαός, αλλά και οι Χριστιανοί που κληρονόμησαν την ίδια αντίληψη για τον Θεό, ότι δηλαδή ο Θεός ως άκτιστος, είναι και εξωσυμπαντικός, άρα ανόμοιος με κάθε τι κτιστό και απερίγραπτος, γι' αυτόν ακριβώς τον λόγο απαγορεύουν στη λατρεία τους ομοιώματα του Θεού, καθώς είναι εντελώς ανόμοια, τόσο στην όψη, στο είδος, όσο και στην ουσία. Η δε Αγία Γραφή χρησιμοποιεί τη λέξη: "είδωλο" και την απαγόρευση γι' αυτό αυστηρά με αυτή την έννοια, του αντικειμένου απεικόνισης θεού, ή του Θεού.
Προτεσταντισμός.
Ο Προτεσταντισμός θεωρεί είδωλα ακόμα και απεικονίσεις αγίων, γι' αυτό και απαγορεύει τη χρήση τους στη λατρευτική ζωή των πιστών τους. Αυτό εν μέρει οφείλεται σε μανιχαϊστικές δογματικές καταβολές, δεδομένου ότι οι Μανιχαίοι θεωρούσαν την ύλη ως κάτι κακό, ως δημιούργημα ενός κατώτερου θεού, ενώ το πνεύμα κάτι καλό, ως δημιούργημα ενός καλού Θεού. Από τη στιγμή λοιπόν που κάποιος θεωρεί την ύλη ως κάτι κακό, είναι επόμενο να θεωρεί και τη λατρεία μέσω υλικών αντικειμένων απαγορευμένη. Γι' αυτό και η λατρεία των προτεσταντικών θρησκειών είναι κυρίως εστιασμένη στη γνώση και τη διδασκαλία και λιγότερο σε υλικά στοιχεία, όπως στις παραδοσιακές Χριστιανικές θρησκείες, που χρησιμοποιούν κεριά, θυμίαμα, εικόνες, άμφια κλπ).
Καθαρότερη και συνεπέστερη προς αυτή τη θέση, εμφανίζεται η λατρεία θρησκειών όπως οι Κουάκεροι, οι οποίοι προχωρούν ένα βήμα ακόμα, απορρίπτοντας κυριολεκτικά οτιδήποτε υλικό στη λατρεία τους, ακόμα και το εν ύδατι βάπτισμα και η Θεία Κοινωνία, ως κάτι που δεν έχει θέση σε μια καθαρά πνευματική λατρεία, στην οποία η ύλη είναι κάτι αποφευκτέο.
Ισλάμ.
Το Ισλάμ, επίσης, για τους ίδιους λόγους έχει διαφορετική αντίληψη για την έννοια του ειδώλου. Θεωρεί είδωλα ακόμα και απεικονίσεις αγίων, γι' αυτό και απαγορεύουν τη χρήση τους στη λατρευτική ζωή των πιστών τους.

</doc>
<doc id="43532" url="https://el.wikipedia.org/wiki?curid=43532" title="Σαμιοπουλα">
Σαμιοπουλα



</doc>
<doc id="43533" url="https://el.wikipedia.org/wiki?curid=43533" title="Σαμιοπούλα">
Σαμιοπούλα



</doc>
<doc id="43536" url="https://el.wikipedia.org/wiki?curid=43536" title="Σωμάτιο">
Σωμάτιο



</doc>
<doc id="43538" url="https://el.wikipedia.org/wiki?curid=43538" title="Πατριάρχης Ιγνάτιος">
Πατριάρχης Ιγνάτιος

Ο Ιγνάτιος (Κωνσταντινούπολη, 798 – 23 Οκτωβρίου 877) διετέλεσε Πατριάρχης Κωνσταντινουπόλεως από το 846 έως το 858 και από το 867 έως το 877. Θεωρείται άγιος από την Ορθόδοξη και τη Ρωμαιοκαθολική εκκλησία, με ημέρα εορτής την 23η Οκτωβρίου. 
Βιογραφία.
Γεννήθηκε το 798 και ήταν γιος του αυτοκράτορα Μιχαήλ Α' Ραγκαβέ και της Προκοπίας. Το κοσμικό του όνομα ήταν Νικήτας. Όταν ο Λέων Ε' ο Αρμένιος εκθρόνισε τον πατέρα του το 813, ο νεαρός Νικήτας ευνουχίστηκε και εκάρη μοναχός. Μόνασε στα Πριγκιπονήσια, γνωστό τόπο εξορίας μελών βασιλικών οικογενειών και συνδέθηκε με τους κύκλους των "Ζηλωτών". Αναδείχθηκε μάλιστα ηγούμενος της Μονής Αρχιστρατήγου του Ανατέλλοντος.
Μετά το θάνατο του αυτοκράτορα Θεόφιλου και την αποκατάσταση των Εικόνων, η Βασιλομήτωρ Θεοδώρα επέλεξε τον Ιγνάτιο, ως σταθερό αντίπαλο της Εικονομαχίας, για να διαδεχτεί τον Πατριάρχη Μεθόδιο που υποστήριζε τη μετριοπαθή μερίδα. Όταν ο Ιγνάτιος, ως Πατριάρχης πλέον, καθαίρεσε το 853 τον ηγέτη των μετριοπαθών Γρηγόριο Ασβεστά, αρχιεπίσκοπο Συρακουσών, ο τελευταίος απευθύνθηκε στον Πάπα Λέοντα Δ΄ με κατηγορίες περί αντικανονικότητας της εκλογής του Ιγνάτιου και έτσι εγκαινιάστηκε μια περίοδος διαμάχης μεταξύ των θρόνων Ρώμης και Κωνσταντινούπολης. 
Ο Ιγνάτιος ήρθε σε σύγκρουση με τον Καίσαρα Βάρδα, θείο του αυτοκράτορα Μιχαήλ Γ' και ισχυρό άνδρα μετά την απομάκρυνση της Θεοδώρας από την εξουσία. Τον προσέβαλε αρχικά με την άρνησή του να στείλει τη Θεοδώρα σε μοναστήρι χωρίς τη θέλησή της και κατόπιν, το 858, τον κατηγόρησε για μοιχεία με τη νύφη του και τον αφόρισε. Η αυστηρή αυτή στάση του Ιγνάτιου προς τον Βάρδα είχε ως αποτέλεσμα να κατηγορηθεί για συμμετοχή σε συνωμοσία, να εξαναγκαστεί σε παραίτηση και να εξοριστεί στη νήσο Τερέβινθο και κατόπιν στην Μυτιλήνη. Στη θέση του εξελέγη ο Φώτιος, ο οποίος μέσα σε ελάχιστες μέρες από λαϊκός ανήλθε στις τρεις βαθμίδες της ιεροσύνης. Αρχικά η εκλογή του Φώτιου δεν ενόχλησε τον Ιγνάτιο, όταν όμως ο λόγιος πατριάρχης ήρθε σε αντίθεση με τους Ζηλωτές Στουδίτες, τότε οι υποστηρικτές του Ιγνατίου απευθύνθηκαν για υποστήριξη στον Πάπα Νικόλαο Α΄. Αυτός αρχικά δεν αντέδρασε, εξάλλου είχε αμφισβητηθεί η κανονικότητα της εκλογής και του Ιγνατίου, αργότερα όμως καταδίκασε τον Φώτιο. Οπωσδήποτε, πίσω από την παπική καταδίκη υπήρχε η αξίωση για το πρωτείο και η προσπάθεια της Ρώμης να αποκτήσει επιρροή στην αρτιγέννητη εκκλησία της Βουλγαρίας.
Το 867 ο Βασίλειος Α' ο Μακεδών δολοφόνησε τον Μιχαήλ Γ' και ανέβηκε στο θρόνο. Επιδιώκοντας τη συμμαχία με τον Νικόλαο Α΄ και τον Λουδοβίκο Β΄, αυτοκράτορα της Αγίας Ρωμαϊκής Αυτοκρατορίας, ο Βασίλειος εξόρισε το Φώτιο και αποκατέστησε τον Ιγνάτιο στον πατριαρχικό θρόνο. Μετά την αποκατάστασή του από σύνοδο, στην οποία συμμετείχαν αντιπρόσωποι του Πάπα και θεωρείται από τους Δυτικούς ως η Η΄ Οικουμενική, ο Ιγνάτιος δεν υποχώρησε στο βουλγαρικό ζήτημα και το 870 η βουλγαρική εκκλησία επανήλθε στη βυζαντινή σφαίρα επιρροής.
Αργότερα ο Ιγνάτιος συμφιλιώθηκε με τον Φώτιο, ο οποίος ανακλήθηκε από την εξορία και ανέλαβε τη διαπαιδαγώγηση των παιδιών του αυτοκράτορα. Όταν ο Ιγνάτιος πέθανε το 877, ο Φώτιος επανήλθε κανονικά στο θρόνο και συνέβαλε στην αγιοποίηση του προκατόχου του. Η μνήμη του Ιγνατίου τιμάται από την Ορθόδοξη Εκκλησία στις 23 Οκτωβρίου.

</doc>
<doc id="43541" url="https://el.wikipedia.org/wiki?curid=43541" title="Γιάννης Αγγούρης">
Γιάννης Αγγούρης

Ο Γιάννης Αγγούρης (20 Ιουλίου 1930 - 8 Ιανουαρίου 2006) ήταν Έλληνας δημοσιογράφος.
Βιογραφία.
Γεννήθηκε στο Σοπωτό Καλαβρύτων στις 20 Ιουλίου 1930. Ήταν ο δεύτερος από τα πέντε παιδιά που απέκτησαν οι γονείς του Γεώργιος Αγγούρης και Παναγιώτα Ψαρρού. Τελείωσε το Γυμνάσιο Καλαβρύτων και σπούδασε στην Πάντειο Ανωτάτη Σχολή Πολιτικών Επιστημών και τη Νομική Σχολή. Ξεκίνησε την δημοσιογραφική του σταδιοδρομία στα μέσα της δεκαετίας του '50 όντας ακόμα έφεδρος αξιωματικός. Εργάστηκε σε διάφορες πολιτικές και οικονομικές εφημερίδες της Αθήνας καθώς και στην ΕΡΤ. Επί σειρά ετών διετέλεσε αρχισυντάκτης της εφημερίδας "Ναυτεμπορική" μέχρι την συνταξιοδότησή του το 1993. Για πολλά χρόνια επίσης ήταν μέλος της Οικονομικής Επιτροπής της ΕΣΗΕΑ. Μετά την συνταξιοδότηση του ασχολήθηκε με την συγγραφή. Το συγγραφικό του έργο περιλαμβάνει τρία βιβλία (το τρίτο είναι υπό έκδοση). Ο Γιάννης Αγγούρης ήταν παντρεμένος με την Φωτεινή Αντωνοπούλου και απέκτησε δύο κόρες, την Παναγιώτα (μηχανικό ΕΜΠ, καθηγήτρια πανεπιστημίου στις ΗΠΑ) και την Γεωργία (δημοσιογράφο), και δύο εγγονές, την Ιωάννα Ζιώτη και την Χλόη Ιωάννα Στεφανίδη. Πέθανε ξαφνικά την 1 Αυγούστου 2006.

</doc>
<doc id="43543" url="https://el.wikipedia.org/wiki?curid=43543" title="Γ.Σ. Εργοτέλης">
Γ.Σ. Εργοτέλης

Ο Γυμναστικός Σύλλογος «Ο Εργοτέλης» Ηρακλείου Κρήτης είναι ελληνικό αθλητικό σωματείο που δραστηριοποιείται στην πόλη του Ηρακλείου, στον ομώνυμο νομό, όπου και βρίσκονται οι έδρες των τμημάτων του. Το όνομα της ομάδας προέρχεται από τον αρχαίο Κρητικό αθλητή Εργοτέλη, που στέφθηκε Ολυμπιονίκης το 472 π.Χ. Επίσημο έτος ίδρυσης του σωματείου είναι το 1929 και αγωνίζεται με χρώματα το κίτρινο και το μαύρο. Διατηρεί τμήματα ποδοσφαίρου, ανδρικό και γυναικείο, καθώς και τμήματα καλαθοσφαίρισης για αθλητές όλων των ηλικιών.
Ποδόσφαιρο.
Ανδρών.
Ο Γ.Σ. Εργοτέλης διατηρεί και διαχειρίζεται συνολικά τέσσερα αγωνιστικά τμήματα ποδοσφαίρου ανδρών. Το τμήμα ποδοσφαίρου ανδρών του Εργοτέλη εδρεύει στο Ηράκλειο, και είναι το αρχαιότερο και πιο επιτυχημένο τμήμα του Συλλόγου, με επίσημη ημερομηνία ίδρυσης την 7η Αυγούστου 1929. Την τρέχουσα αγωνιστική περίοδο η ομάδα αγωνίζεται στο πρωτάθλημα της Super League 2 και διεξάγει τα εντός έδρας παιχνίδια της στο σύγχρονο Παγκρήτιο Στάδιο, χωρητικότητας 26.240 θεατών. Είναι η δεύτερη (χρονολογικά) ποδοσφαιρική ομάδα του Ηρακλείου που έχει ποτέ αντιπροσωπεύσει την πόλη στην κορυφαία κατηγορία των Ελληνικών Πρωταθλημάτων, έχοντας συνολικά 9 παρουσίες κατά το διάστημα 2004−2015. Η καλύτερη θέση που έχει τερματίσει η ομάδα στην Πρώτη κατηγορία είναι η 7η, την σεζόν 2013−14. Έχει κερδίσει το πρωτάθλημα της Β΄ Εθνικής μια φορά, το 2006, καθώς και το Κύπελλο ερασιτεχνών το 1983.
Τα υπόλοιπα αγωνιστικά τμήματα ποδοσφαίρου ανδρών του Εργοτέλη περιλαμβάνουν τους "Νέους Εργοτέλη", τα "Κανάρια Εργοτέλη" και το πλέον πρόσφατο "Μαρτινέγκο" (έτος ίδρυσης 2016). Τα τμήματα αυτά στελεχώνονται από νεαρούς αθλητές από τις ακαδημίες του Συλλόγου και αγωνίζονται στα τοπικά πρωταθλήματα της ΕΠΣ Ηρακλείου, χωρίς δικαίωμα ανόδου μετά από απόφαση της διοίκησης του Εργοτέλη. Αντί τούτου, οι νεαροί αθλητές προωθούνται στις ομάδες που αγωνίζονται στις μεγαλύτερες κατηγορίες με βάση ηλικιακά κριτήρια, είτε στελεχώνουν την επίσημη ομάδα Κ-19 που αγωνίζεται στο Πρωτάθλημα Νέων Β' Εθνικής. Όλα τα προαναφερθέντα τμήματα ποδοσφαίρου του Εργοτέλη αγωνίζονται με έδρα το Γήπεδο "Νίκος Καζαντζάκης" (πρώην Γήπεδο Μαρτινέγκο).
Γυναικών.
Ο Εργοτέλης διαχρονικά διατηρούσε ισχυρό τμήμα ποδοσφαίρου γυναικών. Οι "Νέες Εργοτέλη" εκπροσωπούσαν τον Σύλλογο στο πρωτάθλημα της Α΄ Εθνικής για πολλά χρόνια. Είναι η πιο επιτυχημένη ομάδα ποδοσφαίρου γυναικών στην Κρήτη, έχοντας τερματίσει στην 4η θέση του Πρωταθλήματος παράλληλα με την παρουσία της στα ημιτελικά του Κυπέλλου τη σεζόν 2015−16. Ως εκ τούτου, πολλές από τις αθλήτριες του Συλλόγου έχουν κατα καιρούς κληθεί στην Εθνική ομάδα. Το 2016, εσωτερικές αναταράξεις οδήγησαν την ηγεσία του Συλλόγου να προχωρήσει σε εκκαθάριση του τμήματος, και προσωρινή αναστολή της λειτουργίας του, ώστε να εξυγιανθεί από «άτομα και πρακτικές που δεν αρμόζουν στο ήθος και στην ιστορία του Εργοτέλη». Την τρέχουσα περίοδο αγωνίζεται στην Γ΄ Κατηγορία.
Το 2012, ο Εργοτέλης ίδρυσε και δεύτερο γυναικείο αγωνιστικό τμήμα, τον "Γ.Σ. Εργοτέλη", στελεχώνοντάς το κυρίως με νεαρές αθλήτριες από τις ακαδημίες του Συλλόγου. Μετά από απόφαση εκκαθάρισης του τμήματος των Νέων Εργοτέλη από τους υπευθύνους του Συλλόγου το 2016, η ομάδα αυτή προάχθηκε ως νέα πρώτη ομάδα. Μετά την προαγωγή της, η ομάδα γυναικών του Γ.Σ. Εργοτέλη κατέκτησε συνεχόμενους τίτλους στην Γ΄ και Β' Εθνική, εξασφαλίζοντας την άμεση επάνοδο του γυναικείου τμήματος του Εργοτέλη στην κορυφαία Κατηγορία και συνεχίζοντας έτσι την παράδοση του Εργοτέλη στο γυναικείο ποδόσφαιρο. Ως εκ τούτου, ο Γ.Σ. Εργοτέλης αγωνίζεται πλέον στο Πρωτάθλημα Ελλάδας ποδοσφαίρου γυναικών.
Καλαθοσφαίριση.
Ανδρών.
Επίσημο έτος ίδρυσης του τμήματος καλαθοσφαίρισης του Εργοτέλη είναι το 1968, χρονιά κατά την οποία εντάχθηκε στα μητρώα της Ελληνικής Ομοσπονδίας Αθλοπαιδιών. Το 1983 ήταν ένα από τα σωματεία που συνυπέγραψαν την ίδρυση της Ένωσης Καλαθοσφαιρικών Σωματείων Κρήτης. Σήμερα τα τμήματα καλαθοσφαίρισης του Εργοτέλη, ανδρικό και γυναικείο, διαθέτουν νομική μορφή ερασιτεχνικών σωματείων. Επίσημη έδρα τους αποτελεί το Κλειστό Γυμναστήριο Λίντο, χωρητικότητας 1.400 θεατών.
Την τρέχουσα αγωνιστική περίοδο, η ομάδα αγωνίζεται στο τοπικό Πρωτάθλημα ΕΚΑΣΚ. Διατηρεί το ρεκόρ τίτλων στην Κρήτη, έχοντας κατακτήσει 15 Πρωταθλήματα Κρήτης και δύο Κύπελλα Κρήτης από την ίδρυση της Ένωσης Καλαθοσφαιρικών Σωματείων Κρήτης το 1968. Παράλληλα, είναι η πρώτη ομάδα καλαθοσφαίρισης της Κρήτης που κατάφερε άνοδο σε Εθνικό πρωτάθλημα το 1977, καθώς και η πρώτη ομάδα στην προπονητική καριέρα του εκ των κορυφαίων προπονητών στην ιστορία του ελληνικού μπάσκετ, Γιάννη Ιωαννίδη.
Γυναικών.
Ο Εργοτέλης διατηρεί τμήματα καλαθοσφαίρισης για νεαρές αθλήτριες τα οποία λαμβάνουν μέρος στα Πρωταθλήματα Νεανίδων και Κορασίδων που διοργανώνει η Ένωση Καλαθοσφαιρικών Σωματείων Κρήτης. Προς το παρόν δεν διατηρεί τμήμα ενηλίκων γυναικών.
Εξωτερικοί σύνδεσμοι.
&lt;br&gt;

</doc>
<doc id="43546" url="https://el.wikipedia.org/wiki?curid=43546" title="Αρκτική ζώνη">
Αρκτική ζώνη

Ο όρος αρκτική ζώνη απαντάται ως γεωγραφικός όρος και ως αστρονομικός.
Χώρες με σημαντικές περιοχές εντός της αρκτικής ζώνης, εκτός της Ισλανδίας που περιέχεται ολόκληρη κατά ισόθερμη γραμμή είναι :

</doc>
<doc id="43552" url="https://el.wikipedia.org/wiki?curid=43552" title="Αξίωμα Ευδόξου-Αρχιμήδη">
Αξίωμα Ευδόξου-Αρχιμήδη



</doc>
<doc id="43555" url="https://el.wikipedia.org/wiki?curid=43555" title="Δημήτρης Πιστικός">
Δημήτρης Πιστικός

Ο Δημήτρης Πιστικός (1948) είναι Έλληνας δικηγόρος, ποιητής και δοκιμιογράφος.
Γεννήθηκε στο Παναιτώλιο Αιτωλοακαρνανίας το 1948. Σπούδασε Νομικά και Πολιτικές Επιστήμες στο Πανεπιστήμιο Αθηνών και στον Πειραιά, όπου και δικηγόρησε μέχρι τη πρόσφατη συνταξιοδότηση του.
Ως λογοτέχνης ασχολείται κυρίως με την ποίηση και το δοκίμιο. Παράλληλα έγραψε θέατρο, μεταφράζει αρχαίους Έλληνες ποιητές και συνεργάζεται με πολλά λογοτεχνικά περιοδικά όπου δημοσιεύει ποιήματα και δοκίμια. Ενδεικτικά, δημοσίευσε κείμενά του στα Διαλεκτική (εκεί δημοσίευσε το πρώτο του ποίημα), Αραμπάς, Ίβυκος, Παρουσία, Τα Αιτωλικά, Επίκαιρα Αιτωλοακαρνανίας, Αναγγελία. κ.ά.
Ποιήματά του βραβεύτηκαν και μεταφράστηκαν στα Ιταλικά, Γαλλικά, Αγγλικά και Ισπανικά και Ρουμάνικα, περιλαμβάνονται σε πολλές ανθολογίες και μελοποιήθηκαν από γνωστούς Έλληνες συνθέτες.
Το 2013 βραβεύτηκε στο πλαίσιο της έκθεσης «Δημοτική Πινακοθήκη: Ιστορία ενός θεσμού» του Πειραιά για την προσφορά του στην νεοελληνική γλώσσα.

</doc>
<doc id="43556" url="https://el.wikipedia.org/wiki?curid=43556" title="Ουράνιος άξονας">
Ουράνιος άξονας

Ουράνιος άξονας ή άξονας του κόσμου ονομάζεται ο άξονας περί του οποίου περιστρέφεται η ιδεατή ουράνια σφαίρα και που ολοκληρώνει μια πλήρη περιστροφή σε 24 αστρικές ώρες.
Ο Ουράνιος άξονας είναι η προέκταση του άξονα της Γης που τέμνει την Ουράνια σφαίρα στα αντίστοιχα σημεία που ονομάζονται "ουράνιοι πόλοι". Ο παρά τον Πολικό αστέρα ονομάζεται "Βόρειος Ουράνιος Πόλος" και ο άνωθεν του Νότιου Πόλου της Γης "Νότιος Ουράνιος Πόλος".

</doc>
<doc id="43557" url="https://el.wikipedia.org/wiki?curid=43557" title="Αστερισμός του Νότου">
Αστερισμός του Νότου



</doc>
<doc id="43558" url="https://el.wikipedia.org/wiki?curid=43558" title="Έριδα">
Έριδα



</doc>
<doc id="43559" url="https://el.wikipedia.org/wiki?curid=43559" title="Δυσνομία (δορυφόρος)">
Δυσνομία (δορυφόρος)

Η Δυσνομία ή επίσημα (136199) Έρις I Δυσνομία (αγγλικά: Dysnomia) είναι ένας φυσικός δορυφόρος του πλανήτη νάνου Έρις, που κινείται μαζί του στις τροχιές των μεταποσειδώνιων πλανητοειδών. Πήρε το όνομά του, σε αναλογία με την Έριδα, από τη Δυσνομία κόρη της θεάς Έρις κατά την Ελληνική μυθολογία επειδή, με την ανακάλυψη των σωμάτων αυτών, δημιουργήθηκε στους κόλπους των αστρονόμων μεγάλο νομικό θέμα και έριδα για το τι θεωρείται πλανήτης. 
Ανακάλυψη.
Ανακαλύφθηκε στις 10 Σεπτεμβρίου του 2005 από την ομάδα του αστεροσκοπείου Κεκ της Χαβάης με επικεφαλής τους Μάικλ Μπράουν, Τσαντ Τρουχίλο και Ντέιβιντ Ραντίνοβιτς ενώ παρατηρούσαν την Έριδα και του δόθηκε η προσωρινή ονομασία S/2005 (2003 UB313) 1. Ενώ είχε ονομαστεί ανεπίσημα και με διάθεση αστεϊσμού «Γαβριέλα» σε αντιστοιχία με την Έριδα που είχε ονομασθεί ανεπίσημα και με διάθεση αστεϊσμού «Ζήνα».

</doc>
<doc id="43563" url="https://el.wikipedia.org/wiki?curid=43563" title="Κανακάρης">
Κανακάρης



</doc>
<doc id="43564" url="https://el.wikipedia.org/wiki?curid=43564" title="Ντάνα Γκαρσία">
Ντάνα Γκαρσία

Η Ντάνα Γκαρσία ("Danna María García Osuna", 4 Φεβρουαρίου 1978) είναι Κολομβιανή ηθοποιός. 
Βιογραφία.
Γεννήθηκε στις 4 Φεβρουαρίου 1978 στην Μεδεγίν της Κολομβίας. Είναι κόρη της Κολομβιανής τραγουδίστριας Κλάουδια Οσούνα (ισπανικά: "Claudia Osuna"). Από τα 15 της ξεκίνησε την καριέρα της στις τηλεοπτικές τηλενουβέλλες.
Το 1994 δημιούργησε μαζί με την αδερφή της και άλλα δυο άτομα, το γκρουπ Καφέ Μορένο (ισπανικά: "Café Moreno"). Το άλμπουμ που ηχογράφησαν έγινε μεγάλη επιτυχία στην Κολομβία. Παρόλα αυτά, μετά από κάποιο χρονικό διάστημα το συγκρότημα διαλύθηκε και η Danna στράφηκε στην ηθοποιία.
Το 2008, ήταν στη λίστα των 50 πιο ωραίων ανθρώπων, που δημιούργησε το περιοδικό "People en Español".
Φιλμογραφία.
Πρωταγωνιστεί στις σειρές:
Συμμετείχε στις σειρές:
Οι σειρές «Κρυφά πάθη» και Μοιραίο πάθος έχουν προβληθεί στην Ελλάδα και την Κύπρο, ενώ η σειρά Αλεχάντρο και Ντιάνα θα ξεκινήσει σύντομα στην Κύπρο.

</doc>
<doc id="43566" url="https://el.wikipedia.org/wiki?curid=43566" title="Οικογένεια Κανακάρη">
Οικογένεια Κανακάρη

Η Οικογένεια Κανακάρη ήταν παλιά και πλούσια οικογένεια προκρίτων της Πάτρας.
Επώνυμο.
Όσοι γεννιόντουσαν το μήνα Μάϊο καλούνταν "Κανακάραι", επειδή στα δημοτικά τραγούδια ο μήνας Μάϊος αποκαλείται "κανακάρης", που σημαίνει χαριτωμένος.
Πληροφορίες.
Γενάρχης της ήταν ο Κυριαζής Κανακάρης, ο οποίος μαζί με τον αδερφό του, Αγγελάκη, εγκαταστάθηκαν στις αρχές του 17ου αιώνα στην Πάτρα. Η καταγωγή της οικογενείας ήταν από τη Λειβαδιά. Ο Κυριαζής διορίστηκε εφημέριος του ναού της Αγίας Τριάδας και απέκτησε δύο αγόρια, τον Λουκά και τον Ρόδη και μια κόρη, την Αγγελική. Τα δύο αδέρφια ασχολήθηκαν με το εμπόριο και απέκτησαν σημαντική περιουσία. Στην ανάδειξη της οικογένειας διαδραμάτισε ρόλο και η συγγενική σχέση τους με τους Νοταράδες.
Τα δύο αδέρφια έμειναν άτεκνα σε αντίθεση με την αδερφή τους Αγγελική που είχε παντρευτεί παρά τη θέληση τους με τον Μπενιζέλο Ρούφο. Τελικά ο Ρόδης Κανακάρης από τον φόβο της εξαφάνισης του γένους του, συμφιλιώθηκε με την αδερφή του με τους εξής όρους: Όλα τα παιδιά της Αγγελικής θα ασπάζονταν το ορθόδοξο δόγμα ενώ όσοι θα βαφτίζονταν με τα ονόματα Αθανάσιος, Ρόδης και Λουκάς θα προσέθεταν και το επώνυμο "Κανακάρης". Παράλληλα υιοθέτησε τον Αθανάσιο Κανακάρη, ανηψιό του, στον οποίο κληροδότησε όλη του την περιουσία. 
Σήμερα οι απόγονοι των Κανακάρηδων - Ρούφων ζουν στην Αθήνα.

</doc>
<doc id="43568" url="https://el.wikipedia.org/wiki?curid=43568" title="Ορίζοντας">
Ορίζοντας

Ο ορίζοντας είναι η φαινομενική γραμμή που χωρίζει τη γη από τον ουρανό, τη γραμμή που διαιρεί όλες τις κατευθύνσεις θέασης με βάση το αν τέμνει την επιφάνεια της Γης ή όχι. Ο αληθινός ορίζοντας είναι στην πραγματικότητα μια θεωρητική γραμμή, η οποία μπορεί να παρατηρηθεί μόνο όταν βρίσκεται στην επιφάνεια της θάλασσας. Σε πολλές τοποθεσίες, αυτή η γραμμή κρύβεται από γη, δέντρα, κτίρια, βουνά κ.λπ. και η προκύπτουσα τομή της γης και του ουρανού ονομάζεται ορατός ορίζοντας. Όταν κοιτάζετε μια θάλασσα από μια ακτή, το τμήμα της θάλασσας που βρίσκεται πλησιέστερα στον ορίζοντα ονομάζεται παράκτιο.
Ο αληθινός ορίζοντας περιβάλλει τον παρατηρητή και συνήθως θεωρείται ότι είναι ένας κύκλος, σχεδιασμένος στην επιφάνεια ενός τέλεια σφαιρικού μοντέλου της Γης. Το κέντρο του βρίσκεται κάτω από τον παρατηρητή και κάτω από τη στάθμη της θάλασσας. Η απόστασή του από τον παρατηρητή ποικίλλει από μέρα σε μέρα λόγω της ατμοσφαιρικής διάθλασης, η οποία επηρεάζεται σημαντικά από τις καιρικές συνθήκες. Επίσης, όσο υψηλότερα είναι τα μάτια του παρατηρητή από το επίπεδο της θάλασσας, τόσο πιο μακριά ο ορίζοντας είναι από τον παρατηρητή. Για παράδειγμα, σε τυπικές ατμοσφαιρικές συνθήκες, για έναν παρατηρητή με επίπεδο ματιού πάνω από την επιφάνεια της θάλασσας κατά 1,70 μέτρα (5 πόδια 7 in), ο ορίζοντας βρίσκεται σε απόσταση περίπου 5 χιλιομέτρων (3,1 mi). Όταν παρατηρείται από πολύ υψηλές απόψεις, όπως ένας διαστημικός σταθμός, ο ορίζοντας είναι πολύ πιο μακριά και περιλαμβάνει μια πολύ μεγαλύτερη περιοχή της επιφάνειας της Γης. Σε αυτήν την περίπτωση, ο ορίζοντας δεν θα ήταν πλέον ένας τέλειος κύκλος, ούτε καν μια επίπεδη καμπύλη όπως μια έλλειψη, ειδικά όταν ο παρατηρητής βρίσκεται πάνω από τον ισημερινό, καθώς η επιφάνεια της Γης μπορεί να διαμορφωθεί καλύτερα ως ελλειψοειδές παρά ως σφαίρα.
Ετυμολογία.
Η λέξη horizon προέρχεται από το ελληνικό "ὁρίζων κύκλος" horizōn kyklos, "διαχωριστικό κύκλο", όπου το "ὁρίζων" προέρχεται από το ρήμα ρίζρίζω, "να διαιρέσει", "να χωρίσει", που με τη σειρά του προέρχεται από "ὅρος" (oros), "όριο, ορόσημο". 
Εμφάνιση και χρήση.
Άποψη του ωκεανού με πλοίο στον ορίζοντα
Ιστορικά, η απόσταση από τον ορατό ορίζοντα υπήρξε από καιρό ζωτικής σημασίας για την επιβίωση και την επιτυχή πλοήγηση, ειδικά στη θάλασσα, διότι καθόρισε το μέγιστο εύρος όρασης και επομένως της επικοινωνίας ενός παρατηρητή, με όλες τις προφανείς συνέπειες για την ασφάλεια και τη μετάδοση πληροφοριών ότι αυτό σιωπηρό εύρος. Αυτή η σημασία μειώθηκε με την ανάπτυξη του ραδιοφώνου και του τηλεγράφου, αλλά ακόμα και σήμερα, όταν πετάμε ένα αεροσκάφος υπό οπτικούς κανόνες πτήσης, χρησιμοποιείται μια τεχνική που ονομάζεται στάση πτήσης για τον έλεγχο του αεροσκάφους, όπου ο χειριστής χρησιμοποιεί την οπτική σχέση μεταξύ της μύτης του αεροσκάφους και ο ορίζοντας για τον έλεγχο του αεροσκάφους. Οι πιλότοι μπορούν επίσης να διατηρήσουν τον χωρικό τους προσανατολισμό αναφερόμενοι στον ορίζοντα.
Σε πολλά πλαίσια, ειδικά στο σχέδιο προοπτικής, η καμπυλότητα της Γης δεν λαμβάνεται υπόψη και ο ορίζοντας θεωρείται η θεωρητική γραμμή προς την οποία κάθε σημείο οριζόντιας στάθμης συγκλίνει (όταν προβάλλεται στο επίπεδο της εικόνας) καθώς αυξάνεται η απόσταση τους από τον παρατηρητή. Για τους παρατηρητές κοντά στη στάθμη της θάλασσας, η διαφορά μεταξύ αυτού του γεωμετρικού ορίζοντα (ο οποίος υποθέτει ένα τέλεια επίπεδο, άπειρο επίπεδο εδάφους) και του πραγματικού ορίζοντα (ο οποίος υποθέτει μια σφαιρική επιφάνεια της Γης) είναι ανεπαίσθητος στο αβοήθητο μάτι [αμφίβολη - συζήτηση] (αλλά για κάποιον ένας λόφος 1000 μέτρων με θέα στη θάλασσα ο πραγματικός ορίζοντας θα είναι περίπου ένας βαθμός κάτω από μια οριζόντια γραμμή).
Στην αστρονομία, ο ορίζοντας είναι το οριζόντιο επίπεδο μέσα από τα μάτια του παρατηρητή. Είναι το θεμελιώδες επίπεδο του οριζόντιου συστήματος συντεταγμένων, ο τόπος των σημείων που έχουν υψόμετρο μηδέν. Παρόλο που είναι παρόμοιο με τους γεωμετρικούς ορίζοντες, σε αυτό το πλαίσιο ο ορίζοντας μπορεί να θεωρηθεί ως επίπεδο στο διάστημα και όχι ως γραμμή σε επίπεδο εικόνας.

</doc>
<doc id="43569" url="https://el.wikipedia.org/wiki?curid=43569" title="Οικογένεια Μαυρογένη">
Οικογένεια Μαυρογένη

Η οικογένεια Μαυρογένη ήταν πλούσια φαναριώτικη οικογένεια, τα μέλη της οποίας έδρασαν στην Πάρο, την Μύκονο, την Κρήτη, την Ικαρία την Κωνσταντινούπολη καθώς και στις Παραδουνάβιες Ηγεμονίες.
Ιστορία.
Η απώτερη καταγωγή της πριγκιπικής οικογένειας Μαυρογένη ανάγεται στο ελληνικό Βυζάντιο. Μετά την άλωση της Κωνσταντινούπολης εγκαταστάθηκαν στην Εύβοια. Ο γνωστός Βενετός στρατηγός Μοροζίνι, του οποίου το όνομα είναι η ιταλική εκδοχή του ονόματος Μαυρογένους, είναι απόγονος της ιστορικής οικογένειας, που τα ίχνη της ανακαλύπτουμε στις δύο από τις τρεις βυζαντινές μετοικεσίες, αυτές της Ρουμανίας και της Βενετίας. 
Μετά την κατάκτηση της Καρύστου από τους Τούρκους, οι Μαυρογένηδες, φοβούμενοι την εκδίκηση των Τούρκων λόγω της συγγένειάς τους με τον Μοροζίνι, καταφεύγουν στις Κυκλάδες. Το 1715 δύο αδέλφια, ο Πέτρος και ο Στέφανος, αγοράζουν μεγάλες εκτάσεις στην Πάρο και ανοικοδομούν την εκκλησία του νησιού. Ο Στέφανος έφυγε για την Κωνσταντινούπολη και χρημάτισε δραγουμάνος του στόλου, ενώ ο Πέτρος παρέμεινε στην Πάρο, στην οποία διετέλεσε πρόκριτος. Στη συνέχεια η οικογένεια επεκτάθηκε στην Μύκονο, της οποίας κατείχε τα 3/4 της γης. Η ακμή της οικογένειας κορυφώθηκε με τον διορισμό του Νικόλαου Μαυρογένη ως πρίγκιπα της Βλαχίας, αφού πριν είχε διατελέσει δραγουμάνος του στόλου. Την εξέχουσα πορεία της οικογένειας την συνέχισαν και άλλα μέλη της, όπως ο Στέφανος Μαυρογένης, ανιψιός του Νικολάου, ο οποίος διετέλεσε Μέγας Λογοθέτης του Πατριαρχείου. Αλλά και μετά την Επανάσταση του 1821, μέλη της οικογενείας διακρίθηκαν στον κοινωνικό βίο του Οθωμανικού και Ελληνικού κράτους. Τέτοιοι ήταν ο Αλέξανδρος πρέσβης της Τουρκίας (ανιψιός του Στεφάνου), ο γιος του Σπυρίδων αρχίατρος του σουλτάνου, κ.ά. Στην Ελληνική επανάσταση η οικογένεια Μαυρογένη δοξάστηκε για άλλη μία φορά χάρις την προσφορά της Μαντούς Μαυρογένους (ανιψιάς του Στεφάνου), η οποία διέθεσε όλη την περιουσία της για τον αγώνα. Στην ελεύθερη Ελλάδα πολλά μέλη της οικογενείας διετέλεσαν αντιστράτηγοι, δήμαρχοι, βουλευτές κ.ά. Κλάδος της οικόγενειας υπήρχε και στην Κρήτη, η οποία μάλιστα έγινε ιδιαίτερα γνωστή με την επανάσταση του Μαυρογένη το 1858.
Η οικογένεια Μαυρογένη συνδέθηκε συγγενικά με τις οικογένειες: Δημητρακόπουλου, Δρακόπουλου, Σούτσου, Μουρούζη, Μάνου, Νέγρη, Μάτσα, Καντακουζηνού, Σκαναβή, Σκορδύλη, Αδάμου ,Ροδίτη, Κονδύλη, Καΐρη, Καμπάνη, Κριεζή, Καρατζά, Μεταξά κ.ά.
Πολλά μέλη της οικογένειας Μαυρογένη πραγματοποίησαν μία σειρά δωρεών στην Μύκονο, στην Βλαχία, στην Κωνσταντινούπολη, στην Πάρο, αλλά και σε διάφορα άλλα μέρη. Οι κρήνες του Νικόλαου Μαυρογένη, με ημερομηνία κατασκευής 1777, κοσμούν μέχρι και σήμερα τους δρόμους της Παροικιάς της Πάρου. Επίσης πλακόστρωσε τα γραφικά δρομάκια του χωριού, δώρισε ένα καφενείο στον δήμο, ένα χαμάμ κ.α. Επίσης για πολλά χρόνια η εκκλησία της Εκατονταπυλιανής ήταν υπό την προστασία της οικογένειας Μαυρογένη, η οποία όχι μόνο την είχε ανακατασκευάσει, αλλά την συντηρούσε με δικά της έξοδα. Στην πόλη του Βουκουρεστίου η οικογένεια Μαυρογένη άφησε το στίγμα της χάρις στη δωρεά ενός νοσοκομείου από τον Νικόλαο Μαυρογένη, το οποίο φέρει το όνομά του. Δικό του ευεργέτημα είναι και ο ιερός ναός Ζωοδόχου Πηγής στο Βουκουρέστι. Τέλος σημαντική είναι η προσφορά της Μαντούς Μαυρογένους, η οποία πρόσφερε κυριολεκτικά όλη της την περιουσία για τον ιερό σκοπό της ανεξαρτησίας.
Τα μέλη.
Άλλα μέλη της οικογένειας ήταν οι:

</doc>
<doc id="43570" url="https://el.wikipedia.org/wiki?curid=43570" title="Κατάλογος υπουργείων της ελληνικής κυβέρνησης">
Κατάλογος υπουργείων της ελληνικής κυβέρνησης

Υπουργεία που υπήρξαν κατά το παρελθόν.
Τα παρακάτω υπουργεία υπήρξαν κατά το παρελθόν και σήμερα έχουν καταργηθεί ή αλλάξει όνομα. Κατά την κατάργησή τους, οι υπηρεσίες που τα συγκροτούσαν συγχωνεύθηκαν σε άλλα υπουργεία.
Υπουργεία κατά την Προσωρινή Διοίκηση της Ελλάδας (1821-1827).
Σημειώνεται ότι επειδή τα υπουργεία αυτά υπήρξαν κατά τη διάρκεια των συρράξεων της Ελληνικής Επανάστασης, λειτούργησαν κατά περιόδους. Κατά καιρούς αναφερόταν ως «υπουργεία» και αργότερα «Γενικές Γραμματείες επί των ...», μια τάση που επικράτησε μετά το 1828 και για αρκετά έτη για τα υπουργεία που υπήρχαν κατά τη διοίκηση της Ελλάδας από την Αντιβασιλεία και τον Όθωνα

</doc>
<doc id="43572" url="https://el.wikipedia.org/wiki?curid=43572" title="Χοσέ Μπεναζέραφ">
Χοσέ Μπεναζέραφ

Ο Χοσέ Μπεναζέραφ ("José Bénazéraf", 8 Ιανουαρίου 1922 – 1 Δεκεμβρίου 2012) ήταν σκηνοθέτης, σεναριογράφος και παραγωγός του γαλλικού κινηματογράφου.
Γεννήθηκε στην Καζαμπλάνκα του Μαρόκου. Αφού τελείωσε τις σπουδές του στις πολιτικές επιστήμες, ξεκίνησε την καριέρα του κάνοντας το 1958 την παραγωγή του φιλμ "Les lavandières du Portugal" με σκηνοθέτη τον Pierre Gaspard-Huit. Στη δεκαετία του 1960 άρχισε να σκηνοθετεί ερωτικές ταινίες ξεκινώντας με το "L'éternité pour tous" το 1961. Στα τέλη της δεκαετίας του 1970 μετακινήθηκε στο χώρο του πορνό γυρίζοντας κυρίως χαμηλού προϋπολογισμού παραγωγές κατευθείαν για την αγορά του βίντεο, κάτι που αποτέλεσε πλήγμα στην όποια φήμη του.
Βιβλιογραφία.
Το βιβλίο των Cathal Tohill και Pete Tombs "Immoral Tales: European Sex &amp; Horror Movies 1956-1984" (1994) αφιερώνει ένα κεφάλαιο στον σκηνοθέτη.

</doc>
<doc id="43574" url="https://el.wikipedia.org/wiki?curid=43574" title="Αθηνά Κρικέλη">
Αθηνά Κρικέλη

Η Αθηνά Κρικέλη είναι Ελληνίδα δημοσιογράφος και παραγωγός ντοκιμαντέρ. 
Βιογραφικά στοιχεία.
Γεννήθηκε στην Θεσσαλονίκη. Παρακολούθησε σπουδές δημοσιογραφίας στο Λονδίνο την περίοδο 1987 με 1990, ενώ έκανε μεταπτυχιακό στα Μέσα Μαζικής Ενημέρωσης σε πανεπιστήμιο της Νέας Υόρκης.
Το 1999 δημιούργησε και υπήρξε διευθύνουσα σύμβουλος την πρώτη διαδικτυακή ελληνοαμερικανική τηλεόραση και την εταιρεία "Ellopia Media Group". Τα ντοκιμαντέρ της έχουν βραβευθεί τρεις φορές από την Ελλάδα, από τον Πρόεδρο της Ελληνικής Δημοκρατίας Κωστή Στεφανόπουλο, ενώ επίσης έχει βραβευτεί το 1997, και από τον πρώην δήμαρχο της Νέας Υόρκης Ρούντι Τζουλιάνι για την προσφορά της στην διαμόρφωση της κουλτούρας της Νέας Υόρκης. Το 2006 κέρδισε δύο βραβεία "Telly Awards" στις Ηνωμένες Πολιτείες. Το 2007 κερδίζει άλλα δυο ίδια βραβεία για τα ντοκιμαντέρ ""Εντατική μιας ζωής" και "Οι εγκλωβισμένοι στην Κύπρο". Υπήρξε η μόνη Ελληνίδα που αποτέλεσε μέλος της κριτικής επιτροπής των βραβείων "Emmy Awards". 
Είναι ανταποκρίτρια της Φωνής της Αμερικής στην Νέα Υόρκη, ενώ η ραδιοφωνική της εκπομπή "Τα δικά μας"" φιλοξενείται στο Μουσείο Ραδιοφώνου και Τηλεόρασης της Αμερικής ως το πιο αντιπροσωπευτικό της ελληνικής γλώσσας. Επίσης είναι πολιτική ανταποκρίτρια της ΕΡΤ 3. Είναι μέλος της "Εθνικής Ακαδημίας των Τηλεοπτικών Τεχνών και Επιστημών" (National Acacemy Of Television Arts and Sciences, ΝATAS), του "Συλλόγου Τεχνολόγων Μηχανικών Πληροφορικής" (Σ.Μ.Π.Τ.Ε.), του "Φόρεϊγν Εξπρές" (Foreighn Press) και του "Συνδέσμου Ανταποκριτών των Ηνωμένων Εθνών" (United Nations Correspondent Associaltion, UNCA).
Σήμερα ζει και εργάζεται στην Νέα Υόρκη.

</doc>
<doc id="43575" url="https://el.wikipedia.org/wiki?curid=43575" title="Κατάλογος εφημερίδων Θεσσαλονίκης">
Κατάλογος εφημερίδων Θεσσαλονίκης

Ο κατάλογος εφημερίδων Θεσσαλονίκης περιέχει εγγραφές για τις εφημερίδες που κυκλοφορούν στην περιοχή της Θεσσαλονίκης.

</doc>
<doc id="43576" url="https://el.wikipedia.org/wiki?curid=43576" title="Υπουργεία">
Υπουργεία



</doc>
<doc id="43600" url="https://el.wikipedia.org/wiki?curid=43600" title="Πύργος του Άιφελ">
Πύργος του Άιφελ

Ο Πύργος του Άιφελ (γαλλικά: "La Tour Eiffel", ΔΦΑ [la tuʁ‿ɛˈfɛl]) είναι το σήμα κατατεθέν της πόλης του Παρισιού που βρίσκεται στη Γαλλία. Κατασκευάστηκε το 1889 από τον μηχανικό Γουστάβο Άιφελ και σήμερα αποτελεί ένα από τα γνωστότερα κτίρια στον κόσμο. Με ύψος 324 μέτρα (300 χωρίς την κεραία) ήταν το πιο ψηλό κτίριο στον κόσμο μέχρι που το ξεπέρασε το Εμπάιρ Στέιτ Μπίλντινγκ της Νέας Υόρκης το 1931. Έχει βάρος 10.000 τόνους και η κατασκευή του είναι τόσο σταθερή, ώστε παρεκκλίνει μόλις έως 7,5 εκατοστά με σφοδρό άνεμο. 
Έχει τρία επισκέψιμα επίπεδα, καθένα προσβάσιμο με σκάλες ή με ανελκυστήρα. Για την άνοδο μέχρι το πρώτο επίπεδο χρειάζονται 302 βήματα (το ίδιο και για το δεύτερο). Το τρίτο και μεγαλύτερο επίπεδο είναι προσβάσιμο μόνο με τον ανελκυστήρα. Τόσο το πρώτο όσο και το δεύτερο επίπεδο διαθέτουν εστιατόριο. 
Αυτός ο πύργος έχει χρησιμοποιηθεί επίσης και για πολλές σκηνές ταινιών.
Ιστορία.
Κατασκευάστηκε μεταξύ των ετών 1887 και 1889 ως είσοδος για την διεθνή έκθεση "Universell" αλλά και επ`ευκαιρία της εκατονταετούς επετείου της Γαλλικής Επανάστασης. Συνολικά 300 εργάτες ένωσαν 18.038 κομμάτια σφυρήλατου σιδήρου παρασκευασμένου σε φούρνους puddling με 2,5 εκατομμύρια πριτσίνια, με μια στατική μελέτη του Μορίς Κεσλέν. Ο Άιφελ βοήθησε τους μηχανικούς Émile Nouguier και Maurice Koechlin και τον αρχιτέκτονα Stephen Sauvestre. Ο κίνδυνος ατυχήματος ήταν μεγάλος καθώς, σε αντίθεση με σύγχρονους ουρανοξύστες, ο πύργος ήταν σε ανοιχτό πλαίσιο, χωρίς κανέναν ενδιάμεσο όροφο εκτός από δύο πλατφόρμες. Ωστόσο επειδή ο Άιφελ είχε λάβει προληπτικά μέτρα ασφαλείας, συμπεριλαμβανομένης της χρήσης των κινητών ικριωμάτων, προστατευτικών κιγκλιδωμάτων και διαχωριστικών πλεγμάτων, μόνο ένας άνθρωπος πέθανε. Ο πύργος εγκαινιάστηκε στις 31 Μαρτίου 1889 και άνοιξε για το κοινό στις 6 Μαΐου 1889.
Ο πύργος επικρίθηκε πολύ από το κοινό όταν κατασκευάστηκε, καθώς πολλοί είχαν την άποψη πως ήταν αντιαισθητικός. Οι καθημερινές εφημερίδες γέμισαν με οργισμένες επιστολές από την καλλιτεχνική κοινότητα του Παρισιού.
Ο μυθιστοριογράφος Γκυ ντε Μωπασσάν λέγεται ότι έτρωγε το μεσημεριανό του γεύμα στο εστιατόριο του Πύργου κάθε μέρα. Όταν τον ρώτησαν γιατί, απάντησε ότι ήταν το μοναδικό μέρος στο Παρίσι, από όπου κάποιος δεν μπορούσε να δει τον πύργο. Ενώ, ο ποιητής Πολ Βερλαίν άλλαζε δρόμο για να μην τον βλέπει. Σήμερα, ο Πύργος ευρέως θεωρείται ότι είναι ένα εντυπωσιακό κομμάτι της διαρθρωτικής τέχνης.
Ένα από τα μεγάλα κλισέ των Χολιγουντιανών ταινιών είναι ότι η θέα από κάθε παριζιάνικο παράθυρο περιλαμβάνει τον πύργο.
Ο Άιφελ είχε πάρει άδεια για να σταθεί ο πύργος επί 20 έτη· προοριζόταν για να διαλυθεί το 1909, όταν η ιδιοκτησία του θα είχε επανέλθει στον Δήμο Παρισιού. Η πόλη είχε προγραμματίσει να τoν γκρεμίσει (μέρος των αρχικών κανόνων του διαγωνισμού για ένα πύργο ήταν πως μπορούσε εύκολα να κατεδαφιστεί) αλλά επειδή ο πύργος αποδείχτηκε χρήσιμος για σκοπούς επικοινωνίας, επετράπη η παραμονή του και μετά τη λήξη της άδειας.
Σχεδιασμός του πύργου.
Υλικά κατασκευής του πύργου.
Η μεταλλική κατασκευή του Πύργου του Άιφελ ζυγίζει 7.300 τόνους, ενώ η όλη δομή, συμπεριλαμβανομένων των μη μεταλλικών στοιχείων, ζυγίζει περίπου 10.100 τόνους. Ανάλογα με τη θερμοκρασία του περιβάλλοντος, η κορυφή του πύργου μπορεί να στραφεί μακριά από τον ήλιο μέχρι 18 cm (7,1 in), λόγω της θερμικής διαστολής του μετάλλου στην πλευρά που βρίσκεται ο ήλιος.
Εκτιμήσεις του ανέμου.
Κατά την στιγμή που χτίστηκε πολλοί έμειναν άναυδοι από το τολμηρό σχήμα του. Ο Άιφελ και οι μηχανικοί του σαν έμπειροι κατασκευαστές γεφυρών, κατάλαβαν πόσο σημαντικό ρόλο έπαιζε ο άνεμος, και ήξεραν πως αφού ήθελαν να φτιάξουν την μεγαλύτερη δομή στον κόσμο έπρεπε να είναι σίγουροι πως θα αντέχει στον άνεμο.

</doc>
<doc id="43601" url="https://el.wikipedia.org/wiki?curid=43601" title="Μουσείο του Λούβρου">
Μουσείο του Λούβρου

Το μουσείο του Λούβρου (γαλλικά: "Musée du Louvre") είναι ένα από τα μεγαλύτερα και παλαιότερα μουσεία τέχνης στον κόσμο. Βρίσκεται στο κέντρο του Παρισιού, στις όχθες του Σηκουάνα και εκθέτει 35.000 έργα τέχνης - το 8% των αποκτημάτων του, που υπολογίζονται στα 445.000 κομμάτια. Οι μόνιμες συλλογές του μουσείου καταλαμβάνουν συνολικά έκταση 60.600 τετραγωνικών μέτρων και ανάμεσα σε αυτές είναι και οι ελληνικές, που καλύπτουν 25 αίθουσες ή χώρους.
Η ονομασία.
Το Λούβρο αρχικά ήταν αμυντικό φρούριο και υπάρχουν διάφορες εκδοχές για την ονομασία του. Σύμφωνα με την πρώτη, ονομάστηκε Λούβρο λόγω του τοπωνυμίου της περιοχής όπου οικοδομήθηκε - αυτή λεγόταν Λουπάρα. Πιθανολογείται ότι η περιοχή ονομαζόταν έτσι επειδή είχε πολλούς λύκους (στα λατινικά lupus και το θηλυκό, δηλαδή λύκαινα, στην καθομιλουμένη της εποχής εκείνης στη Γαλλία, λεγόταν lupara). Μια άλλη εκδοχή είναι ότι η ονομασία προέρχεται από την σαξωνική λέξη lauer ή lower, η οποία στα ελληνικά αποδίδεται ως "οχυρωμένο φρούριο". Τρίτη εκδοχή: από τη φράση "L'oeuvre" για το αριστουργηματικό έργο, που όμως δεν είναι ιδιαίτερα πιθανή, αφού το κτίσμα αναφέρεται ως Λούβρο ήδη από το 1200, όταν ακόμα στο φρούριο δεν υπήρχε καμία συλλογή.
Οι πρώτες συλλογές.
Το Λούβρο έγινε μουσείο μετά την Γαλλική επανάσταση. Μέχρι τότε ήταν ανάκτορο των βασιλέων της Γαλλίας και πιο πριν απλώς φρούριο. Συγκεκριμένα το κτίριο που σήμερα στεγάζει το μουσείο οικοδομήθηκε σταδιακά στο πέρασμα των αιώνων αλλάζοντας σημαντικά μορφή ανάλογα με τις χρήσεις του. 
Αρχικά, το 1190, οικοδομήθηκε εκεί ένα μεγάλο οχυρό από τον βασιλιά Φίλιππο Β΄ Αύγουστο. Άλλαξε πολύ η αρχιτεκτονική και η μορφή του απ' τους διαδόχους, προκειμένου να το χρησιμοποιήσουν ως ανάκτορο, καθιστώντας το σημαντικά πολυτελέστερο και πιο καλλιτεχνικό. Παράλληλα, με το πέρασμα των αιώνων, οι βασιλείς της Γαλλίας φρόντιζαν να αποκτούν και διάφορα πολύτιμα αντικείμενα - άλλα ήταν λάφυρα πολέμων και άλλα αγορές ή δωρεές προς αυτούς. Τα αντικείμενα αυτά, στην πλειοψηφία τους ζωγραφικοί πίνακες, αποτέλεσαν σταδιακά τη λεγόμενη "βασιλική συλλογή" που υπήρξε και ο αρχικός πυρήνας του μουσείου όταν από ανάκτορο μεταβλήθηκε σε κέντρο τέχνης και μουσείο μετά τη γαλλική επανάσταση.
Τα πρώτα έργα σε είδος συλλογής άρχισαν ουσιαστικά να συγκεντρώνονται γύρω στο 1500 από τον Φραγκίσκο Α΄. Ο Φραγκίσκος ήταν εκείνος που απέκτησε (το 1519) τη Τζοκόντα του Λεονάρντο ντα Βίντσι όπως και την "Ωραία Κηπουρό" και την "Αγία Οικογένεια" του Ραφαήλ. Επί Φραγκίσκου αποκτήθηκε η προσωπογραφία του (έργο του Τιτσιάνο) και ο "Ευαγγελισμός" του Φρα Μπαρτολομέο. Ο Φραγκίσκος επίσης επέκτεινε σημαντικά τις πτέρυγες του χώρου για να προβάλλεται πιο λαμπρά η βασιλική συλλογή. Το 1549 δημιουργήθηκε μια μεγάλη αίθουσα εορτασμών (η οποία χρησίμευσε αργότερα και ως δικαστήριο) και που είναι σήμερα η "Αίθουσα των Καρυάτιδων" - φιλοξενεί πιστά αντίγραφα των Καρυάτιδων και πολλά πρωτότυπα έργα της αρχαιότητας. Το 1553 ολοκληρώθηκε η αίθουσα που οδηγούσε τότε στον προθάλαμο του βασιλιά και που σήμερα είναι η αίθουσα ετρουσκικών αρχαιοτήτων. Το Λούβρο ξαναπήρε ώθηση το 1600 επί Ερρίκου Δ', ο οποίος αύξησε τη συλλογή (κυρίως πινάκων ζωγραφικής) και η οποία έφτασε να αριθμεί τότε 200 ξεχωριστά έργα.
Αυτό που σήμερα στο μουσείο ονομάζεται "Στοά του Απόλλωνα" δημιουργήθηκε περίπου το 1602 από την σύζυγο του Ερρίκου Δ΄, τη Μαρία των Μεδίκων, που θέλησε εκεί να διαμορφώσει μια αίθουσα τέχνης με προσωπογραφίες βασιλέων και την ονόμασε "Αίθουσα των Πινάκων". Το 1639 προστέθηκε στο κτίσμα ο "Πύργος του Ρολογιού".
Η "βασιλική συλλογή" αυξήθηκε σημαντικά και επί Λουδοβίκου ΙΓ΄, χάρη όμως μάλλον στον καρδινάλιο Ρισελιέ παρά στον ίδιο. Ο Ρισελιέ είχε αποκτήσει μια μεγάλη προσωπική συλλογή έργων τέχνης και μετά το θάνατό του το 1642, αυτή πέρασε ως κληροδότημα στον βασιλιά της Γαλλίας και από αυτόν στη βασιλική συλλογή. Ανάμεσα στα έργα που είχε αποκτήσει ο Ρισελιέ και σήμερα ανήκουν στο Λούβρο ήταν και το "Δείπνο στην Εμμαούς", του Βερονέζε. Το 1625 στη βασιλική συλλογή (και σήμερα στου μουσείου του Λούβρου) προστέθηκαν 24 πίνακες του Πέτερ Πάουλ Ρούμπενς με θέμα τη ζωή της Μαρίας των Μεδίκων συζύγου του Ερρίκου Δ΄.
Σημαντική ώθηση.
Όταν πέθανε ο Λουδοβίκος ΙΓ΄ ανέλαβε τα ηνία της χώρας ουσιαστικά ο Καρδινάλιος Μαζαρέν, ο οποίος κατάφερε να εμπλουτίσει σημαντικά το Λούβρο. Το 1661 πέθανε ο Μαζαρέν και την ίδια χρονιά εκδηλώθηκε στα ανάκτορα μεγάλη πυρκαγιά που απείλησε και τη βασιλική συλλογή. Στη συνέχεια ανέλαβε πλήρως τη διακυβέρνηση της χώρας ο Λουδοβίκος ΙΔ΄ που ήταν επίσης φιλότεχνος. Θεωρείται ότι για τη βασιλική συλλογή σημαντικότεροι υπήρξαν ο Φραγκίσκος ο Α΄, ο Λουδοβίκος ο ΙΔ΄ και αργότερα ο Ναπολέων. Ο Λουδοβίκος ΙΔ΄ ανέθεσε στον πρωθυπουργό του Ζαν Μπατίστ Κολμπέρ να κάνει συστηματικά αγορές και να ψάχνει ευκαιρίες. Επί της βασιλείας του το Λούβρο απέκτησε, το 1662, τη συλλογή του τραπεζίτη Ζαμπάκ -σε αυτήν περιλαμβάνονταν 60 έργα τέχνης, μεταξύ των οποίων πολλά έργα των Βερονέζε και Τιτσιάνο. Δέκα χρόνια αργότερα η βασιλική συλλογή εμπλουτίστηκε με άλλα 101 έργα, ανάμεσα στα οποία ήταν "Η Υπαίθρια συναυλία" και "Ο άνθρωπος με το γάντι" του Τιτσιάνο καθώς και "Η κοίμηση της Θεοτόκου", του Καραβάτζο. Το 1678 ολοκληρώθηκε η μεγάλη Τετράγωνη Αυλή ύστερα από εργασίες 18 ετών. Αυτό ήταν πολύ σημαντικό για το μετέπειτα μουσείο του Λούβρου, όμως παράλληλα ο Λουδοβίκος αποφάσισε να μετακινηθεί στο ανάκτορο των Βερσαλλιών. Αυτό είχε ως αποτέλεσμα το κτίριο του Λούβρου να παραμεληθεί -κάποιες πτέρυγές του κυριολεκτικά αφέθηκαν να καταρρεύσουν. Ο Κολμπέρ προσπάθησε να περισώσει τη βασιλική συλλογή αλλά ματαιοπονούσε γιατί άλλα κομμάτια μεταφέρθηκαν τότε στις Βερσαλλίες και άλλα σε ιδιωτικές κατοικίες ευγενών.
Όταν πέθανε ο Λουδοβίκος ο ΙΔ΄ η κατάσταση επιδεινώθηκε, γιατί ο διάδοχός του Λουδοβίκος ο ΙΕ΄ καθιέρωσε να δανείζει ή να νοικιάζει σπουδαία έργα τέχνης σε διάφορους αριστοκράτες ώστε να διακοσμούν τις αίθουσες των κατοικιών τους.
Προεπαναστατικά.
Το 1750 ο αδελφός της Μαντάμ ντε Πομπαντούρ, Μαρκήσιος Ντε Μαρινί κατάφερε να συγκεντρώσει περίπου 110 από τα διάσπαρτα αριστουργήματα και το 1769, ο κόμης ντε Ανζιβιλιέ, υπεύθυνος τότε της "Βασιλικής Αίθουσας Πινάκων" έπεισε τον Λουδοβίκο ΙΕ' ότι η συλλογή θα έπρεπε πια να αξιοποιηθεί και για το κράτος. Επίσης τον έπεισε ότι το Λούβρο θα έπρεπε σταδιακά να μετατραπεί σε μουσείο. Το σχέδιο δεν προχώρησε ιδιαίτερα, ώσπου ανέβηκε στο θρόνο ο Λουδοβίκος ΙΣΤ΄ που άφησε περισσότερες πρωτοβουλίες στον κόμη και αυτός τότε άρχισε νέες αγορές και διοργάνωσε "Σαλόνια" ή εκθέσεις. Από αυτές το Λούβρο απέκτησε πολλά έργα του Ζακ Λουί Νταβίντ και γενικά χάρη στον κόμη η συλλογή εμπλουτίστηκε με 250 έργα Φλαμανδών και Ολλανδών δημιουργών.
Η Γαλλική Επανάσταση.
Η επανάσταση υπήρξε σταθμός για το Λούβρο, αφού χάρη σε αυτήν αποφασίστηκε το κτιριακό συγκρότημα να μετατραπεί οριστικά σε μουσείο και να ονομαστεί "Κεντρικό Μουσείο των Τεχνών", "Μουσείο της Δημοκρατίας" και μετά "Γαλλικό Μουσείο". Άρχισε να λειτουργεί ως μουσείο τον Αύγουστο του 1793. Τα ¾ των εκθεμάτων του προέρχονταν από τις βασιλικές συλλογές του παρελθόντος και το υπόλοιπο 1/4 προερχόταν από την κατασχεθείσα εκκλησιαστική περιουσία και τη δήμευση της περιουσίας των ευγενών της χώρας.
Ο Ναπολέων.
Ο Ναπολέων ονειρευόταν να δημιουργήσει στο Παρίσι το μεγαλύτερο μουσείο στον κόσμο. Τα εκθέματα του μουσείου εμπλουτίστηκαν πράγματι εντυπωσιακά με τους Ναπολεόντειους πολέμους οι οποίοι απέφεραν αναρίθμητες αρχαιότητες από την Ιταλία, την Αυστρία, τη Γερμανία, την Ελλάδα, την Αίγυπτο, τη Μέση Ανατολή και άλλες περιοχές. Ο Ναπολέων καθιέρωσε μάλιστα στους όρους ειρήνης να προβλέπεται η πολεμική αποζημίωση σε είδος και, συγκεκριμένα, σε έργα τέχνης που εκτιμούνταν από Γάλλους ειδικούς.
Ανάμεσα σε όσα πήρε ο Ναπολέοντας ήταν και μια τεράστια ελαιογραφία του Πάολο Βερονέζε σε καμβά, «Ο Γάμος στην Κανά», διαστάσεων 9 Χ 6 μέτρων, που κοσμούσε ιταλικό μοναστήρι και την οποία ο Γάλλος ηγέτης έκοψε στα δυο ώστε να μπορέσει να τη μεταφέρει στο Παρίσι –το έργο δεν επιστράφηκε ποτέ στην Ιταλία παρά τις πιέσεις που ασκήθηκαν αργότερα στο Λούβρο. Πέρα από όσα πήρε ο Ναπολέοντας κάνοντας «αφαίμαξη» ειδικά στις ιταλικές συλλογές γλυπτών και ζωγραφικής, σημαντική εισροή εκθεμάτων σημειώθηκε και χάρη στις ανασκαφές που έγιναν με πυρετώδεις ρυθμούς από Γάλλους αρχαιολόγους κατά τον 19ο αιώνα στην Ελλάδα, στην Τουρκία, στην Αίγυπτο και στη Μέση Ανατολή.
Το 1797 άνοιξε η "Στοά του Απόλλωνα" και δύο χρόνια αργότερα η "Μεγάλη Στοά" με έργα κυρίως Φλαμανδών και Ολλανδών ζωγράφων, ενώ το 1800 λειτούργησε για πρώτη φορά και το τμήμα έργων τέχνης που δεν είχε συγκροτηθεί αποκλειστικά από ζωγραφικούς πίνακες -ουσιαστικά το τμήμα ελληνικών αρχαιοτήτων. Το 1803, το μουσείο διέθετε 19 αίθουσες και ονομαζόταν "Μουσείο Ναπολέοντα" -όμως αυτή η ονομασία δεν άντεξε στο χρόνο. Μετά την ήττα του Ναπολέοντα στο Βατερλό το 1815, οι περισσότεροι λαοί που είχαν χάσει έργα τέχνης, απαίτησαν να τους επιστραφούν. Οι επιμελητές του Λούβρου έκρυψαν τότε πολλά έργα τέχνης στις ιδιωτικές συλλογές τους, ώστε να μην απογυμνωθεί το Λούβρο πλήρως από τα ξένα έργα τέχνης που εξέθετε. Τα άλλα κράτη πληροφορήθηκαν τον "ελιγμό" των διευθυντών του Λούβρου και έστειλαν στο Λονδίνο διπλωματικές αποστολές με στόχο την αναζήτηση βοήθειας από τους Βρετανούς. Με την πίεση που ασκήθηκε, το Λούβρο αναγκάστηκε να αποδώσει αρκετά έργα, παρότι κάποια από αυτά είχαν ουσιαστικά διασωθεί ή αποκατασταθεί από τους φροντιστές του μουσείου. Τότε το Λούβρο αναγκάστηκε να αποδώσει πάνω από 5.000 αντικείμενα τέχνης. Μετονομάστηκε για άλλη μια φορά και τώρα λεγόταν "Βασιλικό Μουσείο".
Στη συνέχεια ο εμπλουτισμός του συνεχίστηκε, αλλά αυτή τη φορά όχι πλέον με πίνακες, αλλά με αποκτήματα από ανασκαφές που γίνονταν με πυρετώδεις ρυθμούς σε όλες τις μεσογειακές χώρες και στη Μέση Ανατολή.
Το 1824 εγκαινιάστηκε το Μουσείο Γαλλικής Γλυπτικής που σήμερα λέγεται "Τμήμα Γλυπτικής του Λούβρου", όπου και εκτίθενται οι "Σκλάβοι" του Μιχαήλ Αγγέλου. Το 1847 έγιναν τα εγκαίνια της "Ασυρριακής Αίθουσας" που μετέπειτα αποτέλεσε τον πυρήνα του τμήματος Ανατολικής Τέχνης. Το 1850 το μουσείο διέθετε πλέον 44 αίθουσες.
Ο Ναπολέων Γ' (1852-1857)προχώρησε σε ριζική ανακαίνιση του Λούβρου μετονομάζοντας το σε "Αυτοκρατορική Πόλη" και δημιουργώντας "Μουσείο Ηγεμόνων". Στις πτέρυγες της αυλής Ναπολεόν ανεγέρθηκε μια σειρά 86 ανδριάντων επιφανών ανδρών της Γαλλίας.
Νεότερα χρόνια.
Η συλλογή του Λούβρου εμπλουτίστηκε σημαντικά το 1863, με την απόκτηση της συλλογής του μαρκησίου Τζιάν Πέτρο Καμπάνα, που έφερε από τη Ρώμη χιλιάδες αντικείμενα τέχνης -ανάμεσά τους 646 έργα ζωγραφικής, αρχαία ελληνικά αγγεία, ετρουσκικές τερακότες, γλυπτά κ.α. Λίγο αργότερα, το 1869, το Λούβρο αποκτά τη συλλογή του Λουί λα Καζ, τμήμα της οποία ήταν και "Η Βηθσαβέε με το γράμμα του Δαβίδ" του Ρέμπραντ.
Πολλά έργα προστέθηκαν μεταξύ 1852 και 1870, με αποτέλεσμα το Λούβρο να βρεθεί στα τέλη του αιώνα αυτού με 20.000 νέα αποκτήματα στις διάφορες συλλογές του. Κάποια έργα αποτελούσαν και δωρεές ιδιωτών όπως η Πιετά της Βιλνέβ-λε-Αβινιόν. Το 1863 μια εκστρατεία απέφερε στους Γάλλους τη Νίκη της Σαμοθράκης. Αν και το έργο τέχνης είχε καταστραφεί σημαντικά, θεωρήθηκε ένα από τα σημαντικότερα αποκτήματα και τέθηκε σε περίοπτη θέση από το 1884. Το μουσείο απέκτησε επίσης χιλιάδες έργα παίρνοντας τις συλλογές Ντυράν, Σαλτ, και Ντροβέτι.
Το 1870 με την ανακήρυξη της Γ Δημοκρατίας το Λούβρο έγινε κρατική περιουσία και ονομάστηκε "Εθνικό Μουσείο του Λούβρου". Η φωτιά της Κομμούνας κατά την εξέγερση του 1871 στο ανάκτορο του Κεραμεικού, το οποίο επικοινωνούσε με μουσειακούς χώρους, προκάλεσε αρκετές καταστροφές αλλά οι περισσότερες ζημίες ήταν αποκαταστάσιμες. Αποφασίστηκε έκτοτε να απομακρυνθούν από το μουσείο όλες οι ξένες προς αυτό υπηρεσίες - έμεινε μόνον μια υπηρεσία του υπουργείου Οικονομικών στην πτέρυγα Ρισελιέ.
Το 1888 προστέθηκαν τα ευρήματα του Γάλλου αρχαιολόγου Μαρσέλ Ντιελαφουά από τα Σούσα του Ιράν.
Το 1914 λόγω του Πρώτου Παγκοσμίου Πολέμου το μουσείο έκλεισε για να ξανανοίξει σταδιακά μετά το 1918. Μετά τον Πρώτο Παγκόσμιο Πόλεμο η επέκταση του μουσείου επιβραδύνθηκε σημαντικά με εξαίρεση τη δωρεά του Ρότσιλντ Το 1922 άρχισε να λειτουργεί η πτέρυγα στην οποία εκτίθενται αντικείμενα Ισλαμικής τέχνης.Στο μεταξύ αποφασίστηκε το μουσείο να μη φιλοξενεί εκθέματα που είχαν φιλοτεχνηθεί μετά το 1848.
Όταν ξέσπασε ο Δεύτερος Παγκόσμιος Πόλεμος το Λούβρο άδειασε για άλλη μία φορά και έμειναν εκεί μόνον έργα που ήταν δευτερεύουσας αξίας ή ήταν αδύνατον να μετακινηθούν. Η Τζοκόντα λέγεται πως "πέρασε" 4 χρόνια μέσα σε ένα φορτηγό, το οποίο μετακινείτο διαρκώς. Γενικά όλα τα πολύτιμα εκθέματα πακεταρίστηκαν πυρετωδώς μέσα σε δύο μέρες και φορτώθηκαν σε εκατοντάδες φορτηγά που ξεκίνησαν προς πολλούς διαφορετικούς και μυστικούς προορισμούς ώστε τα έργα να μην καταστραφούν από βομβαρδισμούς αλλά και γενικά το μουσείο να μην απογυμνωθεί από λεηλασίες. Τα περισσότερα εκθέματα μεταφέρθηκαν κυρίως σε φρούρια (châteaux) της περιοχής του Λίγηρα (Loire). Με τη λήξη του πολέμου άρχισε και η επάνοδος των έργων στο Λούβρο.
Σε όλο αυτό το διάστημα συνεχιζόταν και ο εμπλουτισμός του μουσείου, με αξιολογότερο απόκτημα τη συλλογή Ουόλτερ Γκιγιώμ το 1966, που περιλάμβανε 145 έργα των Ανρί Ματίς, Πικάσο, Αμεντέο Μοντιλιάνι, Ουτριλό κ.α.
Το 1961 η κυβέρνηση ανακοίνωσε ότι θα απομακρύνει οριστικά από τους χώρους του Λούβρου το Υπουργείο Οικονομικών, επεκτείνοντας έτσι τους χώρους του Μουσείου. Το 1964, με εντολή του τότε υπουργού Πολιτισμού Αντρέ Μαλρώ (André Malraux) εκσκάπτεται μια (ξηρή) τάφρος γύρω από το Μουσείο. Η οριστική αποχώρηση του Υπουργείου, ωστόσο, γίνεται το 1981 με εντολή του Προέδρου Φρανσουά Μιτεράν (Francois Mitterrand), ο οποίος παρουσιάζει και το μεγάλο σχέδιο ανασυγκρότησής του ολοκληρωτικά πλέον ως Μουσείου. Η επιμέλεια ανανέωσής του ανατίθεται στον σινοαμερικανό αρχιτέκτονα Ι.Μ. Πέι, στον οποίο ανήκει και η σχεδίαση της γυάλινης πυραμίδας που κοσμεί σήμερα την είσοδο στο Μουσείο.
Η συλλογή του επαυξάνεται συνεχώς και το 1986 εμφανίζεται κρίση χώρου. Για την αντιμετώπισή της πολλά εκθέματα μεταφέρονται από το Λούβρο στο νεοδημιουργηθέν Μουσείο Ορσέ (Musée d'Orsay). Το 1997 ξεκινά η δεύτερη φάση αναδιοργάνωσης του Μουσείου με άνοιγμα νέων χώρων.
Το σημερινό Λούβρο διαθέτει τέσσερις πτέρυγες, οι οποίες ονομάζονται Denon, Richelieu, Sully και Napoléon. Η είσοδος των επισκεπτών γίνεται πλέον υπόγεια και όχι από τις θύρες των προσόψεων (πιθανότατα για λόγους ασφαλείας).
Οι συλλογές του μουσείου.
Σήμερα το μουσείο έχει κατηγοριοποιήσει τα έργα του σε διάφορα τμήματα και τα κομμάτια εκτίθενται σε πολλές και διαφορετικές αίθουσες. Οι συλλογές αυτές είναι οι εξής:
Τμήμα Ανατολικών Αρχαιοτήτων.
Στο τμήμα αυτό ανήκουν έργα διαφόρων χωρών από την Ινδία και το Αφγανιστάν μέχρι την Τουρκία, τη Συρία αλλά και την Κύπρο Χωρίζεται σε τρεις συλλογές: της Μεσοποταμίας (με εκθέματα Σουμερίων, Βαβυλωνίων, Ασσυρίων κ.ά,), του Ιράν και των χωρών της Μέσης Ανατολής. Στο τελευταίο τμήμα περιλαμβάνονται έργα από την Κύπρο, την Παλαιστίνη, την αρχαία Φοινίκη ή το σημερινό Λίβανο, τη Συρία, την Ιορδανία και τη Σαουδική Αραβία) Ξεχωρίζει ένα αγγείο του 4.000 π.Χ. από τα Σούσα, ανδρική κεφαλή από ορείχαλκο του 2.100 π.Χ. ύψους 1,5 μέτρου, κιονόκρανο με τις κεφαλές δύο ταύρων από το ανάκτορο του Δαρείου από ασβεστόλιθο, του 500 π.Χ., ύψους περίπου 7,5 μ., η ζωοφόρος των τοξοτών, από τα Σούσα, ίδιας εποχής κ.α. Ως τμήμα αυτονομήθηκε το 1881 και περιλάμβανε ευρήματα από τις ανασκαφές που έκανε το 1847 στο βόρειο Ιράκ ο Γάλλος πρόξενος εκεί Πωλ Εμίλ Μποτά, ο Ερνέστ Ρενάν στη Φοινίκη το 1862, ο Μόργκαν στα Σούσα, ο Σέφερ στην Εγκώμη της Κύπρου.
Τμήμα Αιγυπτιακής Τέχνης.
Το τμήμα αυτό δημιουργήθηκε το 1826 και περιλαμβάνει 55.000 ευρήματα από τα οποία εκτίθενται τα 6.000. Ακολουθεί την αιγυπτιακή ιστορία από την φαραωνική εποχή μέχρι τους Κόπτες, τους Πτολεμαίους και τους Ρωμαίους. Πολλά από τα έργα αποκτήθηκαν από τον Ναπολέοντα το 1798 στην εκστρατεία που είχε κάνει έχοντας μαζί του τον Ντομινίκ Βιβάντ, που λίγο αργότερα ανέλαβε τη διεύθυνση του Λούβρου. Αρχικά το τμήμα είχε ως συντηρητή τον Ζαν-Φρανσουά Σαμπολιόν, τον άνθρωπο που αποκρυπτογράφησε τη στήλη της Ροζέτας. Η συγκεκριμένη συλλογή πάντως αυξήθηκε σημαντικά και με την απόκτηση των συλλογών τριών συλλεκτών (των Ντυράν, Σαλτ και Ντροβέτι) που προσέθεσαν 7.000 κομμάτια. Μετά από ανασκαφές που έγιναν στην Μέμφιδα, το Λούβρο απέκτησε και τον αριστουργηματικό "Καθιστό γραφέα". Το Λούβρο έχει επίσης στην κατοχή του πάρα πολλούς παπύρους, μούμιες, ρουχισμό, κοσμήματα, παιχνίδια, μουσικά όργανα και όπλα των αρχαίων Αιγυπτίων. Ξεχωρίζουν επίσης η μεγάλη Σφίγα που βρέθηκε στο Δέλτα του Νείλου και χρονολογείται στο 2.600 π.Χ. ύψους 1,83 και μήκους 4,80 μ., το άγαλμα του φαραώ Σέσωστρι Γ΄, τα αγαλματίδια Νεφερτίτη και Ακενατόν από ψαμμίτη, ύψους 22 εκατοστών, τα αγαλματίδια με την οικογένεια του Όσιρι, η σαρκοφάγος του Ιμενεμινέτ κ.α.
Τμήμα αρχαιοτήτων ελληνικών, ετρουσκικών και ρωμαϊκών.
Αυτό είναι μετά τους ζωγραφικούς πίνακες το αρχαιότερο τμήμα του Λούβρου και λειτουργεί από το 1800 - τότε ως "Μουσείο Αρχαιοτήτων". Μεταξύ των εκθεμάτων ήταν και ο Λαοκόων που επιστράφηκε όμως το 1814 στην Ιταλία από όπου το είχε πάρει ο Ναπολέων. Επεκτάθηκε όμως ξανά το μουσείο με την απόκτηση της συλλογής των Μποργκέζε και του Καμπάνα. Όταν ο Καμπάνα χρεωκόπησε, αγόρασε τη συλλογή του ο Ναπολέων Γ΄ και απέκτησε έτσι πάνω από 300 αρχαία αγάλματα ελληνικά και ρωμαΪκά. Ανάμεσα στα εκθέματα που ξεχωρίζουν είναι: 
Τμήμα Γλυπτικής.
"βλέπε και λήμμα" Κατάλογος έργων του Λούβρου
Στην αρχή το μουσείο εξέθετε αποκλειστικά αγάλματα που ανήκαν στην περίοδο της αρχαιότητας με εξαίρεση γλυπτά του Μιχαήλ Άγγελου .Μετά το 1824 όμως άρχισε να εκθέτει και γλυπτά άλλων εποχών, στις οποίες έχει αφιερώσει πέντε αίθουσες –έργα από την Αναγέννηση μέχρι τον 18ο αιώνα. Το 1850 η διεύθυνση του μουσείου άνοιξε και αίθουσα για γλυπτά του Μεσαίωνα. Πάντως μέχρι και τότε τα γλυπτά ανήκαν ως τμήμα στον τομέα Αρχαιοτήτων και μόλις το 1871 ή το 1893 αποφασίστηκε να αποδεσμευτούν και να αυτονομηθεί ο τομέας γλυπτικής. Εκεί είναι τοποθετημένα εν γένει γλυπτά που δεν ανήκουν στο ελληνικό, ετρουσκικό ή ρωμαϊκό τμήμα. Το 1986 όλα τα έργα που ήταν μεταγενέστερα του 1850 μεταφέρθηκαν στο Μουσείο Ορσέ (Musée d'Orsay). Ξεχωρίζουν ο "Δανιήλ και οι λέοντες",΄η "Ανάσταση του Χριστού", "Η Λουομένη" όπως και το "Έρως και ψυχή" του Αντόνιο Κανόβα.
Τμήμα Ισλαμικής τέχνης.
Αυτό το τμήμα δημιουργήθηκε το 2003 συγκεντρώνοντας έργα που προέρχονται από την Ισπανία και την βόρεια Αφρική, τη Μέση Ανατολή, την Αραβία και την Ινδία. Τα έργα είναι διαφόρων περιόδων, αλλά πάντως από το 622 μ.Χ μέχρι τον 19ο αιώνα. Στη βασιλική συλλογή που λεγόταν και "συλλογή του στέμματος" ξεχωρίζει το "Βαπτιστήριο του Αγίου Λουδοβίκου", μια κολυμπήθρα που φιλοτεχνήθηκε στη Συρία ή στην Αίγυπτο στο μεταίχμιο του 13ου και 14ου αιώνα,που είναι ανάγλυφος ορείχαλκος με ασήμι και χρυσό και διάμετρο μισό μέτρο, ένας αστρολάβος ινδοπερσικής προέλευσης του 18ου αιώνα, η πυξίδα (από ελεφαντόδοντο) του αλ-Μουγίρα που βρέθηκε στην Κόρδοβα και είχε φιλοτεχνηθεί το 968 
 
Τμήμα Καλλιτεχνικών Αντικειμένων.
- Μεταξύ των εκθεμάτων που ανήκουν στο τμήμα αυτό είναι και κοσμήματα ή μπιμπελό και αγαλματίδια, βιτρώ, κασετίνες, γενικά μικρά αντικείμενα τέχνης. Επίσης στον τομέα αυτό περιλαμβάνονται και μεγαλύτερα αντικείμενα τέχνης, όπως έπιπλα εποχής –από το μεσαίωνα μέχρι τα μέσα του 19ου αιώνα. Αρχικά ήταν υποκατηγορία του τμήματος γλυπτικής αλλά αυτονομήθηκε. Η συλλογή Ντυράν το 1825 απέφερε όμως στο Λούβρο πολλά βιτρό και έργα τέχνης που δεν μπορούσαν πια να εντάσσονται στη γλυπτική ενώ 800 αντικείμενα ποικίλων χρήσεων δόθηκαν και από τον Πιέρ Ρεβουάλ. Προστέθηκε ύστερα η δωρεά Σωβαζό με 1.500 μεσαιωνικά έργα και το 1862 προστέθηκαν επίσης χρυσά κοσμήματα και άλλα αντικείμενα του 15ου και 16ου αιώνα με τη συλλογή Καμπάνα. Τα περισσότερα αντικείμενα τέχνης εκτίθενται στην πτέρυγα Ρισελιέ και στην Στοά ή Γκαλερί του Απόλλωνα -αυτή ονομάστηκε έτσι από το ζωγράφο Σαρλ λε Μπρυν στον οποίο ο Λουδοβίκος ΙΔ΄ (γνωστός και ως "Βασιλιάς Ήλιος") ανέθεσε να διακοσμήσει το χώρο με θέματα εμπνευσμένα από τον ήλιο.
Τμήμα πινάκων ζωγραφικής.
"βλέπε και λήμμα" Κατάλογος έργων του Λούβρου
Στο τμήμα αυτό ανήκουν σήμερα γύρω στους 6.000 πίνακες που φιλοτεχνήθηκαν από το μεσαίωνα μέχρι το 1848. Τα 2/3 των έργων αυτών είναι Γάλλων καλλιτεχνών, όπως του Ντελακρουά, του Νταβίντ και άλλων.
Στα εκθέματα περιλαμβάνεται μία από τις μεγαλύτερες συλλογές (1.200 έργα) βόρειων καλλιτεχνών –της Ολλανδίας, της Φλάνδρας και της Γερμανίας- με 15 έργα του Ρέμπραντ, 51 έργα του Πέτερ Πάουλ Ρούμπενς, έργα του Γιοχάννες Βερμέερ, του Άλμπρεχτ Ντύρερ, του Χανς Χολμπάιν του νεότερου κ.α. Πολύ πλούσια είναι και η ιταλική σχολή, με περίπου 1.100 έργα Ιταλών ζωγράφων, ανάμεσα στα οποία είναι η Τζοκόντα (και άλλα έργα) του Λεονάρντο Ντα Βίντσι, 15 έργα του Πάολο Βερονέζε, 15 πίνακες του Τιτσιάνο, 10 του Ραφαήλ κ.α. 
Η ισπανική συλλογή περιλαμβάνει έργα του Βελάσκεθ, του Μουρίλο του Ριβέρα και του Γκόγια. Οι Γάλλοι στην ισπανική συλλογή περιλαμβάνουν και τα έργα του Ελ Γκρέκο, τον οποίο έχουν σε περίοπτη θέση.
Τμήμα χαρακτικής και σχεδίων.
Σε αυτό το τμήμα ανήκουν σχέδια σε χαρτί και χαλκογραφίες, όπως και γραμματόσημα και καλλιτεχνικά βιβλία.
Πρόσβαση.
Το Λούβρο βρίσκεται στο κέντρο του Παρισιού στη δεξιά όχθη του ποταμού Σηκουάνα (La Seine) και στο 1ο Δημοτικό διαμέρισμα (1re Arrondissement). Πλάι του βρίσκονται οι κήποι του Κεραμεικού (Jardins des Tuilleries), που δημιουργήθηκαν το 1564 από την Αικατερίνη των Μεδίκων (το παλάτι του Κεραμεικού, που επίσης βρισκόταν δίπλα, καταστράφηκε από πυρκαϊά το 1871). Πρόσβαση στο Μουσείο είναι δυνατή είτε με λεωφορειακές γραμμές είτε με το μετρό (σταθμοί Μυζέ ντε Λουβρ και Λουβρ-Ριβολί). Η είσοδος (2018) στοιχίζει 15 ευρώ.
Η περιοδικότητα.
Ένας από τους λόγους που μπορεί κάποιος να επισκεφθεί το Λούβρο και να μη δει το έκθεμα για το οποίο ταξίδεψε, είναι και η συντήρηση των εκθεμάτων –για να μη φθείρονται, εκθέτουν κάθε απόκτημα για περίπου 3 μήνες και μετά το ξαναφυλάσσουν προσεκτικά σε κατάλληλες συνθήκες, εναλλάσσοντάς τα με άλλα. Όσα έργα δεν εκτίθενται ποτέ είναι είτε σε κακή κατάσταση είτε έχουν δευτερεύουσα αξία είτε συντρέχουν και άλλοι λόγοι.
Τα οικονομικά του.
Το Μουσείο του Λούβρου το 2006 είχε προϋπολογισμό 186 εκατομμύρια ευρώ -για τους μισθούς των 2.000 ατόμων που απασχολεί (οι 1.100 είναι φύλακες και φρουροί), αγορές νέων έργων, επεκτάσεις ή επισκευές των πτερύγων του. Από το ποσό αυτό το 60% διατέθηκε από κρατική επιχορήγηση και το 40% από άλλες πηγές: τα εισιτήρια εισόδου, τις δωρεές, τον επί πληρωμή δανεισμό συλλογών του σε άλλα μουσεία για διαφόρους περιόδους έκθεσης σε αυτά κ.λπ. Επίσης έχει προσόδους και από άλλες πηγές –π.χ. πήρε 2,5 εκατομμύρια δολάρια για να επιτρέψει να γίνουν στους χώρους του τα γυρίσματα της ταινίας «Κώδικας ντα Βίντσι». Σημαντικό εισόδημα προσδοκούν οι διευθυντές του και από ένα καινοτόμο σχέδιο, την ίδρυση του «Λούβρου του Άμπου Ντάμπι», το οποίο προγραμματίζουν να ανοίξει για το κοινό το 2013 και για το οποίο πάντως έχει ασκηθεί πολεμική και έχουν εκφραστεί αρκετές διαφωνίες.

</doc>
<doc id="43611" url="https://el.wikipedia.org/wiki?curid=43611" title="Ναυσιπλοΐα">
Ναυσιπλοΐα

Ο όρος ναυσιπλοΐα (αγγλ. "Navigation") (ναυς+πλους) χρησιμοποιείται στον ναυτικό και ναυτιλιακό χώρο συνήθως με τρεις έννοιες:

</doc>
<doc id="43613" url="https://el.wikipedia.org/wiki?curid=43613" title="Αρμαντίλλο">
Αρμαντίλλο

&lt;br&gt;
Τα αρμαντίλλο είναι μικρά θηλαστικά της οικογένειας "Δασυποδίδες". Είναι γνωστά επειδή το σώμα τους καλύπτεται από οστεώδες κέλυφος, και η ίδια η ονομασία τους σημαίνει στα ισπανικά «μικρό θωρακισμένο» ("little armored one") και προφέρεται Αρμαδίγιο. Υπάρχουν πολλά είδη αρμαντίλλο, και κάποια από αυτά διακρίνονται από τον αριθμό των ζωνών στην «πανοπλία» τους. Όλα τα είδη αρμαντίλλο είναι ιθαγενή στην Αμερική, όπου κατοικούν σε διάφορα είδη περιβάλλοντος. Στις Ηνωμένες Πολιτείες υπάρχει μόνο το κοινό αρμαντίλλο, ή αρμαντίλλο με τις εννέα ζώνες (επιστημονική ονομασία: "Dasypus novemcinctus") που είναι πολύ συνηθισμένο στο Τέξας.
Συνήθειες και φυσιολογία.
Τα αρμαντίλλο έχουν μήκος 75 περίπου εκατοστά, μαζί με την ουρά. Η πανοπλία τους αποτελείται από μεγάλες ασπίδες στα άνω και τα κάτω άκρα. Μεταξύ αυτών υπάρχουν πολυγωνικές δερματικές οστέινες φολίδες που συνδέονται μεταξύ τους με ελαστικούς συνδέσμους κατά εγκάρσιες σειρές, και σχηματίζουν ζώνες. Η ουρά του είναι επίσης καλυμμένη από δακτυλιοειδείς φολίδες. Αυτή η πανοπλία τους επιτρέπει να κουλουριάζονται και να παίρνουν τη μορφή μπάλας όταν απειλούνται. Η πανοπλία έχει καφέ χρώμα, ενώ τα υπόλοιπα μέρη του σώματος καλύπτονται από απαλό δέρμα με κιτρινωπές τρίχες. Το ρύγχος του αρμαντίλλο είναι μακρύ. Τα μπροστινά του πόδια έχουν τέσσερα δάχτυλα και τα πίσω πέντε, ενώ όλα έχουν ισχυρά νύχια που εξυπηρετούν στο σκάψιμο.
Τα αρμαντίλλο δεν έχουν καλή όραση, αλλά δεν είναι τυφλά. Είναι ζώα νυκτόβια, και την ημέρα παραμένουν κρυμμένα σε στοές που φτιάχνουν μέσα στο χώμα.
Η πανοπλία είναι ένα από τα μέσα που χρησιμοποιούν κατά των εχθρών τους, μαζί με το σκάψιμο και το τρέξιμο. Τα αρμαντίλλο έχουν πόδια κοντά αλλά τρέχουν γρήγορα, ενώ μπορούν να κολυμπούν συνεχώς για δυο μίλια χωρίς να ξεκουραστούν, και καταφέρνουν να παραμείνουν κάτω από την επιφάνεια του νερού έως και έξι συνεχόμενα λεπτά.
Τα αρμαντίλλο ζευγαρώνουν τον μήνα Ιούλιο, το έμβρυο παραμένει σε αδράνεια μέχρι τον μήνα Νοέμβριο, και το θηλυκό γεννά τον μήνα Μάρτιο.
Τροφή.
Τα αρμαντίλλο αγαπούν ιδιαίτερα το σκάψιμο και επιδίδονται σ' αυτό τη νύχτα, για να βρουν την τροφή τους. Η διατροφή τους αποτελείται κυρίως από έντομα, σκουλήκια και άλλα ασπόνδυλα ζώα, που βρίσκουν σκάβοντας, αλλά και από βατράχους, φίδια και κουφάρια. Μερικά είδη όμως, τρέφονται σχεδόν αποκλειστικά με μυρμήγκια. Αφού καταστρέψουν τις μυρμηγκοφωλιές με τα νύχια τους, μαζεύουν τα μυρμήγκια με την κολλώδη γλώσσα τους και τα τρώνε.
Τα αρμαντίλλο και η επιστήμη.
Τα αρμαντίλλο χρησιμοποιούνται συχνά στην έρευνα για τη νόσο του Χάνσεν, καθώς είναι μέσα στα λίγα ζώα (μαζί με τους λαγούς, τους πιθήκους και τα ποντίκια) που μπορούν να προσβληθούν από λέπρα. Είναι ευαίσθητα στη λέπρα λόγω της χαμηλής θερμοκρασίας σώματος που έχουν, η οποία εξυπηρετεί το μυκοβακτήριο της λέπρας. Τα άγρια αρμαντίλλο μπορούν να μεταφέρουν την ασθένεια, αλλά σπάνια παρατηρείται μετάδοση σε ανθρώπους. 
Το αρμαντίλλο με τις εννέα ζώνες έχει παράξενο αναπαραγωγικό σύστημα: η γονιμοποίηση καθυστερεί αρκετά μετά το ζευγάρωμα, και το θηλυκό γεννά τέσσερα πανομοιότυπα τετράδυμα του ιδίου φύλου κάθε φορά (πολυεμβρυογονία), τα οποία προέρχονται όλα από ένα ωάριο και μοιράζονται τον ίδιο πλακούντα. Επειδή τα μικρά αρμαντίλλο πάντα είναι ολόιδια, η ομάδα με τα τέσσερα νεογνά χρησιμεύει σε επιστημονικούς, συμπεριφορικούς ή ιατρικούς ελέγχους.
Τα αρμαντίλλο και οι άνθρωποι.
Το αρμαντίλλο έχει γίνει το επίσημο σύμβολο της πολιτείας του Τέξας . Όμως στο Τέξας θεωρείται παράσιτο και συχνά βρίσκεται νεκρό δίπλα στο δρόμο. Στην πολιτεία Ουάσιγκτον είναι παράνομο να κατέχει κανείς αρμαντίλλο.
Τα αρμαντίλλο μπορούν να γίνουν κατοικίδια, παρότι χρειάζονται πολύ έδαφος για να σκάβουν και να πιάνουν έντομα.

</doc>
<doc id="43615" url="https://el.wikipedia.org/wiki?curid=43615" title="Αρμαδίλος">
Αρμαδίλος



</doc>
<doc id="43618" url="https://el.wikipedia.org/wiki?curid=43618" title="Παπαγάλος της Σενεγάλης">
Παπαγάλος της Σενεγάλης

Ο παπαγάλος της Σενεγάλης ή παπαγάλος με κεφάλι νέγρου (επιστημονικό όνομα: "Poicephalus senegalus" - "Ποικέφαλος ο σενεγαλός") είναι από τους πιο γνωστούς αφρικάνικους παπαγάλους μαζί με τον Γκρίζο και τον Αγαπόρνιθα. Αποτελεί ένα από τα 9 είδη του γένους "Ποικέφαλος" ("Poicephalus"). Απαντάται σε μια μεγάλη έκταση από τη Σενεγάλη μέχρι τη Νιγηρία και το Βόρειο Καμερούν. Ζει από 30 μέχρι 50 χρόνια. Το θηλυκό γεννάει 3-4 αυγά τα οποία επωάζει για 24 με 26 ημέρες. Τα μικρά αποκτούν την ανεξαρτησία τους μετά από 11 εβδομάδες.
Εμφάνιση.
Οι παπαγάλοι της Σενεγάλης έχουν μήκος 23 εκατοστά ενώ το βάρος τους κυμαίνεται μεταξύ 125 έως 155 γραμμάρια. Το χρώμα τους είναι πράσινο, εκτός από την κοιλιά που έχουν ένα V με κίτρινο, πορτοκαλί ή κόκκινο, χρώμα ανάλογα με το υποείδος. Το κεφάλι τους είναι γκρί και το ράμφος τους μαύρο. Η ίριδα των ματιών είναι μαύρη στα νέα πουλιά, ανοίγει όμως σιγά σιγά μέχρι να γίνει ανοιχτό κίτρινο στα ενήλικα πουλιά.
Το αρσενικό με το θηλυκό δεν έχουν εξωτερικές διαφορές και η μόνη ακριβής μέθοδος για την εύρεση του φύλου είναι μέσω DNA.
Συνήθως όμως τα θηλυκά έχουν λίγο πιο μικρό σώμα και κεφάλι, καθώς και το V στο στήθος είναι πιο μεγάλο.
Υποείδη Σενεγαλέζων.
Υπάρχουν 3 διαφορετικά υποείδη Παπαγάλων της Σενεγάλης:
Διατροφή.
Έχουν μια ιδιαίτερη προτίμηση στα φιστίκια αν και στους κατοικίδιους παπαγάλους δεν συνίσταται η χρήση τους ως τροφή μιας και είναι πιθανό να περιέχουν μύκητες στο κέλυφός τους. Παράλληλα τρώνε ότι και οι άλλοι παπαγάλοι, όπως φρεσκα φρούτα και λαχανικά καθως και σπόρια όπως ηλιόσπορους. 
Οι Παπαγάλοι της Σενεγάλης ως κατοικίδια.
Ο Παπαγάλος της Σενεγάλης τυγχάνει ιδιαίτερης εκτίμησης σαν κατοικίδιο, διότι εξημερώνεται αρκετά και εξελίσσεται σε αφοσιωμένο και αγαπητό σύντροφο που μπορεί να μάθει να λέει και κάποιες λέξεις.
Έχει όλα τα χαρακτηριστικά των μεγάλων παπαγάλων αλλά έχει μικρότερο μέγεθος και είναι αρκετά ήσυχο πουλί, πράγμα που το καθιστά ιδανικό για διαμερίσματα. Παράλληλα είναι ιδιαίτερα δραστήριο πουλί και κάνει διάφορα ακροβατικά που διασκεδάζουν τον ιδιοκτήτη του.
Στην Ελλάδα εισάγεται ένας ιδιαίτερα μεγάλος αριθμός άγριων πουλιών τα οποία αιχμαλωτίστηκαν σε μεγάλη ηλικία και είναι τελείως ακατάλληλα για κατοικίδια. Πρέπει να προτιμούνται πουλιά που έχουν γεννηθεί σε αιχμαλωσία και ιδανικά να έχουν ταϊστεί από άνθρωπο.

</doc>
<doc id="43621" url="https://el.wikipedia.org/wiki?curid=43621" title="Παπαγάλος με κεφάλι νέγρου">
Παπαγάλος με κεφάλι νέγρου



</doc>
<doc id="43622" url="https://el.wikipedia.org/wiki?curid=43622" title="Αληθής ορίζοντας">
Αληθής ορίζοντας

Ως Αληθής ορίζοντας ή Μαθηματικός ορίζοντας ή Ουράνιος ορίζοντας (celestial horizon) χαρακτηρίζεται το κάθετο επίπεδο προς την κατακόρυφο του παρατηρητή, που διέρχεται από το κέντρο της Γης, (και κατ΄ επέκταση της ουράνιας σφαίρας) και εκτεινόμενο τέμνει την ουράνια σφαίρα σε νοητή περιφέρεια κύκλου. 
Ο Αληθής ορίζοντας χωρίζει την ουράνια σφαίρα σε δύο ημισφαίρια εκ των οποίων το υπεράνω του παρατηρητή, δηλαδή που περιέχει το Ζενίθ, ονομάζεται ορατό ουράνιο ημισφαίριο, και τούτο επειδή όλα τα ουράνια σώματα που βρίσκονται σ΄ αυτό είναι ορατά από τον παρατηρητή, ενώ εκείνο που περιέχει το Ναδίρ ονομάζεται αόρατο ουράνιο ημισφαίριο.
Σημείωση:Οι παραπάνω χαρακτηρισμοί δεν πρέπει να συγχέονται με το "Βόρειο ουράνιο ημισφαίριο" ή το "Νότιο ουράνιο ημισφάιριο" που μπορεί να ταυτιστούν μόνο όταν ο παρατηρητής βρίσκεται ακριβώς στο γήινο Βόρειο Πόλο.
Με χρήση του αληθή ορίζοντα χαρακτηρίζονται οι αστέρες σε "αειφανείς", "αμφιφανείς" ή "αφανείς".

</doc>
<doc id="43623" url="https://el.wikipedia.org/wiki?curid=43623" title="Μαθηματικός ορίζοντας">
Μαθηματικός ορίζοντας



</doc>
<doc id="43624" url="https://el.wikipedia.org/wiki?curid=43624" title="Ουράνιος ορίζοντας">
Ουράνιος ορίζοντας



</doc>
<doc id="43626" url="https://el.wikipedia.org/wiki?curid=43626" title="Αποκάλυψη του Ιωάννη">
Αποκάλυψη του Ιωάννη

Η Αποκάλυψη του Ιωάννη είναι ένα από τα 27 βιβλία της Καινής Διαθήκης. Σύμφωνα με την τελικά επικρατούσα χριστιανική παράδοση θεωρείται ότι γράφτηκε από τον απόστολο Ιωάννη την περίοδο που ήταν εξόριστος στην Πάτμο το 96 μ.Χ., κατά το 14ο έτος της βασιλείας του αυτοκράτορα Δομιτιανού. Ωστόσο η πατρότητα του κειμένου έχει αμφισβητηθεί, με πρώτη σοβαρή αμφισβήτηση αυτή που διατυπώθηκε από τον Διονύσιο Αλεξανδρείας (247 - 265). Είναι ένα προφητικό, εσχατολογικό βιβλίο.

</doc>
<doc id="43627" url="https://el.wikipedia.org/wiki?curid=43627" title="Μάγκι Κιου">
Μάγκι Κιου

Η Μάγκι Κιου ("Maggie Q", πραγματικό όνομα: "Margaret Denise Quigley", 22 Μαΐου 1979) είναι Αμερικανίδα ηθοποιός, μοντέλο και ακτιβίστρια για τα δικαιώματα των ζώων. Είναι γνωστή για τον πρωταγωνιστικό της ρόλο στις ταινίες δράσης "Επικίνδυνη Αποστολή ΙΙΙ" και "Live Free or Die Hard" αλλά και για τον ομώνυμο ρόλο στην σειρά δράσης-θρίλερ του CW "Nikita", που προβλήθηκε από το 2010 έως το 2013. Το 2014, ενσάρκωσε την Tori Wu στην κινηματογραφική προσαρμογή του μυθιστορήματος της Veronica Roth "Divergent", έναν ρόλο που είχε και στις συνέχειες της ίδιας ταινίας, "Insurgent" and "Allegiant". Σήμερα, πρωταγωνιστεί στον ρόλο της πράκτορα του FBI Hannah Wells στο πολιτικό δράμα "Designated Survivor". 
Βιογραφία.
Η Κιου γεννήθηκε και μεγάλωσε στην Χονολουλού της Χαβάη. Ο πατέρας της είναι αμερικανός με ρίζες από Πολωνία, Ιρλανδία και Γαλλία και η μητέρα της είναι Βιετναμέζα μετανάστης. Οι γονείς της γνωρίστηκαν όταν ο πατέρας της εγκαταστάθηκε στο Βιετνάμ, κατά τη διάρκεια της στρατιωτικής θητείας του στον πόλεμο της ίδιας χώρας. Έχει τέσσερα αδέρφια, δύο βιολογικές αδερφές και δύο ετεροθαλή αδέρφια από τον προηγούμενο γάμο της μητέρας της. Μεγάλωσε ως καθολική.
Φοίτησε στο δημοτικό σχολείο Mililani Waena και στο γυμνάσιο Wheeler. Συνέχισε στο λύκειο Mililani όπου ήταν μέλος στις ομάδες στίβου και κολύμβησης. Κέρδισε το βραβείο για το "Καλύτερο Κορμί" στην τελευταία τάξη του λυκείου, από όπου αποφοίτησε το 1997. Χάρη στις διακρίσεις της στον αθλητισμό κέρδισε μια υποτροφία για ένα ιδιωτικό πανεπιστήμιο, με την ελπίδα να σπουδάσει κτηνιατρική. Η οικογένειά της όμως αδυνατούσε να την βοηθήσει οικονομικά στις σπουδές της ; έτσι η Κιου εγκατέλειψε την Χαβάη κατά την διάρκεια του ίδιου καλοκαιριού και ταξίδεψε στην Ιαπωνία και στο Χονγκ Κονγκ όπου εργάστηκε σαν μοντέλο, με την ελπίδα να κερδίσει αρκετά χρήματα ώστε να μπορέσει να ξεκινήσει τις σπουδές της το φθινόπωρο του 1997.
Καριέρα.
Αν και σχετικά άγνωστη στο κοινό των Η.Π.Α, η Μάγκι είναι διάσημη στο Χονγκ Κονγκ και σε άλλες χώρες της Άπω Ανατολής. Το 1998 πήρε τον πρώτο ρόλο της σε μια Κινεζική τηλεοπτική σειρά και έκτοτε εργάζεται σαν ηθοποιός. Έχει εμφανιστεί σε Κινεζικές παραγωγές, μιλώντας την Κινεζική διάλεκτο (Cantonese) παρόλο που δεν είναι η μητρική της γλώσσα. Η αναγνώριση στη Δύση ήρθε μετά τον πρωταγωνιστικό της ρόλο στην Αμερικανό-Κινεζική συμπαραγωγή "Naked Weapon" ("Οργάνωση Δολοφόνων"), όπου υποδύθηκε μια σέξι άλλα εύθραυστη πληρωμένη δολοφόνο.
Το 2006 εμφανίστηκε στην υπερπαραγωγή "Mission: Impossible III" ("Επικίνδυνες Αποστολές 3") δίπλα στον Τομ Κρουζ, υποδυόμενη τη Zhen, το μοναδικό θηλυκό μέλος της ομάδας των "Επικίνδυνων Αποστολών" (IMF). Το 2007 βγήκε στους κινηματογράφους η ταινία της, το τέταρτο μέρος της σειράς "Die Hard" ("Πολύ σκληρός για να πεθάνει"), με τίτλο "Live Free or Die Hard" και συμπρωταγωνιστή τον Μπρους Ουίλις.
Προσωπική ζωή.
Στις αρχές του 2014 συνάντησε στα παρασκήνια τον επίσης ηθοποιό Ντίλαν Μακ Ντέρμοντ, με τον οποίο έγιναν σύντομα ζευγάρι και στις 14 Ιανουαρίου 2015 αρραβωνιάστηκαν, αν και το 2017 δήλωσαν ότι δεν βιάζονταν να παντρευτούν σύντομα. Τον Φεβρουάριο του 2019 το ζευγάρι χώρισε μετά από έναν αρραβώνα τεσσάρων ετών.
Η Κιου έχει πέντε τατουάζ : έναν σταυρό στο δεξί μπράτσο της, ένα τρίγωνο στο αριστερό μπράτσο και την αφρικανική παροιμία "umuntu ngumuntu ngabantu" στο ένα πλευρό της, η οποία σημαίνει "κάθε άτομο αποτελεί μέρος του συνόλου". Έχει ένα τατουάζ σε μορφή φοίνικα στον αριστερό της γοφό, το οποίο έπρεπε να κρύβει στους περισσότερους ρόλους της εκτός από την σειρά "Nikita". Η Κιου έχει υποφέρει επίσης από προσωρινή απώλεια ακοής στο δεξί της αυτί, όταν το τύμπανο του αυτιού της έπαθε ζημιά κατά την διάρκεια μιας σκηνής που συμπεριλάμβανε έκρηξη.
Το 2007, ζούσε στο Λος Άντζελες της Καλιφόρνια με τα δυο (κάποια στιγμή οχτώ) σκυλιά που είχε διασώσει. Διαθέτει επίσης ένα σπίτι στην Νέα Υόρκη.
Ακτιβισμός.
Η Κιου έχει εκφραστεί δημοσίως πάνω στο θέμα των δικαιωμάτων των ζώων και έχει λάβει μέρος στις εκστρατείες του PETA Ασίας, που προωθούσαν την χορτοφαγία. Σε μια διαφήμιση του PETA, πόζαρε σχεδόν γυμνή σε ένα κρεβάτι γεμάτο από καυτερές πιπεριές ώστε να διαδόσει το μήνυμα ότι το να γίνεις χορτοφάγος είναι ο καλύτερος τρόπος για να "εμπλουτίσεις την ζωή σου" αλλά και να βοηθήσεις τα ζώα, την υγεία σου και το περιβάλλον. Σε μια δεύτερη διαφήμιση του PETA Ασίας, η Κιου εμφανίζεται με ένα μπικίνι στο οποίο έχουν τοποθετηθεί με στρατηγικό τρόπο φύλλα μαρουλιού και η ταμπέλα "Άλλαξε Τρόπο Ζωής - Δοκίμασε την Χορτοφαγία!"
Ως χορτοφάγος για πολλά χρόνια, η Κιου έχει δηλώσει ότι το να εγκαταλείψει την κατανάλωση κρέατος είναι μία από τις πιο επικερδείς αποφάσεις που έχει πάρει ποτέ. "Νιώθω καλύτερα, έχω περισσότερη ενέργεια εντός και εκτός σκηνής και έχω την ικανοποίηση να γνωρίζω ότι κάνω κάτι για να βοηθήσω στο να σταματήσουν τα ζώα να υποφέρουν". Το 2008, η Κιου ανακηρύχθηκε "Πρόσωπο της Χρονιάς" από το PETA Asia-Pacific. Την ίδια χρονιά, ο ίδιος οργανισμός κατέταξε την Κιου και στην λίστα με τους "Πιο Καλοντυμένους Σελέμπριτι" του 2008. Από τότε έχει κάνει βήματα ώστε να σταματήσει την χρήση όλων των ζωικών προϊόντων από την διατροφή της. Το PETA την ανακήρυξε ως μία από τις τρεις "Πιο Σέξι Χορτοφάγους" του 2017.

</doc>
<doc id="43629" url="https://el.wikipedia.org/wiki?curid=43629" title="Suomi">
Suomi



</doc>
<doc id="43631" url="https://el.wikipedia.org/wiki?curid=43631" title="Le Figaro">
Le Figaro

Η εφημερίδα Le Figaro είναι μία από τις σημαντικότερες καθημερινές εφημερίδες της Γαλλίας. Ιδρύθηκε το 1826 ως εβδομαδιαία σατιρική εφημερίδα. Καθημερινή έγινε το 1866. Το όνομά της προήλθε από τον πρωταγωνιστή στο έργο του Pierre-Augustin Caron de Beaumarchais "Le Mariage de Figaro" (Οι γάμοι του Φίγκαρο), έχοντας ως αρχικό σύνθημα την φράση Sans la liberté de blâmer, il n'est point d'éloge flatteur, που σημαίνει "Χωρίς την ελευθερία της κριτικής, δεν υπάρχει έπαινος". Είναι συντηρητική και πρόσκειται στη γαλλική δεξιά.
Η κυκλοφορία της το 2005 ήταν 342.445 φύλλα.

</doc>
<doc id="43632" url="https://el.wikipedia.org/wiki?curid=43632" title="Suzuki Jimny">
Suzuki Jimny

Το Suzuki Jimny είναι mini SUV αυτοκίνητο που κατασκευάζεται από την ιαπωνική αυτοκινητοβιομηχανία Suzuki. Δύο τύποι αμαξωμάτων παράγονται, το Hard top και το Convertible (καμπριολέ).
Ιστορία.
Το πρώτο όχημα που κυκλοφόρησε ως Suzuki Jimny ήταν γνωστό με τον κωδικό Suzuki LJ10 και μπήκε στην παραγωγή τον Απρίλιο του 1970. Στη Γερμανία διατέθηκε ως Suzuki Eljot και στην Αυστραλία ως Suzuki Stockman. Τον Μάιο του 1981, ξεκίνησε η παραγωγή του διαδόχου Suzuki SJ30, που ήταν γνωστό σε κάποιες εξαγωγικές αγορές ως Suzuki SJ410. Το 1984 κυκλοφόρησε το Suzuki SJ413, με αρκετές βελτιώσεις: μεγαλύτερο κινητήρα 1.3 λίτρων και 4-κύλινδρο, 5-τάχυτο μηχανικό κιβώτιο, μπροστινά δισκόφρενα και πιο σύγχρονο σαλόνι και ταμπλό.
Το 1985, για τη σεζόν του 1986, μια έκδοση του SJ413, γνωστή και ως Suzuki Samurai, άρχισε να εξάγεται στην Ελλάδα και σε πολλές άλλες αγορές διεθνώς, μεταξύ των οποίων στις ΗΠΑ και τον Καναδά. 
Στην Αυστραλία εισήχθη και ένας τύπος Samurai που είχε την ίδια ανάρτηση με το Suzuki Jimny το 1997.
Το νέο Jimny αντικατέστησε το δημοφιλές Samurai στις περισσότερες αγορές το 1998, εν τούτοις ο προκάτοχός του παραμένει στην παραγωγή. Το Jimny αρχικά κατασκευάστηκε με τον ίδιο 4-κύλινδρο, 16-βάλβιδο βενζινοκινητήρα G13BB, κυβισμού 1.3 λίτρων και ηλεκτρονικής ανάφλεξης, που έφερε και ο προκάτοχος του. Ο κινητήρας αυτός αντικαταστάθηκε το 2005 από τον M13AA VVT.
Το σημερινό Suzuki Jimny έχει το ίδιο όνομα σε όλες τις αγορές όπου διατίθεται επίσημα.
Διαμάχη για τη δοκιμή του Consumer Reports.
Λόγω των αρνητικών κριτικών από κάποια περιοδικά στις Ηνωμένες Πολιτείες, αλλά και εξαιτίας μιας δοκιμής από το περιοδικό Consumer Reports το 1988, η οποία το παρουσίασε ως ευάλωτο στον κίνδυνο ανατροπής, το Samurai σταμάτησε να εξάγεται στις ΗΠΑ και τον Καναδά το 1995 (αν και στα κράτη αυτά είχε πρακτικώς αντικατασταθεί ήδη από το 1989 από το λίγο μεγαλύτερο Suzuki Sidekick, γνωστό στην Ευρώπη ως Suzuki Vitara). Το 1996, η Suzuki προχώρησε σε μήνυση εναντίον του περιοδικού υποστηρίζοντας ότι η δοκιμή ήταν στημένη. Η διαμάχη συνεχίστηκε με εφέσεις εκατέρωθεν ώσπου τελικά το 2010 οι δύο πλευρές κατέληξαν σε συμβιβασμό. Η Suzuki απέσυρε τη μήνυση και, μαζί με το Consumer Reports, απέσυραν κάθε μελλοντική αναφορά στην επίμαχη δοκιμή. Το περιοδικό εμμένει στην εγκυρότητα του τεστ αλλά δέχεται ότι η πιθανότητα ανατροπής που αναφερόταν σε αυτή δεν αφορούσε σε καθημερινές συνθήκες οδήγησης.
Βασικά χαρακτηριστικά.
Το πλαίσιο τύπου σκάλας (κοινώς «χτιστό» πάνω σε πλατφόρμα) και το βοηθητικό κιβώτιο ταχυτήτων με 4wdH και 4wdL είναι στον βασικό εξοπλισμό, αντίθετα με άλλα μικρά 4×4 που δεν έχουν βοηθητικές σχέσεις και ανήκουν για αυτό αποκλειστικά και μόνο στην κατηγορία των crossover SUV.
Οι πλήμνες του Jimny εμπλέκουν με τη βοήθεια κενού αέρος (υποπίεσης) την μετάδοση κίνησης και στον μπροστινό άξονα, ενώ αυτό μπορεί να γίνει ακόμα και εν κινήσει μέχρι τα 100 χλμ. την ώρα. Για να εμπλακούν οι κοντύτερες σχέσεις στο βοηθητικό κιβώτιο, είναι απαραίτητη η ακινησία του αυτοκινήτου, αλλά δεν χρειάζεται να βγει κανείς από αυτό. Μετά το 2005, τα Jimny διαθέτουν ηλεκτρομαγνήτη που εμπλέκει την τετρακίνηση και τις κοντύτερες σχέσεις. 
Το Jimny διαθέτει ικανοποιητικούς χώρους, μεγάλα πλαϊνά παράθυρα και, στην νεότερη έκδοσή του μετά το 2005, σημαντικές αναβαθμίσεις στο εσωτερικό. Και τα δύο μοντέλα, το Hard top και το Convertible, μπορούν να παραγγελθούν με 5-τάχυτο μηχανικό κιβώτιο ή με 4-τάχυτο αυτόματο κιβώτιο.
Το Jimny στην Ελλάδα.
Η επίσημη ευρωπαϊκή παρουσίαση του Jimny έγινε στο Σαλόνι Αυτοκινήτου του Παρισιού τον Σεπτέμβριο του 1998, ενώ στα τέλη του έτους κυκλοφόρησε σε όλες της χώρες της Ευρώπης, μεταξύ των οποίων και στην Ελλάδα. Από το 2000, ο κλιματισμός ανήκει στον στάνταρ βασικό εξοπλισμό όλων των Jimny που εισάγονται στη χώρα μας. Μέχρι σήμερα εξακολουθεί να έχει μεγάλη εμπορική απήχηση και να βρίσκεται σταθερά στις πρώτες θέσεις των πωλήσεων στην κατηγορία των mini SUV.

</doc>
<doc id="43633" url="https://el.wikipedia.org/wiki?curid=43633" title="Αρτεμίδωρος Δαλδιανός">
Αρτεμίδωρος Δαλδιανός

Ο Αρτεμίδωρος ο Δαλδιανός (ή "Ονειροκριτικός") ήταν γνωστός ερμηνευτής ονείρων, που έζησε το δεύτερο μισό του 2ου μ.Χ. αιώνα στην Έφεσο. Αν και ο πατέρας του ονομαζόταν "Φωκάς", ο Αρτεμίδωρος υιοθέτησε την προσωνυμία "Δαλδιανός" από την Δάλδη, μια πόλη στα σύνορα Μυσίας, Φρυγίας και Λυδίας, από την οποία καταγόταν η μητέρα του.
Λίγα πράγματα είναι γνωστά για τη ζωή του "Αρτεμίδωρου" και κυρίως όσα ο ίδιος μας παραθέτει μέσα στο έργο του.
Το γνωστό, βυζαντινό εγκυκλοπαιδικό λεξικό, Σούδα γράφει για τον ίδιο:
Αν και το έργο του δεν μπορεί να καταλάβει σημαντική θέση στην ιστορία της αρχαίας ελληνικής λογοτεχνίας, καθώς ούτε θέτει, ούτε λύνει φιλολογικά προβλήματα, αναμφισβήτητα όμως έχει μεγάλη σημασία για την ιστορία του πολιτισμού.
Το έργο του.
Από τα έργα που αναφέρονται στο λεξικό "Σούδα", μας διασώθηκε το πρώτο, τα "Ονειροκριτικά", που απαρτίζεται από 5 βιβλία. Ο Αρτεμίδωρος είχε εκδώσει καταρχάς τα δύο πρώτα βιβλία, αφιερωμένα σε κάποιον ρήτορα "Κάσσιο Μάξιμο", και αποτελούν το κύριο μέρος του έργου, στο οποίο, μετά από κάποιες θεωρητικές διευκρινίσεις, δίνει τις πιθανές ερμηνείες κάθε ονείρου προχωρώντας με βάση την πορεία της ανθρώπινης ζωής από τη γέννηση ως το θάνατο. Σ' αυτά πρόσθεσε ένα τρίτο βιβλίο με τίτλο "Φιλάληθες" ή "Ενόδιον", όπου περιλαμβάνει κάποια ασύνδετα μεταξύ τους θέματα τα οποία είχε παραλείψει από τα δύο προηγούμενα βιβλία και αργότερα πρόσθεσε ένα τέταρτο βιβλίο με μια σειρά από θεωρητικούς προβληματισμούς και υποδείξεις για την ερμηνεία των ονείρων. Το πέμπτο βιβλίο είναι μια συλλογή 95 ονείρων τα οποία βγήκαν αληθινά και είναι αφιερωμένο, όπως και το τέταρτο, στο γιο του που ονομαζόταν επίσης Αρτεμίδωρος, και ασκούσε την τέχνη του πατέρα του.
Όλο αυτό το υλικό συνέλεξε ο Αρτεμίδωρος ταξιδεύοντας στην ηπειρωτική Ελλάδα, στα ελληνικά νησιά και στην Ιταλία, όπου έψαξε στις λαϊκές συναθροίσεις και στις γιορτές, τη σοφία που διαιώνιζε η λαϊκή παράδοση με παραδείγματα και εξηγήσεις.
Στην εποχή του, όπως μας πληροφορεί ο ίδιος, ήταν πολλοί οι "πυθαγορισταί, φυσιογνωμικοί, αστραγαλομάντεις, τυρομάντεις, κοσκινομάντεις, μορφοσκόποι, χειροσκόποι, λεκανομάντεις, νεκρομάντεις" που αναλάμβαναν να στηρίξουν ψυχικά και συναισθηματικά τους ανθρώπους. Αυτή την κοινωνική κατάσταση απηχεί και το έργο του Αρτεμίδωρου.
Συνέγραψε έναν πρακτικό ονειροκρίτη και μνημονεύει εκεί τα όνειρα όπως τα άκουσε, χωρίς φιλοδοξία και πρωτοτυπία, και διακρίνεται η άρνηση του να προσχωρήσει σε προσπάθειες θεατρινισμού ή προσποιητής ερμηνείας που έχει ως μοναδικό στόχο της την απόκτηση μιας επιφανειακής δόξας.
Διαχωρίζει τα όνειρα σε "μη προφητικά", όπου η ψυχή απλώς θυμάται τα άγχη και τις αγωνίες της ημέρας, και σε "προφητικά", τα οποία προμηνύουν το μέλλον. Έτσι, για την σωστή ερμηνεία κάθε ονείρου είναι απαραίτητη η γνώση όχι μόνο του επαγγέλματος αλλά και των κάθε είδους συνηθειών του ανθρώπου που βλέπει το όνειρο. Για το λόγο αυτό, οι σημασίες των ονείρων δεν είναι αποτέλεσμα κάποιας μεταφυσικής διαδικασίας, αλλά λογικής ερμηνείας ομοιοτήτων, και έτσι επιτρέπεται η διαφοροποίηση της ερμηνείας των ονειρικών συμβόλων ανάλογα με το άτομο που τα βλέπει. 
Παράλληλα, ο Αρτεμίδωρος θεωρούσε ότι μια ονειρική εικόνα μπορούσε να "αποκρυπτογραφηθεί" και να εξηγηθεί με την ανάλυση της στις λέξεις από τις οποίες συντίθεται. Για παράδειγμα, όταν ο Μέγας Αλέξανδρος έκανε πόλεμο με την Τύρο, είδε όνειρο με ένα σάτυρο που χόρευε. Ο Αρτεμίδωρος το εξήγησε αναλύοντας τη λέξη "σάτυρος": Σα-Τυρ, δηλαδή η Τύρος θα πέσει, οπότε προέβλεψε τη νίκη του Αλέξανδρου .
Φαίνεται ότι οι Καρλ Γκούσταβ Γιουνγκ και Φρόυντ επηρεάστηκαν σημαντικά από τον Αρτεμίδωρο. Ο Γιουνγκ πίστευε στην ποιότητα των ονείρων που δείχνουν το μέλλον, τα μαντικά όνειρα και τις παγκόσμιες συνήθειες της ανθρωπότητας. Ο Φρόυντ στο βιβλίο του "Interpretation of Dreams", αναφέρεται οκτώ φορές στον Αρτεμίδωρο. Οι ιδέες του Φρόυντ σχετικά με τον κανόνα των αντιθέτων για τις επεξηγήσεις των ονείρων, τον συμβολισμό, το συνειδητό τμήμα του νου που δημιουργεί λογοπαίγνια στα όνειρα, το οιδιπόδιο σύμπλεγμα, την τμηματοποίηση των ονείρων σε ξεχωριστά στοιχεία και ανάλυση κάθε στοιχείου ξεχωριστά κ.α. παρουσιάζονται και στο έργο του Αρτεμίδωρου. Η κυριότερη διαφορά τους είναι ότι ο Αρτεμίδωρος έκανε την συνειρμική ανάλυση των ονείρων στους πελάτες του, ενώ ο Φρόυντ ανέθετε το έργο αυτό στους ιδίους.
Το έργο του Αρτεμίδωρου αγαπήθηκε πολύ και κατά τη μεσαιωνική εποχή και αργότερα, ενώ μας σώθηκε σε αρκετά χειρόγραφα από τον 11ο, μέχρι και τον 16ο αι. 
Χαρακτηριστικό είναι το άρθρο του Γ. Σεφέρη "Γλώσσες στον Αρτεμίδωρο τον Δαλδιανό" (1970), όπου ο ποιητής αναφέρεται στο έργο του και υπογραμμίζει τη σημασία των λαϊκών Ονειροκριτών και τη σχέση τους με το παλαιό έργο του Αρτεμίδωρου.

</doc>
<doc id="43637" url="https://el.wikipedia.org/wiki?curid=43637" title="Μη κερδοσκοπική οργάνωση">
Μη κερδοσκοπική οργάνωση

 
Μη κερδοσκοπικό, ονομάζεται ένα νομικό πρόσωπο, όταν σκοπός της λειτουργίας του δεν είναι η επίτευξη κέρδους, αλλά κάποιος κοινωφελής σκοπός, όπως είναι οι μη κυβερνητικές οργανώσεις (ΜΚΟ).
Ο μη κερδοσκοπικός χαρακτήρας δεν απαγορεύει την ανάληψη από την οργάνωση οικονομικών δραστηριοτήτων. Η ειδοποιός διαφορά από τα κερδοσκοπικά νομικά πρόσωπα είναι ότι το τυχόν κέρδος δε διανέμεται στα μέλη του νομικού προσώπου, αλλά παραμένει στην οργάνωση και έπειτα διανέμεται στους κατάλληλους αποδέκτες (άνθρωποι που το έχουν ανάγκη, φιλανθρωπικές οργανώσεις).
Πολλές μη κερδοσκοπικές οργανώσεις δραστηριοποιούνται οικονομικά, χρησιμοποιώντας σύγχρονες μεθόδους μάρκετινγκ, με σκοπό να διατηρήσουν ή και να αυξήσουν την ίδια περιουσία τους, ώστε να έχουν τα μέσα για την επίτευξη του κοινωφελούς τους σκοπού. Ο μη κερδοσκοπικός χαρακτήρας επίσης δεν αποκλείει την πρόσληψη και μισθοδοσία εργαζομένων. Αποκλειστικά μη κερδοσκοπικές οργανώσεις είναι τα σωματεία (σύλλογοι) και τα ιδρύματα.
Μη κερδοσκοπική, ανάλογα με το καταστατικό της, μπορεί να είναι και η αστική εταιρεία .
Αν διαλυθεί το σωματείο, απαγορεύεται από τον νόμο να διανεμηθεί η υπολειπόμενη περιουσία στα μέλη, ώστε να αποφευχθεί καταστρατήγηση του μη κερδοσκοπικού χαρακτήρα. Το ίδρυμα δεν έχει μέλη, είναι σύνολο περιουσίας ταγμένο σε έναν σκοπό.
Παρά τις προβλέψεις του νόμου, έχει διαπιστωθεί κατά καιρούς, ότι σε κάποιες μη κερδοσκοπικές οργανώσεις, οι διαχειριστές λειτούργησαν καταστρατηγώντας τον νόμο ή και τον σκοπό, που προέβλεπε το καταστατικό . Αυτό κυρίως το επέτυχαν μισθοδοτώντας επιλεκτικά με υψηλούς μισθούς, διεξάγοντας οικονομικές πράξεις (αγορές και πωλήσεις) με δυσμενείς όρους σε βάρος της οργάνωσης ή παρεκκλίνοντας από τους σκοπούς του καταστατικού για λόγους εξυπηρέτησης προσωπικών συμφερόντων. 
Τα ενεργά μέλη και η δικαιοσύνη κατά κανόνα διασφαλίζουν την εφαρμογή των νόμων και του καταστατικού, ο σκοπός του οποίου είναι υπέρ του κοινωνικού συνόλου ή μιας κατηγορίας ατόμων, σε τοπικό, εθνικό ή παγκόσμιο επίπεδο. Αυτό επιτυγχάνεται με αναλυτικές, διάφανες διαδικασίες σαφώς διατυπωμένους σκοπούς και ελέγχους.

</doc>
<doc id="43640" url="https://el.wikipedia.org/wiki?curid=43640" title="Αισθητός ορίζοντας">
Αισθητός ορίζοντας

Ως αισθητός ορίζοντας χαρακτηρίζεται το εφαπτόμενο επίπεδο της σφαιρικής επιφάνειας της Γης στο στίγμα του παρατηρητή. Στη πραγματικότητα δεν είναι τίποτε άλλο από το κάθετο επίπεδο στη κατακόρυφο γραμμή του παρατηρητή που εφάπτεται όμως στην επιφάνεια της Θάλασσας.

</doc>
<doc id="43642" url="https://el.wikipedia.org/wiki?curid=43642" title="Νοητός ορίζοντας">
Νοητός ορίζοντας

Ο νοητός ορίζοντας ή φαινόμενος ορίζοντας (rational horizon ή apparent horizon) είναι το κάθετο επίπεδο στη κατακόρυφη γραμμή του παρατηρητή και που διέρχεται από το μάτι του παρατηρητή.&lt;br&gt; 
Ο Νοητός ορίζοντας διαφέρει από τον αισθητό ορίζοντα κατά το ύψος του ματού του παρατηρητή από την επιφάνεια της θάλασσας.

</doc>
<doc id="43643" url="https://el.wikipedia.org/wiki?curid=43643" title="Φαινόμενος ορίζοντας">
Φαινόμενος ορίζοντας



</doc>
<doc id="43645" url="https://el.wikipedia.org/wiki?curid=43645" title="Ορατός ορίζοντας">
Ορατός ορίζοντας

Οι απο το μάτι του παρατηρητή εφαπτόμενες στην επιφάνεια της θάλασσας ακτίνες διαγράφουν ένα κύκλο το επίπεδο του οποίου και ονομάζεται ορατός ορίζοντας.
Έτσι ο ορατός ορίζοντας ή γεωμετρικός ορίζοντας (visible horizon ή geometrical horizon) είναι ο κύκλος στην επιφάνεια της θάλασσας που σχηματίζεται από τις εφαπτόμενες στην επιφάνειά της οπτικές ακτίνες του παρατηρητή.
Συνεπώς ο ορατός ορίζοντας είναι πολύ μεγαλύτερος από τη γέφυρα ενός Υπερωκεανίου από ότι από μια λέμβο ή από το άλμπουρο (ιστό) ενός ιστιοφόρου απ΄ ότι από το κατάστρωμα του ίδιου του πλοίου.

</doc>
<doc id="43646" url="https://el.wikipedia.org/wiki?curid=43646" title="Γεωμετρικός ορίζοντας">
Γεωμετρικός ορίζοντας



</doc>
<doc id="43647" url="https://el.wikipedia.org/wiki?curid=43647" title="Βάθος ορίζοντα">
Βάθος ορίζοντα

Ως Βάθος ορίζοντα ή "βάθος ορίζοντος" ονομάζεται η γωνία που σχηματίζεται μεταξύ του νοητού ή φαινομένου ορίζοντα και του ορατού ορίζοντα ή γεωμετρικού.
Το βάθος ορίζοντα διακρίνεται σε "θεωρητικό βάθος" και σε "πραγματικό βάθος", η διάφορά προέρχεται από την γήινη διάθλαση που παρατηρείται στην επιφάνεια της Γης και που αποτελεί 0,08 του θεωρητικού βάθους χωρίς αυτό ν΄ αποτελεί σταθερά πλην όμως ουσιαστικά διαφέρει σε περιοχές ανώμαλης διάθλασης όπως στην Ερυθρά θάλασσα ή στον Αραβικό ή Περσικό Κ. όπου ο παρατηρητής (ναυτιλλόμενος) θα πρέπει να είναι επιφυλακτικός όσον αφορά στη διόρθωση και ιδίως όταν επικρατεί απόλυτη γαλήνη την στιγμή ης παρατήρησης. 
Στη Ναυτιλία λαμβάνεται υπ΄ όψιν μόνο το "πραγματικό βάθος ορίζοντα" (Dip) που συμβολίζεται ως Βθ το οποίο και δίδεται εις πρώτα (της μοίρας) από ειδικούς πίνακες "Dip of sea horizon" που φέρονται σε ειδικά ναυτιλιακά βοηθήματα, βιβλία-πίνακες, γνωστά με τα όνοματα Almanac και Norie's. 

</doc>
<doc id="43648" url="https://el.wikipedia.org/wiki?curid=43648" title="Όνειρος">
Όνειρος

Στην ελληνική μυθολογία Όνειρος ή Όνειροι ονομαζόταν θεότητα που αποτελούσε προσωποποίηση των ονείρων. Ήταν άγγελος του Δία ο οποίος τον έστελνε στους ανθρώπους την ώρα του ύπνου για να τους συμβουλεύσει, να τους καθοδηγήσει ή να τους κάνει γνωστά αυτά που πρόκειται να συμβούν. 
Σύμφωνα με τον Ησίοδο, τα "Όνειρα" είναι παιδιά της Νύκτας και αδέλφια του Θανάτου και του Ύπνου.
Στην Οδύσσεια, ο Όμηρος περιγράφει τον "Όνειρο" ως δαίμονα του Άδη ενώ αναφέρεται ότι τα απατηλά όνειρα έβγαιναν από μια πύλη από ελεφαντόδοντο, ενώ τα αληθινά έμπαιναν από μια κεράτινη πύλη.. Παρόμοια αναφορά γίνεται και στην Αινειάδα ("VI, 894"), το έπος που έγραψε ο Λατίνος ποιητής Βιργίλιος (1ος αι. π.Χ.). 
Στην Ιλιάδα ο Όνειρος παρουσιάζεται ως πλάνος ( απατηλός ), τον οποίο στέλνει ο Δίας στον ύπνο του Αγαμέμνονα ( ραψωδία β ) και τον αποπλανεί οτι δήθεν ήρθε η ώρα να κυριεύσει την Τροία 
Ο Λατίνος ποιητής Οβίδιος τους παρουσιάζει όχι σαν αδέλφια του Ύπνου αλλά σαν κάποια από τα χίλια παιδιά του, αναφέρει δε τρεις με τα ονόματα Μορφέας, Φοβήτορας και Φάντασος. Οι μεταγενέστεροι ποιητές έδωσαν στο θεό των ονείρων το όνομα του Μορφέα. Ο Όνειρος, ως θεός των ονείρων, απεικονιζόταν σε έργα τέχνης, και τον τιμούσαν στα ονειρομαντεία και στα Ασκληπιεία.

</doc>
<doc id="43649" url="https://el.wikipedia.org/wiki?curid=43649" title="Μόριτζ Πας">
Μόριτζ Πας

Ο Μόριτζ Πας ("Moritz Pasch", Μπρέσλαου, 8 Νοεμβρίου 1843 – Μπαντ Χόμπουργκ, 20 Σεπτεμβρίου 1930) ήταν Γερμανός μαθηματικός, που ασχολήθηκε ιδιαίτερα με την αξιωματική θεμελίωση της Ευκλείδειας Γεωμετρίας. 
Βιογραφία.
Ολοκλήρωσε το διδακτορικό του στο πανεπιστήμιο του Μπρέσλαου το 1865, με θέμα De duarum sectionem conicarum in circulos projectione. Ήταν τότε μόλις 22 ετών. 
Δίδαξε στο πανεπιστήμιο του Γκίσεν "(Gießen)", "Justus-Liebig-Universität Gießen", όπου επέβλεψε 30 διδακτορικές διατριβές. 
Το 1882 διατύπωσε το γνωστό αξίωμα, που προς τιμή αυτού φέρει το όνομά του. 

</doc>
<doc id="43651" url="https://el.wikipedia.org/wiki?curid=43651" title="Μοράνα">
Μοράνα

Η Μοράνα, Μόρανα ή Μορένα είναι σλαβική θεότητα. Θεωρείται συχνά ως θεότητα της γεωργίας και της μαγείας. Σε κάποιες μεσαιωνικές χριστιανικές πηγές, συγκρίνεται με την Εκάτη, ενώ σε μεσαιωνικά τσεχικά κείμενα αποτελεί θεότητα του χειμώνα, αλλά και του θανάτου. 
Στη Σλοβακία, σε λαϊκές γιορτές επιζεί ακόμα το κάψιμο ομοιώματος της Μοράνα, ενώ ανάλογα έθιμα υπάρχουν στη λαογραφία της Πολωνίας. Οι γιορτές αυτές συμβολίζουν τον ερχομό της άνοιξης και την ήττα του χειμώνα. 

</doc>
<doc id="43652" url="https://el.wikipedia.org/wiki?curid=43652" title="Μορένα">
Μορένα



</doc>
<doc id="43656" url="https://el.wikipedia.org/wiki?curid=43656" title="Αρκουδόρεμα Αρκαδίας">
Αρκουδόρεμα Αρκαδίας

Το Αρκουδόρεμα είναι εγκαταλελειμμένο παλαιοϊστορικό χωριό της Αρκαδίας που βρίσκεται στη χαράδρα των Μαιναλικών Ορέων. Ανήκει στη Δημοτική Ενότητα Φαλάνθου του Δήμου Τρίπολης και παραμένει ακατοίκητο από την αρχή του αιώνα. Βρίσκεται σε υψόμετρο 1.125 μέτρων και απέχει 4 χιλιόμετρα από το Χρυσοβίτσι.
Ιστορία.
Επί Τουρκοκρατίας άκμαζε λόγω του απρόσιτου της τοποθεσίας και είχε καταστεί σημαντικό κέντρο της κλεφτουριάς. Ιστορείται πως από το 1530 είχαν εγκατασταθεί σ΄ αυτό καθώς και στο πλησίον αυτού Λιμποβίσι, οι Κολοκοτρωναίοι, και ότι και τα δύο αυτά χωριά αντιστάθηκαν έντονα κατά την ανάκτηση της Πελοποννήσου από τους Τούρκους το 1715. Το Αρκουδόρεμα κατά την Ελληνική Επανάσταση του 1821 έδωσε στον αγώνα εκλεκτό σώμα πολεμιστών, υπό την αρχηγία του αγωνιστή Αδάμ Κορέλλα.
Στην απογραφή που διενήργησε ο Ιωάννης Καποδίστριας το 1829, το χωριό αριθμούσε 814 κατοίκους. Το 1851 επί Βασιλέως Όθωνα, ήταν 454 και το 1897 επί Βασιλέως Γεωργίου Α΄, μόλις 33. Αυτό δικαιολογείται από το γεγονός ότι δεν ήταν πλέον απαραίτητη η διαμονή σε τέτοια απρόσιτη περιοχή. Έτσι στις αρχές του αιώνα βρέθηκε ήδη ερειπωμένο, οπότε οι κάτοικοί του εγκαταστάθηκαν κυρίως στα πεδινά της Μεσσηνίας.
Σήμερα έχουν διασωθεί μονάχα ερείπια, ενώ το μόνο κτίσμα είναι το παλιό εκκλησάκι της Κοίμησης της Θεοτόκου (1719), που εορτάζει στις 23 Αυγούστου, στα Εννιάμερα της Παναγίας.
Λαογραφία.
Χαρακτηριστικό έμεινε το δημοτικό τραγούδι που λέγεται ως «επιτραπέζιο» (της τάβλας) σε πολλά χωριά της Μεσσηνίας και Αρκαδίας:
Εκφράσεις.
Παλαιότερη έκφραση ήταν και η "Σαν νάρθες απ΄ τ΄ Αρκουδόρεμα!", που λεγόταν σε χαρακτηρισμό ατόμου αγροίκου μεν, χωρικού, αλλά αγνού προς τη διαφθορά των πόλεων.

</doc>
<doc id="43663" url="https://el.wikipedia.org/wiki?curid=43663" title="Δημόσιο δίκαιο">
Δημόσιο δίκαιο

Δημόσιο Δίκαιο είναι εκείνος ο κλάδος του δικαίου που ασχολείται με τις σχέσεις των πολιτών (φυσικών και νομικών προσώπων) με το κράτος. Αντιπαρατίθεται με το Ιδιωτικό Δίκαιο, που ασχολείται με τις σχέσεις των ιδιωτών μεταξύ τους.
Το Δημόσιο Δίκαιο συγκροτείται από το σύνολο των κανόνων δικαίου που ρυθμίζουν αφενός την οργάνωση και λειτουργία των κρατικών οργάνων και των οργάνων των Νομικών Προσώπων Δημοσίου Δικαίου, τον τρόπο δράσης αυτών κατά την άσκηση της παρ΄ αυτών δημόσιας εξουσίας, καθώς και τις μεταξύ τους σχέσεις, και με ιδιώτες, και αφετέρου τις σχέσεις του κράτους με άλλα κράτη ή διεθνείς οργανισμούς.
Μετά τον Β' Παγκόσμιο Πόλεμο η ύλη του Δημοσίου Δικαίου έχει επεκταθεί σημαντικά και σε ιδιαίτερους κλάδους λόγω της ανάπτυξης της κρατικής παρεμβατικότητας που θεωρείται απόρροια της εξέλιξης του κοινωνικού ρόλου του κράτους με συνέπεια τη δημοσιοποίηση σχέσεων που ανήκαν στο παρελθόν σε ιδιώτες. Τέτοιες περιπτώσεις απαντώνται στο Εργατικό Δίκαιο, στις συλλογικές συμβάσεις και στην επίλυση διαφορών μεταξύ εργοδοτών και εργαζομένων. Τελευταία μεγάλες διαφοροποιήσεις παρατηρούνται επίσης σε θέματα εναρμόνισης εσωτερικών δικαίων κρατών με την συλλογική πολιτική των Ευρωπαϊκών Χωρών και ιδιαίτερα στα κράτη μέλη της Ευρωπαϊκής Ένωσης.
Κλάδοι Δημόσιου Δικαίου.
Βασικοί κλάδοι του Δημοσίου Δικαίου είναι οι ακόλουθοι:

</doc>
<doc id="43664" url="https://el.wikipedia.org/wiki?curid=43664" title="Ιωάννης Κρεστενίτης (πρεσβύτερος)">
Ιωάννης Κρεστενίτης (πρεσβύτερος)

Ο Ιωάννης Κρεστενίτης ήταν Έλληνας πρόκριτος και οπλαρχηγός.
Βιογραφικά στοιχεία.
Διέθετε σημαντική μόρφωση για την εποχή και δίδασκε στους νέους της εποχής. Κατά τη διάρκεια της επανάστασης ήταν υπεύθυνος για τα οικονομικά της επαρχίας του Πύργου. 
Ήταν παντρεμένος και είχε αποκτήσει αρκετά παιδιά μεταξύ των οποίων τον Λυκούργο, τον Σταμάτη, τον Σόλωνα και τον Επαμεινώνδα Κρεστενίτη. 

</doc>
<doc id="43665" url="https://el.wikipedia.org/wiki?curid=43665" title="Ιωάννης Κρεστενίτης">
Ιωάννης Κρεστενίτης

Το συγκεκριμένο ονοματεπώνυμο μπορεί να αναφέρεται στους εξής:

</doc>
<doc id="43666" url="https://el.wikipedia.org/wiki?curid=43666" title="Εορτολόγιο">
Εορτολόγιο

Το Εορτολόγιο είναι ημερολογιακός κατάλογος των εκκλησιαστικών εορτών. Εορτολόγια υπάρχουν για τις εορτές της Ορθόδοξης, της Καθολικής και διάφορων Προτεσταντικών εκκλησιών. Στην Ελλάδα ο όρος χρησιμοποιείται κυρίως για κατάλογο θρησκευτικών εορτών της Εκκλησίας της Ελλάδος.

</doc>
<doc id="43669" url="https://el.wikipedia.org/wiki?curid=43669" title="Στρατοπέδευση">
Στρατοπέδευση

Η στρατοπέδευση ή σκηνάκια είναι μια προσωρινή στρατιωτική εγκατάσταση. Οι στρατοπεδεύσεις δημιουργούνται όταν μια στρατιωτική δύναμη ταξιδεψει μακρυά από μια κύρια εγκατάσταση ή ένα οχυρό κατά τη διάρκεια ασκήσεων ή αποστολών, και συχνά έχουν τη μορφή μεγάλων κατασκηνώσεων.
Στη ρωμαϊκή εποχή η στρατοπέδευση είχε πολύ σχηματοποιημένες παραμέτρους και εξυπηρετούσε μια ολόκληρη λεγεώνα. Αρχαιολογικές έρευνες έχουν αποκαλύψει πολλές λεπτομέρειες αυτών των ρωμαϊκών στρατοπεδεύσεων σε τοποθεσίες όπως η Βίντολαντα (Αγγλία) και το Ραϊνέικες (Σκωτία).

</doc>
<doc id="43670" url="https://el.wikipedia.org/wiki?curid=43670" title="Διαβιβάσεις (Ελλάδα)">
Διαβιβάσεις (Ελλάδα)

Οι Διαβιβάσεις (ΔΒ) ανοίκουν στον κλάδο των Όπλων του Ελληνικού Στρατού. Οι Διαβιβάσεις αποτελούν "Όπλο Υποστήριξης Μάχης".
Αποστολή.
Αποστολή των Διαβιβάσεων είναι η οργάνωση και εξασφάλιση των επικοινωνιών του στρατεύματος, η διεξαγωγή του Ηλεκτρονικού Πολέμου και η επιτήρηση του πεδίου μάχης.
Δυνατότητες Όπλου.
Η αποστολή του Όπλου των Διαβιβάσεων εκπληρώνεται με τη χρήση των παρακάτω:

</doc>
<doc id="43673" url="https://el.wikipedia.org/wiki?curid=43673" title="Γουστάβος Άιφελ">
Γουστάβος Άιφελ

&lt;br&gt;
Ο Γουστάβος Άιφελ (, ΔΦΑ · πραγματικό επώνυμο: "Bönickhausen" ή "Βοnickhausen", 15 Δεκεμβρίου 1832 - 27 Δεκεμβρίου 1923), ορθότερα στα ελληνικά: "Εφέλ", ήταν Γάλλος μηχανικός και αρχιτέκτονας. Γεννήθηκε στη Ντιζόν και έγινε γνωστός χτίζοντας γέφυρες. Ο Άιφελ ήταν διάσημος από τα μεγαλοφυή του σχέδια και την άριστη τεχνογνωσία του στις σιδηροκατασκευές. Κάποτε είχε δηλώσει ότι ο διάσημος πύργος του «πήρε το σχήμα του από τον ίδιο τον άνεμο». Το 1890 επικεντρώθηκε στη μελέτη της αεροδυναμικής και διατήρησε ένα γραφείο μέσα στον πύργο έως το θάνατό του. Το 1889, όταν ανεγέρθηκε ο Πύργος του Άιφελ, βραβεύτηκε για το επίτευγμά του με το μετάλλιο της Λεγεώνας της Τιμής.

</doc>
<doc id="43675" url="https://el.wikipedia.org/wiki?curid=43675" title="Βαρετάδα Αιτωλοακαρνανίας">
Βαρετάδα Αιτωλοακαρνανίας

Η Βαρετάδα είναι χωριό του δήμου Αμφιλοχίας του νομού Αιτωλοακαρνανίας. Σύμφωνα με τα στοιχεία της απογραφής του 2011, ο πληθυσμός του χωριού ανέρχεται στους 342 μόνιμους κατοίκους. 
Γενικά στοιχεία.
Η Βαρετάδα είναι κτισμένη σε υψόμετρο 480 μέτρων σε μια ορεινή και δασώδη περιοχή ΒΔ της πρωτεύουσας του νομού Αιτωλοακαρνανίας και σε απόσταση 17 χιλιομέτρων ανατολικά της Αμφιλοχίας. Σε απόσταση 8 χλμ από το χωριό βρίσκεται η τεχνητή λίμνη του Καστρακίου. Η κεντρική εκκλησία είναι αφιερωμένη στον Άγιο Δημήτριο ενώ σημαντικό αξιοθέατο αποτελεί το μοναστήρι της Κοιμήσεως της Θεοτόκου, η ίδρυση του οποίου χρονολογείται κατά τον 18ο αιώνα από έναν μοναχό ονόματι Αγάπιος. Το μοναστήρι αναφέρεται και στο λεγόμενο τάμα του κλέφτη Κατσαντώνη (""Χίλια φλουριά ' χω στον Προυσσό και χίλια στ' Βαρετάδα 
και στης Τατάρνας τη Μονή ένα χρυσό καντήλι"""")."
Διοικητικά ο οικισμός αποτελούσε μέχρι το 1997 έδρα της κοινότητας Βαρετάδας της επαρχίας Βάλτου ενώ στη συνέχεια υπήχθη στον καποδιστριακό δήμο Αμφιλοχίας. Από το 2011 υπάγεται στην τοπική κοινότητα Βαρετάδας του διευρυμένου δήμου Αμφιλοχίας.

</doc>
<doc id="43676" url="https://el.wikipedia.org/wiki?curid=43676" title="Σερ Έκτορ">
Σερ Έκτορ

Στον αρθουριανό κύκλο, ο Σερ Έκτορ είναι ο πατέρας του Σερ Κέι και ανάδοχος πατέρας του Βασιλιά Αρθούρου. Ο χαρακτήρας του παρουσιάζεται σε κείμενα σχετικά με την εποχή του Αρθούρου και το Άγιο Δισκοπότηρο, καθώς και σε έργα όπως το "Le Morte d'Arthur" του Τόμας Μάλορι. Στις πηγές αυτές, ο Μέρλιν παίρνει τον Αρθούρο από τους φυσικούς γονείς του, το βασιλιά Ούθερ Πεντράγκον και την Ιγκρέιν, και αναθέτει την ανατροφή του στο Σερ Έκτορ, που τον μεγαλώνει σαν γιο του μαζί με το Σερ Κέι, χωρίς να του αποκαλύψει την πραγματική του ταυτότητα. 
Μετά το θάνατο του Ούθερ Πεντράγκον, γίνεται στο Λονδίνο διαγωνισμός, όπου συγκεντρώνονται όλοι οι πιθανοί διάδοχοι του θρόνου. Εκεί πηγαίνουν κι ο Σερ Έκτορ με τον Κέι και τον Αρθούρο. Όταν ο πρώτος χάνει το σπαθί του σε έναν αγώνα, ο Αρθούρος υπόσχεται να του βρει άλλο κι έτσι, σύμφωνα με το θρύλο, βρίσκει σε ένα βράχο το Εξκάλιμπερ και το παίρνει έυκολα. Ο Κέι προσπαθεί να ιδιοποιηθεί την ιστορία, αλλά ο Σερ Έκτορ αναγνωρίζει την αλήθεια κι έτσι είναι ανάμεσα στους πρώτους που χρίζονται Ιππότες της Στρογγυλής Τραπέζης.

</doc>
<doc id="43678" url="https://el.wikipedia.org/wiki?curid=43678" title="Νέα Μαλεσιάδα Αιτωλοακαρνανίας">
Νέα Μαλεσιάδα Αιτωλοακαρνανίας

Η Νέα Μαλεσιάδα, είναι ένα ημιορεινό χωριό στα βορειοανατολικά του νομού Αιτωλοακαρνανίας, ενώ αποτελεί και το όνομα πρώην κοινότητας και πρώην διαμερίσματος του Δήμου Ινάχου και σήμερα Δημοτικού Διαμερίσματος του Δήμου Αμφιλοχίας, της επαρχίας Βάλτου του νομού Αιτωλοακαρνανίας.
Γεωγραφία-Πληροφορίες.
Η Γεωγραφική του τοποθεσία βρίσκεται, βορειοανατολικά στον νομό Αιτωλοακαρνανίας. Απέχει 30 χιλιόμετρα από την Αμφιλοχία, 39 χιλιόμετρα από το Αγρίνιο και 75 χιλιόμετρα από το Μεσολόγγι. Επιπλέον βρίσκεται κοντά στα σύνορα του νομού Ευρυτανίας (γύρω στα 25 χιλιόμετρα).
Η Παλιά ονομασία του χωριού, ήταν Μαλεσιάδα. Με τη μετεγκατάσταση του χωριού (δεκαετία 1960-70) στη σημερινή του θέση οφείλει και το πρόθεμα "Νέα". Το χωριό βρίσκεται στον επαρχιακό δρόμο Αγρινίου - Εμπεσού. Έχει δημοτικό σχολείο, γυμνάσιο και ικανοποιητική αγορά. Διαθέτει επίσης αξιόλογη κτηνοτροφική μονάδα παραγωγής προϊόντων χοιρινού κυρίως κρέατος.
Ο πληθυσμός, σύμφωνα με την απογραφή του έτους 1991 ανερχόταν σε 459 κατοίκους, ενώ στην απογραφή του 2001 είχε 398 κατοίκους ενώ το 2011 είχε 407 κατοίκους. Το υψόμετρο του χωριού είναι 185 μέτρα πάνω από την επιφάνεια της θάλασσας.
Το χωριό έχει μια ικανοποιητική αγορά κυρίως σε προϊόντα κρέατος χάρη στην μικρή οικογενειακή βιομηχανική μονάδα επεξεργασίας κρέατος, που επεξεργάζεται δική της παραγωγή χοιρινών με την επωνυμία "Αϋφαντής".
Ιστορία.
Από τη Μαλεσιάδα κατάγονταν και ο αγωνιστής της Επανάστασης του 1821 Σταμούλης Μαλεσιάδας (το χωριό οφείλει το όνομά του στην οικογένεια), που έπεσε μαχόμενος ηρωικά στη μάχη της Πλάκας. Ο γιος του Νικόλαος συνέχισε το ηρωικό έργο του πατέρα του με τη συμμετοχή του σε διάφορες μάχες του αγώνα. Στο Μεσολόγγι, έπεσαν ακόμα μαχόμενοι και οι Μαλεσιάδας Κώστας, Μαλεσιάδας Ζώης καθώς και ο Λισγάρης Θ.

</doc>
<doc id="43679" url="https://el.wikipedia.org/wiki?curid=43679" title="Κεφαλληνία Ζακύνθου">
Κεφαλληνία Ζακύνθου



</doc>
<doc id="43680" url="https://el.wikipedia.org/wiki?curid=43680" title="Αμοργιανοί Αιτωλοακαρνανίας">
Αμοργιανοί Αιτωλοακαρνανίας

Αμοργιανοί είναι η ονομασία για την πρώην κοινότητα και σημερινό Δημοτικό Διαμέρισμα του Δήμου Ινάχου, της επαρχίας Βάλτου, του νομού Αιτωλοακαρνανίας. Σύμφωνα με την απογραφή του 1991 ο πληθυσμός ανερχόταν σε 476 κατοίκους, ενώ το 2001, η απογραφή έδειξε 439 κατοίκους (πλέον 53 κάτοικοι Μαλατεϊκων, 64 στο Χαμορίκι και 3 στο Πραντικό) . Το υψόμετρο του χωριού είναι 170 μέτρα. Το σημερινό χωριό μεταφέρθηκε τη δεκαετία του 1960 από την παλιά του τοποθεσία. Κοντά στο παλιό χωριό διασώζονται ερείπια αρχαίου κάστρου.
Από τους Αμοργιανούς κατάγονταν οι αγωνιστές κατά τον αγώνα για ανεξαρτησία (1821-1829) Λίτζος Χρήστος και Μάστορας ή Σαλοδήμος ή Αμοργιανιώτης Γεώργιος.
Κατά μία εκδοχή το όνομα του χωριού οφείλεται σε παραφθορά της ονομασίας παλιού εξωκκλησιού αφιερωμένο στην Αγία Μαρίνα. Αγία Μαρίνα = Αγια-Μαργιά =Αϊ Μαργιά = Αμαργιανή = Αμαργιανοί και τελικά η σημερινή ονομασία Αμοργιανοί.

</doc>
<doc id="43681" url="https://el.wikipedia.org/wiki?curid=43681" title="Frankfurter Allgemeine Zeitung">
Frankfurter Allgemeine Zeitung

Η Frankfurter Allgemeine Zeitung (FAZ) είναι μία από τις σημαντικότερες καθημερινές εφημερίδες της Γερμανίας, και ιδρύθηκε το 1949. Κυκλοφορεί καθημερινά στην Φραγκφούρτη. Η έκδοση της Κυριακής είναι η Frankfurter Allgemeine Sonntagszeitung. Η FAZ έχει κυκλοφορία πάνω από 380.000 φύλλα.
Η εκδοτική πολιτική της δεν καθορίζεται από έναν συντάκτη, αλλά συνεταιριστικά από πέντε συντάκτες. Έχει ένα καθημερινό αναγνωστικό κοινό άνω του ενός εκατομμυρίου και είναι η γερμανική εφημερίδα με την ευρύτερη κυκλοφορία στο εξωτερικό, καθώς οι συντάκτες της υποστηρίζουν ότι παραδίδεται σε 148 χώρες κάθε ημέρα. Συγκρίνεται με την Süddeutsche Zeitung.
Η ψηφιακή της έκδοση είναι η δημοφιλέστερη εφημερίδα στα γερμανικά στο Διαδίκτυο.

</doc>
<doc id="43682" url="https://el.wikipedia.org/wiki?curid=43682" title="Ατομικός πυρήνας">
Ατομικός πυρήνας

Ο πυρήνας είναι μία πολύ μικρή περιοχή στο κέντρο του ατόμου (οι διαστάσεις του πυρήνα είναι 5 τάξεις μεγέθους, δηλαδή 100.000 φορές μικρότερες από τις ατομικές διαστάσεις που είναι της τάξης των 10-10 m ή 1 Å), η οποία περιέχει σχεδόν το σύνολο της μάζας του ατόμου μιας και τα νουκλεόνια από τα οποία αποτελείται, δηλαδή, τα θετικά φορτισμένα πρωτόνια και τα ηλεκτρικά ουδέτερα νετρόνια έχουν περίπου 1836 και 1838 φορές αντίστοιχα μεγαλύτερη μάζα από τα αρνητικά φορτισμένα ηλεκτρόνια που κινούνται (μόνο την πιθανότητα εύρεσης ενός ηλεκτρονίου μπορούμε να γνωρίζουμε γύρω από τον πυρήνα, όπως καθορίζει η κβαντική μηχανική) γύρω του.
Οι πυρήνες δεν συμμετέχουν ενεργά στις χημικές αντιδράσεις, οι οποίες καθορίζονται από τα ηλεκτρόνια, εντούτοις, η έλξη των ηλεκτρονίων από τους πυρήνες των ατόμων παίζει καταλυτικό ρόλο στην πραγματοποίησή τους.
Πέραν τούτου, υπάρχουν άλλου είδους αντιδράσεις οι οποίες αλλάζουν την κατάσταση των πυρήνων, γνωστές ως πυρηνικές αντιδράσεις.
Πειραματική ανακάλυψη του πυρήνα.
Ο πειραματικός εντοπισμός του πυρήνα έγινε τυχαία από τον Rutherford. Το πείραμα έγινε για να επιβεβαιωθεί το μοντέλο του Thomson για το άτομο γνωστό και ως μοντέλο του σταφιδόψωμου κατά το οποίο το άτομο ήταν είχε αρνητικά φορτία (σταφίδες) ανακατεμένα με θετικά (ψωμί). Κατά αυτό το μοντέλο περίμενε ότι αν προσέπιπταν με μεγάλη ταχύτητα σωμάτια α (δηλαδή πυρήνες 4He) πάνω σε άτομα ενός φύλλου χρυσού, τότε αυτά θα εκτρέπονταν (σκεδάζονταν) ελαφρώς από την πορεία τους. Όμως, κατά το πείραμα είδε ότι κάποια σωμάτια α είχαν πάρα πολύ μεγάλες αποκλίσεις και ότι ακόμα μερικά επέστρεφαν σχεδόν πίσω. Αυτό κατέδειξε την ύπαρξη ενός πυρήνα θετικού φορτίου πολύ μεγάλης μάζας συγκρίσει με τα ηλεκτρόνια.νΤα αποτελέσματα του πειράματος εξέπληξαν τόσο πολύ τον Rutherford ο οποίος δήλωσε χαρακτηριστικά:
Μάζα, όγκος και πυκνότητα.
Είναι προφανές ότι η μάζα ενός πυρήνα είναι ανάλογη του αριθμού των νουκλεονίων του, δηλαδή του μαζικού αριθμού (Α) (m∝A). Επίσης γνωρίζουμε ότι ο όγκος (V) είναι -γενικά- ανάλογος του γινομένου τριών μεγεθών με διαστάσεις μήκους. Αν θεωρήσουμε τον πυρήνα κατά προσέγγιση σφαιρικό με ακτίνα r, τότε V∝r3. Αν επίσης θεωρήσουμε ότι η πυκνότητα της πυρηνικής ύλης είναι σταθερή (ή διαφορετικά ότι, τα νουκλεόνια δεν συμπιέζονται μέσα στους πυρήνες), τότε επειδή εξ ορισμού η πυκνότητα (d) ισούται με d=m/V, έχουμε ότι ο όγκος είναι ανάλογος του μαζικού αριθμού (V∝A) το οποίο με τη σειρά του μας οδηγεί στο συμπέρασμα ότι A∝r3 ή διαφορετικά r∝A1/3.
Για να ισχύουν αυτές οι υποθέσεις και οι προσεγγίσεις πρέπει να ελεγχθεί πειραματικά η τελευταία σχέση. Τα πειράματα όντως έδειξαν ότι η σχέση αυτή ισχύει και προσδιορίσθηκε η σταθερά αναλογίας που συνδέει την ακτίνα με την τρίτη ρίζα του μαζικού αριθμού. Πλέον γνωρίζουμε ότι: r=r0·A1/3, με r0≈1.2 fm.
Ενέργεια Σύνδεσης.
Ένας πυρήνας έχει πάντα λιγότερη μάζα από όση έχουν αθροιστικά τα συστατικά του αν δεν ήταν δεσμευμένα στον πυρήνα. Για παράδειγμα το άθροισμα των επιμέρους συστατικών του πυρήνα του 12C είναι 6mp+6mm≈11267.4 MeV/c2, ενώ ο πυρήνας έχει μάζα m12C≈11177.9 MeV/c². Εμφανίζεται, δηλαδή, ένα έλλειμμα μάζας (όπως συνηθίζεται να λέγεται) που ισούται με m12C-6mp-6mn≈-89.5 MeV/c2.
Γενικά το έλλειμμα μάζας ισούται με
ενώ η ενέργεια σύνδεσης (ΒΕ) ορίζεται ως το αντίθετο του ελλείμματος μάζας, δηλαδή
Γενικά αυτός ο ορισμός διαφέρει από βιβλίο σε βιβλίο αναλόγως του αν θεωρούμε ότι η BE (=Binding Energy) χάνεται από το σύστημα του πυρήνα (οπότε ΒΕ&lt;0) ή αποδίδεται στο περιβάλλον (οπότε ΒΕ&gt;0).
Ευστάθεια Πυρήνα.
Πυρηνική Στροφορμή και Ευστάθεια Πυρήνα.
Τα νουκλεόνια είναι σωματίδια με spin ίσο με ½ και επομένως το μέτρο της στροφορμής του spin είναι:
όπου ħ=h/2π (η ανηγμένη σταθερά του Planck), ενώ η z συνιστώσα της είναι:
Τα νουκλεόνια μπορούν να έχουν και τροχιακή στροφορμή λόγω της κίνησής τους μέσα στον πυρήνα. Η ολική στροφορμή του πυρήνα έχει μέτρο:
Όταν ο μαζικός αριθμός είναι άρτιος τότε το j είναι ακέραιος, ενώ όταν είναι περιττός το j είναι ημιπεριττός.
Οι πυρήνες με άρτιο αριθμό πρωτονίων και άρτιο αριθμό νετρονίων έχουν ολική στροφoρμή ίση με μηδέν πράγμα που υποδηλώνει μία ευστάθεια των πυρήνων αυτών.
Ευστάθεια Πυρήνα και Πυρηνική Δύναμη.
Τα νουκλεόνια συγκρατούνται μεταξύ τους λόγω της ισχυρής πυρηνικής δύναμης (ελκτική δύναμη) η οποία έχει μικρή εμβέλεια, αλλά πολύ μεγάλη ισχύ και έτσι υπερνικά τις απωστικές ηλεκτροστατικές δυνάμεις που αναπτύσσονται μεταξύ των θετικά φορτισμένων πρωτονίων και έχουν άπειρη εμβέλεια (βλ. και το άρθρο: Θεμελιώδης αλληλεπίδραση) και κατά αυτόν το τρόπο επιτρέπεται η ύπαρξη του πυρήνα.
Λόγω ακριβώς της μικρής, όμως, εμβέλειας που έχει η ισχυρή πυρηνική δύναμη δεν μπορεί να καταστήσει ευσταθή έναν πυρήνα που είναι πολύ μεγάλος. Ο μεγαλύτερος πυρήνας που έχει ποτέ παρατηρηθεί και ήταν απολύτως ευσταθής είναι ο μόλυβδος 208 (208Pb).
Ένα χαρακτηριστικό διάγραμμα που δείχνει την ευστάθεια των πυρήνων είναι το λεγόμενο διάγραμμα Segre ή αλλιώς Χάρτης νουκλιδίων. Αυτό είναι ένα διάγραμμα στου οποίου τον οριζόντιο άξονα τοποθετείται ο ατομικός αριθμός (Ζ) και στον κατακόρυφο ο αριθμός των νετρονίων (Ν) και όπου απεικονίζονται όλοι οι ανακαλυφθέντες πυρήνες. Σε αυτό το διάγραμμα παρατηρούμε ότι οι περισσότεροι πυρήνες είναι πάνω από την ευθεία N=Z. Αυτό προφανώς οφείλεται στο ότι τα πρωτόνια έχουν ηλεκτρικό φορτίο, απωθούνται μεταξύ του και έτσι χρειάζονται περισσότερα νετρόνια για να συγκρατηθεί ο πυρήνας, αφού οι ισχυρές αλληλεπιδράσεις είναι πολύ μικρής εμβέλειας, ενώ οι ηλεκτρικές άπειρης. Στα υπόλοιπα μέρη του διαγράμματος Segre οι πυρήνες δεν είναι ευσταθείς για αυτό και δεν απεικονίζονται. Κάτω από τη γραμμή των σταθερών πυρήνων, οι πυρήνες διασπώνται με διάσπαση β+ λόγω αυξημένου αριθμού πρωτονίων, πάνω από τη γραμμή των σταθερών διασπώνται με διάσπαση β- λόγω αυξημένου αριθμού νετρονίων, ενώ για Ζ&gt;82 διασπώνται με διάσπαση α λόγω μεγάλου μεγέθους (και μικρής εμβέλειας της ισχυρής πυρηνικής αλληλεπίδρασης). Πυρήνες μεγάλου Α, μπορούν επίσης να κάνουν σχάση, ενώ μικρού Α να κάνουν σύντηξη.
Κάτι ακόμα που παρατηρούμε είναι ότι μόνο τέσσερις πυρήνες έχουν περιττό αριθμό πρωτονίων και περιττό αριθμό νετρονίων και αυτό οφείλεται στην αστάθεια αυτού του είδους των πυρήνων, όπως αναφέρθηκε ήδη στην παράγραφο "Πυρηνική Στροφορμή και Ευστάθεια Πυρήνα".
Πυρηνικά Πρότυπα (γενικά στοιχεία).
Στο πρότυπο της υγρής σταγόνας θεωρούμε τον πυρήνα ότι έχει ενέργεια σύνδεσης που εξαρτάται από χαρακτηριστικά παρόμοια με αυτά της υγρής σταγόνας. Το μοντέλο περιγράφει αρκετά καλά την πραγματικότητα, αλλά όχι τέλεια. Εμφανίζονται κάποιοι "μαγικοί αριθμοί" (όπως έχει επικρατήσει να τους ονομάζουμε) του αριθμού των πρωτονίων ή των νετρονίων οι οποίοι είναι οι 2,8,20,28,50,82,126 για τους οποίους η ενέργεια σύνδεσης διαφέρει πολύ από τα πειραματικά δεδομένα. Υπάρχει μία -περίεργη για τότε- αύξηση της ενέργειας σύνδεσης σε αυτούς τους αριθμούς που έκανε τους φυσικούς της εποχής να υποψιαστούν ότι σε αυτούς τους αριθμούς πρωτονίων ή νετρονίων γίνονται πλήρεις κάποιες στιβάδες-φλοιοί, όπως γίνεται με τα ηλεκτρόνια στην Ατομική Φυσική. Έτσι ξεκίνησε μία προσπάθεια ώστε να καταφέρουν να εξηγήσουν τους μαγικούς αριθμούς βρίσκοντας τους φλοιούς. Τελικά με μία όχι προφανή παραδοχή, αυτή του μέσου πεδίου, και υποθέσεις που τελικά απεδείχθησαν σωστές, οι φυσικοί της εποχής κατάφεραν να εξηγήσουν τους μαγικούς αριθμούς καταλήγοντας στο πρότυπο των φλοιών για τους πυρήνες.

</doc>
<doc id="43691" url="https://el.wikipedia.org/wiki?curid=43691" title="Δημήτρης Διαμαντίδης">
Δημήτρης Διαμαντίδης

Ο Δημήτρης Διαμαντίδης (Καστοριά, 6 Μαΐου 1980) είναι Έλληνας πρώην διεθνής καλαθοσφαιριστής και νυν γενικός διευθυντής της ΚΑΕ Παναθηναϊκός. Έχει ύψος 1,96 μ. και αγωνιζόταν στις θέσεις πόιντ γκαρντ και σούτινγκ γκαρντ. Η σταδιοδρομία του διήρκεσε δεκαεπτά χρόνια: πέντε χρόνια (1999-2004) υπήρξε μέλος του Ηρακλή και τα υπόλοιπα δώδεκα (2004-2016) αγωνίστηκε με μεγάλη επιτυχία στην ομάδα του Παναθηναϊκού. Υπήρξε αρχηγός της ομάδας για οκτώ χρόνια (2008-2016) και συνολικά αποτελεί μια από τις σημαντικότερες μορφές στην ιστορία του Παναθηναϊκού Αθλητικού Ομίλου. Θεωρείται ένας από τους καλύτερους και πληρέστερους παίκτες όλων των εποχών στο ελληνικό μπάσκετ.
Ο Καστοριανός γκαρντ με την ομάδα του Παναθηναϊκού έχει τις περισσότερες διακρίσεις σε ατομικό, επίπεδο για τον 21ο αιώνα στην Ευρώπη, αλλά και σε συλλογικό επίπεδο κατέκτησε συνολικά 22 τίτλους (9 Πρωταθλήματα Ελλάδος, 10 Κύπελλα Ελλάδος και 3 Πρωταθλήματα Ευρώπης), κατατάσσοντάς τον στους πολυνίκεις του αθλήματος πανευρωπαϊκά. Η πορεία του υπήρξε κυριαρχική, καθόσον στην Ελλάδα είναι ο μοναδικός αθλητής με 6 βραβεία MVP Ελληνικού Πρωταθλήματος και 6 MVP για τους ελληνικούς τελικούς, μαζί με 2 MVP του τελικού του Ελληνικού Κυπέλλου. Οι πληθώρες διακρίσεις του στην Ευρωλίγκα περιλαμβάνουν μεταξύ άλλων ένα βραβείο MVP της σεζόν, δύο βραβεία MVP φάιναλ φορ, καθώς και τον αριθμό ρεκόρ των έξι βραβείων καλύτερου αμυντικού της διοργάνωσης. Είναι επίσης ο μοναδικός Έλληνας που βρίσκεται στις δύο καλύτερες ομάδες των δύο δεκαετιών στην ιστορία της Ευρωλίγκα (2000-2010, 2010-2020), ενώ ήταν υποψήφιος για να αναδειχθεί μία από τις πενήντα σημαντικότερες προσωπικότητες της Ευρωλίγκα, για τα πενήντα χρόνια της διοργάνωσης (1958-2008). Την 1η Απριλίου 2016 η Ευρωλίγκα ανδρών του απένειμε το βραβείο του Θρύλου της διοργάνωσης. Ο Διαμαντίδης, σφράγισε με τον πολυδιάστατο τρόπο παιχνιδιού του μια ολόκληρη εποχή, μένοντας στην ιστορία του ελληνικού και ευρωπαϊκού μπάσκετ και αποτελώντας πρότυπο αθλητή για τις επόμενες γενιές καλαθοσφαιριστών. 
Επίσης ο ρόλος του στην επανάκαμψη της εθνικής ομάδας μπάσκετ στη νέα χιλιετία, υπήρξε καθοριστικός για τις μεγάλες επιτυχίες με το χρυσό μετάλλιο στο Ευρωπαϊκό Πρωτάθλημα του 2005, σκοράροντας τον νικητήριο τρίποντο που έστειλε την Ελλάδα στον τελικό καθώς και το αργυρό μετάλλιο στο Παγκόσμιο Πρωτάθλημα Καλαθοσφαίρισης 2006. Ήταν παρών σε δύο Ολυμπιάδες της Αθήνας 2004 και του Πεκίνο 2008, όπου η Ελλάδα πήρε την πέμπτη θέση, που είναι και η καλύτερη στα χρονικά. 
Ο Δήμος της Καστοριάς για να τιμήσει το Διαμαντίδη για την προσφορά του στον ελληνικό αθλητισμό, έδωσε το όνομα του αθλητή στο κλειστό γυμναστήριο της πόλης.
Καριέρα σε συλλόγους.
Ο Δημήτρης Διαμαντίδης ξεκίνησε να παίζει μπάσκετ σε ηλικία 14 ετών και μέχρι τα 19 του αγωνίστηκε στην ομάδα της γενέτειρας πόλης του, την Καστοριά. 
Ηρακλής Θεσσαλονίκης.
Το καλοκαίρι του 1999, σε ηλικία 19 ετών, ο Διαμαντίδης ξεκίνησε την επαγγελματική του καριέρα, όταν πήρε μεταγραφή από την Καστοριά, για να αγωνιστεί στον Ηρακλή. Από τη σεζόν 2000-01 έγινε βασικό στέλεχος της ομάδας της Θεσσαλονίκης και τη βοήθησε να ανακάμψει, φτάνοντας μέχρι τα προημιτελικά του πρωταθλήματος την ίδια χρονιά, αλλά και μέχρι τα ημιτελικά τη σεζόν 2001-02. 
Η καλύτερη του χρονιά ωστόσο ως μέλος του Ηρακλή σε ατομικό επίπεδο, ήταν η σεζόν 2003-04 που κέρδισε τον τίτλο του Πολυτιμότερου παίκτη του Ελληνικού Πρωταθλήματος, και μπήκε και στην καλύτερη πεντάδα της χρονιάς, ενώ η ομάδα κατέκτησε την 3η θέση στο πρωτάθλημα, νικώντας την ΑΕΚ με 3-2 στη σειρά του μικρού τελικού. Αυτή ήταν και η τελευταία χρονιά του Διαμαντίδη στον Ηρακλή, αφού το καλοκαίρι του 2004 υπέγραψε τετραετές συμβόλαιο συνεργασίας με τον Παναθηναϊκό. Με τον Ηρακλή συμμετείχε σε 124 παιχνίδια πρωταθλήματος σκοράροντας 1.121 πόντους με 592 ριμπάουντ, 225 κλεψίματα και 413 ασίστ.
Παναθηναϊκός.
2004 - 2005 (νταμπλ, φάιναλ φορ).
Ο Διαμαντίδης, έκανε το ντεμπούτο του με τον Παναθηναϊκό στο Κύπελλο Ελλάδας στις 3 Οκτωβρίου 2004, κόντρα στον Ολυμπιακό για τα προημιτελικά της διοργάνωσης, με 14 πόντους. Στο ελληνικό πρωτάθλημα πρώτος αγώνας του είναι κόντρα στον Άρη, με 5 πόντους και 5 ασίστ, ενώ το ευρωπαϊκό του ντεμπούτο έγινε στις 3 Νοεμβρίου 2004 με νίκη κόντρα στην ισπανική Μάλαγα (83-75 με 5 πόντους, 6 ριμπάουντ, μία ασίστ, 4 κλεψίματα, ένα κόψιμο και 4 κερδισμένα φάουλ σε 29:15 λεπτά συμμετοχής). Την πρώτη του χρονιά κατακτάει το νταμπλ, πρωτάθλημα κόντρα στην ΑΕΚ (3-1) και γίνεται μέλος της καλύτερης πεντάδας του πρωταθλήματος και Κύπελλο Ελλάδος με αντίπαλο τον Άρη (72-68) με 6 πόντους. Στην Ευρωλίγκα φτάνει μέχρι και το φάιναλ φορ του Ισραήλ, στο οποίο ο Παναθηναϊκός κατακτά την τρίτη θέση και παράλληλα κερδίζει τον τίτλο του καλύτερου αμυντικού στη διοργάνωση, για πρώτη φορά. Ο Διαμαντίδης στο πρώτο φάιναλ φορ της καριέρας του, είχε συνολικά 31 πόντους,13 ριμπάουντ, 9 ασίστ, 7 κλεψίματα.
2005 - 2006 (νταμπλ).
Τη χρονιά 2005-06 κατακτά ξανά το νταμπλ στην Ελλάδα (πρωτάθλημα κόντρα στον Ολυμπιακό με 3-0 στη σειρά των τελικών και Κύπελλο κόντρα στο Μαρούσι 68-57 με τον Διαμαντίδη να έχει 5 πόντους), ενώ βγαίνει για δεύτερη φορά MVP του ελληνικού πρωταθλήματος, MVP των τελικών και μέλος της καλύτερης πεντάδας. Στην Ευρωλίγκα φτάνει μέχρι τα προημιτελικά όπου ο Παναθηναϊκός, αποκλείεται από την τότε Ταού Θεράμικα. Ο ίδιος βγαίνει για δεύτερη φορά καλύτερος αμυντικός της διοργάνωσης. 
2006 - 2007 (Τριπλ Κράουν).
Τη σεζόν 2006-07 ο Παναθηναϊκός κατέκτησε για πρώτη φορά το Τριπλ Κράουν, ενώ ο Διαμαντίδης κέρδισε το τίτλο του "Πολυτιμότερου παίκτη" στο φάιναλ φορ της Αθήνας, τον τίτλο του καλύτερου αμυντικού για τρίτη συνεχόμενη φορά και θέση στην καλύτερη πεντάδα της διοργάνωσης. Αναδείχτηκε Καλύτερος παίκτης της Ευρώπης και Καλύτερος Ευρωπαίος Παίκτης από το ιταλικό περιοδικό " Superbasket Magazine". Ο Παναθηναϊκός, σε έναν από τους καλύτερους τελικούς στην ιστορία της διοργάνωσης, νίκησε την ΤΣΣΚΑ Μόσχας του Θοδωρή Παπαλουκά, 93-91 με τον Διαμαντίδη να έχει 15 πόντους, 3 ριμπάουντ και 3 ασίστ. Επίσης στις 8 Νοεμβρίου 2006, ο Παναθηναϊκός αντιμετώπιζε την Ολίμπια για την Ευρωλίγκα και ο αρχηγός της ομάδας, Φραγκίσκος Αλβέρτης απουσίαζε, ο Διαμαντίδης ενώ μετρούσε δύο χρόνια στην ομάδα, ψηφίστηκε από τους συμπαίκτες του ως αρχηγός για εκείνο τον αγώνα. Αυτή ήταν η πρώτη αρχηγία του 3D. 
Στο ελληνικό πρωτάθλημα βγήκε για μια ακόμα χρονιά MVP, όπως βγήκε και στους τελικούς του πρωταθλήματος κόντρα στον Ολυμπιακό, (νίκη με 3-2 στη σειρά) και μέλος της καλύτερης πεντάδας για τέταρτη συνεχόμενη φορά. Επίσης στις 25 Μαρτίου 2007, κατέκτησε με τον Παναθηναϊκό το τρίτο Κύπελλο Ελλάδας κόντρα στο Ρέθυμνο (87-48) στο ΟΑΚΑ, σημειώνοντας 11 πόντους στο τελικό.
2007 - 2008 (νταμπλ).
Το 2007-2008 ο Παναθηναϊκός αποκλείστηκε στο "Top 16" της Ευρωλίγκας, αλλά κατέκτησε ξανά το νταμπλ στην Ελλάδα: πρωτάθλημα με αντίπαλο τον Ολυμπιακό με 3-2 στη σειρά των τελικών και το κύπελλο (81-79) ξανά κόντρα στον Ολυμπιακό, με τον Δημήτρη Διαμαντίδη να έχει 9 πόντους. Ο Διαμαντίδης ήταν ξανά ο κορυφαίος παίκτης της ομάδας, βγαίνοντας πάλι MVP και μέλος της καλύτερης πεντάδας του Πρωταθλήματος Ελλάδας και κορυφαίος παίκτης (MVP) των τελικών. Στην Ευρωλίγκα αναδείχθηκε για τέταρτη συνεχόμενη φορά καλύτερος αμυντικός. Στο τέλος της χρονιάς υπέγραψε νέο τριετές συμβόλαιο με τον Παναθηναϊκό.
2008 - 2009 (2ο Τριπλ Κράουν).
Την επόμενη χρονιά, 2008-2009, ο Διαμαντίδης κατακτά με τον Παναθηναϊκό για δεύτερη φορά Τριπλ Κράουν. Ο σύλλογος εκείνη τη χρονιά διαθέτει κατά πολλούς την καλύτερη ομάδα όλων των εποχών στην Ευρωλίγκα με παίκτες όπως οι Γιασικέβιτσιους, Μπατίστ, Φώτσης, Τσαρτσαρής, Νίκολας, Πέκοβιτς, Περπέρογλου και Σπανούλης. Στον ημιτελικό του φάιναλ φορ του Βερολίνου, ο Παναθηναϊκός αποκλείει τον αιώνιο αντίπαλο, Ολυμπιακό (84-82) και στον τελικό κατακτά το τρόπαιο με αντίπαλό (όπως και το 2007) την ΤΣΣΚΑ Μόσχας με σκορ 73-71 και τον Διαμαντίδη να έχει 10 πόντους, 4 ριμπάουντ και 3 ασίστ και να κερδίζει για πέμπτη συνεχόμενη φορά τον τίτλο του καλύτερου αμυντικού στη διοργάνωση. 
Στο ελληνικό πρωτάθλημα ο Παναθηναϊκός κερδίζει με 3-1 στη σειρά των τελικών τον Ολυμπιακό και ο Διαμαντίδης είναι για τρίτη φορά πολυτιμότερος παίκτης των τελικών, ενώ κατακτά το Κύπελλο ξανά κόντρα στον αιώνιο αντίπαλο με 80-70 και τον Διαμαντίδη να αναδεικνύεται MVP και πρώτος σκόρερ (16 πόντοι) στον τελικό. Στο τέλος της χρονιάς και με δεδομένη τη απόσυρση του Φραγκίσκου Αλβέρτη, ο Δημήτηρης Διαμαντίδης, γίνεται ο νέος αρχηγός του Παναθηναϊκού. 
Σε ψηφοφορία αθλητικής εφημερίδας τον Ιούλιο του 2009, ο Διαμαντίδης αναδεικνύεται μια από τις 100 σημαντικότερες προσωπικότητες (δωδέκατη θέση συνολικά και δεύτερος μπασκετμπολίστας), στην ιστορία του πρώτου αιώνα ζωής του Παναθηναϊκού Αθλητικού Ομίλου. 
2009 - 2010 (Πρωτάθλημα, Ομάδα Δεκαετίας 2000-2010).
Η σεζόν 2009-10 βρίσκει τον Παναθηναϊκό και τον Διαμαντίδη να κερδίζει το πρωτάθλημα, ξανά κόντρα στον Ολυμπιακό με 3-1 στη σειρά των τελικών, με τον ίδιο να βρίσκεται την καλύτερη πεντάδα της διοργάνωσης για έκτη φορά, όχι όμως και το Κύπελλο, ενώ στην Ευρωλίγκα δεν κατάφερε να προκριθεί στους προημιτελικούς. Στο τέλος της χρονιάς ανανέωσε το συμβόλαιό του για ακόμα 3 χρόνια. Στο τέλη του 2010 ψηφίστηκε στην καλύτερη ομάδα δέκα παικτών της Ευρωλίγκα για την δεκαετία 2000-2010. Οι αριθμοί του, σε αυτήν τη δεκαετία και σε 124 αγώνες στην Ευρωλίγκα ήταν 8,75 πόντοι, 50,9 % στα σουτ εντός παιδιάς, 43,2 στα τρίποντα, 77,0 % στις βολές, 3,3 ασίστ, 1,9 κλεψίματα και 4,1 ριμπάουντ σε 28,5 λεπτά συμμετοχής.
2010 - 2011 (3ο Ευρωπαϊκό Κύπελλο).
Ο Καστοριανός παίκτης αυτή τη σεζόν πραγματοποιεί μία από τις καλύτερες χρονιές στην καριέρα του και το 2011 χαρακτηρίζετε ως η χρονιά του Διαμαντίδη. Κατέκτησε για τρίτη φορά την Ευρωλίγκα με τον Παναθηναϊκό, για τον οποίο αυτό ήταν το έκτο του συνολικά ευρωπαϊκό τρόπαιο. Ο Παναθηναϊκός, αφού πρώτα απέκλεισε την μέχρι τότε πρωταθλήτρια Ευρώπης και μεγάλο φαβορί Μπαρτσελόνα με μειονέκτημα έδρας στη σειρά των πλέι οφ (1-3), κέρδισε τον ευρωπαϊκό τίτλο στη Βαρκελώνη κόντρα στην Μακάμπι Τελ Αβίβ με 78-70. Στον τελικό ο Διαμαντίδης έχει 16 πόντους με 9 ασίστ, ενώ έκανε ρεκόρ ασίστ σε φάιναλ φορ με 18. Ο Διαμαντίδης έγινε ο πρώτος παίκτης που βγαίνει την ίδια χρονιά Πολυτιμότερος Πολυτιμότερος Παίκτης (MVP) στην Ευρωλίγκα καθώς και Πολυτιμότερος Παίκτης του φάιναλ φορ. Επιπλέον κέρδισε τον τίτλο του καλύτερου αμυντικού στην Ευρωλίγκα για έκτη φορά (ρεκόρ), βρέθηκε στην καλύτερη πεντάδα της διοργάνωσης για δεύτερη φορά και πήρε την πρωτιά στις συνολικές ασίστ εκείνη την χρονιά με 137. 
Στην Ελλάδα βρέθηκε ξανά στην κορυφή του ελληνικού πρωταθλήματος με τον Παναθηναϊκό αφού κέρδισε με μειονέκτημα έδρας τον Ολυμπιακό με (3-1) στους τελικούς. Ο Διαμαντίδης κέρδισε για πρώτη φορά τον τίτλο του καλύτερου αμυντικού στο πρωτάθλημα, ενώ έγινε μέλος της καλύτερης πεντάδας για έβδομη φορά και καλύτερος παίκτης (MVP) του πρωταθλήματος και των τελικών. Λόγω της σπουδαίας του χρονιάς σε τίτλους και επιδόσεις αναδείχθηκε ο τρίτος καλύτερος παίκτης στον κόσμο εκτός ΝΒΑ. 
2011 - 2012 (Κύπελλο, φάιναλ φορ).
Τη σεζόν 2011-12 ο Παναθηναϊκός έφτασε στην Ευρωλίγκα στο φάιναλ φορ της Κωνσταντινούπολης αλλά ηττήθηκε στον ημιτελικό από την ΤΣΣΚΑ Μόσχας με 64-66. Ο Διαμαντίδης όμως ξεχώρισε για άλλη μια χρονιά αφού έγινε μέλος της καλύτερης πεντάδας της διοργάνωσης και κέρδισε το βραβείο του πολυτιμότερου παίκτη για το μήνα Μάρτιο/Απρίλιο καθώς ήταν ο κορυφαίος σε ολόκληρη τη σειρά των πλέι οφ -και από τα τέσσερα ζευγάρια- χάρη στις μεγάλες εμφανίσεις του σε 5 συγκλονιστικούς αγώνες απέναντι στη Μακάμπι Τελ Αβίβ. Στο φάιναλ φορ ο 3D είχε συνολικά 27 πόντους, 7 ριμπάουντ, 7 ασίστ, 2 κλεψίματα. 
Στην Ελλάδα κατέκτησε το έκτο Κύπελλο Ελλάδας, στις 10 Μαρτίου 2012 κόντρα στον Ολυμπιακό με 71-70 στο κλειστό του Ελληνικού με τον παίκτη να έχει 9 πόντους, ενώ και μπήκε στην καλύτερη πεντάδα του πρωταθλήματος για όγδοη φορά.
2012 - 2013 (νταμπλ).
Τη σεζόν 2012-13 ο Παναθηναϊκός, με μεγάλο πρωταγωνιστή τον Διαμαντίδη κατέκτησε το Κύπελλο Ελλάδας στις 10 Φεβρουαρίου, κόντρα στον Ολυμπιακό (81-78), με τον ίδιο να βγαίνει πρώτος σκόρερ του τελικού (19 πόντοι με 8 ριμπάουντ, 7 ασίστ και 2 κλεψίματα). Επιπλέον στο ελληνικό πρωτάθλημα, ο Διαμαντίδης βγήκε μέλος της καλύτερης πεντάδας της διοργάνωσης για ένατη φορά. 
Ο Διαμαντίδης μπήκε για τέταρτη φορά στην καλύτερη πεντάδα της Ευρωλίγκα. Τον Φεβρουάριο του 2013 έγινε ο πρώτος παίκτης της διοργάνωσης στην κατηγορία των κλεψιμάτων ξεπερνώντας τον Θοδωρή Παπαλουκά. Στο τέλος της χρονιάς υπέγραψε νέο συμβόλαιο με τον Παναθηναϊκό για άλλα 2 χρόνια. 
2013 - 2014 (νταμπλ).
Ο Διαμαντίδης βρέθηκε στην καλύτερη πεντάδα στο Ελληνικό Πρωτάθλημα για δέκατη φορά και αναδείχθηκε Πολυτιμότερος Παίκτης στο Ελληνικό Πρωτάθλημα και Πολυτιμότερος Παίκτης στους ελληνικούς τελικούς. 
Στην Ευρωλίγκα ήταν για δεύτερη φορά πρώτος στις ασίστ σε όλη τη χρονιά με 180 (καλύτερη επίδοση στην ιστορία μέχρι το 2016). Τον Νοέμβριο του 2013 έφτασε τις 200 συμμετοχές στην κορυφαία ευρωπαϊκή διοργάνωση και τον Απρίλιο του 2014 κατά την διάρκεια των πλέι οφ κατέκτησε ακόμα μία κορυφή, αφού έγινε ο πρώτος και στην κατηγορία των ασίστ.
2014 - 2015 (Κύπελλο).
Τη σεζόν 2014-15 ο Διαμαντίδης κατέκτησε το ένατο Κύπελλο Ελλάδας στην καριέρα του, κόντρα στον Απόλλωνα Πατρών (68-53) στις 5 Απριλίου, στο ΟΑΚΑ, έχοντας 9 πόντους, 3 ασίστ, 3 κλεψίματα και ένα κόψιμο. 
Στην Ευρωλίγκα ο Διαμαντίδης στις 30 Οκτωβρίου έγινε ο πρώτος παίκτης στην ιστορία της διοργάνωσης που ξεπέρασε τις 1.000 ασίστ στο παιχνίδι κόντρα στην Φενέρμπαχτσε του άλλοτε μέντορα του και προπονητή του, Ζέλιμιρ Ομπράντοβιτς, ενώ έφτασε μέχρι τα προημιτελικά, όπου αποκλείστηκε από την ΤΣΣΚΑ Μόσχας. 
Το 2015 αμερικανική ιστοσελίδα συμπεριέλαβε τον Διαμαντίδη στους είκοσι καλύτερους παίκτες όλων των εποχών, που δεν αγωνίστηκαν στο ΝΒΑ. 
2015 - 2016 (τελευταία χρονιά).
Στις 6 Μαρτίου κατέκτησε το Κύπελλο Ελλάδας με αντίπαλο τον Φάρο Κερατσινίου με 101-54 και ρεκόρ μεγαλύτερης διαφοράς σε τελικό, στο ΟΑΚΑ, ενώ κατέκτησε για δεύτερη φορά το βραβείο του MVP του τελικού. Πριν από την έναρξη του τελικού ο Διαμαντίδης τιμήθηκε για την μεγάλη προσφορά του, από τον Πανελλήνιο Σύνδεσμο Αμειβομένων Καλαθοσφαιριστών. Με αυτή του τη συμμετοχή στον τελικό Κυπέλλου έγινε ο ρέκορντμαν συμμετοχών σε τελικούς με 12 και κατακτήσεων με 10, ενώ είναι ο τέταρτος σκόρερ όλων των εποχών με 128 πόντους.
Στην τελευταία του χρονιά στην Ευρωλίγκα ο Παναθηναϊκός έφτασε μέχρι τους προημιτελικούς της διοργάνωσης, αλλά αποκλείστηκε με μειονέκτημα έδρας από την Λαμποράλ Κούτσα (3-0) και δεν κατάφερε να προκριθεί στο φάιναλ φορ. Ο Διαμαντίδης πάντως στις τελευταίες του παραστάσεις στην Ευρωλίγκα, ήταν ο καλύτερος παίκτης της ομάδας. Στις 19 Απριλίου, ο κορυφαίος παίκτης αποχαιρέτησε την διοργάνωση στο ΟΑΚΑ, όπου και γνώρισε πρωτοφανή αποθέωση από τους χιλιάδες φιλάθλους, που φώναζαν ρυθμικά το όνομά του τα τελευταία λεπτά της αναμέτρησης, ενώ στην έξοδο του από το παρκέ χειροκροτήθηκε από συμπαίκτες, αντιπάλους και διαιτητές. Μετά το τέλος του αγώνα η Ευρωλίγκα ευχαρίστησε τον θρύλο της διοργάνωσης, Δημήτρη Διαμαντίδη, για την προσφορά του στο άθλημα. Στο τέλος τη σεζόν ο Διαμαντίδης βγήκε πρώτος τόσο στο καλύτερο κλέψιμο της χρονιάς, όσο και στο καλύτερο play ύστερα από ψηφοφορία του κοινού. Αναλυτικά έκλεισε την καριέρα του όντας: 1ος στις ασίστ (1.255), 1ος στα κλεψίματα (434), 1ος στην αξιολόγηση (3.806), 1ος σε λεπτά συμμετοχής (7.967), 1ος σε παρουσία σε βασικές πεντάδες (228), 2ος σε αγώνες (278), 6ος σκόρερ (2.495 πόντους) 4ος σε κερδισμένα φάουλ (998), 6ος σε εύστοχα τρίποντα (374), 6ος σε ελεύθερες βολές (635 στις 799, 79,47%), 10ος ριμπάουντερ (1oς γκαρντ με 969), 14ος μπλοκέρ (1oς γκαρντ με 118), ενώ βγήκε μία φορά MVP όλης της χρονιάς (2011), δύο φορές MVP του φάιναλ φορ (2007, 2011), έξι φορές (ρεκόρ) καλύτερος αμυντικός (2005, 2006, 2007, 2008, 2009, 2011) και βρέθηκε τέσσερις φορές στην καλύτερη πεντάδα της διοργάνωσης (2007, 2011, 2012, 2013).
Πρωτάθλημα.
Ο Διαμαντίδης στις 30 Νοεμβρίου συμπλήρωσε 500 συμμετοχές στο ελληνικό πρωτάθλημα με τον Παναθηναϊκό να του αφιερώνει ένα βίντεο με ευχές. Στις 27 Μαρτίου σημείωσε άλλο ένα προσωπικό ρεκόρ, αφού έφτασε τα 500 εύστοχα τρίποντα στην καριέρα του με τον Παναθηναϊκό, στο πρωτάθλημα. Στις 30 Μαΐου, στον τέταρτο και τελευταίο αγώνα των πλέι οφ κόντρα στον Ολυμπιακό, ο Διαμαντίδης αγωνίζεται για τελευταία φορά στην καριέρα του, όντας για μια ακόμα φορά ο καλύτερος της ομάδας με 15 πόντους, 6 ασίστ, 6 ριμπάουντ, 1 κλέψιμο σε 37 λεπτά συμμετοχής. Μετά το τέλος του αγώνα ο 3D γνώρισε ξανά σκηνές λατρείας από 20.000 φιλάθλους που είχαν κατακλύσει το ΟΑΚΑ, ενώ στην τελευταία συνέντευξη τύπου της καριέρας του χειροκροτήθηκε και από τους δημοσιογράφους. Επίσης του ευχήθηκαν για το τέλος της καριέρας του οι παίκτες και οι πρόεδροι του Ολυμπιακού. Το ενδιαφέρον για το τελευταίο παιχνίδι του ήταν μεγάλο καθώς ξένα ΜΜΕ έφτασαν στην Αθήνα για την κάλυψη του αγώνα. Στην τελευταία του χρονιά, αναδείχτηκε μέλος της καλύτερης πεντάδας του πρωταθλήματος για ενδέκατη φορά (ρεκόρ). 
Στις 31 Μαΐου ανακοινώσεις για το τέλος της καριέρας του σπουδαίου αθλητή, έβγαλαν η Ελληνική Ομοσπονδία Καλαθοσφάιρισης και ο Πανελλήνιος Σύνδεσμος Αμειβομένων Καλαθοσφαιριστών. Ο Δημήτρης Διαμαντίδης αποχώρησε από τα παρκέ του ελληνικού πρωταθλήματος, έχοντας γράψει το όνομα του στις υψηλότερες θέσεις των περισσότερων κατηγοριών της Α1: 2ος σε συμμετοχές (525), 1ος στις ασίστ (2.141), 1ος στα κλεψίματα (785), 2ος στα ριμπάουντ (1.948), 1ος στα αμυντικά ριμπάουντ (1.602), 4ος σκόρερ (4.549), 4ος στα κοψίματα (228), 1ος στα εύστοχα τρίποντα (624) και 4ος στις προσπάθειες (1.590), 5ος στις ελεύθερες βολές (1.125 στις 1.422) και 1ος σε λεπτά συμμετοχής (13.030).
2020 (Ομάδα δεκαετίας 2010-20 Ευρωλίγκα).
Στις 21 Νοεμβρίου 2019, ανακοινώθηκε η η υποψηφιότητά του για την καλύτερη ομάδα της δεκαετίας 2010-2020 στην Ευρωλίγκα, χαρακτηριζόμενος ως ο ""απόλυτος" "two way παίκτης (άμυνα-επίθεση) της διοργάνωσης"". Στις 31 Μαρτίου 2020, μετά από ψηφοφορία των φιλάθλων, των προπονητών και των αρχηγών των ομάδων και των Μέσων Ενημέρωσης (από 25% στην τελική απόφαση), ανακοινώθηκε ότι αποτελεί μέρος της καλύτερης ομάδας παικτών της Ευρωλίγκα για την δεκαετία 2010-2020. Με την διάκριση αυτή έγινε ο μόνος Έλληνας και μαζί με τον Χουάν Κάρλος Ναβάρο, οι μόνοι Ευρωπαίοι παίκτες στην ιστορία που βρίσκονται στις καλύτερες ομάδες της Ευρωλίγκα για τις δυο πρώτες δεκαετίες. Επιπλέον ο Διαμαντίδης ήρθε πρώτος στην ψηφοφορία του κοινού μεταξύ των υποψηφίων παικτών, και έγινε ο μόνος Ευρωπαίος καλαθοσφαιριστής που στην ψηφοφορία του κοινού βρέθηκε στην τελική δεκάδα και τις δύο δεκαετίες.
Στις ανασκοπήσεις που πραγματοποίησε η Ευρωλίγκα για την δεκαετία 2010-2020, με τις καλύτερες φάσεις ο Διαμαντίδης βρέθηκε στην πρώτη και όγδοη του "Top 20" με τις καλύτερες πάσες ολόκληρου γηπέδου, στην δέκατη όγδοη του "Top 20" με τις καλύτερες πάσες χωρίς όραση, στην πέμπτη και στην δέκατη τρίτη θέση με τις καλύτερες άλεϊ-ουπ πάσες. Επίσης είχε την πέμπτη θέση στα top 20 καλύτερα κλεψίματα της δεκαετίας, ενώ συνολικά ήταν ο πέμπτος παίκτης με τα περισσότερα κλεψίματα.
Στις 12 Αυγούστου 2020, ανακοινώθηκε από την Ευρωλίγκα ότι αποτελεί μέλος της κορυφαίας δεκάδας (ομάδας) του Παναθηναϊκού στη δεκαετία 2010-2020, όντας πρώτος σε ψήφους του κοινού με ποσοστό 95,10%. Μάλιστα το ποσοστό του ήταν το έβδομο μεγαλύτερο (μοναδικός Έλληνας) συνολικά υπολογίζοντας την ψηφοφορία όλων των ομάδων.
Επίσης σε ψηφοφορία αθλητικής ιστοσελίδας στην οποία συμμετείχαν περισσότεροι από 17.500 αναγνώστες, ο Διαμαντίδης ψηφίστηκε από το 40% ως ο Κορυφαίος Έλληνας μπασκετμπολίστας της δεκαετίας (2010-2020).
Εθνική Ελλάδας.
Ο Δημήτρης Διαμαντίδης υπήρξε μέλος της εθνικής ομάδας νέων ανδρών για 16 αγώνες σκοράροντας 51 πόντους. 
Αγωνίστηκε για πρώτη φορά με την εθνική ομάδα ανδρών το 2001 στους Μεσογειακούς Αγώνες, όπου κέρδισε το ασημένιο μετάλλιο, σε ηλικία 21 ετών. Ήταν στο Ευρωμπάσκετ 2003 της Σουηδίας, στο οποίο η εθνική κατέκτησε την πέμπτη θέση νικώντας την τότε Σερβία και Μαυροβούνιο με 72-64. Μάλιστα στην πρώτη του μεγάλη διοργάνωση με την Εθνική ήταν ο πρώτος μεταξύ των Ελλήνων διεθνών σε ασίστ στη διοργάνωση, με 2,3 κατά μέσο όρο. 
Στο Ευρωμπάσκετ 2005 που πραγματοποιήθηκε στο Βελιγράδι, συνέβαλλε στη κατάκτηση του χρυσού μεταλλίου για δεύτερη φορά στην ιστορία της Ελλάδας, όταν στον ημιτελικό, το σκορ ήταν 64-66 υπέρ των Γάλλων και με τρίποντο 3 δευτερόλεπτα πριν το τέλος έστειλε την Εθνική στον τελικό. Το τρίποντο αυτό έχει μείνει στην ιστορία όχι μόνο λόγω της μεγάλης σημασίας του, αλλά και εξαιτίας της περιγραφής του Βασίλη Σκουντή ("Βαλ' το αγόρι μου"). Μετά το τέλος του αγώνα ο 3D δήλωσε ότι: ""Έτυχε να βρεθώ στη θέση αυτή και σούταρα απλά. Δεν είμαι πρωταγωνιστής, είμαστε δώδεκα παιδιά που έπαιξαν για την ομάδα και είναι μεγάλη επιτυχία που φτάσαμε στον τελικό"". Το σουτ αυτό θεωρείται ίσως το σημαντικότερο στην ιστορία του ελληνικού μπάσκετ. Στον τελικό η Εθνική κέρδισε την Γερμανία του Ντιρκ Νοβίτσκι 78-62, με τον Διαμαντίδη να έχει πολύπλευρη προσφορά με 2 πόντους, 5 ριμπάουντ, 4 ασίστ και 4 κλεψίματα σε 27 λεπτά. Σε αυτό το Ευρωμπάσκετ ήταν πρώτος στις ασίστ με μέσο όρο 5 ανά παιχνίδι και ήταν μέλος της καλύτερης πεντάδας του τουρνουά. 
Το καλοκαίρι του 2006 ξεκίνησε με την κατάκτηση του διεθνούς τουρνουά το Κύπελλο Στάνκοβιτς. Εκεί συμμετείχαν οι πρωταθλητές των ηπείρων (η εθνική έπαιξε ως πρωταθλήτρια Ευρώπης 2005). Εκεί η ομάδα κατέκτησε το χρυσό μετάλλιο, ενώ ο Διαμαντίδης ήταν πρώτος στα κλεψίματα στην διοργάνωση με 9 σε 3 αγώνες (μ.ο: 3), έχοντας 100% στα δίποντα (4/4) και 50% στα τρίποντα (2/4). Παράλληλα ήταν ο πρώτος στις ασίστ μεταξύ των Ελλήνων διεθνών με 3 κατά μέσο όρο. 
Στη συνέχεια ήταν ένας από τους σημαντικότερους συντελεστές της τεράστιας επιτυχίας της Ελλάδας που πήρε το ασημένιο μετάλλιο στο Παγκόσμιο Πρωτάθλημα 2006. Η Εθνική ομάδα έφτασε αήττητη στον προημιτελικό κάνοντας έξι συνεχόμενες νίκες κόντρα σε Κατάρ, Λιθουανία, Αυστραλία (72-69, σε αυτό τον αγώνα σκόραρε 20 πόντους με 6 ριμπάουντ), Βραζιλία (91-80), Τουρκία (76-69) και Κίνα (95-64). Στον προημιτελικό η Εθνική νίκησε και την Γαλλία (73-56), με τον Διαμαντίδη να είναι καθοριστικός έχοντας 13 πόντους (50% δίποντα, 60% τρίποντα), 8 ριμπάουντ, 5 ασίστ, 2 κλεψίματα και ένα κόψιμο σε 37 λεπτά συμμετοχής. Στον ημιτελικό η Ελλάδα κέρδισε τις Η.Π.Α και μάλιστα ξεπερνώντας τους 100 πόντους (101-95) στον ημιτελικό, με το Διαμαντίδη να έχει 12 πόντους, 5 ασίστ,3 ριμπάουντ, 2 κλεψίματα και το ένα κόψιμο σε 39 λεπτά συμμετοχής. Πριν τον αγώνα μάλιστα η ομάδα των Η.Π.Α. είχε εστιάσει στον Διαμαντίδη αναφέροντας τον ως τον καλύτερο σουτέρ της Εθνικής. Συνολικά αυτή η νίκη μνημονεύεται ως μια από τις σπουδαιότερες νίκες στην ιστορία της ελληνικής καλαθοσφαίρισης, ενώ ήταν και η τελευταία ήττα των Αμερικάνων για 14 χρόνια όταν και ηττήθηκαν ξανά το 2020. Στον τελικό η ομάδα του Παναγιώτη Γιαννάκη έχασε από τους Ισπανούς (47-70). Σε αυτό το τουρνουά ο Έλληνας παίκτης βγήκε πρώτος στα κλεψίματα με μέσο όρο 3,3. Παράλληλα μέτρησε 8.4 πόντους (59,1% στα δίποντα και 44% στα τρίποντα), 3,9 ριμπάουντ και 2,9 ασίστ, ενώ στην διοργάνωση ήταν πρώτος μεταξύ των γκαρντ στα κοψίματα με 0,6 μ.ο. 
Ο Διαμαντίδης ήταν παρών και στο Ευρωμπάσκετ 2007 στην Ισπανία, στο οποίο η Ελλάδα βγήκε τέταρτη αφού έχασε στον μικρό τελικό το χάλκινο μετάλλιο από τους Λιθουανούς, με 69-78. Ο Διαμαντίδης είχε πολύπλευρη προσφορά με 7 πόντους, 7 ριμπάουντ και 4 ασίστ. Σε αυτή την διοργάνωση πραγματοποίησε καλές εμφανίσεις έχοντας συνολικά 8,9 πόντους, με 5 ριμπάουντ (καλύτερος αριθμός της εθνικής και επίσης καλύτερος μεταξύ όλων των γκαρντ του Ευρωμπάσκετ) και 2,1 ασίστ με 1,3 κλεψίματα (επίσης καλύτεροι μέσοι όροι για την ομάδα). Παράλληλα έπαιξε συνολικά 295 λεπτά (32,8 μ.ο), περισσότερο από κάθε άλλο Έλληνα διεθνή και πέμπτος συνολικά στο Ευρωμπάσκετ. 
Απουσίασε από το Ευρωμπάσκετ του 2009 λόγω τραυματισμών και κόπωσης, όμως αγωνίστηκε στο Παγκόσμιο Πρωτάθλημα 2010 στην Τουρκία. Μετά τον αποκλεισμό από την Ισπανία (80-72) στις 4 Σεπτεμβρίου 2010, ανακοίνωσε ότι αποχωρεί από την Εθνική σε ηλικία 30 ετών. Στον τελευταίο του αγώνα με το εθνόσημο σημείωσε 16 πόντους (3/3 δίποντα, 3/5 τρίποντα), 4 ριμπάουντ, 2 ασίστ και 2 κλεψίματα σε 38 λεπτά συμμετοχής. Σε αυτό το τουρνουά είχε συνολικά κατά μέσο όρο 10 πόντους, 3,5 ριμπάουντ και 3,8 ασίστ, αριθμός που τον έφερνε στην πρώτη θέση στον τομέα αυτό μεταξύ των Ελλήνων. Το Μάιο του 2011, σε συνέντευξή του στην ελληνική κρατική τηλεόραση, επιβεβαίωσε την απόφασή του να αποσυρθεί οριστικά από την Εθνική ομάδα, προκειμένου να αντεπεξέλθει στις υποχρεώσεις των αγώνων υψηλού επιπέδου για την επόμενη τριετία. 
Ο Διαμαντίδης έλαβε μέρος και σε εφτά Τουρνουά Ακρόπολις κερδίζοντας δύο φορές τον τίτλο του MVP. Με την εθνική ομάδα ο Δημήτρης Διαμαντίδης αγωνίστηκε σε 124 παιχνίδια και σημείωσε 760 πόντους (μ.ο: 6,13). 
Ήταν μέλος της εθνικής στους Ολυμπιακούς Αγώνες του 2004 που έγιναν στην Αθήνα. Η εθνική κατέκτησε την πέμπτη θέση αφού ηττήθηκε από την Αργεντινή στα προημιτελικά (69-64) αλλά νίκησε το Πουέρτο Ρίκο 85-75. Ο Διαμαντίδης έλαβε μέρος σε ακόμα μια Ολυμπιάδα αυτή των Ολυμπιακών Αγώνων του 2008 στο Πεκίνο, οπού για ακόμα μία φορά η εθνική κατέκτησε την πέμπτη θέση χάνοντας ξανά από την Αργεντινή, 80-78.
Το 2020, μετά από ψηφοφορία στον ιστότοπο της Παγκόσμιας Ομοσπονδίας Καλαθοσφαίρισης, βρέθηκε στην καλύτερη πεντάδα της Εθνικής Ομάδας των τελευταίων δυο δεκαετιών (2000-2020) σε Ευρωμπάσκετ, όντας πρώτος σε ψήφους του κοινού. Επίσης στις 11 Αυγούστου 2020, επιλέχθηκε στην καλύτερη πεντάδα της τελευταίας εικοσαετίας (2000-2020) της FIBA στην ιστορία των Ευρωμπάσκετ σε γενικό σύνολο παικτών. Μάλιστα ήταν πρώτος στις ψήφους του κοινού μεταξύ των γκαρντ της ιστορικής λίστας.
Προφίλ παίκτη.
Ο Δημήτρης Διαμαντίδης είναι αριστερόχειρας και μπορούσε να παίξει στις θέσεις πόιντ και σούτινγκ γκαρντ, κάτι που τον καθιστούσε κόμπο γκαρντ, αλλά και ως σμολ φόργουορντ, εφόσον χρειαζόταν. Υπήρξε πολύ καλός σουτέρ τριών πόντων, δοκιμάζοντας πολλά και κρίσιμα σουτ τα οποία αποδείχτηκαν και νικητήρια. Εξαιρετικός πασέρ με έφεση στο άλεϊ-ουπ και στις πάσες χωρίς όραση, με τους Μάικλ Μπατίστ, Στέφαν Λάσμε, Τζέιμς Γκιστ και Μίροσλαβ Ραντούλιτσα. Θεωρείται ότι συνέβαλε στην καριέρα πολλών σέντερ βελτιώνοντας τα στατιστικά τους. Λόγω του ύψους του είχε τη δυνατότητα να ποστάρει παίκτες που ήταν κοντύτεροι του με άνεση. Επιπλέον η έφεση στα ριμπάουντ και τα κοψίματα τον ανέδειξαν σε κορυφαίο γκαρντ (πρώτος γκαρντ στις λίστες) στο ευρωπαϊκό μπάσκετ σε αυτούς του τομείς. Θεωρείται ένας από τους καλύτερους παίκτες στην Ευρώπη στο "pick and roll" και στη διαχείριση του αγώνα στα κρίσιμα λεπτά. Θεωρείται ότι ο τρόπος παιχνιδιού του ήταν ένας από τους λόγους, που οδήγησαν το μπάσκετ σε μια νέα εποχή καθώς ο παίκτης που ξεχώριζε ήταν αυτός που είχε πλήρη στατιστική και όχι μόνο πολλούς πόντους. Για το πολυδιάστατο παιχνίδι του Διαμαντίδη και τη συνεισφορά του στον τομέα του μπάσκετ, ο κορυφαίος Ευρωπαίος προπονητής Ζέλιμιρ Ομπράντοβιτς δήλωσε ότι ο Διαμαντίδης είναι το μπάσκετ.
Στατιστικά.
Πρωτάθλημα Ελλάδας.
1. Στατιστικά από esake.gr 
Εθνική Ελλάδας.
1. Στατιστικά από fiba.com
Κληρονομιά.
Στις 2 Σεπτεμβρίου 2015, ανακοίνωσε ότι αυτή θα είναι η τελευταία του χρονιά ως αθλητής. Η χρονιά ξεκίνησε με βραβείο, στην ειδική αφιερωματική βραδιά "Honouring our legacy" στις 23 Σεπτεμβρίου, από την ομάδα του Παναθηναϊκού ως μέλος της καλύτερης πεντάδας όλων των εποχών στο τμήμα μαζί με τους: Ντέγιαν Μποντιρόγκα, Φραγκίσκο Αλβέρτη, Αντώνη Φώτση και Στόγιαν Βράνκοβιτς. Στο ελληνικό πρωτάθλημα τιμήθηκε σχεδόν σε κάθε γήπεδο του πρωταθλήματος, για την μεγάλη του προσφορά στον χώρο του μπάσκετ, ενώ η Ευρωλίγκα τον ανακήρυξε "Θρύλο της διοργάνωσης" σε παιχνίδι του Παναθηναϊκού στο Κλειστό Γήπεδο ΟΑΚΑ, κόντρα στην κροατική Τσεντεβίτα, όπου αποθεώθηκε από 20.000 φιλάθλους. Επιπλέον ο Διαμαντίδης έγινε αντικείμενο θαυμασμού και σε ευρωπαϊκά γήπεδα, ενώ μεγάλες αθλητικές εφημερίδες της Ευρώπης έκαναν αφιερώματα στην τελευταία χρονιά του Έλληνα παίκτη. Ο Παναθηναϊκός για να τιμήσει τον μεγάλο παίκτη προχώρησε σε πρωτοποριακές κινήσεις, όπως τη δημιουργία κινητού τηλεφώνου "Δημήτρης Διαμαντίδης", την κυκλοφορία συλλεκτικών αναμνηστικών με την υπογραφή του Διαμαντίδη (μπάλες, πορτρέτα, εμφανίσεις), ενώ τα εισιτήρια της ομάδας για τους εντός έδρας αγώνες της σεζόν 2015-16 είχαν την μορφή του παίκτη. Στις 6 Μαΐου γιόρτασε τα γενέθλιά του στο ΟΑΚΑ κόντρα στον Άρη για τους ημιτελικούς του ελληνικού πρωταθλήματος, οι φίλαθλοι σε μία πρωτόγνωρη κίνηση σε γήπεδο, του τραγούδησαν το τραγούδι γενεθλίων και του πρόσφεραν τούρτα.
Μετά την απόσυρσή του από την ενεργό δράση, πολλές ιστοσελίδες, και τηλεοπτικές εκπομπές έκαναν αφιερώματα με άρθρα, φωτογραφίες, βίντεο και δηλώσεις στην σπουδαία καριέρα του Διαμαντίδη. Ο Παναθηναϊκός στις 9 Ιουνίου παρουσίασε το ντοκιμαντέρ με τίτλο "Δημήτρης Διαμαντίδης, ο Θρύλος του Παναθηναϊκού" για την καριέρα του σε ειδική εκδήλωση στην οποία παρευρέθηκαν αθλητές, δημοσιογράφοι και η διοίκηση της ομάδας, ενώ στην ίδια εκδήλωση ανακοινώθηκε πως η φανέλα του Διαμαντίδη θα αποσυρθεί ως ένδειξη τιμής και αναγνώρισης στα επιτεύγματά του. Στις 4 Ιουλίου βγήκε στη δημοσιότητα ειδική έκδοση περιοδικού αφιερωμένη στον παίκτη, με τίτλο " Διαμαντίδης, ο Μύθος". Στις 5 Ιουλίου παρουσιάστηκε ειδικό ντοκιμαντέρ για τον Διαμαντίδη και από την Ευρωλίγκα, με τίτλο "Διαμαντίδης για πάντα", παραφράζοντας την φράση "τα διαμάντια είναι παντοτινά". Ο ίδιος ο Διαμαντίδης, αποχαιρέτησε τους φιλάθλους του ομάδας με επιστολή σε εφημερίδα, ενώ με άλλη μια επιστολή που δημοσίευσε η Ευρωλίγκα, αποχαιρέτισε τον κόσμο του μπάσκετ, ευχαριστώντας όλους για την μεγάλη του καριέρα. Στις 28 Αυγούστου τιμήθηκε από τους συλλόγους της Καλλιθέας, Εξωραϊστικό και Μορφωτικό και ΑΣ Μέγα Αλέξανδρο, στην παλιά γειτονιά του στην Καστοριά. Επίσης κατά τη διάρκεια του καλοκαιριού ο Παναθηναϊκός δημοσίευσε τις "13 θρυλικές στιγμές", όπως ονόμασε το αφιέρωμα, του μεγάλου άσου, σε μια αντίστροφη μέτρηση που τελείωσε μια μέρα πριν το τουρνουά " Diamonds Are Forever".
Τουρνουά: Diamonds Are Forever.
Η ομάδα του Παναθηναϊκού για να τιμήσει τον αρχηγό της, διοργάνωσε το μεγαλύτερο φιλικό τουρνουά που έγινε ποτέ στην Ευρώπη, προσκαλώντας ομάδες όπως η ΤΣΣΚΑ Μόσχας, η Μακάμπι Τελ Αβίβ και η Μπαρτσελόνα που μαζί με τον Παναθηναϊκό έχουν συνολικά 21 ευρωπαϊκούς τίτλους. Το τουρνουά "Diamond Are Forever", πραγματοποιήθηκε στις 16 και 17 Σεπτεμβρίου στο ΟΑΚΑ και μέρος των εσόδων δόθηκαν σε ιδρύματα επιλογής του Δημήτρη Διαμαντίδη στην Καστοριά.
Την 15η Σεπτεμβρίου πραγματοποιήθηκε η συνέντευξη τύπου του τουρνουά, όπου οι προπονητές και οι αρχηγοί των τεσσάρων ομάδων αποθέωσαν τον Δημήτρη Διαμαντίδη για όσα προσέφερε στον μπάσκετ. Το βράδυ της 15ης Σεπτεμβρίου πραγματοποιήθηκε γκαλά προς τιμήν του στο Ίδρυμα Ευγενίδου. Εκεί δημοπρατήθηκαν τρεις πίνακες του καλλιτέχνη Νίκου Καρόκη, εμπνευσμένοι από την καριέρα του Διαμαντίδη, με τίτλο Ήθος, Ομαδικότητα, Επιτυχίες. Οι πίνακες πουλήθηκαν για 15.500 ευρώ τα οποία δόθηκαν σε ιδρύματα επιλογής του Διαμαντίδη στην Καστοριά. μαζί με άλλες 10.000 ευρώ που δώρησε ο ο Δημήτρης Γιαννακόπουλος. Μαζί με τους πίνακες παρουσιάστηκε και το λεύκωμα αφιέρωμα στον Διαμαντίδη, το οποίο περιλαμβάνει 88 χαρακτηριστικές φωτογραφίες από την καριέρα του, συνοδευόμενες η κάθε μία από ένα σχόλιο ενός επιφανούς αθλητή, προπονητή ή παράγοντα για τον μεγάλο αθλητή. Στο γκαλά παρευρέθηκαν αθλητές και μέλη της διοίκησης των τεσσάρων ομάδων του τουρνουά, δημοσιογράφοι και προσωπικότητες όπως οι Παναγιώτης Γιαννάκης, Γιάννης Ιωαννίδης, Λάζαρος Παπαδόπουλος κ.α, καθώς και ο ιστορικός πρόεδρος του Παναθηναϊκού, Παύλος Γιαννακόπουλος. Στα πλαίσια του γκαλά η Ανατολού Εφές τίμησε τον Διαμαντίδη, με βραβείο από τον τζένεραλ μάνατζερ της ομάδας.
Στις 16 Σεπτεμβρίου και ενώ το παρκέ του ΟΑΚΑ είχε αλλάξει προς τιμήν του στον πρώτο αγώνα της ημέρας η ΤΣΣΚΑ Μόσχας κέρδισε την Μπαρτσελόνα 100-96. Παράλληλα ο Παναθηναϊκός εξέθεσε τα τρία ευρωπαϊκά τρόπαια που κατέκτησε ο Διαμαντίδης όσο αγωνίστηκε με τα πράσινα (2007, 2009, 2011). Στο δεύτερο παιχνίδι, ο Παναθηναϊκός κέρδισε την Μακάμπι με 78-68, ενώ ο Διαμαντίδης αποθεώθηκε όταν κάθισε στις εξέδρες των επισήμων για να παρακολουθήσει τον αγώνα και δεν σταμάτησε να υπογράφει αυτόγραφα στον κόσμο ακόμη και στον πρώην προπονητή του Δημήτρη Ιτούδη. Στο ημίχρονο της αναμέτρησης, η Μακάμπι Τελ Αβίβ τον βράβευσε για την προσφορά του στο μπάσκετ, δωρίζοντας του μια φανέλα της ομάδας με το όνομα και τον αριθμό του. Στο τέλος της Παρασκευής, ο Παναθηναϊκός παρουσίασε μέσω ενός βίντεο την πρώτη μέρα του τουρνουά "Diamonds Are Forever".
Το Σάββατο 17 Σεπτεμβρίου πριν την αναμέτρηση της Μπαρτσελόνα με την Μακάμπι Τελ Αβιβ, η ισπανική ομάδα βράβευσε τον Διαμαντίδη. Στα αγωνιστικά η Μακάμπι κέρδισε την Μπαρτσελόνα 92-87, και αμέσως τιμήθηκαν για την συμμετοχή τους στο τουρνουά από την οικογένεια Γιαννακόπουλου. Έπειτα από ένα φαντασμαγορικό θέαμα, ο Διαμαντίδης έκανε την είσοδό του στο κατάμεστο ΟΑΚΑ, με τους οπαδούς να τραγουδούν το όνομά του. Ο ιστορικός αρχηγός του Παναθηναϊκού αφού μίλησε στους χιλιάδες φιλάθλους βραβεύτηκε από τους Παύλο, Θανάση και Δημήτρη Γιαννακόπουλο για την μεγάλη του προσφορά στον σύλλογο και το ελληνικό μπάσκετ. Ακολούθησε ο αγώνας του Παναθηναικού με την ΤΣΣΚΑ Μόσχας που βρήκε νικητές τους πράσινους με σκορ 80-73. Κατά τη διάρκεια του παιχνιδιού ο Διαμαντίδης φόρεσε για τελευταία φορά την φανέλα με το νούμερο 13, ενώ τη στιγμή που πάτησε το παρκέ ο κόσμος τον αποθέωσε. Λίγο πριν την λήξη του πρώτου ημιχρόνου, συμβολικά στα 13 δευτερόλεπτα, η φανέλα του αποσύρθηκε ανεβαίνοντας με όλες τις τιμές, στην οροφή του Ολυμπιακού Κλειστού Γυμναστηρίου. Στο ΟΑΚΑ για την τελετή βράβευσης του Διαμαντίδη βρέθηκαν προσωπικότητες όπως ο πρόεδρος της Ευρωλίγκα Τζόρντι Μπερτομπέου, ο Παναγιώτης Γιαννάκης, ο Φραγκίσκος Αλβέρτης, ο Κώστας Τσαρτσαρής, ο Λάζαρος Παπαδόπουλος, ο Νίκος Χατζηβρέττας, ο Δήμος Ντικούδης, ο Γιώργος Καλαιτζής, ο Μίμης Δομάζος, ο Αντώνης Αντωνιάδης, ο προπονητής που ανέδειξε τον Διαμαντίδη, Κώστας Πιλαφίδης, οι ομάδες της Μπαρτσελόνα και της Μακάμπι κ.α. Επίσης βγήκε στη δημοσιότητα το τελευταίο συλλεκτικό φύλλο αγώνα, που περιέχει τον όνομά του.
Μετέπειτα Τιμές.
Στις 15 Ιανουαρίου 2017, βραβεύτηκε από τον Σύλλογο Διαιτητών Καλαθοσφαίρισης Αττικής (ΣΕΔΚΑ).
Τον Φεβρουάριο του 2018, βραβεύτηκε για την προσφορά του στο μπάσκετ από τον τότε Πρόεδρο της Δημοκρατίας Προκόπη Παυλόπουλο, που τον χαρακτήρισε “"Υπόδειγμα αριστείας και σεμνότητας"”, σε εκδήλωση του Συλλόγου Παλαιμάχων Αθλητών Καλαθοσφαίρισης Ελλάδος (ΣΠΑΚΕ).
Από το καλοκαίρι του 2018 στην Καστοριά, την γενέτειρα πατρίδα του Δημήτρη Διαμαντίδη, διεξάγεται τουρνουά σε επίπεδο Παίδων το οποίο φέρει το όνομά του.
Άλλες ασχολίες.
Μετά την απόσυρσή του από την ενεργό δράση, το Σεπτέμβριο του 2017 μαζί με τον Θοδωρή Παπαλουκά, ως διευθυντές ξεκίνησαν την Ακαδημία Eurohoops Academy Εξέλιξις Α.Σ, ""όπου οι νεαροί αθλητές μπορούν να μάθουν, να παίξουν και να αγαπήσουν το άθλημα του μπάσκετ"." Τον Ιούνιο του 2020, αποχώρησε από την Ακαδημία
Στις 3 Ιουλίου 2020, ανακοινώθηκε ότι αναλαμβάνει τη θέση του γενικού διευθυντή (μαζί με τον Φραγκίσκο Αλβέρτη) στον Παναθηναϊκό, στην νέα εποχή της ομάδας μετά την αποχώρηση του Δημήτρη Γιαννακόπουλου. Ο ίδιος δήλωσε μεταξύ άλλων: ""Είμαι πολύ χαρούμενος που είμαι στην ομάδα ξανά, σε έναν διαφορετικό ρόλο. Είμαστε εδώ για να βοηθήσουμε. Την ξέρουμε την κατάσταση, προσπαθούμε να βρούμε λύσεις. Δεν είναι εύκολο, αλλά είμαστε εδώ για να παλέψουμε. Μετά από 33 χρόνια η οικογένεια Γιαννακόπουλου δεν είναι εδώ. Είμαστε υποχρεωμένοι να κρατήσουμε ζωντανή την ομάδα σε όλους μας"."
Προσωπική ζωή.
Είναι παντρεμένος με τη Βερίνα Βασ. Χιώτη, με καταγωγή από την Όλυμπο της Καρπάθου και έχουν δύο παιδιά, μια κόρη και έναν υιό.

</doc>
<doc id="43692" url="https://el.wikipedia.org/wiki?curid=43692" title="Ανδρέας Φούρας">
Ανδρέας Φούρας

Ο Ανδρέας Φούρας (5 Αυγούστου 1947) είναι Έλληνας πολιτικός, ιδρυτικό στέλεχος του ΠΑΣΟΚ, με το οποίο διετέλεσε, μεταξύ άλλων, βουλευτής Αχαΐας, γενικός γραμματέας και υφυπουργός σε υπουργεία, καθώς και δήμαρχος Πατρέων.
Βιογραφικά στοιχεία.
Γεννήθηκε το 1947 στο Μάνεσι Καλαβρύτων Αχαΐας. Είναι δικηγόρος, νυμφευμένος με τη Θεοδώρα Τσαγκαράκη, επίσης δικηγόρο, και έχουν αποκτήσει ένα γιο.
Κατά τη διάρκεια της χούντας, συμμετείχε στο αντιδικτατορικό φοιτητικό κίνημα ως μέλος του Κεντρικού Συμβουλίου της αντιστασιακής οργάνωσης της Αριστεράς "Ρήγας Φεραίος", αλλά το 1974 ακολούθησε αμέσως τον Ανδρέα Παπανδρέου στο ΠΑΣΟΚ, ενώ συνδέθηκε στενά και με τον Κώστα Λαλιώτη.
Μετά την εκλογή του ΠΑΣΟΚ (1981), ο Ανδρέας Φούρας διετέλεσε γενικός διευθυντής του Εθνικού Ιδρύματος Νεότητας (1982), νομάρχης Πειραιά και Νήσων (1983 - 1987) και γενικός γραμματέας του υπουργείου Προεδρίας της Κυβερνήσεως (1988 - 1989).
To 1989 εκλέχθηκε βουλευτής ΠΑΣΟΚ Αχαΐας και εκλεγόταν συνεχώς μέχρι το 2006, οπότε παραιτήθηκε για να διεκδικήσει τον Δήμο Πατρέων. Διετέλεσε υφυπουργός Αθλητισμού στο υπουργείο Πολιτισμού από το 1996 έως το 2000.
Το 2006 εκλέχτηκε δήμαρχος Πατρέων, παραμένοντας μέχρι και το 2010, οπότε αποφάσισε να μη θέσει πάλι υποψηφιότητα. Με δική του πρωτοβουλία ξαναχτίστηκε το γήπεδο της ΕΑΠ, κατασκευάστηκε το κολυμβητήριο του ΝΟ Πατρών και το κλειστό Δημ. Τόφαλος. Έχει τιμηθεί από τη Δ.Ο.Ε. με την "Olympic Order", δηλ. την ανώτερη Ολυμπιακή τάξη και είναι ο μόνος Έλληνας που κατέχει αυτή τη διάκριση. Από το 2001 είναι μέλος της Δ.Ο.Ε.

</doc>
<doc id="43693" url="https://el.wikipedia.org/wiki?curid=43693" title="Ζυμπραγός Χανίων">
Ζυμπραγός Χανίων



</doc>
<doc id="43694" url="https://el.wikipedia.org/wiki?curid=43694" title="Κάστρο Κάρλστεϊν">
Κάστρο Κάρλστεϊν

Το γοτθικό κάστρο Κάρλστεϊν (τσέχικα "Karlštejn") ιδρύθηκε το 1348 από τον Κάρολο Δ'. Βρίσκεται νοτιοδυτικά από την πρωτεύουσα της Τσεχίας, Πράγα, στην κοιλάδα Μπερούνκα.
Πρόκειται για το σημαντικότερο μεσαιωνικό κάστρο της Βοημίας. Η κατασκευή του ολοκληρώθηκε μέσα σε είκοσι χρόνια, όταν καθαγιάστηκε το 1365 το Παρεκκλήσι του Τιμίου Σταυρού μέσα στο κάστρο. Αποτελούσε την εξοχική κατοικία του βασιλιά Κάρολου Δ', αλλά εκεί φυλάσσονταν επίσης τα Κοσμήματα του Στέμματος της Βοημίας και η συλλογή των ιερών λειψάνων κατά τη διάρκεια των Πολέμων των Ουσσιτών. 
Το κάστρο Κάρλστεϊν αποτελεί σήμερα πόλο έλξης τουριστών, ενώ επίσης εκεί εκτίθεται πιστό αντίγραφο του Στέμματος της Βοημίας.

</doc>
<doc id="43695" url="https://el.wikipedia.org/wiki?curid=43695" title="Κάστρο Κονόπιστε">
Κάστρο Κονόπιστε

&lt;br&gt;
Το κάστρο Κονόπιστε (τσέχικα "Konopiště") βρίσκεται στην Τσεχία, νοτιοανατολικά της πρωτεύουσας, Πράγας. Είναι περισσότερο γνωστό σαν η τελευταία κατοικία του αρχιδούκα Φραγκίσκου Φερδινάνδου, διάδοχου των Αψβούργων στο θρόνο της Αυστροουγαρίας, η δολοφονία του οποίου στο Σεράγιεβο το 1914 στάθηκε η αφορμή για το ξεκίνημα του Α' Παγκόσμιου Πόλεμου.
Ιστορία.
Τον 13ο αιώνα, το γοτθικό κάστρο εξυπηρετούσε την οχύρωση της περιοχής. Το 1887, ο αρχιδούκας Φραγκίσκος Φερδινάνδος αγόρασε το Κονόπιστε και το επανακατασκεύασε σαν πολυτελή κατοικία του μελλοντικού Αυτοκράτορα. Από το 1921, ανήκει στο κράτος της Τσεχοσλοβακίας και αργότερα της Τσεχίας.

</doc>
<doc id="43696" url="https://el.wikipedia.org/wiki?curid=43696" title="Άγιος Ηλίας Λευκάδας">
Άγιος Ηλίας Λευκάδας

Ο Άγιος Ηλίας είναι ορεινό χωριό του νομού Λευκάδας, βρίσκεται στο νότιο τμήμα του νησιού και στις νότιες πλαγιές του όρους Ελάτη σε υψόμετρο 620 μέτρα, το δεύτερο ορεινότερο χωριό της Λευκάδας μετά την Εγκλουβή. Σύμφωνα με το πρόγραμμα Καλλικράτης, αποτελεί την Τοπική Κοινότητα Αγίου Ηλία που ανήκει στη Δημοτική Ενότητα Απολλωνίων του Δήμου Λευκάδας και σύμφωνα με την απογραφή του 2011 έχει πληθυσμό 125 κατοίκους. Στην απογραφή του 2001 είχε πληθυσμό 158 κατοίκους. Το χωριό έχει πανοραμική θέα και πλούσια βλάστηση. Σημαντικό αξιοθέατό του το γραφικό εκκλησάκι της Αγίας Παρασκευής που στις 26 Ιουλίου γίνεται τριήμερο πανηγύρι και οι πεζορικές διαδρομές της περιοχής.

</doc>
<doc id="43697" url="https://el.wikipedia.org/wiki?curid=43697" title="Μουσείο Πικάσο">
Μουσείο Πικάσο

Το μουσείο Πικάσο είναι ένα μουσείο τέχνης που φιλοξενεί τη μεγαλύτερη συλλογή έργων του Πάμπλο Πικάσο παγκοσμίως. Βρίσκεται στη συνοικία Μαρέ ("Marais") του Παρισιού και στεγάζεται στο Μέγαρο Σαλέ ("Hôtel Salé"). Τα εκθέματά του καλύπτουν όλο το φάσμα της καλλιτεχνικής δημιουργίας του Πάμπλο Πικάσο, από τη μπλε και τη ροζ περίοδο έως τον κυβισμό, αναδεικνύοντας έτσι όλη την καλλιτεχνική εξέλιξη του μεγάλου ζωγράφου.
Το μουσείο δημιουργήθηκε χάρη στη δωρεά της οικογένειας του Πικάσο στο γαλλικό κράτος, το οποίο για αντάλλαγμα απάλλαξε την οικογένεια από τους φόρους που όφειλε να καταβάλει. Αυτό συνέβη μετά το θάνατο του Ισπανού καλλιτέχνη,το 1973.

</doc>
<doc id="43699" url="https://el.wikipedia.org/wiki?curid=43699" title="Μουσείο Πικάσσο">
Μουσείο Πικάσσο



</doc>
<doc id="43700" url="https://el.wikipedia.org/wiki?curid=43700" title="Νεωλκείο">
Νεωλκείο

Νεωλκείο ή "νεώλκιο" (από το ουσιαστικό "νεωλκός" &lt; ναυς /γεν. "νεώς" +έλξις) ονομάζεται το επικλινές (κεκλιμένο) κατασκεύασμα ή ανάλογη διαμόρφωση της ακτής επί της οποίας στηρίζεται και γλυστρά ειδική ναυπηγική σχάρα επί της οποίας πλοία ή σκάφη κατασκευάζονται, επισκευάζονται ή καθαρίζονται και βάφονται τα ύφαλά τους.
Το κατασκεύασμα αυτό ή η επικλινής αυτή διαμόρφωση χρησιμεύει για την ανέλκυση ή καθέλκυση των σκαφών. Συνήθως βρίσκεται μπροστά από μικρό ναυπηγείο και αποτελεί μέρος αυτού.
Όταν μια τέτοια διαμόρφωση χρησιμοποιείται μόνο για ανέλκυση ή καθέλκυση λέμβων ή μικρών σκαφών χωρίς την ανάγκη ναυπηγικής σχάρας π.χ. από τρέιλερ, τότε αυτή ονομάζεται κοινώς "γλύστρα" και είναι συνήθως τσιμέντινη ή μεταλλική.
Στην αρχαιότητα το στεγασμένο νεωλκείο ονομάζονταν "νεώσοικος".

</doc>
<doc id="43701" url="https://el.wikipedia.org/wiki?curid=43701" title="Νεώλκιο">
Νεώλκιο



</doc>
<doc id="43702" url="https://el.wikipedia.org/wiki?curid=43702" title="Νεωλκός">
Νεωλκός



</doc>
<doc id="43703" url="https://el.wikipedia.org/wiki?curid=43703" title="Ναυς">
Ναυς



</doc>
<doc id="43704" url="https://el.wikipedia.org/wiki?curid=43704" title="Γιαν Πάλαχ">
Γιαν Πάλαχ

Ο Γιαν Πάλαχ (τσεχική γλώσσα: "Jan Palach", 11 Αυγούστου 1948 – 19 Ιανουαρίου 1969) ήταν Τσέχος φοιτητής που είχε αυτοπυρποληθεί διαμαρτυρόμενος κατά της σοβιετικής εισβολής στην Τσεχοσλοβακία και της καταστάσεως που αυτήν επέφερε.
Η σοβιετική εισβολή στην Τσεχοσλοβακία τον Αύγουστο του 1968 είχε ως σκοπό να συντρίψει τις μεταρρυθμίσεις φιλελευθεροποίησης της κυβέρνησης του Αλεξάντερ Ντούμπτσεκ κατά τη διάρκεια της Άνοιξης της Πράγας. 
Ο Πάλαχ αυτοπυρπολήθηκε στην Πλατεία Βέντσεσλας στην Πράγα, στις 16 Ιανουαρίου 1969, ως διαμαρτυρία. Τρεις ημέρες αργότερα κατέληξε. Η κηδεία του Πάλαχ μετατράπηκε σε σημαντική διαμαρτυρία.
Έναν μήνα αργότερα, στις 25 Φεβρουαρίου 1969 ένας άλλος φοιτητής, ο Ίαν Ζάγιατς, αυτοπυρπολήθηκε στην ίδια θέση και ακολουθήθηκε τον Απρίλιο του ίδιου έτους από τον Έβζεν Πλότσεκ στην πόλη Γιχλάβα. 
Μετά από τη Βελούδινη επανάσταση ο Πάλαχ τιμήθηκε στην Πράγα με έναν χάλκινο σταυρό στο δάπεδο της πλατείας.

</doc>
<doc id="43707" url="https://el.wikipedia.org/wiki?curid=43707" title="Μετρό Παρισιού">
Μετρό Παρισιού

Ο μητροπολιτικός σιδηρόδρομος του Παρισιού (γαλλικά: Métro de Paris) είναι το σύστημα υπογείων, επιγείων και υπέργειων αστικών σιδηροδρόμων του Παρισιού. Σήμερα έχει μήκος 221,6 χλμ. και 302 σταθμούς.
Το σύστημα περιλαμβάνει 16 γραμμές, που προσδιορίζονται από τους αριθμούς από 1 έως 14, με δυο δευτερεύουσες γραμμές, 3bis και 7bis, που αριθμούνται έτσι επειδή ήταν κλάδοι των αντίστοιχων αρχικών γραμμών τους και αργότερα έγιναν ανεξάρτητες. Το δίκτυο του μετρό συμπληρώνεται από το προαστιακό σιδηροδρομικό δίκτυο, γνωστό ως RER, για να εξυπηρετήσει την προαστιακή ζώνη του Παρισιού. 
Κατασκευή και επεκτάσεις.
Μια σημαντική διαφορά του Μετρό του Παρισιού από αυτά των άλλων μεγάλων πρωτευουσών και γενικώς μεγαλουπόλεων, είναι ότι σχεδιάστηκε εξ αρχής ως ένα ευρύτερο δίκτυο 9 γραμμών. Η κατασκευή του δικτύου ξεκίνησε τον Νοέμβριο του 1898. Η πρώτη γραμμή, Porte Maillot - Porte de Vincennes, εγκαινιάστηκε στις 19 Ιουλίου 1900 και τότε τα σχέδια αναθεωρήθηκαν για τελική ανάπτυξη 10 γραμμών.
Η επιχείρηση που διαχειρίστηκε αρχικά το δίκτυο ήταν γνωστή ως Chemin de Fer Métropolitain de Paris (Μητροπολιτικός Σιδηρόδρομος του Παρισιού) ή C.M.P, γνωστή ως «Métropolitain». Ήδη στα πρώτα χρόνια, το όνομα μετατράπηκε γρήγορα σε Métro και μάλιστα από καθιερώθηκε ο γνωστός διεθνής όρος «μετρό». Η ανάπτυξη του δικτύου πραγματοποιήθηκε κατά τη διάρκεια τριών σταδίων. Αρχικά, από τις αρχές του 20ού αιώνα έως τη δεκαετία του 1920, ο πυρήνας του δικτύου μετρό ήταν αποκλειστικά μέσα στο Παρίσι. Μεταγενέστερα, από τη δεκαετία του 1930 στη δεκαετία του 1950 το δίκτυο επεκτάθηκε στα κοντινά προάστια και με τη δημιουργία της γραμμής 11 τελικά, από τη δεκαετία του 1960 στη δεκαετία του 1980, η μεγαλύτερη επέκταση έγινε προς τα προάστια. Το 1998 εγκαινιάστηκε η πλήρως αυτόματη γραμμή 14, ενώ πρόσφατα (οι εργασίες ξεκίνησαν το 2007 και ολοκληρώθηκαν τον Νοέμβριο του 2011) μετατράπηκε και η γραμμή 1 σε αυτόματη. Επί του παρόντος, μετατρέπεται και η γραμμή 4 σε αυτόματη, έργο που αναμένεται να ολοκληρωθεί το 2022.
Σημερινό δίκτυο.
Το δίκτυο του Μετρό έχει γραμμές μήκους 221,6 χλμ. και 302 σταθμούς (εκ των οποίων 62 προσφέρουν ανταπόκριση μεταξύ των γραμμών). Αυτοί οι αριθμοί δεν περιλαμβάνουν το προαστιακό δίκτυο RER. Η μέση απόσταση μεταξύ των σταθμών είναι μόλις 562 μέτρα και η μικρότερη μέση απόσταση είναι στη γραμμή 4, μόλις 424 μέτρα. Όλα τα τρένα σταματούν σε όλους τους σταθμούς, με την εξαίρεση του σταθμού Liège, που είναι κλειστός τα βράδια και τις Κυριακές. Κάθε γραμμή έχει δικές τις πλατφόρμες, ακόμη και στους σταθμούς ανταπόκρισης (δηλαδή οι γραμμές δεν μοιράζονται τις πλατφόρμες). Αυτή η ιδιομορφία ισχύει επίσης για τις γραμμές RER. Το 2004, η ετήσια κυκλοφορία σε όλες τις γραμμές του μετρό του Παρισιού έφτασε συνολικά τα 1,336 δισεκατομμύρια επιβάτες.
Χαρακτηριστικές για το Μετρό του Παρισιού είναι οι είσοδοι αρκετών σταθμών του, σχεδιασμένες από τον Εκτόρ Γκιμάρ.

</doc>
<doc id="43708" url="https://el.wikipedia.org/wiki?curid=43708" title="Hello protocol">
Hello protocol

Στα δίκτυα υπολογιστών το Hello Protocol είναι ένα πρωτόκολλο επικοινωνίας το οποίο χρησιμοποιεί τα ειδικώς διαμορφωμένα «πακέτα Hello» για να πραγματοποιήσει μια σύνδεση μεταξύ δυο δρομολογητών.
Τα πακέτα Hello είναι πολυδιανεμόμενα πακέτα τα οποία χρησιμοποιούνται από τους δρομολογητές για να μπορούν να επικοινωνούν με τους γειτονικούς τους δρομολογητές. Συνέπεια αυτής της επικοινωνίας είναι και η ταυτόχρονη δήλωση ότι οι ίδιοι είναι εν λειτουργία και μπορούν να αποτελέσουν ενεργό καμμάτι στην συνολικότερη δόμηση του δικτύου.

</doc>
<doc id="43711" url="https://el.wikipedia.org/wiki?curid=43711" title="Γκούγκολ">
Γκούγκολ

Ένα γκούγκολ (googol) αντιστοιχεί σε μία μονάδα, ακολουθούμενη από 100 μηδενικά. Ο όρος επιννοήθηκε από τον εννιάχρονο Μίλτον Σιρόττα, ανηψιό του Αμερικανού μαθηματικού Έντουαρντ Κάσνερ το 1938 και εκφράζει τον αριθμό 10100:
Ολογράφως, πρόκειται για τον αριθμό "δέκα τριακονταδυάκις εκατομμύρια". Σ'αυτόν τον αριθμό οφείλει η γνωστή εταιρία "Google" το όνομά της, το οποίο αποτελεί μια παράφραση της λέξης "γκούγκολ" (googol), θέλοντας να υποδηλώσει την τεράστια ποσότητα πληροφοριών την οποία διαχειρίζεται.
Το Googolplex.
To googolplex αντιστοιχεί στο 10, υψωμένο στην 10100 δύναμη, δηλαδή το 1 ακολουθούμενο από 10100 μηδενικά.
formula_1

</doc>
<doc id="43715" url="https://el.wikipedia.org/wiki?curid=43715" title="Βίσεχραντ">
Βίσεχραντ

Το Βίσεχραντ (τσεχικά: Vyšehrad) είναι ένα φρούριο στην πρωτεύουσα της Τσεχίας, Πράγα, χτισμένο σε ένα λόφο δίπλα στον ποταμό Μολδάβα. Το ίδιο το όνομά του σημαίνει «μεγάλο κάστρο» (τσεχικά "vyše" = μεγάλο, υψηλό, "hrad" = κάστρο). Η τοποθεσία περιλαμβάνει τον καθεδρικό ναό των Αγίων Πέτρου και Παύλου, καθώς και το κοιμητήριο του Βίσεχραντ, στο οποίο αναπαύονται σπουδαίες ιστορικές προσωπικότητες της Τσεχίας. 
Το κάστρο χτίστηκε αρχικά τον 10ο αιώνα. Σύμφωνα με τον θρύλο, εκεί κατοικούσε η Λιμπούσε, πρόγονος της δυναστείας των Πρεμυσλίδων, και με αφετηρία εκείνο τον λόφο στη συνέχεια θα ίδρυε την πόλη της Πράγας.
Αργότερα, η δυναστεία των Πρεμυσλίδων είχε σαν έδρα της το Κάστρο της Πράγας κι έτσι το Βίσεχραντ πέρασε σε δεύτερη μοίρα. Στην αρχή των Πολέμων των Χουσσιτών, καταλήφθηκε από τους Χουσσίτες, ενώ τον 17ο αιώνα ανακαινίστηκε και αποτέλεσε κέντρο εκπαίδευσης για τον αυστριακό στρατό, όταν οι Αψβούργοι πήραν υπό την εξουσία τους τα εδάφη της Τσεχίας με τη λήξη του Τριακονταετούς Πολέμου.

</doc>
<doc id="43716" url="https://el.wikipedia.org/wiki?curid=43716" title="Κάρλστεϊν">
Κάρλστεϊν



</doc>
<doc id="43718" url="https://el.wikipedia.org/wiki?curid=43718" title="Μετρό Πράγας">
Μετρό Πράγας

Το Μετρό της Πράγας (τσεχικά: "Metro v Praze" ή "Pražské metro") είναι ένα υπόγειο σιδηροδρομικό δίκτυο δημόσιων συγκοινωνιών στην Πράγα, την πρωτεύουσα της Τσεχίας. Είναι ο γρηγορότερος τρόπος της μεταφοράς στην πόλη και εξυπηρετεί πάνω από ένα εκατομμύριο επιβάτες ημερησίως. 
Το Μετρό περιλαμβάνει τρεις γραμμές, κάθε μια από τις οποίες αντιπροσωπεύεται από το χρώμα της στους χάρτες και τα σημάτα: Γραμμή A (πράσινο), γραμμή B (κίτρινο) και γραμμή C (κόκκινο). Υπάρχουν 54 σταθμοί στο σύνολο (τρεις των οποίων είναι σταθμοί ανταποκρισης) με περισσότερα από 50 χιλιόμετρα υπόγειων γραμμών. 
Τα δρομολόγια του μετρό εκτελούνται μεταξύ 5:00 και 0:00 κάθε ημέρα, με τις χρονοαποστάσεις συρμών στα δυο με τρία λεπτά τις ώρες αιχμής. Άνω των 420 εκατομμυρίων επιβατών χρησιμοποιούν το μετρό της Πράγας κάθε έτος.
Το μετρό λειτουργεί από την εταιρεία "Dopravní podnik hlavního města Prahy", που διαχειρίζεται όλα τα μέσα των δημόσιων συγκοινωνιών μέσα και γύρω από την πόλη (το μετρό, τροχιοδρομικές γραμμές, λεωφορεία και τελεφερίκ).
Σχεδιάγραμμα και σταθμοί.
Οι τρεις γραμμές του μετρό της Πράγας συναντώνται στο κέντρο της πόλης σχηματίζοντας τρίγωνο, με τρεις σταθμούς ανταποκρισης ν' αποτελούν τις κορυφές του. Ο βαθύτερος σταθμός του δικτύου είναι ο σταθμός Náměstí Míru, που βρίσκεται 52 μέτρα κάτω από την επιφάνεια του εδάφους. Η γραμμή B διέρχεται εν μέρει μέσω υπέργειας υάλινης σήραγγας. Οι περισσότεροι σταθμοί διαθέτουν μία κεντρική αποβάθρα, που εξυπηρετεί και τις δυο κατευθύνσεις. Στους σταθμούς που βρίσκονται κοντά στην επιφάνεια του εδάφους, η οροφή του σταθμού είναι επίπεδη και σε μερικούς στηρίζεται σε κολώνες, ενώ στους βαθύτερους σταθμούς το κέλυφος του σταθμούς είναι κυκλικής διατομής. Οι τοίχοι πολλών σταθμών είναι διακοσμημένοι με έγχρωμες πλακες αλουμινίου, ενώ κάθε σταθμός έχει έναν χαρακτηριστικό και ιδιαίτερο σχεδιασμό.

</doc>
<doc id="43725" url="https://el.wikipedia.org/wiki?curid=43725" title="Γονίδιο">
Γονίδιο

Τα γονίδια είναι συγκεκριμένες αλληλουχίες βάσεων του DNA, στις οποίες περιέχονται πληροφορίες που καθορίζουν την σύνθεση ενός πολυπεπτιδίου ή ενός μορίου RNA. Υπάρχουν δύο είδη γονιδίων:
Τονίζεται ότι το snRNA συναντάται μόνο στα ευκαρυωτικά κύτταρα και συμμετέχει στην ωρίμανση του mRNA (αποκοπή εσωνίων, συγκόλληση εξωνίων). Τα οργανίδια που πραγματοποιούν την ωρίμανση είναι τα ριβονουκλεοπρωτεϊνικά σωματίδια, τα οποία αποτελούνται από snRNA και πρωτεΐνες. 
Το μόριο που προκύπτει ως προϊόν από τη γονιδιακή έκφραση είναι είτε πρωτεΐνη είτε RNA, και αναφέρεται ως γονιδιακό προϊόν. Τα γονίδια μέσω των γονιδιακών προϊόντων τους ελέγχουν κάθε κυτταρική δραστηριότητα και κατευθύνουν τη φυσική ανάπτυξη και συμπεριφορά του οργανισμού. Τα περισσότερα γονίδια κωδικοποιούν πρωτεΐνες, οι οποίες είναι βιολογικά μακρομόρια αποτελούμενα από γραμμικές αλυσίδες αμινοξέων και μπορεί να ελέγχουν τις βιοχημικές αντιδράσεις που πραγματοποιούνται στα κύτταρα, ενώ άλλες πρωτεΐνες έχουν άλλους ρόλους. Μερικά γονίδια δεν κωδικοποιούν πρωτεΐνες, αλλά τα μόρια των μεταγραφόμενων από αυτά RNA διαδραματίζουν βασικούς ρόλους στην βιοσύνθεση των πρωτεϊνών και στον έλεγχο της γονιδιακής έκφρασης.
Τα περισσότερα γονίδια περιέχουν κάποιες περιοχές που δεν κωδικοποιούν τα γονιδιακά προϊόντα, αλλά συχνά ρυθμίζουν τη γονιδιακή έκφραση. Μία κρίσιμη περιοχή που δεν κωδικοποιεί, είναι ο υποκινητής, μία σύντομη ακολουθία DNA, απαραίτητη για την έναρξη της γονιδιακής έκφρασης. Στα γονίδια ευκαρυωτικών οργανισμών περιέχονται συχνά κάποιες περιοχές που αποκαλούνται ιντρόνια ή εσώνια και αφαιρούνται από το mRNA σε μια διαδικασία γνωστή ως συγκόλληση ή ωρίμανση του mRNA, που γίνεται στον πυρήνα, (splicing). Οι περιοχές που κωδικοποιούν πραγματικά το προϊόν των γονιδίων, είναι γνωστές ως εξόνια. Το τελικό προϊόν των γονιδίων μπορεί να είναι πολύ μικρότερο από τo αρχικό RNA.
Το σύνολο των γονιδίων αποτελεί τμήμα μόνο του γονιδιώματος ενός οργανισμού, που απαρτίζεται από το σύνολο του κυτταρικού DNA.

</doc>
<doc id="43726" url="https://el.wikipedia.org/wiki?curid=43726" title="Ζάχα Χαντίντ">
Ζάχα Χαντίντ

Η Ζάχα Χαντίντ (31 Οκτωβρίου 1950 – 31 Μαρτίου 2016) ήταν Ιρακινή-Βρετανή αρχιτέκτονας, εκπρόσωπος της σχολής της αποδόμησης (deconstruction).
Βιογραφία.
Γεννήθηκε στη Βαγδάτη. Έλαβε από το Αμερικανικό Πανεπιστήμιο της Βηρυτού πριν κινηθεί στην Αρχιτεκτονική Σχολή της Αρχιτεκτονικής Ένωσης Λονδίνου.
Μετά από την αποφοίτησή της συνεργάστηκε με τους αρχιτέκτονες δασκάλους της, τον Έλληνα Ηλία Ζέγγελη και τον Ολλανδό μαθητή του Ρεμ Κούλχαας στο Γραφείο για τη Μητροπολιτική Αρχιτεκτονική (OMA - Office for Metropolitan Architecture). Εκεί έγινε συνέταιρος το 1977. 
Το 1980 άνοιξε στο Λονδίνο το δικό της αρχιτεκτονικό γραφείο. Κατά τη διάρκεια της δεκαετίας του 1980 δίδαξε, επίσης, στην Αρχιτεκτονική Ένωση του Λονδίνου. Το 2002 η Χαντίντ κέρδισε τον διεθνή διαγωνισμό σχεδίου για να σχεδιάσει το νέο γενικό σχέδιο πόλης της Σιγκαπούρης. Το 2004 έγινε η πρώτη γυναίκα που κέρδισε το Βραβείο Πρίτσκερ.
Τα πρωταρχικά έργα και τα τοπογραφικά της Χαντίντ, που δεν υλοποιήθηκαν ποτέ, αποδεικνύουν την έντονη και ισχυρή σχέση της κίνησης και της ενέργειας με την "κτηριογλυπτική". Η κίνηση είναι μια ελεγχόμενη έκρηξη που ασχολείται με τη σύνθεση διαδρομών που διασταυρώνονται και με όγκους που γίνονται δυναμικές μορφές και όχι στατικές.
Το στυλ της αρχιτεκτονικής της θα μπορούσαμε πολύ εύκολα να το προσδιορίσουμε με πέντε λέξεις: "Οργανική" "Φυσική", "Καινοτόμα" "Μοντέρνα - Φουτουριστική" "Ρευστή"
Βασικές αρχιτεκτονικές αρχές.
Διαδρομές και όγκοι.
Η κίνηση είναι σημαντικό κομμάτι στις συνθέσεις της. Την ενδιαφέρει το πώς θα κινείται κανείς μέσα στα έργα της. Ξεκινώντας από τις διαδρομές «στήνει»  όλο το σχέδιο δυναμικά γύρω τους.
Τα έργα της Hadid δεν υπακούουν σε καμία αρχή στατικότητας, αλλά πάντα προσπαθούν να δημιουργήσουν μια συνεχή εξελισσόμενη κίνηση. Σε όλες της τις δημιουργίες υπάρχει μια ατέρμονη κυκλική πορεία που
κάνει την αρχιτεκτονική της να μοιάζει με ένα «ποτάμι» , μια αλληλουχία σημείων και γεφυρωμένων όγκων, επιφανειών που η μια εισρέει στην άλλη, αντιπαραβάλλοντας συνεχώς την έννοια της τάσης με αυτή της μεταβολής. Σε κάποιες δουλειές της, όπως για παράδειγμα το  "Bergisel Sky Jumb", η έννοια της κίνησης γίνεται ακόμα πιο έντονη. 
Η έννοια της ροής στους χώρους αποτελεί σημαντικό ζήτημα στην αρχιτεκτονική και τα αρχιτεκτονικά σχέδια που σχετίζονται με την έννοια της ροής αυξάνονται συνεχώς. Η ροή, επίσης,
σχετίζεται με την ομαλή λειτουργία. Έτσι, σε ένα κτήριο χρειάζεται βασικά η ροή κύριων στοιχείων όπως ο αέρας, η ενέργεια και το νερό, αλλά και η ροή στη σύνθεση των χώρων. Ωστόσο, παρά
τη σημασία που έχει για την αρχιτεκτονική κατανόηση, η ροή έχει ελάχιστα μελετηθεί, κάτι που η Zaha Hadid προσπαθεί να λύσει δίνοντάς της τεράστια σημασία. Η προσπάθειά της, εξάλλου, για  ερμηνεία των σταθερών σχημάτων, όπως τα τετράγωνα και οι κύκλοι, είναι χαρακτηριστική. Έτσι, έχει προσθέσει καινούργιο λεξιλόγιο, δημιουργώντας κτήρια που προκαλούν περιέργεια και μέσω της κίνησής τους αποκτούν μεγαλύτερο ενδιαφέρον.
Γεωμετρία.
Η προοπτική είναι απαραίτητο συστατικό για κάθε αρχιτεκτόνημα. Η Zaha Hadid χρησιμοποιεί την προοπτική κατά κόρον στις συνθέσεις της, αφού την επιβάλλουν και οι μορφές τις οποίες χρησιμοποιεί..
Ίσως είναι κατάλοιπο από τις αρχικές σπουδές της στα μαθηματικά, αλλά μόνο ως κατάλοιπο δεν αντιμετωπίζεται. Η συγκεκριμένη σπουδή της γεωμετρίας μάς δίνει τα "πλαστικά" αποτελέσματα των έργων της.
Η αφαίρεση, έννοια σχετική με την αποδόμηση, χαρακτηρίζει το έργο της Hadid. Η αρχιτέκτονας την αφομοιώνει στο έργο της με έναν ιδιαίτερο τρόπο. Η αφαίρεση για την Hadid υπονοεί την αποφυγή του οικείου και των στερεότυπων τυπολογιών. Αντί, λοιπόν, να θεωρήσει ως δεδομένα αρχιτεκτονικά στοιχεία σπίτια , δωμάτια κτλ., η Hadid ανασυσταίνει τις λειτουργίες του χώρου , της σχέσης του μέσα και του έξω, μέσω ορίων, πεδίων , όγκων, επιπέδων και τομών. Αυτή η δημιουργική πορεία της προσέγγισής της οφείλεται στην «open-endedness» σύνθεση, καθώς επίσης και στα αφαιρετικά στοιχεία τα οποία εισάγει μέσα σε αυτήν. Για να διατηρήσει το αδέσμευτο πνεύμα της αφαίρεσης στα κτήριά της, αποφεύγει να σχεδιάσει τις λεπτομέρειες οι οποίες υποδηλώνουν άμεσα τη λειτουργία του εκάστοτε χώρου. Σκοπός της δεν είναι να ορίσει τρόπους συμπεριφοράς της κατοίκησης, αλλά, αντίθετα, επιτρέπει στον χρήστη να ανακαλύψει ο ίδιος τον χώρο και να του δώσει το προσωπικό του νόημα.
Καμπύλες.
Οι καμπύλες γενικά στην αρχιτεκτονική χρησιμοποιούνται για να ηρεμούν το μάτι του θεατή. Εδώ, όμως, εκτός από αυτό, εξυπηρετούν και τη βασική μορφή σχεδιασμού της (ισλαμική αρχιτεκτονική).  Η καμπύλη γραμμή έχει τη δική της ροή. Το μάτι τη «σκανάρει» με μια φυσική ευκολία και ευχαρίστηση, όπως το αυτί μας αντιδρά στην αρμονική διαδοχή των μουσικών μελωδιών. Είναι ελεύθερη και εκφράζει περισσότερη δυναμική
κίνηση από τις κάθετες και οριζόντιες ευθείες, ενώ η αίσθηση της απελευθέρωσης που αποπνέει την αποδεσμεύει από τα όρια του απόλυτου. Είναι η πιο οικεία γραμμή στον άνθρωπο για τον λόγο ότι είναι η γραμμή που συναντάμε τόσο στη φύση, στα βουνά, στα δέντρα, στο νερό, στην άμμο, στα σύννεφα, όσο και στο ανθρώπινο σώμα. Ακόμη περισσότερο, όμως, παραπέμπει στη θηλυκή φύση και την τρυφερότητα. Είναι η γραμμή του συναισθήματος και της αυθόρμητης έκφρασης.
Η καμπύλη, βεβαίως, είναι μια μορφή που δεν την χρησιμοποιεί μόνον η Zaha Hadid. Σήμερα, ιδιαίτερα, με την ευκολία που παρέχουν τα ψηφιακά σχεδιαστικά προγράμματα, αρκετοί σύγχρονοι αρχιτέκτονες
υιοθετούν μορφές οι οποίες σε μεγάλο βαθμό έχουν βάση την καμπύλη σε άπειρες εκδοχές, σε πολλές διαφορετικές διαστάσεις, σε διαφορετικούς συνδυασμούς.
Η ίσως όχι και τόσο αθώα διάχυση των σχεδιαστικών προγραμμάτων σε παγκόσμια κλίμακα, σε συνδυασμό με τις μεγάλες επιτυχίες και προβολή των μεγάλων ονομάτων της σύγχρονης αρχιτεκτονικής, εγκαθίδρυσαν μια γενική κουλτούρα, θα μπορούσε να πει κανείς, της καμπύλης. Αυτή, όμως, η κουλτούρα μοιάζει να μην έχει άλλη εξήγηση για την ύπαρξή της, εκτός από την επικύρωση των δυνατοτήτων του σχετικού προγράμματος, και την τεκμηρίωσή της με μια σειρά από μαθηματικά ή άλλα τεχνολογικού χαρακτήρα επιχειρήματα.
Αυτή καθ’ εαυτή η σύνδεση με τα μαθηματικά έχει σημασία, αφού ιστορικά η σχέση της Αρχιτεκτονικής με αυτά είναι πολύ ισχυρή και άμεση. Από τις μαθηματικές αναλογίες, την χρυσή τομή και τις αρμονικές χαράξεις της αρχαιότητας, εως τον Modulor του Le Corbusier, αλλά και πιο πρόσφατα την ιδεοληψία του παραμετρικού σχεδιασμού, αυτή η σχέση μοιάζει να ταυτίζει την αρμονική σύνθεση και την αισθητική της αρχιτεκτονικής με τις μαθηματικές ιδιότητες οι οποίες εισάγονται στον σχεδιασμό. Κάτι που η Zaha Hadid δεν μπορούσε να μην ακολουθήσει, αφού η σχέση της με τα μαθηματικά είναι πολύ στενή. 
Η αποδόμηση.
Μια από τις βασικές αρχές της Hadid είναι η αποδόμηση. Από τις αρχες του ’80 η αποδόμηση αποτέλεσε το νέο ρεύμα στην αρχιτεκτονική, το οποίο έρχεται να ακυρώσει τον έως τότε κραταιό μεταμοντερνισμό. Γεγονός που φαίνεται και από τη διατύπωση της γενικής αρχής του ρεύματος « η μορφή ακολουθεί τη φαντασία». 
Το ρεύμα πήρε το όνομά του από την έκθεση « Deconstructivism in Architecture» που πραγματοποιήθηκε στο Μουσείο Μοντέρνας Τέχνης στη Νέα Υόρκη. Από τότε ο όρος καθιερώθηκε.
Η φιλοσοφική βάση της αποδόμησης είναι οι σκέψεις του  Jacques Derrida. Η αρχιτεκτονική της αποδόμησης συνοδοιπορεί με την τέχνη της εποχής, έχοντας ως κοινή αφετηρία την αφαίρεση. Τα κτήρια του ρεύματος γίνονται αμέσως αντιληπτά από τον θεατή. Τα περισσότερα μοιάζουν σαν κομμάτια που έχουν σκορπιστεί και αφέθηκαν στη θέση που προσγειώθηκαν. Μοιάζουν -ή είναι- με τεράστια αφαιρετικά γλυπτά, τα οποία μπορείς να περπατήσεις και να κατοικήσεις, χωρίς να εκπέμπουν τη στερεότυπη εικόνα ενός κτηρίου. Στις όψεις τους τα κτήρια αυτά μοιάζουν παραμορφωμένα και διαμορφωμένα από ένα ελεγχόμενο χάος.
Η  Hadid θεωρείται μία από τους εκπρόσωπους της αποδόμησης. Οι χώροι που σχεδιάζει κατακερματίζονται δημιουργώντας ένα παιχνίδι προοπτικής, που τελικά εξελίσσεται σε μια επίθεση κατά της ορθόδοξης μορφής και
του οπτικού ελέγχου. Στα κτήριά της δεν υπάρχει σαφής είσοδος ή έξοδος, ψηλό ή χαμηλό, αριστερά ή δεξιά. Αντίθετα, πρόκειται για ένα ανοιχτό σύνολο. Οι χαράξεις της γεννούν ένα αποτέλεσμα το οποίο δεν είναι ούτε λογικό, ούτε μεταφυσικό, αλλά κάτι που μοιάζει φυσικό και οργανικό. Γενικώς, η αρχιτεκτονική της μπορεί να θεωρηθεί ως ένα μείγμα αυτού που ονομάζουμε οργανική αρχιτεκτονική με στοιχεία μπαρόκ. Η Hadid μπορεί να κινείται άνετα μεταξύ μιας ενεργητικής ρευστότητας και μιας παθητικής στιβαρότητας, μεταξύ φυσικού και τεχνητού, και με τις αποκλίσεις της να κατασκευάζει εκπλήξεις για τον θεατή. Οι δημιουργίες της οργανώνονται σε «οράματα» όπου το χάος και η τάξη, η απουσία φόρμας και οι παραστάσεις τέμνονται παράγοντας ως τελικό αποτέλεσμα τον δυναμισμό.

</doc>
<doc id="43727" url="https://el.wikipedia.org/wiki?curid=43727" title="Διάθλαση">
Διάθλαση

Γενικά Διάθλαση ονομάζεται το φυσικό φαινόμενο της εκτροπής της ευθύγραμμης τροχιάς διάδοσης που υφίστανται φωτεινά ή άλλα κύματα όταν διέρχονται από ένα διαπερατό από αυτά μέσο σε ένα άλλο.
Ιδιαίτερα, στην οπτική, Διάθλαση φωτός χαρακτηρίζεται κάθε οπτικό φαινόμενο της εκτροπής της διεύθυνσης των φωτεινών ακτίνων κατά τη μετάβασή τους από ένα διαπερατό μέσο διάδοσης με δείκτη διάθλασης formula_1 σε άλλο μέσο διάδοσης με δείκτη διάθλασης formula_2. Η διαχωριστική επιφάνεια των δύο μέσων ονομάζεται δίοπτρο.
Το φαινόμενο αυτό, που οφείλεται στη διαφορετική ταχύτητα διάδοσης του φωτεινού κύματος και που εξαρτάται από το διαπερατό μέσο στο οποίο διαδίδεται το κύμα εξετάζει η Κυματική οπτική. Αντίθετα τη μελέτη των γωνιών η Γεωμετρική οπτική. 
Η σχέση που συνδέει τη γωνία πρόσπτωσης με τη γωνία διάθλασης, ως προς την κάθετο, στη διαχωριστική επιφάνεια είναι γνωστή ως Νόμος του Σνελ 
Για μικρές γωνίες είναι δυνατό να γίνει η προσέγγιση . Από αυτή την προσέγγιση προκύπτουν και τα γεωμετρικά σφάλματα φακών.
Εκ των παραπάνω συνάγεται ότι στο "κενό" η πορεία των φωτεινών ακτίνων παραμένει αμετάβλητη, όταν δεν εκτρέπεται από βαρυτικά πεδία, όπως επίσης αμετάβλητη παραμένει κατά την διάδοσή τους μέσα σε ισόπυκνο διαπερατό μέσο π.χ. νερό, γυαλί κ.λπ.
Στην περίπτωση που φωτεινές ακτίνες διερχόμενες από ένα μέσον πέσουν κάθετα στην επιφάνεια του άλλου, τότε η γωνία πρόσπτωσης είναι μηδενική με αποτέλεσμα και η γωνία διάθλασης να είναι και αυτή μηδενική π.χ. ακτίνες φωτός από τον αέρα προσπίπτουσες κάθετα σε νερό συνεχίζουν στην ίδια διεύθυνση. Και αυτό το γνωρίζουν πολύ καλά οι γλάροι όταν εφορμούν κάθετα στη λεία τους.
Ορισμοί.
Από τον παραπάνω ορισμό φαίνεται πως ο δείκτης διάθλασης του κενού ισούται με τη μονάδα. Έτσι, στην περίπτωση όπου έχουμε μετάδοση ακτινοβλίας από το κενό σε ένα οπτικό μέσο με δείκτη διάθλασης formula_6, ο τελευταίος μπορεί να οριστεί συναρτήσει των γωνιών πρόσπτωσης και διάθλασης .
Κάθε διαπερατό σώμα (μέσον) έχει ιδιαίτερο δείκτη διάθλασης, που εξαρτάται από τα φυσικά χαρακτηριστικά του. Στην ιδιότητα αυτή στηρίζονται πολλοί έλεγχοι τροφίμων π.χ. του βουτύρου, καθώς το αγνό βούτυρο έχει άλλο δείκτη από εκείνο του νοθευμένου, όπως συμβαίνει και με διάφορα λάδια κ.α. υγρά.
Διπλή διάθλαση.
Διπλή διάθλαση ονομάζεται το φαινόμενο εκείνο κατά το οποίο μια φωτεινή ακτίνα που προσπίπτει σε ένα διαθλαστικό σώμα διασπάται σε δύο διαθλώμενες ακτίνες. Η μία εκ των δύο αυτών ακτίνων ονομάζεται "τακτική" και η άλλη "έκτακτη".Τέτοια διαθλαστικά διαπερατά σώματα, ονομαζόμενα και "διπλοθλαστικά", είναι όλοι οι κρύσταλλοι εκτός εκείνων που κρυσταλοποιούνται κατά το κυβικό κρυσταλλικό σύστημα. Το φαινόμενο αυτό πρωτοπαρατηρήθηκε στη λεγόμενη "ισλανδική κρύσταλλο" που πρόκειται για ένα καθαρό (χημικά) ανθρακικό ασβέστιο σε κρυσταλλική μορφή. Η δια μέσου αυτού ανάγνωση ή παρατήρηση αντικειμένων, π.χ. γράμματα ή αντικείμενα παρουσιάζονται διπλά.
Νόμοι διάθλασης.
Από τα παραπάνω αναφερόμενα καταλήγουμε, σε απλούστερη και συνοπτική απόδοση, στους ακόλουθους νόμους:
Ιστορία.
Από τα σωζόμενα αρχαία κείμενα, πρώτος που θεωρείται ότι μελέτησε και διατύπωσε τους νόμους του φαινομένου της διάθλασης φέρεται ο Κλαύδιος Πτολεμαίος περί το 2ο αιώνα μ.Χ. στην Αλεξάνδρεια. 
Συγκεκριμένα ο Πτολεμαίος, από τα πειράματά του, εξήγαγε τους ακόλουθους νόμους διάθλασης:
Ο λεγόμενος, σήμερα, "νόμος του Snell" περιγράφεται για πρώτη φορά από τον Ιμπν Σαλ "(Ibn Sahl)" σε ένα χειρόγραφο γραμμένο γύρω στο 984, ο οποίος τον χρησιμοποιούσε για να προσδιορίσει το σχήμα φακών που να συγκεντρώνουν το φως χωρίς γεωμετρική αποπλάνηση (παραμόρφωση), γνωστοί ως ανακλαστικοί φακοί.
Περιγράφεται ξανά από τον Τόμας Χάριοτ "(Thomas Harriot)" το 1602, ο οποίος δεν εξέδωσε το έργο του.
Στα 1621, ο Ολλανδός Βίλεμπρορντ Σνέλλιους "(Willebrord Snellius)" συνήγαγε μια μαθηματικά ισοδύναμη μορφή, η οποία παρέμεινε ανέκδοτη ενόσω ζούσε. Ο Ρενέ Ντεκάρτ συνήγαγε ανεξάρτητα τον νόμο, χρησιμοποιώντας ευρετικά επιχειρήματα σχετικά με τη διατήρηση της ορμής, με όρους ημιτόνων των γωνιών πρόσπτωσης και διάθλασης, στην πραγματεία του, του 1637, "Λόγος περί της Μεθόδου"" (μολονότι επικριτές όπως ο Φερμά κατηγόρησαν τον Ντεκάρτ ότι εργάστηκε αντίστροφα προς μιαν απάντηση που ήδη γνώριζε, με σοφιστική συλλογιστική), και τον χρησιμοποίησε για να λύσει ένα πλήθος προβλημάτων οπτικής. Απορρίπτοντας τη λύση του Ντεκάρτ, ο Πιέρ ντε Φερμά κατέληξε στην ίδια λύση βασιζόμενος αποκλειστικά στην αρχή του ελαχίστου χρόνου.
Διάκριση.
Ο όρος διάθλαση αναφέρεται επίσης και σε άλλες περιπτώσεις όπως στις:
Το μεγαλύτερο και λαμπρότερο φυσικό φαινόμενο (σύνθετο) διάθλασης - ανάκλασης είναι το ουράνιο τόξο.

</doc>
<doc id="43728" url="https://el.wikipedia.org/wiki?curid=43728" title="Γήινη διάθλαση">
Γήινη διάθλαση

Γενικά η γήινη διάθλαση λαμβάνεται υπ΄όψη σε παρατηρήσεις μακρών οπτικών πεδίων και έχει σχέση με τον ορατό ορίζοντα.
Κατά τα γνωστά ο ορατός ορίζοντας προσδιορίζεται από την ευθεία που άγεται από τον οφθαλμό του παρατηρητή, που βρίσκεται σε κάποιο ύψος, και εφάπτεται της επιφάνειας της Γης (της θάλασσας). Επειδή όμως η πάνω από την επιφάνεια της θάλασσας ατμόσφαιρα αποτελείται από στρώματα διαφορετικής πυκνότητας τούτο έχει ως συνέπεια ο παρατηρητής ν΄ αντιλαμβάνεται λόγω της διάθλασης τη φαινομένη κατεύθυνση του ορατού ορίζοντα ψηλότερα του πραγματικού. 
Συνεπώς η γήινη διάθλαση εξαρτάται από την πυκνότητα της ατμόσφαιρας και κατ΄ επέκταση μεταβάλλεται σε κάθε μεταβολή των στοιχείων της θερμοκρασίας και της βαρομετρικής πίεσης.

</doc>
<doc id="43732" url="https://el.wikipedia.org/wiki?curid=43732" title="Τόλμη και Γοητεία">
Τόλμη και Γοητεία

Η Τόλμη και Γοητεία (αγγλικός τίτλος The Bold and the Beautiful) είναι σαπουνόπερα αμερικάνικης παραγωγής. Ξεκίνησε να προβάλλεται στην Αμερική στις 23 Μαρτίου 1987 και το 2012 γιόρτασε 25 χρόνια συνεχούς προβολής. Έως τις αρχές Νοεμβρίου 2017 έχουν μεταδοθεί περί τα 7.700 επεισόδια. Η σειρά έχει μπει και στο βιβλίο των ρεκόρ Γκίνες καθώς την παρακολουθούν καθημερινά πιο πολλοί τηλεθεατές από οποιαδήποτε άλλη σειρά στον κόσμο (400 εκατομμύρια). Στην Ελλάδα προβλήθηκε για πρώτη φορά από την ΕΤ1 τον Νοέμβριο του 1988 και στη συνέχεια καθημερινά από την συχνότητα της ΕΤ3 μέχρι τον Ιούνιο του 2013 που σταμάτησαν τα κανάλια της ΕΡΤ, ΕΤ1,ΝΕΤ,ΕΤ3 και αντικαταστάθηκαν από την Δημόσια Τηλεόραση. 
Δημιουργοί: Λι Φίλιπ Μπελ, Γουίλιαμ Τζ. Μπελ. Πρωταγωνιστούν: Ρον Μος (Ριτζ), Κάθριν Κέλι Λανγκ (Μπρουκ), Σούζαν Φλάνερι (Στέφανι), Τζον Μακ Κουκ (Έρικ), Χάντερ Τάιλο (Τέιλορ), Λέσλι Κέι (Φελίσια), Γουίνσορ Χάρμον (Θορν), Ντάρλιν Κόνλεϋ (Σάλι), Νταν Μακ Βίκαρ (Κλαρκ), Λέσλι Αν Ντάουν (Τζάκι), Τζακ Βάγκνερ (Νικ), Άσλεϊ Τζόουνς (Μπρίτζετ) κ.ά.
Υπόθεση.
Στο Λαμπερό Λος Άντζελες, στους μοντέρνους δρόμους του Μπέβερλι Χιλς, κυριαρχούν δύο μεγάλοι οίκοι μόδας και οι δύο πανίσχυρες οικογένειες που τους διοικούν. Οι Φόρεστερ και Σπέκτρα. Οι ιστορίες αυτών των δύο δυναστειών, οι πολύπλοκες ζωές τους, οι παθιασμένοι τους έρωτες, οι έντονες διαμάχες τους, οι ενθουσιώδεις θρίαμβοι, ξεδιπλώνονται δραματικά στη σειρά. 
Η αυτοκρατορία των Φόρεστερ ιδρύθηκε από τον εμπνευσμένο σχεδιαστή Έρικ και τη δυναμική σύζυγο του Στέφανι. Τα τέσσερα παιδιά τους γεννήθηκαν και μεγάλωσαν μέσα στα πλούτη. Ο πρωτότοκος γιος τους Ριτζ που είναι επίσης σχεδιαστής στον οίκο Φόρεστερ, ο Θορν που νιώθει να βρίσκεται εδώ και χρόνια στην σκιά του μεγάλου του αδερφού, η Κρίστεν που έχει παντρευτεί έναν φορέα του AIDS και ζει εκτός του Λος Άντζελες, και η μικρή τους κόρη η Φελίσια που είναι ανεξάρτητο πνεύμα. 
Η Σάλι Σπέκτρα από την άλλη είναι αποφασισμένη να φτάσει την κορυφή της παγκόσμιας μόδας ακόμη και κλέβοντας τα σχέδια των Φόρεστερ. Έχει δύο παιδιά, την Μέισι και τον Σι Τζέι. Η Μέισι εδώ και χρόνια βρίσκεται σε κώμα μετά την πτώση ενός πολυελαίου στο κεφάλι της (δεν παιζει πια στην σειρά) ενώ ο Σι Τζει έχει αγοράσει και διοικεί την καφετέρια Insomnia που φιλοξενεί τους ήρωες της Τόλμης. Πατέρας του είναι ο Κλάρκ Γκάρισον, φιλόδοξος σχεδιαστής μόδας που δουλεύει στον οίκο Σπέκτρα. Παλιότερα ήταν παντρεμένος με την Κρίστεν και εργαζόταν στον οίκο Φόρεστερ. 
Ένας από τους σημαντικότερους και πιο αναγνωρίσιμους χαρακτήρες της σειράς είναι η Μπρουκ Λόγκαν. Εδώ και 20 χρόνια, η σχέση της με τον Ριτζ βρίσκεται στο προσκήνιο των εξελίξεων χωρίς να έχει χάσει καθόλου από την αίγλη της. Η Μπρουκ ήταν χημικός αλλά στην συνέχεια έγινε γενική διευθύντρια του οίκου Φόρεστερ, θέση που κέρδισε μετά από τον γάμο της με τον Έρικ. Είναι η μεγαλύτερη κόρη της οικογένειας Λόγκαν. Έχει τρία αδέρφια, τον Στορμ, την Ντόνα και την Κέιτι. Η οικογένεια Λόγκαν συνδεόταν από παλιά με τους Φόρεστερ πολύ πριν γνωρίσει ο Ριτζ την Μπρουκ. Η μητέρα τους, η Μπεθ, ήταν συμφοιτήτρια και αγαπημένη του Έρικ αλλά αναγκάστηκαν να χωρίσουν αφού η Στέφανι έμεινε έγκυος στον Ριτζ. Όταν ο Έρικ φάνηκε να έρχεται ξανά κοντά με την Μπεθ, η Στέφανι μετέθεσε τον άντρα της Στήβεν Λόγκαν στο Παρίσι και εκείνη αναγκάστηκε να πάει μαζί του.

</doc>
<doc id="43733" url="https://el.wikipedia.org/wiki?curid=43733" title="Ζάχα Χάντιτ">
Ζάχα Χάντιτ



</doc>
<doc id="43737" url="https://el.wikipedia.org/wiki?curid=43737" title="Λένα Διβάνη">
Λένα Διβάνη

Η Λένα Διβάνη (Βόλος, 1955) είναι Ελληνίδα συγγραφέας και καθηγήτρια στη Νομική Σχολή του Πανεπιστημίου Αθηνών, όπου διδάσκει ελληνική και βαλκανική ιστορία εξωτερικής πολιτικής του 20ού αιώνα σε προπτυχιακό επίπεδο και μειονοτικά προβλήματα των Βαλκανίων σε μεταπτυχιακό. Υπήρξε Επισκέπτρια Μελετήτρια (Visiting Research Fellow) στο πανεπιστήμιο Χάρβαρντ, στο Βασιλικό Κολλέγιο (King’s College) του Λονδίνου, δύο φορές στα Αρχεία της Κοινωνίας των Εθνών (League of Nations Archives) στη βιβλιοθήκη του Οργανισμού Ηνωμένων Εθνών στη Γενεύη και υπότροφος του Ελληνικού Ινστιτούτου (Greek Institute) στο Καίμπριτζ της Μασαχουσέτης.
Συνεργάστηκε με το ιστορικό αρχείο του Υπουργείου Εξωτερικών της Ελλάδας με αντικείμενο τη δημοσίευση των διπλωματικών εγγράφων της Ελλάδας που σχετίζονται με τα εθνικά θέματα. Συνεργάστηκε επίσης με το Εθνικό Κέντρο Βιβλίου στην κατάρτιση βιβλιογραφικής πρότασης για το πρόβλημα των μειονοτήτων και με το Ίδρυμα Ελληνικού Πολιτισμού με θέμα την ελληνική διασπορά.
Είναι ιδρυτικό μέλος της Εθνικής Επιτροπής για τα Δικαιώματα του Ανθρώπου. Διετέλεσε μέλος του Διοικητικού Συμβουλίου της ΕΡΤ, αντιπρόεδρος του Εθνικού Κέντρου Βιβλίου και του Οργανισμού Συλλογικής Διαχείρισης Έργων Λόγου.
Εργογραφία.
Κυριότερες μελέτες.
Δημοσίευσε επίσης σειρά άρθρων για ζητήματα εθνικισμού, μειονοτήτων και εδαφικών ανταγωνισμών.
Εμφανίστηκε στα γράμματα το 1994 με τη συλλογή διηγημάτων "Γιατί δε μιλάς για μένα" και κατέκτησε το Βραβείο Πρωτοεμφανιζόμενου Λογοτέχνη «Μάρα Ράλλη».
Το βιβλίο της «Εγώ, ο Ζάχος Ζάχαρης» μεταφράστηκε και κυκλοφόρησε στα αγγλικά, στα ιταλικά και στα γερμανικά.
Θέατρο.
Εμφανίστηκε στο θέατρο το 2002 με το έργο "Η Ωραία Θυμωμένη" και ακολούθησαν "Η Πεντανόστιμη", το "Οικογενειακό Δίκαιο" και το "Μεταβατικό Στάδιο".

</doc>
<doc id="43738" url="https://el.wikipedia.org/wiki?curid=43738" title="Γέφυρα του Καρόλου">
Γέφυρα του Καρόλου

Η Γέφυρα του Καρόλου (τσεχικά "Karlův Most") είναι μία από τις πλέον φημισμένες αψιδωτές και ιστορικές γέφυρες της Ευρώπης. Βρίσκεται στον ποταμό Μολδάβα στο κέντρο της Πράγας. Η κατασκευή της άρχισε το 1357 υπό την αιγίδα του βασιλιά Καρολου Δ' προς τιμή του οποίου και φέρει το όνομα, και τελείωσε στην αρχή του 15ου αιώνα. Ηταν η σημαντικότερη σύνδεση μεταξύ της Παλαιάς Πόλης και των παρακείμενων περιοχών μέχρι το 1841. Επίσης, η κτιστή αυτή γέφυρα κατέστησε την Πράγα σημαντικό κόμβο στον εμπορικό δρόμο μεταξύ της Ανατολικής και της Δυτικής Ευρώπης. 
Η γέφυρα ονομάστηκε αρχικά «Πέτρινη Γέφυρα» ("Kamenný Most") ή «Γέφυρα της Πράγας» ("Pražský Most") και από το 1870 «Γέφυρα του Καρόλου». 
Η γέφυρα έχει μήκος 516 μέτρα και σχεδόν 10 μέτρα πλάτος, είναι αψιδωτή, φέρει 16 αψίδες που στηρίζονται σε 15 εγκάρσια βάθρα. Η γέφυρα διακοσμείται σ΄ όλο το μήκος της με 30 αγάλματα και γλυπτά, τα περισσότερα από τα οποία χρονολογούνται από το 1700.
Ιστορία.
Το κτίσιμο.
Η ανάγκη μιας νέας γέφυρας προέκυψε αφότου η παλαιά «Γέφυρα Judith», που χτίστηκε περίπου το 1170, καταστράφηκε από πλημμύρες το 1342. Η κατασκευή της νέας γέφυρας ξεκίνησε το 1357 και τελείωσε στην αρχή του 15ου αιώνα.
Οι πύργοι στη γέφυρα υποβλήθηκαν σε μια εκτενή ανακαίνιση μεταξύ των ετών 1874 και 1883. Το 1890, μια καταστρεπτική πλημμύρα χτύπησε την Πράγα και προκάλεσε σοβαρές φθορές στη Γέφυρα του Καρόλου. Οι εργασίες επισκευής διήρκεσαν δύο έτη: η γέφυρα ανοίχτηκε πάλι στις 19 Νοεμβρίου 1892. Το κόστος των επισκευών έφθασε τις 665.000 κορώνες.
20ός αιώνας.
Στην αρχή του 20ού αιώνα η Γέφυρα του Καρόλου γνώρισε μια απότομη άνοδο στην κυκλοφορία της. Στις 15 Μαΐου 1905 η γραμμή που εξυπηρετούσε την κυκλοφορία με ιππήλατα αντικαταστάθηκε από μία γραμμή τραμ, η οποία με τη σειρά της αντικαταστάθηκε το 1908 με μία λεωφορειακή γραμμή. 
Μια βασική επισκευή της γέφυρας πραγματοποιήθηκε μεταξύ του 1965 και του 1978, βασισμένη σε μια συνεργασία μεταξύ διάφορων επιστημονικών και πολιτιστικών ιδρυμάτων. 
Η σταθερότητα των πυλώνων της γέφυρας ενισχύθηκε, όλες οι σπασμένες πέτρες αντικαταστάθηκαν, η άσφαλτος αφαιρέθηκε και η κυκλοφορία για τα οχήματα απαγορεύθηκε, ώστε να είναι προσιτή μόνο στους πεζούς. Η επισκευή κόστισε 50 εκατομμύρια κορώνες. Κατά τη διάρκεια της δεκαετίας του 1990 άρχισε μια νέα ανακατασκευή.
Από την αρχή της νέας χιλιετίας, οι περισσότεροι από τους εμπειρογνώμονες εμφανίστηκαν να συμφωνούν ότι η προηγούμενη ανακατασκευή δεν ήταν άψογη, αλλά αμφισβητήθηκε και η ανάγκη για περαιτέρω παρέμβαση στη γέφυρα. 
Εντούτοις, μετά από την καταστρεπτική πλημμύρα το 2002, η οποία προκάλεσε μόνο δευτερεύουσες ζημιές στη γέφυρα, αποφασίστηκε η επισκευή και σταθεροποίηση των δύο πυλώνων (αριθμοί 8 και 9) από την πλευρά «Μάλα Στράνα». Η ανακατασκευή θα τελειώσει το 2007, ενώ θα αποφευχθεί το κλείσιμο της γέφυρας.
Αγάλματα στη γέφυρα.
Η γέφυρα φέρει 30, κυρίως μπαρόκ, αγάλματα. Τα περισσότερα δημιουργήθηκαν μεταξύ του 1683 και του 1714. Απεικονίζουν διάφορους αγίους προστάτες εκείνης της περιόδου. Οι πιο διάσημοι γλύπτες της εποχής συμμετείχαν στη διακόσμηση της γέφυρας. 
Με αφετηρία το 1965, όλα τα αγάλματα έχουν αντικατασταθεί συστηματικά από αντίγραφα και τα πρωτότυπα έχουν εκτεθεί στο lapidarium του Εθνικού Μουσείου.

</doc>
<doc id="43740" url="https://el.wikipedia.org/wiki?curid=43740" title="Τηλεοπτικός πύργος Βερολίνου">
Τηλεοπτικός πύργος Βερολίνου

Ο Φέρνσετουρμ ("Fernsehturm", γερμανικά για το «τηλεοπτικός πύργος») είναι τηλεοπτικός πύργος στο κέντρο του Βερολίνου, Γερμανία. Είναι γνωστό αξιοθέατο κοντά στην πλατεία Αλεξάντερπλατς. Ο πύργος χτίστηκε μεταξύ το 1965 και το 1969 από την πρώην Λαϊκή Δημοκρατία της Γερμανίας. Ο πύργος είναι ορατός σε όλες τις κεντρικές περιοχές του Βερολίνου, και παραμένει σύμβολο της πόλης. 
Λόγω της θέσης του κοντά στην Αλεξάντερπλατς, ο πύργος έχει το προσωνύμιο πύργος Αλέξαν, ιδιαίτερα από τους επισκέπτες του Βερολίνου.
Το αρχικό συνολικό ύψος του πύργου ήταν 365 μέτρα, αλλά μετά από την εγκατάσταση νέας κεραίας στη δεκαετία του 1990, το ύψος είναι τώρα είναι 368 μέτρα. 
Ο Φέρνσετουρμ είναι η δεύτερη μεγαλύτερη δομή στην Ευρώπη, μετά από τον Πύργο Οστάνκινο της Μόσχας. Υπάρχει μια πλατφόρμα επισκεπτών και ένα εστιατόριο στη μέση της σφαίρας. Η πλατφόρμα επισκεπτών είναι σε ύψος περίπου 204 μέτρων επάνω από το έδαφος. Το εστιατόριο, το οποίο περιστρέφεται σε είκοσι λεπτά, είναι επάνω από την πλατφόρμα επισκεπτών. (Αρχικά γύρισε μία φορά ανά ώρα η ταχύτητα διπλασιάστηκε αργότερα, και τριπλασιάστηκε μετά από την πρόσφατη ανακαίνιση στη δεκαετία του 1990) Μέσα στον άξονα υπάρχουν δύο ανελκυστήρες για να μεταφέρουν τους επισκέπτες στη σφαίρα του πύργου σε 16 δευτερόλεπτα.

</doc>
<doc id="43742" url="https://el.wikipedia.org/wiki?curid=43742" title="Ηλεκτρομαγνητική Ακτινοβολία">
Ηλεκτρομαγνητική Ακτινοβολία



</doc>
<doc id="43744" url="https://el.wikipedia.org/wiki?curid=43744" title="Υπνική άπνοια">
Υπνική άπνοια



</doc>
<doc id="43746" url="https://el.wikipedia.org/wiki?curid=43746" title="Γουλιέλμος Μαρκόνι">
Γουλιέλμος Μαρκόνι



</doc>
<doc id="43752" url="https://el.wikipedia.org/wiki?curid=43752" title="Χρωματικά μοντέλα">
Χρωματικά μοντέλα

Τα διάφορα χρωματικά μοντέλα έχουν αναπτυχθεί για να γίνει δυνατή η περιγραφή των χρωμάτων με μαθηματική μορφή, κατάλληλη για την επεξεργασία τους από ψηφιακά μέσα. Έτσι κατ' αρχήν η εικόνα αναλύεται σε εικονοστοιχεία, καθένα από τα οποία είναι χρωματικά ομοιογενές. Τα μοντέλα που περιγράφονται εδώ αφορούν αυτήν την κωδικοποίηση χρώματος ενός εικονοστοιχείου.
Μοντέλα Ψηφιακών Ηλεκτρονικών Μέσων.
Χρωματικό μοντέλο RGB.
Η ονομασία είναι ακρωνύμιο των λέξεων Red Green Blue (Κόκκινο Πράσινο Μπλέ). Με τα βασικά αυτά χρώματα το μοντέλο κωδικοποιεί όλα τα χρώματα που μπορούν να εμφανιστούν σε μία οθόνη (συνήθως υπολογιστή). Στην μορφή του χρωματικού αυτού μοντέλβάθος χρώματος των 8 δυαδικών ψηφίων (bit) κάθε χρώμα μπορεί να παρασταθεί με μία τριάδα αριθμών και τιμές από 0 έως 255. Το μοντέλο βασίζεται στο γεγονός ότι όταν μία οθόνη δεν εκπέμπει φως εμφανίζεται μαύρη. Τα υπόλοιπα χρώματα δημιουργούνται με υπέρθεση των τριών βασικών με συγκεκριμένη αναλογία. Για το λόγο αυτό, το μοντέλο χαρακτηρίζεται και ως προσθετικό. Τα βασικά, τα δευτερογενή χρώματα και μερικά παραδείγματα δίνονται παρακάτω στην 8 bit έκδοση του μοντέλου:
Το μοντέλο αυτό μπορεί να παρασταθεί με έναν κύβο χρωμάτων σε ένα καρτεσιανό σύστημα συντεταγμένων. Στην αρχή των αξόνων είναι η κορυφή του κύβου που αντιστοιχεί στο μαύρο χρώμα, ενώ στις κορυφές του κύβου που βρίσκονται πάνω στους άξονες βρίσκονται τα βασικά χρώματα (Κόκκινο, Πράσινο, Μπλε). Τα δευτερογενή χρώματα βρίσκονται στις τρεις κορυφές του κύβου που βρίσκονται απέναντι από τα αντίστοιχα βασικά χρώματα και στην κορυφή απέναντι από το μαύρο βρίσκεται το λευκό. Κάθε χρώμα στο σύστημα αυτό προσδιορίζεται από ένα σημείο στον κύβο με τρεις συντεταγμένες. Στη διαγώνιo μεταξύ μαύρου και λευκού βρίσκονται όλες οι αποχρώσεις του γκρι.
Στην 16 bit μορφή της μεθόδου τα δυνατά χρώματα είναι 2^16=65536 αντί 256 του 8 bit. Σήμερα το βάθος χρώματος έχει φθάσει στα επίπεδα των 32 bits, ενώ κάποια προγράμματα προσφέρουν και επεξεργασία χρώματος με βάθος 48 bits.
Χρωματικό μοντέλο CMYK.
Στην εκτύπωση των εντύπων χρησιμοποιείται ευρέως το σύστημα CMYK. Τα τρία βασικά χρώματα στο CMY είναι: Γαλάζιο (Cyan) – Ματζέντα (Magenta) – Κίτρινο (Yellow). Με τα τρία αυτά χρώματα δημιουργούνται τα δευτερογενή Κόκκινο – Πράσινο – Μπλε ως εξής:
Το μοντέλο αυτό βασίζεται στο γεγονός ότι το υπόβαθρο της εκτύπωσης είναι το λευκό χαρτί που ανακλά όλα τα χρώματα (μήκη κύματος). Κάθε βασικό χρώμα που προστίθεται με ένα μελάνι απορροφά ορισμένα χρώματα και αποδίδει τα υπόλοιπα. Για παράδειγμα το κίτρινο μελάνι απορροφά το μπλε χρώμα και αφήνει το πράσινο και το κόκκινο να ανακλαστεί. Εδώ ο συνδυασμός των τριών βασικών χρωμάτων δίνει το μαύρο χρώμα (πλήρης απορρόφηση των ακτινοβολιών). Για το λόγο αυτό το μοντέλο CMY χαρακτηρίζεται και ως "αφαιρετικό". Μαύρο χρώμα, επίσης, προκύπτει από το συνδυασμό ενός βασικού και του αντίθετου δευτερογενούς:
Τα μελάνια, όμως, από τη φύση τους δεν μπορούν να αποδώσουν συγκεκριμένα μήκη κύματος – χρώματα (όπως τα εικονοστοιχεία (pixels) μίας οθόνης) αλλά, μία πιο ευρεία περιοχή του χρωματικού φάσματος. Το αποτέλεσμα είναι ο συνδυασμός των τριών βασικών χρωμάτων να δίνει ένα καφετί χρώμα αντί για το μαύρο. Για το λόγο αυτό προστέθηκε στο μοντέλο CMY και το μαύρο μελάνι, με αποτέλεσμα να προκύψει το χρωματικό μοντέλο CMYK (Cyan – Magenta – Yellow – Black). Πρακτικά στην εκτύπωση δεν χρησιμοποιείται σήμερα το CMY μοντέλο αλλά το CMYK.
Το μοντέλο CMY μπορεί να παρασταθεί όπως και το RGB με ένα κύβο σε ένα καρτεσιανό σύστημα αξόνων με το λευκό χρώμα στην αρχή των αξόνων και τα βασικά χρώματα επάνω στους άξονες.
Χρωματικό μοντέλο Lab.
Το μοντέλο αυτό αναλύει το χρώμα του κάθε εικονοστοιχείου σε τρεις παραμέτρους L,a,b:
Στην πραγματικότητα το μοντέλο αποτελείται από δυο επιμέρους μοντέλα, το CIE 1976 και το Hunter. Το πρώτο χρησιμοποιεί συντεταγμένες "κυβικής ρίζας" (formula_1), ενώ το δεύτερο "τετραγωνικής ρίζας" (formula_2). Πιο διαδεδομένο είναι το μοντέλο CIE. Η διαβάθμιση του είναι από τις πλησιέστερες προς την ανθρώπινη αντίληψη.
Χρωματικο μοντελο RYB.
Οπως το RGB αλλα με χρηση Κίτρινου αντί για Πράσινο.
Χρωματικο μοντελο HSV.
Αναλυει το χρωμα σε τρεις παραμετρους:
Χροια (Ηue), δηλαδη θεση στον χρωματικο κυκλο (τιμες από 0-360)
Κορεσμος (Saturation), δηλαδη ενταση του χρωματος, με τιμες από 0-100%.
Αξια (Value), δηλαδη ενταση της λαμπροτητας του χρωματος, με τιμές από 0-100%
Επιτρεπει 3,564,000 διαφορετικα χρωματα συν 101 διαβαθμισεις του γκρι.
Χρωματικο μοντελο HSL.
Οπως το HSV αλλα με διαφορετικο ορισμο του κορεσμου και της εντασης. Ετσι εδω χρησιμοποιειται η φωτεινοτητα (Luminocity), αντί της λαμπροτητας. Επισης οι τιμες αναφορας για μαυρο γκρι κλπ είναι διαφορετικες.
Μοντέλα αναλογικών ηλεκτρονικών μέσων.
Χρωματικα μοντελα τηλεορασης.
-Στην μεταδοση του σηματος τηλεορασης χρησιμοποιουνται τα χρωματικα μοντελα:
YUV στο συστημα Pal
YDbDr στο συστημα Secam
YIQ στο συστημα NTSC
Άλλα Μοντέλλα.
Χρωματικό μοντέλο RYB ζωγραφικής (βαφές).
Στην παραδοσιακή ζωγραφική χρησιμοποιείται το χρωματικό μοντέλο RYB, με βασικά χρώματα τα Κόκκινο (Red) – Κίτρινο (Yellow) – Μπλε (Blue). Με τα τρία αυτά βασικά χρώματα δημιουργούνται τα δευτερογενή ως εξής:
Στο μοντέλο αυτό υπάρχουν και τριτογενή χρώματα, που δημιουργούνται από τα πρωτογενή και τα δευτερογενή. Τα πρωτογενή, δευτερογενή και τριτογενή χρώματα εμφαίνονται στον χρωματικό τροχό. Το χρωματικό αυτό μοντέλο περιγράφει, σε πολύ αδρές γραμμές, την συμπεριφορά των χρωμάτων που παράγονται από ανάμιξη των χρωστικών που χρησιμοποιούνται στα χρώματα ζωγραφικής και παρουσιάζει σημαντικά προβλήματα στην εφαρμογή του. Το υλικό από το οποίο είναι κατασκευασμένα τα χρώματα περιέχει χρωστικές που ανακλούν μεγάλες περιοχές του ορατού φάσματος, που διαφέρουν ανάλογα με την εταιρεία που τις παρασκευάζει. Με άλλα λόγια, όλες οι κόκκινες βαφές δεν είναι ίδιες και δεν παρουσιάζουν τις ίδιες ιδιότητες, όταν αναμειχθούν με άλλες. Για το λόγο αυτό στη ζωγραφική δεν είναι δυνατόν να παρασκευαστούν όλα τα χρώματα από τα παραδοσιακά πρωτογενή. Έτσι, κάθε παρασκευάστρια εταιρεία δημιουργεί μία δική της γκάμα βασικών χρωμάτων που περιλαμβάνουν τα πρωτογενή, τα δευτερογενή, ορισμένα τριτογενή ή άλλα χρώματα, το λευκό και το μαύρο. Με τα χρώματα αυτά μπορεί να δημιουργηθεί κάθε επιθυμητό χρωματικό αποτέλεσμα.

</doc>
<doc id="43755" url="https://el.wikipedia.org/wiki?curid=43755" title="Διαδικτυακά Χρώματα">
Διαδικτυακά Χρώματα



</doc>
<doc id="43759" url="https://el.wikipedia.org/wiki?curid=43759" title="Ιωάννης της Γραβίνας">
Ιωάννης της Γραβίνας

Ο Ιωάννης της Γραβίνας ("Giovanni di Gravina", 1294 - 5 Απριλίου 1336) από τον Οίκο των Καπετιδών-Ανζού ήταν κόμης της Γκραβίνα της Απουλίας, παλατινός κόμης Κεφαλληνίας και Ζακύνθου, δούκας του Δυρραχίου, πρίγκιπας της Αχαΐας και του Τάραντα.
Ονομασία και ζητήματα προφοράς.
Στο "Χρονικόν του Μορέως" αναγράφεται ως «Ιωάννης Δε Γραβινάς». Στην παλαιότερη ελληνική βιβλιογραφία απαντά ως: «Ιωάννης κόμης της Γραυΐνης» (1845), «Ιωάννης Γραυίνας» (1887), «Ιωάννης κόμις της Γραυίνης» (1909),
«Ιωάννης Γραβίνα» (1928).. Στις πρόσφατες ελληνικές μεταφράσεις, μελέτες και κείμενα, το όνομά του παρατίθεται ως «Ιωάννης της Γραβίνας», ως Ιωάννης Γκραβίνας και με λατινική γραφή: Ιωάννης Gravina, και Ιωάννης de Gravina. Στην ιταλόγλωσση ιστοριογραφία αναφέρεται ως Τζοβάνι ντ' Αντζό (Giovanni d' Angiò), ή Τζοβάνι κόντε ντι Γκραβίνα (Giovanni, conte di Gravina), και ντούκα ντι Ντουράτσο (duca di Durazzo) Επιπλέον, ως Τζοβάνι ντι Ντουράτσο (Giovanni di Durazzo) και Τζοβάνι ντι Γκραβίνα-Ντουράτσο (Giovanni di Gravina-Durazzo).
Σε παλιό γαλλικό εγκυκλοπαιδικό λεξικό, το οποίο πρωτοεκδόθηκε τον 17ο αι. και επανεκδόθηκε υπομνηματισμένο το 1820, το όνομά του υπάρχει ως Ζαν ντε Ντυραζό (Jean de Durazzo). Στη γνωστή μελέτη του Jean Longnon για τη Λατινική Αυτοκρατορία της Κωνσταντινούπολης και το Πριγκιπάτο της Αχαΐας (1949), παρατίθεται ως Ζαν ντε Γκραβινά (Jean de Gravina). Στην αγγλόγλωσση βιβλιογραφία εμφανίζεται ως Τζον της Γκραβίνα (John of Gravina)..
Οι ελληνικές παραφράσεις αντικατάστασης του —"γκ" με —"γ" παρατηρούνται σε παλαιότερες και νεότερες μεταφράσεις και βρίσκονται σε ευθεία αντίθεση με την ορθή προφορά του "g" τόσο στη λατινική, στην οποία το -"g" αποτελεί πρόσθεση του 3ου ΠΚΕ αι., όσο και στην νεότερη εκδοχή προφοράς της ιταλικής γλώσσας. Στην κατωιταλική διάλεκτο το /γ/ προφέρεται ως [g] πριν από τα [a], [ο] και [u]. Το δε -[gr] απαντά ως -[γκρ], για παράδειγμα Grico (Γκρίκο.)
Βιογραφικά στοιχεία.
Ήταν ο έβδομος γιος του Καρόλου Β΄ της Νάπολης και της Μαρίας των Άρπαντ, κόρης του Στεφάνου Ε΄ της Ουγγαρίας. Μεγαλύτερα αδέλφια του ήταν ο Κάρολος Μαρτέλος τιτουλάριος βασιλιάς της Ουγγαρίας, ο Λουδοβίκος επίσκοπος της Τουλούζης, ο Ροβέρτος της Νάπολης, ο Φίλιππος Α΄ πρίγκιπας του Τάραντα, ο Ραϋμόνδος-Βερεγγάριος κόμης της Άντρια και ο Πέτρος κόμης της Γραβίνας. 
To 1312 ηγήθηκε των στρατευμάτων του αδελφού του Ροβέρτου, όταν εκείνος υποστήριξε τον Πάπα Κλήμη Ε΄ στη διαμάχη του με τον νεοστεφθέντα (29 Ιουνίου 1312) αυτοκράτορα της Αγίας Ρωμαϊκής Αυτοκρατορίας Ερρίκο Ζ΄ (διαμάχη Γουέλφων και Γιβελλίνων). Το 1315 διαδέχτηκε τον αδελφό του Πέτρο κόμη της Γραβίνας, όταν αυτός σκοτώθηκε στη μάχη του Μοντεκατίνι. Το 1318 νυμφεύτηκε με τη βία τη Ματθίλδη του Αινώ πριγκίπισσα της Αχαΐας, κόρη της Ισαβέλλας Βιλλεαρδουίνου και έλαβε το Πριγκιπάτο της Αχαΐας, με σκοπό να εξασφαλίσει την εξουσία των Καπετιδών-Ανζού στον Μωρέα. Η Ματθίλδη, όμως, αντιτάχθηκε στον επικείμενο γάμο, προσφεύγοντας στον πάπα, επικαλούμενη άλλο, μυστικό γάμο, που είχε ήδη συνάψει με τον Ούγο ντε Λα Παλίς. Αργότερα ο γάμος του Ιωάννη με τη Ματθίλδη ακυρώθηκε, αλλά ο Ιωάννης συνέχισε να ασκεί την εξουσία του στην Πελοπόννησο μέσω αντιπροσώπων (βάιλων), τους οποίους διόριζε με ετήσια ή διετή θητεία. Το 1321 νυμφεύτηκε την Αγνή του Περιγκόρ, η ομορφιά της οποίας υμνήθηκε από τον Βοκκάκιο και έλαβε ως προίκα 35.000 χρυσά φιορίνα.
Τον Ιανουάριο του 1323 διευθετήθηκε ειρηνικά η μακρά διένεξη μεταξύ του Ιωάννη και του αδελφού του Φιλίππου Α΄ πρίγκιπα του Τάραντα, ο οποίος επικαλείτο δικαιώματα επί του πριγκιπάτου της Αχαΐας, ως απευθείας κληρονομιά από τον πατέρα του. Ο Ιωάννης τελικά, με τη μεσολάβηση του Φλωρεντινού τραπεζίτη Νικολό Ατσαγιόλι, αντάλλαξε τα δικαιώματα επί του πριγκιπάτου με το δουκάτο του Δυρραχίου και 5.000 ουγγιές χρυσού. Έτσι ο κλάδος που δημιούργησε στον Οίκο των Καπετιδών-Ανζού, ονομάστηκε "του Δυρραχίου". 
Ο Ιωάννης ξεκίνησε το 1324 με ισχυρό στόλο και κατέλαβε την Κεφαλλονιά και τη Ζάκυνθο, καταλύοντας την εξουσία του Ιωάννη Β΄ Ορσίνι, ο οποίος, αρνούμενος να αναγνωρίσει την επικυριαρχία του βασιλιά της Νάπολης, έφυγε από τα νησιά και οχυρώθηκε στην Άρτα. Στην συνέχεια (1325–1326) ο Ιωάννης αποβιβάστηκε στον Μορέα, με στόχο την εδραίωση της κυριαρχίας του Οίκου του εκεί. Είχε σχεδιάσει την επιχείρηση από κοινού με τον αδελφό του Φίλιππο Α΄, ως πρώτο στάδιο εκστρατείας για ανακατάληψη της Κωνσταντινούπολης υπέρ της συζύγου του τελευταίου Αικατερίνης Β΄ των Βαλουά τιτουλάριας Λατίνας αυτοκράτειρας. Η προσπάθεια του Ιωάννη, που είχε χρημοτοδοτηθεί -με αντάλλαγμα την παραχώρηση δύο φέουδων- από τη Φλωρεντινή οικογένεια τραπεζιτών Ατσαγιόλι, δεν επέτυχε και πολλά πράγματα στην Πελοπόννησο. Στη συνέχεια μετέβη στη Φλωρεντία και το 1330 στη Ρώμη, όπου έγινε γερουσιαστής. Το 1333 έγινε κατορθωτό με τη διαμεσολάβηση των Ατσαγιόλι να εξαγοραστούν τα δικαιώματά του επί του πριγκιπάτου της Αχαΐας, τα οποία τελικά παραχώρησε στον ανιψιό του (γιο του αποθανόντος Φιλίππου Α΄ πρίγκιπα του Τάραντα και της Αικατερίνης Β΄ των Βαλουά) Ροβέρτο πρίγκιπα του Τάραντα. Αυτός, υπό την κηδεμονία της μητέρας του, συνέχισε τις δοσοληψίες με τον εμπλεκόμενο τραπεζίτη -και πλέον φεουδάρχη- Νικολό Ατσαγιόλι, οι οποίες επισημοποιήθηκαν το Φεβρουάριο του 1335.
Ο Ιωάννης επέστρεψε στη Νάπολη, φέροντας μέχρι το τέλος του τον τίτλο του "δούκα του Δυρραχίου". Απεβίωσε μεταξύ 7ης και 22ας Μαΐου του 1335 και ο τάφος του βρίσκεται στην εκκλησία Σαν Ντομένικο Ματζόρε της Νάπολης.
Οικογένεια.
Νυμφεύτηκε το 1318 τη Ματθίλδη του Αινώ, κόρη του Φλωρέντιου των Αβέν και της Ισαβέλλας Α΄ Βιλλεαρδουίνου πριγκίπισσας της Αχαΐας, τίτλο που κληρονόμησε η Ματίλντα. Δεν απέκτησαν απογόνους και διαζεύχθηκαν.
Το 1321 έκανε δεύτερο γάμο με την Αγνή του Περιγκόρ, κόρη του Ηλία Ζ΄ κόμη του Περιγκόρ και παιδιά του ήταν:
Ο παρακάτω ισχυριζόταν ότι είναι τέκνο του από την Αγνή, αλλά αυτό αμφισβητείται:

</doc>
<doc id="43768" url="https://el.wikipedia.org/wiki?curid=43768" title="Κυματική">
Κυματική

Η Κυματική αποτελεί ιδιαίτερο κλάδο της Φυσικής που κύριο αντικείμενο έρευνας και μελέτης έχει το φυσικό φαινόμενο της διάδοσης μιας διαταραχής και συνεπώς τη μεταφορά ενέργειας σε μορφή κύματος όπως τούτο εκδηλώνεται.
Ο ήχος, το φως, οι σεισμοί, οι ακτίνες Χ, τηλεοπτικά σήματα, σήματα τηλεκατεύθυνσης κλπ, διαδίδονται όλα με κυματική κίνηση. Η Κυματική προσδιορίζει και εξετάζει όλα τα χαρακτηριστικά ενός κύματος καθώς επίσης και τα είδη και την συμπεριφορά αυτών. Οι δύο μεγάλες κατηγορίες των κυμάτων είναι τα μηχανικά κύματα (ήχος, σεισμοί, κτλ) και τα ηλεκτρομαγνητικά κύματα (φως, ραδιοκύματα, κτλ). Τα μηχανικά κύματα απαιτούν για τη διάδοσή τους, την ύπαρξη κάποιου υλικού μέσου, ενώ τα ηλεκτρομαγνητικά κύματα μπορούν να διαδίδονται και στο κενό.

</doc>
<doc id="43769" url="https://el.wikipedia.org/wiki?curid=43769" title="Πατριάρχης Μεθόδιος Α΄">
Πατριάρχης Μεθόδιος Α΄

Ο Μεθόδιος Α΄ (788/800 - 14 Ιουνίου 847), ο λεγόμενος και "Ομολογητής", διετέλεσε Πατριάρχης Κωνσταντινουπόλεως από το 842 έως το 847. 
Βιογραφικά στοιχεία.
Γεννήθηκε μεταξύ του 788 και του 800 στις Συρακούσες. Πήγε για σπουδές στην Κωνσταντινούπολη, επί Λέοντος του Ε΄, και εκάρη μοναχός σε κάποιο μοναστήρι της Βιθυνίας. Λόγω της εκδηλούμενης εικονολατρείας του εστάλη στη Ρώμη από τον Πατριάρχη Νικηφόρο το 815. Όταν επέστρεψε, το 821, μετά την άνοδο στο θρόνο του Μιχαήλ Τραυλού, συνελήφθη και υπέστη πολλές διώξεις, ιδιαίτερα από τον τελευταίο εικονομάχο αυτοκράτορα Θεόφιλο. Επί των ημερών του μαστιγώθηκε δημόσια και φυλακίστηκε για 7 χρόνια σε κρύπτη στη νήσο Αντιγόνη, όπου σώζεται μέχρι σήμερα το κρατητήριό του.
Ο Μεθόδιος είχε χαρακτηριστεί εικονολάτρης, καθώς εργάστηκε ιδιαίτερα για την καταπολέμηση της αίρεσης των εικονομάχων, από τους οποίους υπέφερε πολλά. Μετά το θάνατο του Αυτοκράτορα Θεοφίλου και τη λήξη της περιόδου της εικονομαχίας, ο διάδοχός του, ο Μιχαήλ Γ΄, ήταν μόλις 6 ετών, οπότε η εξουσία περιήλθε ουσιαστικά στην Αυτοκράτειρα Θεοδώρα, η οποία ήταν εχθρική προς τους εικονομάχους. Έτσι, κατόπιν υπόδειξης του οσίου Ιωαννικίου «του εν Ολύµπω ασκήσαντος» και µε την ψήφο κλήρου και λαού, καθαιρέθηκε ο εικονομάχος Πατριάρχης Ιωάννης Ζ΄ Γραμματικός και Πατριάρχης έγινε ο Μεθόδιος. Αυτός σφράγισε και τη λήξη της εικονομαχίας με συμβολική τελετή μεταφοράς των εικόνων στην Αγία Σοφία. Συγκεκριμένα πέντε ημέρες μετά την ανάρρησή του, στις 19 Φεβρουαρίου του 842 συνεκάλεσε τοπική Σύνοδο η οποία και αναθεμάτισε τους εικονομάχους. Λίγες ημέρες μετά, στις 11 Μαρτίου, με ιδιαίτερη λαμπρή τελετή αναστήλωσε τις ιερές εικόνες, τελετή που έκτοτε εορτάζεται από την Ορθόδοξη Εκκλησία κάθε χρόνο την πρώτη Κυριακή της Μεγάλης Τεσσαρακοστής, την λεγόμενη Κυριακή της Ορθοδοξίας.
Η Σύνοδος αποφάσισε και την καθαίρεση όσων ιεραρχών είχαν λάβει ενεργό µέρος στον αγώνα κατά των εικόνων. Οι πιο περιώνυµοι ιεράρχες και ηγούµενοι καθαιρέθηκαν, στους υπόλοιπους εικονομάχους επιδείχθηκε μεγάλη επιείκια. Οι μόνοι επίσκοποι που έχασαν την έδρα τους ήταν εκείνοι που αρνήθηκαν κάθε συνδιαλλαγή. Δεν έγινε κανένας διωγμός, ούτε αναθέματα. Επί Πατριαρχίας του επίσης έγινε η ανακομιδή των λειψάνων του πατριάρχη Νικηφόρου και του Αγίου Θεοδώρου του Στουδίτου.
Συνέγραψε «Κανόνες» σε δωδεκασύλλαβο ιαµβικό µέτρο, «Ύµνους»και «Στιχηρά». 
Απεβίωσε στις 14 Ιουνίου του 847 και ετάφη με μεγάλες τιμές στον ναό των Αγίων Αποστόλων. Μετά το θάνατό του ανακηρύχθηκε Άγιος της Ορθόδοξης Εκκλησίας. Η μνήμη του γιορτάζεται στις 14 Ιουνίου.

</doc>
<doc id="43771" url="https://el.wikipedia.org/wiki?curid=43771" title="Λόνι Σάντερς">
Λόνι Σάντερς

Η Λόνι Σάντερς ("Loni Sanders", 12 Ιανουαρίου 1958) είναι Αμερικανίδα πορνοστάρ. Ο πατέρας της είναι Αμερικανός ενώ η μητέρα της Γιαπωνέζα και εκεί οφείλεται η εξωτική εμφάνιση της.
Σταδιοδρομία.
Ξεκίνησε την καριέρα της σαν φωτομοντέλο και εμφανίστηκε σε πολλά ανδρικά περιοδικά όπως τα "Genesis", "Swank" και "Gallery". Οι περισσότεροι την θυμούνται με το ψευδώνυμο "Haiku", από την φωτογράφιση της για το περιοδικό Πέντχαουζ τον Απρίλιο του 1980. Την ίδια χρονία γνώρισε τον πορνοστάρ (και μέλοντικό σύζυγο της) Michael Ranger και ξεκίνησε να συμμετέχει σε πορνογραφικές ταινίες. Με το μικροκαμωμένο κορμί της (ύψος 1,60 μ.), την εξωτική ομορφία της και τις παθιασμένες ερμηνείες της γρήγορα ξεχώρισε. Μερικές από τις πιο σημαντικές της ταινίες ήταν τα φιλμ "Kiss and Tell" (1980), "Sexboat" (1980), "From 8 to 4" (1981), "Summer of '72" (1982) και "Beauty" (1982).
Υπήρξε μια από τις σπάνιες εκείνες περιπτώσεις πορνοστάρ που διέθεταν και αξιόλογες υποκριτικές ικανότητες. Η όποια φήμη της, αν και συμμετείχε σε λίγες συγκριτικά ταινίες, οφείλεται στο οτι οι ταινίες που έπαιξε ήταν ακριβές και καλλιεχνικά άρτιες παραγωγές που σήμερα θεωρούνται κλασσικές του είδους.
Το 1985 εγκατέλειψε τη θέση της μπροστά από τις κάμερες για να γίνει διευθύντρια παραγωγής για την εταιρεία Vivid, εντούτοις έκανε κάποιες μικρές εμφανίσεις σε ταινίες της Τζίντζερ Λιν. Έκτοτε δεν έχει απασχολήσει τη δημοσιότητα. Η Λόνι σήμερα ζεί στο Λος Άντζελες ένω έχει περιληφθεί στη λίστα με τις πιο σημαντικές προσωπικότητες της βιομηχανίας του πορνό (AVN Hall of Fame).

</doc>
<doc id="43772" url="https://el.wikipedia.org/wiki?curid=43772" title="Νέντερλαντς">
Νέντερλαντς

Η λέξη Νέντερλαντς ("Nederlands") προέρχεται από τα ολλανδικά και η ουσιαστική σημασία της είναι «Κάτω χώρες».
Αυτή η λέξη μπορεί να αναφέρεται στα εξής:
Επίσης μπορεί να αναφέρεται σε πολλούς οργανισμούς, θεσμοθετημένα στάνταρ, βιβλία (υπήρξε ακόμη και όχημα με την ονομασία αυτή) τα οποία έχουν άμεση σχέση με την γεωγραφική τοποθεσία των Κάτω Χωρών, καθώς και την ευρύτερη κουλτούρα της περιοχής αυτής.

</doc>
<doc id="43773" url="https://el.wikipedia.org/wiki?curid=43773" title="Κύμα">
Κύμα

Κύμα ονομάζεται μια διαταραχή που μεταδίδεται στο χώρο και το χρόνο. Ο όρος Κύμα (από το αρχαίο ελληνικό ρήμα "κύω" = φουσκώνομαι) χαρακτηρίζει τη μεταφορά της διαταραχής συνήθως διαμέσου ενός "μέσου". Η μεταφορά αυτή (μετάδοση) γίνεται, στα υλικά μέσα, ως παλμική κίνηση μεταξύ των στοιχειωδών σωματιδίων του μέσου, όμως ορισμένα είδη κυμάτων, όπως τα ηλεκτρομαγνητικά, μπορούν να διαδίδονται και στο κενό.
Η διαταραχή αφορά ένα συγκεκριμένο φυσικό μέγεθος, ανάλογα με το είδος του κύματος. Για παράδειγμα σε ένα ηλεκτρομαγνητικό κύμα η διαταραχή αφορά την ένταση του ηλεκτρικού και του μαγνητικού πεδίου. Στα κύματα της θάλασσας αυτό που διαταράσσεται είναι το επιφανειακό στρώμα νερού. Υπάρχουν πολλά ακόμη είδη κυμάτων, όλα όμως έχουν ένα κοινό χαρακτηριστικό: μεταφέρουν ενέργεια.
Για παράδειγμα ένα κύμα που κινείται στην επιφάνεια της θάλασσας αναγκάζει κάθε σώμα που επιπλέει ν΄ ανεβοκατεβαίνει. Τούτο συμβαίνει από την ενέργεια που μεταφέρει το κύμα και η οποία τελικά προκαλεί ταλαντώσεις στο σώμα που επιπλέει. Το ίδιο συμβαίνει και στον αέρα. Όταν ένα ηχητικό κύμα "ταξιδεύει" τα μόρια του αέρα ταλαντώνονται.
Τα κύματα είναι περιοδικά φαινόμενα, δηλαδή επαναλαμβάνονται με τον ίδιο τρόπο σε συγκεκριμένα χρονικά διαστήματα. Στην περίπτωση των κυμάτων αυτό που επαναλαμβάνεται είναι η διαταραχή. Κάθε κύμα μπορεί να περιγραφεί με μαθηματικό τρόπο από την κυματική του εξίσωση.
Μεγέθη των κυμάτων.
Στη φυσική έχουν οριστεί τα εξής μεγέθη που αφορούν όλα τα κύματα. Ο κλάδος της που τα μελετάει ονομάζεται κυματική. Τα δύο πρώτα μεγέθη ορίζονται σε όλα τα περιοδικά φαινόμενα:
Περίοδος.
Περίοδος ονομάζεται το χρονικό διάστημα μεταξύ της δημιουργίας δύο διαδοχικών διαταραχών, ή της διέλευσης δύο διαδοχικών χαρακτηριστικών μιας διαταραχής, για παράδειγμα το χρονικό διάστημα διέλευσης δυο κορυφών του κύματος από ένα συγκεκριμένο σημείο του χώρου. Συμβολίζεται με Τ και μετριέται σε s (δευτερόλεπτα). Εξ ορισμού προκύπτει ότι Τ=Δt/Ν όπου Ν είναι ο αριθμός των διαταραχών που πέρασαν σε χρονικό διάστημα Δt. Για παράδειγμα, έστω ότι μετράμε την περίοδο των κυμάτων της θάλασσας. Σε χρόνο πέντε δεύτερα μετρήσαμε δύο κύματα που έσκασαν στην παραλία, άρα η περίοδος των κυμάτων της θάλασσας της συγκεκριμένης παραλίας είναι 5/2=2,5 δευτερόλεπτα.
Συχνότητα.
Συχνότητα ονομάζεται ο αριθμός των διαταραχών που δημιουργήθηκαν ή πέρασαν από ένα συγκεκριμένο σημείο ανά μονάδα χρόνου, δηλαδή ο αριθμός των διαταραχών διά του χρονικού διαστήματος στο οποίο μετρήσαμε τον αριθμό των διαταραχών. Συμβολίζεται με f (frequency που σημαίνει συχνότητα στα Αγγλικά) και μετριέται σε "δευτερόλεπτα εις τη μείον ένα" ή s−1, ή hz. Έτσι, ισχύει f=N/Δt, όπου Ν είναι ο αριθμός των διαταραχών που πέρασαν σε χρονικό διάστημα Δt. Η συχνότητα είναι αντίστροφο μέγεθος της περιόδου και ισχύει: fT=(N/Δt)(Δt/Ν)=(NΔt/ΔtN)=1
Φάση κύματος.
Κατά τη μελέτη των κυμάτων αποδείχθηκε ότι αυτά μπορούν να μελετηθούν με βάση τις τριγωνομετρικές συναρτήσεις. Η Φάση είναι βασικό μέγεθος αυτών των συναρτήσεων. Συμβολίζεται με φ και μετριέται όπως και οι γωνίες σε rad (ακτίνια). Η φάση στα κύματα εξαρτάται από το σημείο και το χρόνο για το οποίο μελετάμε. Συνήθως ένα κύμα περιγράφεται (προσεγγιστικά) από την εξίσωση a=Αημ(φ(x,t)) όπου φ(x,t) η συνάρτηση της φάσης συναρτήσει της θέσης x του σημείου που μελετάμε τη στιγμή t, a το μέγεθος που διαταράσσεται και Α το πλάτος του κύματος. Η φάση συνήθως είναι γραμμική συνάρτηση της θέσης και του χρόνου, δηλαδή της μορφής formula_1.
"Συμφασικά" ή "σε φάση" ονομάζονται δύο σημεία που συμπεριφέρονται λόγω του κύματος με τον ίδιο τρόπο. Πρακτικά, αυτό σημαίνει ότι βρίσκονται στο ίδιο σημείο της διαταραχής. Αν φ1 η φάση του ενός και φ2 η φάση του αλλουνού ισχύει φ1=φ2+2κπ
"Σε αντίθεση φάσης" ονομάζονται τα σημεία που συμπεριφέρονται αντίθετα λόγω του κύματος. Πρακτικά, αυτό σημαίνει ότι το ένα σημείο είναι συμφασικό με ένα τρίτο σημείο, που απέχει απόσταση μισό μήκος κύματος από το πρώτο στη διαταραχή. Αν φ1 η φάση του ενός και φ2 η φάση του αλλουνού ισχύει φ1=φ2+2κπ+π
Δύο κύματα του ίδιου είδους ίδιας συχνότητας που συμβάλλουν, επειδή υποχρεωτικά έχουν την ίδια ταχύτητα, σε κάθε σημείο του μέσου έχουν συγκεκριμένη διαφορά φάσης. Η διαφορά φάσης των κυμάτων επηρεάζει το τελικό αποτέλεσμα. Αν τα κύματα είναι σε φάση, τότε το τελικό κύμα έχει πλάτος το άθροισμα των πλατών. Αν είναι σε αντίθεση φάσης έχουν πλάτος τη διαφορά των πλατών.
Πλάτος κύματος.
Το μέγεθος που διαταράσσεται λαμβάνει μία μέγιστη και μία ελάχιστη τιμή. Είναι αδύνατον να διαταράσσεται περιoδικά ένα μέγεθος, δηλαδή να είναι περιοδικό φαινόμενο, χωρίς να λαμβάνει μια μέγιστη και μια ελάχιστη τιμή. Θεωρώντας ως μηδέν το μέσο της μέγιστης και της ελάχιστης τιμής, έχουμε ότι η απόλυτη τιμή της ελάχιστη τιμής είναι ίση με την απόλυτη τιμή της μέγιστης. Αυτή η απόλυτη τιμή ονομάζεται πλάτος του κύματος. Συμβολίζεται με Α και μετριέται σε μονάδες μήκους, συνήθως μέτρα. Το πλάτος ενός κύματος δεν είναι πάντα σταθερό και συνήθως εξαρτάται, όπως και η φάση από τη θέση και το χρόνο στον οποίο μελετάμε ένα σημείο. Το πλάτος του κύματος σε ένα σημείο έχει άμεση σχέση με την ενέργεια του κύματος σε αυτό το σημείο.
Μήκος κύματος.
Μήκος κύματος είναι η απόσταση που διανύει το κύμα σε χρόνο μιας περιόδου. Το κύμα είναι περιοδικό φαινόμενο, ουσιαστικά η επανάληψη μιας διαταραχής. Το μήκος αυτής της διαταραχής είναι το μήκος κύματος. Συμβολίζεται με λ και μετριέται όπως και το πλάτος του κύματος σε μονάδες μήκους, συνήθως σε μέτρα. Το μήκος κύματος είναι ίσο με την ελάχιστη δυνατή απόσταση μεταξύ δύο διαφορετικών συμφασικών σημείων.
Ταχύτητα κύματος.
Το κύμα μεταδίδεται στο χώρο. Η ταχύτητα της διαταραχής ονομάζεται ταχύτητα του κύματος. Συνήθως συμβολίζεται με υ, και μετριέται ανάλογα με τις μονάδες μέτρησης των μεγεθών μήκος του κύματος και περίοδος, συνήθως σε μέτρα ανά δευτερόλεπτο (m/s). Από τον ορισμό του μήκους κύματος προκύπτει ότι υ=λ/Τ=λf. Η εξίσωση υ=λf ονομάζεται "θεμελιώδης εξίσωση της κυματικής" και ισχύει σε όλα τα κύματα. Τα κύματα που διαδίδονται σε ένα μέσο διάδοσης έχουν ταχύτητα χαρακτηριστική του συγκεκριμένου μέσου και του συγκεκριμένου είδους κύματος. Αυτό το γεγονός είναι υπεύθυνο για διάφορα φαινόμενα στην κυματική κατά την αλλαγή μέσου διάδοσης ή κατά τη διάδοση στο ίδιο μέσο κυμάτων με ίδια όλα τα παραπάνω χαρακτηριστικά που διαφέρουν στον τρόπο μετάδοσης. Τα ηλεκτρομαγνητικά κύματα διαδίδονται και μέσα στην ύλη, αλλά και στο κενό, δε χρειάζονται ειδικό μέσο διάδοσης όπως τα υπόλοιπα κύματα. Η ταχύτητά τους στο κενό θεωρείται μία από τις σημαντικότερες σταθερές στη Φυσική.
Μέτωπο κύματος.
Όταν αρχίζει η διαταραχή στην πηγή ή τις πηγές, αυτή μεταδίδεται σε άλλες περιοχές του μέσου. Το μέτωπο ενός κύματος είναι το σύνολο των σημείων στα οποία μόλις έφτασε η διαταραχή. Σημαντική ιδιότητα ενός μετώπου είναι ότι, όταν ένα επίπεδο κύμα μεταδίδεται από ένα μέσο σε ένα άλλο, τότε το μέτωπο παραμένει σχηματικά αναλλοίωτο, δηλαδή παραμένει επίπεδο. Αυτό το φαινόμενο είναι η αιτία της διάθλασης.
Ακτίνα κύματος.
Αυτό το μέγεθος ορίζεται κυρίως στα ηλεκτρομαγνητικά κύματα. Μία ακτίνα ενός κύματος είναι η πορεία (κατά μήκος μιας γραμμής) που ακολουθεί τη διάδοση του κύματος και είναι πάντα κάθετη στο μέτωπο. Οι ακτίνες μπορούν να θεωρηθούν ως οι πορείες των διαταραχών, και των φωτονίων στα ηλεκτρομαγνητικά κύματα. Η έννοια της ακτίνας χρησιμοποιείται συχνά για την κατανόηση της συμπεριφοράς των κυμάτων σε φαινόμενα αλλαγής της πορείας τους, όπως στη διάθλαση, την ανάκλαση, την περίθλαση. Τέτοια φαινόμενα μελετά ο φυσικός κλάδος της οπτικής για το φως, αλλά τα φαινόμενα ισχύουν για όλα τα κύματα. Αυτός ήταν ο λόγος για τον οποίο οι φυσικοί άρχισαν να σκέφτονται για το δυϊσμό του φωτός και μετά της ύλης.
Είδη κυμάτων.
Κατά το σχήμα του κύματος.
Τα κύματα έχουν πολλά και διαφορετικά σχήματα (κυματομορφή). Μερικα κύματα είναι πολύ σύντομα, αποτελούνται από δύο, μια ή ακόμη και μη ολοκληρωμένη διαταραχή, τέτοια κύματα ονομάζονται παλμοί. Άλλα κύματα είναι πάρα πολύ εκτενή κι ίσως παράγονται συνέχεια. Ανεξάρτητα από τη μορφή του κύματος αποδεικνύεται ότι όλα τα κύματα αναλύονται σε επαλληλία άπειρων ή πεπερασμένο το πλήθος αρμονικών κυμάτων. Το σχήμα των κυμάτων εξαρτάται από την ταλάντωση του διαταρασσόμενου μεγέθους στην πηγή ή τις πηγές. Στις διάφορες περιοχές που θα διαδοθεί το κύμα, το διαταρασσόμενο μέγεθος ταλαντώνεται όπως οι πηγές. Το πλάτος, όμως θα μειωθεί ή θα αυξηθεί ανάλογα με την ενέργεια που μεταδίδεται στο συγκεκριμένο σημείο.
Ακολουθούν μερικές χαρακτηριστικές περιπτώσεις κυμάτων:
Κατά το σχήμα του κυματομετώπου.
Εδώ διακρίνονται δύο υποκατηγορίες:
Κατά την κατεύθυνση της διαταραχής.
Η κατεύθυνση του διαταρασσόμενου μεγέθους μπορεί να είναι κάθετη ή παράλληλη ως προς την κατεύθυνση διάδοσης των κυμάτων.
Διαμήκη κύματα.
Διαμήκη ονομάζονται τα κύματα στα οποία η κατεύθυνση του διαταρασσόμενου μεγέθους είναι παράλληλη στην κατεύθυνση διάδοσης του κύματος. Στα διαμήκη κύματα ορίζονται "πυκνώματα" και "αραιώματα". Παράδειγμα τέτοιου κύματος είναι μια διαταραχή που διαδίδεται στις σπείρες ενός ελατηρίου:
Εγκάρσια κύματα.
Εγκάρσια ονομάζονται τα κύματα στα οποία η κατεύθυνση του διαταρασσόμενου μεγέθους είναι κάθετη στην κατεύθυνση διάδοσης του κύματος. Στα εγκάρσια κύματα χαρακτηρίζονται σε αντιστοιχία με τα "πυκνώματα" και τα "αραιώματα" τα "όρη" και οι "κοιλάδες". Παράδειγμα εγκάρσιου κύματος είναι μία λέμβος στη θάλασσα:
Κύματα ίδιας συχνότητας, ίδιου πλάτους, στην ίδια περιοχή του ίδιου μέσου όπου το ένα είναι εγκάρσιο και το άλλο διαμήκες, το διαμήκες έχει μεγαλύτερη ταχύτητα από το εγκάρσιο.
Κατά το μέσο διάδοσης.
Τα κύματα διαδίδονται μέσα σε μέσο, ή χωρίς μέσο, στο κενό. Ανεξάρτητα που διαδίδονται, απαραίτητη προϋπόθεση για τη διάδοση ενός κύματος σε κάποια περιοχή είναι να μπορεί να διαταραχθεί το διαταρασσόμενο μέγεθος, που χαρακτηρίζει το συγκεκριμένο κύμα. Τα είδη των κυμάτων με βάση το μέσο διάδοσης στα οποία μπορούν να διαδοθούν είναι:
Ενεργειακή προσέγγιση των κυμάτων.
Κυματική ενέργεια[.
Κυματική ενέργεια ονομάζεται η ενέργεια που παράγεται όταν ο άνθρωπος εκμεταλλεύεται τους διαφορετικούς τύπους θαλάσσιας ροής (Παλίρροια,Θαλάσσιο ρεύμα,Ώσμωση).Η ενέργεια από τα κύματα είναι μία τεράστια δεξαμενή ηλεκτρικής ενέργειας, της οποίας η παραγωγή ετησίως μπορεί να ξεπεράσει τις 100.000 TWh.
Όπως συμβαίνει με όλες τις Ανανεώσιμες πηγές ενέργειας ,το δυναμικό των κυμάτων δεν είναι το ίδιο στα διάφορα μέρη του κόσμου. Έτσι. το δυναμικό των κυμάτων στις ακτές της Δυτικής Ευρώπης είναι πολύ υψηλό, σε αντίθεση με τις κλειστές θάλασσες όπως η Μεσόγειος, όπου το δυναμικό είναι κατά πολύ μικρότερο.
Με αριθμούς.
Σύμφωνα με έρευνες, η κυματική ενέργεια μπορεί να καλύψει ποσοστό ίσο με το 10% της ζήτησης σε ηλεκτρική ενέργεια σε ολόκληρη την Ευρώπη έως το 2030. Αυτή τη στιγμή 5 χώρες ανά την Ευρώπη με προεξάρχουσα τη Γαλλία διαθέτουν μονάδες ισχύος 250 MW συνολικά, ενώ τρεις ακόμα χώρες βρίσκονται σε διαδικασία εγκατάστασης νέων μικρών μονάδων.
Τεχνολογία.
Για τη μετατροπή της κυματικής ενέργειας σε ηλεκτρική γίνεται χρήση συσκευών πολλών ειδών. Οι συσκευές χρησιμοποιούν το θαλασσινό νερό υπό πίεση ως ενδιάμεσο προϊόν Ο βασικός τρόπος παραγωγής έχει να κάνει με την τοποθέτηση τουρμπίνας με στήριγμα στον πυθμένα της θάλασσας ,της οποίας τουρμπίνας ο έλικας περιστρέφεται κατά την πρόσκρουση κυμάτων σε αυτόν με αποτέλεσμα τη μετατροπή της κινητικής ενέργειας σε ηλεκτρική.
Ελλάδα.
Στην Ελλάδα, στο παρελθόν είχε αναπτυχθεί πειραματικό έργο αξιοποίησης της κυματικής ενέργειας. Στο πλαίσιο αυτού, κατασκευάστηκε και εγκαταστάθηκε στη νήσο Ψυττάλεια μία διάταξη τεσσάρων πλωτήρων συνδεδεμένων μεταξύ τους, οι οποίοι κινούσαν μία γεννήτρια. Η συσκευή λειτούργησε χωρίς προβλήματα για κάποιο χρονικό διάστημα και ελήφθησαν τα πρώτα πειραματικά αποτελέσματα. Ωστόσο, μερικές μέρες μετά, το έργο είχε την τύχη που είχαν σχεδόν όλες οι πρώτες προσπάθειες αξιοποίησης της κυματικής ενέργειας, που λειτουργούν στο σκληρό θαλάσσιο περιβάλλον. Καταστράφηκε από κακοκαιρία με ισχυρούς ανέμους, στους οποίους είναι ιδιαίτερα εκτεθειμένη η Ψυττάλεια.
Συνοψίζοντας.
Η κυματική ενέργεια αντιμετωπίζει ακόμα πολλές δυσκολίες λόγω του ιδίου του θαλάσσιου περιβάλλοντος. Σημαντικό θέμα αποτελεί και το κόστος παραγωγής. Τα τελευταία χρόνια, ωστόσο, η ερευνητική πειραματική διαδικασία έχει σημειώσει αξιοσημείωτη πρόοδο και το πολιτικό και βιομηχανικό ενδιαφέρον αυξάνεται. Παρ' όλα αυτά παραμένουν αρκετά μη τεχνικά εμπόδια που πρέπει να διευθετηθούν, προκειμένου να επισπευσθεί η ανάπτυξη της νέας αυτής αγοράς.
η κυματική ενέργεια σε νούμερα.Τα κύματα προκαλούνται από διαταραχές. Οι διαταραχές καταστρέφουν κάποιο είδος ισορροπίας, άρα μεταφέρουν ενέργεια, δηλαδή το κύμα μεταφέρει ενέργεια. Η ενέργεια αυτή αξιοποιείται στη μεταβολή του διαταρασσόμενου μεγέθους, άρα και στη διάδοση του κύματος, και ένα μέρος αποθηκεύεται προσωρινά στην περιοχή διάδοσης. Συνήθως η ενέργεια που υπάρχει σε κάποια περιοχή είναι της μορφής κΑ2/2, όπου κ ένας συντελεστής που εξαρτάται από την περιοχή του μέσου και Α το πλάτος του κύματος. Επίσης, παρατηρείται το φαινόμενο η ενέργεια να μετατρέπεται περιοδικά μεταξύ δύο διαφορετικών ειδών ενέργειας, για παράδειγμα κινητική ενέργεια, δυναμική ενέργεια στα μηχανικά κύματα ή ηλεκτρική δυναμική ενέργεια και μαγνητική δυναμική ενέργεια στα ηλεκτρομαγνητικά κύματα.
Αυτή η ενέργεια προσφέρεται από την πηγή του κύματος. Τα κύματα εκπέμπονται από την πηγή ομοιόμορφα μέσα στο μέσο ή το κενό που διαδίδονται. Η πηγή κάθε χρονική στιγμή έχει συγκεκριμένη ισχύ Ρ. Το μέρος του κύματος που εκπέμφθηκε πριν από κάποιο χρόνο έχει ένα μέρος της ισχύος που είχε τότε η πηγή. Θεωρούμε μια νοητή σφαιρική επιφάνεια στην οποία βρίσκεται η περιοχή που εξετάζουμε. Τότε η συνολική ισχύς της περιοχής είναι η ισχύς Ρ της πηγής. Θεωρούμε ότι η πηγή εκπέμπει την ενέργεια ομοιόμορφα προς όλες τις κατευθύνσεις. Η "ανά μονάδα επιφάνειας ενέργεια" χαρακτηρίζει όλες τις περιοχές της συγκεκριμένης σφαίρας, και ονομάζεται ένταση, με μονάδα formula_2
Η ένταση του ορατού φωτός θεωρείται θεμελιώδες μέγεθος και μετριέται σε "κηρία" (ή "καντέλες") "cd". Αφορά ένταση ακτινοβολίας με κατανομή θερμού σώματος με θερμοκρασία την θερμοκρασία της καύσης του κεριού. formula_3 το οποίο αντιστοιχεί σε αυτή την κατανομή μηκών κύματος προσμετράται ως 1"cd".
Το φως του ήλιου εκπέμπεται ως κύμα μεταφέροντας ενέργεια. Τα διάφορα ουράνια σώματα λαμβάνουν αυτήν την ενέργεια και την επανεκπέμπουν. Μόλις επέλθει ισορροπία σταθεροποιείται η θερμοκρασία του σώματος.
Κυματικά φαινόμενα.
Το κύμα συμμετέχει σε πάρα πολλά φαινόμενα της Φυσικής. Χαρακτηριστικά φαινόμενα των κυμάτων είναι:
Δείτε επίσης.
Ειδική περίπτωση του προηγουμένου:

</doc>
<doc id="43774" url="https://el.wikipedia.org/wiki?curid=43774" title="Σιντ Μάιερ">
Σιντ Μάιερ

Ο Σιντ Μάιερ ("Sidney K. "Sid" Meier", 24 Φεβρουαρίου 1954) είναι Καναδός προγραμματιστής και σχεδιαστής παιχνιδιών. Έχει δημιουργήσει μερικά από τα πιο καλοφτιαγμένα και εμπορικά επιτυχημένα παιχνίδια για υπολογιστές, όλων των εποχών κερδίζοντας δεκάδες διακρίσεις τόσο για την ποιότητα των τίτλων του όσο και για την τεράστια εμπορική τους επιτυχία. Θεωρείται ένας από τους ζωντανούς θρύλους της βιομηχανίας των παιχνιδιών.
Σταδιοδρομία.
Ο Σιντ Μάιερ γεννήθηκε το 1954. Το 1982, μαζί με τον Bill Stealey ίδρυσε την εταιρεία MicroProse. Στη Microprose ο Μάιερ σχεδίασε την πασίγνωστη σειρά παιχνιδιών "Civilization". Το 1996 εγκατελειψε την Microprose και μαζί με τον βετεράνο του χώρου Jeff Briggs ίδρυσε την εταιρεία Firaxis Games. Σήμερα η Firaxis Games δημιουργεί παιχνίδια στρατηγικής, πολλά από τα οποία είναι νέες εκδόσεις κλασσικών τίτλων του Μάιερ, όπως τα "Civilization IV" και "Sid Meier's Pirates!".
Το 1999, ο Σιντ Μάιερ ήταν ο δεύτερος που συμπεριλήφθηκε στη λίστα με τους πιο διακεριμένους ("hall of fame") της Αμερικανικής Ακαδημίας Διαδραστικής Τέχνης και Επιστήμης ("Academy of Interactive Arts and Sciences"). Ο πρώτος που τιμήθηκε ήταν ο Shigeru Miyamoto της Nintendo.
Είναι παντρεμένος με τη Σούζαν και έχουν ένα γιο. Σήμερα μένει στο Hunt Valley του Μαίρυλαντ.
Παιχνίδια.
Ο Μάιερ σχεδιάζει παιχνίδια για 30 και πλέον χρόνια. Ακολουθούν μερικά από τα πιο σημαντικά, σε χρονολογική σειρά.

</doc>
<doc id="43775" url="https://el.wikipedia.org/wiki?curid=43775" title="Τρόντχαιμ">
Τρόντχαιμ



</doc>
<doc id="43776" url="https://el.wikipedia.org/wiki?curid=43776" title="The bold and the beautiful">
The bold and the beautiful



</doc>
<doc id="43777" url="https://el.wikipedia.org/wiki?curid=43777" title="Τόλμη και γοητεία">
Τόλμη και γοητεία



</doc>
<doc id="43780" url="https://el.wikipedia.org/wiki?curid=43780" title="Πλάτος κύματος">
Πλάτος κύματος

Ως Πλάτος κύματος χαρακτηρίζεται η καθ΄ ύψος μέγιστη μετατόπιση ενός σημείου, από το σημείο ισορροπίας του κατά τη διέλευση ενός κύματος. Για παράδειγμα οι ισχυροί άνεμοι δημιουργούν υψηλό κυματισμό είτε στις θάλασσες είτε στις λίμνες. Πλάτος του θαλάσσιου κύματος ονομάζεται το ύψος του όρους ή της κορυφής ή και το βάθος της κοιλίας του (κύματος), μετρούμενα πάντα από την κανονική στάθμη ή μέση κανονική στάθμη.
Συνεπώς όσο μεγαλύτερο πλάτος παρουσιάζει ένα κύμα τόσο μεγαλύτερη ενέργεια μεταφέρει. 
Τα ηχητικά κύματα μεγάλου πλάτους ακούγονται πιo δυνατά από εκείνα με μικρό πλάτος. Αν θεωρηθεί πως ο όρος μετατόπιση σημαίνει απομάκρυνση ενός σημείου του χώρου από την θέση του, ή από την θέση ισορροπίας του, τότε το πλάτος κύματος αποτελεί τη μέγιστη τιμή της μετατόπισης.
Σχετικές έννοιες.
Παρόμοιες έννοιες με το πλάτος κύματος είναι και το πλάτος ταλάντωσης ή το πλάτος ηλεκτρικού σήματος. Τα μεγέθη αυτά έχουν παρόμοιες γραφικές παραστάσεις με τα κύματα στις οποίες το πλάτος σημειώνεται με τον ίδιο τρόπο.
Πλάτος ταλάντωσης.
Πλάτος ταλάντωσης ονομάζεται η μέγιστη απομάκρυνση του σώματος που ταλαντώνεται από το σημείο ισορροπίας του. Εξ αυτού καθίσταται αντιληπτό ότι το πλάτος ταλάντωσης αποτελεί το ήμισυ του μήκους μιας πλήρους διαδρομής μιας ταλάντωσης. Στην περίπτωση ενός ελατηρίου σταθεράς D το οποίο εκτρέπεται από την θέση ισορροπίας του με την επίδραση δύναμης F η μέγιστη απομάκρυνση του θα ισούται με A= F/D. Η απομάκρυνση αυτή αντιστοιχεί στο πλάτος ταλάντωσης του ελατηρίου. Στις περιπτώσεις φθίνουσας ταλάντωσης το πλάτος της ταλάντωσης συνεχώς ελαττώνεται με την πάροδο του χρόνου. Στη περίπτωση αυτή λόγω απώλειας ενέργειας το πλάτος κύματος χαρακτηρίζεται αποσβεννύμενο πλάτος. 
Πλάτος ηλεκτρικού σήματος.
Το πλάτος ηλεκτρικού σήματος μπορεί να αναφέρεται σε πλάτος τάσης ή πλάτος έντασης. Συνήθως χρησιμοποιείται η έννοια του πλάτους τάσης που και εκφράζει την μέγιστη τιμή που λαμβάνει αυτό το μέγεθος. Στην περίπτωση περιοδικών σημάτων υπάρχουν δύο τρόποι για να εκφραστεί το πλάτος τάσης. Ο πρώτος είναι η τάση κορυφής και αντιστοιχεί στην μέγιστη θετική τιμή του σήματος. Συμβολίζεται με Vo. Ο δεύτερος τρόπος είναι η τάση από κορυφή σε κορυφή (V peak to peak, Vp-p). Αντιστοιχεί στην διαφορά της μέγιστης θετικής τιμής από την ελάχιστη αρνητική και συμβολίζεται με Vp-p. Με το πλάτος της τάσης ενός σήματος είναι συνδεδεμένη η ενεργός τιμή του (Vrms). Η ενεργός τιμή σχετίζεται με την ηλεκτρική ενέργεια που μπορεί να αποδώσει το σήμα. Στην περίπτωση των ημιτονικών σημάτων ισούται με:

</doc>
<doc id="43782" url="https://el.wikipedia.org/wiki?curid=43782" title="Μήκος κύματος">
Μήκος κύματος

Ως μήκος κύματος (λ) χαρακτηρίζεται η "απόσταση "μεταξύ δύο διαδοχικών "κορυφών (ορέων) ή κοιλάδων" ενός κύματος. 
Καθώς «ταξιδεύει» ένα κύμα στο χώρο, που χαρακτηρίζεται από ορισμένη συχνότητα, η απόσταση μεταξύ δύο διαδοχικών κορυφών του, παραμένει σταθερή. Αυτή η σταθερή απόσταση ονομάζεται "μήκος κύματος".

</doc>
<doc id="43783" url="https://el.wikipedia.org/wiki?curid=43783" title="Κάτω Ασίτες Ηρακλείου">
Κάτω Ασίτες Ηρακλείου

Οι Κάτω Ασίτες (επίσημο: Κάτω Ασίται) είναι χωριό και έδρα ομώνυμης Κοινότητος του Δήμου Ηρακλείου στην Περιφεριακή Ενότητα Ηρακλείου της Κρήτης. Βρίσκονται στους ανατολικούς πρόποδες του Ψηλορείτη, σε υψόμετρο 450 μέτρων και απέχουν 24 χιλιόμετρα από το Ηράκλειο της Κρήτης. Ανήκε στην επαρχία Μαλεβιζίου. 
Μεγάλο ενδιαφέρον παρουσιάζουν οι περιοχές Νοτικό και Πρίνος καθώς και η περιοχή "Κάστελλας" δίπλα στη μονή Γοργολαΐνη, η οποία υπήρξε έδρα της επανάστασης και είναι από τις αρχαιότερες μονές της Κρήτης. Στη μονή βρίσκεται ο τάφος του συμπολεμιστή του Καπετάν Κόρακα, Φραγκιά Μαστραχά που σκοτώθηκε ηρωικά αγωνιζόμενος σε μάχη του 1868. 
Κοινότητα Κάτω Ασιτών.
Εκτός από την έδρα της, η Κοινότητα Κάτω Ασιτών περιλαμβάνει και τον οικισμό Νίση και την Μονή Γοργολαΐνη Η απογραφή του 2011 αναφέρει:
Συνολικά η κοινότητα έχει 1.083 κατοίκους.
Η Κοινότητα εκπροσωπείται από πενταμελές Συμβούλιο με επικεφαλής τον Πρόεδρο κ. Κωνσταντίνο Χριστοδουλάκη.
Κοινοτάρχες Κάτω Ασιτών.
Οι κάτωθι εκλέχθηκαν και υπηρέτησαν (ή υπηρετούν) ως Πρόεδροι της Κοινότητος Κάτω Ασιτών.
Ονομασία.
Το όνομα του χωριού προέρχεται από την εγκατάσταση στρατιωτών από την Άσσο της Μυσίας που υπηρετούσαν στο στρατό του Νικηφόρου Φωκά και εγκαταστάθηκαν μόνιμα στην Κρήτη μετά την ανακατάληψή της από τους Βυζαντινούς το 961 και γιαυτό η ορθή γραφή του ονόματος είναι Ασσίτες και όχι Ασίτες. Το όνομα της κωμόπολης συναντιέται για πρώτη φορά στα βενετσιάνικα αρχεία του Χάντακα το 1394, όπου αναφέρεται ως φέουδο του Paulus Theupolo. Καταγράφεται επίσης σε όλους τους επόμενους απογραφικούς καταλόγους από το 1577 μέχρι σήμερα.
Ιεροί ναοί.
Οι Κάτω Ασίτες διαθέτουν 22 εκκλησίες, με εκείνη της Αγίας Παρασκευής (Πολιούχο του χωριού) να είναι η πιο φημισμένη.Σύμφωνα με την παράδοση, την περίοδο της Οθωμανικής αυτοκρατορίας ένας Τούρκος περνούσε με το άλογό του έξω από τον Ναό εξοργισμένος με την Αγία που δεν τους επέτρεπε να διανυκτερεύσουν, στάθηκε μπροστά από την εκκλησία και πυροβόλησε το γλυπτό της Αγίας Παρασκευής πάνω από την κύρια είσοδο,ωστόσο η σφαίρα από το όπλο του εξοστρακίστηκε καταλήγοντας στο στομάχι του και προκαλώντας το θάνατό του. Μάλιστα, μέχρι και σήμερα μπορούμε να διακρίνουμε το σημάδι της σφαίρας πάνω στο γλυπτό. Η Αγία Παρασκευή βρίσκεται στο κέντρο του χωριού.Ο ναός της Αγίας Παρασκευής ,μία μονόκλιτη μικρή βασιλική ,κτισμένη το 1745,έχει αναπαλαιωθεί ,έτσι ώστε να ανακαλυφθεί η εξαιρετική λιθοδομία του και αποτελεί ένα αληθινό κόσμημα.Πάνω από τη κύρια θύρα υπάρχει εντοιχισμένο ένα πέτρινο γλυπτό που παριστάνεται η Αγία Παρασκευή να κρατά στο ένα χέρι το Σταυρό και στο ένα κλαδί φοίνικα(σημάδι νίκης και αθανασίας).Επίσης στο ναό τελείται από ευσεβείς γυναίκες η ακολουθία της Παρακλήσεως καθημερινά από το 1974 μέχρι σήμερα.
Ένας άλλος ναός του χωριού είναι ο Δεσπότης Χριστός είναι ένας καθεδρικός ναός και είναι αφιερωμένος στη Μεταμόρφωση Του Σωτήρος και γιορτάζει στις 6 Αυγούστου.Πρόκειται για ένα κτίσμα των μέσων περίπου του 19ου αιώνα.Επίσης ο περίβολος του ναού χρησιμοποιούνταν μέχρι το 1950 ως Κοιμητήριο,γι 'αυτό περιστοιχίζονταν από πανύψηλα κυπαρίσσια,ένα από τα οποία σώζεται μέχρι σήμερα. Άλλες εκκλησίες και εξωκλήσια: Αγία Τριάδα, Άγιος Γεώργιος Χωστός ( Νήση ), Άγιος Μύρωνας, Παναγία, Αγία Αικατερίνη, Άγιος Νικόλαος, Άγιος Αντώνιος, Προφήτης Ζαχαρίας, Αρχάγγελος Μιχαήλ, Άγιος Κωνσταντίνος και Αγία Ελένη, Αγία Ευφημία, Παναγία Αγίου Όρους(Εαρινό), Άγιος Αντώνιος Πετάλι, Προφήτης Ηλίας, Τίμιος Σταυρός, Άγιος Νεκτάριος, Αγία Μαρίνα (Κοιμητήριο), Άγιος Ελευθέριος, Άγιος Αρσένιος, Άγιος Γεώργιος Γοργολαΐνι.
Ιστορία.
Η «οχυρή» θέση του χωριού στους πρόποδες του Ψηλορείτη και η επαναστατική φύση των κατοίκων του διαγράφουν μια ένδοξη ιστορική πορεία στο πέρασμα των αιώνων, η οποία τεκμηριώνεται και από τα ηρώα που είναι στημένα στα ιστορικά σημεία και στα κεντρικά του χωριού (άγαλμα στην κεντρική πλατεία, αμοναχός δρύς). Στην κομώπολη έχουν εντοπιστεί σημαντικά κατάλοιπα της Ρωμαϊκής Εποχής ( Ρωμαϊκά Λουτρά).Μεγάλο ενδιαφέρον παρουσιάζουν οι περιοχές Νοτικό και Πρίνος καθώς και η περιοχή "Κάστελλας" δίπλα στη μονή Γοργολαΐνη, η οποία υπήρξε έδρα της επανάστασης και είναι από τις αρχαιότερες μονές της Κρήτης. Στη μονή βρίσκεται ο τάφος του συμπολεμιστή του Καπετάν Κόρακα, Φραγκιά Μαστραχά που σκοτώθηκε ηρωικά αγωνιζόμενος σε μάχη του 1868. 
Μονή Αγίου Γεωργίου Γοργοελεήμονα (Γοργολαίνι).
Η μονή Αγ. Γεωργίου Γοργοελεήμονα ή Γοργολαίνι είναι από τα ωραιότερα και πιο δημοφιλή κρητικά μοναστήρια. Χτίστηκε το 1320 και ανοικοδομήθηκε πολλές φορές έκτοτε.Η πρώτη αναφορά για το Μοναστήρι βρίσκεται σε ενετικό έγγραφο του 1319.Στην πορεία του χρόνου έγινε καταφύγιο και ορμητήριο επαναστατών και χαΐνηδων στη διάρκεια τόσο της Επανάστασης του 1821, όσο και στη Μεγάλη Κρητική Επανάσταση του 1866. Τον Αύγουστο του 1822 έγινε μάχη ανάμεσα σε 5.000 επαναστάτες και 22.000 Τούρκους.Στις 19 Αυγούστου του 1866 ο Καπετάν Μιχάλης Κόρακας, γενικός Αρχηγός της μεγάλης Κρητικής Επανάστασης, έκανε το Μοναστήρι κέντρο και ορμητήριο του.Μετά από μια μάχη ο Κόρακας οπισθοχώρησε και το Μοναστήρι κυριολεκτικά ισοπεδώθηκε. Παράλληλα, οι Τούρκοι έκαψαν και τα χωριά Πάνω και Κάτω Ασίτες.Στα 1868 σε μια μάχη κοντά στο Μοναστήρι σκοτώθηκε σε ηλικία 75 ετών το πρωτοπαλίκαρο του Κόρακα, ο Καπετάν Φραγκιός Μαστραχάς, και ο τάφος του έγινε η αυλή της Μονής Γοργολαΐνι. Το όνομα της Μονής τότε ήταν Άη Γιώργης ο Γοργοελεήμονας.Το συναντούμε στις αρχές του 20ου αιώνα να έχει στενές σχέσεις με την Ιερά Μονή της Παναγίας του Κουδουμά και τους Αγίους Παρθένιο και Ευμένιο.Οι σχέσεις αυτές διατηρήθηκαν έως και τις αρχές του Μεσοπολέμου όταν για κάποιους άγνωστους ακόμα λόγους η Μονή διαλύεται.Παρέμεινε έρημη η Μονή του Άη Γιώργη του Γοργολαΐνη έως και τα νεότερα χρόνια κάπου στα 1957, όταν εμφανίζεται η μνημειώδης μορφή του μακαριστού Αρχιεπισκόπου Κρήτης Ευγενίου Ψαλιδάκη. Αν επισκεφθείτε το Γοργολαίνι μην παραλείψετε να επισκεφθείτε τη σπουδαία βιβλιοθήκη, το εκκλησάκι του Προφήτη Ηλία ψηλά στο λόφο πάνω από τη μονή που χτίστηκε το 1994 στη θέση του ξύλινου σταυρού που έκαψε ένας κεραυνός, αλλά και το εκκλησάκι του Οσίου Αρσενίου που βρίσκεται λίγο χαμηλότερα.
Η ζωή στις Ασίτες.
Οι Ασίτες, ‘Ανω και Κάτω, αποτελούν δύο απο τους πλέον παραδοσιακούς οικισμούς, όχι μόνο του Νομού Ηρακλείου, αλλά και ολόκληρης της Κρήτης. Με πληθυσμό 2000 κατοίκων περίπου,κτισμένες σε υψόμετρο 450μ. στους πρόποδες του Ψηλορείτη προσφέρουν ιδανικές συνθήκες διαμονής και εξερεύνησης του μοναδικού τοπίου της Κρητικής φύσης. Ταυτόχρονα προσφέρουν όλες τις ανέσεις για όμορφες εξορμήσεις. 
Νόστιμες χωριάτικες συνταγές φαγητού, τσικουδιά και καλό κρασί, καφέ σε παραδοσιακά καφενεία, ασιτιανά εδέσματα απο το γυναικείο συνεταιρισμό κάνουν την επίσκεψη αξέχαστη γαστρονομική εμπειρία. Ακολουθώντας το «δρόμο του κρασιού”, συναντάμε μερικά από τα καλύτερα οινοποϊα της Κρήτης. Μονοπάτια μοναδικής ομορφιάς για πεζοπορία ή ορειβασία ανάμεσα στη πλούσια χλωρίδα του βουνού με σπάνιας ομορφιάς αγριολούλουδα και αρωματικά βότανα. Ακολουθώντας το ευρωπαϊκό μονοπάτι Ε4 ο επισκέπτης φθάνει στη κορυφή «Πρίνος” του Ψηλορείτη στα 1100μ, όπου βρίσκεται το ορειβατικό καταφύγιο του ορειβατικού συλλόγου Ηρακλείου, ενώ η θέα κόβει την ανάσα φθάνοντας ακόμα και μέχρι το νησί της Σαντορίνης, όταν το επιτρέπουν οι καιρικές συνθήκες. 
"Το καταφύγιο του Πρίνου"' στις ανατολικές παρυφές του Ψηλορείτη, πάνω από το χωριό Άνω Ασίτες αποτελεί δημοφιλή πόλο έλξης ορειβατών αφού από εκεί πολλές είναι οι πεζοπορικές εξορμήσεις που μπορείτε να επιλέξετε. Το καταφύγιο είναι πετρόχτιστο, άρτια εξοπλισμένο και μπορεί να φιλοξενήσει 40 άτομα.
Η ασχολία των κατοίκων με την κτηνοτροφία και την καλλιέργεια γης είναι εγγύηση για την ποιότητα των κτηνοτροφικών και αγροτικών προϊόντων σε αγνά κρέατα,τυροκομικά, φρούτα,λαχανικά και ελαιολάδου. Ο επισκέπτης θα συναντήσει επίσης αρκετά από τα παραδοσιακά επαγγέλματα όπως μαραγκούς, λαϊκούς κοσμηματοποιούς, γανωτές (καλαϊτζήδες), κατασκευαστές παραδοσιακών μουσικών οργάνων, παραδοσιακούς κουρείς, υφάντρες, σαπωνοποιούς, τσαγκάρηδες, αγιογράφους, με εντυπωσιακές δημιουργίες.
Πολιτισμός - Τουρισμός.
Στα τέσσερα εστιατόρια της κωμόπολης και στα δέκα καφενεία της ο επισκέπτης θα απολαύσει την αγνότητα και ποικιλία των τοπικών προϊόντων, τα γνήσια εδέσματα της παλιάς παραδοσιακής κρητικής κουζίνας, τη νοστιμιά των τυροκομικών προϊόντων και την ανοιχτή καρδιά των κατοίκων της. Μπορεί επίσης να προμηθευτεί τις υπέροχες δημιουργίες που παράγει και προωθεί και ο πολύ δραστήριος Γυναικείος Συνεταιρισμός Ασιτών Ηρακλείου «Ασιτιανά Εδέσματα».
Για να μπορέσει όμως ο επισκέπτης να βιώσει έστω και λίγα από όλα τα παραπάνω καλό θα είναι να επιλέξει μια πολυήμερη διαμονή της οποίας την άνεση, την ομορφιά και την απόλαυση εγγυώνται τα τρία αγροτουριστικά συγκροτήματα που βρίσκονται και λειτουργούν στην κωμόπολη των Κάτω Ασιτών. 
Στον οικισμό λειτουργεί περιφερειακό ιατρείο, όπως επίσης και Δημοτικό Σχολείο και νηπιαγωγείο.
Ο Πολιτιστικός Σύλλογος Κάτω Ασιτών "Το Γοργολαΐνι" οργανώνει πολυήμερες Πολιτιστικές Εκδηλώσεις με αποκορύφωμα την 26η Ιουλίου(Πανηγύρι Αγίας Παρασκευής) όπου πραγματοποιείται μεγάλο κρητικό γλέντι.
Υπάρχουν τρία δέντρα που έχουν κριθεί διατηρητέα, ένας πλάτανος και ένα κυπαρίσσι στην Ιερά Μονή Γοργολαΐνι και ένας δρυς στη θέση που σκοτώθηκε ο Μαστραχάς.
Το κλίμα του χωριού ευνοεί πολύ θερμά και ξηρά καλοκαίρια, ήπιους και βροχερούς χειμώνες με περιστασιακές χιονοπτώσεις.
Φυσικό περιβάλλον.
Το φυσικό περιβάλλον της περιοχής χαρακτηρίζεται από μια μεγάλη ποικιλία γεωμορφολογικών και οικολογικών χαρακτηριστικών. Από τις ψηλές βουνοκορφές της οροσειράς του Ψηλορείτη μέχρι και τα βόρεια παράλια του νησιού, μπορεί κανείς να θαυμάσει πλήθος τοπίων ιδιαίτερου φυσικού κάλλους.
Αν και ο γεωγραφικός χώρος είναι μικρός, είναι ορατή η συνύπαρξη ψηλών και απότομων βουνοκορφών, που διακόπτονται από μικρά οροπέδια, φαράγγια, πηγές και χείμαρρους και χαμηλών ρεματιών, λαγκαδιών και λιβαδιών. Από την ορεινή ζώνη ξεκινούν την ανάπτυξή τους αρκετά εντυπωσιακά φαράγγια όπως των Ασιτών. Μικροί χείμαρροι διασχίζουν τα φαράγγια καταλήγοντας σε μεγαλύτερα ρέματα, τα οποία με τη σειρά τους διατρέχουν από νότο προς βορρά τις πυκνές με παρόχθια φυτά ρεματιές του Μαλεβιζίου μέχρι να φτάσουν στη θάλασσα. Τα ρέματα δεν είναι μεγάλα, ούτε έχουν σταθερή παροχή λόγω της σύστασης των πετρωμάτων που διασχίζουν. Έτσι, η μεγαλύτερη ποσότητα των βροχών και του χιονιού κατεισδύει και χάνεται στα υπόγεια γεωλογικά στρώματα. Το σημαντικότερο υδρολογικό χαρακτηριστικό δημιουργείται από τις τεράστιες ποσότητες, καλής ποιότητας, υπόγειου νερού, που οφείλονται στα ιδιαίτερα τεκτονικά και γεωλογικά χαρακτηριστικά της περιοχής.
Αν και το μεγαλύτερο μέρος της περιοχής αποτελείται από καλλιεργημένες εκτάσεις (ελιές και αμπέλια) οι οποίες συνήθως δεν παρουσιάζουν σημαντικό οικολογικό ενδιαφέρον, προκαλεί μεγάλο ενδιαφέρον ο μεγάλος αριθμός και η ποικιλία φυτών που συναντάται στην περιοχή. Έτσι, εκτός από φρύγανα και θάμνους μπορεί κανείς να παρατηρήσει λεύκες, κυπαρίσσια, καρυδιές, αχλαδιές, αγριοκερασιές, βελανιδιές, πουρνάρια, ασπαλάθους, βατομουριές, αγριοκλιματιδιές, μυρτιές, θαμνοκυπάρισσα κ.ά.
Σπήλαια.
Τα πιο γνωστά σπήλαια της περιοχής είναι:
Αθλητισμός.
Αθλητική Ένωση Ασιτών.
Η «Αθλητική Ένωση Ασιτών Πρινιά» είναι αθλητικός και ποδοσφαιρικός σύλλογος με έδρα τις Κάτω Ασίτες. Ιδρύθηκε το 1990 και προήλθε από τη συνένωση των ποδοσφαιρικών ομάδων Κάτω Ασιτών και Άνω Ασιτών, «Α.Ο.Κ. Ασιτών» και «Αστραπής Α. Ασιτών» αντίστοιχα και έχει Αριθμό Μητρώου Ε.Π.Ο. 3.666. Χρώματα του συλλόγου είναι το πράσινο και το κίτρινο και έδρα του αποτελεί το Δημοτικό γήπεδο Ασιτών. Πριν το 1990 ο Α.Ο.Κ. Ασιτών είχε πρωταγωνιστική παρουσία στα τοπικά πρωταθλήματα Ηρακλείου και η συνένωση του με την Αστραπή για τη δημιουργία μιας ενιαίας ομάδας έδωσε διαφορετική δυναμική και προοπτική στη νέα ομάδα και εκπρόσωπο της ευρύτερης περιοχής των Ασιτών και του γειτονικού Πρινιά που δημιουργήθηκε.
Από το 1990 μέχρι και το 1994 η «Αθλ. Ένωση Ασιτών» αγωνίστηκε στην Α2' κατηγορία της Ε.Π.Σ. Ηρακλείου, ενώ στη συνέχεια και μέχρι το 2008 αγωνίστηκε συνεχώς στην κορυφαία κατηγορία του Ηρακλείου, την Α1' Κατηγορία. Την αγωνιστική περίοδο 2007-08 κατέκτησε για πρώτη φορά στην ιστορία του τον τίτλο στο Ηράκλειο και κέρδισε την άνοδο στην Δ' Εθνική κατηγορία. Την περίοδο 2008-09 αγωνίστηκε για πρώτη φορά στο Περιφερειακό πρωτάθλημα της Δ' Εθνικής, όπου μη διαθέτοντας την απαιτούμενη εμπειρία τερμάτισε τελευταία στη 16η θέση του 10ου ομίλου και υποβιβάστηκε. 
Την επόμενη περίοδο όμως 2009-10, η «Αθλ. Ένωση Ασιτών» είχε μια θριαμβευτική πορεία στο πρωτάθλημα, κατακτώντας τον τίτλο στο Ηράκλειο και την επάνοδο στην Δ' Εθνική με μεγάλη άνεση και δημιουργώντας ανεπανάληπτα ρεκόρ στην ιστορία των τοπικών πρωταθλημάτων της Ε.Π.Σ. Ηρακλείου. Τερμάτισε στην 1η θέση με 13 βαθμούς διαφορά από την δεύτερη της βαθμολογίας Αθλ. Ένωση Κατσαμπά, διέγραψε 22 συνεχόμενες νίκες σε 30 αγώνες και συνολικά είχε 28 νίκες στο πρωτάθλημα. Είχε το απόλυτο στις Ασίτες (15 νίκες σε 15 αγώνες) ενώ αξίζει να σημειωθεί ότι τον Α' γύρο δε δέχτηκε κανένα γκολ στην έδρα της. Συνολικά σημείωσε 94 γκολ, από τα οποία 29 σημείωσε ο πρώτος σκόρερ της κατηγορίας Γιώργος Σταυρακάκης. Επίσης, το 2010 συμμετείχε στον πρώτο αγώνα της ιστορίας του νεοσύστατου τότε Σούπερ Καπ Ηρακλείου όπου ηττήθηκε (2-1) από τον αντίπαλο και κυπελλούχο Κυπέλλου Ηρακλείου, Α.Ο. Γιούχτα.
Την περίοδο 2010-11 η Αθλητική Ένωση Ασιτών αγωνίστηκε για δεύτερη φορά στην ιστορία της στην Δ' Εθνική κατηγορία, όπου όντας περισσότερο ώριμη και οργανωμένη με στόχο τη καθιέρωση και το χειροκρότημα κατέκτησε πανάξια την 5η θέση του 10ου ομίλου και την άνετη παραμονή όπου ισοβάθμησε με τον Π.Ο.Α. και διατήρησε την καλύτερη εντός έδρας άμυνα του πρωταθλήματος με μόνο 4 γκολ παθητικό. Ωστόσο όμως, την επόμενη περίοδο 2011-12 η «Α.Ε.ΑΣΙΤΩΝ» τερμάτισε οριακά 1 θέση κάτω από τη ζώνη υποβιβασμού (9η θέση) και υποβιβάστηκε, έχοντας διαφορά 1 βαθμού από τη θέση σωτηρίας . Τη χρονιά εκείνη έμειναν στην κατηγορία οι 8 πρώτες ομάδες λόγω αναδιάρθρωσης. 
Έκτοτε μέχρι και σήμερα, η Αθλητική Ένωση Ασιτών αγωνίζεται στο τοπικό πρωτάθλημα της Ε.Π.Σ. Ηρακλείου.

</doc>
<doc id="43784" url="https://el.wikipedia.org/wiki?curid=43784" title="Σουλεϊμάν Α'">
Σουλεϊμάν Α'



</doc>
