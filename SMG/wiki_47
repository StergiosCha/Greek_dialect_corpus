<doc id="67594" url="https://el.wikipedia.org/wiki?curid=67594" title="Τηλεπισκόπηση">
Τηλεπισκόπηση

Με τον όρο τηλεπισκόπηση εννοείται η επιστήμη παρατήρησης φαινομένων και χαρακτηριστικών από απόσταση. Η λέξη είναι σύνθετη και αποτελείται από το επίρρημα "τηλε-" και το ρήμα "επισκοπέω/-ώ", δηλαδή παρατηρώ από μακριά.
Στη διεθνή βιβλιογραφία χρησιμοποιείται ο όρος remote sensing, και ορισμένοι Έλληνες επιστήμονες έχουν μεταφράσει επακριβώς τον όρο σε τηλεανίχνευση, αλλά έχει επικρατήσει ο όρος τηλεπισκόπηση. Σύμφωνα με τον αρχικό ορισμό, η έννοια της τηλεπισκόπησης μπορεί να συμπεριλάβει ένα ευρύ πεδίο εφαρμογών, τεχνικών ή και φυσιολογικών λειτουργιών, όπως για παράδειγμα την ανθρώπινη όραση. Στην πραγματικότητα, σήμερα με το όρο «τηλεπισκόπηση» εννοούμε «την επιστήμη και την τεχνολογία παρατήρησης και μελέτης των χαρακτηριστικών της γήινης επιφάνειας από απόσταση, βάσει της αλληλεπίδρασης των υλικών που βρίσκονται επάνω σε αυτή με την ηλεκτρομαγνητική ακτινοβολία».
Στην πράξη χρησιμοποιούμε τα επιτεύγματα της τηλεπισκόπησης τόσο στην καθημερινή μας ζωή όσο και σε πολύ εξειδικευμένα πεδία επιστημών. Το Κτηματολόγιο υλοποιείται με τις πληροφορίες που λαμβάνονται από αεροφωτογραφίες και δορυφορικές εικόνες, η καθημερινή πρόγνωση του καιρού γίνεται αξιοποιώντας δεδομένα από μετεωρολογικούς δορυφόρους, η παγκόσμια κλιματική αλλαγή τεκμηριώνεται με τη χρήση δορυφόρων που παρακολουθούν τη θερμοκρασία στην επιφάνεια του πλανήτη, το βαρυτικό πεδίο της Γης χαρτογραφείται με εξειδικευμένα δορυφορικά ζεύγη κ.ά..
Η παρατήρηση της επιφάνειας της Γης είναι δυνατή με τη χρήση ψηφιακών σαρωτών (τηλεπισκοπικών ανιχνευτών) που ανιχνεύουν την ανάκλαση της ηλεκτρομαγνητικής ακτινοβολίας της γήινης επιφάνειας και την αποδίδουν ως ψηφιακή εικόνα.
Οι σαρωτές μπορεί να είναι εγκατεστημένοι σε τεχνητούς δορυφόρους που βρίσκονται σε τροχιά γύρω από τη Γη ή να βρίσκονται σε αερομεταφερόμενα μέσα (αεροσκάφη, ελικόπτερα). Ένα διαστημικό όχημα μπορεί να μεταφέρει περισσότερους από ένα ανιχνευτές, έτσι πολλές φορές προκαλείται σύγχυση μεταξύ οχήματος και σαρωτή. Για παράδειγμα ο δορυφόρος "Terra" (εικόνα αριστερά) μεταφέρει, μεταξύ άλλων, τον ανιχνευτή ASTER και τον ανιχνευτή MODIS. Όταν αναφερόμαστε στα δεδομένα που μεταδίδονται στη γη, συνήθως τα διακρίνουμε βάση του ανιχνευτή, έτσι λοιπόν μιλάμε για δορυφορική εικόνα ASTER και όχι για δορυφορική εικόνα TERRA.
Αρχή λειτουργίας τηλεπισκοπικών ανιχνευτών.
Για την παρατήρηση της γήινης επιφάνειας, οι ανιχνευτές μετρούν το ποσοστό της ηλεκτρομαγνητικής ακτινοβολίας που αντανακλάται από τα διάφορα υλικά. Κάθε αντικείμενο - επιφάνεια - υλικό που βρίσκεται επάνω στη Γη, έχει ένα μοναδικό τρόπο να αντανακλά την ηλεκτρομαγνητική ακτινοβολία σε διαφορετικά μήκη κύματος. Για παράδειγμα η χλωροφύλλη, που βρίσκεται στα πράσινα μέρη των φυτών, έχει την ιδιότητα να ανακλά σε μεγάλο βαθμό την ηλεκτρομαγνητική ακτινοβολία στο πράσινο τμήμα του ορατού ηλεκτρομαγνητικού φάσματος και να την απορροφά στο μπλε και κόκκινο τμήμα (εικ. κάτω δεξιά). Η φασματική αυτή συμπεριφορά έχει ως αποτέλεσμα να αντιλαμβανόμαστε το πράσινο χρώμα των ζωντανών φυτών. Κατά παρόμοιο τρόπο όλα τα υλικά μπορούν να μελετηθούν, να εντοπισθούν και να απεικονισθούν χρησιμοποιώντας την αντανακλαστική τους συμπεριφορά. Εάν χρησιμοποιείται το ορατό τμήμα της ηλεκτρομαγνητικής ακτινοβολίας για την αναπαράσταση, τότε έχουμε μια πραγματική έγχρωμη εικόνα, ισοδύναμη με αυτές που καταγράφουν οι ψηφιακές φωτογραφικές μηχανές. Στην τηλεπισκόπηση οι ανιχνευτές «κοιτούν» πολύ πέρα από το ορατό φάσμα. Υπάρχουν αισθητήρες που ανιχνεύουν ακτινοβολία στο εγγύς υπέρυθρο, στο μέσο υπέρυθρο, στο θερμικό υπέρυθρο, στα μικροκύματα, κ.λ.π., με αποτέλεσμα να λαμβάνουμε μια ποικιλία εικόνων. Έτσι το αποτέλεσμα ποικίλει ανάλογα με τη φασματική ζώνη που λειτουργεί ο αισθητήρας, ένας ανιχνευτής που λειτουργεί στο θερμικό υπέρυθρο θα δώσει μια θερμική εικόνα ενώ ένας ανιχνευτής που λειτουργεί στο ορατό φάσμα θα δώσει μια έγχρωμη εικόνα πραγματικού χρώματος (true color). 
Σε μια απλή περιγραφή του τρόπου που λαμβάνονται τα τηλεπισκοπικά δεδομένα μπορούμε να αναφέρουμε: Μία πηγή ηλεκτρομαγνητικής ακτινοβολίας (π.χ. ο ήλιος) που εκπέμπει προς όλες τις κατευθύνσεις, φωτίζει την επιφάνεια της Γης αφού περάσει μέσα από την ατμόσφαιρα, γεγονός που περιορίζει το φασματικό εύρος της ακτινοβολίας που τελικά θα προσπέσει στην επιφάνεια. Ένα μέρος της ακτινοβολίας που τελικά φθάνει στη Γη ανακλάται, ένα άλλο μέρος διαχέεται στο περιβάλλον, ένα άλλο μεταδίδεται και ένα άλλο απορροφάται και αποδίδεται και πάλι στο περιβάλλον. Η ακτινοβολία που ανακλάται διέρχεται και πάλι μέσα από την ατμόσφαιρα με προορισμό το διάστημα. Σε πολύ μεγάλο ύψος (300 ως 800 χιλιόμετρα συνήθως) βρίσκονται σε τροχιά οι τεχνητοί δορυφόροι που είναι εξοπλισμένοι με τους ανιχνευτές. Η ακτινοβολία που ανακλάσθηκε προς το διάστημα, διέρχεται μέσα από πρισματικές διατάξεις που τη διαχωρίζουν σε φασματικές ζώνες προκαθορισμένου εύρους, έπειτα οδηγείται σε φωτοδιόδους-CCDs που μετατρέπουν την ακτινοβολία (=ενέργεια) σε ηλεκτρικό σήμα. Το σήμα αυτό κβαντοποιείται σε μορφή δυαδικών αριθμών και μεταδίδεται προς τη Γη, στους επίγειους σταθμούς (ground stations) όπου το επεξεργάζονται, διορθώνεται και λαμβάνει την τελική μορφή ψηφιακής εικόνας που διανέμεται στους τελικούς χρήστες.
Ανάλογα με το χαρακτηριστικό που επιθυμούμε να μελετήσουμε, επιλέγεται ο φασματικός τύπος του ανιχνευτή, ώστε να ληφθεί η μέγιστη ποσότητα πληροφοριών. Εάν κάποιος επιθυμεί να μελετήσει τα παράκτια θαλάσσια οικοσυστήματα θα πρέπει να εξετάσει εικόνες στο μπλε τμήμα της ηλεκτρομαγνητικής ακτινοβολίας, καθώς σε αυτή τη φασματική περιοχή υπάρχει η δυνατότητα διείσδυσης της ακτινοβολίας στο νερό. Εάν όμως ζητούμενο είναι η χαρτογράφηση της ακτογραμμής, θα χρειαστεί το φασματικό τμήμα στο εγγύς υπέρυθρο, καθώς το νερό απορροφά πλήρως την Η/Μ ακτινοβολία σε αυτό το τμήμα, ενώ το έδαφος (ακτή) θα εμφανίζει ανάκλαση με αποτέλεσμα να εμφανίζεται μια σαφής διαφοροποίηση κατάλληλη για την αποτύπωση του ορίου ύδατος-ακτής.
Κατηγορίες δεκτών ανιχνευόμενης Η/Μ ακτινοβολίας.
Ανάλογα με την προέλευση της ηλεκτρομαγνητικής ακτινοβολίας, η οποία αντανακλάται και στη συνέχεια ανιχνεύεται, οι δέκτες - σαρωτές (ή αισθητήρες) μπορούν να διακριθούν σε παθητικούς και σε ενεργητικούς. "Παθητικοί" είναι εκείνοι που ανιχνεύουν ηλεκτρομαγνητική ακτινοβολία προερχόμενη από μία φυσική πηγή (συνήθως ο ήλιος), ενώ "ενεργητικοί" σαρωτές είναι εκείνοι που «φωτίζουν» (προσβάλλουν) οι ίδιοι τον στόχο χρησιμοποιώντας τη δική τους πηγή ακτινοβολίας, π.χ. εικονοληπτικά ραντάρ. Η τελευταία αυτή περίπτωση ονομάζεται «ραδιοεντοπισμός» ή «ραδιοανίχνευση».
Άλλη διάκριση των ανιχνευτών μπορεί να γίνει ανάλογα με το πόσα κανάλια ανιχνεύουν και σε τι φασματικό εύρος. Ένας ανιχνευτής που καταγράφει σε μία φασματική ζώνη καλείται "μονοφασματικός", και μπορεί να ανιχνεύει τη φασματική ανάκλαση σε ένα μικρό (στενό) τμήμα του ηλεκτρομαγνητικού φάσματος ή σε μια ευρύτερη περιοχή. Μονοφασματικοί ανιχνευτές που καταγράφουν σε ολόκληρο το ορατό τμήμα και στο εγγύς υπέρυθρο (visible &amp; near infrared) δίνουν δεδομένα (εικόνες) που καλούνται "παγχρωματικά". Ανιχνευτές που καταγράφουν δεδομένα σε περισσότερες από μία φασματικές ζώνες ονομάζονται "πολυφασματικοί" (multispectral). Τέλος, ανιχνευτές που καταγράφουν την ανάκλαση της ηλεκτρομαγνητικής ακτινοβολίας σε πολλές φασματικές ζώνες, στενού εύρους, συνήθως 10-20 νανομέτρων καλούνται υπερφασματικοί.
Ποιοτικά χαρακτηριστικά δεδομένων.
Τα δεδομένα που μεταδίδονται από τους ανιχνευτές (αερομεταφερόμενοι ή σε τροχιά) μετατρέπονται σε διδιάστατους πίνακες ν γραμμών και μ στηλών, όπου η τιμή κάθε εικονοστοιχείου αντιπροσωπεύει την ανάκλαση της ηλεκτρομαγνητικής ακτινοβολίας. Γενικά τα τηλεπισκοπικά δεδομένα δηλαδή οι ψηφιακές εικόνες χαρακτηρίζονται από τα τις παρακάτω ιδιότητες:
"Χωρική ανάλυση": Είναι η χωρική διακριτική ικανότητα της εικόνας, δηλαδή το μέγεθος του pixel σε πραγματικές διαστάσεις. Στην πράξη η χωρική ανάλυση καθορίζει τις ελάχιστες διαστάσεις των αντικειμένων ικανών να αποτυπωθούν στη ψηφιακή εικόνα. Υψηλής χωρικής ανάλυσης εικόνες, διαθέσιμες για πολιτική χρήση, έχουν μέγεθος pixel από 15μ έως και 0,6μ όπως η εικόνα δεξιά, ενώ για την Ελλάδα δεν αναμένονται εικόνες από τεχνητούς δορυφόρους παρατήρησης της γης, με χωρική ανάλυση μικρότερη του 0,5μ έως το τέλος της δεκαετίας.
"Φασματική ανάλυση": Είναι το φασματικό εύρος κάθε φασματικού καναλιού. Εικόνες με μικρό φασματικό εύρος (π.χ. 10 νανόμετρα) είναι εικόνες υψηλής φασματικής ανάλυσης και προσφέρονται για λεπτομερή εξέταση και αναγνώριση των υλικών που αποτυπώνονται, χρησιμοποιώντας τεχνικές υπερφασματικής ανάλυσης.
"Ραδιομετρική ανάλυση": Είναι η φασματική διακριτική ικανότητα, δηλαδή το πόσο εύκολα ή δύσκολα μπορούν να διακριθούν υλικά γειτονικής φασματικής συμπεριφοράς σε μια εικόνα (π.χ. μπορεί ένα αντικείμενο γαλάζιας απόχρωσης να διακριθεί από ένα αντικείμενο μπλε απόχρωσης;).
Εφαρμογές τηλεπισκόπησης.
Οι πληροφορίες που λαμβάνουμε από τηλεπισκοπικούς ανιχνευτές μπορούν να χρησιμοποιηθούν από μια απλή απεικόνιση ενός τμήματος της επιφάνειας του πλανήτη έως τον υπολογισμό μεταβολής του αναγλύφου μετά από ένα σεισμικό γεγονός. Πολλοί επιστημονικοί τομείς αξιοποιούν τα δεδομένα αυτά για ειρηνικούς σκοπούς, ο καθένας σύμφωνα με τις ανάγκες του: οι Γεωγράφοι για την παρακολούθηση και την χαρτογράφηση Φυσικογεωγραφικών και Ανθρωπογεωγραφικών φαινομένων, μετεωρολόγοι για την παρακολούθηση της ατμόσφαιρας και την πρόβλεψη του καιρού, χωροτάκτες για τον σχεδιασμό χρήσεων γης, βιολόγοι για τη μελέτη των οικοσυστημάτων και την εφαρμογή και δοκιμή μοντέλων, γεωπόνοι για την αποτελεσματικότερη εκμετάλλευση γεωργικών εκτάσεων, δασολόγοι για την πρόγνωση και παρακολούθηση δασικών πυρκαγιών, γεωλόγοι για τον εντοπισμό κοιτασμάτων, τοπογράφοι για τη δημιουργία ψηφιακών μοντέλων εδάφους, οι Ωκεανογράφοι για τη παρακολούθηση της επιφανειακής θαλάσσιας θερμοκρασίας, μεταβολή παγοκάλυψης, εντοπισμό πετρελαιοκηλίδων, παρακολούθηση φυτοπλαγκτονικών ανθήσεων, χαρτογράφηση παράκτιου / παραλιακού μετώπου κ.ά.
Επεξεργασία &amp; ανάλυση δεδομένων.
-"Προεπεξεργασία": Η ορθή αξιοποίηση των τηλεπισκοπικών δεδομένων προϋποθέτει την κατάλληλη προεπεξεργασία τους, ώστε να απαλειφθεί μια σειρά σφαλμάτων, αλλοιώσεων και μεταβολών που εάν παραμείνουν θα υποβαθμίσουν την ποιότητα της τελικής πληροφορίας και θα οδηγήσουν αντίστοιχα σε εσφαλμένα ή αλλοιωμένα συμπεράσματα. Οι διορθώσεις που πρέπει να γίνουν αφορούν:
α) Γεωμετρικές διορθώσεις που έχουν να κάνουν με την αναγωγή της καμπύλης γεωμετρίας της εικόνας σε επίπεδη γεωμετρία, απαλείφοντας τα σφάλματα που προέρχονται από την επιφάνεια του γήινου ελλειψοειδούς αλλά και της κίνησης γης και τεχνητού δορυφόρου. Επίσης γεωμετρικές διορθώσεις επιβάλλονται ώστε να διορθωθούν σφάλματα που οφείλονται στο έντονο ανάγλυφο μιας περιοχής, διαδικασία που είναι γνωστή ως ορθοδιόρθωση ή ορθοαναγωγή. Τέλος η εικόνα θα πρέπει να ανοιχθεί σε ένα σύστημα γεωγραφικών ή προβολικών συντεταγμένων, ώστε να μπορεί να συνδυασθεί με άλλα γεωγραφικά δεδομένα.
β) Ραδιομετρικές διορθώσεις, που έχουν να κάνουν με την απαλοιφή σφαλμάτων που οφείλονται στην απορύθμιση των αισθητήρων του καταγραφέα και σε γενικά σε σφάλματα και αλλοιώσεις που προέρχονται από τα τεχνικά στοιχεία της διαδικασίας καταγραφής και μετάδοσης. Στις ατμοσφαιρικές διορθώσεις εντάσσονται και οι μέθοδοι που προσπαθούν να διορθώσουν ραδιομετρικά σφάλματα προερχόμενα από την επίδραση του αναγλύφου, όπως είναι η σκιά ενός ορεινού όγκου. 
γ) Ατμοσφαιρικές διορθώσεις, που έχουν να κάνουν με την απαλοιφή σφαλμάτων που προέρχονται από την επίδραση των συστατικών της ατμόσφαιρας. Καθώς η ηλεκτρομαγνητική ακτινοβολία που αντανακλάστηκε από την γήινη επιφάνεια επιστρέφει στο διάστημα, διέρχεται μέσα από την ατμόσφαιρα, τα συστατικά της οποίας (νερό σε αέρια φάση &amp; αερολύματα) αλλοιώνουν την ποσότητα της εισερχόμενης στον αισθητήρα ακτινοβολίας. Οι ατμοσφαιρικές διορθώσεις διακρίνονται σε μεθόδους "σταθερής τιμής" και σε μεθόδους "μετάδοσης ακτινοβολίας". Η πρώτη ομάδα μεθόδων είναι σχετικά απλή και προσπαθεί να διορθώσει τα σφάλματα με την εφαρμογή μιας σταθερής τιμής (π.χ. διαίρεση με τον μέσο όρο της εικόνας) στις τιμές των pixels, ενώ η δεύτερη ομάδα μεθόδων συνδυάζει δεδομένα από την ίδια την εικόνα με κάποια προϋπολογισμένα μοντέλα ώστε να «ανακατασκευαστεί» η διάδοση της η/μ ακτινοβολίας σε δεδομένο χρόνο και τόπο. Ενδεικτικά αναφέρονται ως μετάδοσης ακτινοβολίας οι αλγόριθμοι MODTRAN.
"-Ανάλυση" 
Η ανάλυση των τηλεπισκοπικών δεδομένων μπορεί να διακριθεί σε τρεις γενικές κατηγορίες: ποσοτική ανάλυση, ποιοτική ανάλυση και οπτική ανάλυση (ή φωτοερμηνεία). Στην πρώτη περίπτωση ζητούμενο είναι είναι η μέτρηση μιας ιδιότητας - μεταβλητής, όπως για παράδειγμα η θερμοκρασία στην επιφάνεια της θάλασσας, γνωστή ως Sea Surface Temperature (SST) βλ. εικόνα δεξιά. .Στην περίπτωση της ποιοτικής ανάλυσης ζητούμενο είναι η αποτύπωση χαρακτηριστικών όπως οι χρήσεις γης ή ο εντοπισμός και αναγνώριση συγκεκριμένων υλικών. Τέλος όταν ο αναλυτής εικόνας ερμηνεύει τα δεδομένα με οπτικό τρόπο, δηλαδή μεταφράζει το μοτίβο, το χρώμα και το σχήμα της διάταξης των pixels ώστε να εξάγει πληροφορίες αναφερόμαστε σε οπτική ανάλυση. Κάθε κατηγορία απαιτεί διαφορετικά αντιμετώπιση και διαφορετικές μεθόδους και εργαλεία ανάλυσης. Επίσης και σε κάθε μία από τις παραπάνω κατηγορίες απαιτείται διαφορετική αντιμετώπιση ανάλογα με τα χαρακτηριστικά των διαθέσιμων δεδομένων (χωρική ανάλυση, φασματικής ανάλυση και ραδιομετρική ανάλυση). 

</doc>
<doc id="67595" url="https://el.wikipedia.org/wiki?curid=67595" title="Ενρίκε Ροδρίγκεθ">
Ενρίκε Ροδρίγκεθ

Ο Ενρίκε Ροδρίγκεθ ("Enrique Rodríguez Cal", 17 Νοεμβρίου 1951) ήταν Ισπανός πυγμάχος και ολυμπιονίκης.
Γεννήθηκε στις 17 Νοεμβρίου 1951. Κέρδισε το χάλκινο μετάλλιο στα 48 κιλά στην Ολυμπιάδα του Μονάχου το 1972. Συμμετείχε και στην επόμενη Ολυμπιάδα το 1976 αλλά αποκλείστηκε από τον πρώτο γύρο. Στην Ολυμπιάδα του 1976 ήταν σημαιοφόρος της Ισπανικής αποστολής.

</doc>
<doc id="67598" url="https://el.wikipedia.org/wiki?curid=67598" title="Δένδρο του Ιεσσαί">
Δένδρο του Ιεσσαί

Με τον όρο δένδρο ή ρίζα του Ιεσσαί φέρεται γενικά η γνωστή συμβολική αγιογραφική παράσταση, αρχικά στη βυζαντινή αγιογραφία, που εικονογραφείται το γενεαλογικό δένδρο της ενσάρκωσης του Ιησού Χριστού και που ανταποκρίνεται μόνο ως προς την έννοια του εκκλησιαστικού ύμνου που αρχίζει με τους στίχους: «"Ράβδος εκ της ρίζης Ιεσσαί και άνθος εξ αυτής Χριστέ εκ της Παρθένου ανεβλάστησας..."».
Η εν λόγω αγιογραφική παράσταση συνήθως παρουσιάζει ξαπλωμένο τον Ιεσσαί, όπου εκ του σώματος του αναφύεται κορμός δένδρου, στη κορυφή του οποίου «"εν είδει"» άνθους παρίσταται η βρεφοκρατούσα Θεοτόκος. Στους δε κλάδους του δένδρου απεικονίζονται κατά γενεαλογική σειρά, εκ των κάτω προς τα πάνω οι επίγειοι προπάτορες του θεομνήστορα Ιωσήφ, παρεμβάλλοντας ενίοτε, ανάλογα της έμπνευσης των διαφόρων αγιογράφων, και άλλα βιβλικά πρόσωπα, κυρίως Προφήτες.

</doc>
<doc id="67608" url="https://el.wikipedia.org/wiki?curid=67608" title="Γ’ Ράιχ">
Γ’ Ράιχ



</doc>
<doc id="67609" url="https://el.wikipedia.org/wiki?curid=67609" title="Γ' Ράιχ">
Γ' Ράιχ



</doc>
<doc id="67610" url="https://el.wikipedia.org/wiki?curid=67610" title="Βασίλης Κ. Ξανθόπουλος">
Βασίλης Κ. Ξανθόπουλος

Ο Βασίλης Κ. Ξανθόπουλος (Δράμα Μακεδονίας, 8 Απριλίου 1951 – Ηράκλειο, 27 Νοεμβρίου 1990) ήταν Έλληνας φυσικομαθηματικός, από τους κορυφαίους ειδικούς στη Γενική Θεωρία της Σχετικότητας.
Βιογραφία.
Γεννήθηκε στη Δράμα στις 8 Απριλίου 1951, αποφοίτησε πρώτος από το Γυμνάσιο Αρρένων Δράμας το 1969, έχοντας ήδη εκδηλώσει τις μεγάλες ικανότητες στα μαθηματικά και τη φυσική, ένδειξη των οποίων ήταν το πρώτο βραβείο που έλαβε στο διαγωνισμό της Ελληνικής Μαθηματικής Εταιρείας το ίδιο έτος. Στις πανελλήνιες εξετάσεις του 1969 έχει την υψηλότερη επίδοση σε όλη την Ελλάδα και ξεκίνησε τις σπουδές του στα Μαθηματικά στο Αριστοτέλειο Πανεπιστήμιο Θεσσαλονίκης. Το 1973 αποφοιτά και πάλι πρώτος, με βαθμό πτυχίου 9.84, και γίνεται δεκτός για μεταπτυχιακές σπουδές στη φυσική στο Πανεπιστήμιο του Σικάγου. Έλαβε το μάστερ το 1976 και το διδακτορικό του στη Φυσική το 1978 υπό την επίβλεψη του καθ. Robert Geroch. Ο τίτλος της διατριβής του ήταν "Exact vacuum solutions of Einstein's equation from linearized solutions". Παράλληλα ξεκίνησε τη συνεργασία του με το διάσημο Σουμπραμανιάν Τσαντρασεκάρ (βραβείο Nobel Φυσικής 1983), γνωστού μεταξύ άλλων και από το ομώνυμο Όριο Chandrasekhar για τη μέγιστη μάζα που μπορεί να έχει ένας λευκός νάνος. Δίδαξε και εργάστηκε ως ερευνητής στα πανεπιστήμια των ΗΠΑ Μοντάνα, Σύρακιουζ, Χάρβαρντ και Σικάγου καθώς επίσης, στο Ινστιτούτο Μαξ Πλανκ για Αστροφυσική στη Γερμανία και στο Πανεπιστήμιο Θεσσαλονίκης. Από το 29 Νοεμβρίου 1983 και μέχρι τον θάνατό του στις 27 Νοεμβρίου 1990, ο Βασίλης Ξανθόπουλος ήταν καθηγητής στο Τμήμα Φυσικής του Πανεπιστημίου Κρήτης, όπου διετέλεσε και πρόεδρος τμήματος (1987-90).
Η έρευνα και η διδασκαλία του Βασίλη Ξανθόπουλου διακόπηκαν πρόωρα, όταν δολοφονήθηκε στις 27 Νοεμβρίου 1990 την ώρα που δίδασκε τη χρήση ηλεκτρονικών υπολογιστών για την εκτέλεση πολύπλοκων αλγεβρικών υπολογισμών, σε αίθουσα τερματικών του κεντρικού Η/Υ του Πανεπιστημίου Κρήτης. Στην ίδια επίθεση δολοφονήθηκε και ο Στέφανος Πνευματικός, ενώ τραυματίσθηκε σοβαρά στο χέρι ο καθηγητής του ΑΠΘ Σωτήριος Περσίδης. Η σπάνια αυτή τραγωδία είχε συνταράξει τότε την ελληνική κοινωνία. Ο δολοφόνος, μεταπτυχιακός φοιτητής Γ. Πετροδασκαλάκης, δεν συνελήφθη ποτέ και στις 9 Ιουλίου 1991 το σώμα του βρέθηκε κρεμασμένο από ένα δένδρο 500 μέτρα από το εκκλησάκι του Αγίου Πνεύματος στα όρια νομών Λασιθίου και Ηρακλείου από το βοσκό Γεώργιο Τρευλάκη: είχε αυτοκτονήσει. Ο συνάδελφος του Ξανθόπουλου, Κρητικός φυσικός και γνωστός συγγραφέας Γιώργος Γραμματικάκης ξεκίνησε από τότε εκστρατεία ευαισθητοποίησης για το ζήτημα της οπλοκατοχής στην Κρήτη. Επίσης, ο καθηγητής Γιώργος Γιατρομανωλάκης έγραψε ένα είδος μυθιστορήματος εμπνευσμένο από το γεγονός.
Επιστημονικό έργο.
Συνεισέφερε στη μελέτη των συγκρουόμενων επίπεδων βαρυτικών κυμάτων. Μαζί με τον Τσαντρασεκάρ ανακάλυψαν μία ακριβή λύση για τη σύγκρουση αυτή, κατά την οποία τα βαρυτικά κύματα αλληλεπιδρούν μη γραμμικά και δημιουργούν στη ζώνη αλληλεπιδράσεως μια καμπυλωμένη περιοχή του χωροχρόνου που είναι τοπικώς ισομετρική προς το Κενό Kerr. Η λύση αυτή ονομάζεται σήμερα «λύση Chandrasekhar-Ξανθόπουλου για συγκρουόμενο επιπεδο κύμα». Επίσης, ασχολήθηκε με θέματα Μαθηματικής Φυσικής, ιδίως σχετιζόμενα με την επίλυση μη γραμμικών διαφορικών εξισώσεων που βέβαια χρειάζονται πολύ στη Γενική Σχετικότητα.
Συνέγραψε πάνω από 50 πρωτότυπες ερευνητικές εργασίες και το μικρό εκλαϊκευτικό βιβλίο "«Περί αστέρων και Συμπάντων»". Μέχρι τον θάνατό του συνεργαζόταν επιστημονικά και συνδεόταν φιλικά με τον Τσαντρασεκάρ, ο οποίος τον είχε επισκεφθεί στην Κρήτη αρκετές φορές. Ο Ξανθόπουλος υπήρξε και πολύ καλός πανεπιστημιακός Δάσκαλος, με εξαιρετικά μεγάλη μεταδοτικότητα.
Τιμές εις μνήμη.
Προς τιμή του Βασίλη Ξανθόπουλου το μεγάλο αμφιθέατρο της Φυσικομαθηματικής Σχολής του Πανεπιστημίου Κρήτης ονομάσθηκε «Αμφιθέατρο Βασίλη Ξανθόπουλου - Στέφανου Πνευματικού». Μετά τη μετακίνηση του Παν. Κρήτης στη νέα πανεπιστημούπολη στς Βούτες το Αμφιθέατρο Α του Τμήματος Φυσικής ονομάσθηκε «Αμφιθέατρο Βασίλη Ξανθόπουλου - Στέφανου Πνευματικού». Επίσης, καθιερώθηκε να προκηρύσσεται κάθε χρόνο από το Ίδρυμα Τεχνολογίας και Έρευνας «Βραβείο Εξαίρετης Πανεπιστημιακής Διδασκαλίας Β. Ξανθόπουλου - Σ. Πνευματικού» στη μνήμη τους, η απονομή του οποίου γίνεται από τον Πρόεδρο της Ελληνικής Δημοκρατίας. Εκτός από αυτό το βραβείο, που δίνεται σε Έλληνες επιστήμονες ανεξαρτήτως ειδικότητας και ηλικίας, υπάρχει και το διεθνές «Xanthopoulos Award», θεσμοθετημένο επίσης από το Ίδρυμα Τεχνολογίας και Έρευνας και απονεμόμενο μία φορά κάθε τρία χρόνια από την General Relativity and Gravitation Society σε επιστήμονα κάτω των 40 ετών που έχει «εξέχουσα (κατά προτίμηση θεωρητική) συνεισφορά στο πεδίο της βαρυτικής Φυσικής». Το βραβείο αυτό, που συνοδεύεται από χρηματικό ποσό περίπου 10.000 δολαρίων ΗΠΑ, έχει απονεμηθεί μέχρι σήμερα στους Δημήτριο Χριστοδούλου, Gary Horowitz και Carlo Rovelli.
Προς τιμή του Βασίλη Ξανθόπουλου το αμφιθέατρο του 1ου Γεν. Λυκείου Δράμας ονομάσθηκε «Αμφιθέατρο Βασίλη Ξανθόπουλου». Επίσης στο Αστεροσκοπείο του Αριστοτελείου Πανεπιστημίου Θεσσαλονίκης μία αίθουσα ονομάσθηκε «Αίθουσα Βασίλη Ξανθόπουλου».
Στις 8 Απριλίου 2021, το Τμήμα Φυσικής του Πανεπιστημίου Κρήτης σε συνεργασία με το Ινστιτούτο Αστροφυσικής του ΙΤΕ σε μια τελετή παρουσίασαν μια ιστοσελίδα αφιερομένη στο ψηφιοποιημένο αρχείο του Βασίλη Ξανθόπολου. Σε αυτή υπάρχει άφθονο πρωτεγενές υλικό που αφορά τη ζωή και το έργο του.
Διαγωνισμός Βασίλη Ξανθόπουλου.
Κάθε άνοιξη, από το 1992 και μετά, διοργανώνεται στη Δράμα και στο σχολείο που αποφοίτησε ο Βασίλης Ξανθόπουλος, στο 1ο ΓΕΛ Δράμας, διαγωνισμός στη φυσική και τα μαθηματικά για τους μαθητές λυκείου του νομού Δράμας. Ο διαγωνισμός διενεργείται με ευθύνη του Συλλόγου Θετικών Επιστημόνων Δράμας.

</doc>
<doc id="67612" url="https://el.wikipedia.org/wiki?curid=67612" title="Βουνί Κεφαλονιάς">
Βουνί Κεφαλονιάς

Το χωριό Βουνίον ή Βουνί βρίσκεται στη νότια πλευρά της Παλλικής χερσονήσου, επτά μόλις χιλιόμετρα από την πόλη του Ληξουρίου. Στο χωριό αυτό γινόταν μέχρι και πριν σαράντα περίπου χρόνια παραγωγή αλατιού από θαλασσινό νερό. 
Η παραγωγή αλατιού στο Βουνί Κεφαλονιάς.
Όσοι από τους κατοίκους του χωριού ενδιαφέρονταν να παρασκευάσουν αλάτι έπρεπε να πάνε να το ανακοινώσουν στον πρόεδρο της κοινότητας. Αφού γινόταν λοιπόν το συμβόλαιο, η κοινότητα παραχωρούσε για τέσσερα μόνο χρόνια ένα μέρος της ακτής στην περιοχή (Ακρωτήρι) για να ασχοληθούν οι κάτοικοι με την παρασκευή του αλατιού.
Η περιοχή που γίνεται το αλάτι είναι μια παραλία πετρώδης, στην οποία δημιουργούνται μικρές και μεγαλύτερες λιμνούλες. Τις λιμνούλες αυτές οι ντόπιοι τις ονόμαζαν "λίμπες". Οι λίμπες λοιπόν έπρεπε πρώτα να επισκευαστούν, να κλειστούν δηλαδή από όλες τις μεριές ώστε να μη φεύγει το νερό. Αυτό γινόταν φτιάχνοντας ένα μικρό τοιχάκι από λάσπη γύρω-γύρω από τη λίμπα. Τη λάσπη αυτή την έβρισκαν κοντά στην αμμουδιά: λόγω της υψηλής περιεκτικότητάς της σε αλάτι, είχε την ιδιότητα να "πετρώνει", προσδίδοντας ανθεκτικότητα στα τοιχάκια αυτά. 
Κατόπιν οι λίμπες πλένονταν καλά να φύγουν τα χώματα, με γερό τρίψιμο με σκληρό χόρτο της περιοχής, με την ντόπια ονομασία "λαϊπόδι". Αφού τις ξέπλεναν με άφθονο θαλασσινό νερό, οι κάτοικοι τις γέμιζαν με άλμη από τις μεγαλύτερες λίμνες στα σημεία που δεν φτάνει το κύμα. Η άλμη αυτή μαζευόταν στις λίμνες κατά τη διάρκεια φουρτούνας, όπου τα νερά φτάνουν βαθιά μέσα στην ακτογραμμή. Η άλμη στις λίμνες αυτές παρέμενε αρκετό καιρό, και με τη βοήθεια της θερμότητας από τον ήλιο εξατμιζόταν μέρος του νερού με αποτέλεσμα το διάλυμα να γίνεται πιο περιεκτικό σε αλάτι. Αυτό το διάλυμα χρησιμοποιούσαν οι κάτοικοι ως "μαγιά" για την παρασκευή του δικού τους αλατιού.
Στη συνέχεια λοιπόν οι κάτοικοι γέμιζαν τις λίμπες με την άλμη - "μαγιά". Μια ή δυο μέρες μετά - ανάλογα με τη θερμοκρασία και τις καιρικές συνθήκες - το πρώτο αλάτι έχει δημιουργηθεί σαν κρούστα πάνω στην επιφάνεια της λίμπας και οι κάτοικοι το μαζεύουν. Το αλάτι αυτό λέγεται "αφράλα" στην Κεφαλονιά, και μοιάζει σαν θρυμματισμένο κρύσταλλο λευκού χρώματος. Μόλις μαζευτεί το πρώτο αλάτι, οι λίμπες ξαναγεμίζονται με άλμη και ακολουθείται ξανά η ίδια διαδικασία. Κατά τη διάρκεια του μήνα Αυγούστου - οπότε και γίνεται το αλάτι - ο κάθε νοικοκύρης μπορούσε να παρασκευάσει μέχρι και τετρακόσια κιλά αλάτι, το οποίο κατέληγε στα παντοπωλεία του Ληξουρίου και αποτελούσε συμπλήρωμα στο ετήσιο εισόδημα της οικογένειας.
Οι κάτοικοι του χωριού δεν ασχολούνται πλέον με την παραγωγή αλατιού και η διαδικασία αποτελεί ανάμνηση του παρελθόντος, και μέρος της λαογραφικής παράδοσης του χωριού.

</doc>
<doc id="67613" url="https://el.wikipedia.org/wiki?curid=67613" title="Βουνίον Κεφαλλονιάς">
Βουνίον Κεφαλλονιάς



</doc>
<doc id="67628" url="https://el.wikipedia.org/wiki?curid=67628" title="Ρίζα του Ιεσσαί">
Ρίζα του Ιεσσαί



</doc>
<doc id="67632" url="https://el.wikipedia.org/wiki?curid=67632" title="Μπρίντιζι">
Μπρίντιζι

To Μπρίντιζι (ιταλ. "Brindisi", ), ή Μπρίντεζι, ή Μπρέντεζι, το αρχαίο Βρινδήσιον ή Βρενδήσιον (εκ του λατινικού "Brundusium", ή "Brundisium"), είναι πόλη της Ιταλίας στην Απουλία και λιμάνι στην Αδριατική θάλασσα, με πληθυσμό 88.667 κατοίκους το 2014. Είναι πόλη της νοτιοανατολικής Ιταλίας και πρωτεύουσα ομώνυμης επαρχίας. Στα νεοελληνικά συναντάται και με τον παραφθαρμένο τύπο Πρίντεζι ή Μπρίντεζι. Ιστορικά η πόλη έχει παίξει σημαντικό ρόλο στο εμπόριο και στον πολιτισμό, χάρι στη θέση της στην Ιταλική Χερσόνησο και στο φυσικό της λιμάνι στην Αδριατική Θάλασσα. Η πόλη αποτελεί βασικό λιμάνι για το εμπόριο με την Ελλάδα και τη Μέση Ανατολή. Το Μπρίντιζι έχει ανθηρή βιομηχανία στην αγροτική, τη χημική και την ενεργειακή παραγωγή.
Γεωγραφία.
Το Μπρίντιζι βρίσκεται σε ένα φυσικό λιμάνι που εισδύει βαθειά μέσα στην Αδριατική ακτή της Απουλίας. Ο συνολικός δήμος είναι μέρος της Πεδιάδας του Μπρίντιζι, που χαρακτηρίζεται από υψηλό ποσοστό γεωργικής χρήσης της γης. Βρίσκεται στο βορειοανατολικό τμήμα της πεδιάδας του Σαλέντο, περίπου 40 χλμ. από την Κοιλάδα Ιτρια και το χαμηλό Μούρτζε. Κοντά στην πόλη είναι το Φυσικό Θαλάσσιο Καταφύγιο της WWF του Τόρε Γκουατσέτο. Το Ιόνιο Πέλαγος είναι περίπου σε απόσταση 45 χλμ. Η περιοχή του Μπρίντιζι χαρακτηρίζεται από μια ευρεία επίπεδη έκταση, από την οποία επιμέρους κοιτάσματα ασβεστόλιθου και άμμου θαλάσσιας προέλευσης, που με τη σειρά τους έχουν ένα βαθύτερο αργιλικό στρώμα του Πλειστόκαινου και ένα ακόμη μεταγενέστερο Μεσοζωικών ανθρακικών αλάτων, αποτελούμενο από ασβεστόλιθο και χώματα. Η ανάπτυξη της γεωργίας έχει προκαλέσει αύξηση της χρήσης των υδατικών αποθεμάτων, με αποτέλεσμα αύξηση της ανεξέλεγκτης χρήσης.
Ιστορία.
Αρχαία εποχή.
Το Μπρίντιζι ήταν Αρχαία Ελληνική αποικία που προηγήθηκε της Ρωμαικής επέκτασης. Το Λατινικό όνομα Brundisium ή Brundisium προέρχεται από το αρχαίο ελληνικό Βρεντέσιον (ονομασία που μοιάζει ιλλυρική) ή Βρενδέσιον ή Βρεντήσιον, που σημαίνει ΄΄κεφάλι ελαφιού΄΄, που αναφέρεται στο σχήμα του φυσικού λιμανιού. Έχει αναφερθεί και η μεταγενέστερη εξελληνισμένη ονομασία Βρινδήσιον. Πάντως σε αρχαίες παραδόσεις σαν ιδρυτής της πόλης φέρεται ο Διομήδης, σύντροφος του Οδυσσέα και ότι ήταν αποικία των Κρητών. Το 267 π.Χ. (245 π.Χ., σύμφωνα με άλλες πηγές) κατακτήθηκε από τους Ρωμαίους. Στο ακρωτήριο της Πούντα, που βρίσκεται στο εξωτερικό λιμάνι, έχει ταυτοποιηθεί ένα χωριό της Εποχής του Ορείχαλκου (16ος αιώνας π.Χ.), όπου ένα σύνολο από καλύβες, προστατευμένες από επίχωμα από πέτρες απέφερε κομμάτια Μυκηναικής κεραμικής. Ο Ηρόδοτος έχει αναφερθεί στη Μυκηναϊκή προέλευση αυτών των πληθυσμών. Η νεκρόπολη του Τορ Πιζάνα (νότια της παλιάς πόλης του Μπρίντιζι) απέφερε Κορινθιακά πιθάρια του πρώτου μισού του 7ου αιώνα π.Χ. Οι Μεσσάπιοι του Μπρίντιζι είναι βέβαιο ότι διατηρούσαν έντονες εμπορικές σχέσεις με την απέναντι πλευρά της Αδριατικής και τους Ελληνικούς πληθυσμούς του Αιγαίου Πελάγους. Μετά τους Καρχηδονιακούς Πολέμους (264 - 146 π.Χ.) έγινε σημαντικό κέντρο της ναυτικής δύναμης και του θαλάσσιου εμπορίου της Ρώμης. Στο Συμμαχικό Πόλεμο (90 - 88 π.Χ.) απέκτησε τα δικαιώματα των Ρωμαίων πολιτών και έγινε ελεύθερο λιμάνι από το Σύλλα. Δεινοπάθησε όμως από μια πολιορκία από τον Ιούλιο Καίσαρα και δέχθηκε νέες επιθέσεις το 42 και το 40 π.Χ. Εδώ γεννήθηκε ο ποιητής Πακούβιος περί το 220 π.Χ. και πέθανε ο διάσημος ποιητής Βιργίλιος το 19 π.Χ. Υπό τους Ρωμαίους το Μπρουντίζιουμ - μεγάλη πόλη την εποχή του με περίπου 100.000 κατοίκους - ήταν λιμάνι με μεγάλη κίνηση, το κύριο σημείο επιβίβασης για την Ελλάδα και την Ανατολή, μέσω Δυρραχίου και Κέρκυρας. Συνδεόταν με τη Ρώμη μέσω της Βία Αππια και της Βία Τραιάνα. Η κατάληξη της Βία Αππια στην άκρη της θάλασσας πλαισιωνόταν στο παρελθόν από δύο ωραίες κολόνες. Μόνο η μία παραμένει, η άλλη έχει υπεξαιρεθεί και μεταφερθεί στη γειτονική πόλη Λέτσε. 
Μεσαίωνας και νεότερα χρόνια.
Κατά τον Μεσαίωνα, το Μπρίντιζι κατακτήθηκε από τους Οστρογότθους και ανακαταλήφθηκε από τη Βυζαντινή Αυτοκρατορία τον 6ο αιώνα μ.Χ.. Το 674 καταστράφηκε από τους Λομβαρδούς του Ρομουάλδου Α΄, αλλά το εξαιρετικό φυσικό του λιμάνι οδήγησε στην ταχεία επανοικοδόμηση της πόλεως. Τον 9ο αιώνα οικισμός των Σαρακηνών αναπτύχθηκε δίπλα στην πόλη μετά την επιδρομή πειρατών του 836. Το 1070 κατακτήθηκε από τους Νορμανδούς και έγινε τμήμα του Πριγκηπάτου του Τάραντα και του Δουκάτου της Απουλίας και ήταν η πρώτη κτήση των Κομήτων του κονβερσάνο και κατόπιν, μετά τη βαρονική εξέγερση του 1132, η πόλη ανέκτησε μέρος του περασμένου μεγαλείου της την περίοδο των Σταυροφοριών, οπότε ανέκτησε την Επισκοπική Εδρα, κατασκευάσθηκε ο νέος καθεδρικός και ένα κάστρο με ένα σπουδαίο νέο οπλοστάσιο και έγινε προνομιούχο λιμάνι για τους Αγιους Τόπους. Στον Καθεδρικό του Μπρίντιζι έγινε ο γάμος του Νορμανδού Πρίγκιπα Ρογήρου Γ΄της Σικελίας , γιού του Βασιλιά Ταγκρέδου της Σικελίας. Ο Αυτοκράτορας Φρειδερίκος Β΄, κληρονόμος του στέμματος της Ιερουσαλήμ και η Ισαβέλλα ντε Μπριέν (9 Νοεμβρίου 1225) ξεκίνησαν από το λιμάνι του Μπρίντιζι το 1227 για την ΣΤ΄ Σταυροφορία. Οπως άλλα λιμάνια της Απουλίας, το Μπάρι για μικρό διάστημα κυβερνήθηκε από τη Βενετία, αλλά γρήγορα ανακαταλήφθηκε από την Ισπανία. Επιδημία πανούκλας και σεισμός κτύπησαν την πόλη το 1348 και 1456, αντιστοίχως. Το Μπρίντιζι ήταν στα χέρια των Αυστριακών από το 1707 ως το 1734 και μετά το κατέλαβαν οι Βουρβόνοι. Μεταξύ Σεπτεμβρίου 1943 και Φεβρουαρίου 1944 η πόλη λειτούργησε ως προσωρινή πρωτεύουσα της Ιταλίας. Το Μπρίντιζι φιλοξένησε το Βασιλιά Βίκτορα Εμμανουήλ Γ΄, τον Πιέτρο Μπαντόλιο και τμήμα της διοίκησης των Ιταλικών ενόπλων δυνάμεων το Σεπτέμβριο του 1943, μετά την ανακωχή της Ιταλίας.
Σύγχρονη πόλη και λιμάνι.
Η πόλη έχει έκταση 328 τετραγωνικά χιλιόμετρα και μεσοσταθμικό υψόμετρο 15 μέτρα. Σημερινός δήμαρχος είναι ο Domenico Mennitti (Domenico Mennitti) από τις 22/06/2009.
Το λιμάνι είναι από τα καλύτερα φυσικά λιμάνια στη Μεσόγειο και έχει μεγάλη κίνηση. Το χρησιμοποιούν κυρίως, μαζί με εκείνο του Μπάρι, τα επιβατηγά-οχηματαγωγά πλοία που εκτελούν δρομολόγια Ελλάδας-Ιταλίας. Το αεροδρόμιο του Brindisi, γνωστό ως Αεροδρόμιο Papola-Casale, βρίσκεται 6 μόλις χιλιόμετρα από το κέντρο της πόλεως.
Πολιούχος θεωρείται ο Άγιος Λαυρέντιος του Βρινδησίου, του οποίου η μνήμη τιμάται την πρώτη Κυριακή του Σεπτεμβρίου, και δευτερευόντως ο Άγιος Θωμάς της Αμασείας.

</doc>
<doc id="67634" url="https://el.wikipedia.org/wiki?curid=67634" title="Ειρήνη Λασκαρίνα Παλαιολογίνα">
Ειρήνη Λασκαρίνα Παλαιολογίνα

Η Ειρήνη Λασκαρίνα (1200 - 1239 ή 1241) ήταν κόρη του Αυτοκράτορα της Νικαίας Θεοδώρου Α΄ Λάσκαρη και της Άννας Αγγελίνας, κόρης του Αλεξίου Γ΄ Αγγέλου. Η αδελφή της Μαρία, παντρεύτηκε τον βασιλιά της Ουγγαρίας Μπέλα Δ΄ των Άρπαντ. 
Η Ειρήνη έλαβε σε πρώτο γάμο ως σύζυγο τον στρατηγό Ανδρόνικο Παλαιολόγο και μετά τον θάνατο αυτού, τον προοριζόμενο διάδοχο του Θεοδώρου Α΄, Ιωάννη Γ΄ Βατάτζη το 1212. Με τον Ιωάννη Γ΄ απέκτησε ένα γιο, τον μετέπειτα Αυτοκράτορα της Νίκαιας Θεόδωρο Β΄ Λάσκαρη Βατάτζη. Η Ειρήνη κατά τη διάρκεια ενός κυνηγιού, έπεσε από το άλογό της και τραυματίστηκε άσχημα με αποτέλεσμα να μην μπορέσει να τεκνοποιήσει έκτοτε. Απεβίωσε το 1239, αφού πρώτα είχε αποσυρθεί σε μονή με το όνομα Ευγενία. 
Οι περισσότερες πηγές εγκωμιάζουν την Ειρήνη για τη σεμνότητα και τη σύνεσή της και λέγεται ότι με το παράδειγμά της, συνετέλεσε στην ηθική πρόοδο του λαού της. Σύμφωνα με την παράδοση αναφέρεται πως, περνώντας ως αυτοκράτειρα από τη Ζάκυνθο, σταμάτησε στη νήσο των Στροφάδων και προσευχήθηκε στην Παναγία για να θεραπεύσει την αδελφή της. Η Παναγία έκανε το θαύμα της και η Αυτοκράτειρα ως ανταπόδοση έκτισε μοναστήρι σε μορφή φρουρίου για να προστατεύει τους μοναχούς από τις επιδρομές των πειρατών. Το μοναστήρι αυτό ονομάστηκε "Η Πάντων Χαρά".

</doc>
<doc id="67635" url="https://el.wikipedia.org/wiki?curid=67635" title="Πρίντεζι">
Πρίντεζι



</doc>
<doc id="67636" url="https://el.wikipedia.org/wiki?curid=67636" title="Μπρίντεζι">
Μπρίντεζι



</doc>
<doc id="67640" url="https://el.wikipedia.org/wiki?curid=67640" title="Ράλλυ Καταλωνίας">
Ράλλυ Καταλωνίας

Το Ράλλυ Καταλωνίας είναι αγώνας ράλλυ αυτοκινήτων του παγκοσμίου πρωταθλήματος. Διοργανώνεται κάθε χρόνο από το 1965 στην Καταλωνία της Ισπανίας. Διεξάγεται στo Σαλού της Καταλωνίας και είναι ένα από τα παλαιότερα ράλλυ του WRC. Οι περισσότερες διαδρομές γίνονται στην άσφαλτο. Τα προηγούμενα Ράλλυ γίνονταν στην Κόστα Μπράβα. Πολυνίκης στο εν λόγω ράλλυ με συνολικά 9 νίκες, είναι ο Γάλλος Σεμπαστιάν Λεμπ.

</doc>
<doc id="67645" url="https://el.wikipedia.org/wiki?curid=67645" title="Θεωρία του πλειοδοτικού τιμήματος">
Θεωρία του πλειοδοτικού τιμήματος



</doc>
<doc id="67649" url="https://el.wikipedia.org/wiki?curid=67649" title="Ρόναλντ Ρέηγκαν">
Ρόναλντ Ρέηγκαν



</doc>
<doc id="67658" url="https://el.wikipedia.org/wiki?curid=67658" title="Krautrock">
Krautrock

Το Krautrock (προφέρεται "κράουτ-ροκ") είναι ο γενικός όρος που χρησιμοποιείται για να περιγράψει το μουσικό ρεύμα που εμφανίστηκε στη Γερμανία στα τέλη της δεκαετίας του 1960 και ανέβηκε σε δημοτικότητα κατά τη διάρκεια της δεκαετίας του 1970. Το πρώτο μισό της ονομασίας, το “Kraut”, προέρχεται από τη προσβλητική λέξη ("the krauts", "δε κράουτς", "οι γερμανοί") που χρησιμοποιούν στην Αγγλία (αλλά και σε άλλα μέρη της Ευρώπης) για να αναφερθούν σε ένα “άνθρωπο με γερμανική καταγωγή” (προκύπτει από τη γερμανική λέξη “sauerkraut”, λάχανο τουρσί, ένα τυπικό γερμανικό φαγητό). Η ονομασία επινοήθηκε από το μουσικό Τύπο της Μεγάλης Βρετανίας, όπου το krautrock συνάντησε αρχικά ενθουσιώδη υποστήριξη από την τοπική ανεξάρτητη σκηνή. Συγκεκριμένα ο John Peel, ραδιοφωνικός παραγωγός του BBC, θεωρείται υπεύθυνος για την εξάπλωση του έξω από τα σύνορα των γερμανόφωνων περιοχών της Ευρώπης. Καθώς το μουσικό ρεύμα και τα συγκροτήματα που το εξέφραζαν γίνονταν πιο γνωστά και δημοφιλή, η λέξη "krautrock" έχασε την προσβλητική της χροιά και έγινε αποδεκτή στο αγγλόφωνο κόσμο, σαν απλή μουσική αναφορά. Θα πρέπει να αναφερθεί ότι πολύ λίγα από τα συγκροτήματα του είδους αποδέχονται αυτό το χαρακτηρισμό. Ο Julian Cope για παράδειγμα, στο βιβλίο του "Krautrocksampler", αναφέρει ότι «το Krautrock είναι ένα υποκειμενικό μουσικό φαινόμενο από την πλευρά της Βρετανίας, γιατί περιγράφει τον τρόπο που υποδέχτηκαν αυτή τη μουσική στο Ηνωμένο Βασίλειο και όχι την πραγματική μουσική σκηνή από τη Δυτική Γερμανία στην οποία βασίζεται». Σήμερα, μέλη του συγκροτήματος Faust απορρίπτουν με έμφαση το συγκεκριμένο όρο:
"... όταν οι άγγλοι άρχισαν να μιλάνε για Krautrock, νομίζαμε ότι μας κοροϊδεύουν... και όταν ακούμε για την «αναγέννηση του Krautrock», μας κάνει να πιστεύουμε ότι ό,τι κάναμε ήταν για το τίποτα".
Το Krautrock είναι μια εκλεκτική και συχνά πολύ πρωτότυπη μίξη Αγγλικού και Αμερικανικού μετά-ψυχεδελικού jamming και progressive rock, η οποία δανείζεται ιδέες από τη σύγχρονη πειραματική κλασική μουσική (ειδικά από το συνθέτη Karlheinz Stockhausen, με τον οποίο, για παράδειγμα, είχαν μελετήσει οι Irmin Schmidt και Holger Czukay, μέλη των Can) και έχει πολλές επιρροές από νέες κατευθύνσεις που είχαν προκύψει στη jazz των δεκαετιών του 1960 και 1970. Οι μουσικοί του ρεύματος προσπαθούσαν να ξεφύγουν από τον παραδοσιακό τρόπο δημιουργίας τραγουδιών και μελωδιών της rock μουσικής της Αμερικής και της Αγγλίας, ενώ κάποιοι από αυτούς οδηγήθηκαν προς πιο μηχανικούς και ηλεκτρονικούς ήχους. Το βασικό συστατικό που χαρακτηρίζει τα συγκροτήματα που ταυτίζονται με το συγκεκριμένο ρεύμα είναι η προσπάθεια σύνθεσης μουσικής που βασιζόταν μεν στο «κλασσικό» Αγγλο-αμερικανικό πρότυπο της rock and roll μουσικής αλλά με ταυτόχρονη διάθεση να αποστασιοποιηθούν από τα blues (στο οποίο βασίζεται το αμερικανικό rock) και να επενδύσουν σε πιο γερμανικές επιρροές και πηγές. Ο Jean-Herve Peron, μέλος των Faust, λέει χαρακτηριστικά:
«Προσπαθούσαμε να παραμερίσουμε οτιδήποτε είχαμε ακούσει από το rock ‘n’ roll, τις τρίχορδες δομές μελωδίας, τους στίχους. Θέλαμε να πούμε κάτι τελείως διαφορετικό»
Στη δεκαετία του 1970, διάφορα συγκροτήματα όπως οι Tangerine Dream, Faust, Can, The Petards, Amon Düül και άλλα, χαρακτηρίστηκαν ως κυριότεροι εκπρόσωποι του Krautrock. Σε αυτά προστέθηκαν γκρουπ όπως οι Neu!, οι Kraftwerk και οι Cluster, τα οποία είχαν συνεργαστεί με τους φημισμένους παραγωγούς και μηχανικούς ήχου Dieter Dierks και Conny Plank από την Κολωνία. Αυτά τα συγκροτήματα ανταποκρίθηκαν στις ήδη υπάρχουσες τάσεις δημιουργίας νέων μουσικών ρευμάτων και τη ανάπτυξης μιας διαφορετικής πολιτιστικής ταυτότητας από ότι υπήρχε μετά το τέλος του 2ου Παγκοσμίου Πολέμου. Κάποια συγκροτήματα ξεκίνησαν την πορεία τους χωρίς να έχουν καμιά επαφή με το rock and roll ή κάποιο ενδιαφέρον για αυτό. Η σταδιακή τους έκθεση σε προοδευτική και καινοτόμο, για την εποχή, μουσική άλλων καλλιτεχνών όπως οι Velvet Underground, οι Φρανκ Ζάπα, Τζίμι Χέντριξ και οι Beatles, οδήγησε αρκετούς μουσικούς, όπως μέλη των Can και των Kraftwerk να εντρυφήσουν σε πιο δημοφιλή ακούσματα, για πρώτη φορά στην καριέρα τους.
Ο χαρακτηριστικός ήχος του Krautrock ήταν rock μουσική με “κλασσικά” όργανα (κιθάρα, μπάσο, ντραμς) πλαισιωμένη με ηλεκτρονικά όργανα και μελωδίες, ενώ πολλές φορές τα τραγούδια ήταν δομημένα κατά τέτοιο τρόπο ώστε σήμερα θυμίζουν ambient μουσική. Κάποια άλμπουμ περιείχαν μελωδίες με ρυθμό τόσο σταθερό και μονότονο που οι δημιουργοί του χρησιμοποιούσαν τον όρο “motorik”, μια λέξη αργκό που εννοιολογικά σημαίνει «μηχανική μουσική».
Στο τέλος της δεκαετίας του 1960, διάφορα κινήματα αντικομφορμιστών και χίπηδων στην Αμερική και τη Βρετανία κινούνταν μουσικά προς την ψυχεδέλεια, το heavy metal και το progressive rock, ενσωματώνοντας κοινωνικούς και πολιτικούς προβληματισμούς στους στίχους των τραγουδιών τους, για πρώτη φορά στην ιστορία της ποπ μουσικής. Το 1968 στην Ευρώπη υπήρχε μεγάλος αριθμός νεαρών και μορφωμένων ακροατών με παρόμοιους προβληματισμούς, λόγω των φοιτητικών κινημάτων της Γερμανίας και της Ιταλίας, σε συνδυασμό με τις εξεγέρσεις στη Γαλλία (Μάης του 1968). Ταυτόχρονα, η απειλή των πυρηνικών όπλων, η μόλυνση του περιβάλλοντος και διάφορες πολεμικές συγκρούσεις σε όλο τον πλανήτη είχαν προκαλέσει διαδηλώσεις διαμαρτυρίας και κινήματα ακτιβισμού. Η μουσική avant-garde φλέρταρε με τον ηλεκτρονικό ήχο από τα μέσα της δεκαετίας του 1950, αλλά οι ρίζες της ηλεκτρονικής μουσικής απλώνονται μέχρι τον 19ο αιώνα.
Οι παραπάνω παράγοντες δημιούργησαν το υπόβαθρο για την επερχόμενη εκρηκτική εξάπλωση του μουσικού κινήματος που τελικά ονομάστηκε Krautrock, το οποίο ουσιαστικά ξεκίνησε από το φεστιβάλ γερμανικής μουσικής του Έσσεν, το 1968. Οι σύγχρονοι γερμανοί rock μουσικοί, όπως και οι συνάδελφοι τους στην Αμερική και τη Βρετανία, έπαιζαν διάφορες παραλλαγές ψυχεδελικής μουσικής. Η δική τους εκδοχή όμως, ήταν πολύ διαφορετική από τις υπόλοιπες γιατί ενσωμάτωνε αρκετά ενδιαφέροντα στοιχεία από την ηλεκτρονική avant-garde. Την ίδια χρονιά, το 1968, οι Hans-Joachim Roedelius, Klaus Schulze και Conrad Schnitzler δημιούργησαν τη Λέσχη Ελεύθερης Τέχνης Zodiac στο Βερολίνο, η οποία βοήθησε στην εξάπλωση της ψυχεδελικής rock μουσικής στη νεολαία. Στην αρχική του μορφή, το Krautrock ανήκε στην Ελεύθερη Τέχνη. Σύμφωνα με τις πρακτικές της, οι μουσικοί διένειμαν τους δίσκους τους δωρεάν σε διάφορα φεστιβάλ ελεύθερης τέχνης.
Τα επόμενα χρόνια εμφανίστηκαν αρκετά πρωτοποριακά γκρουπ. Το 1969 δημιουργήθηκαν οι Can, οι οποίοι ενσωμάτωσαν στοιχεία jazz στη μουσική τους (παράλληλα με τη μουσική σκηνή του Καντέρμπερι στην Αγγλία), και τον επόμενο χρόνο οι Kluster (αργότερα μετονομάστηκαν σε Cluster) άρχισαν να ηχογραφούν μουσική instrumental με ηλεκτρονικούς ήχους με έμφαση σε επαναλαμβανόμενα μοτίβα. Το 1970, οι Popol Vuh έγιναν το πρώτο συγκρότημα Krautrock που χρησιμοποίησε συνθεσάιζερ για να δημιουργήσει μουσική που αργότερα ονομάστηκε “kosmische musik”. Τα συγκροτήματα Tangerine Dream, Ash Ra Temple και οι Cosmic Jokers (και στα τρία συμμετείχε ο Klaus Schulze) θα ακολουθούσαν κατά πόδας τα επόμενα χρόνια. Επίσης, οι Faust χρησιμοποίησαν συνθεσάιζερ και επιδόθηκαν σε επεξεργασία των κασετών ηχογράφησης, βάζοντας τις βάσεις για το μελλοντικό noise rock.
Το 1972 κυκλοφόρησαν δύο άλμπουμ ευρωπαϊκού rock που ενσωμάτωναν ηλεκτρονική ψυχεδέλια με ήχους από την Ασία: το In Der Garten Pharaos των Popol Vuh και το Aum των Deuter. Ταυτόχρονα, κυκλοφόρησαν διπλά άλμπουμ από το είδος “komische music”, το Cyborg από τον Klaus Schulze και το Zeit από τους Tangerine Dream (με παραγωγό τον Dieter Dierks), ενώ το συγκρότημα Neu! στράφηκε στην έντονα ρυθμική μουσική. Προς τα μέσα της δεκαετίας, οι Kraftwerk, ένα από τα πιο γνωστά σχήματα της Γερμανίας, ηχογράφησε τα άλμπουμ Autobahn και Radio-Activity, τα οποία έθεσαν τις βάσεις για την εξέλιξη των ρευμάτων της electro και της techno προς το τέλος του αιώνα.
Το 1974 οι Tangerine Dream κυκλοφόρησαν το άλμπουμ Phaedra, το οποίο σηματοδότησε τη στροφή του group από το καθαρό Krautrock προς ένα πιο μελωδικό ήχο (αργότερα ονομάστηκε Σχολή του Βερολίνου). Την ίδια χρονιά, ο Klaus Schulze κυκλοφόρησε το Blackdance, το τελευταίο του Krautrock άλμπουμ, και στη συνέχεια ακολούθησε την πορεία των Tangerine Dream.
Επιρροή του Krautrock στις επόμενες γενιές.
Το Krautrock επηρέασε αρκετά τη post-punk μουσική σκηνή, κυρίως καλλιτέχνες όπως οι The Fall και οι This Heat. Προς τα τέλη της δεκαετίας του 1990 και στις αρχές της δεκαετίας του 2000, με την επαναφορά της ηλεκτρονικής μουσικής στο προσκήνιο, μια νέα γενιά καλλιτεχνών άρχισε να ενδιαφέρεται για τη γερμανική μουσική εκείνης της περιόδου, οπότε το Krautrock καθιερώθηκε στη συλλογική συνείδηση ως ένα αυτούσιο και ανεξάρτητο μουσικό στυλ. Γκρουπ όπως οι Stereolab, Laika, Mouse On Mars, Tortoise και Coil, οι οποίοι ασχολούνται με το post-rock και την electronica, αναφέρουν ως βασικές επιρροές τους συγκροτήματα του Krautrock. Οι Radiohead έχουν διασκευάσει το τραγούδι των Can “Thief” και αναφέρουν τους Can, Neu! και Faust ως επιρροές τους. Οι Secret Machines όχι μόνο έχουν διασκευάσει το “(De Luxe) Immer Wielder” των Harmonia στο EP τους “The Road Leads Where It’s Lead”, αλλά έχουν παίξει και ζωντανά με τον Michael Rother. Οι Porcupine Tree έχουν διασκευάσει το “Hallogallo” των Neu! ως demo για το άλμπουμ τους Signify. Οι Wilco φαίνεται να έχουν επηρεαστεί από το Krautrock, ειδικά στα άλμπουμ τους Yankee Hotel Foxtrot και A Ghost Is Born (συγκεκριμένα στο τραγούδι Spiders (Kidsmoke). Σε συνεντεύξεις του, ο ηγέτης του συγκροτήματος Jeff Tweedy (τραγουδιστής, κιθαρίστας και στιχουργός) έχει δηλώσει το θαυμασμό του για γκρουπ όπως οι Can και οι Neu!. Ο Julian Cope έχει δηλώσει ότι το Krautrock τον έχει επηρεάσει πάρα πολύ και έχει γράψει το βιβλίο Krautrocksampler, το οποίο ασχολείται με το συγκεκριμένο θέμα.

</doc>
<doc id="67659" url="https://el.wikipedia.org/wiki?curid=67659" title="Άγιος Θεόδωρος ο Στρατηλάτης">
Άγιος Θεόδωρος ο Στρατηλάτης

Ο Άγιος Θεόδωρος ο Στρατηλάτης είναι άγιος της Ορθοδόξου Ανατολικής Εκκλησίας. Έζησε στα τέλη του 3ου μέχρι τις αρχές του 4ου μ.Χ. αιώνα. Το ακριβές έτος γέννησής του δεν διασώζεται. Υπήρξε ανώτατος βαθμοφόρος του Ρωμαϊκού στρατού και μάρτυρας της Ορθοδόξου πίστεως.
Ο βίος του.
Νεανική ηλικία.
Το πότε ακριβώς γεννήθηκε δεν είναι γνωστό, όμως η γέννησή του τοποθετείται στα τέλη του 3ου αιώνα. Γεννήθηκε στη πόλη Ευχάϊτα του Ελενοπόντου. Τα παιδικά του χρόνια τα έζησε στην Ποντική Ηράκλεια της Παφλαγονίας, πόλη στην ακτή του Ευξείνου Πόντου. Από νεαρός διακρινόταν για την εξωτερική του εμφάνιση αλλά και για την ρητορική του ικανότητα. Η παιδεία που είχε αποκτήσει ήταν Χριστιανική, αλλά και Ελληνική, μελετώντας τους Αρχαίους Έλληνες φιλοσόφους. Όπως μαθαίνουμε από τον βιογράφο του, ήταν ηγετικός χαρακτήρας και ξεχώριζε για την ηθική του, με αποτέλεσμα οι συνομήλικοί του να αναζητούν τη φιλία του.
Στρατιωτικός.
Από νεαρή ηλικία ακολούθησε τον δρόμο του στρατιωτικού. Ήταν κάτι που τον γοήτευε, ενώ γνωρίζουμε ότι υπήρξε και αθλητής, κάτι που συνέβαλε περαιτέρω σε αυτήν την απόφασή του. Λόγω των αρετών που ανέπτυξε και των χαρισμάτων που διέθετε, γρήγορα ανήλθε στην στρατιωτική ιεραρχία του ρωμαϊκού στρατού, λαμβάνοντας τον βαθμό του στρατηλάτη, κάτι σαν τον σημερινό στρατηγό. Η φήμη του, για όλους αυτούς τους λόγους έφτασε γρήγορα και στα αυτιά του αυτοκράτορα Λικινίου, ο οποίος τον κάλεσε για να τον γνωρίσει από κοντά.
Γνωριμία με τον Λικίνιο.
Ο Λικίνιος μαθαίνοντας πως είναι χριστιανός, πίστεψε πως θα είναι μια καλή ευκαιρία να προσηλυτίσει τον Θεόδωρο στην δική του θρησκεία και με επιστολή που του έστειλε, τον παρότρυνε να θυσιάσουν από κοινού στους θεούς. Ο συνετός και μετρημένος Θεόδωρος αρνήθηκε ευγενικά, επικαλούμενος λόγους σταθερότητος της περιοχής εξαιτίας των πιστών της που είχαν εγκαταλείψει τα είδωλα και πίστευαν στον Χριστό. Του απήντησε πως θα ήταν καλύτερα να τον επισκεπτόταν σε κάποιο του ταξίδι στην Ηράκλεια φέρνοντας μαζί του και τα είδωλα, για να δείξουν ενώπιον του λαού δείγμα ενότητος και μιμήσεως. Ο Λικίνιος εξέλαβε θετικά την πρόταση του Θεοδώρου. Έτσι και επισκέφτηκε την Ηράκλεια.
Το σχέδιο του Θεοδώρου.
Στο μυαλό του όμως άλλο σχέδιο είχε ο Θεόδωρος. Αφού τον υπεδέχθη σε μια λαμπρή τελετή, του ζήτησε τα είδωλα με σκοπό να αποδώσει ο ίδιος τιμές σε αυτά. Όταν όμως τα πήρε, τότε τα κατακερμάτισε και τα έδωσε σε φτωχούς ώστε να τα πουλήσουν. Όταν αντιλήφθηκε ο Λικίνιος τι έπραξε ο Θεόδωρος, διέταξε τη σύλληψη του και την ενώπιόν του προσαγωγή. Στους διαλόγους που διασώθηκαν ο Θεόδωρος εμφανίζεται σταθερός υπερασπιστής της πίστεώς του, να αντιστέκεται στην πίεση του αυτοκράτορα να θυσιάσει στα είδωλα, παρά την απειλή για βασανιστήρια. Δεν πτοήθηκε από τις απειλές, με αποτέλεσμα να οδηγηθεί στην φυλακή. Ο Λικίνιος ήταν πραγματικά εξοργισμένος από την συμπεριφορά του Θεόδωρου, διότι θεώρησε τον εαυτό του προσβεβλημένο.
Το μαρτύριο και το τέλος της ζωής του.
Ο Θεόδωρος μένοντας αμετακίνητος ουσιαστικά θυσίαζε με μαρτύριο τη ζωή του οδηγώντας την στο τέλος της. Έτσι καθαιρείται άμεσα. Αρχικά τον γδύνουν και εν συνεχεία τον ραβδίζουν με βούνευρα που στην άκρη τους είχαν μολυβένια σφαιρίδια. Ο Θεόδωρος πάλι δεν πτοήθηκε και (όπως μας πληροφορεί ο συναξαριστής του ο Αύγαρος) έτριψαν κεραμίδα πάνω στις κομματιασμένες σάρκες του και τον έριξαν στη φυλακή βάζοντας τα πόδια του στο τιμωρητικό ξύλο, στην ποδοκάκη, που αλλιώς τότε λεγόταν το Κολαστήριο ξύλο. Μετά από επτά ημέρες ο αυτοκράτορας (και αφού δεν ενέδωσε ο Θεόδωρος) διέταξε να τον σταυρώσουν. Του κάρφωσαν χέρια και πόδια και βασάνισαν τον μάρτυρα με τυραννικά πάνω στο κορμί του. Έτσι τον παράτησαν μέχρι την επόμενη, όπου και θα μάζευαν τη σορό του. Ο Αύγαρος όμως τότε αναφέρει ένα μεγάλο θαύμα: ότι ενώ το απόσπασμα πήγε να τον πάρει, τον είδαν πάνω στον σταυρό αρτιμελή. Οι στρατιώτες το ανέφεραν στον αυτοκράτορα και αυτός ζήτησε την εκτέλεσή του. Οι ίδιοι αρνήθηκαν και εκτελέστηκαν. Δεύτερο απόσπασμα τότε πήγε να εκτελέσει τη θέληση του αυτοκράτορα. Ο κόσμος όμως μαθαίνοντας το θαύμα, είχε σπεύσει, με αποτέλεσμα να εμποδίζονται από τις αντιδράσεις του κόσμου οι στρατιώτες. Ο Θεόδωρος τους είπε ότι είναι καιρός να πάει να βρει τον Κύριο. Έτσι οι στρατιώτες τον εκτέλεσαν κόβοντας το κεφάλι του. Ο άγιος παρέδωσε το πνεύμα του στον Θεό στις 8 Φεβρουαρίου του έτους 319 μ.Χ.
Θεωρίες.
Από κάποιους ερευνητές (θεολόγους, φιλολόγους και ιστορικούς) θεωρείται ότι ο Άγιος Θεόδωρος ο Τήρων των Ευχαΐτων συμπίπτει (είναι το ίδιο πρόσωπο) με τον Άγιο Θεόδωρο τον Στρατηλάτη της Ευχάνειας, διότι εκλαμβάνουν τους βίους ως δύο εκδόσεις του βίου του ενός αγίου Θεοδώρου. Επιπλέον στέκονται στο γεγονός της αναφοράς μόνο ενός αγίου Θεοδώρου στην κοιλάδα του Ίρι ποταμού μέχρι τα μέσα του 9ου αι., οπότε καθιερώθηκε και η επονομασία τους. Την εποχή αυτή είχε παρακμάσει το προσκύνημα των Ευχαΐτων και είχε αρχίσει να ακμάζει η Ευχάνεια. Αυτό βέβαια δεν είναι η επικρατούσα άποψη. Η Εκκλησία τιμά δυο διαφορετικά πρόσωπα που ήταν σύγχρονοι, γεννήθηκαν σε πλησιόχωρους οικισμούς και μαρτύρησαν παράλληλα στην Αμάσεια. Ο ένας ήταν νεοσύλλεκτος και υπηρετούσε στην κοόρτη (λατιν. cohors, cohortis) των Τηρώνων, ενώ ο άλλος ήταν υψηλόβαθμος αξιωματικός. Η γνώση αυτή οφείλεται κατά κύριο λόγο στους συναξαριστές - βιογράφους των δυο προσωπικοτήτων, οι οποίοι ήταν αφ' ενός ο άγιος Γρηγόριος Νύσσης και αφ' ετέρου ο Αύγαρος, ο οποίος συνέγραψε τον βίο του αγίου Θεοδώρου του Στρατηλάτου.
Αγιογραφία.
Ο Άγιος Θεόδωρος ο Στρατηλάτης εμφανίζεται σε εκκλησίες τόσο σε φορητές εικόνες, όσο και σε τοιχογραφίες. Εμφανίζεται είτε μόνος είτε μαζί με τον Άγιο Θεόδωρο τον Τήρωνα. Φέρει πάντα στρατιωτική στολή.

</doc>
<doc id="67660" url="https://el.wikipedia.org/wiki?curid=67660" title="Λαδά Μεσσηνίας">
Λαδά Μεσσηνίας

Το χωριό Κουτσαβά Λαδά, όπως ήταν γνωστό παλιότερα, ή του Λαδά, όπως αποκαλείται σήμερα, είναι ένα από τα χωριά του βορειοδυτικού Ταϋγέτου, σε υψόμετρο 656-680 μέτρων, που από 1-1-2011, με το Πρόγραμμα Καλλικράτης, έχει χαρακτηριστεί Κοινότητα της Δημοτικής Ενότητας Καλαμάτας του Δήμου Καλαμάτας στον Νομό Μεσσηνίας, η οποία περιλαμβάνει και το συνοικισμό του Αγίου Βασιλείου (Σιλίμποβες, Τουριστικό Ταϋγέτου και κατασκηνώσεις Αγίας Μαρίνας).
Θέση του χωριού.
Βρίσκεται στη νότια υδρολογική λεκάνη του ποταμού Νέδοντα και είναι χτισμένο στους νότιους πρόποδες του Λυκούριου όρους ή Αγίου Γεωργίου που είναι ένα από τα πολλά πρόβουνα (υψώματα) του Ταϋγέτου.
Ανατολικά φθάνει μέχρι τον Άγιο Βασίλειο (Σιλίμποβες, Αγία Μαρίνα), και δυτικά ακολουθώντας την κοίτη του Λαδοκαρβελιώτικου ρέματος (Μύτικα ή Δαφναίου), φθάνει μέχρι τα Διπόταμα. Από εκεί κάνει αναστροφή ακολουθόντας κατ΄αντίστοφη διεύθυνση την κορυφογραμμή του πρόβουνου του Ταϋγέτου Άγιος Γεώργιος, που το χωρίζει από την Αρτεμισία.
Η αρχική θέση του οικισμού ήταν διαφορετική από αυτή που βρίσκεται σήμερα. Συγκεκριμένα βρισκόταν στη θέση Παλιά Αυλή (Παλαιάν Αυλήν) κοντά στο Εξωκκλήσι των Αγίων Θεοδώρων, το οποίο είναι και ο πρώτος ναός που χτίστηκε στο Λαδά. Αυτό προκύπτει από τα αρχαία ερειπωμένα κτίσματα, αλλά και τα οστά καθώς και άλλα αντικείμενα που βρέθηκαν κατά την διάνοιξη αγροτικού δρόμου.
Έκταση και πληθυσμός.
Η Κοινότητα Λαδά έχει έκταση 12.597 στρέμματα. Στην Απογραφή του 2011 εμφανίζεται με 85 κατοίκους, εκ των οποίων 19 στον οικισμό Άγιο Βασίλειο (10 στις Σιλίμποβες και 9 στο Τουριστικό Ταϋγέτου - Κατασκηνώσεις Αγίας Μαρίνας).
Η εξέλιξη του πληθυσμού από το 1928 μέχρι το 2011 είναι η ακόλουθη:
Ονοματολογία - Ιστορία.
Από τον 8ο αιώνα μέχρι τον 13ο αιώνα αποτελούσε συνοικισμό των Κουτσαβών και ανήκε διοικητικά στη Μεσσηνία.
Από το 13ο αιώνα (περίοδο της Φραγκοκρατίας) μέχρι 27-12-1836 αποτελούσε συνοικισμό των Πισινών Χωριών της Επαρχίας Μυστρά (Λακεδαίμονος) με το όνομα Κουτσαβά Λαδά.
Από 28-12-1836 έως 30-8-1912 αποτελούσε συνοικισμό του Δήμου Αλαγωνίας, της Επαρχίας Καλαμών του Νομού Μεσσηνίας.
Κοινότητα Λαδά.
Από 31-8-1912 έως 31-12-1998 αποτελούσε αυτόνομη Κοινότητα της Επαρχίας Καλαμών του Νομού Μεσσηνίας η οποία περιελάμβανε και τον συνοικισμό του Αγίου Βασιλείου (Σιλίμποβες – Αγία Μαρίνα).
Η Κοινότητα του Λαδά συστάθηκε το 1912 με την απόσπαση του οικισμού Λαδά από το Δήμο Αλαγωνίας και τον ορισμό του ως έδρα της Κοινότητας. Το 1971 έγινε αναγνώριση του οικισμού Αγία Μαρίνα και προσάρτησή του στην Κοινότητα Λαδά και το 1981 αναγνωρίστηκε και ο οικισμός Άγιος Βασίλειος, που προσαρτήθηκε επίσης στην Κοινότητα Λαδά. Τελικά το 1997 η Αγία Μαρίνα, ο Άγιος Βασίλειος και ο Λαδάς αποσπώνται από την Κοινότητα και προσαρτώνται στο Δήμο Καλαμάτας, με το Πρόγραμμα Καποδίστριας. Το 1999 η Κοινότητα του Λαδά καταργείται και προσαρτάται στο Δήμο Καλαμάτας.
Σύγχρονη διοικητική εξέλιξη.
Από 1-1-1999 έως 31-12-2010 με την εφαρμογή του Προγράμματος Καποδίστρια αποτελούσε Τοπικό Διαμέρισμα του Δήμου Καλαμάτας το οποίο περιελάμβανε και τον συνοικισμό του Αγίου Βασιλείου (Σιλίμποβες – Αγία Μαρίνα).
Από την 1-1-2011 με την εφαρμογή του Προγράμματος Καλλικράτη αποτελεί Κοινότητα της Δημοτικής Ενότητας Καλαμάτας του Δήμου Καλαμάτας με έδρα του Δήμου την Καλαμάτα. Η Κοινότητα Λαδά περιλαμβάνει και το συνοικισμό του Αγίου Βασιλείου (Σιλίμποβες, Αγία Μαρίνα). Η διοικητική πορεία του χωριού ακολουθεί την παράλληλη εξέλιξη, του Δήμου Καλαμάτας, με το Πρόγραμμα Καλλικράτης.
Αξιόλογα μνημεία.
Ναοί.
Στο χωριό του Λαδά, ξεχωρίζει ο μεγαλοπρεπής ναός των Ταξιαρχών. Στη νοτιοανατολική γωνία του ναού, υψώνεται εντυπωσιακός πύργος κωδωνοστασίου, ενώ στο εσωτερικό του σώζονται τοιχογραφίες και ενδιαφέρον ξυλόγλυπτο τέμπλο του 18ου αι.
Ενδιαφέρον παρουσιάζουν και οι εκκλησίες του Αγίου Βασιλείου (στην κεντρική πλατεία του χωριού, 1783), του Αγίου Νικολάου, του Αγίου Αθανασίου (στο νοτιοδυτικό άκρο του χωριού, 18ος αι.).
Μονή Κούρτζενης.
Στην περιοχή σώζεται και το καθολικό της παλαιάς μονής της Παναγίας (Κοίμησης της Θεοτόκου ή Ζωοδόχου Πηγής ή Κούρτζενης), στο οποίο αναγνωρίζονται δύο κύριες οικοδομικές φάσεις. Σύμφωνα με τον Κτητορικό Κώδικα του Μοναστηρίου σαν έτος ιδρύσεως θεωρείται το έτος 1762. Στον περιβάλλοντα χώρο της Μονής σώζονται ίχνη κελιών.
Πέτρινα γεφύρια.
Δίτοξη Γέφυρα στη θέση Μάτια: Βρίσκεται στη θέση Μάτια και συνδέει τα χωριά Καρβέλι και Λαδά, επί του παραπόταμου του Νέδοντα, Μύτικα ή Δαφναίου ή Λαδοκαρβελιώτικου ρέματος, ο οποίος αποτελεί το φυσικό όριο ανάμεσα στα δύο χωριά.
Αποτελείται από δύο τόξα ένα μεγάλο και ένα μικρό. Το γεφύρι αυτό εξυπηρετούσε κατά κύριο λόγο τους κατοίκους του Λαδά και του Καρβελίου, αλλά και κατοίκους από τα χωριά Αρτεμισία, Πηγαίς, Αλαγονία και Νέδουσα, οι οποίοι κατευθύνονταν με τα εμπορεύματα τους, προς την Καλαμάτα και αντίστροφα. Τα προεπαναστατικά χρόνια κατευθύνονταν και προς την Σέλιτσα (Βέργα) και άλλες περιοχές, για να προμηθευτούν το πολυτιμότατο αγαθό της εποχής εκείνης, που ήταν το αλάτι. Από το γεφύρι αυτό περνούσαν και οι ταξιδιώτες από Μυστρά (Σπάρτη) προς Καλάμαις (Καλαμάτα) και τανάπαλιν. Από αυτό πέρασαν το 1862 οι βασιλείς Όθωνας και Αμαλία που επισκέφθηκαν τις Καλάμαις (Καλαμάτα), προερχόμενοι από τη Σπάρτη. Σύμφωνα, με ανεπιβεβαίωτες πληροφορίες, αλλά και από παραδόσεις των γεροντότερων το γεφύρι αυτό κτίστηκε πριν το 1800.
Διαδρομή.
Η διαδρομή από την Καλαμάτα σήμερα γίνεται με ασφαλτοστρωμένο δρόμο, ο οποίος αποτελεί παράκαμψη της διαδρομής Καλαμάτας - Σπάρτης. Στην θέση Διπόταμα, στο 13ο χιλιόμετρο γίνεται στροφή προς τα δεξιά και στα 5 χιλιόμετρα γίνεται προσέγγιση στο χωριό Καρβέλι. Περνώντας απέναντι από τον παραπόταμο του Νέδοντα που χωρίζει τα δύο χωριά, ο ταξιδιώτης 4 χιλιόμετρα αργότερα φθάνει στο χωριό. Συνεχίζοντας την πορεία συναντά τον δρόμο προς την Σπάρτη πάνω από την Αρτεμισία στο 29ο χιλιόμετρο κοντά στην Αγία Παρασκευή.
Εξωραϊστικός &amp; εκπολιτιστικός σύλλογος των απανταχού Λαδαίων.
Το 1981 με ενέργειες του δασκάλου Παναγιώτη Χρισταθάκη, ιδρύθηκε ο Εξωραϊστικός και Εκπολιτιστικός Σύλλογος Απανταχού Λαδαίων με την Επωνυμία "Ο Ολυμπιονίκης Λάδας" προς τιμή του αρχαίου Ολυμπιονίκη. Ανάμεσα στους σκοπούς του συλλόγου αυτού είναι, η επιδίωξη εκτέλεσης πάσης φύσεως κοινωφελών έργων και η οργάνωση εκδηλώσεων με θέματα οικιστικά, πολιτιστικά και κοινωνικά, της Τοπικής Κοινότητας Λαδά.
Εκδηλώσεις.
Στο χωριό, το οποίο εντυπωσιάζει με μια άγρια ομορφιά γίνεται πανηγύρι με οβελίες και παραδοσιακό γλέντι, στις 8 Μαΐου, στη γιορτή του Αγίου Ιωάννη του Θεολόγου. Το τελευταίο Σάββατο του Αυγούστου γίνεται κάθε χρόνο η «Γιορτή του κρασιού στου Λαδά», με πολιτιστικές εκδηλώσεις και κρασί δωρεάν.
Αξίζει να σημειωθεί ότι είναι το μοναδικό από τα χωριά του ορεινού όγκου του Ταϋγέτου, που έχει διατηρήσει τα αμπέλια του με την παλιά ποικιλία το όνομα της οποίας είναι “πλατάνα” ή “Κουτσαβίτικο”.

</doc>
<doc id="67661" url="https://el.wikipedia.org/wiki?curid=67661" title="Ρούντολφ Κοχ">
Ρούντολφ Κοχ

Ο Ρούντολφ Κοχ ("Rudolf Koch", 20 Νοεμβρίου 1876 - 9 Απριλίου 1934) ήταν κορυφαίος Γερμανός γραφίστας, καλλιγράφος, και καθηγητής. Δημιούργησε διάφορες γραμματοσειρές για την εταιρία Κλίνγσπορ. Ο τρόπος σχεδίασης του ήταν ιδιαιτερα παραδοσιακός, με πρωτότυπο την ιταλική και γερμανική αναγέννηση. Γνωστός έγινε όμως με τα βιβλία του πάνω στην καλλιγραφία και τα αρχαία σύμβολα. Μερικές απο της εργασίες του βρίσκονται σήμερα στο μουσείο Κλίνγσπορ του Όφενμπαχ.

</doc>
<doc id="67662" url="https://el.wikipedia.org/wiki?curid=67662" title="Δύναμη (φυσική)">
Δύναμη (φυσική)



</doc>
<doc id="67663" url="https://el.wikipedia.org/wiki?curid=67663" title="Αρχή διατήρησης της ορμής">
Αρχή διατήρησης της ορμής

Σύμφωνα με την αρχή διατήρησης της ορμής (Α.Δ.Ο.) το διανυσματικό άθροισμα των ορμών ενός συστήματος σωμάτων παραμένει πάντα σταθερό, αν η συνισταμένη των εξωτερικών δυνάμεων είναι μηδέν.
Η ορμή ενός σώματος είναι διανυσματικό μέγεθος πού είναι ίσο με το γινόμενο της μάζας ενός σώματος επί την στιγμιαία ταχύτητά του.
Η αρχή της διατήρησης της ορμής είναι απόρροια της ομογένειας του χώρου, δηλαδή της συμμετρίας του ως προς τις χωρικές μετακινήσεις των σωμάτων.
Εάν formula_1, τότε formula_2 (η ορμή είναι σταθερή), άρα formula_3
, όπου formula_4 η μάζα και formula_5 η ταχύτητα.
Η συνολική δύναμη που ασκείται στο σώμα πού δέχεται μονάχα εσωτερικές δυνάμεις είναι ίση με: formula_6. 

</doc>
<doc id="67665" url="https://el.wikipedia.org/wiki?curid=67665" title="Άντριαν Φρούτιγκερ">
Άντριαν Φρούτιγκερ

Ο Άντριαν Φρούτιγκερ ("Adrian Frutiger", 24 Μαΐου 1928 - 10 Σεπτεμβρίου 2015) είναι ένας από τους πιο γνωστούς σχεδιαστές γραμματοσειρών του 20ου αιώνα. Οι δυο πιο γνωστές γραμματοσειρές του είναι η Ουνιβέρς και η Φρούτιγκερ. Ο Φρούτιγκερ γεννήθηκε κοντά στο Ιντερλάκεν ("Interlaken") της Ελβετίας και οι εργασίες του είναι χαρακτηριστικές για την Ελβετική γραφιστική, που θεωρείται ιδιαίτερα απλή και λειτουργική. Εργάστηκε ένα μεγάλο διάστημα της ζωής του στο Παρίσι.

</doc>
<doc id="67666" url="https://el.wikipedia.org/wiki?curid=67666" title="Πηγές Μεσσηνίας">
Πηγές Μεσσηνίας

Οι Πηγές, ή Πηγαίς, ή παλιότερα Μικρή Αναστάσοβα, είναι ένα από τα χωριά του Δυτικού Ταϋγέτου. Μετονομάστηκε από Μικρή Αναστάσοβα σε Πηγαί, με Βασιλικό Διάταγμα, το οποίο δημοσιεύθηκε στο ΦΕΚ 306Α - 22/12/1927. Η επίσημη ονομασία του χωριού είναι: Αι Πηγαί (σήμερα "Πηγές Μεσσηνίας").
Από 1-1-2011 μετά την εφαρμογή του Νόμου Καλλικράτη, αποτελεί Κοινότητα της Δημοτικής Ενότητας Καλαμάτας, του Δήμου Καλαμάτας, στην Περιφερειακή Ενότητα Μεσσηνίας.
Θέση.
Βρίσκεται στην Κεντρική λεκάνη συλλογής των υδάτων του ποταμού Νέδοντα και είναι χτισμένο αμφιθεατρικά σε πλαγιά της οροσειράς του Μαλεβού ή Αγίου Παντελεήμονα, που είναι ένα από τα πολλά πρόβουνα του Βόρειοδυτικού Ταϋγέτου.
Έχει υψόμετρο 737 μέτρα από την επιφάνεια της θάλασσας. Το συναντάμε 2 χιλιόμετρα μετά από το χωριό Αρτεμισία και την παράκαμψη της 82ης Εθνικής Οδού, Σπάρτης - Καλαμάτας - Πύλου, προς Αλαγονία.
Έκταση και Πληθυσμός.
Η Κοινότητα Πηγών έχει έκταση 11.492 στρέμματα και πληθυσμό στην Απογραφή του 2011, 87 κατοίκους.
Η έκταση καθώς και ο πληθυσμός από το 1928 μέχρι την Απογραφή του 2011 εμφανίζεται στον ακόλουθο πίνακα:
Ιστορία.
Το χωριό δημιουργήθηκε τον 9° μ.χ.αιώνα από ορισμένες οικογένειες, οι οποίες μετεγκαταστάθηκαν από την Μεγάλη Αναστάσοβα λόγω των κατολισθήσεων που σημειώθηκαν εκεί.
Από την 1-1-2011 με την εφαρμογή του Νόμου Καλλικράτης, αποτελεί Κοινότητα της Δημοτικής Ενότητας Καλαμάτας, του Δήμου Καλαμάτας, με έδρα την Καλαμάτα.
Από 1-1-1999 έως 31-12-2010 με την εφαρμογή του Νόμου Καποδίστριας αποτελούσε Τοπικό Διαμέρισμα του Δήμου Καλαμάτας, του Νομού Μεσσηνίας.
Από 31-8-1912 έως 31-12-1998, αποτελούσε αυτόνομη Κοινότητα της Επαρχίας Καλαμών, του Νομού Μεσσηνίας.
Από 28-12-1836 έως 30-8-1912 αποτελούσε συνοικισμό του Δήμου Αλαγωνίας της Επαρχίας Καλαμών του Νομού Μεσσηνίας.
Από το 130 αιώνα περίοδο της Φραγκοκρατίας μέχρι 27-12-1836, αποτελούσε συνοικισμό των Πισινών Χωριών της Επαρχίας Μυστρά (Λακεδαίμονος).
Από τον 9ο μ.χ. αιώνα μέχρι το 13ο  μ.χ. αιώνα αποτελούσε Συνοικισμό των Κουτσαβών και ανήκε διοικητικά στη Μεσσηνία.
Αξιοθέατα.
Ο Ενοριακός Ιερός Ναός της Αγίας Βαρβάρας, διατηρητέο Βυζαντινό μνημείο του 1471 μ.χ.
Η Μονή των Αγίων Αποστόλων (Μετόχι της Μονής Μαρδατσίου). Σήμερα σώζεται μικρό τμήμα του καθολικού της Μονής, μαζί με το Ιερό (Άγιο Βήμα). Η τοποθεσία είναι πλούσια σε βλάστηση και νερά.
Το αθλητικό κέντρο στα Κερασούλια, ένα χιλιόμετρο μετά το χωριό, με κατεύθυνση προς Αλαγονία.

</doc>
<doc id="67668" url="https://el.wikipedia.org/wiki?curid=67668" title="Νικόλαος Σαμψών">
Νικόλαος Σαμψών



</doc>
<doc id="67670" url="https://el.wikipedia.org/wiki?curid=67670" title="Κατάλογος δημάρχων Κοζάνης">
Κατάλογος δημάρχων Κοζάνης

Η Κοζάνη διοικητικά λειτουργεί ως δήμος από το 1879. Μέχρι τότε αναγνωριζόταν ως κοινότητα. Ο μακροβιότερος σε θητεία δήμαρχος της πόλης ήταν ο Πάρις Κουκουλόπουλος, ο οποίος εξελέγη για πρώτη φορά το 1990, αναλαμβάνοντας καθήκοντα το 1991, και υπηρέτησε έπειτα από επανεκλογές ως το 2009 (συνολική θητεία 18 χρόνια).
Οι δήμαρχοι της Κοζάνης κατά την οθωμανική κατοχή.
Κατά την Οθωμανική Κατοχή, στην Κοζάνη δήμαρχοι ήταν οι: Νικόλαος Χαλκιάς (δύο φορές), Εμμανουήλ Μ. Μάνος, Κώτιας Δαρδούφας, Νικόλαος Ρώμπαπας (δύο φορές), Ιωάννης Κ. Γκοβεδάρος (δύο φορές), Γεώργιος Τσιμηνάκης, Ιωάννης Γ. Γκοβεδάρος, Γεώργιος Χατζηανδρέου (δύο φορές), Κωνσταντίνος Α. Γκάγκαλης (δύο φορές), Στέφανος Γ. Γκορτσούλης, Γεώργιος Εμ. Μάνος, Νικόλαος Γ. Αρμενούλης.
Οι δήμαρχοι της Κοζάνης μετά την απελευθέρωση από τους Τούρκους (1912).
&lt;/table&gt;

</doc>
<doc id="67672" url="https://el.wikipedia.org/wiki?curid=67672" title="Εκκλησία Αντβεντιστών της Εβδόμης Ημέρας">
Εκκλησία Αντβεντιστών της Εβδόμης Ημέρας

Η Εκκλησία των Αντβεντιστών της Εβδόμης Ημέρας είναι μια παγκόσμια Χριστιανική Εκκλησία που προέρχεται από τον Προτεσταντικό χώρο και ανήκει στο γενικότερο κίνημα των Αντβεντιστών. Χαρακτηριστικό τους γνώρισμα είναι η προσήλωση στις 10 εντολές και στην τήρηση του Σαββάτου. Ανήκουν στον χώρο των Σαββατιστών. 
Τα μέλη της Χριστιανικής Εκκλησίας των Αντβεντιστών της Εβδόμης Ημέρας παγκοσμίως το 2013 ήταν 18,028,796. Στην Ελλάδα υπάρχει παρουσία της από το 1903 και σήμερα αριθμεί 410 μέλη σε 10 εκκλησίες.. Εκτός των Αντβεντιστών της Εβδόμης Ημέρας υπάρχει στην Αθήνα μικρός αριθμός μελών Μεταρυθμισμένης Κίνησης των Αντβεντιστών της Εβδόμης Ημέρας.
Εξωτερικοί σύνδεσμοι.
Χριστιανική Εκκλησία Αντβεντιστών της Εβδόμης Ημέρας
Άλλες Ομολογίες Αντβεντιστών

</doc>
<doc id="67677" url="https://el.wikipedia.org/wiki?curid=67677" title="Νησιά Φοίνικα">
Νησιά Φοίνικα

Τα Νησιά Φοίνικα είναι μια συστάδα από οκτώ ατόλλες, και δύο βυθισμένους κοραλλιογεννείς υφάλους στον κεντρικό Ειρηνικό Ωκεανό, ανατολικά των Νησιών Γκίλμπερτ και δυτικά των Νησιών Γραμμής Ισημερινού. Είναι τμήμα του Κιριμπάτι. Κατά τα τελευταία χρόνια της δεκαετίας του 1930 υπήρξαν το θέατρο της τελευταίας προσπάθειας αποικιακής εξάπλωσης της Βρετανικής Αυτοκρατορίας (Το Πλάνο Οίκησης Νήσων Φοίνικα).
Η συστάδα είναι ακατοίκητη εκτός από λίγες οικογένειες στην Καντώνα (41 άτομα σύμφωνα με την απογραφή του 2005). Τα εδάφη των Ηνωμένων Πολιτειών Νήσου Μπέηκερ και Νήσου Χάουλαντ μπορεί να θεωρηθούν εξωτερικά νησιά της συστάδας προς τα βόρεια, με την γεωγραφική έννοια του όρου. Αυτά τα δύο νησιά στατιστικά κατατάσσονται με τα Μικρά Εξωτερικά Νησιά των Ηνωμένων Πολιτειών. Όλα τα νησιά (εξαιρουμένων των δύο υφάλων) τα διεκδικούσαν οι Ηνωμένες Πολιτείες κάποια στιγμή στο παρελθόν.
Τα νησιά μπορεί να πήραν το όνομα τους από το φαλαινοθηρικό πλοίο "Φοίνικας" του Ναντάκετ, Μασσαχουσέτης, που ενεργούσε στην περιοχή και ήταν το πλοίο με το οποίο ανακαλύφθηκε ο Ύφαλος Γουΐνσλοου. Άλλες πηγές αναφέρουν τον "Φοίνικα", υπό την διοίκηση του Τζων Πάλμερ το 1824, ή ένα σκάφος, επίσης με το όνομα "Φοίνικας" υπό την διοίκηση του Καπετάνιου Μουρ, που ήταν στην περιοχή το 1794.
Τα νησιά και οι περιβάλλουσες περιοχές είναι σπίτι για περίπου 120 είδη κοραλλιών και περισσοτέρων από 500 ειδών ψαριών. Το Κιριμπάτι έχει αναγγείλει σχέδια για την δημιουργία ενός τεράστιου θαλάσσιου πάρκου.

</doc>
<doc id="67678" url="https://el.wikipedia.org/wiki?curid=67678" title="Κάμπελ (γραμματοσειρά)">
Κάμπελ (γραμματοσειρά)

Η γραμματοσειρά (font) Κάμπελ ("Kabel", ΔΦΑ: ) είναι μια γεωμετρική γραμματοσειρά "sans-serif" που σχεδιάστηκε από τον Ρούντολφ Κοχ το 1927 για την Klingspor. 
Ενώ ο Κοχ σχεδίασε περισσότερο παραδοσιακά, οι απαιτήσεις τις Klingspor να προσφέρει όλου του είδους γραμματοσειρές τον ανάγκασαν να σχεδίασει μια νέα γραμματοσειρά στο πνεύμα τις εποχής. Παρότι η Κάμπελ είναι γεωμετρική όπως η "Futura", "Erbar", "NeuzeitGrotesk" και άλλες, φέρει εμφανή δείγματα του εξπρεσιονισμού. Οι κεφαλαίοι χαρακτήρες είναι ευρείς και παρουσιάζουν ρωμαϊκή επιρροή. Οι μικροί χαρακτήρες a, e και g δείχνουν επιρροή από χειρόγραφα των Καρολίγγων. Διεθνή επιτυχία είχε η γραμματοσειρά μετά το 1975, όταν η "ITC" αγόρασε τα δικαιώματα από την "Stempel AG".
Εξελληνισμός της γραμματοσειράς έγινε το 1997 και πωλείται ως "Kabel ITC Hellenic". Μια γνωστη χρήση της είναι στην εταιρική ταυτότητα της Blue Star Ferries, που την χρησιμοποίησε και στο λογότυπό της.

</doc>
<doc id="67681" url="https://el.wikipedia.org/wiki?curid=67681" title="Γλωσσολαλιά">
Γλωσσολαλιά

Ο όρος γλωσσολαλία, από τις λέξεις "γλώσσα" και "λαλώ" (μιλάω), αντιδάνειο από το αγγλικό glossolalia, αναφέρεται σε μια πνευματική κατάσταση κατά την οποία έχουμε εκφορά ακατανόητων φραστικών διατυπώσεων ως τμήμα θρησκευτικής πρακτικής, συνήθως στη διάρκεια έντονης θρησκευτικής διέγερσης. Στα πλαίσια θρησκευτικών πρακτικών θεωρείται φυσιολογική και όχι εκδήλωση ψυχολογικής διαταραχής, ωστόσο γλωσσολαλιά ή παρόμοιες εκδηλώσεις όπως η καταφασία έχουν παρατηρηθεί σε διαταραχές όπως η σχιζοφρένεια και η μανιοκαταθλιπτική ψύχωση, ή ως σύμπτωμα νευρολογικών διαταραχών όπως επιληπτική ρήξη του κροταφικού λοβού. Η ακατάληπτη ομιλία συνοδεύεται σε ορισμένες περιπτώσεις από κατάσταση έκστασης με απώλεια αίσθησης λοιπών ερεθισμάτων από το περιβάλλον.
Σύμφωνα με νευροεπιστημονικές μελέτες πάνω στην πρακτική της γλωσσολαλιάς, όπως ασκείται από μέλη Χαρισματικών και Πεντηκοστιανών παραδόσεων, κατά τη διάρκειά της παρατηρείται αυξημένη δραστηριότητα των κέντρων του εγκεφάλου που ελέγχουν τις συναισθηματικές λειτουργίες, καθώς και μειωμένη δραστηριότητα στα κέντρα που συνδέονται με τη γλώσσα, συμπεραίνοντας πως η γλωσσολαλιά δεν ταυτίζεται με τη λειτουργία της γλώσσας. Γλωσσολογικές μελέτες υποδεικνύουν πως η γλωσσολαλιά δεν είναι υπερφυσική ούτε αποτελεί μια δομημένη γλώσσα, αλλά ένα φαινόμενο που χρησιμοποιείται ως σύμβολο θεϊκής παρουσίας για τον πιστό.
Σύμφωνα με τη θρησκευτική ερμηνεία του φαινομένου, ο πιστός που γλωσσολαλεί καταλαμβάνεται από ένα μεταφυσικό πνεύμα και βρίσκεται σε διάλογο με θεϊκές οντότητες ή αποτελεί το μεσολαβητή μιας θεϊκής διακήρυξης.
Η γλωσσολαλιά πριν, μετά και παράλληλα με τον Χριστιανισμό.
Στον προχριστιανικό κόσμο υπάρχουν αρκετές αναφορές στη γλωσσολαλιά. Στην Ελλάδα υπήρχε η Πυθία στο Μαντείο των Δελφών, η οποία ερχόταν σε έκσταση και έβγαζε ασυνάρτητες κραυγές και λόγους. Οι ιερείς του μαντείου μετέτρεπαν τα άναρθρα αυτά λόγια σε έμμετρους χρησμούς, με διφορούμενη σημασία.
Άλλες εμφανίσεις της γλωσσολαλιάς αφορούν Ινδιάνους του Νέου Μεξικού, αφρικανικές φυλές και σαμάνους της Σιβηρίας.
Μετά και παράλληλα με τον Χριστιανισμό, η γλωσσολαλιά εκδηλώνεται τόσο στον σαμανισμό, όσο και σε τελετές των θρησκειών βουντού και Σαντερίας (ή Ουμπάντα, μια μίξη Ρωμαιοκαθολικισμού και της αφρικανικής θρησκείας Γιορούμπα), αλλά και στους Δερβίσηδες του Ισλάμ.
Επίσης, γνωστικά ευαγγέλια της ρωμαϊκής περιόδου τα οποία γράφουν ακατανόητες συλλαβές, θεωρούνται ότι αναπαράγουν ήχους γλωσσολαλιάς. Παρομοίως, ένας ύμνος με ακατανόητες συλλαβές έχει βρεθεί στο Κοπτικό Ευαγγέλιο των Αιγυπτίων.
Κατά τον 19ο αι. ο Πνευματισμός εξελίχθηκε σε αφ' εαυτού θρησκεία, χάρη στην εργασία του Αλλάν Καρντέκ, και το φαινόμενο θεωρήθηκε ως μια από τις αυταπόδεικτες εκδηλώσεις του πνεύματος/πνευμάτων. Οι πνευματιστές υποστήριξαν ότι κάποιες περιπτώσεις ήταν πράγματι περιπτώσεις ξενογλωσσίας (όταν δηλ. κάποιος μιλά μια γλώσσα που του είναι άγνωστη). Πάντως η σημασία που της αποδόθηκε, όπως και η συχνότητα εμφάνισής της, έχει από τότε ελαττωθεί σημαντικά. Οι σημερινοί πνευματιστές θεωρούν το φαινόμενο ανόητο, καθώς δεν μεταφέρει κανένα καταληπτό μήνυμα στους παρόντες.
Στον Χριστιανισμό.
Στην Καινή Διαθήκη.
Δύο από τους συγγραφείς της Καινής Διαθήκης, ο Παύλος και ο Λουκάς, έχουν καταγράψει την γλωσσολαλιά ως γεγονός στην πνευματική ζωή της πρώιμης χριστιανικής εκκλησίας. Η κάθοδος του Αγίου Πνεύματος στην γιορτή της Πεντηκοστής που ακολούθησε το Πάσχα κατά το οποίο σταυρώθηκε και αναστήθηκε ο Ιησούς Χριστός χαρακτήρισε την πρώτη εμφάνιση και άσκηση του χαρίσματος της γλωσσολαλιάς στην εκκλησία. Τα μέλη της εκκλησίας που ιδρύθηκε από τον Παύλο στην Κόρινθο είναι επίσης καταγεγραμμένα πως μίλησαν σε γλώσσες και εκτίμησαν ιδιαίτερα το χάρισμα αυτό, όπως αναφέρεται στην 1η προς Κορινθίους επιστολή του αποστόλου.
Τα μέλη και άλλων εκκλησιών παρουσίασαν το φαινόμενο της γλωσσολαλιάς. Επιπλέον, διάφορα εδάφια στην Παλαιά Διαθήκη αναφέρουν Προφητείες μεταξύ των αρχαίων Ισραηλιτών που θα μπορούσαν να παραλληλιστούν τις πρακτικές της Καινής Διαθήκης.
Ο Λουκάς αναφέρει ότι οι γλώσσες στις οποίες οι πιστοί μίλησαν κατά την Πεντηκοστή ήταν ξένες γλώσσες. Κάποιοι πιστεύουν ότι αυτό προορίστηκε να προεικονίσει το καταληπτό κήρυγμα του Ευαγγελίου στους ανθρώπους όλων των εθνών.
Η γλωσσολαλιά εξυπηρέτησε το έργο του κηρύγματος των καλών νέων της Βασιλείας (· ) και φαίνεται ότι αποτέλεσε μέρος των ειδικών χαρισμάτων του αγίου Πνεύματος που κυριάρχησαν στη χριστιανική εκκλησία την αποστολική εποχή . Η ικανότητα κάποιων μελών της πρωτοχριστιανικής εκκλησίας να μιλούν ξένες γλώσσες μέσω της δύναμης του Αγίου Πνεύματος τούς έδωσε την ικανότητα να κηρύξουν το Ευαγγέλιο σε όλο τον κόσμο. Κάποιοι θεωρούν ότι, καθώς το Ευαγγέλιο κηρύχθηκε κυρίως στην ευρέως διαδεδομένη τότε ελληνική γλώσσα, η γλωσσολαλιά δεν αποτελούσε απλά ιδιότητα να μιλούν οι άνθρωποι ξένες γλώσσες, αλλά ικανότητα να γίνονται αντιληπτοί από τον καθένα στη γλώσσα του. Αυτό το τελευταίο φαινόμενο παρατηρείται ακόμη και σήμερα.. Υπάρχει ακόμα η άποψη πως η γλωσσολαλιά είναι η απευθείας ομιλία προς τον Θεό διαμέσω του Αγίου Πνεύματος και σημείο πως κάποιος έχει βαπτιστεί στο Άγιο Πνεύμα, και δεν έχει σχέση με το έργο του κηρύγματος.
Στη μετέπειτα Χριστιανική Ιστορία.
"Μετά τον 1ο, ή ίσως το 2ο αιώνα, η γλωσσολαλιά δεν αναφέρεται από καμμιά Ορθόδοξη πηγή. "
Σύγχρονη γλωσσολαλία.
Στη σύγχρονη εποχή, μεταξύ των χριστιανικών δογμάτων η γλωσσολαλία ασκείται κυρίως από τους Πεντηκοστιανούς, έναν από τους κλάδους του Προτεσταντισμού. Η Εκκλησία αυτή στα τέλη του 20ου αιώνα είχε πάνω από 250 εκατομμύρια οπαδούς παγκοσμίως. Από τους οπαδούς αυτής της Εκκλησίας η γλωσσολαλία θεωρείται ένας τρόπος έκφρασης της εμπειρίας της παρουσίας του Αγίου Πνεύματος.
Υποστηρίζεται πως υπάρχουν συγκεκριμένες τεχνικές με τις οποίες μπορεί κανείς να αρχίσει να γλωσσολαλεί. Ως υποβοηθητικές της γλωσσολαλιάς θεωρούν τους "ψυχολογικά υποβλητικούς θρησκευτικούς ύμνους", τις "χειροθεσίες" και η απλή εκτέλεση ήχων με το στόμα.
Περιπτώσεις γλωσσολαλιάς έχουν καταγραφεί σε σύγχρονες πηγές με χαρακτηριστικό το παράδειγμα της Αγνής Όζμαν. Σύμφωνα με γλωσσολογικές μελέτες του W. Samarin, η γλωσσολαλιά δεν είναι υπερφυσική ούτε αποτελεί μια δομημένη γλώσσα, αλλά ένα φαινόμενο που χρησιμοποιείται ως σύμβολο θεϊκής παρουσίας για τον πιστό.
Σύμφωνα με έρευνες νευρο-απεικόνισης που έχουν γίνει από το Πανεπιστήμιο της Πενσυλβάνια, όταν κάποιος γλωσσολαλεί έχει ήρεμο τον λοβό του εγκεφάλου που αντιστοιχεί στην ομιλία (ενώ φυσιολογικά κατά την ομιλία ο συγκεκριμένος λοβός πάλλεται). Οι Πεντηκοστιανοί και οι Χαρισματικοί υποστηρίζουν πως τα αποτελέσματα των ερευνών του Πανεπιστημίου έρχονται σε απόλυτη αρμονία με την Αγία Γραφή, στην οποία ο Παύλος αναφέρει: "Αν προσεύχομαι σε ακατανόητη γλώσσα, προσεύχεται το πνεύμα μου, ο νους μου όμως μένει αμέτοχος" . Με βάση αυτές τις αρχικές νευρολογικές έρευνες, πιστεύεται ότι η γλωσσολαλία είναι μια βιολογική πραγματικότητα και ότι η θρησκευτική συντροφικότητα που χαρακτηρίζει τον Πεντηκοστιαλισμό έχει μια νευροφυσιολογική βάση.
Η Ανατολική Ορθόδοξη Εκκλησία δεν απορρίπτει τη γλωσσολαλία αλλά τη θεωρεί ως ένα από τα ελάσσονα ατομικά χαρίσματα του Αγίου Πνεύματος, το οποίο έχει πάψει να υφίσταται καθώς εκπλήρωσε το σκοπό του κατά την καινοδιαθηκική περίοδο.

</doc>
<doc id="67686" url="https://el.wikipedia.org/wiki?curid=67686" title="Ακταίων">
Ακταίων



</doc>
<doc id="67687" url="https://el.wikipedia.org/wiki?curid=67687" title="Νησιά Γραμμής Ισημερινού">
Νησιά Γραμμής Ισημερινού

Τα Νησιά Γραμμής Ισημερινού είναι συστάδα από 11 ατόλλες και χαμηλά κοραλλιογεννή νησιά στον κεντρικό Ειρηνικό Ωκεανό νότια από τα Νησιά Χαβάης, οκτώ εκ των οποίων ανήκουν στο Κιριμπάτι, ενώ τρία είναι εδάφη των Ηνωμένων Πολιτειών που κατατάσσονται με τα Μικρά Εξωτερικά Νησιά των Ηνωμένων Πολιτειών. Τα Νησιά Γραμμής που είναι τμήμα της Δημοκρατίας του Κιριμπάτι βρίσκονται σε μια ζώνη ώρας με την νωρίτερη ώρα στον κόσμο: UTC +14. Η ώρα είναι ίδια με αυτήν στην Χαβάη, αλλά μία μέρα μπροστά, και ακόμα και 26 ώρες μπροστά από κάποια άλλα νησιά στην Ωκεανία.
Όλα τα νησιά της συστάδας τα διεκδικούν ή τα διεκδικούσαν οι Ηνωμένες Πολιτείες εκτός από τον Ύφαλο Φίλιππο. Οι Αμερικανικές διεκδικήσεις στα Κιριτιμάτι, Νήσος Μάλντεν, Νήσος Στάρμπακ, Νήσος Καρολίνας, Νήσος Βοστόκ, και Νήσος Φλιντ έχουν εγκαταλειφθεί.
Η συστάδα γεωγραφικά χωρίζεται σε τρεις υποομάδες, τα Βόρεια, Κεντρικά και Νότια Νησιά Γραμμής. Τα Κεντρικά Νησιά Γραμμής μερικές φορές ομαδοποιούνται μαζί με τα Νότια Νησιά Γραμμής. Ο πίνακας αναφέρει τα νησιά από βορρά προς νότο.
Μόνον τρία νησιά κατοικούνται, με συνολικό πληθυσμό 8.809 (απογραφή του 2005), εκ των οποίων 5.115 ζουν στο Κιριτιμάτι, 2.539 στην Ταμπουαεράν και 1.155 στην Τεράινα. Ο συνολικός πληθυσμός αυτών των τριών ατολλών το 1900 ήταν περίπου 300 άτομα.
Το Κιριτιμάτι είναι η μεγαλύτερη ατόλλη στον κόσμο από άποψη χερσαίας έκτασης. Τα νησιά προσαρτήστηκαν από το Ηνωμένο Βασίλειο το 1888 με σκοπό να περάσουν το Ειρηνικό καλώδιο (τηλεγραφικό δίκτυο) με την Ταμπουαεράν (τότε Νήσος Φάννινγκ) ως ενδιάμεσο σταθμό. Αυτό το καλώδιο λειτούργησε μεταξύ 1902 και 1963 εκτός από μια μικρή περίοδο το 1914.
Η Κόπρα (αποξηραμένη σάρκα καρύδας) και το "Petfish" (είδος χρυσόψαρου) είναι τα κύρια εξαγώγιμα προϊόντα (μαζί με εδώδιμα φύκη).

</doc>
<doc id="67702" url="https://el.wikipedia.org/wiki?curid=67702" title="Φοίνιξ (νήσοι)">
Φοίνιξ (νήσοι)



</doc>
<doc id="67704" url="https://el.wikipedia.org/wiki?curid=67704" title="Ελληνική απογραφή 2001">
Ελληνική απογραφή 2001

Η ελληνική απογραφή του 2001 διενεργήθηκε στις 18 Μαρτίου του 2001 από την Εθνική Στατιστική Υπηρεσία της Ελλάδος. Η προηγούμενη απογραφή ήταν αυτή του 1991. Ο πραγματικός πληθυσμός στο σύνολο της Ελλάδας ανερχόταν στους 10.964.020 ενώ η πυκνότητα του πληθυσμού ήταν 83,1 κάτοικοι/τ.χλμ. Τα διάφορα πληθυσμιακά μεγέθη στην Ελλάδα έχουν ως εξής (οι πληθυσμοί είναι πραγματικοί):
Τα 9 γεωγραφικά διαμερίσματα της Ελλάδας.
Στη Στερεά Ελλάδα δεν συμπεριλαμβάνονται οι δήμοι Πόρου, Σπετσών, Τροιζήνας, Μεθάνων, Ύδρας που γεωγραφικά υπάγονται στην Πελοπόννησο, ούτε ο Δήμος Κυθήρων με την Κοινότητα Αντικυθήρων που υπάγονται στα Επτάνησα.
Οι 22 μεγαλύτερες πόλεις της Ελλάδας.
Σημείωση: Αναγράφονται οι πόλεις άνω των 40.000 κατοίκων. Όπου δεν αναγράφεται κεντρικός οικισμός, σημαίνει ότι η πόλη αποτελείται από έναν μόνο οικισμό και δεν αποτελεί πολεοδομικό συγκρότημα (Π.Σ.).
Οι 50 μεγαλύτεροι δήμοι της Ελλάδας.
Σημείωση: Όπου δεν αναγράφεται έδρα, σημαίνει ότι ο δήμος αποτελείται μόνο από έναν οικισμό, αυτόν του ονόματός του. Σύνολο Ο.Τ.Α.: 914 δήμοι και 120 κοινότητες.

</doc>
<doc id="67705" url="https://el.wikipedia.org/wiki?curid=67705" title="Κάρλος Σάινθ">
Κάρλος Σάινθ

Ο Κάρλος Σάινθ ("Carlos Sainz Cenamor", 12 Απριλίου 1962), γνωστός και με το ψευδώνυμο "Matador", είναι Ισπανός πρώην οδηγός αυτοκινήτων και παγκόσμιος πρωταθλητής.
Γεννήθηκε στις 12 Απριλίου 1962 στην Μαδρίτη. Ήταν οδηγός αγωνιστικών αυτοκινήτων από το 1980 έως το 2005. Ξεκίνησε με Ford και το 1990 με Toyota Celica, το 1995 πήγε στην Subaru για να επιστρέψει ξανά στην Toyota το 1999. Το 2003 αγωνίστηκε με την ομάδα της Σιτροέν για να κλείσει την καριέρα του εκεί. Το 2010 αναδείχθηκε νικητής του Ράλι Ντακάρ. Ο γιος του Κάρλος Σάινθ junior μετέχει στη Φόρμουλα 1.

</doc>
<doc id="67741" url="https://el.wikipedia.org/wiki?curid=67741" title="Πορτοκαλιά">
Πορτοκαλιά

Η πορτοκαλιά (επιστ. Κιτρέα η σινική, Citrus × sinensis) είναι αγγειόσπερμο, δικότυλο, αειθαλές φυτό, που ανήκει στην τάξη των Σαπινδωδών και στην οικογένεια των Ρουτιδών (Rutaceae), δηλαδή των Εσπεριδοειδών (Hesperidaceae). Από τα σημαντικότερα εσπεριδοειδή, έχει καταγωγή από την Ινδία και την Κίνα.
Χαρακτηριστικά.
Η πορτοκαλιά δεν αντέχει σε πολύ χαμηλές θερμοκρασίες, το πολύ μέχρι και 4 βαθμούς υπό το μηδέν. Για τον λόγο αυτό καλλιεργείται σε τροπικές, υποτροπικές και εύκρατες περιοχές με ήπιο χειμώνα. Είναι μικρό δέντρο που φτάνει σε ύψος τα 8 μέτρα και σπάνια τα ξεπερνά. Ο κορμός της είναι λείος και ίσιος, οι ρίζες της πλούσιες , θυσανωτές που δεν φτάνουν όμως σε μεγάλο βάθος.
Τα κλαδιά της πορτοκαλιάς σχηματίζουν γωνίες και απλώνουν, είναι κυλινδρικά και έχουν ελαστικότητα έτσι μπορούν να αντέχουν αρκετά μεγάλο βάρος καρπών αν και λυγίζουν. Τα φύλλα της είναι μετρίου μεγέθους, πλατιά, λεία, στιλπνά και φέρουν μίσχους με πτερύγια. Κατά το μήνα Απρίλιο κάποια από τα παλιά φύλλα πέφτουν και αντικαθίστανται από καινούργια. Τα άνθη της είναι λευκά, αρκετά μεγάλα και εύοσμα, βγαίνουν δε την άνοιξη μεμονωμένα από τους βλαστούς. Λίγο αργότερα από τους οφθαλμούς των φύλλων βγαίνουν νέοι βλαστοί που ανθοφορούν κατά ομάδες. Από τα άνθη αυτά δένονται καρποί σε μικρό ποσοστό ενώ τα περισσότερα πέφτουν. Όταν από τα 10 άνθη δέσει 1 καρπός τότε η καρποφορία του δέντρου κρίνεται πολύ ικανοποιητική.
Καλλιέργεια.
Η πορτοκαλιά ανθίζει μία φορά το χρόνο και η ανθοφορία της κρατάει 5-7 εβδομάδες. Ο καρπός της πορτοκαλιάς είναι το πορτοκάλι ή "εσπερίδιο". Το δέντρο ευδοκιμεί σε μεγάλη ποικιλία εδαφών, όμως προτιμά τα αμμοπηλώδη εδάφη. Ο πολλαπλασιασμός της γίνεται με εμβολιασμό, συνήθως δέντρων που αναπτύσσονται από σπορά καλής ποιότητας πορτοκαλιών. Χρησιμοποιούνται επίσης δέντρα νεραντζιάς και μανταρινιάς.
Οι πορτοκαλιές δίνουν καλή καρποφορία για 80 περίπου χρόνια, ενώ υπάρχουν και δέντρα που καρποφορούν και μετά από 100 ή περισσότερα χρόνια. Οι πρώιμες ποικιλίες ωριμάζουν τους καρπούς τους από το μήνα Οκτώβριο ενώ οι όψιμες τους καλοκαιρινούς μήνες.
Ποικιλίες.
Υπάρχουν 160 περίπου ποικιλίες πορτοκαλιάς. Οι πιο σημαντικές που καλλιεργούνται στην Ελλάδα είναι:

</doc>
<doc id="67742" url="https://el.wikipedia.org/wiki?curid=67742" title="Κάρλο Σάινθ">
Κάρλο Σάινθ



</doc>
<doc id="67743" url="https://el.wikipedia.org/wiki?curid=67743" title="Έλληνες του Καναδά">
Έλληνες του Καναδά

Οι Ελληνοκαναδοί είναι Καναδοί πολίτες που έχουν πλήρη ή μερική ελληνική κληρονομιά ή άτομα που μετανάστευσαν από την Ελλάδα και διαμένουν στον Καναδά. Σύμφωνα με την απογραφή του 2016, υπήρχαν 271.405 Καναδοί που διεκδικούν ελληνική καταγωγή.
Ο πρώτος Έλληνας που πάτησε το πόδι του σε καναδικό έδαφος θρυλείται πως ήταν ο Ιωάννης Φωκάς ή Χουάν ντε Φούκα (Juan de Fuca), ναυτικός από την Κεφαλονιά που το 1592 εξερεύνησε για λογαριασμό του ισπανικού στέμματος τα στενά που φέρουν το όνομα Χουάν ντε Φούκα ανάμεσα στο νησί Βανκούβερ και την Πολιτεία της Ουάσιγκτον. (Ο Φωκάς αναφέρεται επίσης και με το όνομα Απόστολος Βαλεριάνος.)
Η μετανάστευση Ελλήνων προς τον Καναδά άρχισε ουσιαστικά με το τέλος του 19ου αι., έλαβε σημαντικές διαστάσεις μετά τον Εμφύλιο Πόλεμο και κορυφώθηκε στα τέλη της δεκαετίας του 1960. Από τις αρχές της δεκατίας του 1970 η μετανάστευση Ελλήνων προς τον Καναδά άρχισε να φθίνει και από το τέλος της δεκαετίας του 1980 έχει ουσιαστικά εκλείψει.
Σύμφωνα με την απογραφή του 2001, στον Καναδά κατοικούν 144.000 άτομα ελληνικής καταγωγής και από τους δύο γονείς και 71.000 άτομα ελληνικής καταγωγής από έναν γονέα μόνον. Το σύνολο των κατοίκων του Καναδά που είναι ελληνικής καταγωγής ανέρχεται σε 215.000 άτομα. Ο αριθμός αυτός δεν περιλαμβάνει αναγκαστικά όλα τα άτομα των μεταγενέστερων γενεών ούτε τα άτομα ελληνικής καταγωγής που μετανάστευσαν στον Καναδά από χώρες εκτός Ελλάδας (π.χ. από Κωνσταντινούπολη, Αίγυπτο, Βόρεια Ήπειρο, κ.ά.).
Στην απογραφή του 2001, καταγράφηκαν 120.000 ελληνόφωνοι κάτοικοι του Καναδά, που σημαίνει ότι 56% των Καναδών ελληνικής καταγωγής μιλάει τα ελληνικά. Οι περισσότεροι ελληνόφωνοι βρίσκονται στην ευρύτερη περιφέρεια του Τορόντο (65.000 άτομα περίπου), στο Μόντρεαλ (40.000 άτομα) και το Βανκούβερ (5.200 άτομα). Μικρότερες ελληνόφωνες παροικίες υπάρχουν στην Οττάβα (2.300 άτομα), το Κάλγκαρι (1.300 άτομα), το Έντμοντον (1.000 άτομα), το Χάλιφαξ (1.000 άτομα) και σε όλον σχεδόν τον Καναδά.
Το 2005, οι Έλληνες της Βικτώρια (Ελληνική Κοινότητα Βικτωρίας &amp; Νήσου Βανκούβερ) ίδρυσαν τον ερασιτεχνικό ποδοσφαιρικό σύλλογο Ελλάς Βικτωρίας Βανκούβερ (Hellas F.C.). Από το 2008 λειτουργεί ως ανεξάρτητο σωματείο. Ο σύλλογος αγωνίζεται στο τοπικό πρωτάθλημα του νησιού Βανκούβερ (Vancouver Island Soccer League - VISL). To 2010 ανέβηκε από την 4η στην 3η κατηγορία, στην οποία αγωνίζεται έκτοτε (όμιλος 3Α). Εκτός από την καλλιέργεια του ποδοσφαίρου στους στόχους του περιλαμβάνεται και η ανάπτυξη σχέσεων φιλίας και συνεργασίας ανάμεσα στα μέλη της ελληνικής κοινότητας με τους υπόλοιπους κατοίκους της πόλης. Έχει γαλανόλευκα χρώματα και τo έμβλημά της είναι εμπνευσμένο από την ελληνική σημαία και τον αρχαιοελληνικό μαίανδρο.
Οι έλληνες μετανάστες της πρώτης γενιάς ασχολήθηκαν κυρίως ως εργάτες σε βιομηχανίες, καθαριστές κτιρίων κ.λπ. ή σε οικογενειακές επιχειρήσεις όπως εστιατόρια, αρτοποιεία και παντοπωλεία. Οι νεότερες γενιές εντάχθηκαν στην ευρύτερη καναδική κοινωνία και προόδευσαν στο εμπόριο, τις επιστήμες και τα γράμματα. Ειδικά στο Μόντρεαλ και στο Τορόντο, οι έλληνες μετανάστες εξακολουθούν να κατοικούν σε συμπαγείς ελληνικές γειτονιές (στο Παρκ-Εξτένσιον (Parc-Extension) και το Σόμεντυ (Chomedey) στην ευρύτερη περιοχή του Μόντρεαλ, και περί της λεωφόρου Ντάνφορθ (Danforth) στο Τορόντο), είναι οργανωμένοι σε αστικές ή θρησκευτικές (ελληνορθόδοξες) κοινότητες και διαθέτουν ιδιωτικά ή ημιιδιωτικά ελληνικά σχολεία. Έλληνες ομογενείς της πρώτης και της δεύτερης γενιάς μετέχουν στην πολιτική ζωή του Καναδά, είτε ως βουλευτές στο Κοινοβούλιο της χώρας, είτε ως επαρχιακοί βουλευτές, είτε ως δημοτικοί σύμβουλοι. Στον Καναδά κυκλοφορούν αρκετές ελληνικές εφημερίδες (συνήθως εβδομαδιαίες) και υπάρχουν πολλά ραδιοφωνικά και τηλεοπτικά προγράμματα στα ελληνικά.
Ανάμεσα στους πλέον γνωστούς ελληνοκαναδούς συγκαταλέγονται ο συγγραφέας Νίκος Καχτίτσης, ο ζωγράφος Πωλ (Παλαιολόγος) Σουλικιάς, οι ηθοποιοί Ηλίας Κοτέας και Νία Βαρντάλος, κ.ά. Στο Πανεπιστήμιο York του Τορόντο δίδαξε ο μετέπειτα πρωθυπουργός της Ελλάδας, Ανδρέας Παπανδρέου.

</doc>
<doc id="67746" url="https://el.wikipedia.org/wiki?curid=67746" title="Eurovision 2007">
Eurovision 2007



</doc>
<doc id="67749" url="https://el.wikipedia.org/wiki?curid=67749" title="Έμβλημα του Μάλι">
Έμβλημα του Μάλι

 
Το έμβλημα του Μάλι έχει κυκλικό σχήμα και καθιερώθηκε στις 20 Οκτωβρίου 1973. Το ρητό που φέρει είναι το εθνικό σύνθημα της χώρας στα γαλλικά («Un Peuple, Un But, Une Foi», που σημαίνει «Ένας Λαός, Ένας Στόχος, Μία Πίστη»).
Το φόντο του είναι γαλάζιο. Στο μέσο του εμβλήματος βρίσκεται το τζαμί του Τζεννέ, χρυσού χρώματος και από κάτω ένα αρπακτικό πτηνό ενώ πετάει, επίσης σε χρυσό χρώμα. Εικονίζεται επίσης ο ήλιος που ανατέλλει και μπροστά από τον ήλιο δύο διασταυρούμενα τόξα, τα οποία λυγίζονται από το βέλος. Με λευκό χρώμα αναγράφεται στα γαλλικά το όνομα της χώρας «Republique du Mali» (Δημοκρατία του Μάλι) από επάνω και το ρητό «Un Peuple, Un But, Une Foi» από κάτω, με κεφαλαία μαύρα γράμματα. 

</doc>
<doc id="67750" url="https://el.wikipedia.org/wiki?curid=67750" title="Σημαία του Μάλι">
Σημαία του Μάλι

Η σημαία του Μάλι καθιερώθηκε την 1η Μαρτίου 1961 και αποτελείται από τρεις κάθετες ισοπαχείς λωρίδες, χρώματος πρασίνου, (προσίστια), κίτρινου ή χρυσού (κεντρική) και κόκκινου, (τα λεγόμενα παναφρικανικά χρώματα).
Η αρχική σημαία υιοθετήθηκε το 1959, όταν η χώρα έγινε τμήμα της Ομοσπονδίας του Μάλι. Η σημαία εκείνη ήταν η ίδια με τη σημερινή, με τη διαφορά ότι στη μεσαία χρυσή λωρίδα υπήρχε και η εικόνα ενός αυτόχθονα πολεμιστή, του κανάγκα, σε χρώμα μαύρο και με τα όπλα υψωμένα στον ουρανό. Η χώρα έχει Σύνταγμα από τις 12 Ιανουαρίου 1992.

</doc>
<doc id="67751" url="https://el.wikipedia.org/wiki?curid=67751" title="1η Μαρτίου">
1η Μαρτίου



</doc>
<doc id="67752" url="https://el.wikipedia.org/wiki?curid=67752" title="1η Φεβρουαρίου">
1η Φεβρουαρίου



</doc>
<doc id="67753" url="https://el.wikipedia.org/wiki?curid=67753" title="Για την Αφρική και για σένα, Μάλι">
Για την Αφρική και για σένα, Μάλι

Το «Pour l' Afrique et pour toi, Mali» ("Για την Αφρική και για σένα, Μάλι") είναι ο εθνικός ύμνος του Μάλι και καθιερώθηκε ως εθνικός ύμνος το 1962. Οι στίχοι ανήκουν στο Seydou Badian Kouyate και η μουσική είναι του Banzoumana Sissoko.

</doc>
<doc id="67754" url="https://el.wikipedia.org/wiki?curid=67754" title="Θόργκαλ">
Θόργκαλ

Ο Θόργκαλ είναι ο βασικός χαρακτήρας του ομώνυμου έγχρωμου κόμικ του Βέλγου Ζαν φαν Χάμε (σενάριο) και του Πολωνού Γκρέγκορζ Ροσίνσκι (σκίτσα). Η σειρά πρωτοξεκίνησε ως μέρος του βελγικού περιοδικού "Τεντέν" και συνεχίστηκε από το 1980 και μετά ως ανεξάρτητη σειρά. Η γλώσσα του πρωτοτύπου είναι τα γαλλικά, ενώ η σειρά έχει μεταφραστεί στα αγγλικά, στα ολλανδικά, στα γερμανικά, στα πολωνικά, στα δανικά, στα σουηδικά, στα τουρκικά, στα ελληνικά, καθώς και σε άλλες γλώσσες. Οι διαστάσεις του εντύπου είναι καθορισμένες από την γαλλο-βελγική παράδοση των 48σέλιδων κόμικ με σκληρό εξώφυλλο (30x22 εκατοστά).
Η ιστορία του Θόργκαλ είναι ένα μείγμα ηρωικής φαντασίας, μυθολογίας των Βορείων λαών και επιστημονικής φαντασίας.
Σύνοψη.
Το κόμικ εξιστορεί τις περιπέτειες του παιδιού των άστρων το οποίο βρήκαν και μεγάλωσαν οι Βίκινγκ του Βορρά. Τον ονόμασαν Θόργκαλ Έγκιρσον, εμπνευσμένοι από τα ονόματα του Θεού Θωρ και του γίγαντα βασιλιά της θάλασσας Εγκίρ. Ενήλικος, ο Θόργκαλ έγινε εξαιρετικός τοξότης και θαρραλέος και ικανός πολεμιστής. Παρά τις ηθικές του αξίες και τον ειρηνικό του χαρακτήρα, ο Θόργκαλ θα γνωρίσει αιματηρές περιπέτειες εξ αιτίας της ανθρώπινης απληστίας και της σκληρότητας των Θεών.
Πιθανό τέλος.
Το 29ο τεύχος του Θόργκαλ φέρεται να είναι το τελευταίο με σενάριο του Jean Van Hamme. Κυκλοφορεί η φήμη ότι η σειρά θα συνεχιστεί με σενάριο του Yves Sente. Όμως οι νέες περιπέτειες θα επικεντρωθούν πιθανότατα στον Γιολάν. Τίθεται το ερώτημα αν τα μελλοντικά τεύχη θα αποτελούν συνέχεια της σειράς ή μια νέα ανεξάρτητη σειρά με άλλο τίτλο.

</doc>
<doc id="67773" url="https://el.wikipedia.org/wiki?curid=67773" title="Σαβάλια Ηλείας">
Σαβάλια Ηλείας

Τα Σαβάλια είναι χωριό της Ηλείας και ανήκει στο δημοτικό διαμέρισμα του δήμου Ήλιδας. Η παραλία Κασυδιάρης είναι η παραλία των Σαβαλίων ένω η παλιά παραλία λέγεται Αβδελιάρης. Απέχει 5 χιλιόμετρα από την Αμαλιάδα, 73 χιλιόμετρα από την Πάτρα και 23 χιλιόμετρα από τον Πύργο. 
Πρώτη φορά αναγνωρίζεται ως Κοινότητα Σεβαλίων το 1912. Πριν τη συνένωση των δήμων, ανήκε στο Δήμο Αμαλιάδας.
Το όνομα του χωριού προέρχεται είτε από το όνομα του ακόλουθου του Καϊφα, Σάββα, ο οποίος έμεινε εκεί και έγινε ληστής (η παλιά γραφή του χωριού ήταν Σαββάλια), είτε από το γαλλικό "chevalier", αφού επί φραγκοκρατίας σταματούσαν εκεί οι καβαλάρηδες για να ποτίσουν τα άλογά τους. Κατ' άλλους, πήρε το όνομά του από τον Ελβετό συνταγματάρχη Σεβαλιέ, που ίδρυσε εκεί ιπποφορβείο. Εξαιτίας των πειρατειών, οι κάτοικοι εγκατέλειψαν την αρχική περιοχή και μετοίκησαν στην τοποθεσία «Χουρμά», κοντά στην μονή του Αγίου Αθανασίου.
Οι κάτοικοι ασχολούνται με την γεωργία (σταφίδα, σιτάρι, ντομάτες και καρπούζια) και λιγότερο με την κτηνοτροφία (πρόβατα, βοοειδή). Στην περιοχή βρίσκεται και το εργοστάσιο της κονσερβοποιίας ΚΥΚΝΟΣ Α.Ε από το 1963.
Πολιτισμός.
Το πανηγύρι του χωριού γίνεται στη μνήμη του Ιωάννου του Θεολόγου στις 26 Σεπτεμβρίου.
Εκπαίδευση.
Το Δημοτικό Σχολείο λειτούργησε από το έτος 1870, με πρώτο δάσκαλο τον Αριστείδη Οικονομόπουλο ή Σκουπιώτη. Το χωριό απέκτησε και Γυμνάσιο το 1979, ενώ από το 1976 λειτουργεί και νηπιαγωγείο.
Αθλητισμός.
Ο Ποδοσφαιρικός Αθλητικός Σύλλογος Ολυμπιακός Σαβαλίων έχει την έδρα του στο χωριό. Αγωνίζεται στο πρωτάθλημα της Ε.Π.Σ Ηλείας και το επίσημο έτος ιδρύσεως του συλλόγου είναι το 1926. Τα χρώματα του συλλόγου είναι το κόκκινο και το λευκό, το έμβλημα της ομάδας είναι ο δαφνοστεφανωμένος έφηβος, εμπνευσμένος από απ' την ομάδα του Ολυμπιακού και τους Αρχαίους Ολυμπιακούς Αγώνες.

</doc>
<doc id="67774" url="https://el.wikipedia.org/wiki?curid=67774" title="Σώστι Ηλείας">
Σώστι Ηλείας

Το Σώστι είναι πεδινό χωριό της Ηλείας στην Περιφερειακή Ενότητα Ηλείας σε υψόμετρο 52 μέτρα
Γενικά στοιχεία - Ονομασία.
Το Σώστι βρίσκεται δυτικά της τεχνητής λίμνης του Πηνειού σε απόσταση περίπου 3 χλμ. βόρεια της Αμαλιάδας και επί της Επαρχιακής Οδού Αμαλιάδας - Κέντρου. Είναι κτισμένο σε πεδιάδα ανάμεσα στον ποταμό Πηνειό (Β.), την περιοχή της αρχαίας Ήλιδας - Αυγείο (ΒΑ.), Χάβαρι (ΝΑ.) και Ρουπάκι (Δ.-ΝΔ.). Οι κάτοικοι ασχολούνται κυρίως με την γεωργία (ελιές, σταφίδα, δημητριακά, κηπευτικά κ.α.) και την κτηνοτροφία (εκτροφή προβάτων).
Ο οικισμός ως προς την ορθογραφία του είναι Σώστη στην επίσημη αρχική γραφή και προφανώς θηλυκού γένους κώμη. Τα ουδέτερα ήταν μία διαδικασία υποτίμησης των οικισμών μέσω και των διοικητικών μεταβολών. Σε αυτή την γραφή θα πρέπει να αναζητηθεί και η ετυμολογία του ονόματος η οποία φυσικά δεν συνδέεται αναγκαστικά με αποθήκες, αλλά με ανάλογη θρησκευτική έννοια.
Ιστορικά Στοιχεία.
Το όνομα Σώστι, προήλθε από την σωτηρία που προσέφεραν οι εκεί υπάρχουσες αποθήκες σίτου και σταφίδας στα στρατεύματα του Κολοκοτρώνη και στους αγωνιζόμενους Έλληνες κατά την εποχή της Επανάστασης.
Φαίνεται, επομένως ότι το χωριό υπήρχε ήδη από την Τουρκοκρατία. Προς αυτή την κατεύθυνση συνηγορεί και η ύπαρξη του παρεκκλησίου του Αγίου Γεωργίου το οποίο διέθετε υπόγειο τμήμα που πιθανολογείται ότι λειτουργούσε σαν κρυφό σχολειό. Κατά την ανακαίνισή του βρέθηκε επιγραφή με χρονολογία του 1471. Κατά το 1871 κτίσθηκε στην ίδια θέση, ο ναός της Κοίμησης της Θεοτόκου, που εορτάζει στις 15 Αυγούστου.
Στη θέση «Ζέζα», έλαβε χώρα αξιόλογος μάχη μεταξύ Ελλήνων και Τούρκων κατά την Επανάσταση του 1821.Αρχηγοί των Ελλήνων ήταν ο Σισίνης και ο Πανάς.
Με την απελευθέρωση ο Δανιήλ Πανάς άφησε με την διαθήκη του αξιόλογη ακίνητη περιουσία στο χωριό. Με δαπάνη των απογόνων του ανακαινίστηκε και εξωραΐστηκε ο Ναός της Κοιμήσεως της Θεοτόκου.
Το 1902 λειτούργησε για πρώτη φορά Δημοτικό Σχολείο.Το Σώστι απέκτησε Διδακτήριο κατά το 1968, αποτελούμενο από δυο λυόμενες αίθουσες σε οικόπεδο 6 στεμμάτων και ήταν δωρεά της Εκκλησίας.
Διοικητικά Στοιχεία.
Ο οικισμός εμφανίζεται από την ίδρυση του Ελληνικού Κράτους σύμφωνα με τα επίσημα στοιχεία:
Σώστη (Αχαΐας και Ήλιδος)
20-04-1835. Ο οικισμός προσαρτάται στο δήμο Ήλιδος
ΦΕΚ 136Α - 08/07/1899. Ο οικισμός αποσπάται από το νομό Αχαΐας και Ήλιδος και υπάγεται στο νομό Ηλείας
Σώστη (Ηλείας)
ΦΕΚ 136Α - 08/07/1899. Ο οικισμός αποσπάστηκε στο νομό Ηλείας από το νομό Αχαΐας και Ήλιδος
ΦΕΚ 282Α - 04/12/1909. Ο οικισμός αποσπάται από το νομό Ηλείας και υπάγεται στο νομό Αχαΐας και Ήλιδος
Σώστη (Αχαΐας και Ήλιδος)
ΦΕΚ 282Α - 04/12/1909. Ο οικισμός αποσπάστηκε στο νομό Αχαΐας και Ήλιδος από το νομό Ηλείας
ΦΕΚ 256Α - 28/08/1912. Ο οικισμός αποσπάται από το δήμο Ήλιδος και προσαρτάται στην κοινότητα Μπουχιώτη
ΦΕΚ 130Α - 12/06/1919. Ο οικισμός αποσπάται από την κοινότητα Μπουχιώτη και ορίζεται έδρα της κοινότητας Σώστη
ΦΕΚ 115Α - 16/04/1930. Ο οικισμός αποσπάται από το νομό Αχαΐας και Ήλιδος και υπάγεται στο νομό Ηλείας
Σώστη (Ηλείας)
ΦΕΚ 115Α - 16/04/1930. Ο οικισμός αποσπάστηκε στο νομό Ηλείας από το νομό Αχαΐας και Ήλιδος
16/10/1940. Το όνομα του οικισμού διορθώνεται σε Σώστιον
Σύμφωνα με το Σχέδιο Καλλικράτης αποτελεί την τοπική κοινότητα Σωστίου που υπάγεται στη δημοτική ενότητα Αμαλιάδος του Δήμου Ήλιδας και σύμφωνα με την απογραφή 2011 έχει πληθυσμό 308 κατοίκους.
Η κοινότητα Σωστίου εμφανίζεται με στοιχεία πρώτης αναγνώρισης το Β.Δ. 8-6-1919 ΦΕΚ Α. 130/1919. Προήλθε από την κοινότητα Μπουχιώτη (Αυγείου) του τέως Δήμου Ήλιδας. Προσαρτήθηκαν τα Λαβδαίικα, που αποσπάστηκαν από τον δήμο Αμαλιάδος με Δ. 25-11-1927 ΦΕΚ Α. 311/1927.

</doc>
<doc id="67777" url="https://el.wikipedia.org/wiki?curid=67777" title="Ιστολογία">
Ιστολογία

Η Ιστολογία είναι επιστημονικός κλάδος της Βιολογίας που αντικείμενό της είναι η έρευνα της εσωτερικής μορφολογίας, και μάλιστα της μικροσκοπικής ανατομικής, των φυτικών και ζωικών ιστών και γενικότερα η μελέτη της λεπτής υφής των ιστολογικών οργάνων των διαφόρων οργανισμών.
Ερευνητές που προετοίμασαν το έδαφος για τη σύγχρονη αυτή επιστήμη της ιστολογικής έρευνας θεωρούνται ο Γαληνός που πρώτος διέκρινε τη διφορετικότητα κατασκευής των ιστών των οργανισμών, και ο Ιταλός Μάρκελος Μαλπίγκι (1628-1694) που είναι και ο πρώτος που εισήγαγε το μικροσκόπιο στη μελέτη κατασκευής των ζωικών οργάνων.
Ιδρυτής της Ιστολογίας θεωρείται ο Γάλλος ανατόμος Φρανσουά Μπισά (1771-1802) που θέσπισε τον όρο "ιστός" χαρακτηρίζοντας με αυτόν τα ομοιόμορφα μέρη του σώματος που όμως μελέτησε με γυμνό οφθαλμό. Από εκείνον άρχισε σιγά σιγά η νέα αυτή επιστήμη να εμπλουτίζεται σε γνώσεις με σειρές ανακαλύψεων και μάλιστα από τον Γάλλο Ρενέ Ντυτροσέ (1776-1847) που επιβεβαίωσε το 1824 τη κυτταρική θεωρία του Άγγλου Χουκ και του Ολλανδού Λεβενχόκ, τον Χούντερ που ανακάλυψε το 1825 τον πυρήνα των αιμοσφαιρίων, τον Άγγλο βοτανολόγο Ρόμπερτ Μπράουν (1773-1858) που περιέγραψε τον πυρήνα του φυτικού κυττάρου, τον Γερμανό Μ. Σλάιντεν (1804-1881) που ολοκλήρωσε το 1838 τη μελέτη του φυτικού ιστού και κυττάρου και τον Γερμανό Σβαν (1810-1882) ο οποίος το 1839 έπραξε το ίδιο για το ζωικό κύτταρο και ιστό.
Από την εποχή του Σβαν μέχρι σήμερα η πρόοδος της ιστολογίας υπήρξε αλματώδης και που συνετέλεσε σ΄ αυτό οι τεχνικές κατακτήσεις που δημιούργησαν τον κλάδο της μικροσκοπικής τεχνικής που επιτρέπει σήμερα την κατασκευή μικροϊστολογικών παρασκευασμάτων, θαυμαστής τελειότητας, με τα οποία καθίστανται γνωστές και οι παραμικρές λεπτομέρειες της λεπτής υφής των ιστών και των οργάνων που συναποτελούν αυτά.

</doc>
<doc id="67778" url="https://el.wikipedia.org/wiki?curid=67778" title="Μάρκελος Μαλπίγκι">
Μάρκελος Μαλπίγκι



</doc>
<doc id="67779" url="https://el.wikipedia.org/wiki?curid=67779" title="Ίσταρχος">
Ίσταρχος

Ο Ίσταρχος (ιστός+άρχων) ήταν παλαιότερος βαθμός υπαξιωματικού στα ιστιοφόρα πλοία.
Ήταν ο τίτλος του υπαξιωματικού των "αρμένων" (πανιών) οποίος από το θωράκιο του κάθε ιστού (καταρτιού) επέβλεπε την εκτέλεση των χειρισμών στο "πέτασμα" (άνοιγμα) των ιστίων (πανιών) του ιστού του. Στα δίκροτα, τα τρίκροτα και τις φρεγάτες εκτός από τον ίσταρχο ανέρχονταν στα θωράκια και ανά ένας σε κάθε ιστίο Σημαιοφόρος.

</doc>
<doc id="67781" url="https://el.wikipedia.org/wiki?curid=67781" title="Ιερή άγκυρα">
Ιερή άγκυρα

Ο όρος ιερή άγκυρα αφορά ονομασία άγκυρας πλοίου με περισσότερο ναυτικό λαογραφικό χαρακτήρα και όχι κάποιο εξειδικευμένο τύπο άγκυρας. Αποδίδεται στη τελευταία άγκυρα του πλοίου που έχει μείνει προς πόντιση για τη σωτηρία του. Περισσότερο εκφραστική είναι η γαλλική απόδοση του όρου: "ancre de miséricorde" (= "άγκυρα του ελέους" ή "άγκυρα του οικτιρμού").
Η ιερή άγκυρα είναι συνήθως η "αμοιβή" άγκυρα (σπέαρ) που βρίσκεται στο πλοίο η οποία απομένει προς πόντιση όταν το πλοίο έχει μείνει έρμαιο των κυμάτων μετά την απώλεια (κοπή) των αγκυρών του ή όταν αυτές ξεσέρνουν στο βυθό και που πλευρισμένο πλέον από τα κύματα και τον άνεμο κινδυνεύει να προσαράξει ή να συντριβεί, από την υπήνεμη πλευρά του, σε βραχώδη ακτή. Τότε το πλοίο αγωνιζόμενο να κρατηθεί αγκυροβολημένο ποντίζει την "ιερή άγκυρα". Στην ελληνική ναυτική δημώδη γλώσσα λέγεται και "σπεράντζα".

</doc>
<doc id="67783" url="https://el.wikipedia.org/wiki?curid=67783" title="Σωτήρης Μουστάκας">
Σωτήρης Μουστάκας

Ο Σωτήρης Μουστάκας (Κάτω Πλάτρες, Λεμεσός, 17 Σεπτεμβρίου 1940,- Αθήνα, 4 Ιουνίου 2007) ήταν Ελληνοκύπριος ηθοποιός, ένας από τους μεγαλύτερους κωμικούς ηθοποιούς της Ελλάδας, βραβευμένος για την προσφορά του στην ελληνική επιθεώρηση που παρέμεινε ενεργός μέχρι το τέλος της ζωής του .
Βιογραφία.
Νεαρά χρόνια.
Ο Σωτήρης Μουστάκας γεννήθηκε στο χωριό Κάτω Πλάτρες της επαρχίας Λεμεσού και ήταν ο νεότερος από τα επτά αδέρφια του. Σε ηλικία 15 χρονών, συμμετείχε ενεργά στον Απελευθερωτικό Αγώνα της ΕΟΚΑ την περίοδο 1955 έως 1959, όπου μοίραζε φυλλάδια και έγραφε συνθήματα στους τοίχους. Συνελήφθη από τους Άγγλους και φυλακίστηκε για περίοδο εφτά μηνών. Μόλις αποφυλακίστηκε τελείωσε το σχολείο και το 1958 αναχώρησε για την Αθήνα για να σπουδάσει ηθοποιία, παρά τις αντιρρήσεις του πατέρα του.
Το 1954, πήγε σε μια θεατρική παράσταση του Νίκου Σταυρίδη στη Λεμεσό, όπου και ανακάλυψε την αγάπη του για το θέατρο. Μετά το τέλος της παράστασης, ο Μουστάκας πλησίασε τον Σταυρίδη, τον μιμήθηκε και απέσπασε την προσοχή του. Στη συνέχεια του είπε πως θέλει να γίνει κι αυτός ηθοποιός και ο Σταυρίδης του είπε να έρθει στην Αθήνα και να τον βρει. Όταν έφτασε στην Αθήνα, έπιασε δουλειά σ' ένα εστιατόριο ως σερβιτόρος, και μετά από προτροπή του Σταυρίδη έδωσε εξετάσεις στη Δραματική Σχολή του Εθνικού Θεάτρου, όπου πέρασε με την δεύτερη προσπάθεια. Τότε γνώρισε την ηθοποιό Μαρία Μπονέλου, την οποία νυμφεύθηκε το 1973 και με την οποία απέκτησε μια κόρη, την ηθοποιό και σοπράνο Αλεξία Μουστάκα. Την ίδια περίοδο πέρασε και στο Οικονομικό Πανεπιστήμιο Αθηνών.
Βραβεία.
Ο Μουστάκας έπαιξε σε δεκάδες τηλεταινίες, κινηματογραφικές ταινίες και πολλές θεατρικές παραστάσεις. Το 1994, απέσπασε το βραβείο επιθεώρησης "Τα Παναθήναια", για την ερμηνεία του στο "Άμλετ". Το 1996, έλαβε το πρώτο βραβείο Παπαδούκα της Εταιρείας Ελλήνων Θεατρικών Συγγραφέων, για τον ρόλο του στην επιθεώρηση "Οι Δύο Δουλειές". Τέλος, το 2003 απέσπασε το βραβείο Ερμηνείας Ελληνικού Έργου Κάρολος Κουν, για τη συνολική του προσφορά στην επιθεώρηση. 
Θάνατος.
Απεβίωσε τα ξημερώματα της 4ης Ιουνίου του 2007 στο Γενικό Κρατικό Νοσοκομείο Αθηνών στην ηλικία των 66 ετών, μετά από έκτακτη εισαγωγή λόγω ξαφνικής αδιαθεσίας που αισθάνθηκε κατά τη διάρκεια θεατρικής πρόβας. Ο λόγος του θανάτου του ήταν η λοίμωξη του αναπνευστικού, ενώ τα τελευταία χρόνια της ζωής του έπασχε από καρκίνο. Κηδεύτηκε στις 6 Ιουνίου του 2007 στο κοιμητήριο Χαλανδρίου δημοσία δαπάνη. Τελευταία του επιθυμία ήταν να σκεπαστεί η σορός του με την γαλανόλευκη ελληνική σημαία.
Απόψεις.
Ο Μουστάκας είχε εκφράσει πολλές φορές την αγάπη του για την ηθοποιία και το θέατρο. Είχε δηλώσει ότι η ηθοποιία είναι "σαν ένα απάτητο κι ανεξερεύνητο βουνό. Σκαρφαλώνεις με κόπο, φτάνεις στην κορυφή και βλέπεις ότι υπάρχει κι άλλη κορυφή, κι ύστερα κι άλλη. Όταν πεις έφτασα, το έχεις χάσει το παιχνίδι".
Ανέφερε πως το θέατρο τον έκανε να νιώθει νέος και ότι "στο θέατρο πρέπει να υπάρχει μια παιδικότητα. Αυτό που κάνουμε είναι ένα παιχνίδι. Πώς όταν είμαστε μικρά θέλουμε να βάζουμε μάσκες, να μεταμφιεζόμαστε, να κάνουμε διάφορα;". Έχει προσθέσει ότι εργάζεται ως ηθοποιός πάνω από σαράντα χρόνια, αλλά ποτέ δεν τα υπολόγισε, "όπως κάνουν ορισμένοι που γιορτάζουν τα είκοσί τους χρόνια κτλ. Για μένα πέρασαν χωρίς καν να το καταλάβω".
Ο Μουστάκας αρεσκόταν στην αλήθεια της ηθοποιίας, καθώς δήλωσε: "Είμαι αληθινός σ' αυτό που κάνω, χωρίς ψεύτικα τερτίπια, χωρίς χυδαιότητες και αυτό το νιώθει ο κόσμος. Για μένα το θέατρο είναι χαρά, κατάθεση ψυχής". Τέλος, προτιμούσε το είδος της κωμωδίας, την οποία χαρακτήριζε ως "φάρμακο".

</doc>
<doc id="67784" url="https://el.wikipedia.org/wiki?curid=67784" title="Πάνος Μιχαλόπουλος">
Πάνος Μιχαλόπουλος

Ο Πάνος Μιχαλόπουλος (15 Ιανουαρίου 1949) είναι Έλληνας ηθοποιός της τηλεόρασης, του θεάτρου και του κινηματογράφου. 
Βιογραφία.
Γεννήθηκε στη Μικρομάνη Μεσσηνίας, ένα χωριό το οποίο απέχει 8 χιλιόμετρα από την Καλαμάτα. Έχει εμφανιστεί σε θεατρικές, τηλεοπτικές, κινηματογραφικές παραγωγές, αλλά και σε βιντεοταινίες, από την δεκαετία του 1970, με σημαντική επιτυχία. Συνολικά έχει παίξει σε 29 ταινίες, 21 τηλεοπτικές σειρές και 19 θεατρικές παραστάσεις κατά το διάστημα 1972-2009. Πρώτη εμφάνιση στην τηλεόραση στο θρυλικό "Λούνα Παρκ" του Γιάννη Δαλιανίδη λίγους μήνες πριν την ολοκλήρωσή του το 1981.
Προσωπική ζωή.
Έχει κάνει δύο γάμους και έχει ένα γιο, τον Σωτήρη. Υπήρξε παντρεμένος (1988 - 1990, ο δεύτερος γάμος) με την τηλεπαρουσιάστρια Ρούλα Κορομηλά.

</doc>
<doc id="67785" url="https://el.wikipedia.org/wiki?curid=67785" title="Βάνα Μπάρμπα">
Βάνα Μπάρμπα

Η Βάνα Μπάρμπα (13 Μαρτίου 1966, Ιωάννινα) είναι Ελληνίδα ηθοποιός και πρώην μοντέλο, βραβευμένη ως Μις Ελλάς το 1984.
Βιογραφία.
Η σταδιοδρομία της ξεκίνησε μετά τη νίκη της σε διαγωνισμό ομορφιάς στις αρχές της δεκαετίας του 1980. Ήταν υποψήφια Μις Κόσμος το 1984. Με την παρουσία της στην ιταλική ταινία "Mediterraneo", η οποία κέρδισε το Όσκαρ καλύτερης ξένης ταινίας το 1991, έγινε ιδιαίτερα γνωστή και συνέχισε την σταδιοδρομία της εμφανιζόμενη στην τηλεόραση και στο θέατρο. Συμμετείχε στον τρίτο κύκλο του "Dancing with the Stars", όπου κατέκτησε τη δωδέκατη θέση.
Έχει μία κόρη, τη Φαίδρα-Θεοδώρα. 

</doc>
<doc id="67786" url="https://el.wikipedia.org/wiki?curid=67786" title="Ουράνιος άτλας">
Ουράνιος άτλας



</doc>
<doc id="67788" url="https://el.wikipedia.org/wiki?curid=67788" title="Έμβλημα του Νεπάλ">
Έμβλημα του Νεπάλ

Το εθνόσημο του Νεπάλ υιοθετήθηκε στις 30 Δεκεμβρίου 2006 και τα κύρια μέρη του είναι η Σημαία του Νεπάλ και το όρος Έβερεστ .
Το εθνόσημο άλλαξε στη διάρκεια της περιόδου της συμφιλίωσης, έπειτα από τον Εμφύλιο Πόλεμο στο Νεπάλ. Ειδικότερα, περιέχει μια σημαία του Νεπάλ, το Όρος Έβερεστ, πράσινους λόφους που συμβολίζουν τις λοφώδεις περιοχές του Νεπάλ και κίτρινο χρώμα, το οποίο συμβολίζει το γόνιμο έδαφος, μια γυναίκα και έναν άνδρα να δίνουν τα χέρια (σύμβολο της ισότητας των δύο φύλων) και μια γιρλάντα από ροδόδεντρα (εθνικό λουλούδι). Πάνω από αυτό είναι μια άσπρη σιλουέτα, στο σχήμα του Νεπάλ. Στη βάση του σχεδίου βρίσκεται μια κόκκινη περγαμηνή, η οποία φέρει το εθνικό ρητό στα σανσκριτικά: जननी जन्मभूमिश्च स्वर्गादपी गरीयसी (jananī janmabhūmiśca svargādapi garīyasī), το οποίο σημαίνει "Η μητέρα και η Μητέρα Πατρίδα είναι σημαντικότερα από τον παράδεισο".

</doc>
<doc id="67790" url="https://el.wikipedia.org/wiki?curid=67790" title="Συμμετοχή του Μαυροβουνίου στη Eurovision">
Συμμετοχή του Μαυροβουνίου στη Eurovision

Το Μαυροβούνιο συμμετείχε έντεκα φορές στον διαγωνισμό τραγουδιού της Eurovision. Η χώρα έκανε το ντεμπούτο της το . Προηγουμένως συμμετείχε ως μέλος της Γιουγκοσλαβίας (τόσο της Σοσιαλιστικής Ομοσπονδιακής Δημοκρατίας της Γιουγκοσλαβίας από το έως το και της Ομοσπονδιακής Δημοκρατίας της Γιουγκοσλαβίας το ) όσο και της Σερβίας και του Μαυροβουνίου (από το έως το ).
Οι συμμετέχοντες από τη Σερβία και το Μαυροβούνιο το , No Name, προέρχονταν από το Μαυροβούνιο, όπως και οι συμμετέχοντες για τη Γιουγκοσλαβία το και το .
Ιστορία.
Δεδομένου ότι το Μαυροβούνιο έγινε ανεξάρτητο κράτος στις 21 Μαΐου 2006, το έθνος συμμετείχε στον διαγωνισμό τραγουδιού της Eurovision. Η χώρα έκανε το σόλο ντεμπούτο της στον διαγωνισμό του 2007 και μέχρι στιγμής κατάφερε να μετριάσει τα αποτελέσματα με δύο φορές για τον τελικό. Συνέβαλε σε κάποια σχετικά καλά αποτελέσματα για την πρώην Γιουγκοσλαβία και τη Σερβία και Μαυροβούνιο που διαχειρίζεται την 4η και 7η θέση. Το 2009 είδε το τρίτο καλύτερο αποτέλεσμα της χώρας μέχρι σήμερα να τερματίζει στην 11η θέση στον πρώτο ημιτελικό, αλλά δεν ήταν αρκετό για να τους εξασφαλίσει μια θέση στον τελικό.
Τον Νοέμβριο του 2009, η RTCG ανακοίνωσε ότι το Μαυροβούνιο θα αποσυρθεί από τον διαγωνισμό του 2010, λόγω οικονομικών δυσχερειών του ραδιοτηλεοπτικού οργανισμού.
Η RTCG υπέβαλε αίτηση για το διαγωνισμό του 2011 που πραγματοποιήθηκε στο Ντίσελντορφ της Γερμανίας. Ο δυνητικός αντιπρόσωπος για το Μαυροβούνιο θα ήταν υποχρεωμένος να βρει ιδιώτες για να χρηματοδοτήσει τη συμμετοχή τους στη Γερμανία, αλλά τον Δεκέμβριο του 2010 το Μαυροβούνιο αποφάσισε να μην συμμετάσχει στον διαγωνισμό για οικονομικούς λόγους. Στις 20 Νοεμβρίου 2011, ο επικεφαλής της RTCG αποκάλυψε ότι το Μαυροβούνιο θα συμμετάσχει στον διαγωνισμό του 2012 που θα διεξαχθεί στο Μπακού. Επίσης, δήλωσε ότι είδε το Μαυροβούνιο σε κάθε διαγωνισμό τραγουδιού της Eurovision.
Για τα επόμενα χρόνια μετά το 2007, το Μαυροβούνιο ξεκινάει τον πρώτο ημιτελικό για τρία συνεχόμενα χρόνια μέχρι το 2013, όταν κατανεμήθηκε στο δεύτερο μισό του πρώτου ημιτελικού.
Το 2014, το Μαυροβούνιο προσλήφθηκε για τον μεγάλο τελικό για πρώτη φορά στην ιστορία του με το "Moj svijet" του Σεργκέι Τσέτκοβιτς.
Το 2015, το Μαυροβούνιο προκρίθηκε στον Μεγάλο Τελικό για δεύτερη φορά με τον Knez, ο οποίος ερμήνευσε το τραγούδι "Adio", το οποίο συνέθεσε ο Ζέλικο Γιοκσίμοβιτς. Το "Adio" έχει δύο εκδόσεις, στην αγγλική και τη γαλλική γλώσσα. Ο Knez πέτυχε το καλύτερο αποτέλεσμα για τη χώρα, τερματίζοντας στη 13η θέση.
Το 2016, το RTCG επέλεξε εσωτερικά το γκρουπ Highway με το τραγούδι "The Real Thing" εσωτερικά. Συμμετείχαν στον πρώτο ημιτελικό, όπου απέτυχαν να προκριθούν για τον τελικό, τερματίζοντας 13οι με 60 βαθμούς. Το 2017, το RTCG επέλεξε πάλι εσωτερικά, αυτή τη φορά τον Σλάβκο Κάλεζιτς με το τραγούδι "Space". Συμμετείχε στον πρώτο ημιτελικό όπου απέτυχε να προκριθεί τερματίζοντας 16ο. Το 2018, το RTCG οργάνωσε τον εθνικό τελικό "Montevizija" για την επιλογή της συμμετοχής τους, τον οποίο κέρδισε ο Βάνια Ραντοβάνοβιτς με το τραγούδι "Inje". Το τραγούδι απέτυχε να προκριθεί από τον δεύτερο ημιτελικό, τερματίζοντας 16ο με 40 βαθμούς. Το 2019, το RTCG επέλεξε πάλι τον εκπρόσωπο του μέσω του Montevizija, το οποίο κέρδισαν οι D mol με το τραγούδι "Heaven". Απέτυχαν να προκριθούν από τον πρώτο ημιτελικό, τερματίζοντας 16οι με 46 βαθμούς.
Μπορεί αρχικά να είχε ανακοινώσει την συμμετοχή του για τον διαγωνισμό του 2020, τελικά το Μαυροβούνιο αποχώρησε από τον διαγωνισμό το 2020 ο οποίος αργότερα ακυρώθηκε λόγω της πανδημίας του κορονοϊού. Το RTCG αργότερα ισχυρίστηκε ότι αποχώρησε λόγω κακών αποτελεσμάτων και οικονομικών δυσκολιών.
Συμμετοχές.
"Για συμμετοχές πριν το 2007, δείτε: Συμμετοχή της Σερβίας και Μαυροβουνίου στη Eurovision, Συμμετοχή της Γιουγκοσλαβίας στη Eurovision"
Ιστορικό ψηφοφορίας.
Ως το , το ιστορικό ψηφοφορίας του Μαυροβουνίου έχει ως εξής:
Οι μεγάλες βαθμολογίες που έδωσε το Μαυροβούνιο.
Στους τελικούς:
 → Κριτική Επιτροπή&lt;br&gt;
 → Τηλεψηφοφορία
Στους ημιτελικούς:
 → Κριτική Επιτροπή&lt;br&gt;
 → Τηλεψηφοφορία

</doc>
<doc id="67791" url="https://el.wikipedia.org/wiki?curid=67791" title="Εθνόσημο της Μαδαγασκάρης">
Εθνόσημο της Μαδαγασκάρης

Το εθνόσημο της Μαδαγασκάρης έχει στο κέντρο ένα σχέδιο με το χάρτη της νησιωτικής χώρας (μαζί με δύο μικρότερα παρακείμενα νησιά). Κάτω από το χάρτη βρίσκεται το κεφάλι ενός ενδημικού ζώου με κέρατα. Τα χρώματα που χρησιμοποιούνται είναι μεταξύ άλλων το κόκκινο, το κίτρινο, το πράσινο, το άσπρο και το μαύρο. Πράσινες και κόκκινες ακτίνες προέρχονται από το χάρτη του κράτους, καθιστώντας τον παρόμοιο με τον ήλιο. Η σφραγίδα περιβάλλεται από το επίσημο όνομα της χώρας "REPUBLIKAN'I MADAGASIKARA" το οποίο σημαίνει Δημοκρατία της Μαδαγασκάρης και στη βάση το "TANINDRAZANA - FAHAFAHANO - FAHAMARINANA", το οποίο σημαίνει Πατρίδα - Επανάσταση - Ελευθερία.

</doc>
<doc id="67792" url="https://el.wikipedia.org/wiki?curid=67792" title="Ιούλιος Σίλερ">
Ιούλιος Σίλερ

Ο Ιούλιος Σίλερ (Julius Schiller) (περ. 1580 - 1627) ήταν δικηγόρος από το Άουγκσμπουργκ της Γερμανίας, ο οποίος, όπως και ο συμπολίτης και συνάδελφός του Γιόχαν Μπάγιερ, εξέδωσε έναν ουράνιο άτλαντα με νέα ονόματα για τους αστερισμούς.
Το 1627 ο Σίλερ, με τη βοήθεια του Μπάγιερ, δημοσίευσε τον ουράνιο άτλαντα Coelum Stellatum Christianum, γνωστό με την ελληνική απόδοση «Χριστιανικός Αστερόεις Ουρανός», στον οποίο οι αρχαίοι («ειδωλολατρικοί») αστερισμοί έχουν αντικατασταθεί από βιβλικές και πρωτοχριστιανικές μορφές. Πιο συγκεκριμένα, ο Σίλερ αντικατέστησε τους 12 αστερισμούς του Ζωδιακού Κύκλου με τους δώδεκα Αποστόλους, τους βόρειους αστερισμούς με μορφές από την Καινή Διαθήκη και τους νότιους αστερισμούς με μορφές από την Παλαιά Διαθήκη. Οι πλανήτες, ο Ήλιος και η Σελήνη αντιπροσωπεύονταν επίσης από βιβλικές μορφές.
Τα χαρακτικά του άτλαντα ήταν έργο του καλλιτέχνη Λουκά Κίλιαν.
Οι νέες ονομασίες των αστερισμών δεν υιοθετήθηκαν επίσημα από την αστρονομική κοινότητα και έτσι οι σημερινοί αστερισμοί που ήταν γνωστοί από την αρχαιότητα διατηρούν τις αρχαίες ονομασίες, ενώ άλλοι αστερισμοί που εφευρέθηκαν αργότερα έχουν ουδέτερες ονομασίες, όπως π.χ. Αντλία, Πυξίς, Οκτάς, Ύδρος, κλπ.. Αντιθέτως, μερικοί αστερισμοί που εισάχθηκαν με τον ουράνιο άτλαντα «Ουρανομετρία» του Μπάγιερ την ίδια περίπου εποχή έγιναν δεκτοί και σήμερα ανήκουν στους 88 αστερισμούς που είναι επίσημα παραδεκτοί από τους αστρονόμους.

</doc>
<doc id="67793" url="https://el.wikipedia.org/wiki?curid=67793" title="Pour lAfrique et pour toi Mali">
Pour lAfrique et pour toi Mali



</doc>
<doc id="67797" url="https://el.wikipedia.org/wiki?curid=67797" title="Σημαία του Νεπάλ">
Σημαία του Νεπάλ

Η εθνική σημαία του Νεπάλ καθιερώθηκε στις 16 Δεκεμβρίου 1962 και είναι η μόνη μη ορθογώνια κρατική σημαία στον κόσμο. Αποτελεί έναν συνδυασμό δύο πολμικών επισειόντων μετά συμβόλων της παλαιάς δυναστείας των Ράνα (Rana).
Οι μπλε άκρες υποδηλώνουν την ειρήνη και την αρμονία , οι οποίες αφθονούν στη χώρα από την εποχή του Βούδα, του οποίου γενέτειρα είναι το Νεπάλ. Το κόκκινο χρώμα αποτελεί ενιαίο σύμβολο του γενναίου πνεύματος του λαού της χώρας, ενώ τα καθ΄ ύψους ενωμένα τρίγωνα, πολεμικοί επισείοντες, υποδηλώνουν αμφότεροι δια των συμβόλων τους την επικρατούσα και σήμερα κύρια θρησκεία της χώρας, που είναι ο Ινδουισμός.
Η απεικόνιση των ουράνιων σωμάτων δείχνει τη σταθερότητα, την ελπίδα ότι το Νεπάλ θα συνεχίσει να υπάρχει αέναα όσο ο ήλιος και η σελήνη. Η τελευταία συμβολίζει επίσης την ηρεμία στη χώρα, ενώ ο ήλιος την επίλυση των προβλημάτων. Η χώρα έχει (προσωρινό) Σύνταγμα από τις 15 Ιανουαρίου του 2007.

</doc>
<doc id="67798" url="https://el.wikipedia.org/wiki?curid=67798" title="Αδόλφο Βαλένσια">
Αδόλφο Βαλένσια

Ο Αδόλφο Βαλένσια ("Adolfo José Valencia Mosquera", 6 Φεβρουαρίου 1968) είναι Κολομβιανός πρώην ποδοσφαιριστής. Έχει γεννηθεί στις 6 Φεβρουαρίου του 1968 και το παρατσούκλι του ήταν "Το τρένο" για το δυναμικό και γρήγορο στιλ παιχνιδιού του, θα μπορούσε όμως και να αφορά την καριέρα του καθώς έχει ταξιδέψει για να αγωνιστεί σε επτά διαφορετικές χώρες.
Καριέρα.
Η πρώτη του ομάδα ήταν η κολομβιανή Ιντεπετιέντε του Σάντα Φε.
Η Μπάγερν Μονάχου ήταν η επόμενη στάση του αλλά και ο πιο μεγάλος ομάδα που αγωνίστηκε.
Συνέχισε την καριέρα του στην Ατλέτικο Μαδρίτης, στην Ιταλική Ρετζίνα.
Στην Ελλάδα αγωνίστηκε με τα χρώματα του ΠΑΟΚ τις περιόδους 1998-1999 και 1999-2000 σε 27 αγώνες σκοράροντας 8 γκολ και αργότερα στις ΗΠΑ στους Μέτροσταρς της Νέας Υόρκης. Τελείωσε την καριέρα του στη Μαρακαΐμπο της Βενεζουέλας.
Εθνική Κολομβίας.
Ο Αδόλφο Βαλένσια ήταν μέλος της εκπληκτικής εθνικής Κολομβίας που πρόωρα ο Πελέ την είχε παρομοιάσει με την Εθνική Βραζιλίας του 1970. Συμμετείχε στα μουντιάλ του 1994 και του 1998. Στο μουντιάλ του 1994 σκόραρε εναντίον της Ρουμανίας και των ΗΠΑ.

</doc>
<doc id="67803" url="https://el.wikipedia.org/wiki?curid=67803" title="Ρέγενσμπουργκ">
Ρέγενσμπουργκ



</doc>
<doc id="67804" url="https://el.wikipedia.org/wiki?curid=67804" title="Πατρίσιο Αλεχάντρο Καμπς">
Πατρίσιο Αλεχάντρο Καμπς

Ο Πατρίσιο Αλεχάντρο Καμπς ("Patricio Alejandro Camps") είναι Αργεντινός παλαίμαχος ποδοσφαιριστής, γεννημένος στις 29 Ιανουαρίου 1972 στο Μπουένος Άιρες. Αγωνιζόταν ως επιθετικός μέσος και κεντρικός επιθετικός.
Καριέρα.
Αγωνίστηκε για 14 χρόνια στη Βέλες Σάρσφιλντ της Αργεντινής (από τα παιδικά τμήματα) έχοντας 216 συμμετοχές στο πρωτάθλημα Αργεντινής και 69 γκολ. 
Το 2000 αποκτήθηκε από τον ΠΑΟΚ με το ποσό 1,6 δισ. δρχ. (περίπου 4,7 εκ. ευρώ), αποτελώντας ένα από τα μεγαλύτερα ονόματα που έχει αποκτήσει ποτέ η ομάδα. Ο Πατρίσιο Καμπς ήταν πρωταγωνιστής στη μεγάλη νίκη πρόκριση του ΠΑΟΚ απέναντι στην Ουντινέζε στο Κύπελλο ΟΥΕΦΑ στις 9 Νοεμβρίου 2000 με σκορ 3-0. Η Ουντινέζε ήταν πρωτοπόρος του ιταλικού πρωταθλήματος και έχοντας κερδίσει στην πρώτη αναμέτρηση 1-0, έδειχνε να ελέγχει τον αγώνα, τον οποίο ανέτρεψε με την είσοδό του στο παιχνίδι ο Πατρίσιο Καμπς, σκοράροντας με κεφαλιές τα 2 πρώτα γκολ. 
Μετά τη θητεία του στον ΠΑΟΚ αγωνίστηκε στη Βέλες Σάρσφιλντ, στην Κίλμες αλλά και στην Ολίμπια Ασουνσιόν της Παραγουάης.
Εθνική Αργεντινής.
Ήταν διεθνής 12 φορές με την εθνική Αργεντινής. 

</doc>
<doc id="67805" url="https://el.wikipedia.org/wiki?curid=67805" title="Carputer">
Carputer

Το Carputer είναι όρος που αναφέρεται σε ένα PC εγκατεστημένο σε ένα αυτοκίνητο. Εναλλακτικά χρησιμοποιείται επίσης ο όρος CarPC. Τα συστήματα Carputer μπορούν να αποτελούνται από έναν μεγαλύτερο υπολογιστή γραφείου, ένα φορητό υπολογιστή ή άλλο μικρότερο υπολογιστή μορφή-παράγοντα. Οι χρήστες των Carputer είναι η ερασιτεχνική κατηγορία της βιομηχανίας της εμπορικής τηλεπληροφορικής.
Κατωτέρω είναι ένας κατάλογος πραγμάτων που ένα carputer μπορεί (ενδεχομένως) να κάνει. Αυτός ο κατάλογος δεν είναι από τη φύση του ποτέ πλήρης.
Χαρακτηριστικό σύστημα.
Ένα χαρακτηριστικό σύστημα Carputer αποτελείται από τέσσερα μέρη, τη μηχανή, την οθόνη, το υλικό διεπαφών και την παροχή ηλεκτρικού ρεύματος.
Μηχανή.
Η μηχανή είναι η καρδιά ενός συστήματος carputer. Με βάση τον προϋπολογισμό, οι χρήστες μπορούν εύκολα να ενσωματώσουν και να εγκαταστήσουν ουσιαστικά οποιοδήποτε υπολογιστή. Το 2000 - όταν οι τιμές υλικού ήταν ακόμα αρκετά υψηλές και τα lap-top κόστιζαν χιλιάδες ευρώ, τα πρώτα συστήματα carputer βασίστηκαν στο υλικό, όπως: 400 MHz eMachine desktops. Οι τιμές έχουν πέσει κάτω σε τόσο μεγάλο μέρος στις μικρής μορφής μητρικές κάρτες ώστε ακόμη και εκείνοι, με μικρό προϋπολογισμό να μπορούν να φτιάξουν μια μικρών δυνατοτήτων μηχανή με λίγα χρήματα. Επίσης, υπάρχει μια αναπτυσσόμενη αγορά χρησιμοποιημένου carputer υλικού για πώληση - που βοηθά τον αρχάριο να αντέξει οικονομικά στη δημιουργία ενός συστήματος και να αποκτήσει εμπειρία.
Το 2006, τα μέσα carputer έτρεχαν με ταχύτητες CPU που προσέγγιζαν 1 GHz. Η χαρακτηριστική χρήση μνήμης ποικίλλει από 256MB ως 1GB. Όπως πάντα, η απόδοση και η ευελιξία θα είναι μια λειτουργία των διαθέσιμων επεξεργαστών και μνήμης.
οθόνη.
Πρέπει να είστε σε θέση να δώσετε εντολές στο σύστημα carputer σας, κατά προτίμηση, αυτή η διαδικασία πρέπει να είναι όσο το δυνατόν ευκολότερη. Τα αρχικά carputers (προ-2000) χρησιμοποίησαν οθόνες LCD για να προβάλουν και να παίξουν μουσική, οι εντολές στέλνονταν χαρακτηριστικά στο carputer με τη βοήθεια ενός πληκτρολογίου. Όχι μακριά μετά από την αρχική εμφάνιση του carputer, πολλοί άρχισαν να χειρίζονται ασύρματα τις μηχανές τους. Αυτό ήταν το χρόνο που οι μικρές οθόνες TV έγιναν προσιτές. Η πλειοψηφία των πρώτων (προσιτών) carputer οθονών είχαν τηλεοπτική εισαγωγή RCA μόνο.
Οι σύγχρονες οθόνες έχουν κάνει άλματα σε σχέση με μερικά έτη πριν. 
Η πιο κοινή σύγχρονη οθόνη που οι χρήστες χρησιμοποιούν είναι η οθόνη αφής VGA 7 ιντσών. Τα χαρακτηριστικά χρησιμοποιούμενα πρότυπα είναι οθόνες Lilliput ή Xenarc.
Υλικό διεπαφών.
Εκτός από την οθόνη, πολλές άλλες επιλογές υπάρχουν για να αλληλεπιδράσουν με ένα CarPC, με έναν τρόπο που δεν αποσπά τον οδηγό από το σημαντικότερο στόχο την οδήγηση. Το 2005, οι χρήστες άρχιζαν να πειραματίζονται με το Heads Up Display, αν και αυτό συνήθως τοποθετείται παρά ανήκει στη μαζική παραγωγή.
Οι Bluetooth συσκευές χρησιμοποιούνται συνήθως στο περιβάλλον CarPC για να συνδεθούν ασύρματα με GPS συσκευές, κινητά τηλέφωνα, ή πληκτρολόγια που χρησιμοποιούνται για να διαχειριστούν και να ολοκληρώσουν το σύστημα. Άλλες εναλλακτικές λύσεις για τον έλεγχο περιλαμβάνουν τη χρήση είτε του IR είτε του RF τηλεχειριστηρίου κάνοντας την οδήγηση ευκολότερη.
Τροφοδοσία.
Η πιο βασική ερώτηση των νέων σε Carputers είναι πώς να τροφοδοτήσει τη μηχανή. Οι χρήστες lap-top έχουν μια ευκολότερη επιλογή, τη χρήση των εσωτερικών μπαταριών. Όλες οι άλλες μηχανές Carputer χρειάζονται τη μια από δύο μεθόδους για τη τροφοδοσία. Μια μέθοδος είναι η χρήση ενός αναστροφέα, άλλη είναι η χρήση μιας παροχής ηλεκτρικού ρεύματος συνεχές ρεύμα-συνεχές ρεύμα. 
Βασικά χαρακτηριστικά γνωρίσματα.
Μερικά από τα χαρακτηριστικά γνωρίσματα/τις ιδέες κατωτέρω μπορεί να είναι παράνομο να τρέξουν σε ένα όχημα ενώ είναι σε κίνηση.

</doc>
<doc id="67806" url="https://el.wikipedia.org/wiki?curid=67806" title="Αιμορροΐδες">
Αιμορροΐδες

Οι αιμορροΐδες είναι ογκίδια αγγεικού φλεβικού ιστού, οι οποίες προβάλλουν από τον πρωκτό. Η εμφάνιση των ογκιδίων αυτών οφείλεται κατά βάση στην φλεβική στάση στην περιοχή λόγω του τεινεσμού. Όλοι οι άνθρωποι έχουν στον πρωκτό τους ένα δίκτυο υποβλεννογονίων φλεβών, τις αιμορροϊδικές φλέβες, οι οποίες όταν για διάφορους λόγους διαταθούν αναπτύσσονται τότε οι εσωτερικές ή εξωτερικές αιμορροΐδες. Η αιμορροϊδοπάθεια είναι μία από τις συχνότερες καταστάσεις που εμφανίζεται στον πληθυσμό των δυτικών κοινωνιών. 50% των ανδρών και γυναικών υπολογίζεται ότι θα εμφανίσουν αιμορροϊδοπάθεια σε κάποια περίοδο της ζωής τους. Από αυτές τις περιπτώσεις περίπου 10-20% θα απαιτήσει χειρουργική επέμβαση. Παράγοντες κινδύνου γιά δημιουργία αιμορροίδων είναι η κληρονομικότητα, η δυσκοιλιότητα, και η καθιστική ζωή. Ο Peter Lord πιστεύει ότι όλοι οι άνθρωποι έχουν αιμορροίδες αλλά μόνο το 50% αυτών έχει σαφή συμπτωματολογία Οι αιμορροΐδες αποτελούν ημιτονοειδείς αρτηριοφλεβικές αγγειακές δομές στην κοπροδόχο λήκυθο που βοηθούν στον έλεγχο εξόδου των κοπράνων κατά την αφόδευση. Γίνονται παθολογικές όταν διογκώνονται ή ερεθίζονται. Στη φυσιολογική τους κατάσταση, δρουν ως προστατευτικό στρώμα που αποτελείται από αρτηριοφλεβικές διόδους και συνδετικό ιστό.
Ιστορία των αιμορροΐδων.
Η νόσος είναι γνωστή από την αρχαιότητα και αναφέρεται από τους αρχαίους Αιγύπτιους, Έλληνες, Ρωμαίους και Εβραίους.. Η πρώτη γνωστή αναφορά αυτή της πάθησης προέρχεται από έναν αιγυπτιακό πάπυρο χρονολογίας 1700 π.Χ., που παραθέτει:
«… Ακολουθήστε μια συνταγή, μια αλοιφή που παρέχει μεγάλη προστασία. Φύλλα ακακίας, μαγειρεμένα μαζί. Επαλείψτε το μείγμα σε λινό ύφασμα και τοποθετήστε το στον πρωκτό, και θα αναρρώσετε άμεσα.» Το 460 π.Χ., ο Ιπποκράτειος κώδικας συζητά μια θεραπεία παρόμοια με τη σύγχρονη απολίνωση με ελαστικό δακτύλιο: «Μπορείτε να θεραπεύσετε τις αιμορροΐδες διαπερνώντας τις με μια βελόνα και δένοντάς τις με ένα πολύ παχύ, μάλλινο νήμα. Μην τις αφήνετε να αναπτυχθούν μέχρι να πέσουν και αφήνετε πάντα μία πίσω. Όταν αναρρώσει ο ασθενής, συνιστάται η χρήση ελλέβορου.» Οι αιμορροΐδες έχουν πιθανώς περιγραφεί στη Βίβλο (Οι Φιλισταίοι έπαθαν αιμορροΐδες επειδή απήγαγαν την Κιβωτό της Διαθήκης και υποχρεώθηκαν να την επιστρέψουν.. Συνταγές αντιμετώπισης των αιμορροΐδων έδινε και ο Ιπποκράτης, διαφορετικές για τους άνδρες και για τις γυναίκες. Ο Κέλσος (25 π.Χ. – 14 μ.Χ.) περιέγραψε τις διαδικασίες απολίνωσης και εκτομής, καθώς και συζήτησε τις πιθανές επιπλοκές. Ο Γαληνός πρότεινε την ενίσχυση της σύνδεσης των αρτηριών με τις φλέβες, ισχυριζόμενος ότι είχε ως αποτέλεσμα τη μείωση του πόνου και της επέκτασης της γάγγραινας. Ο άγιος της Βόρειας Γαλλίας St. Fiacre θεωρείται ο προστάτης των ανθρώπων που πάσχουν από αιμορροΐδες, οι οποίοι θεραπεύονται εάν καθίσουν σε μία πέτρα έξω από την εκκλησία του.Το κείμενο Susruta Samhita, (4ος – 5ο αιώνα μ.Χ.), προσομοιάζει τα λόγια του Ιπποκράτη, αλλά υπογραμμίζει την καθαριότητα της πληγής. Τον 13ο αιώνα, ευρωπαίοι χειρούργοι όπως οι Lanfranc of Milan, Guy de Chauliac, Henri de Mondeville και John of Arderne σημείωσαν σημαντική πρόοδο και εξέλιξη στις χειρουργικές τεχνικές.. Η πρώτη φορά που χρησιμοποιήθηκε η αγγλική λέξη «hemorrhoid» ήταν το 1398 και προέρχεται από την αρχαία γαλλική λέξη «emorroides», τη λατινική λέξη «hæmorrhoida -ae», και την ελληνική λέξη «αἱμορροΐς», που αποτελείται από τις λέξεις «αἷμα» + «ῥόος», από το ρήμα «ῥέω».
Αξιοσημείωτες περιπτώσεις.
Εικάζεται ότι ο Ναπολεών Βοναπάρτης έχασε την μάχη του Βατερλώ επειδή έπαθε οξεία αιμορροιδική θρόμβωση. Ο παίκτης μπέιζμπολ του Hall-of-Fame George Brett απομακρύνθηκε από αγώνα του 1980 World Series λόγω πόνου που προερχόταν από αιμορροΐδα. Αφού υποβλήθηκε σε μικρή χειρουργική επέμβαση, ο Brett επέστρεψε στον επόμενο αγώνα, χαριτολογώντας «...τα προβλήματά μου είναι όλα πίσω μου.» Ο Brett υποβλήθηκε σε περαιτέρω χειρουργική επέμβαση την επόμενη άνοιξη. Ο πολιτικός σχολιαστής των Συντηρητικών Glenn Beck υποβλήθηκε σε χειρουργική επέμβαση για αιμορροΐδες, περιγράφοντας αργότερα τη δυσάρεστη εμπειρία του σε ένα βίντεο στο YouTube του 2008 με μεγάλη επισκεψιμότητα.
Επιδημιολογία - Στατιστική.
Είναι δύσκολο να προσδιοριστεί η συχνότητα εμφάνισης των αιμορροΐδων, καθώς πολλοί πάσχοντες δεν επισκέπτονται ιατρό. Πιστεύεται, ωστόσο, ότι οι συμπτωματικές αιμορροΐδες επηρεάζουν τουλάχιστον το 50% του αμερικανικού πληθυσμού κάποια στιγμή στη ζωή του και περίπου 5% του πληθυσμού επηρεάζεται μια συγκεκριμένη χρονική περίοδο. Αμφότερα τα φύλα εμφανίζουν ισάριθμα περίπου κρούσματα της πάθησης με τα ποσοστά να εκτινάσσονται σε ηλικίες μεταξύ 45 και 65  ετών. Περισσότερα κρούσματα εμφανίζονται σε καυκάσιους και σε άτομα υψηλότερης κοινωνικοοικονομικής κατάστασης. Τα αποτελέσματα είναι θετικά σε μακροχρόνια βάση, ενδέχεται όμως ορισμένα άτομα να επανεμφανίζουν συμπτώματα. Μια μικρή μόνο αναλογία ατόμων καταλήγει να χρειάζεται χειρουργική επέμβαση.
Αιτιολογία των αιμορροΐδων.
Τα ακριβή αίτια των συμπτωματικών αιμορροΐδων είναι άγνωστα. Υπάρχει ένα πλήθος παραγόντων που θεωρείται ότι παίζουν κάποιο ρόλο, όπως: ακανόνιστες συνήθειες εντέρων (δυσκοιλιότητα ή διάρροια), έλλειψη σωματικής άσκησης, διατροφικοί παράγοντες (δίαιτες χαμηλές σε φυτικές ίνες), αυξημένη ενδοκοιλιακή πίεση (παρατεταμένη πίεση, ασκίτης, σχηματισμός ενδοκοιλιακής μάζας ή εγκυμοσύνη), γενετικοί παράγοντες, απουσία βαλβίδων εντός των αιμορροϊδικών φλεβών και το γήρας. Άλλοι παράγοντες που θεωρείται ότι αυξάνουν τον κίνδυνο περιλαμβάνουν την παχυσαρκία, παρατεταμένο κάθισμα, χρόνιος βήχας και δυσλειτουργία του πυελικού εδάφους. Ωστόσο, τα στοιχεία που στηρίζουν αυτούς τους συσχετισμούς είναι ανεπαρκή.. Κατά την εγκυμοσύνη, η πίεση που ασκεί το έμβρυο στην κοιλία και οι ορμονικές αλλαγές προκαλούν τη διόγκωση των αιμορροϊδικών αγγείων. Ο τοκετός οδηγεί επίσης σε αυξημένες ενδοκοιλιακές πιέσεις. Οι έγκυες γυναίκες σπάνια χρειάζονται χειρουργικές επεμβάσεις, αφού τα συμπτώματα συνήθως υποχωρούν μετά τον τοκετό.
Συμπτώματα ασθενών.
Τα συμπτώματα των παθολογικών αιμορροΐδων εξαρτώνται από τον τύπο τους. Οι εσωτερικές αιμορροΐδες συνήθως εμφανίζονται με ανώδυνη ορθική αιμορραγία ενώ οι εξωτερικές αιμορροΐδες ενδέχεται να παρουσιάσουν λίγα συμπτώματα ή, αν σχηματιστεί θρόμβος, υπολογίσιμο πόνο και οίδημα στην περιοχή του πρωκτού. Αρκετοί άνθρωποι αναφέρονται εσφαλμένα σε οποιοδήποτε σύμπτωμα προκύψει γύρω από την περιοχή του ορθού και του πρωκτού ως «αιμορροΐδες» και θα πρέπει να αποκλειστούν σοβαρές αιτίες των συμπτωμάτων. Αλλες παθήσεις, που εμφανίζονται συχνότατα στο γενικό πληθυσμό, όπως ραγάδες, περιπρωκτικά συρίγγια, αποστήματα και πλήθος άλλων μπορεί να παρουσιάζονται με ανάλογο τρόπο ή ακόμη και να συνυπάρχουν με αιμορροϊδε. Αν και η ακριβής αιτία των αιμορροΐδων παραμένει άγνωστη, θεωρείται ότι ένα πλήθος παραγόντων που αυξάνει την ενδοκοιλιακή πίεση, συγκεκριμένα η δυσκοιλιότητα, παίζουν ρόλο στην ανάπτυξή τους. Οι εσωτερικές και εξωτερικές αιμορροΐδες μπορεί να παρουσιαστούν με διαφορετικό τρόπο. Παρ’ όλα αυτά, πολλοί άνθρωποι ενδέχεται να παρουσιάσουν έναν συνδυασμό των δύο. Η αιμορραγία σε επαρκή βαθμό για την πρόκληση αναιμίας είναι σπάνιο φαινόμενο, ενώ η αιμορραγία σε βαθμό που απειλεί τη ζωή είναι ακόμα πιο σπάνια. Πολλοί άνθρωποι νιώθουν ντροπή όταν αντιμετωπίζουν το συγκεκριμένο πρόβλημα και ζητούν ιατρική βοήθεια μόνο όταν η περίπτωσή τους επιδεινωθεί.. Εξωτερικές αιμορροΐδες: Αν δεν υποστούν θρόμβωση, οι εξωτερικές αιμορροΐδες ενδέχεται να προκαλέσουν μερικά προβλήματα. Ωστόσο, όταν υποστούν θρόμβωση, οι αιμορροΐδες μπορεί να γίνουν πολύ επώδυνες. Παρ’ όλα αυτά, ο πόνος συνήθως υποχωρεί σε 2 – 3 ημέρες. Το οίδημα ενδέχεται να παραμείνει για μερικές εβδομάδες. Ενδέχεται να παραμείνει ακροχορδών μετά την επούλωση. Αν οι αιμορροΐδες είναι μεγάλες και προκαλούν προβλήματα υγιεινής, μπορεί να προκαλέσουν ερεθισμό του περιβάλλοντος δέρματος και κατ’ επέκταση κνησμό γύρω από τον πρωκτό.. Εσωτερικές αιμορροΐδες: Οι εσωτερικές αιμορροΐδες συνήθως εμφανίζονται με ανώδυνη, ανοιχτή κόκκινη ορθική αιμορραγία κατά τη διάρκεια ή μετά την αφόδευση. Το αίμα συνήθως καλύπτει τα κόπρανα, μια πάθηση γνωστή ως αιματοχεσία, συναντάται στο χαρτί υγείας ή στάζει στη λεκάνη της τουαλέτας. Τα ίδια τα κόπρανα έχουν συνήθως φυσιολογικό χρώμα. Άλλα συμπτώματα ενδέχεται να είναι η βλεννώδης έκκριση, σχηματισμός περιπρωκτικής μάζας αν υπάρξει πρόπτωση μέσω του πρωκτού, κνησμός, και πρωκτική ακράτεια. Οι εσωτερικές αιμορροΐδες συνήθως είναι επώδυνες μόνο αν υποστούν θρόμβωση ή νέκρωση.
Παθοφυσιολογία των αιμορροΐδων.
Τα στρώματα των αιμορροΐδων αποτελούν μέρος της φυσιολογικής ανθρώπινης ανατομίας και γίνονται παθολογική ασθένεια μόνο όταν υποστούν μη φυσιολογικές αλλαγές. Υπάρχουν τρία κύρια προστατευτικά στρώματα στη φυσιολογική κοπροδόχο λήκυθο. Αυτά βρίσκονται κανονικά στην αριστερή πλευρική, στη δεξιά εμπρόσθια και στη δεξιά εμπρόσθια θέση. Δεν αποτελούνται από αρτηρίες ή φλέβες αλλά αιμοφόρα αγγεία που αποκαλούνται ημιτονοειδή, συνδετικό ιστό και λείο μυ. Τα τοιχώματα των ημιτονοειδών δεν περιέχουν μυϊκό ιστό, όπως οι φλέβες. Αυτό το σύνολο αιμοφόρων αγγείων είναι γνωστό ως αιμορροϊδικό πλέγμα.. Τα αιμορροϊδικά προστατευτικά στρώματα είναι σημαντικά για την εγκράτεια. Συμβάλουν κατά 15–20% στην πίεση της πρωκτικής σύγκλεισης σε κατάσταση ηρεμίας και προστατεύει τους μύες του σφιγκτήρα του πρωκτού κατά τη δίοδο των κοπράνων. Όταν κάποιος σκύβει, η ενδοκοιλιακή πίεση αυξάνεται και τα αιμορροϊδικά στρώματα αυξάνονται σε μέγεθος, ώστε να διατηρηθεί κλειστός ο πρωκτός. Θεωρείται ότι τα αιμορροϊδικά συμπτώματα παρουσιάζονται όταν αυτές οι αγγειακές δομές γλιστρούν προς τα κάτω ή όταν η φλεβική πίεση αυξάνεται υπερβολικά. Στα αιμορροϊδικά συμπτώματα ενδέχεται να εμπλέκεται επίσης η αυξημένη πίεση στο σφιγκτήρα του πρωκτού. Προκύπτουν δύο είδη αιμορροΐδων: οι εσωτερικές από το άνω αιμορροϊδικό πλέγμα και οι εξωτερικές από το κάτω αιμορροϊδικό πλέγμα. Οι δύο αυτές περιοχές χωρίζονται από την κτενιαία γραμμή.
Κλινικά ευρήματα - Κλινική διάγνωση.
Η διάγνωση των αιμορροΐδων συνήθως γίνεται μέσω σωματικής εξέτασης. Η οπτική εξέταση του πρωκτού και της περιβάλλουσας περιοχής μπορεί να επιτρέψει τη διάγνωση εξωτερικών αιμορροΐδων ή αιμορροϊδικών προπτώσεων Για τον εντοπισμό ενδεχομένων ορθικών όγκων, πολυπόδων, διογκωμένου προστάτη ή αποστημάτων μπορεί να πραγματοποιηθεί ορθική εξέταση. Η εξέταση αυτή ενδέχεται να απαιτήσει την κατάλληλη αναισθησία λόγω πόνου, αν και οι περισσότερες εσωτερικές αιμορροΐδες συνήθως δεν προκαλούν πόνο. Η οπτική επιβεβαίωση των εσωτερικών αιμορροΐδων ίσως απαιτεί πρωκτοσκόπηση, μέσω ενός λεπτού σωλήνα που φέρει φωτισμό στην άκρη του. Υπάρχουν δύο ειδών αιμορροΐδες: εξωτερικές και εσωτερικές. Διαφέρουν με βάση τη θέση τους γύρω από την κτενιαία γραμμή. Μερικοί άνθρωποι μπορεί να παρουσιάσουν διαδοχικά συμπωματικές εκδοχές και των δύο τύπων. Αν παρουσιάζεται πόνος, η πάθηση είναι πιθανότερο να πρόκειται για πρωκτική ραγάδα ή εξωτερική αιμορροΐδα, αντί για εσωτερική αιμορροΐδα.
Εσωτερικές αιμορροΐδες.
Εσωτερικές αποκαλούνται οι αιμορροΐδες που προέρχονται πάνω από την κτενιαία γραμμή. Καλύπτονται από το κυλινδρικό επιθήλιο, το οποίο δεν διαθέτει υποδοχείς πόνου. Το 1985 ταξινομήθηκαν σε 4 βαθμούς, βάσει του βαθμού της πρόπτωσης.
Εξωτερικές αιμορροΐδες.
Οι εξωτερικές αιμορροΐδες είναι εκείνες που παρουσιάζονται κάτω από την κτενιαία γραμμή. Η περιοχή κοντά της καλύπτεται από πρωκτικό δέρμα και πιο μακριά της από δέρμα, ενώ αμφότερα είναι ευπαθή στον πόνο και στις ακραίες θερμοκρασίες.
Διαφορική διάγνωση.
Πολλά ορθοπρωκτικά προβλήματα, συμπεριλαμβανομένων των ραγάδων, συριγγίων, αποστημάτων, ορθοκολικού καρκίνου, ορθοπρωκτικών κιρσών και κνησμού έχουν παρόμοια συμπτώματα και μπορεί να αναφερθούν λανθασμένα ως. Ορθική αιμορραγία μπορεί να προκύψει επίσης λόγω ορθοκολικού καρκίνου, κολίτιδας, φλεγμονώδους εντεροπάθειας, εκκολπωματίτιδας, και αγγειοδυσπλασία. Αν υφίσταται ανεμία, θα πρέπει να ληφθούν υπόψη άλλες πιθανές αιτίες.. Άλλες καταστάσεις που οδηγούν στο σχηματισμό πρωκτικής μάζας συμπεριλαμβάνουν: ακροχορδόνες, πρωκτικές μυρμηκίες, ορθική πρόπτωση, πολύποδες και διογκωμένες πρωκτικές θηλές. Οι ορθοπρωκτικοί κιρσοί λόγω αυξημένης πυλαίας υπέρτασης (πίεση του αίματος στο pπυλαίο φλεβικό σύστημα) μπορεί να παρουσιαστούν παρόμοιοι με τις αιμορροΐδες, αλλά αποτελούν διαφορετική πάθηση.
Θεραπευτική Αντιμετώπιση.
Συντηρητική θεραπεία.
Η αρχική θεραπεία για ήπιας έως μέτριας μορφής εκδήλωση της ασθένειας αποτελείται από την αύξηση φυτικών ινών, χορήγηση στοματικών υγρών για τη διατήρηση υδάτωσης, λήψη μη στεροειδών αντιφλεγμονωδών για την καταπολέμηση του πόνου και ανάπαυση. Μπορεί να πραγματοποιηθεί ένα πλήθος μικρών χειρουργικών επεμβάσεων, αν τα συμπτώματα είναι βαριάς μορφής ή δεν παρουσιάσουν βελτίωση με συντηρητική διαχείριση. Οι επεμβάσεις χρησιμοποιούνται μόνο για όσους δεν παρουσιάσουν βελτίωση, μετά τη λήψη των ¬παραπάνω μέτρων. Έως και το 50% των ανθρώπων ενδέχεται να αντιμετωπίσουν προβλήματα με αιμορροΐδες, σε κάποιο στάδιο της ζωής τους. Η έκβαση είναι συνήθως θετική. Η συντηρητική θεραπεία συνίσταται συνήθως σε διατροφή πλούσια σε διαιτητικές ίνες, πρόσληψη υγρών για συνεχή ενυδάτωση, μη στεροειδή αντιφλεγμονώδη αγωγή, ρηχά λουτρά Sitz και ανάπαυση. Η αυξημένη πρόσληψη ινών έχει αποδειχθεί ότι έχει βελτιωμένα αποτελέσματα, και μπορεί να επιτευχθεί με αλλαγές στη δίαιτα ή την κατανάλωση συμπληρωμάτων ινών. Δεν υπάρχουν, ωστόσο, αποδεικτικά στοιχεία σχετικά με τα οφέλη από τα ρηχά λουτρά Sitz σε οποιοδήποτε στάδιο της θεραπείας. Θα πρέπει να περιορίζονται σε 15 λεπτά/τη φορά σε περίπτωση που επιλέγονται ως θεραπεία.. Υπάρχουν πολλές ουσίες για τοπική χρήση καθώς και υπόθετα για την αντιμετώπιση των αιμορροΐδων, ωστόσο δεν υπάρχουν επαρκή στοιχεία που να υποστηρίζουν τη χρήση τους. Ουσίες που περιέχουν στεροειδή δεν πρέπει να χρησιμοποιούνται για περισσότερες από 14 ημέρες, διότι ενδέχεται να προκαλέσουν λέπτυνση του δέρματος. Οι περισσότερες ουσίες περιέχουν συνδυασμό ενεργών συστατικών. Μεταξύ αυτών περιλαμβάνονται: προστατευτικές κρέμες όπως γέλη πετρελαίου ή οξείδιο ψευδαργύρου, αναλγητικές ουσίες όπως λιδοκαΐνη και αγγειοσυσταλτικές ουσίες όπως επινεφρίνη. Τα οφέλη των φλαβονοειδών αμφισβητούνται με πιθανές παρενέργειες. Τα συμπτώματα εμφανίζονται συνήθως κατά την κύηση. Ως αποτέλεσμα, οι δραστικές αγωγές καθυστερούνται συχνά για μετά τον τοκετό.
Μη χειρουργικές θεραπευτικές τεχνικές.
Μπορούν να εφαρμοστούν μια σειρά από απλές διαδικασίες. Ενώ δεν θέτουν σε κίνδυνο τη ζωή του ασθενούς, ενδέχεται να προκύψουν σπάνιες σοβαρές παρενέργειες όπως η περιπρωκτική σήψη.
Χειρουργική επέμβαση.
Μπορούν να χρησιμοποιηθούν μια σειρά από χειρουργικές τεχνικές σε περίπτωση που αποτύχουν η συντηρητική αντιμετώπιση και οι απλές διαδικασίες. Όλες οι χειρουργικές θεραπείες συνδέονται με επιπλοκές κάποιου βαθμού, συμπεριλαμβανομένης της αιμορραγίας, της μόλυνσης, της πρωκτικής στένωσης και της κατακράτησης ούρων λόγω της εγγύτητας του ορθού με τα νεύρα που τροφοδοτούν την ουροδόχο κύστη. Υπάρχει επίσης ενδεχομένως μικρός κίνδυνος εμφάνισης ακράτειας κοπράνων, κυρίως υγρών, με τα ποσοστά που αναφέρονται να κυμαίνονται μεταξύ 0% και 28%. Το εκτρόπιο του βλεννογόνου είναι μια ακόμα πάθηση που ενδέχεται να εμφανιστεί μετά την αιμορροϊδεκτομή (συχνά ταυτόχρονα με πρωκτική στένωση). Σε αυτήν την περίπτωση ο πρωκτικός βλεννογόνος στρέφεται από τον πρωκτό, κάτι παρόμοιο με μιας ήπιας μορφής πρόπτωση του ορθού.
Ταξινόμηση.
Οι αιμορροΐδες ανάλογα με το μέγεθος και τον τρόπο εμφάνισης των κατατάσσονται σε βαθμούς. 
Συμπτώματα.
Το βασικότερο πρόβλημα που δημιουργούν οι αιμορροΐδες είναι η αιμορραγία. Το αίμα που χάνεται μπορεί να είναι σε αρκετή ποσότητα, οπότε μπορεί να εμφανισθεί σιδηροπενική αναιμία. Εκτός από αυτό, οι αιμορροΐδες μπορεί να προκαλέσουν πόνο, δυσφορία, αίσθημα ατελούς κένωσης, εκροή υγρών και κνησμό.
Πρόληψη.
Συστήνεται πλήθος προληπτικών μέτρων, τα οποία περιλαμβάνουν την αποφυγή πίεσης κατά την απόπειρα αφόδευσης, δυσκοιλιότητας και διάρροιας, είτε ακολουθώντας διατροφή με υψηλή περιεκτικότητα σε φυτικές ίνες και καταναλώνοντας πολλά υγρά είτε λαμβάνοντας συμπληρώματα φυτικών ινών και επαρκή άσκηση. Προτείνονται, επίσης, η μείωση του χρόνου προσπάθειας για την αφόδευση, η αποφυγή ανάγνωσης κατά την παραμονή στην τουαλέτα, η αποφυγή ανύψωσης μεγάλων βαρών, όπως και η απώλεια βάρους για υπέρβαρα άτομα.
Πρόληψη με α) την αύξηση των φυτικών ινών στη διατροφή (πράσινα λαχανικά, χόρτα, ψύλιο, προϊόντα δημητριακών ολικής αλέσεως, κ.λπ.), β) τη μείωση των τροφών που μπορεί να δράσουν ερεθιστικά (καρυκεύματα, οινόπνευμα, καφεΐνη), γ) την αύξηση πρόσληψης υγρών, δ) τη σωματική άσκηση (κίνηση), ε) τη ρύθμιση των κενώσεων σε καθημερινή βάση.
Διάγνωση.
Οι αιμορροΐδες πρέπει να διακρίνονται από άλλες αιτίες αιμορραγίας από το έντερο που δεν είναι πάντοτε καλοήθεις. Αιμορραγία από το κατώτερο γαστρεντερικό σύστημα δεν προκαλείται μόνον από αιμορροΐδες, αλλά και από άλλες καλοήθεις ή κακοήθεις παθήσεις όπως π.χ. κολίτιδα, πολύποδες, εκκολπώματα και καρκίνος του παχέος εντέρου. Για τον παραπάνω λόγο, το αίμα από τον πρωκτό πρέπει να ερευνάται πάντοτε με ενδοσκοπική εξέταση (ορθοσκόπηση, σιγμοειδοσκόπηση ή κολοσκόπηση). Ωστόσο, το αίμα από τις αιμορροΐδες είναι ζωηρά ερυθρό, και αυτές διαγιγνώσκονται κατά κανόνα με επισκόπηση του πρωκτού και πρωκτοσκόπηση. Η ενδοσκόπηση όμως είναι σχεδόν πάντοτε απαραίτητη. Η ψηλάφηση δεν βοηθά στην διάγνωση των εσωτερικών αιμορροίδων.
Θεραπεία.
Οι θρομβωμένες εξωτερικές αιμορροΐδες εμφανίζονται σαν μία μελανή επώδυνη ψηλαφητή μάζα ακριβώς έξω από τον δακτύλιο του πρωκτού. Μόλις εμφανισθούν προκαλούν σημαντική ενόχληση και πόνο. Για τον λόγο αυτό μπορούν να αφαιρεθούν με τοπική αναισθησία, οπότε τα συμπτώματα παρέρχονται σε πολύ σύντομο χρονικό διάστημα.
Τρόποι ανακουφίσεις από τα συμπτώματα των αιμορροΐδων.
Οι αιμορροΐδες μπορεί να είναι μία καλοήθης πάθηση αλλά προκαλούν συμπτώματα κάποιες φορές είναι ανυπόφορα.
Απλοί τρόποι ανακούφισης των συμπτωμάτων της αιμορροϊδοπάθειας είναι οι ακόλουθοι: 
1. Εδρόλουτρα (πλύσιμο της περιπρωκτικής περιοχής με χλιαρό νερό για 5 έως 10 λεπτά). Το παραπάνω μέτρο τις περισσότερες φορές ανακουφίζει σημαντικά τα συμπτώματα της αιμορροϊδοπάθειας. 
2. Τοποθέτηση στην περιπρωκτική περιοχή πάγου, ο οποίος μπορεί να μειώσει το πρήξιμο και τον πόνο.
3. Gel ξυλοκαΐνης, η επάλειψη του οποίου αρκετές φορές την ημέρα μπορεί να ανακουφίσει την αιμορροϊδοπάθεια. 
4. Άφθονα υγρά και κατανάλωση τροφίμων πλούσιων σε φυτικές ίνες έτσι ώστε τα κόπρανα να είναι μαλακά και να μην ερεθίζουν τις αιμορροΐδες. 
5. Η αποφυγή χαρτιού τουαλέτας και η αντικατάσταση του με πλύσιμο της περιοχής ή υγρά μωρομάντηλα βοηθάει στην αποφυγή του ερεθισμού.
6. Χρήση απλών αναλγητικών (παρακεταμόλη) μπορεί να βοηθήσει στην ελάττωση του πόνου ιδιαίτερα αν ληφθεί νωρίς με την έναρξη των συμπτωμάτων. 
Παρόλα αυτά τα συμπτώματα της αιμορροϊδοπάθειας δεν υποχωρούν και η πάθηση πρέπει να αντιμετωπιστεί πιο δραστικά. Ευτυχώς υπάρχουν καινοτόμες χειρουργικές προσεγγίσεις που λύνουν το πρόβλημα άμεσα μόνιμα με νοσηλεία λίγων ωρών και άμεση επιστροφή στις καθημερινές δραστηριότητες.
Μη επεμβατικές μέθοδοι.
Απλές θεραπείες της αιμορροϊδοπάθειας είναι η θεραπεία της δυσκοιλιότητας (αύξηση της κατανάλωσης φυτικών ινών από τρόφιμα, και ιδιαίτερα αδιάλυτων) και η παραμονή σε θέση αφόδευσης για χρονικό διάστημα μικρότερο των πέντε λεπτών. Χορηγούνται κυρίως αλοιφές και υπόθετα τοπικής εφαρμογής καθώς επίσης και φάρμακα από το στόμα. Εάν τα παραπάνω δεν αποδώσουν, τότε πρέπει να χρησιμοποιηθεί κάποια μορφή επεμβατικής μεθόδου. 
Επεμβατικές μέθοδοι.
Οι επεμβατικές μέθοδοι διακρίνονται σε μη χειρουργικές και σε χειρουργικές. Όλες οι μέθοδοι έχουν τις ενδείξεις τους και μπορεί να παρουσιάσουν επιπλοκές. Οι αιμοροιδες μπορεί να επανεμφανισθούν εάν ο ασθενής παραμένει πολύ ώρα στον χώρο αφόδευσης. Χειρουργική επέμβαση απαιτείται σε ένα μικρό ποσοστό από τους πάσχοντες με αιμορροιδες. Οι περισσότεροι μπορούν να θεραπευθούν με μεταβολή των συνηθειών αφόδευσης και με μη χειρουργικές επεμβατικές μεθόδους.
Μη χειρουργικές επεμβατικές μέθοδοι.
Στις μη χειρουργικές επεμβατικές μεθόδους περιλαμβάνονται η σκληροθεραπεία, η περίδεση αιμορροΐδων , η κρυοθεραπεία και η υπέρυθρη ακτινοβολία. Η "τοποθέτηση ελαστικών δακτυλίων" είναι ασφαλής μέθοδος και κατοχυρωμένη από πολύ παλιά. Η διαδικασία είναι απλή και εντελώς ανώδυνη, δεν χρειάζεται εισαγωγή σε νοσοκομείο ούτε εφαρμόζεται νάρκωση, μπορεί να γίνει σε ιατρείο και έχει πολύ καλά αποτελέσματα. Την επόμενες μία- δύο ημέρες μετά την τοποθέτηση μπορεί να παρουσιασθεί κάποιος πόνος και αιμορραγία. Τα συμπτώματα αυτά εξαφανίζονται πολύ σύντομα. Οι αιμοροιδες υποστρέφουν και οι δακτύλιοι πέφτουν το αργότερο μέσα σε τέσσερις ημέρες. Οι επιπλοκές της μεθόδου είναι πολύ σπάνιες.
Χειρουργικές επεμβατικές μέθοδοι.
Στις χειρουργικές μεθόδους θεραπείας των αιμορροίδων περιλαμβάνονται:

</doc>
<doc id="67807" url="https://el.wikipedia.org/wiki?curid=67807" title="Περίδεση αιμορροΐδων">
Περίδεση αιμορροΐδων

Αναφορές στην τοποθέτηση δακτυλίων στις αιμορροΐδες υπάρχουν ήδη στα συγγράμματα του Ιπποκράτη. Η τεχνική χρησιμοποιήθηκε τον 19ο αιώνα, αλλά τροποποιήθηκε και βελτιώθηκε από τον Barron το 1963 και έκτοτε έχει το όνομα του.
Ουσιαστικά πρόκειται για τοποθέτηση στην ρίζα των αιμορροΐδων ενός δακτυλίου, ο οποίος στραγγαλίζει τον αιμορροιδικό όζο και διακόπτει την παροχή αίματος. Ως αποτέλεσμα οι ο όζος συρρικνώνεται και αποπίπτει μέσα σε χρονικό διάστημα μίας εβδομάδας από την τοποθέτηση του όζου.
Η μέθοδος αυτή χρησιμοποιείται ειδικά για δευτέρου και τρίτου βαθμού αιμορροΐδες που αιμορραγούν. Επειδή η τοποθέτηση των δακτυλίων γίνεται σε σημείο πάνω από την οδοντωτή γραμμή του πρωκτού (όπου δεν υπάρχουν νευρικές απολήξεις), η επέμβαση αυτή είναι ανώδυνη και μπορεί εύκολα να γίνει διαμέσου πρωκτοσκοπίου στο ιατρείο του ειδικού ιατρού χωρίς καμία νάρκωση ή άλλη μέθοδο αναισθησίας.
Η ίνωση που δημιουργείται από την απόπτωση των αιμορροΐδων συγκρατεί τον βλεννογόνο του πρωκτού στην θέση του. Μπορούν να τοποθετηθούν ταυτόχρονα δύο δακτύλιοι σε ισάριθμους αιμορροιδικούς όζους. Στους υπόλοιπους όζους (ένας ή δύο), η διαδικασία επαναλαμβάνεται μετά από τρεις εβδομάδες. Η προετοιμασία της επέμβασης γίνεται με ένα χαμηλό υποκλυσμό για να απομακρυνθούν τα τυχόν υπάρχονται κόπρανα από τον πρωκτό.
Μετά την τοποθέτηση των δακτυλίων ο ασθενής συνήθως δεν πονά καθόλου. Καμιά φορά αναφέρει κάποια αίσθηση προς αφόδευση ή ελαφρό πόνο. Το ήπιο άλγος αντιμετωπίζεται με χλιαρά λουτρά και αναλγητικά τύπου παρακεταμόλης. Όταν πέσουν οι δακτύλιοι 4-7 ημέρες μετά την τοποθέτηση μπορεί να παρατηρηθεί μικρή ποσότητα αίματος. Το αίμα σταματά μόνο του.
Τα μακροχρόνια αποτελέσματα είναι πολύ ικανοποιητικά. Οι χειρουργικές επεμβάσεις έχουν καλύτερα αποτελέσματα αλλά αποτελούν επιθετική μέθοδο, απαιτούν αναισθησία σε νοσοκομείο και υπάρχει μεγαλύτερος κίνδυνος μετεγχειρητικών επιπλοκών.

</doc>
<doc id="67808" url="https://el.wikipedia.org/wiki?curid=67808" title="Αιμορροιδες">
Αιμορροιδες



</doc>
<doc id="67810" url="https://el.wikipedia.org/wiki?curid=67810" title="Λουθηρανισμός">
Λουθηρανισμός

Ο Λουθηρανισμός είναι ένας από τους αρχαιότερους και μεγαλύτερους κλάδους του Προτεσταντισμού που ταυτίζεται με τη διδασκαλία του Μαρτίνου Λούθηρου, Γερμανού μεταρρυθμιστή του 16ου αιώνα. Οι προσπάθειες του Λούθηρος για μεταρρύθμιση της θεολογίας και της πρακτικής της εκκλησίας ξεκίνησαν την Προτεσταντική Μεταρρύθμιση. Η αντίδραση της κυβέρνησης και των εκκλησιαστικών αρχών στη διεθνή εξάπλωση των απόψεών του, που πρωτοεφανίστηκαν με τις 95 Θέσεις, διαίρεσαν το Δυτικό Χριστιανισμό . Ο Λουθηρανισμός τοποθετεί την Αγία Γραφή, στην κεντρική θέση της θεολογίας του, και αποδέχεται ως μυστήρια το Βάπτισμα, τη Θεία Ευχαριστία και την Εξομολόγηση. Η δογματική του ταυτίζεται με τη θεολογία της Ομολογίας της Αυγούστας και των κειμένων που περιέχονται στο Βιβλίο της Ομόνοιας
Το σχίσμα μεταξύ των Λουθηρανών και των Καθολικών δημοσιοποιήθηκε και κατέστη σαφές με το Διάταγμα της Βορμς του 1521: η απόφαση της Δίαιτας καταδίκασε το Λούθηρο και απαγόρευσε επισήμως στους πολίτες της Αγίας Ρωμαϊκής Αυτοκρατορίας να υπερασπίζονται ή να διαδίδουν τις ιδέες του, υποβάλλοντας τους υποστηρικτές του Λουθηρανισμού σε απώλεια όλων των περιουσιακών τους στοιχείων, από τα οποία το μισό περιερχόταν στην αυτοκρατορική κυβέρνηση και το υπόλοιπο μισό σε όποιον έκανε την καταγγελία .
Η διαίρεση επικεντρώθηκε κυρίως σε δύο σημεία: την κύρια πηγή αυθεντίας στην εκκλησία, που συχνά ονομάζεται "τυπική αρχή" της Μεταρρύθμισης και το δόγμα της δικαίωσης, που συχνά ονομάζεται "υλική αρχή" της Λουθηρανική θεολογίας. Ο Λουθηρανισμός υποστηρίζει μια θεωρία δικαίωσης «από "μόνη τη χάρη" μέσω "μόνης της πίστης" στη βάση "μόνο της Γραφής"», το δόγμα ότι η Γραφή είναι η τελική αυθεντία σε όλα τα θέματα της πίστης. Αυτό έρχεται σε αντίθεση με την πεποίθηση της Ρωμαιοκαθολικής Εκκλησίας, που καθορίστηκε στη Σύνοδο του Τρέντο, που δέχεται ότι η αυθεντία προέρχεται τόσο από τη Γραφή όσο και από την Παράδοση .
Σε αντίθεση με τον Καλβινισμό οι Λουθηρανοί διατηρούν πολλές από τις λειτουργικές πρακτικές και τις ιερές διδασκαλίες της πριν από τη Μεταρρύθμιση Εκκλησίας, με ιδιαίτερη έμφαση στη Θεία Ευχαριστία. Η Λουθηρανική θεολογία διαφέρει από την Καλβινιστική στη Χριστολογία, τη θεία χάρη, το σκοπό του Θείου νόμου, την αρχή της εγκαρτέρησης των αγίων και τον προορισμό.
Ετυμολογία.
Το όνομα "Λουθηρανός" προέκυψε ως ένας υποτιμητικός όρος που χρησιμοποιήθηκε κατά του Λούθηρου από το Γερμανό σχολαστικό θεολόγο Δρ. Γιόχαν Μάγερ φον Εκ κατά την Αντιπαράθεση της Λειψίας τον Ιούλιο του 1519. Ο Εκ και άλλοι Ρωμαιοκαθολικοί ακολούθησαν την παραδοσιακή πρακτική να ονομάζουν μια αίρεση από τον ηγέτη της, ονομάζοντας έτσι όλους όσοι ταυτίζονταν με τη θεωρία του Μαρτίνου Λούθηρου ως Λουθηρανούς. 
Ο Μαρτίνος Λούθηρος πάντοτε αντιπαθούσε τον όρο "Λουθηρανός", προτιμώντας τον όρο Ευαγγελικός, που προέρχεται από το Ευαγγέλιο . Οι οπαδοί του Ιωάννη Καλβίνου, του Ούλριχ Ζβίγγλιου και άλλοι θεολόγοι συνδεόμενοι με τον Καλβινισμό χρησιμοποιούσαν επίσης αυτόν τον όρο. Για να ξεχωρίσουν τις δύο ευαγγελικές ομάδες, άλλοι άρχισαν να αναφέρονται στις δύο ομάδες ως Ευαγγελικούς Λουθηρανούς και Ευαγγελικούς Μεταρρυθμιστές. Με την πάροδο του χρόνου η λέξη "Ευαγγελικός" απορρίφθηκε. Οι ίδιοι οι Λουθηρανοί άρχισαν να χρησιμοποιούν τον όρο Λουθηρανός στα μέσα του 16ου αιώνα, προκειμένου να διακρίνουν τους εαυτούς τους από άλλες ομάδες όπως οι Αναβαπτιστές και οι Καλβινιστές.
Το 1597 οι θεολόγοι στη Βιτεμβέργη καθόρισαν τον τίτλο "Λουθηρανικός" ως αναφερόμενο στην αληθινή εκκλησία. 
Ιστορία.
Ο Λουθηρανισμός έχει τις ρίζες του στο έργο του Μαρτίνου Λούθηρου, που προσπάθησε να μεταρρυθμίσει τη Δυτική Εκκλησία με αυτό που θεωρούσε μια πιο βιβλική θεμελίωση.
Διάδοση στη βόρεια Ευρώπη.
Ο Λουθηρανισμός εξαπλώθηκε σε όλη τη Σκανδιναβία κατά τη διάρκεια του 16ου αιώνα, καθώς ο μονάρχης της Δανίας-Νορβηγίας (που κυβερνούσε επίσης την Ισλανδία και τις Νήσους Φερόες) και ο μονάρχης της Σουηδίας (που κυβερνούσε επίσης τη Φινλανδία) υιοθέτησαν το Λουθηρανισμό. Μέσω της Βαλτικής-Γερμανικής και Σουηδικής κυριαρχίας ο Λουθηρανισμός εξαπλώθηκε επίσης στην Εσθονία και τη Λετονία.
Από το 1520 στην Κοπεγχάγη τελούνταν τακτικές Λουθηρανικές λειτουργίες. Επί της βασιλείας του Φρειδερίκου Α΄ (1523-33) η Δανία-Νορβηγία παρέμεινε επισήμως καθολική. Παρόλο που ο Φρειδερίκος αρχικά υποσχέθηκε να καταδιώξει τους Λουθηρανούς, υιοθέτησε σύντομα μια πολιτική προστασίας των Λουθηρανών ιερέων και μεταρρυθμιστών, με σημαντικότερο μεταξύ αυτών το Χανς Τάουσεν .
Επί της βασιλείας του Φρειδερίκου ο Λουθηρανισμός σημείωσε σημαντική πρόοδο στη Δανία. Σε μια ανοιχτή συνάντηση στην Κοπεγχάγη που παρακολούθησε ο βασιλιάς το 1536 ο λαός φώναξε. «Θα σταθούμε δίπλα στο ιερό Ευαγγέλιο και δεν θέλουμε πια τέτοιους επισκόπους» . Ο γιος του Φρειδερίκου Χριστιανός ήταν ανοιχτά Λουθηρανός, πράγμα που εμπόδισε την εκλογή του στο θρόνο μετά το θάνατο του πατέρα του. Ωστόσο, μετά τη νίκη του στον εμφύλιο πόλεμο που ακολούθησε, το 1537 έγινε βασιλιάς ως Χριστιανός Γ΄ και προώθησε τη Μεταρρύθμιση στη Δανία-Νορβηγία.
Η αρχή στην οποία στηριζόταν η Δανική Νορβηγική Εκκλησία σύμφωνα με τον Καταστατικό Χάρτη της ήταν «ο καθαρός λόγος του Θεού, που είναι ο Νόμος και το Ευαγγέλιο» [10]. Δεν αναφέρεται η [7] Ομολογία της Αυγούστας. Οι ιερείς έπρεπε να κατανοούν την Αγία Γραφή αρκετά καλά για να κηρύξουν και να εξηγήσουν το Ευαγγέλιο και τις Επιστολές στο εκκλησίασμά τους.
Τα παιδιά διδάσκονταν από τη Μικρή Κατήχηση του Λούθηρου, που ήταν διαθέσιμη στα Δανικά από το 1532. Διδάσκονταν να προσδοκούν στο τέλος της ζωής τους: «τη συχώρεση των αμαρτιών τους», «να θεωρηθούν δίκαιοι» και «αιώνια ζωή». Η κατήχηση εξακολουθεί να είναι παρόμοια. 
Η πρώτη πλήρης Βίβλος στα δανικά βασίστηκε στη μετάφραση του Μαρτίνου Λούθηρου στα γερμανικά. Εκδόθηκε το 1550 με 3.000 αντίτυπα τυπωμένα στην πρώτη έκδοση. Μια δεύτερη έκδοση έγινε το 1589. Σε αντίθεση με τον Καθολικισμό η Λουθηρανική Εκκλησία δεν πιστεύει ότι η παράδοση είναι φορέας του «Λόγου του Θεού» ή ότι μόνο στην κοινωνία του Επισκόπου της Ρώμης έχει ανατεθεί η ερμηνεία του «Λόγου του Θεού». 
Η Μεταρρύθμιση στη Σουηδία ξεκίνησε με τους Ολαους και Λαουρέντιους Πέτρι, αδελφούς που έφεραν τη Μεταρρύθμιση στη Σουηδία μετά από σπουδές στη Γερμανία. Αυτοί οδήγησαν το Γουσταύο Βάσα, που εξελέγη βασιλιάς το 1523, στο Λουθηρανισμό. Η άρνηση του Πάπα να επιτρέψει την αντικατάσταση ενός αρχιεπισκόπου που είχε υποστηρίξει τις δυνάμεις εισβολής εναντίον του Γουσταύο Βάσα] κατά το Λουτρό Αίματος της Στοκχόλμης, οδήγησε στη διακοπή οιασδήποτε επίσημης σχέσης μεταξύ Σουηδίας και παπισμού το 1523. 
Τέσσερα χρόνια αργότερα, στη Δίαιτα του Βέστερος, ο βασιλιάς κατάφερε να αναγκάσει τη Δίαιτα να δεχτεί την κυριαρχία του πάνω στην εθνική εκκλησία. Δόθηκε στο βασιλιά η κατοχή όλης της εκκλησιαστικής περιουσίας, καθώς και οι διορισμοί στην εκκλησία και η έγκριση του κλήρου. Ενώ αυτό έδωσε ουσιαστικά επίσημη έγκριση στις λουθηρανικές ιδέες , ο Λουθηρανισμός δεν έγινε επίσημος μέχρι το 1593. Τότε η Σύνοδος της Ουψάλας κήρυξε την Αγία Γραφή ως μοναδική κατευθυντήρια γραμμή για την πίστη, με την αποδοχή τεσσάρων κειμένων ως πιστών και έγκυρες ερμηνειών της: το "Σύμβολο των Αποστόλων", το "Το Σύμβολο της Νικαίας", το "Σύμβολο του Αγίου Αθανασίου" και την αμετάκλητη Ομολογία της Αυγούστας του 1530. Η μετάφραση του Μίκαελ Αγκρίκολα της πρώτης "Φινλανδικής Καινής Διαθήκης" εκδόθηκε το 1548. 
Αντιμεταρρύθμιση και αντιπαραθέσεις.
Μετά το θάνατο του Μαρτίνου Λούθηρου το 1546 ξεκίνησε ο Σμαλκαλδικός Πόλεμος, μια σύγκρουση ανάμεσα σε δύο Γερμανούς Λουθηρανούς ηγεμόνες το 1547. Σύντομα οι δυνάμεις της Αγίας Ρωμαϊκής Αυτοκρατορίας επενέβησαν και νίκησαν τα μέλη της Σμαλκαλδικής Ένωσης, καταπιέζοντας και εξορίζοντας πολλούς Γερμανούς Λουθηρανούς, εφαρμόζοντας τους όρους του Διατάγματος της Αυγούστας. Η θρησκευτική ελευθερία σε κάποιες περιοχές εξασφαλίστηκε για τους Λουθηρανούς με την Ειρήνη του Πάσσαου το 1552 και σύμφωνα με τη νομική αρχή "Cuius regio, eius religio" (η θρησκεία του ηγεμόνα να υπαγορεύει τη θρησκεία των υπηκόων του) και τους όρους της "Declaratio Ferdinandei" (περιορισμένης θρησκευτικής ανεκτικότητας) της Ειρήνης της Αυγούστας του 1555..
Οι θρησκευτικές διαμάχες μεταξύ των Κρυπτοκαλβινιστών, των Φιλιππιστών, των Σακραμενταριανών, των Ουμπικουϊταριανών και των Γνησιολουθηρανών μαίνονταν μέσα στο Λουθηρανισμό στα μέσα του 16ου αιώνα. Αυτό τελικά έληξε με την επίλυση των ζητημάτων με τη "Δήλωση Ομόνοιας". Πολλοί σημαντικοί πολιτικοί και θρησκευτικοί ηγέτες συναντήθηκαν, συζήτησαν και επέλυσαν αυτά τα θέματα με βάση τη Γραφή, καταλήγοντας στη "Δήλωση", που υπέγραψαν πάνω από 8.000 ηγέτες. Το Βιβλίο της Ομόνοιας αντικατέστησε προγενέστερες, ατελείς δογματικές συλλογές δόγματος, ενοποιώντας όλους τους Γερμανούς Λουθηρανούς με το ίδιο δόγμα και ξεκινώντας την περίοδο της Λουθηρανικής Ορθοδοξίας.
Στις χώρες όπου ο Καθολικισμός ήταν η κρατική θρησκεία ο Λουθηρανισμός ήταν επίσημα παράνομος, αν και η επιβολή αυτή ποίκιλε. Μέχρι το τέλος της Αντιμεταρρύθμισης, μερικοί Λουθηρανοί ασκούσαν τη λατρεία τους κρυφά, όπως στη "Hundskirke" (που μεταφράζεται ως εκκλησία σκύλου ή βωμός σκύλου). Πρόκειται για ένα τριγωνικό Βράχο Κοινωνίας σε ένα χαντάκι ανάμεσα σε σταυρούς στο Πατέρνιον της Αυστρίας. Το στεφανωμένο φίδι είναι πιθανώς ένας υπαινιγμός για το Φερδινάνδο Β΄ της Αγίας Ρωμαϊκής Αυτοκρατορίας, ενώ ο σκύλος ενδεχομένως αναφέρεται στον Πέτερ Κανίσιους (φανατικό Καθολικό ιερέα). Μια άλλη μορφή που ερμηνεύεται ως σαλιγκάρι που φέρει έναν πύργο εκκλησίας είναι πιθανώς μια μεταφορά για την προτεσταντική εκκλησία. Επίσης στο βράχο είναι ο αριθμός 1599 και μια φράση που μεταφράζεται ως «έτσι παίρνει τον κόσμο». 
Λουθηρανική ορθοδοξία.
Η ιστορική περίοδος της Λουθηρανικής Ορθοδοξίας χωρίζεται σε τρεις υποπεριόδους: την Πρώιμη (1580-1600), τη Μέση (1600-1685) και την Ύστερη Ορθοδοξία (1685-1730). Ο Λουθηρανικός σχολαστικισμός αναπτύχθηκε σταδιακά ειδικά με σκοπό να αντιπαρατεθεί στους Ιησουίτες και τελικά καθιερώθηκε από το Γιόχαν Γκέρχαρντ. Ο Αβραάμ Καλόβιους αντιπροσωπεύει την κορύφωση του σχολαστικού παραδείγματος στον ορθόδοξο Λουθηρανισμό. Άλλοι ορθόδοξοι Λουθηρανοί θεολόγοι ήταν οι Μάρτιν Κέμνιτς, Αιγκίντιους Χούνιους, Λέονχαρντ Χούτερ, Νικόλαους Χούνιους, Γέσπερ Ράσμουσεν Μπρόχμαντ, Σάλομο Γκλάσιους, Γιόχαν Χύλσεμαν, Γιόχαν Κόνραντ Ντανχάουερ, Γιόχανες Αντρεας Κβένστεντ, Γιόχαν Φρήντριχ Κένιχ και Γιόχαν Βίλχελμ Μπάγερ.
Προς το τέλος του Τριακονταετούς Πολέμου το συμβιβαστικό πνεύμα του Φίλιππου Μελάγχθωνα ξαναεμφανίστηκε στη Σχολή του Χέλμστεντ και ιδιαίτερα στη θεολογία του Γεωργίου Κάλιξτου, προκαλώντας τη συγκρητιστική αντιπαράθεση. Ένα άλλο θεολογικό θέμα που προέκυψε ήταν η Κρυπτο-Καινοτική αντιπαράθεση 
Η Ύστερη Ορθοδοξία διχάστηκε από τις επιρροές του ρασιοναλισμού, της φιλοσοφίας που βασίζεται στη λογική, και του Ευσεβισμού, ενός αναγεννητικού κινήματος του Λουθηρανισμού. Μετά από έναν αιώνα ζωτικότητας οι Ευσεβιστές θεολόγοι Φίλιπ Γιάκομπ Σπένερ και Αουγκουστ Χέρμαν Φράνκε προειδοποίησαν ότι η ορθοδοξία είχε εκφυλιστεί σε άσκοπο πνευματισμό και φορμαλισμό, ενώ οι ορθόδοξοι θεολόγοι θεωρούσαν ότι οι συναισθηματικοί και υποκειμενικοί στόχοι του Ευσεβισμού ήταν ευάλωτοι στη ρασιοναλιστική προπαγάνδα. Το 1688 ο Φινλανδός Ριζοσπάστης Ευσεβιστής Λαρς Ουλστάντιους έτρεξε στην κεντρική πτέρυγα του Καθεδρικού Ναού του Τούρκου γυμνός, φωνάζοντας ότι θα αποκαλυφθεί το όνειδος των Φινλανδών κληρικών, όπως και το δικό του.
Ο τελευταίος διάσημος ορθόδοξος Λουθηρανός θεολόγος πριν από το ρασιοναλιστικό "Aufklärung", ή "Διαφωτισμό", ήταν ο Ντάβιντ Χόλατς. Ο Υστερος ορθόδοξος θεολόγος Βάλεντιν Ερνστ Λέσερ έλαβε μέρος στη διαμάχη εναντίον του Ευσεβισμού. Οι μεσαιωνικές μυστικιστικές παραδόσεις συνεχίστηκαν στα έργα των Μάριν Μόλερ, Γιόχαν Αρντ και Γιόακιμ Λύτκεμαν. Ο Ευσεβισμός έγινε αντίπαλος της ορθοδοξίας, αλλά υιοθέτησε εν μέρει τη λατρευτική λογοτεχνία ορθόδοξων θεολόγων, όπως οι Αρντ, Κρίστιαν Σκρίβερ και Στέφαν Πρετόριους.
Ρασιοαναλισμός.
Ρασιοαναλιστές φιλόσοφοι από τη Γαλλία και την Αγγλία είχαν τεράστια επίδραση το 18ο αιώνα, μαζί με τους Γερμανούς Ρασιοαναλιστές Κρίστιαν Βολφ, Γκότφριντ Λάιμπνιτς και Ιμμάνουελ Καντ. Το έργο τους οδήγησε σε αύξηση των ρασιοαναλιστικών πεποιθήσεων «εις βάρος της πίστης στο Θεό και της συμφωνίας με τη Βίβλο» .
Το 1709 ο Βαλεντίν Ερνστ Λέσερ προειδοποίησε ότι αυτή η νέα ρασιοαναλιστική άποψη του κόσμου άλλαζε θεμελιωδώς την κοινωνία θέτοντας υπό αμφισβήτηση κάθε πτυχή της θεολογίας. Αντί να αποδεχθούν την αυθεντία της θείας αποκάλυψης, εξήγησε, οι Ρασιοαναλιστές στηρίχθηκαν αποκλειστικά στην προσωπική τους κατανόηση όταν έψαχναν για την αλήθεια. 
Ο Γιόχαν Μέλχιορ Γκέζε (1717-1786), ιερέας της εκκλησίας της Αγίας Αικατερίνης του Αμβούργου, έγραψε απολογητικά έργα εναντίον των Ρασιοαναλιστών, συμπεριλαμβανομένης της θεολογικής και ιστορικής άμυνας κατά του ιστορικού κριτικισμού της Βίβλου..
Οι διαφωνούντες Λουθηρανοί ιερείς συχνά επιπλήττονταν από την κυβερνητική γραφειοκρατία που τους επόπτευε, για παράδειγμα όταν προσπαθούσαν να αντιμετωπίσουν τις ρασιοαναλιστικές επιρροές στις ενοριακές σχολές . Ως αποτέλεσμα της επίπτωσης μιας τοπικής μορφής ορθολογισμού, που ονομάστηκε "Νεολογία", από το δεύτερο μισό του 18ου αιώνα, η γνήσια ευλάβεια περιορίστηκε σχεδόν αποκλειστικά σε μικρές Ευσεβιστικές παρασυναγωγές. Ωστόσο μερικοί από τους λαϊκούς διέσωσαν τη Λουθηρανική ορθοδοξία τόσο από τον Ευσεβισμό όσο και από το ρασιοναλισμό με την επαναχρησιμοποίηση παλαιών κατηχήσεων, ψαλτηρίων, σχολίων της Βίβλου και λατρευτικών γραφών, όπως εκείνες των Γιόχαν Γκέρχαρντ, Χάινριχ Μύλερ και Κρίστιαν Σκρίβερ.
Αναγέννηση.
Ένας λαϊκός μελετητής του Λούθηρου, ο Γιόχαν Γκέοργκ Χάμαν (1730-1788), έγινε διάσημος για την αντιμετώπιση του ρασιοναλισμού και την προσπάθεια να προωθήσει μια αναγέννηση γνωστή ως "Erweckung" ή "Αφύπνιση". Το 1806 η Εισβολή του Ναπολέοντα στη Γερμανία προώθησε το ρασιοναλισμό και εξόργισε τους Γερμανούς Λουθηρανούς, προκαλώντας την επιθυμία των ανθρώπων να διασώσουν τη λουθηρανική θεολογία από την απειλή του ρασιοναλισμού. Εκείνοι που συνδέθηκαν με αυτή την "Αφύπνιση" έκριναν ότι η λογική ήταν ανεπαρκής και υπογράμμισαν τη σημασία των συναισθηματικών θρησκευτικών εμπειριών.
Μικρές ομάδες ξεπήδησαν, συνήθως σε πανεπιστήμια, που αφιερώθηκαν στη μελέτη της Βίβλου, στην ανάγνωση λατρευτικών κειμένων και συναντήσεις για την αναγέννηση. Αν και η αρχή αυτής της "Αφύπνισης" έκλινε έντονα προς το ρομαντισμό, τον πατριωτισμό και τον εμπειρισμό, η έμφαση της "Αφύπνισης" μετατοπίστηκε γύρω στο 1830 στην αποκατάσταση των παραδοσιακών λειτουργιών, δογμάτων και ομολογιών της Λουθηρανικής εκκλησίας με το Νεολουθηρανικό κίνημα. 
Αυτή η "Αφύπνιση" σάρωσε όλη τη Σκανδιναβία αλλά όχι την Ισλανδία. Αναπτύχθηκε τόσο από το Γερμανικό Νεολουθηρανισμό όσο και από τον Ευσεβισμό. Ο Δανός πάστορας και φιλόσοφος Ν. Φ. Σ. Γκρούντβιγκ ανάπλασε την εκκλησιαστική ζωή σε όλη τη Δανία μέσα από ένα μεταρρυθμιστικό κίνημα που ξεκίνησε το 1830. Έγραψε επίσης περίπου 1.500 ύμνους, συμπεριλαμβανομένου του "Ο Λόγος του Θεού Είναι η Μεγάλη Μας Κληρονομιά".
Στη Νορβηγία ο Χανς Νήλσεν Χάουγκε, ένας λαϊκός ιεροκήρυκας του δρόμου, τόνισε την πνευματική πειθαρχία και πυροδότησε το Χαουγκενικό κίνημα, που το ακολούθησε η "Γιονσονιακή Αφύπνιση" μέσα στην κρατική εκκλησία. Η "Αφύπνιση" οδήγησε στην ανάπτυξη ιεραποστολών από τη Νορβηγία στο εξωτερικό σε μη Χριστιανούς σε μέγεθος, που δεν έχει επιτευχθεί ποτέ από τότε . Στη Σουηδία ο Λαρς Λέβι Λαιστάντιους ξεκίνησε το Λαισταντιανό κίνημα, που έδινε έμφαση στην ηθική μεταμόρφωση. Στη Φινλανδία ένας αγρότης, ο Πάαβο Ρουοτσαλάινεν, ξεκίνησε τη "Φινλανδική Αφύπνιση" όταν ανέλαβε το κήρυγμα για μετάνοια και προσευχή.
Το 1817 ο Φρειδερίκος Γουλιέλμος Γ΄ της Πρωσίας διέταξε τις Λουθηρανικές και τις Μεταρρυθμισμένες εκκλησίες της επικράτειάς του να ενωθούν, σχηματίζοντας την Πρωσική Ένωση Εκκλησιών. Η ενοποίηση των δύο κλάδων του Γερμανικού Προτεσταντισμού πυροδότησε το Σχίσμα των Παλαιών Λουθηρανών. Πολλοί Λουθηρανοί, που ονομάστηκαν «Παλαιού Λουθηρανοί», επέλεξαν να εγκαταλείψουν τις κρατικές εκκλησίες παρά τη φυλάκιση και τη στρατιωτική βία. Κάποιοι σχημάτισαν ανεξάρτητα εκκλησιαστικά σώματα ή «ελεύθερες εκκλησίες» στην πατρίδα, ενώ άλλοι έφυγαν για τις Ηνωμένες Πολιτείες, τον Καναδά και την Αυστραλία. Μια παρόμοια νομοθετική συγχώνευση στη Σιλεσία ώθησε χιλιάδες να ενταχθούν στο κίνημα των Παλαιών Λουθηρανών. Η διαμάχη για τον οικουμενισμό επισκίασε άλλες αντιπαραθέσεις μέσα στο Γερμανικό Λουθηρανισμό..
Παρά την πολιτική εμπλοκή στην εκκλησιαστική ζωή οι τοπικοί και εθνικοί ηγέτες επεδίωξαν να αποκαταστήσουν και να ανανεώσουν το Χριστιανισμό. Τόσο ο Νεολουθηρανός Γιόχαν Κόνραντ Βίλχελμ Λέε όσο και ο ηγέτης Παλαιολουθηρανικής ελεύθερης εκκλησίας Φρήντριχ Αουγκουστ Μπρυν έστειλαν νέους στο εξωτερικό για να υπηρετήσουν ως πάστορες σε Γερμανοαμερικανούς, ενώ η "Εσωτερική Ιεραποστολή" επικεντρώθηκε στην ανανέωση της κατάστασης στην πατρίδα. Ο Γιόχαν Γκότφριντ Χέρντερ, εκκλησιαστικός επιθεωρητής στη Βαϊμάρη και μέλος του κινήματος "Εσωτερική Ιεραποστολή", συνδέθηκε με το κίνημα του Ρομαντισμού στην προσπάθειά του να διασώσει το ανθρώπινο συναίσθημα και την εμπειρία από το Ρασιοναλισμό .
Ο Ερνστ Βίλχελμ Χένγκστενμπεργκ, αν και ανατράφηκε ως Μεταρρυθμιστής, νεαρός πλέον πείσθηκε για την αλήθεια του ιστορικού Λουθηρανισμού . Ηγήθηκε της Νεολουθηρανικής θεολογικής "Προσχωρητικής Σχολής", που υποστήριζε την επιστροφή στους ορθόδοξους θεολόγους του 17ου αιώνα και ήταν αντίθετη στη σύγχρονη ερμηνεία της Βίβλου. Ως συντάκτης του περιοδικού "Evangelische Kirchenzeitung" το κατέστησε μείζονα υποστηρικτή της Νεολουθηρανικής αναγέννησης και το χρησιμοποίησε για να επιτεθεί σε όλες τις μορφές θεολογικού φιλελευθερισμού και ρασιοναλισμού. Παρότι υπέστη μεγάλη συκοφαντία και χλευασμό επί σαράντα χρόνια ως επικεφαλής της αναγέννησης, ποτέ δεν εγκατέλειψε τις θέσεις του. 
Η θεολογική σχολή του Πανεπιστημίου του Έρλανγκεν στη Βαυαρία αποτέλεσε άλλη μία μεταρρυθμιστική δύναμη. Εκεί ο καθηγητής Αντολφ φον Χάρλες, αν και προηγουμένως οπαδός του ρασιοναλισμού και του Γερμανικού ιδεαλισμού, έκανε το Έρλανγκεν μαγνήτη για τους θεολόγους τους προσανατολισμένους στην αναγέννηση.. Ονομαζόμενοι "Θελογική Σχολή του Έρλανγκεν", ανέπτυξαν μια νέα εκδοχή της ενανθρώπησης., που αισθάνονταν ότι τόνιζε καλύτερα την ανθρώπινη ουσία του Ιησού καλύτερα από τα Σύμβολα της Πίστεως . Ως θεολόγοι χρησιμοποίησαν τόσο τις σύγχρονές τους ιστορικές κριτικές όσο και τις Εγελιανές φιλοσοφικές μεθόδους αντί να προσπαθήσουν να αναβιώσουν την ορθοδοξία του 17ου αιώνα .
Ο Φρήντριχ Γιούλιους Σταλ ηγήθηκε των "Λουθηρανών της Ανω Εκκλησίας". Αν και ανατράφηκε ως Εβραίος, βαφτίστηκε Χριστιανός στην ηλικία των 19 ετών, επηρεασμένος από τη Λουθηρανική σχολή που παρακολούθησε. Ως ηγέτης ενός νεοφεουδαρχικού Πρωσικού πολιτικού κόμματος, αγωνίστηκε για το ελέω Θεού των βασιλιάδων, την εξουσία των ευγενών και την επισκοπική διοίκηση της εκκλησίας. Μαζί με τον Τέοντορ Κλήφοτ και τον Αουγκουστ Φρίντριχ Κρίστιαν Βίλμαρ προώθησε συμφωνία με τη Ρωμαιοκαθολική Εκκλησία όσον αφορά την αυθεντία της θεσμικής εκκλησίας, την "ex opere operato" αποτελεσματικότητα των μυστηρίων και τη θεία εξουσία των κληρικών. Αντίθετα από τους Καθολικούς, ωστόσο, απαιτούσαν επίσης την πλήρη συμφωνία με το "Βιβλίο της Ομόνοιας".
Το Νεολουθηρανικό κίνημα κατάφερε να επιβραδύνει την εκκοσμίκευση και να αντιμετωπίσει τον αθεϊστικό Μαρξισμό, αλλά δεν είχε πλήρως επιτυχία στην Ευρώπη. Εν μέρει πέτυχε να συνεχίσει την κίνηση του Ευσεβιστικού κινήματος προς τη διόρθωση της κοινωνικής αδικίας και να επικεντρωθεί στην ατομική βελτίωση. Η Νεολουθηρανική έκκληση για ανανέωση δεν κατάφερε να τύχει ευρείας λαϊκής αποδοχής, διότι άρχισε και συνεχίστηκε με έναν υψηλό, ιδεαλιστικό ρομαντισμό που δεν είχε σχέση με μια Ευρώπη ολοένα και πιο εκβιομηχανισμένη και κοσμική. Στην καλύτερη περίπτωση το έργο των τοπικών ηγετών είχε ως αποτέλεσμα συγκεκριμένες περιοχές με ζωντανή πνευματική ανανέωση, αλλά οι άνθρωποι στις Λουθηρανικές περιοχές γενικά συνέχιζαν να απομακρύνονται ολοένα και περισσότερο από την εκκλησιαστική ζωή [34]. Επιπλέον τα κινήματα αναγέννησης διχάζονταν από φιλοσοφικές παραδόσεις. Η Προσχωρητική σχολή αναγέννησης και οι Παλαιοί Λουθηρανοί έκλιναν προς τον Καντιανισμό, ενώ η σχολή του Ερλανγκεν προωθούσε μια συντηρητική εγελιανή προοπτική. Το 1969 ο Μάνφρηντ Κόμπερ παραπονέθηκε ότι «η απιστία είναι αχαλίνωτη», ακόμη και μέσα στις γερμανικές λουθηρανικές εταιρείες .
Δόγμα.
Bίβλος.
Παραδοσιακά οι Λουθηρανοί έχουν τη Βίβλο (Παλαιά και Καινή Διαθήκη) ως το μοναδικό θεϊκό βιβλίο, τη μόνη πηγή της αποκαλυπτόμενης θείας γνώσης και το μοναδικό κανόνα για τη χριστιανική διδασκαλία . Μόνο η Γραφή είναι η επίσημη αρχή της πίστης, η τελική αυθεντία για όλα τα θέματα της πίστης και της ηθικής λόγω της έμπνευσης, της εξουσίας, της αυθεντία, της αποτελεσματικότητας και της επάρκειάς της. 
Η αυθεντία των Γραφών έχει αμφισβητηθεί κατά την ιστορία του Λουθηρανισμού. Ο Μαρτίνος Λούθηρος δίδασκε ότι η Αγία Γραφή είναι ο γραπτός Λόγος του Θεού και ο μόνος αξιόπιστος οδηγός για την πίστη και την πρακτική. Υποστήριζε ότι κάθε απόσπασμα της Γραφής έχει ένα απλό νόημα, την κυριολεκτική έννοια όπως ερμηνεύεται από άλλη Γραφή . Αυτές οι διδασκαλίες έγιναν αποδεκτές κατά τον ορθόδοξο Λουθηρανισμό του 17ου αιώνα . Κατά το 18ο αιώνα ο ρασιοναλισμός υποστήριζε περισσότερο τη λογική παρά την αυθεντία της Βίβλου ως την τελική πηγή γνώσης, αλλά οι περισσότεροι λαϊκοί δεν δέχονταν αυτή την ορθολογική θέση . Το 19ο αιώνα μια ομολογιακή αναγέννηση υπογράμμισε εκ νέου την αυθεντία της Αγίας Γραφής και τη συμφωνία με τις Λουθηρανικές Ομολογίες.
Σήμερα οι Λουθηρανοί διαφωνούν για την έμπνευση και την αυθεντία της Βίβλου. Οι συντηρητικοί θεολόγοι χρησιμοποιούν την ιστορική-γραμματική μέθοδο της βιβλικής ερμηνείας, ενώ οι φιλελεύθεροι θεολόγοι την ιστορική-κριτική μέθοδο. Η Αμερικανική Θρησκευτική Επισκόπηση του 2008, του Ερευνητικό Κέντρου "Pew", κατέγραψε 1.926.000 ενήλικες στις Ηνωμένες Πολιτείες που αυτοπροσδιορίστηκαν ως Λουθηρανοί. Η μελέτη διαπίστωσε ότι το 30% πίστευαν ότι η Βίβλος είναι ο Λόγος του Θεού και πρέπει να λαμβάνεται υπόψη κατά λέξη, το 40% έκριναν ότι η Βίβλος είναι ο Λόγος του Θεού, αλλά δεν ήταν κατά λέξη αληθινή για το λόγο ή δεν βέβαιοι γι αυτό, το 23% δήλωσαν ότι η Αγία Γραφή ήταν γραμμένη από ανθρώπους και όχι Λόγος του Θεού και 7% δεν ήξεραν, δεν ήταν σίγουροι ή είχαν άλλες θέσεις. 
Θεόπνευστο.
Αν και πολλοί Λουθηρανοί υποστηρίζουν σήμερα λιγότερο συγκεκριμένες απόψεις για το Θεόπνευστο, οι Λουθηρανοί ανέκαθεν δέχονται ότι η Βίβλος δεν περιέχει απλώς το Λόγο του Θεού, αλλά κάθε λέξη της είναι, λόγω της απόλυτης, λεκτικής θεοπνευστίας της, τον άμεσο, αδιαμεσολάβητο λόγο του Θεού. Η Απολογία της Ομολογίας της Αυγούστας ταυτίζει την Αγία Γραφή με το Λόγο του Θεού και αποκαλεί το Άγιο Πνεύμα συγγραφέα της Βίβλου . Εξαιτίας αυτού οι Λουθηρανοί ομολογούν στο Βιβλίο της Ομόνοιας ότι «δεχόμαστε και αγκαλιάζουμε με όλη μας την καρδιά τις προφητικές και αποστολικές Γραφές της Παλαιάς και της Καινής Διαθήκης ως την αμόλυντη και καθαρή πηγή του Ισραήλ» . Τα απόκρυφα βιβλία δεν γράφτηκαν από τους προφήτες ούτε είναι θεόπνευστα. Περιέχουν σφάλματα και δεν συμπεριλήφθηκαν ποτέ στον Ιουδαϊκό Κανόνα, που χρησιμοποιούσε ο Ιησούς και επομένως δεν αποτελούν μέρος της Αγίας Γραφής . Οι προφητικές και αποστολικές Γραφές είναι αυθεντικές, καθώς γράφτηκαν από τους προφήτες και τους απόστολους. Μια σωστή μετάφραση των κειμένων τους είναι ο Λόγος του Θεού επειδή έχει το ίδιο νόημα με τα πρωτότυπα Εβραϊκά και Ελληνικά [55]. Μια εσφαλμένη μετάφραση δεν είναι ο λόγος του Θεού και καμία ανθρώπινη εξουσία δεν μπορεί να της προσδώσει θεϊκή αυθεντία. A mistranslation is not God's word, and no human authority can invest it with divine authority.
Σαφήνεια.
Οι Λουθηρανοί αντιλαμβάνονται την Αγία Γραφή ως παρουσιάζουσα με σαφήνεια όλα τα δόγματα και τις εντολές της χριστιανικής πίστης. Επιπλέον πιστεύουν ότι ο Λόγος του Θεού είναι ελεύθερα προσβάσιμος σε κάθε αναγνώστη ή ακροατή συνηθισμένης νοημοσύνης, χωρίς να απαιτείται ειδική εκπαίδευση. Κάθε Λουθηρανός πρέπει να κατανοεί τη γλώσσα στην οποία παρουσιάζονται οι γραφές και δεν πρέπει να είναι τόσο προκατειλημμένος για σφάλμα ώστε να αποφεύγεται η κατανόηση. Ως αποτέλεσμα αυτού οι Λουθηρανοί δεν πιστεύουν ότι υπάρχει ανάγκη να περιμένουμε οποιονδήποτε κληρικό, παπά, λόγιο ή οικουμενική σύνοδο να εξηγήσει την πραγματική έννοια οποιουδήποτε μέρους της Βίβλου..
Αποτελεσματικότητα.
Οι Λουθηρανοί ομολογούν ότι η Γραφή είναι ενωμένη με τη δύναμη του Αγίου Πνεύματος και μαζί της όχι μόνο απαιτεί, αλλά και δημιουργεί την αποδοχή της διδασκαλίας της . Αυτή η διδασκαλία παράγει πίστη και υπακοή. Η Αγία Γραφή δεν είναι νεκρό γράμμα, αλλά αντίθετα είναι εγγενής σε αυτή η δύναμη του Αγίου Πνεύματος. Η Γραφή δεν επιβάλλει μόνο μια πνευματική σύμφωνη γνώμη για το δόγμα της, βασιζόμενη σε λογική επιχειρηματολογία, αλλά μάλλον δημιουργεί τη ζωντανή συμφωνία της πίστης . Όπως επιβεβαιώνουν τα Σμαλκαλδικά Άρθρα «σε αυτά που αφορούν τον προφορικό, εξωτερικό Λόγο, πρέπει να υποστηρίξουμε ακράδαντα ότι ο Θεός δεν παραχωρεί το Πνεύμα ή τη χάρη Του σε κανένα, παρά μόνο με το προηγηθέντα εξωτερικό Λόγο» .
Επάρκεια.
. Η αριστερή πλευρά δείχνει την καταδίκη του ανθρώπου κατά το νόμο του Θεού, ενώ η δεξιά πλευρά παρουσιάζει τη χάρη του Θεού στο Χριστό..|alt=]]
Οι Λουθηρανοί πιστεύουν ότι η Βίβλος περιέχει όλα όσα πρέπει να γνωρίζουμε για να εξασφαλίσουμε τη σωτηρία και να ζήσουμε μια χριστιανική ζωή. Δεν υπάρχουν κενά στη Γραφή που πρέπει να καλυφθούν από την παράδοση, ανακοινώσεις του Πάπα, νέες αποκαλύψεις ή σύγχρονη ανάπτυξη του δόγματος. 
Νόμος και Ευαγγέλιο.
Οι Λουθηρανοί θεωρούν ότι η Βίβλος περιέχει δύο διαφορετικά είδη περιεχομένου, που ονομάζονται "Νόμος και Ευαγγέλιο". Η σωστή διάκριση μεταξύ Νόμου και Ευαγγελίου εμποδίζει την απόκρυψη της διδασκαλίας του Ευαγγελίου περί δικαίωσης από τη χάρη μόνο μέσω της πίστης.
Οι Λουθηρανικές Ομολογίες.
Το "Βιβλίο της Ομόνοιας", που εκδόθηκε το 1580, περιέχει δέκα κείμενα που ορισμένοι Λουθηρανοί πιστεύουν ότι είναι πιστές και αυθεντικές εξηγήσεις της Αγίας Γραφής. Εκτός από τα τρία οικουμενικά Σύμβολα της Πίστεως, που χρονολογούνται από τους Ρωμαϊκούς χρόνουw, το "Βιβλίο της Ομόνοιας" περιέχει επτά ανάλογα κείμενα που αρθρώνουν τη Λουθηρανική θεολογία την εποχή της Μεταρρύθμισης.
Οι δογματικές θέσεις των Λουθηρανικών εκκλησιών δεν είναι ταυτόσημες, γιατί το Βιβλίο της Ομόνοιας δεν κατέχει την ίδια θέση σε όλες. Για παράδειγμα οι κρατικές εκκλησίες της Σκανδιναβίας θεωρούν μόνο την "Ομολογία της Αυγούστας" ως «περίληψη της πίστης» πέραν των τριών οικουμενικών Σύμβολων της Πίστεως . Λουθηρανοί πάστορες, πιστοί και εκκλησιαστικά σώματα στη Γερμανία και την Αμερική συμφωνούν συνήθως να διδάσκουν αρμονικά με το σύνολο των Λουθηρανικών Ομολογιών. Ορισμένα Λουθηρανικά εκκλησιαστικά σώματα απαιτούν αυτό να γίνεται άνευ όρων, επειδή πιστεύουν ότι οι ομολογίες εκφράζουν ορθά τις διδαασκαλίες της Βίβλου. Άλλοι επιτρέπουν στις εκκλησίες τους να το πράξουν «στο βαθμό που» οι ομολογίες συμφωνούν με τη Βίβλο.
Επιπλέον οι Λουθηρανοί αποδέχονται τις διδασκαλίες των πρώτων επτά οικουμενικών συνόδων της Χριστιανικής Εκκλησίας. Η "Ομολογία της Αυγούστας" διδάσκει ότι «η πίστη όπως ομολογήθηκε από το Λούθηρο και τους οπαδούς του δεν είναι τίποτε νέο, αλλά η αληθινή καθολική πίστη και ότι οι εκκλησίες τους αντιπροσωπεύουν την αληθινή καθολική ή παγκόσμια εκκλησία». Όταν οι Λουθηρανοί παρουσίασαν την "Ομολογία της Αυγούστας" στον Κάρολο Ε΄ της Αγίας Ρωμαϊκής Αυτοκρατορίας εξήγησαν «ότι κάθε άρθρο πίστης και πρακτικής ήταν αληθινό πρώτα απ 'όλα στην Αγία Γραφή και στη συνέχεια στη διδασκαλία των εκκλησιαστικών πατέρων και συνόδων». 
Δικαίωση.
Το βασικό δόγμα ή η ουσιώδης αρχή του Λουθηρανισμού είναι το δόγμα της δικαίωσης. Οι Λουθηρανοί πιστεύουν ότι οι άνθρωποι σώζονται από τις αμαρτίες τους μόνο από τη χάρη του Θεού ("Sola Gratia"), μόνο με την πίστη ("Sola Fide"), με βάση μόνο τη Γραφή ("Sola Scriptura"). Η ορθόδοξη Λουθηρανική θεολογία υποστηρίζει ότι ο Θεός έκανε τον κόσμο, συμπεριλαμβανομένης της ανθρωπότητας, τέλειο, άγιο και αναμάρτητο. Ωστόσο ο Αδάμ και η Εύα επέλεξαν να παρακούσουν το Θεό, εμπιστευόμενοι τη δική τους δύναμη, γνώση και σοφία. Κατά συνέπεια οι άνθρωποι είναι επιβαρυμένοι με το προπατορικό αμάρτημα, γεννημένοι αμαρτωλοί και ανίκανοι να αποφύγουν να διαπράξουν αμαρτωλές πράξεις. Για τους Λουθηρανούς το προπατορικό αμάρτημα είναι η «κύρια αμαρτία, ρίζα και πηγή όλων των πραγματικών αμαρτιών». 
Οι Λουθηρανοί διδάσκουν ότι οι αμαρτωλοί, αν και είναι ικανοί να κάνουν έργα που είναι «καλά» εξωτερικά, δεν είναι ικανοί να κάνουν έργα που ικανοποιούν τη δικαιοσύνη του Θεού. Κάθε ανθρώπινη σκέψη και πράξη είναι μολυσμένη με αμαρτία και αμαρτωλά κίνητρα. Εξαιτίας αυτού όλη η ανθρωπότητα αξίζει αιώνια καταδίκη στην κόλαση . Ο Θεός στην αιωνιότητα έχει στρέψει την Πατρική καρδιά του προς αυτόν τον κόσμο και έχει σχεδιάσει τη λύτρωσή του επειδή αγαπά όλους τους ανθρώπους και δεν θέλει κανέναν να καταδικαστεί αιώνια.
Για το σκοπό αυτό «ο Θεός έστειλε τον Υιό Του Ιησού Χριστό, τον Κύριό μας, στον κόσμο για να μας λυτρώσει και να μας ελευθερώσει από τη δύναμη του διαβόλου και να μας φέρει κοντά Του και να μας κυβερνήσει ως Βασιλιάς της δικαιοσύνης, της ζωής και της σωτηρίας κατά της αμαρτίας, του θανάτου και της κακής συνείδησης», όπως εξηγεί η Μεγάλη Κατήχηση του Λούθηρου.. Εξαιτίας αυτού οι Λουθηρανοί διδάσκουν ότι η σωτηρία είναι δυνατή μόνο λόγω της χάρης του Θεού που εκδηλώνεται με τη γέννηση, τη ζωή, τον πόνο, το θάνατο και την ανάσταση και τη συνεχή παρουσία, με τη δύναμη του Αγίου Πνεύματος, του Ιησού Χριστού.Με τη χάρη του Θεού, που έγινε γνωστή και αποτελεσματική στο πρόσωπο και στο έργο του Ιησού Χριστού, ένα πρόσωπο συγχωρείται, υιοθετείται ως παιδί και κληρονόμος του Θεού και λαμβάνει την αιώνια σωτηρία. Ο Χριστός, επειδή ήταν εντελώς υπάκουος στον νόμο σεβόμενος τόσο την ανθρώπινη όσο και τη θεϊκή φύση του, «είναι μια τέλεια ικανοποίηση και συμφιλίωση της ανθρώπινης φυλής», όπως ισχυρίζεται το "Βιβλίο της Ομόνοιας" και συνοψίζει:
Ο [Χριστός] υπάκουσε στο νόμο για μας, έφερε την αμαρτία μας και πηγαίνοντας στον Πατέρα του ακολούθησε πλήρη και τέλεια υπακοή για μας τους φτωχούς αμαρτωλούς, από την αγία γέννησή του ως το θάνατό του. Με αυτό τον τρόπο κάλυψε όλη μας την ανυπακοή, που είναι ενσωματωμένη στη φύση μας και στις σκέψεις, στα λόγια και στις πράξεις της, έτσι ώστε αυτή η ανυπακοή να μην θεωρείται ως καταδίκη, αλλά συγχωρείται από τη χάρη και μόνο, μόνο μέσω του Χριστού.
Οι Λουθηρανοί πιστεύουν ότι τα άτομα λαμβάνουν αυτό το δώρο της σωτηρίας μόνο μέσω της πίστης. Η σωτήρια πίστη είναι η γνώση, η αποδοχή και η εμπιστοσύνη στην υπόσχεση του Ευαγγελίου. Ακόμη και η ίδια η πίστη θεωρείται ως δώρο του Θεού, που δημιουργήθηκε στις καρδιές των χριστιανών από το έργο του Αγίου Πνεύματος μέσω του Λόγου και του Βαπτίσματος. Η πίστη λαμβάνει το δώρο της σωτηρίας παρά προκαλεί τη σωτηρία. Έτσι οι Λουθηρανοί απορρίπτουν τη «θεολογία της απόφασης» που είναι κοινή μεταξύ των σύγχρονων Ευαγγελικών.
Δεδομένου ότι ο όρος "χάρη" έχει οριστεί διαφορετικά από άλλα χριστιανικά εκκλησιαστικά σώματα (π.χ. Ρωμαιοκαθολικισμός ), είναι σημαντικό να σημειωθεί ότι ο Λουθηρανισμός ορίζει τη χάρη ως εξ ολοκλήρου περιορισμένη στα δώρα του Θεού προς εμάς. Η δικαίωση έρχεται ως καθαρό δώρο, όχι κάτι που αξίζουμε από την αλλαγή της συμπεριφοράς μας ή στο οποίο συνεργαζόμαστε. Η χάρη δεν αφορά στην ανταπόκρισή μας στα δώρα του Θεού, αλλά μόνο σε αυτά.
Αγία Τριάδα.
Οι Λουθηρανοί είναι Τριαδιστές. Απορρίπτουν την ιδέα ότι ο Πατέρας και ο Υιός είναι απλώς όψεις του ίδιου προσώπου, δηλώνοντας ότι τόσο η Παλαιά όσο και η Καινή Διαθήκη τους δείχνουν ότι είναι δύο ξεχωριστά πρόσωπα. Οι Λουθηρανοί πιστεύουν ότι το Άγιο Πνεύμα εκπορεύεται τόσο από τον Πατέρα όσο και από τον Υιό. Σύμφωνα με το Σύμβολο του αγίου Αθανασίου: «Λατρεύουμε έναν Θεό στην Τριάδα και την Τριάδα στην Ενότητα. ούτε συγχέουμε τα Πρόσωπα ούτε διαιρούμε την Ουσία», επειδή υπάρχει ένα Πρόσωπο του Πατέρα, ένα άλλο του Υιού και ένα τρίτο του Αγίου Πνεύματος. Όμως η Θεότητα του Πατρός, του Υιού και του Αγίου Πνεύματος είναι όλα ένα: η δόξα ίση, η μεγαλοσύνη συναιώνια». 
Οι δύο φύσεις του Χριστού.
Οι Λουθηρανοί πιστεύουν ότι ο Ιησούς είναι ο Χριστός, δηλαδή ο σωτήρας τον οποίο υπόσχεται η Παλαιά Διαθήκη. Πιστεύουν ότι είναι τόσο από τη φύση του Θεός όσο και από τη φύση του άνθρωπος σε ένα πρόσωπο, καθώς ομολογούν στη "Μικρή Κατήχηση" του Λούθηρου ότι είναι «αληθινός Θεός, που γεννήθηκε από τον Πατέρα από την αιωνιότητα και επίσης αληθινός άνθρωπος που γεννήθηκε από τη Θεοτόκο». 
Η "Ομολογία της Αυγούστας" εξηγεί: 
Ο Υιός του Θεού προσέλαβε την ανθρώπινη φύση στη μήτρα της Παναγίας, έτσι ώστε να υπάρχουν δύο φύσεις, η θεϊκή και η ανθρώπινη, ενωμένες αδιαχώριστα σε ένα Πρόσωπο, ένα Χριστό, αληθινό Θεό και αληθινό άνθρωπο, που γεννήθηκε από την Παναγία, υπέφερε πραγματικά, σταυρώθηκε, πέθανε και ετάφη, για να συμφιλιώσει τον Πατέρα με εμάς και να θυσιαστεί όχι μόνο για το προπατορικό αμάρτημα αλλά και για όλες τις πραγματικές αμαρτίες των ανθρώπων.
Μυστήρια.
Οι Λουθηρανοί θεωρούν τα μυστήρια ιερά και θεοσύστατα. Όταν τελούνται σωστά με τη χρήση των φυσικών συστατικών που επιτάσσει ο Θεός μαζί με τα θεοσύστατα λόγια , ο Θεός είναι, με έναν τρόπο συγκεκριμένο για κάθε μυστήριο, παρών με το Λόγο και τα φυσικά συστατικά. Προσφέρει με ειλικρίνεια σε όλους όσους μετέχουν του μυστηρίου συγχώρεση των αμαρτιών και αιώνια σωτηρία . Εργάζεται επίσης σε αυτούς για να τους κάνει να αποδεχθούν αυτές τις ευλογίες. 
Οι Λουθηρανοί δεν είναι δογματικοί με τον αριθμό των μυστηρίων. Σε συμφωνία με την αρχική δήλωση του Λούθηρου στη Μεγάλη Κατήχησή του, μερικοί μιλάνε μόνο για δύο μυστήρια, το Βάπτισμα και τη Θεία Κοινωνία, αν και στη συνέχεια στο ίδιο έργο ονομάζει την Εξομολόγηση και την Αφεση των Αμαρτιών «το τρίτο μυστήριο». Ο ορισμός του μυστηρίου στην Απολογία της Ομολογίας της Αυγούστας παραθέτει την Αφεση των Αμαρτιών ως ένα από αυτά. Με την εξαίρεση των Λαισαντιανών Λουθηρανών η Κατ' ιδίαν Εξομολόγηση δεν ασκείται μεταξύ των Λουθηρανών τόσο συχνά όσο στην Καθολική Εκκλησία. Περισσότερο συνηθίζεται πριν από την πρώτη φορά της Θείας Ευχαριστίας. Ορισμένες εκκλησίες επιτρέπουν επίσης την Κατ' ιδίαν Εξομολόγηση τα Σάββατα πριν από τη Θείας Ευχαριστία. Μια γενική εξομολόγηση και άφεση των αμαρτιών ανακοινώνεται στη λειτουργία της Θείας Ευχαριστίας.
Bάπτισμα.
Οι Λουθηρανοί θεωρούν ότι το βάπτισμα είναι ένα έργο σωτηρίας του Θεού, εντεταλμένο και θεσμοθετημένο από τον Ιησού Χριστό . Το βάπτισμα είναι ένα «μέσο χάριτος» μέσω του οποίου ο Θεός δημιουργεί και ενισχύει τη «σωτήρια πίστη» ως την «κάθαρση της αναγέννησης» , με την οποία αναγεννώνται τα βρέφη και οι ενήλικες. Από τη στιγμή που η δημιουργία της πίστης είναι αποκλειστικά έργο του Θεού, δεν εξαρτάται από τις ενέργειες του βαπτισμένου, είτε του βρέφους είτε του ενήλικα. Παρόλο που τα βαπτισμένα βρέφη δεν μπορούν να αρθρώσουν αυτή την πίστη, οι Λουθηρανοί πιστεύουν ότι αυτή είναι το ίδιο παρούσα. 
Μόνο η πίστη δέχεται αυτά τα θεία δώρα, έτσι οι Λουθηρανοί ομολογούν ότι το βάπτισμα «ενεργεί συγχώρεση των αμαρτιών, απαλλάσσει από το θάνατο και το διάβολο και δίνει αιώνια σωτηρία σε όλους όσους το πιστεύουν, όπως δηλώνουν τα λόγια και οι υποσχέσεις του Θεού». Οι Λουθηρανοί πιστεύουν στέρεα στη Γραφή που αναφέρει στην Α΄ Επιστολή Πέτρου 3:21: «Το βάπτισμα, που αντιστοιχεί σε αυτό, σας σώζει τώρα όχι ως αφαίρεση της βρωμιάς από το σώμα αλλά ως έκκληση προς το Θεό για καλή συνείδηση, μέσω της ανάστασης του Ιησού Χριστο». Συνεπώς οι Λουθηρανοί εφαρμόζουν το βάπτισμα τόσο σε βρέφη όσο και σε ενήλικες . Στο ειδικό τμήμα για το νηπιοβαπτισμό στη Μεγάλη Κατήχησή του ο Λούθηρος υποστηρίζει ότι το βάπτισμα των νηπίων είναι ευχάριστο από το Θεό επειδή τα άτομα που βαφτίζονται έτσι αναγεννώνται και καθαγιάζονται από το Άγιο Πνεύμα. 
Θεία Ευχαριστία.
Οι Λουθηρανοί υποστηρίζουν ότι κατά τη Θεία Ευχαριστία, που αναφέρεται επίσης ως Δείπνο του Κυρίου, το αληθινό σώμα και αίμα του Χριστού είναι πραγματικά παρόντα «μέσα, με και υπό τη μορφή» του καθαγιασμένου ψωμιού και κρασού για όλους εκείνους που το τρώνε και το πίνουν, ένα δόγμα που το Βιβλίο της Ομόνοιας ονομάζει «μυστηριακή ένωση». 
Εξομολόγηση.
Πολλοί Λουθηρανοί μετέχουν του μυστήριου της μετάνοιας πριν λάβουν τη Θεία Ευχαριστία [129] [115] Πριν πάνε να εξομολογηθούν και λάβουν τη Συγχώρεση, οι πιστοί πρέπει να εξετάσουν τη ζωή τους υπό το φως των Δέκα Εντολών. [114] Μια οδηγία Εξομολόγησης και Συγχώρεσης περιέχεται στη Μικρή Κατήχηση, καθώς και σε λειτουργικά βιβλία [114]. Οι Λουθηρανοί γονατίζουν χαρακτηριστικά στο κιγκλίδωμα προ της αγίας τράπεζας για να ομολογήσουν τις αμαρτίες τους, ενώ ο εξομολόγος ακούει και στη συνέχεια προσφέρει τη συγχώρεση ενώ βάζει το πετραχήλι του στο κεφάλι του μετανοούντος. [114] Οι κληρικοί απαγορεύεται να αποκαλύψουν οτιδήποτε ειπώθηκε κατά τη διάρκεια της ιδιωτικής Εξομολόγησης και Συγχώρεση σύμφωνα με τη σφραγίδα του διεπιστημονικού και αντιμετωπίζουν την αποβολή από την παραβίαση. Εκτός από αυτό οι Λαισταντιανοί Λουθηρανοί έχουν μια πρακτική εξομολόγησης σε λαϊκό. [130]
Μετατροπή.
Στο Λουθηρανισμό η μετατροπή, ή η αναγέννηση υπό την αυστηρή έννοια του όρου, είναι το έργο της θείας χάριτος και δύναμης με το οποίο ο άνθρωπος, που γεννήθηκε από σάρκα και χωρίς δύναμη να σκεφτεί, να θέλει ή να κάνει οτιδήποτε καλό και νεκρός μέσα στην αμαρτία, μέσω του ευαγγελίου και του ιερού βαπτίσματος, μεταφέρεται από μια κατάσταση αμαρτίας και πνευματικού θανάτου υπό την οργή του Θεού σε μια κατάσταση πνευματικής ζωής πίστης και χάριτος, καθιστάμενος ικανός να θέλει και να κάνει ό, τι είναι πνευματικά καλό και ιδίως να εμπιστευτεί τα οφέλη της λύτρωσης που είναι ο Ιησούς Χριστός .
Κατά τη μετατροπή κάποιος μετακινείται από την αμετανοησία στη μετάνοια. Η "Ομολογία της Αυγούστας" χωρίζει τη μετάνοια σε δύο μέρη: «Το ένα είναι η συντριβή, δηλαδή ο τρόμος που πλήττει τη συνείδηση ​​μέσω της γνώσης της αμαρτίας, και το άλλο είναι η πίστη, που γεννιέται από το Ευαγγέλιο ή τη συγχώρεση και πιστεύει ότι χάριν του Χριστού οι αμαρτίες συγχωρούνται, ανακουφίζουν τη συνείδηση ​​και την απαλλάσσουν από τον τρόμο».
Προορισμός.
Οι Λουθηρανοί ακολουθούν το θεϊκό μονεργισμό, τη διδασκαλία ότι η σωτηρία γίνεται μόνο από τη δράση του Θεού και επομένως απορρίπτουν την ιδέα ότι οι άνθρωποι στην κατάσταση της πτώσης τους έχουν ελεύθερη βούληση σε σχέση με τα πνευματικά ζητήματα. Πιστεύουν ότι αν και οι άνθρωποι έχουν ελεύθερη βούληση όσον αφορά την πολιτική δικαιοσύνη, δεν μπορούν να εργαστούν για την πνευματική δικαιοσύνη στην καρδιά τους χωρίς την παρουσία και τη βοήθεια του Αγίου Πνεύματος. Οι Λουθηρανοί πιστεύουν ότι οι Χριστιανοί «σώζονται», ότι όλοι όσοι εμπιστεύονται μόνο το Χριστό και τις υποσχέσεις του μπορούν να είναι σίγουροι για τη σωτηρία τους. 
Σύμφωνα με το Λουθηρανισμό η κεντρική τελική ελπίδα του Χριστιανού είναι «η ανάσταση του σώματος και η αιώνια ζωή» όπως ομολογείται στο Σύμβολο της Πίστεως και όχι στον προορισμό. Οι Λουθηρανοί διαφωνούν με αυτούς που θεωρούν τον προορισμό - παρά τον πόνο, το θάνατο και την ανάσταση του Χριστού - πηγή της σωτηρίας. Σε αντίθεση με κάποιους Καλβινιστές οι Λουθηρανοί δεν πιστεύουν σε προορισμό σε καταδίκη , συνήθως αναφέροντας «το Θεό το Σωτήρα μας, που επιθυμεί όλοι οι άνθρωποι να σωθούν και να έρθουν στη γνώση της αλήθειας» σαν αντίθετη μαρτυρία σε ένα τέτοιο ισχυρισμό. Αντ 'αυτού οι Λουθηρανοί διδάσκουν ότι η αιώνια καταδίκη είναι αποτέλεσμα των αμαρτιών του άπιστου, της απόρριψης της συγχώρεσης των αμαρτιών και της απιστίας .
Θεία πρόνοια.
Σύμφωνα με τους Λουθηρανούς ο Θεός προστατεύει τη δημιουργία του, συμπράττει σε οτιδήποτε συμβαίνει και καθοδηγεί το σύμπαν. Ενώ ο Θεός συμπράττει τόσο στις καλές όσο και στις κακές πράξεις, στις κακές πράξεις το κάνει μόνο στο βαθμό που είναι πράξεις, αλλά όχι με στο κακό μέσα σε αυτές. Ο Θεός συνδράμει στην επιτέλεση μιας πράξης, αλλά δεν συνεργάζεται στη διαφθορά μιας πράξης ή στο κακό του αποτελέσματός της . Οι Λουθηρανοί πιστεύουν ότι όλα υπάρχουν για χάρη της Χριστιανικής Εκκλησίας και ότι ο Θεός καθοδηγεί τα πάντα για την ευημερία και την ανάπτυξή της. 
Η εξήγηση του Σύμβολου της Πίστεως που δίνεται στη "Μικρή Κατήχηση" αναφέρει ότι όλα όσα καλά έχουν οι άνθρωποι δίνονται και προστατεύονται από το Θεό, είτε άμεσα είτε μέσω άλλων ανθρώπων ή πραγμάτων [144]. Από τις υπηρεσίες που μας παρέχουν άλλοι μέσω της οικογένειας, της κυβέρνησης και της εργασίας, «δεχόμαστε αυτές τις ευλογίες όχι από αυτούς, αλλά μέσω αυτών από το Θεό». Of the services others provide us through family, government, and work, "we receive these blessings not from them, but, through them, from God." Επειδή ο Θεός χρησιμοποιεί τα ωφέλιμα έργα όλων για το καλό, οι άνθρωποι δεν πρέπει να υποτιμούν κάποια χρήσιμα επαγγέλματα ως λιγότερο άξια από άλλα. Αντίθετα οι άνθρωποι πρέπει να τιμούν τους άλλους, οσοδήποτε ταπεινούς, ως τα μέσα που χρησιμοποιεί ο Θεός για να εργαστούν στον κόσμο. 
Καλές πράξεις.
Οι Λουθηρανοί πιστεύουν ότι οι καλές πράξεις είναι ο καρπός της πίστης, πάντα και σε κάθε περίπτωση. Οι καλές πράξεις έχουν την προέλευσή τους στο Θεό όχι στην εκπεσούσα ανθρώπινη καρδιά ή στην ανθρώπινη προσπάθεια και η απουσία τους αποδεικνύει ότι η πίστη απουσιάζει. Οι Λουθηρανοί δεν πιστεύουν ότι οι καλές πράξεις αποτελούν παράγοντα για τη σωτηρία. Πιστεύουν ότι σωζόμαστε από τη χάρη του Θεού - με βάση τα πάθη και το θάνατο του Χριστού- και την πίστη στον Τριαδικό Θεό. Οι καλές πράξεις είναι το φυσικό αποτέλεσμα της πίστης, όχι η αιτία της σωτηρίας. Παρόλο που οι Χριστιανοί δεν είναι πλέον υποχρεωμένοι να τηρούν τον νόμο του Θεού, υπηρετούν ελεύθερα και πρόθυμα το Θεό και τους πλησίον τους. 
Κρίση και αιώνια ζωή.
Οι Λουθηρανοί δεν πιστεύουν σε κανένα είδος γήινης χιλιετούς βασιλείας του Χριστού ούτε πριν ούτε μετά τη δεύτερη του έλευση την τελευταία ημέρα. 
104/5000
Οι Λουθηρανοί διδάσκουν ότι, στο θάνατο, οι ψυχές των Χριστιανών μεταφέρονται αμέσως στην παρουσία του Ιησού, Διδάσκουν ότι, κατά το θάνατο, οι ψυχές των χριστιανών παρουσιάζονται αμέσως στον Ιησού, όπου περιμένουν τη Δευτέρα Παρουσία του την τελευταία ημέρα.. Την τελευταία ημέρα θα αναστηθούν όλα τα σώματα των νεκρών 
Οι ψυχές τους θα επανενωθούν με τα ίδια σώματα που είχαν πριν πεθάνουν. Τα σώματα τότε θα αλλάξουν, εκείνα των ασεβών σε μια κατάσταση αιώνιας ντροπής και μαρτυρίου 159 και εκείνα των δίκαιων σε μια αιώνια κατάσταση ουράνιας δόξας. Μετά την ανάσταση όλων των νεκρών και την αλλαγή αυτών που θα εξακολουθούν να ζουν όλα τα έθνη θα συγκεντρωθούν ενώπιον του Χριστού και θα χωρίσει τους δίκαιους από τους φαύλους. 
Ο Χριστός θα κρίνει δημοσίως όλους τους ανθρώπους με τη μαρτυρία των πράξεών τους, των καλών πράξεων των δικαίων ως μαρτυρία της πίστης τους και τα κακών πράξεων των ασεβών ως μαρτυρία της απιστίας τους. Θα κρίνει με δικαιοσύνη παρουσία όλων των ανθρώπων και των αγγέλων και η τελική του κρίση θα είναι απλώς καταδίκη σε αιώνια τιμωρία για τους πονηρούς και χαρίεν δώρο ζωής αιώνιας για τους δίκαιους.
Πρακτικές.
Λειτουργία.
Οι Λουθηρανοί δίνουν μεγάλη έμφαση σε μια λειτουργική προσέγγιση των λατρευτικών εκδηλώσεων , αν και υπάρχουν σημαντικές μη-λειτουργικές μειονότητες, για παράδειγμα, οι Χαουγκεανοί Λουθηρανοί από τη Νορβηγία. Ο Μαρτίνος Λούθηρος ήταν μεγάλος θιασώτης της μουσικής και αυτός είναι ο λόγος για τον οποίο αυτή αποτελεί μεγάλο μέρος των Λουθηρανικών λειτουργιών. Συγκεκριμένα ο Λούθηρος θαύμαζε τους συνθέτες Ζοσκέν ντε Πρε και Λούντβιχ Ζενφλ και ήθελε τα άσματα στην εκκλησία για να απομακρυνθεί από την "ars perfecta" (Καθολική Ιερή Μουσική ύστερης της Αναγέννησης) προς άσματα "Gemeinschaft" (της κοινότητας). Οι Λουθηρανικοί ύμνοι είναι μερικές φορές γνωστοί ως "Choral". Η λουθηρανική υμνωδία είναι γνωστή για το δογματικό, διδακτικό και μουσικό πλούτο της. Οι περισσότερες Λουθηρανικές εκκλησίες δραστηριοποιούνται μουσικά με χορωδίες, ενηλίκων και παιδικές. Ο Γιόχαν Σεμπάστιαν Μπαχ, αφοσιωμένος Λουθηρανός, συνέθεσε μουσική για τη Λουθηρανική εκκλησία.
Οι Λουθηρανοί διατηρούν επίσης μια λειτουργική προσέγγιση για την τέλεση της Θείας Ευχαριστίας, υπογραμμίζοντας το μυστήριο ως την κεντρική πράξη της χριστιανικής λατρείας. Πιστεύουν ότι το πραγματικό σώμα και αίμα του Ιησού Χριστού είναι παρόντα εντός και υπό τη μορφή του ψωμιού και του κρασιού. Αυτή η πεποίθηση ονομάζεται Πραγματική Παρουσία ή μυστηριακή ένωση και είναι διαφορετική από τη συνουσίωση και τη μετουσίωση. Επιπλέον οι Λουθηρανοί απορρίπτουν την ιδέα ότι η θεία κοινωνία είναι ένα απλό σύμβολο ή ανάμνηση. Ομολογούν στην Απολογία της Ομολογίας της Αυγούστας:
Μην καταργείτε τη Θεία Ευχαριστία, αλλά να τη διατηρείτε και να την υπερασπίζετε με θρησκευτικότητα. Ανάμεσά μας η Θεία Ευχαριστία τελείται κάθε Κυριακή και σε άλλες εορτές, όταν το Μυστήριο διατίθεται σε όποιους επιθυμούν να συμμετάσχουν σε αυτό, αφού έχουν εξομολογηθεί και συγχωρεθεί. Διατηρούμε επίσης τους παραδοσιακούς λειτουργικούς τύπους, όπως η σειρά των αναγνωσμάτων, των προσευχών, των αμφίων και άλλα παρόμοια πράγματα. Εκτός από τη Θεία Κοινωνία (Θεία Ευχαριστία), τα εκκλησιάσματα τελούν επίσης λειτουργίες, που είναι λατρευτικές τελετές χωρίς αυτή. Μπορούν να περιλαμβάνουν Όρθρους, Εσπερινούς, Λυχνικούς και την Ανάσταση. Οι ιδιωτικές ή οικογενειακές τελετές περιλαμβάνουν τις Πρωινές και Εσπερινές προσευχές από τη "Μικρή Κατήχηση" του Λούθηρου. Τα γεύματα ευλογούνται με την Κοινή προσευχή της τραπέζης, τον Ψαλμό 145, 15-16, ή άλλες προσευχές και μετά το γεύμα ευχαριστούν τον Κύριο, για παράδειγμα, με τον Ψαλμό 136, 1. Ο ίδιος ο Λούθηρος ενθάρρυνε τη χρήση στίχων των Ψαλμών, όπως αυτοί που ήδη αναφέρθηκαν, μαζί με την Κυριακή Προσευχή και μια άλλη σύντομη προσευχή πριν και μετά από κάθε γεύμα την Ευλογία και Ευχαριστίες στα Γεύματα από τη "Μικρή Κατήχηση" του Λούθηρου. Επιπλέον οι Λουθηρανοί χρησιμοποιούν λατρευτικά βιβλία, με μικρές καθημερινές προσευχές.
Το κυρίαρχο τελετουργικό που χρησιμοποιούν οι Λουθηρανικές Εκκλησίες είναι Δυτικό που βασίζεται στη "Formula missae" («Τυπική λειτουργία»), αν και χρησιμοποιούνται και άλλα Λουθηρανικά τελετουργικά, όπως στις Λουθηρανικές Εκκλησίες με Βυζαντινό Τελετουργικό, όπως η Ουκρανική Λουθηρανική Εκκλησία και η Ευαγγελική Εκκλησία της Ομολογίας της Αυγούστας στη Σλοβενία. ​Παρόλο που η "Deutsche Messe" (Γερμανική Λειτουργία) του Λούθηρου ήταν εξ ολοκλήρου ψαλτή εκτός από το κήρυγμα, αυτό δεν συμβαίνει συνήθως σήμερα.
Τη δεκαετία του '70, πολλές Λουθηρανικές εκκλησίες άρχισαν να τελούν μοντέρνες μορφές λατρείας με σκοπό τη διάδοση του ευαγγελίου. Αυτές οι μορφές ήταν διάφορων ειδών, ανάλογα με τις προτιμήσεις του εκκλησιάσματος. Συχνά τελούνταν παράλληλα με μια παραδοσιακή λειτουργία για να εξυπηρετούν εκείνους που προτιμούσαν τη σύγχρονη λατρευτική μουσική. Σήμερα λίγα Λουθηρανικά εκκλησιάσματα ακολουθούν μοντέρνες λειτουργίες ως μόνες μορφές λειτουργίας τους. Η διάδοση δεν είναι πλέον το κύριο κίνητρό τους, μάλλον αυτή η μορφή λατρείας θεωρείται περισσότερο σύμφωνη με τις επιθυμίες συγκεκριμένων εκκλησιασμάτων.. Στη Φινλανδία οι Λουθηρανοί έχουν πειραματιστεί με τη "Tuomasmessu" (Λειτουργία του Αγίου Θωμά) και τη " Metallimessu" (Μέταλ Λειτουργία), στην οποία οι παραδοσιακοί ύμνοι είναι προσαρμοσμένοι στη χέβι μέταλ. Μερικοί Λαισταντιανοί φθάνουν σε μια έντονα συναισθηματική και εκστατική κατάσταση κατά τη διάρκεια της λατρείας. Η Λουθηρανική Παγκόσμια Ομοσπονδία, στη Διακήρυξη του Ναϊρόμπι για τη Λατρεία και τον Πολιτισμό, συνέστησε να καταβληθεί κάθε δυνατή προσπάθεια ώστε οι εκκλησιαστικές τελετές να καταστούν πιο ευαίσθητες σε σχέση με το πολιτιστικό πλαίσιο .
Ιεραποστολές.
Μεγάλες Λουθηρανικές αποστολές εμφανίστηκαν για πρώτη φορά το 19ο αιώνα. Οι πρώτες ιεραποστολικές απόπειρες τον αιώνα μετά τη Μεταρρύθμιση δεν τελεσφόρησαν. Ωστόσο Ευρωπαίοι έμποροι έφεραν το Λουθηρανισμό στην Αφρική από το 17ο αιώνα, καθώς εγκαταστάθηκαν κατά μήκος των ακτών. Κατά το πρώτο μισό του 19ου αιώνα η ιεραποστολική δραστηριότητα στην Αφρική επεκτάθηκε, συμπεριλαμβανομένου του κηρύγματος από ιεραποστόλους, της μετάφρασης της Γραφής και εκπαίδευσης .
Ο Λουθηρανισμός έφθασε στην Ινδία ξεκινώντας από το έργο του Βαρθολομαίου Ζήγκενμπαλγκ, όπου αναπτύχθηκε μια κοινότητα με αρκετές χιλιάδες, ολοκληρωμένη με τη δική της μετάφραση της Βίβλου, κατήχηση, ύμνους και σύστημα Λουθηρανικών σχολείων. Τη δεκαετία του 1840 αυτή η εκκλησία γνώρισε αναβίωση μέσω του έργου της αποστολής της Λειψίας, με τον Καρλ Γκάουλ. Μετά την απομάκρυνση των Γερμανών ιεραποστόλων το 1914 οι Λουθηρανοί στην Ινδία έγιναν εντελώς αυτόνομοι, διατηρώντας όμως το Λουθηρανικό χαρακτήρα τους. Τα τελευταία χρόνια η Ινδία χαλάρωσε τους νόμους της κατά του θρησκευτικού προσηλυτισμού, επιτρέποντας την αναζωπύρωση του ιεραποστολικού έργου.
Στη Λατινική Αμερική οι ιεραποστολές άρχισαν να εξυπηρετούν τους Ευρωπαίους μετανάστες Λουθηρανικής προέλευσης, τόσο εκείνους που μιλούσαν γερμανικά όσο και εκείνους που πλέον δεν τα μιλούσαν. Αυτές οι εκκλησίες με τη σειρά τους άρχισαν να προσηλυτίζουν εκείνους στις περιοχές τους που δεν ήταν ευρωπαϊκής προέλευσης, συμπεριλαμβανομένων των αυτοχθόνων λαών .
Το 1892 οι πρώτοι Λουθηρανοί ιεραπόστολοι έφτασαν στην Ιαπωνία. Αν και το έργο άρχισε σταδιακά και σημειώθηκε σημαντική υποχώρηση με τις δυσκολίες του Β΄ Παγκοσμίου Πολέμου, ο Λουθηρανισμός εκεί επιβίωσε και έγινε αυτοσυντηρούμενος. Μετά την εκδίωξη των ιεραποστόλων της Κίνας, συμπεριλαμβανομένων εκείνων της Λουθηρανικής Εκκλησίας της Κίνας, συνέχισαν το έργο τους στην Ταϊβάν και στο Χονγκ Κονγκ, που έγινε κέντρο του Λουθηρανισμού στην Ασία .
Η Λουθηρανική Αποστολή στη Νέα Γουινέα, αν και ιδρύθηκε μόλις το 1953, έγινε η μεγαλύτερη στον κόσμο μέσα σε λίγες μόνο δεκαετίες. Μέσα από το έργο των ντόπιων ιεραπόστολων, πολλές φυλές διαφορετικών γλωσσών γνώρισαν το Ευαγγέλιο .
Σήμερα η Λουθηρανική Παγκόσμια Ομοσπονδία λειτουργεί τη Λουθηρανική Παγκόσμια Πρόνοια, μια υπηρεσία ανακούφισης και ανάπτυξης που δραστηριοποιείται σε περισσότερες από 50 χώρες.
Εκπαίδευση.
Η κατηχητική διδασκαλία θεωρείται θεμελιώδης στις περισσότερες Λουθηρανικές εκκλησίες. Σχεδόν όλες διατηρούν Κυριακάτικα σχολεία και μερικές Λουθηρανικά σχολεία σε επίπεδο προσχολικό, πρωτοβάθμιο, γυμνασιακό, λυκειακό, πανεπιστημιακό ή σχολείου ενηλίκων. Η δια βίου μελέτη της κατήχησης προορίζεται για όλες τις ηλικίες, ώστε να μην επαναληφθούν οι καταχρήσεις της Εκκλησίας πριν από τη Μεταρρύθμιση. Τα Λουθηρανικά σχολεία αποτελούσαν πάντοτε βασική πτυχή του έργου των Λουθηρανών ιεραπόστολων, ξεκινώντας από το Βαρθολομαίο Ζήγκενμπαλγκ και το Χάινριχ Π., που άρχισε να εργάζεται στην Ινδία το έτος 1706. Κατά την περίοδο της Αντιμεταρρύθμισης στις γερμανόφωνες περιοχές, τα κρυφά Λουθηρανικά σχολεία ήταν ο κύριος λουθηρανικός θεσμός μεταξύ των κρυπτολουθηρανών. 
Οι πάστορες λαμβάνουν σχεδόν πάντα σημαντική θεολογική εκπαίδευση, συμπεριλαμβανομένης της Ελληνιστικής Κοινής και της Βιβλικής Εβραϊκής γλώσσας, ώστε να μπορούν να προσφεύγουν στις χριστιανικές γραφές στο πρωτότυπο. Οι πάστορες συνήθως διδάσκουν στην κοινή γλώσσα του τοπικού εκκλησιάσματος.
Συναδέλφωση των εκκλησιών.
Οι Λουθηρανοί χωρίστηκαν για το ζήτημα της συναδέλφωσης (των εκκλησιών) τα πρώτα τριάντα χρόνια μετά το θάνατο του Λούθηρου. Ο Φίλιππος Μελάγχθων και η Φιλιππιστική ομάδα του θεώρησαν ότι οι Χριστιανοί των διαφορετικών δογμάτων έπρεπε να ενωθούν μεταξύ τους χωρίς να συμφωνούν απόλυτα για το δόγμα. Ενάντια σε αυτούς στάθηκαν οι Γνησιολουθηρανοί, με επικεφαλής το Ματίας Φλάσιους και τη Σχολή του Πανεπιστήμιου της Ιένας. Καταδίκασαν τη θέση των Φιλιππιστών περί αδιαφορισμού, χαρακτηρίζοντάς τη ως «φιλενωτικό συμβιβασμό» της πολύτιμης θεολογίας της Μεταρρύθμισης. Αντίθετα υποστήριξαν ότι η γνήσια ενότητα μεταξύ των Χριστιανών και η πραγματική θεολογική ειρήνη ήταν δυνατή μόνο με μια έντιμη συμφωνία για κάθε θέμα δογματικής διαμάχης. 
Πλήρης συμφωνία επιτεύχθηκε τελικά το 1577, μετά το θάνατο τόσο του Μελάγχθωνα όσο και του Φλάσιους, όταν μια νέα γενιά θεολόγων επέλυσε τις δογματικές διαμάχες με βάση τη Γραφή με το Βιβλίο της Ομόνοιας. Αν και κατέκριναν την ορατή διαίρεση των Χριστιανών στη γη, οι ορθόδοξοι Λουθηραίοι απέφευγαν την οικουμενική αδελφότητα με άλλες εκκλησίες, πιστεύοντας ότι οι Χριστιανοί δεν πρέπει, για παράδειγμα, να τελούν μαζί τη Θεία Ευχαριστία ή να ανταλλάσσουν ιερείς αν δεν συμφωνούν απόλυτα για το τι διδάσκει η Βίβλος. Το 17ο αιώνα, ο Γεώργιος Κάλιξτος ξεκίνησε μια εξέγερση εναντίον αυτής της πρακτικής, πυροδοτώντας τη Συγκρητιστική Διαμάχη με τον Αβραάμ Καλόβιο ως τον κύριο αντίπαλό του. 
Το 18ο αιώνα υπήρχε κάποιο οικουμενικό ενδιαφέρον μεταξύ της Εκκλησίας της Σουηδίας και της Εκκλησίας της Αγγλίας. Ο Τζον Ρόμπινσον, Επίσκοπος του Λονδίνου, σχεδίαζε την ένωση της Αγγλικής και της Σουηδικής εκκλησίας το 1718. Το σχέδιο απέτυχε επειδή οι περισσότεροι Σουηδοί επισκόποι απέρριψαν τον Καλβινισμό της Εκκλησίας της Αγγλίας, αν και ο Γέσπερ Σβέντμπεργκ και ο Γιοχάνες Γκεζέλιους ο νεότερος, οι επίσκοποι της Σκάρα της Σουηδίας και του Τούρκου της Φινλανδίας, ήταν υπέρ. Με την ενθάρρυνση του Σβέντμπεργκ η αδελφότητα των εκκλησιών επετεύχθη μεταξύ Σουηδών Λουθηρανών και Αγγλικανών στις Μέσες Αποικίες (σήμερα ΒΔ ΗΠΑ). Το 18ο αιώνα και στις αρχές του 19ου οι Σουηδοί Λουθηρανοί απορροφήθηκαν σε Αγγλικανικές εκκλησίες, ενώ η τελευταία αρχικά Σουηδική εκκλησία ολοκλήρωσε τη συγχώνευση στην Επισκοπική Εκκλησία το 1846. 
Το 1867 Λουθηρανοί της Γερμανίας με ομολογητικές και φιλελεύθερες ανησυχίες συνενώθηκαν για να σχηματίσουν την "Κοινή Ευαγγελική Λουθηρανική Διάσκεψη" ενάντια στην απειλητική προοπτική μιας κρατικής ένωσης με τους Μεταρρυθμισμένους. Ωστόσο δεν κατάφεραν να καταλήξουν σε συναίνεση σχετικά με το βαθμό κοινής διδασκαλίας που είναι απαραίτητος για την ένωση των εκκλησιών. Τελικά το φασιστικό κίνημα των Γερμανοχριστιανών ώθησε στην τελική εθνική συγχώνευση των εκκλησιαστικών σωμάτων των Λουθηρανών, των Ενωτιστών και των Μεταρρυθμισμένων σε μια ενιαία "Εκκλησία του Ράιχ" το 1933, καταργώντας την προηγούμενη Ομοσπονδία της Γερμανικής Ευαγγελικής Εκκλησίας (DEK). Στο πλαίσιο της αποναζιστοποίησης η "Εκκλησία του Ράιχ" καταργήθηκε επισήμως το 1945 και ορισμένοι κληρικοί απομακρύνθηκαν από τις θέσεις τους. Ωστόσο η συγχώνευση των Λουθηρανικών, των Ενωτικών και των Μεταρρυθμισμένων κρατικών εκκλησιών διατηρήθηκε με την ονομασία Ευαγγελική Εκκλησία της Γερμανίας (EKD). Το 1948 τα Λουθηρανικά εκκλησιαστικά σώματα εντός της EKD ίδρυσαν την Ενιαία Ευαγγελική Λουθηρανική Εκκλησία της Γερμανίας (VELKD), αλλά αργότερα περιορίσθηκε από ανεξάρτητο νομικό πρόσωπο σε διοικητική μονάδα εντός της EKD.
Σήμερα οι Λουθηρανοί είναι διαιρεμένοι για τον τρόπο αλληλεπίδρασης με τα άλλα χριστιανικά δόγματα. Κάποιοι Λουθηρανοί υποστηρίζουν ότι όλοι πρέπει να μοιράζονται την «πλήρη συμβουλή του Θεού» (Πράξεις 20:27) σε πλήρη ενότητα (1 Κορ. 1:10) προτού οι ποιμένες μπορέσουν να μοιραστούν ο ένας τον άμβωνα του άλλου και πριν οι κοινωνούντες κοινωνήσουν ο ένας στην αγία τράπεζα του άλλου, μια πρακτική που ονομάζεται κλειστή (ή στενή) κοινωνία. Από την άλλη πλευρά άλλοι Λουθηρανοί εφαρμόζουν ποικίλους βαθμούς ανοιχτής κοινωνίας και επιτρέπουν σε ιεροκήρυκες από άλλα χριστιανικά δόγματα να κηρύττουν από τον άμβωνά τους.
Αν και δεν αποτελεί ζήτημα για την πλειοψηφία των Λουθηρανικών εκκλησιαστικών σωμάτων, ορισμένα από αυτά απαγορεύουν την ένταξη στη Μασονία. Εν μέρει αυτό οφείλεται στο γεγονός ότι η στοά αυτός θεωρείται ότι διαδίδει τον Ουνιταριανισμό, όπως αναφέρει η Σύντομη Δήλωση της Ευαγγελικής Λουθηρανικής Συνόδου του Ουισκόνσιν: «Ως εκ τούτου προειδοποιούμε ενάντια στον Ουνιταριανισμό, που στη χώρα μας έχει σε μεγάλο βαθμό ξεπεράσει τις αιρέσεις και εξαπλώνεται ιδιαίτερα μέσω της επιρροής των στοών.» Μια αναφορά του 1958 από τον εκδοτικό οίκο της Ευαγγελικής Λουθηρανικής Συνόδου του Ουισκόνσιν δηλώνει ότι «η Μασονία είναι ένοχη ειδωλολατρίας. Η λατρεία και οι προσευχές της είναι λατρεία ειδώλων. Οι μασόνοι μπορεί να μην έχουν κατασκευάσει με τα χέρια τους ένα είδωλο από χρυσό, ασήμι, ξύλο ή πέτρα, αλλά δημιούργησαν ένα με το δικό τους μυαλό και το λόγο τους από καθαρά ανθρώπινες σκέψεις και ιδέες. Το τελευταίο δεν είναι λιγότερο είδωλο από το πρώτο». 
Οι μεγαλύτερες οργανώσεις Λουθηρανικών εκκλησιών ανά τον κόσμο είναι η Λουθηρανική Παγκόσμια Ομοσπονδία (LWF), το Παγκόσμιο Ομολογιακό και Ιεραποστολικό Λουθηρανικό Φόρουμ, το Διεθνές Λουθηρανικό Συμβούλιο (ILC) και η Ομολογιακή Ευαγγελική Λουθηρανική Διάσκεψη (CELC). Αυτές οι οργανώσεις αντιπροσωπεύουν μαζί τη μεγάλη πλειοψηφία των Λουθηρανικών εκκλησιών. Η LCMS και η Λουθηρανική Εκκλησία-Καναδάς είναι μέλη της ILC. Πολλές Λουθηρανικές εκκλησίες δεν ανήκουν στην LWF, το ILC ή τη CELC: Τα εκκλησιάσματα της Εκκλησίας της Λουθηρανικής Ομολογίας (CLC) ανήκουν στις ιεραποστολικές τους οργανώσεις αποστολής τους στον Καναδά, την Ινδία, το Νεπάλ, τη Μιανμάρ και πολλά αφρικανικά κράτη και εκείνα που ανήκουν στην Εκκλησία των Λουθηρανικών Αδελφών, είναι ιδιαίτερα δραστήρια σε ιεραποστολικό έργο στην Αφρική και την Ανατολική Ασία.
Οι εκκλησίες που ευθυγραμμίζονται με τη Λουθηρανική Παγκόσμια Ομοσπονδία πιστεύουν ότι καμία εκκλησία δεν είναι μοναδικά αληθινή στις διδασκαλίες της. Σύμφωνα με αυτή την πεποίθηση ο Λουθηρανισμός είναι περισσότερο ένα μεταρρυθμιστικό κίνημα παρά κίνημα δογματικής ορθότητας. Στο πλαίσιο αυτό το 1999 η LWF και η Ρωμαιοκαθολική Εκκλησία εξέδωσαν από κοινού μια δήλωση, την "Κοινή Δήλωση για το Δόγμα της Δικαίωσης", όπου δηλώνεται ότι η LWF και οι Καθολικοί συμφώνησαν σε κάποιες βασικές αρχές της Δικαίωσης και ήραν ορισμένα καθολικά αναθέματα στις εκκλησίες-μέλη του LWF. Ενώ ορισμένοι Λουθηρανοί θεολόγοι είδαν την Κοινή Δήλωση ως ένδειξη ότι οι Καθολικοί υιοθέτησαν ουσιαστικά τη λουθηρανική θέση, άλλοι διαφώνησαν υποστηρίζοντας ότι, αν ληφθεί υπόψη η δημόσια τεκμηρίωση της καθολικής θέσης, ο ισχυρισμός αυτός δεν στέκει.
Εκτός από τις ενδολουθηρανικές τους διευθετήσεις μερικές εκκλησίες-μέλη του LWF έχουν δηλώσει επίσης πλήρη κοινωνία με μη Λουθηρανικές Προτεσταντικές εκκλησίες. Η Ένωση Πόρβοο είναι μια ένωση των Λουθηρανικών και Αγγλικανικών εκκλησιών της Ευρώπης. Εκτός από την ένταξή της στην Ένωση Πόρβοο η Εκκλησία της Σουηδίας έχει επίσης δηλώσει πλήρη κοινωνία με την Ανεξάρτητη Εκκλησία των Φιλιππίνων και την Ενιαία Εκκλησία των Μεθοδιστών. Οι κρατικές Προτεσταντικές εκκλησίες στη Γερμανία και πολλές άλλες ευρωπαϊκές χώρες έχουν υπογράψει τη "Συμφωνία του Λόιενμπεργκ", σχηματίζοντας την Κοινότητα των Προτεσταντικών Εκκλησιών της Ευρώπης. Η Ευαγγελική Λουθηρανική Εκκλησία της Αμερικής έχει συμμετάσχει σε οικουμενικούς διαλόγους με πολλές εκκλησίες και έχει δηλώσει πλήρη κοινωνία με πολλές αμερικανικές προτεσταντικές εκκλησίες. 
Αν και στα χαρτιά οι εκκλησίες της LWF έχουν όλες δηλώσει πλήρη κοινωνία μεταξύ τους, στην πράξη μερικές εκκλησίες στο εσωτερικό της έχουν αρνηθεί δεσμούς με συγκεκριμένες άλλες εκκλησίες. Μία εξέλιξη σε αυτό το συνεχιζόμενο σχίσμα είναι το Παγκόσμιο Ομολογιακό και Ιεραποστολικό Λουθηρανικό Φόρουμ, που αποτελείται από εκκλησίες και εκκλησιαστικές οργανώσεις, που η κληρονομιά τους ανάγεται στο κύριο ρεύμα του Αμερικανικού Λουθηρανισμού της Βόρειας Αμερικής, ευρωπαϊκές κρατικές εκκλησίες, καθώς και ορισμένες αφρικανικές. Σήμερα (2019) το Φόρουμ δεν είναι οργάνωση πλήρους κοινωνίας. Παρόμοια με αυτή τη δομή είναι το Διεθνές Λουθηρανικό Συμβούλιο, όπου τα θέματα της κοινωνίας αφήνονται στις επιμέρους εκκλησίες. Δεν έχουν όλες οι εκκλησίες της ILC δηλώσει συναδέλφωση μεταξύ τους. Αντίθετα την αμοιβαία συναδέλφωση συνεπάγεται η συμμετοχή στη CELC και, αντίθετα με την LWF, αυτό δεν έρχεται σε αντίθεση με τις μεμονωμένες δηλώσεις οποιασδήποτε συγκεκριμένης εκκλησίας-μέλους.
Οι Λαισταντιανοί σε ορισμένες ευρωπαϊκές κρατικές εκκλησίες διατηρούν στενούς δεσμούς με άλλους Λαισταντιανούς, που συχνά ονομάζονται Αποστολικοί Λουθηρανοί. Συνολικά οι Λαισταντιανοί βρίσκονται σε 23 χώρες σε πέντε ηπείρους, αλλά δεν υπάρχει ενιαία οργάνωση που να τους εκπροσωπεί. Λειτουργούν Ειρηνευτικές Ενώσεις για να συντονίζουν το εκκλησιαστικό τους έργο. Σχεδόν όλες βρίσκονται στην Ευρώπη, αν και υπάρχουν 15 συνολικά στη Βόρεια Αμερική, τον Ισημερινό, το Τόγκο και την Κένυα.
Αντίθετα η Ομολογιακή Ευαγγελική Λουθηρανική Διάσκεψη και το Διεθνές Λουθηρανικό Συμβούλιο, καθώς και μερικές ανεξάρτητες εκκλησίες, όπως η Εκκλησία της Λουθηρανικής Ομολογίας και οι Λαισταντιανοί της Βόρειας Αμερικής, υποστηρίζουν ότι οι ορθόδοξες ομολογιακές Λουθηρανικές εκκλησίες είναι οι μόνες με απόλυτα σωστό δόγμα. Διδάσκουν ότι ενώ άλλες χριστιανικές εκκλησίες διδάσκουν μερικώς ορθόδοξα δόγματα και έχουν αληθινούς Χριστιανούς ως μέλη, τα δόγματα αυτών των εκκλησιών περιέχουν σημαντικά λάθη. Οι πιο συντηρητικοί Λουθηρανοί προσπαθούν να διατηρήσουν την ιστορική ιδιαιτερότητά τους, ενώ ταυτόχρονα τονίζουν τη δογματική καθαρότητα παράλληλα με τη διάδοση με κίνητρο το Ευαγγέλιο. Ισχυρίζονται ότι οι Λουθηρανοί της LWF ασκούν «ψεύτικο οικουμενισμό» επιθυμώντας τη συναδέλφωση των εκκλησιών έξω από την πραγματική ενότητα της διδασκαλίας. 
Διοίκηση.
Η Λουθηρανική διοίκηση ποικίλλει ανάλογα με τις επιρροές. Αν και το Αρθρο XIV της "Ομολογίας της Αυγούστας ορίζει ότι κάποιος πρέπει να «καλείται σωστά» να κηρύξει ή να τελέσει τα Μυστήρια, ορισμένοι Λουθηρανοί έχουν μια ευρεία άποψη για το τι συνιστά αυτό και έτσι επιτρέπουν το κήρυγμα σε λαϊκούς ή σε σπουδαστές, που εξακολουθούν να σπουδάζουν για πάστορες, να τελούν τη Θεία Ευχαριστία. Παρά τη σημαντική ποικιλομορφία οι τάσεις της Λουθηρανικής διοίκησης με γεωγραφικά κριτήρια στην Ευρώπη, είναι η επισκοπική διακυβέρνηση στο βορρά και την ανατολή, και η συνοδική στη Γερμανία.
Σκανδιναβία.
Στο βορά στη Σκανδιναβία οι πληθυσμοί ήταν πιο απομονωμένοι από την επιρροή και την πολιτική της Μεταρρύθμισης και έτσι η Εκκλησία της Σουηδίας (που τότε περιλάμβανε τη Φινλανδία) διατήρησε την Αποστολική διαδοχή, αν και δεν τη θεωρούσε απαραίτητη για την εγκυρότητα των μυστηρίων, όπως έκαναν οι Δονατιστές τον 4ο και τον 5ο αιώνα και κάνουν σήμερα οι Ρωμαιοκαθολικοί. Πρόσφατα η σουηδική διαδοχή εισήχθη σε όλες τις εκκλησίες της Ένωσης του Πόρβοο, που έχουν επισκοπική διοίκηση. Παρόλο που οι Λουθηρανικές εκκλησίες δεν το απαιτούν ή δεν άλλαξαν το δόγμα τους, αυτό ήταν σημαντικό προκειμένου οι πιο αυστηροί και τυπικοί της Αγγλικανικής Εκκλησίας να αισθάνονται άνετα αναγνωρίζοντας τα μυστήριά τους ως έγκυρα. Η περιστασιακή χειροτονία ενός επισκόπου από έναν ιερέα δεν θεωρείτο αναγκαστικά ως άκυρη κατά το Μεσαίωνα, οπότε η εικαζόμενη διακοπή της σειράς διαδοχής στις άλλες Σκανδιναβικές Εκκλησίες θεωρείτο μάλλον παραβίαση του κανόνα δικαίου και όχι άκυρη χειροτονία. Επιπλέον δεν υπάρχουν σαφή αρχεία που να περιγράφουν λεπτομερώς τις χειροτονίες πριν από τη Μεταρρύθμιση πριν από το 12ο αιώνα. 
Στο βορειότερο άκρο της Σκανδιναβικής χερσονήσου βρίσκονται οι Σαάμι, μερικοί από τους οποίους ακολουθούν μια μορφή Λουθηρανισμού που ονομάζεται Αποστολικός Λουθηρανισμός ή Λαισταντιανισμός, από το Λάρς Λέβι Λαιστάντιους. Ωστόσο άλλοι ακολουθούν το ορθόδοξο δόγμα. Μερικοί Αποστολικοί Λουθηρανοί θεωρούν την κίνησή τους ως μέρος μιας αδιάσπαστης γραμμής που ανάγεται στους Αποστόλους. Σε περιοχές όπου οι Αποστολικοί Λουθηρανοί έχουν τους δικούς τους επισκόπους, χωριστά από άλλες Λουθηρανικές εκκλησιαστικές οργανώσεις, οι επίσκοποι ασκούν πιο πρακτική εξουσία από ό, τι συνήθως κάνουν οι Λουθηρανοί κληρικοί. Στη Ρωσία οι Λαισταντιανοί Λουθηρανοί συνεργάζονται με την Εκκλησία της Ίνγκριας, αλλά δεδομένου ότι ο Λαισταντιανισμός είναι ένα διεκκλησιακό κίνημα, μερικοί είναι Ορθόδοξοι. Οι Ορθόδοξοι Λαισταντιανοί είναι γνωστοί ως "Ουσκοβάιζετ". 
Ανατολική Ευρώπη και Ρωσία.
Παρόλο που ιστορικά ο Ευσεβισμός είχε σημαντική επιρροή μεταξύ των Λουθηρανών στη Ρωσική Αυτοκρατορία, σήμερα σχεδόν όλοι οι Ρώσοι και οι Ουκρανοί Λουθηρανοί επηρεάζονται από την Ορθόδοξη Εκκλησία. Στην κουλτούρα τους η απόδοση μεγάλου σεβασμού και αυθεντίας στους επισκόπους τους είναι απαραίτητη για να θεωρηθεί η πίστη τους ως νόμιμη και όχι αιρετική. Στη Ρωσία οι γραμμές διαδοχής των επισκόπων και η κανονική εξουσία της σημερινής ιεραρχίας διατηρούνται επίσης προσεκτικά προκειμένου να νομιμοποιούνται οι υπάρχουσες Λουθηρανικές εκκλησίες ως σημερινοί διάδοχοι της πρώην Λουθηρανικής Εκκλησίας της Ρωσικής Αυτοκρατορίας που είχε αρχικά αναγνωρισθεί από τη Μεγάλη Αικατερίνη. Αυτό επιτρέπει τη μετασοβιετική επιστροφή λουθηρανικών εκκλησιαστικών κτιρίων στις τοπικές εκκλησίες βάσει αυτής της ιστορικής σχέσης. 
Γερμανία.
Στη Γερμανία πολλές δυναμικές ενθάρρυναν τους Λουθηρανούς να διατηρήσουν μια διαφορετική μορφή διοίκησης. Πρώτον, λόγω της de facto πρακτικής κατά τη Θρησκευτική Ειρήνη της Νυρεμβέργης, και της εν συνεχεία νομικής αρχής "Cuius regio, eius religio" της Ειρήνης της Αυγούστας του 1555, τα Γερμανικά κράτη ήταν επισήμως είτε Καθολικά είτε «Ευαγγελικά» (δηλαδή Λουθηρανικά κατά την Ομολογία της Αυγούστας). Σε μερικές περιοχές επιτράπηκε να συνυπάρχουν τόσο οι Καθολικές όσο και οι Λουθηρανικές εκκλησίες. Επειδή οι γερμανόφωνες καθολικές περιοχές ήταν κοντά, οι Καθολικοί Χριστιανοί ήταν εφικτό να μεταναστεύσουν και υπήρξε ελάχιστο θέμα με Καθολικούς που επέλεγαν να ζουν ως "κρυπτοπαπικοί" στις Λουθηρανικές περιοχές. Αν και οι Καλβινιστές δεν είχαν την άδεια να έχουν εκκλησίες, ο Μελάγχθων έγραψε την "Augsburg Confession Variata", που κάποιοι χρησιμοποίησαν για να διεκδικήσουν νομική προστασία ως «Ευαγγελικές» εκκλησίες. Πολλοί επέλεξαν να ζήσουν ως "κρυπτοκαλβινιστές" με ή χωρίς την προστασία που προσέφερε η "Variata", αλλά αυτό δεν επέτρεψε τη διεύρυνση της επιρροής τους και ως εκ τούτου η Προτεσταντική εκκλησία στη Γερμανία το 2017 ήταν μόνο περίπου 40% Λουθηρανική και το μεγαλύτερο μέρος του υπολοίπου Ενωμένοι Προτεστάντες, ένας συνδυασμός Λουθηρανικών και Καλβινιστικών πεποιθήσεων και πρακτικών.
Όσον αφορά τη διοίκηση το 17ο και το 18ο αιώνα οι προσεκτικά συμφωνημένες και εξαιρετικά περιγραφικές εκκλησιαστικές εντολές της εποχής της Μεταρρύθμισης έδωσαν τη θέση τους σε μια κοινή συνεργασία μεταξύ κρατικού ελέγχου και ενός μεταρρυθμιστικού συνδυασμού επισκοπικής και συνοδικής διοίκησης. Ακριβώς όπως στις διαπραγματεύσεις για τις λεπτομέρειες των εκκλησιαστικών εντολών συμμετείχαν οι λαϊκοί, το ίδιο έγινε και με τη νέα συνοδική διοίκηση. Η συνοδική διακυβέρνηση είχε ήδη εφαρμοστεί στην Καλβινιστική Ολλανδία πριν από την υιοθέτησή της από τους Λουθηρανούς. Κατά το σχηματισμό του σύγχρονου Γερμανικού κράτους οι ιδέες για τη φύση της εξουσίας και το άριστο σχέδιο των κυβερνήσεων και οργανώσεων προήλθαν από τη φιλοσοφία των Καντ και Χέγκελ, αλλάζοντας περαιτέρω τη Γκέοργκ Βίλχελμ Φρίντριχ Χέγκελ. Όταν η μοναρχία και η κυρίαρχη Γκέοργκ Βίλχελμ Φρίντριχ Χέγκελ της εκκλησίας τερματίστηκαν το 1918 οι σύνοδοι ανέλαβαν τη Γκέοργκ Βίλχελμ Φρίντριχ Χέγκελ των κρατικών εκκλησιών.
Δυτικό Ημισφαίριο και Αυστραλία.
Την περίοδο της μετανάστευσης οι Λουθηρανοί μετέφεραν μαζί τους τις υπάρχουσες ιδέες τους για τη διοίκηση της εκκλησίας, με εξαίρεση τους πρώτους Σουηδούς Λουθηρανούς μετανάστες της αποικίας της Νέας Σουηδίας, που αποδέχτηκαν την κυριαρχία των Αγγλικανών επισκόπων και εντάχθηκαν στην υπάρχουσα εκκλησία, και έπρεπε τώρα να φτιάξουν εκκλησίες μόνοι τους. Αυτό αύξησε την εκκλησιαστική δυναμική στη μεικτή συνοδική διοίκηση. Το πρώτο οργανωμένο εκκλησιαστικό σώμα των Λουθηρανών στην Αμερική ήταν το "Pennsylvania Ministerium", που ακολούθησε την καλβινιστική συνοδική διοίκηση το 18ο και το 19ο αιώνα. Η συμβολή τους στην εξέλιξη της διοίκηση ήταν ότι οι μικρότερες σύνοδοι θα μπορούσαν με τη σειρά τους να αποτελέσουν ένα μεγαλύτερο σώμα, επίσης με συνοδική διοίκηση, χωρίς όμως να χάσουν το χαμηλότερο επίπεδο διοίκησής τους. Ως αποτέλεσμα οι μικρότερες σύνοδοι κέρδισαν άνευ προηγουμένου ευελιξία να εντάσσονται, να αποχωρούν, να συγχωνεύονται ή να παραμένουν χωριστές, όλα χωρίς την επέμβαση του κράτους, όπως συνέβαινε στην Ευρώπη.
Κατά τις διώξεις του 19ου αιώνα οι Παλαιολουθηρανοί πιστοί έμειναν βρέθηκαν σε δύσκολη θέση. Η αντίσταση στην εξουσία αποτελούσε ανυπακοή, όπως επίσης και η υποστήριξη της πραγματικής διδασκαλίας και ορθής πρακτικής. Ευτυχώς μπορούσε να χρησιμοποιηθεί το δόγμα του κατώτερου αρμόδιου, σύμφωνα με το οποίο ο κλήρος μπορούσε να αντισταθεί θεμιτά στο κράτος και ακόμη και να φύγει. Στη Γερμανία δημιουργήθηκαν παράνομες ελεύθερες εκκλησίες και σημειώθηκε μαζική μετανάστευση. Για δεκαετίες οι νέες εκκλησίες εξαρτώνταν κυρίως από τις ελεύθερες εκκλησίες για να τους στέλνουν νέους υποψήφιους για χειροτονία. Αυτά τα νέα εκκλησιαστικά σώματα έκαναν επίσης χρήση της συνοδικής διοίκησης, αλλά είχαν την τάση να αποκλείουν τον Εγελιανισμό από τα συντάγματά τους λόγω της ασυμβατότητάς του με το δόγμα του κατώτερου αρμόδιου. Σε αντίθεση με τον Εγελιανισμό, όπου η εξουσία απορρέει από όλα τα επίπεδα, ο ΚαντΚαντιανισμός]] πρεσβεύει ότι η εξουσία απορρέει μόνο από την κορυφή προς τα κάτω, εξ ου και η ανάγκη για ένα κατώτερου αρμόδιο να γίνει ο νέος ανώτατος.
Τον 20ο και το 20ού αιώνα, ορισμένα Λουθηρανικά εκκλησιαστικά σώματα υιοθέτησαν μια πιο εκκλησιαστική προσέγγιση, όπως η Προτεσταντική Συνδιάσκεψη και οι Λουθηρανικές Εκκλησίες στην Αποστολή για το Χριστό (LCMC). Η LCMC δημιουργήθηκε λόγω ενός εκκλησιαστικού σχίσματος, όταν η Ευαγγελική Λουθηρανική Εκκλησία της Αμερικής (ELCA) υπέγραψε συμφωνία με τους Επισκοπαλιανούς να αρχίσουν να χειροτονούν όλους τους νέους επισκόπους της κατά την επισκοπική αποστολική διαδοχή. Με άλλα λόγια αυτό σήμαινε ότι οι νέοι επίσκοποι της ELCA, τουλάχιστον στην αρχή, θα ορίζονταν από κοινού από τους Αγγλικανούς και τους Λουθηρανούς επισκόπους, έτσι ώστε οι πιο αυστηροί Επισκοπαλιανοί να αναγνωρίζουν τα μυστήρια τους ως έγκυρα. Αυτό ήταν προσβλητικό για μερικούς τότε στην ELCA, λόγω των συνεπειών που είχε αυτό στο ιερατείο όλων των πιστών και στη φύση της χειροτονίας.
Σήμερα μερικές εκκλησίες επιτρέπουν τη διπλή ένταξη. Οι καταστάσεις όπως αυτή, όπου μια εκκλησία ή ένα εκκλησιαστικό σώμα ανήκει σε πολλούς μεγαλύτερους οργανισμούς που δεν έχουν δεσμούς μεταξύ τους, ονομάζονται «τριγωνική σχέση». Αλλη παραλλαγή είναι ανεξάρτητες Λουθηρανικές εκκλησίες, αν και για κάποιες ανεξάρτητες εκκλησίες οι κληρικοί είναι μέλη μιας μεγαλύτερης εκκλησίες. Σε άλλες περιπτώσεις μια εκκλησία μπορεί να ανήκει σε μια σύνοδο, αλλά ο ιερέας μπορεί να μην είναι συνδεδεμένος με αυτή. Στην Ευαγγελική Λουθηρανική Εκκλησία της Αμερικής τη Συνδιάσκεψη του Ουισκόνσιν, την Ευαγγελική Λουθηρανική Σύνοδο, την Εκκλησία της Λουθηρανικής Ομολογίας και τη Σύνοδο του Μισσούρι, οι δάσκαλοι των ενοριακών σχολείων θεωρούνται κληρικοί, ζήτημα που τέθηκε στο Ανώτατο Δικαστήριο Ηνωμένων Πολιτειών της Αμερικής το 2012. Ωστόσο οι διαφορές παραμένουν ως προς το ακριβές καθεστώς των δασκάλων τους και τη μεταβίβαση εξουσίας σε αυτούς. 
Ανά τον κόσμο.
Σήμερα εκατομμύρια ανήκουν σε Λουθηρανικές εκκλησίες, που είναι παρούσες σε όλες τις κατοικημένες ηπείρους. Η Λουθηρανική Παγκόσμια Ομοσπονδία εκτιμά το συνολικό αριθμό των μελών των εκκλησιών της σε πάνω από 74 εκατομμύρια. Αυτός ο αριθμός δεν είναι σωστός για τους Λουθηρανούς παγκοσμίως, καθώς δεν ανήκουν σε αυτή την οργάνωση όλες οι Λουθηρανικές εκκλησίες και πολλά μέλη των συγχωνευμένων εκκλησιαστικών σωμάτων της δεν αυτοπροσδιορίζονται ως Λουθηρανοί . Οι Λουθηρανικές εκκλησίες της Βόρειας Αμερικής, της Ευρώπης, της Λατινικής Αμερικής και της περιοχής της Καραϊβικής παρουσιάζουν ελάττωση και όχι αύξηση μελών, ενώ εκείνες της Αφρικής και της Ασίας εξακολουθούν να αναπτύσσονται. Ο Λουθηρανισμός είναι η μεγαλύτερη θρησκευτική ομάδα στη Δανία, τις Νήσους Φερόες, τη Γροιλανδία, την Ισλανδία, τη Νορβηγία, τη Σουηδία, τη Φινλανδία, τη Λετονία και τη Ναμίμπια.
Ακόμη ο Λουθηρανισμός είναι το κύριο προτεσταντικό δόγμα στη Γερμανία (στην Ευαγγελική Εκκλησία της Γερμανίας ανήκει περίπου το 25,5% του συνολικού πληθυσμού της χώρας), την Εσθονία, την Πολωνία, την Αυστρία, τη Σλοβακία, τη Σλοβενία, την Κροατία, τη Σερβία, το Καζακστάν, το Τατζικιστάν, την Παπούα Νέα Γουινέα και την Τανζανία.. Παρόλο που ορισμένα μοναστήρια έκλεισαν οικειοθελώς κατά τη διάρκεια της Μεταρρύθμισης και πολλά από τα εναπομείναντα ιδρύματα είχαν κλείσει από τις κομμουνιστικές αρχές μετά το Β 'Παγκόσμιο Πόλεμο, τα Αββαεία του Λύνε παραμένουν ανοιχτά. Σχεδόν όλα τα ενεργά Λουθηρανικά μοναστικά τάγματα βρίσκονται στην Ευρώπη.
Παρόλο που η Ναμίμπια είναι η μόνη χώρα εκτός Ευρώπης που έχει λουθηρανική πλειοψηφία υπάρχουν μεγάλα ποσοστά Λουθηρανών και σε άλλες αφρικανικές χώρες. Στις ακόλουθες χώρες της Αφρικής ο συνολικός αριθμός των Λουθηρανών υπερβαίνει τις 100.000: Νιγηρία, Κεντροαφρικανική Δημοκρατία, Τσαντ, Κένυα, Μαλάουι, Κονγκό, Καμερούν, Αιθιοπία, Ζιμπάμπουε και Μαδαγασκάρη. Επιπλέον τα ακόλουθα κράτη έχουν επίσης μεγάλους πληθυσμούς Λουθηρανών: Καναδάς, Γαλλία, Τσεχία, Πολωνία, Ουγγαρία, Σλοβακία, Βραζιλία, Μαλαισία, Ινδία, Ινδονησία, Ολλανδία, Νότια Αφρική, Ηνωμένο Βασίλειο και Ηνωμένες Πολιτείες. 
Ο Λουθηρανισμός είναι επίσης κρατική θρησκεία στην Ισλανδία, τη Δανία, τη Γροιλανδία και τις Νήσους Φερόες. Η Φινλανδία έχει τη Λουθηρανική της Εκκλησία που ιδρύθηκε ως εθνική εκκλησία. Ομοίως η Σουηδία έχει επίσης την εθνική εκκλησία της, που ήταν κρατική εκκλησία μέχρι το 2000. 
Αυτός ο χάρτης δείχνει τα μέλη των εκκλησιών-μελών της Λουθηρανικής Παγκόσμιας Ομοσπονδίας το 2013. 

</doc>
<doc id="67811" url="https://el.wikipedia.org/wiki?curid=67811" title="Χριστιανική Εκκλησία Αντβεντιστών της Εβδόμης Ημέρας">
Χριστιανική Εκκλησία Αντβεντιστών της Εβδόμης Ημέρας



</doc>
<doc id="67813" url="https://el.wikipedia.org/wiki?curid=67813" title="Λουθηρανική Εκκλησία">
Λουθηρανική Εκκλησία



</doc>
<doc id="67814" url="https://el.wikipedia.org/wiki?curid=67814" title="Εκκλησία των Αντβεντιστών της Έβδομης Ημέρας">
Εκκλησία των Αντβεντιστών της Έβδομης Ημέρας



</doc>
<doc id="67819" url="https://el.wikipedia.org/wiki?curid=67819" title="Άγιος Θεόδωρος ο Τήρων">
Άγιος Θεόδωρος ο Τήρων

Ο Άγιος Θεόδωρος ο Τήρων (... - 17 Φεβρουαρίου 306 ή 307) είναι ένας από τους δύο αγίους με το όνομα Θεόδωρος, οι οποίοι στην Ορθόδοξη Εκκλησία τιμώνται ως στρατιώτες άγιοι και μεγαλομάρτυρες. Ο άλλος άγιος με το ίδιο όνομα είναι ο Άγιος Θεόδωρος ο Στρατηλάτης, γνωστός επίσης και ως Θεόδωρος της Ηράκλειας.
Ο Άγιος Θεόδωρος ο Τήρων έδρασε στα χρόνια των αυτοκρατόρων Μαξιμιανού (286 - 305) και Γαλέριου (305 - 311). Επονομάστηκε Τήρων, λόγω του ότι είχε καταταγεί στο σώμα των Τηρώνων, των νεοσυλλέκτων της ρωμαϊκής λεγεώνας ("tiro, tironis" στα λατινικά σημαίνει νεοσύλλεκτος). Επίσης θεωρείται και μάρτυρας από την Ορθόδοξη εκκλησία λόγω του μαρτυρικού θανάτου που βρήκε. Ο συναξαριστής του βίου του είναι ο άγιος Γρηγόριος Νύσσης.
Ο βίος του.
Νεανική ηλικία.
Δεν γνωρίζουμε πολλά για την παιδική και εφηβική ηλικία του Θεοδώρου. Γνωρίζουμε ότι γεννήθηκε στην Μικρά Ασία, κοντά στην Αμάσεια, την πρωτεύουσα του Ελενοπόντου, πόλη κτισμένη στο φαράγγι του ποταμού Ίρι. Ιδιαίτερη πατρίδα του ήταν τα Ευχάιτα, υστερορωμαϊκός οικισμός (στην Τουρκία ονομαζόταν Avkat και σύγχρονοι ερευνητές το ταυτίζουν με το σημερινό χωριό Beyözü της περιοχής Mecitözü). Την εποχή που ο Διοκλητιανός επιχειρούσε με έδρα τη Νικομήδεια την αναδιοργάνωση του κράτους, διενήργησε διωγμούς με αποτέλεσμα πολλοί Χριστιανοί να εγκαταλείπουν την περιοχή της Αμάσειας, άλλοι να γίνονται κρυπτοχριστιανοί, άλλοι να πιστεύουν στα είδωλα και τέλος άλλοι να βασανίζονται ένεκα της πίστεώς τους. Παρότι ο Λικίνιος αρχικά τήρησε το διάταγμα του Μεδιολάνου, γνωστό ως σύμφωνο της Ανεξιθρησκείας, εν συνεχεία άρχισε διωγμούς κατά των Χριστιανών. Έτσι ο Θεόδωρος, διαμόρφωσε την άποψη πως ο Χριστιανός έπρεπε να δίνει τη ζωή του για την πίστη του και να μην την κρύβει.
Η κατάταξή του στο στρατό.
Τους λόγους που οδήγησαν τον Θεόδωρο να καταταγεί στον στρατό δεν τους γνωρίζουμε. Γνωρίζουμε όμως πως σύντομα ξεχώρισε στην κοόρτη (λατιν. cohors, cohortis) των τηρώνων (λατιν. "tironum)" μεταξύ των άλλων στρατιωτών για την ανδρεία του. Αφορμή να γίνει γνωστός για τη ανδρεία του στάθηκε η βοήθεια που έδωσε σε κάποια πλούσια γυναίκα και στους κατοίκους μίας περιοχής εξαιτίας ενός γιγάντιου φιδιού, το οποίο τους τρομοκρατούσε. Έτσι προσευχόμενος έψαξε το φίδι και όταν το συνάντησε εκτόξευσε εναντίον του το ακόντιο τραυματίζοντάς το θανάσιμα.
Ομολογία της θρησκευτικής του ταυτότητας.
Την εποχή εκείνη είχε αρχίσει να εφαρμόζεται το διάταγμα των Διοκλητιανού περί θυσιών στους θεούς, με σκοπό να εμφανίζονται οι Χριστιανοί. Ο Θεόδωρος αρνήθηκε να λάβει μέρος σε αυτές. Ο Βρύγκας επικεφαλής του τάγματος τον κάλεσε και τον ρώτησε για ποιον λόγο δεν θυσιάζει, οπότε ο άγιος απάντησε ομολογώντας ότι είναι Χριστιανός. Ο Βρύγκας βλέποντας ότι οι προσπάθειές του να τον μεταπείσει αποτύγχαναν, του έδωσε χρόνο να το ξανασκεφτεί. Ο Θεόδωρος τον χρόνο που είχε τον χρησιμοποίησε για να ενισχύσει τους Χριστιανούς του τάγματος, ώστε να μην αλλαξοπιστήσουν ή να μην φοβηθούν από τα βασανιστήρια που περίμενε ότι θα περνούσε μετά τη δεύτερη δίκη και τη μη μεταστροφή του.
Καταστροφή του ειδώλου της Ρέας.
Ο Θεόδωρος όμως δεν έμεινε μόνο σε αυτό. Χρησιμοποιώντας την ελευθερία του, κατέστρεψε το ξύλινο είδωλο της θεάς Ρέας που βρισκόταν στον ναό, από την αγανάκτησή του για τον διωγμό και τα μαρτύρια των Χριστιανών. Ο Κρονίδης, ένας υπηρέτης του ναού, είδε το σκηνικό και το διεμήνυσε στον τοπικό άρχοντα Πόπλιο. Ο Θεόδωρος αμέσως κλήθηκε σε απολογία για τη μεγάλη ασέβεια. Ο ίδιος είπε ότι το έκανε θέλοντας να διαπιστώσει αν όντως η θεά ήταν αληθινή. Αυτό που διαπίστωσε όμως ήταν ότι πρόκειται περί αψύχου πράγματος.
Το μαρτύριο του Θεοδώρου.
Ο τοπικός άρχοντας αμέσως διέταξε να τον μαστιγώσουν. Τον έφερε πάλι μπροστά του λέγοντας πως αν ασπασθεί τον θεό του όλα θα τελειώσουν, ειδάλλως θα τον υποβάλλει σε βασανιστήρια και θα σπάσει γρήγορα. Ο Θεόδωρος άμεσα απάντησε με τη σταθερότητα της πίστης του πως δε φοβάται να μαρτυρήσει, επειδή δεν είναι δειλός. Έτσι έδωσε εντολή να τον ρίξουν στη φυλακή χωρίς τροφή και νερό. Το βράδυ όμως ο Χριστός εμφανίστηκε μπροστά του δίνοντάς του τη δύναμη. Επίσης άγγελοι, περιγράφει ο άγιος Γρηγόριος Νύσσης, έψαλλαν μέσα από το κελλί του, με αποτέλεσμα οι φύλακες να νομίσουν πως φίλοι του Θεοδώρου πήγαν να τον βοηθήσουν να δραπετεύσει. Ο Πόπλιος μαθαίνοντας το γεγονός έστειλε άγημα στρατιωτών στη φυλακή, οι οποίοι όμως δεν βρήκαν τίποτα.
Το τέλος της ζωής του.
Ο Πόπλιος θέλησε να του ξαναδώσει μια ευκαιρία να αλλαξοπιστήσει, όμως ο Θεόδωρος ήταν ανένδοτος. Έτσι διέταξε να τον κρεμάσουν ανάποδα και να κόβουν τις σάρκες του με κοφτερά σίδερα, ένα βασανιστήριο ιδιαίτερα γνωστό για την εποχή. Η προσπάθεια που κατέβαλαν με τα βασανιστήρια απέτυχε. Ο Θεόδωρος δεν λύγισε και αντ' αυτού ο παρευρισκόμενος λαός έπαιρνε δύναμη από το θάρρος και την αντοχή του Θεοδώρου. Βλέποντας αυτό ο Πόπλιος διέταξε να τον ρίξουν στο καμίνι. Η ημερομηνία της κοίμησής του ήταν η 17η Φεβρουαρίου του έτους 306 ή 307. Η Ευσεβία επιτέλεσε την ανακομιδή των λειψάνων του πριν από το 350 στα Ευχάιτα, τα οποία αυτόματα αποτέλεσαν το λατρευτικό κέντρο του αγίου Θεοδώρου και αναδείχθηκαν σε σπουδαίο προσκύνημα.
Λαϊκές Παραδόσεις - Το δια κολλύβων θαύμα.
Όταν ανέβηκε στον θρόνο ο Ιουλιανός πραγματοποίησε μεγάλο διωγμό κατά των χριστιανών. Γνωρίζοντας το τυπικό των χριστιανών για τη νηστεία και θέλοντας να τους ταλαιπωρήσει ακόμα περισσότερο, κάλεσε τον έπαρχο της Κωνσταντινούπολης και του είπε να αποσύρει από την πόλη τα τρόφιμα που ήταν νηστίσιμα, υποχρεώνοντας τους χριστιανούς είτε να μη νηστεύσουν είτε να μείνουν νηστικοί. Έτσι και έγινε. Τότε σύμφωνα με την εκκλησιαστική παράδοση εμφανίστηκε μπροστά στον Ευδόξιο (360-370μ.Χ.) ο άγιος Θεόδωρος ο Τήρων και του είπε «"σύναξε το ποίμνιο του Χριστού και δώσε εντολή, κανένας Χριστιανός να μην αγοράσει τίποτα από όσα πουλιούνται, διότι όσα πωλούνται στην αγορά είναι μιασμένα, αφού με εντολή του βασιλιά έχουν μιανθεί από αίμα ειδωλόθυτων ζώων, και αναπλήρωσε τις ελλείψεις αυτών, χορηγώντας κόλλυβα"». Έτσι όλη την εβδομάδα έφαγαν κόλλυβα. Από τότε μέχρι και σήμερα κάθε χρόνο το θαύμα αυτό εορτάζεται κατά το Σάββατο της πρώτης εβδομάδας της Μεγάλης Τεσσαρακοστής (Ψυχοσάββατο).
Αγιογραφία.
Ο Άγιος Θεόδωρος ο Τήρων εμφανίζεται σε τεσσάρων ειδών μορφές σε αγιογραφίες. Είτε μόνος με στρατιωτική στολή είτε αντιμετωπίζοντας ένα φίδι-δράκο είτε πάλι μαζί με τον Άγιο Θεόδωρο τον Στρατηλάτη όρθιοι ή πάνω σε άλογα. Πάντα φέρει στρατιωτική στολή.

</doc>
<doc id="67823" url="https://el.wikipedia.org/wiki?curid=67823" title="Περίδεση αιμορροίδων">
Περίδεση αιμορροίδων



</doc>
<doc id="67824" url="https://el.wikipedia.org/wiki?curid=67824" title="Σεΐχης Μοχάμετ μπιν Ρασίντ αλ Μακτούμ">
Σεΐχης Μοχάμετ μπιν Ρασίντ αλ Μακτούμ



</doc>
<doc id="67826" url="https://el.wikipedia.org/wiki?curid=67826" title="Σεΐχης Μάκτουμ Μπεν Ραχίντ αλ Μάκτουμ">
Σεΐχης Μάκτουμ Μπεν Ραχίντ αλ Μάκτουμ



</doc>
<doc id="67840" url="https://el.wikipedia.org/wiki?curid=67840" title="Αγιος Θεόδωρος ο Τήρων">
Αγιος Θεόδωρος ο Τήρων



</doc>
<doc id="67843" url="https://el.wikipedia.org/wiki?curid=67843" title="Παγκόσμιο Πρωτάθλημα Ράλλυ">
Παγκόσμιο Πρωτάθλημα Ράλλυ

Το Παγκόσμιο Πρωτάθλημα Ράλλυ (αγγλικά: "World Rally Championship", WRC εν συντομία στην Αγγλική γλώσσα) είναι μια σειρά αγώνων που διοργανώνεται από τη FIA , κορυφώνοντας με οδηγό πρωταθλητή, συνοδηγό και κατασκευαστή. Το παγκόσμιο πρωτάθλημα του οδηγού και το παγκόσμιο πρωτάθλημα του κατασκευαστή είναι ξεχωριστά πρωταθλήματα, αλλά με βάση το ίδιο σύστημα σημείων. Η σειρά αποτελείται σήμερα από 14 συνήθως τριήμερες εκδηλώσεις που οδηγούνται σε επιφάνειες από χαλίκι και πίσσα μέχρι χιόνι και πάγο. Κάθε αγώνας χωρίζεται σε 15-25 ειδικές διαδρομές οι οποίες κινούνται ενάντια στο ρολόι σε κλειστούς δρόμους.
Η WRC δημιουργήθηκε από γνωστά και δημοφιλή διεθνή ράλλυ, τα περισσότερα από τα οποία ήταν προηγουμένως μέρος του Ευρωπαϊκού Πρωταθλήματος Ράλλυ ή του Διεθνούς Πρωταθλήματος Κατασκευαστών και η σειρά πραγματοποιήθηκε για πρώτη φορά το 1973 . Το Παγκόσμιο Ράλλυ Αυτοκίνητο είναι η τρέχουσα προδιαγραφή αυτοκινήτων της σειράς. Εξέλιξε από τα αυτοκίνητα της ομάδας Α, τα οποία αντικατέστησαν τα απαγορευμένα της ομάδας Β . Τα World Rally Cars είναι χτισμένα σε τετρακύλινδρο αυτοκίνητα παραγωγής 1.6 λίτρων, αλλά διαθέτουν στροβιλοσυμπιεστές , αντιολισθητικά συστήματα, τετρακίνηση , διαδοχικά κιβώτια ταχυτήτων, αεροδυναμικά εξαρτήματα και άλλες βελτιώσεις που φέρνουν την τιμή ενός αυτοκινήτου WRC σε περίπου 1 εκατομμύριο δολάρια ΗΠΑ (€ 700.000 / £ 500.000). 
Το WRC διαθέτει τρία πρωταθλήματα υποστήριξης, το πρωτάθλημα Junior World Rally (JWRC, πρώην Ακαδημία WRC), το Παγκόσμιο Πρωτάθλημα Ράλλυ 2 (WRC 2, πρώην Πρωτάθλημα Πρωταθλήματος Super 2000) και το Παγκόσμιο Πρωτάθλημα Ράλλυ 3 (WRC- 3, πρώην Πρωτάθλημα Παγκόσμιου Ράλλυ Παραγωγής) που αμφισβητούνται στα ίδια γεγονότα και στάδια με την WRC, αλλά με διαφορετικούς κανονισμούς. Οι αγώνες WRC-2, WRC-3 και νεοεισερχόμενοι αγώνες διανύουν τα στάδια μετά τους οδηγούς WRC.
Ιστορία του Παγκόσμιου Πρωταθλήματος Ράλλυ.
Τα πρώτα χρόνια.
Το πρώτο παγκόσμιο πρωτάθλημα ράλλυ έγινε το 1973, με πρώτο αγώνα στο Μόντε Κάρλο. Το Alpine Reanult, ήταν το πρώτο αυτοκίνητο που νίκησε στην ιστορία του Παγκοσμίου πρωταθλήματος. Ύστερα όμως, το αυτοκίνητο της Lancia, το Lancia Stratos κατάφερε να αναδείξει ως πρωταθλήτρια κατασκευαστών για τρεις συνεχόμενες σεζόν τη Lancia. Από το 1980, το WRC βράβευε και τον οδηγό που νικούσε τον αγώνα με αποτέλεσμα να δημιουργηθεί το Παγκόσμιο πρωτάθλημα ράλλυ οδηγών.
Η Εποχή της Group B.
Η δεκαετία του '80, ήταν "αφιερωμένη" στην Group B. Η Group B, αποτελούνταν από αμάξια με ισχυρούς υπερτροφοδοτούμενους κινητήρες και τετρακίνηση. Το αμάξι που ξεχώρισε όμως ήταν αυτό της Audi quattro. Είχε κάνει μεγάλη επιτυχία, σε αυτήν την κατηγορία κατακτώντας δύο πρωταθλήματα κατασκευαστών το 1982 και το 1984, επίσης και οι οδηγοί του αυτοκινήτου στάθηκαν τυχεροί, κερδίζοντας και αυτοί δύο πρωταθλήματα: το 1983 ο Χάνου Μίκολα και το 1984 ο Στιγκ Μπλόμκβιστ. Έχει περάσει και μια γυναίκα από το τιμόνι του Audi, η Γαλλίδα, Μισέλ Μούτον η οποία έφτασε πολύ κοντά στο να πάρει τον παγκόσμιο τίτλο του 1984. Πέρα από τις επιτυχίες όμως, υπήρχαν και θάνατοι όπως αυτός του Ατίλιο Μπετέργκα όπου τράκαρε το 1985, με ενα Lancia 037, σε ηλικία 32 ετών. 
Το 1986, έκανε την εμφάνιση του, το μοντέλο της Lancia Delta S4, το οποίο για εκείνη την εποχή, ήταν ένα πολύ γρήγορο αυτοκίνητο. Άλλη μια χρονιά που, υπήρχε ένα μοιραίο περιστατικό. Αυτό ήταν στο Ράλι Πορτογαλίας, όπου τρεις θεατές σκοτώθηκαν και 30 τραυματίστηκαν εξαιτίας του οδηγού, Χοακίν Σάντος ο οποίος έχασε τον έλεγχο του αυτοκινήτου του. Επίσης, την ίδια χρονιά ένας άλλος οδηγός, ο Τοιβόνεν και ο συνοδηγός του, ο Σέρτζιο Σέστο, βρήκαν τραγικό θάνατο όταν το αυτοκίνητο τους βρέθηκε στον γκρεμό και ανεφλέγη ακαριαία μετά από πρόσκρουση σε δέντρο. Λόγω των πολλών ατυχημάτων και θανάτων, η Ζίν - Μαρί Μπαλέστρε, η οποία ήταν η διευθύντρια της Ομοσπονδίας του Μηχανοκίνητου Αθλητισμού (FISA), κατήργησε την κατηγορία των αυτοκινήτων Group B.
Η Εποχή της Group A.
Έτσι, μετά την απαγόρευση των αυτοκινήτων Group B, άρχισε μια νέα εποχή: Αυτή της Group A. Αρχικά, το WRC "σχεδίαζε" να ασχοληθεί με αυτοκίνητα της κατηγορίας "S", αλλά απορρίφθηκε αυτή η απόφαση. Η Εποχή της Group A, διήρκεσε περίπου 7-10 χρόνια. Σε εκείνη την κατηγορία, έκαναν την εμφάνιση τους τα αυτοκίνητα της Σουμπαρού, της Μιτσουμπίσι και ξανά της Τογιότα. Η κατασκευάστρια της Τογιότα, είχε στο ρόστερ της τον Ισπανό οδηγό, τον Κάρλος Σάινζ, παίρνοντας δύο τίτλους το 1990 και το 1992. Το 1993, ο Σάινζ έφυγε και τον αντικατέστησε ο Κανκούνεν, ο οποίος κέρδισε την ίδια χρονιά τον τέταρτο του τίτλο, και τον πρώτο της Τογιότα (κατασκευαστών). Στα μέσα της δεκαετίας του 1990, οι επιτυχίες των Σουμπαρού και Μιτσουμπίσι ήταν μεγάλες. Η Σουμπαρού είχε στη διάθεση της, τον Κόλιν Μακ Ρέι και κέρδισε τον πρώτο του τίτλο, και για τρεις συνεχόμενες χρονιές τον τίτλο κατασκευαστών η Σουμπαρού. (1995 -1998). Από το 1996 μέχρι και το 1999, ο Τόμμι Μάκινεν, έγινε νέος παγκόσμιος πρωταθλητής και ο πρώτος οδηγός με τρεις συνεχόμενους τίτλους.
Η Εποχή των WRC.
Για το Παγκόσμιο Πρωτάθλημα Ράλλυ του 1997 , οι κανονισμοί του Παγκόσμιου Ράλλυ παρουσιάστηκαν ως προτεινόμενος αντικαταστάτης της Ομάδας Α (μόνο τα διαδοχικά έργα της Mitsubishis εξακολουθούν να συμμορφώνονται με τον τελευταίο τύπο, έως ότου ομολόγησαν και ένα Lancer Evolution WRC από το Ράλι του San Remo 2001) . Μετά την επιτυχία του Mäkinen και των Ιαπώνων κατασκευαστών, η Peugeot της Γαλλίας έκανε μια πολύ επιτυχημένη επιστροφή στο Παγκόσμιο Πρωτάθλημα Ράλι. Ο Finn Marcus Grönholm πήρε τον τίτλο των οδηγών στην πρώτη του ολόκληρη χρονιά στη σειρά και η Peugeot κέρδισε το στέμμα των κατασκευαστών. Ο Richard Burns της Αγγλίας κέρδισε τον τίτλο του 2001 με ένα Subaru Impreza WRC, αλλά η Grönholm και η Peugeot πήραν πίσω τους δύο τίτλους το 2002 . 2003 είδε τη Νορβηγία 's Petter Solberg πρωταθλητή γίνει οδηγών για την Subaru και Citroën συνεχίσει την επιτυχία των Γάλλων κατασκευαστών. Ο Sébastien Loeb της Citroën πήγε για να ελέγξει τις επόμενες εποχές με το Citroën Xsara WRC . Η Citroën πήρε τον τίτλο των κατασκευαστών τρεις φορές στη σειρά και ο Loeb ξεπέρασε το ρεκόρ των Mackinen με τέσσερις συνεχόμενους τίτλους οδηγών, κερδίζοντας το ένατο συνεχόμενο πρωτάθλημα το 2012. Η Volkswagen Motorsport εισήλθε στο πρωτάθλημα το 2013 και ο Sebastien Ogierκυριάρχησε στη σειρά με έξι διαδοχικούς τίτλους. Νέοι κανόνες παγκόσμιου Ράλλυ εισήχθησαν για το 2017 που δημιούργησαν γρηγορότερα και πιο επιθετικά αυτοκίνητα.
Το 2018, η Toyota Gazoo Racing WRT κέρδισε το Παγκόσμιο Πρωτάθλημα Ράλλυ, κερδίζοντας τον Toyota τον τίτλο των πρώτων κατασκευαστών τους από το 1999 .  Με τον Tommi Mäkinen επικεφαλής της ομάδας, έγινε ο πρώτος στην ιστορία της οδήγησης ράλλυ για να κερδίσει ένα πρωτάθλημα τόσο ως οδηγός και ως κύριος της ομάδας. 
Το 2019, ο Εσθονός Ott Tanak της Toyota κέρδισε το Πρωτάθλημα των οδηγών και έγινε ο πρώτος μη Γάλλος οδηγός μετά τον Πέτερ Σόλμπεργκ το 2003.
Το 2020, ο Γάλλος Σεμπαστιάν Οζιέ επέστρεψε στην θέση του πρωταθλητή κερδίζοντας για 7η φορά τον τίτλο και έγινε ο δεύτερος οδηγός που το πετυχαίνει με τρεις ομάδες μετά τον Γιούχα Κάνκουνεν. Η Hyundai κέρδισε το δεύτερο συνεχόμενο τίτλο κατασκευαστών
Δομή.
Το όριο των αγώνων της κάθε σεζόν, πρέπει να είναι στους 13. Οι επιτρεπτές συνθήκες είναι: Χιόνι, Χώμα και Άσφαλτος. Σε κάθε αγώνα που γίνεται και ολοκληρώνεται, μοιράζονται βαθμοί, στον οδηγό και την ομάδα του. Οι βαθμοί που μπορούν να πάρουν (ανάλογα με την θέση που τερματίζουν) είναι:
Τα τελευταία χρόνια, οι ειδικές διαδρομές σε κάθε ράλλυ μπορούν να είναι από 15 έως και 35 στον αριθμό, που είναι κάτω των δύο χιλιομέτρων. Οι σούπερ ειδικές διαδρομές όμως, μπορεί να είναι και 50 χιλιομέτρων. Η κάθε μέρα, ολοκληρώνεται (με τις διαδρομές συνολικά) στα 400 χιλιόμετρα. Πριν από την επίσημη εκκίνηση του αγώνα, γίνονται τα λεγόμενα "shakedowns", γνωστά και ως δοκιμές. Η επίσημη εκκίνηση αρχίζει την επόμενη μέρα (Παρασκευή) και τελειώνει την Κυριακή. Σε περίπτωση, που ένα αμάξι πάθει κάποια βλάβη, μεταφέρεται με φορτηγά οδικής βοήθειας, προς το συνεργείο της ομάδας, όπου κατασκεύασε το αυτοκίνητο. Το κάθε σέρβις (Service), διαρκεί περίπου 45 λεπτά. Ύστερα, μετά το τέλος της ημέρας, τα αυτοκίνητα μπαίνουν μέσα σε ένα κλειστό πάρκο, όπου εκεί είναι ασφαλισμένα.
Power Stage.
Πρώτα εισήχθη το 2011 , το "Power Stage" είναι το τελικό στάδιο του αγώνα. Πρόσθετοι πόντοι του Παγκοσμίου Πρωταθλήματος είναι διαθέσιμοι στους τρεις (μέχρι το 2016) ταχύτερους οδηγούς μέσω της σκηνής (ανεξάρτητα από το πού τελικά τελείωσαν στο αγώνα), με την ταχύτερη ομάδα να λαμβάνει τρεις βαθμούς, ο δεύτερος ταχύτερος να λαμβάνει δύο πόντους, ταχύτερη λήψη ενός σημείου. Το 2017 το σύστημα βαθμολόγησης τροποποιήθηκε έτσι ώστε οι πέντε ταχύτεροι οδηγοί μέσω της σκηνής απονεμήθηκαν πόντοι από πέντε για πρώτη σε μία για πέμπτη. Για ειδικές διαδρομές, ο χρονισμός θα είναι στο δέκατο του δευτερολέπτου. Για το "Power Stage", ο χρονισμός θα είναι στο χιλιοστό του δευτερολέπτου.
Ράλλυ 2.
Αρχικά γνωστό ως "SuperRally", το Rally 2 είναι ένα σύνολο κανονισμών που επιτρέπουν σε έναν οδηγό ο οποίος αποχωρεί από μια εκδήλωση να επανέλθει την επόμενη μέρα με την επιβολή ποινής επτά λεπτών για κάθε χαμένη σκηνή (ποινή δέκα λεπτών εάν μόνο ένα στάδιο έχει χαθεί). Αυτό επιτρέπει στους οδηγούς που αποχωρούν από μια εκδήλωση να συνεχίσουν και να ανταγωνίζονται για πόντους Παγκόσμιου Πρωταθλήματος. Ωστόσο, εάν αποσυρθούν στο τελικό σκέλος ενός αγώνα, η επανένταξη δεν είναι δυνατή. Ομοίως, η χρήση των κανονισμών του Rally 2 είναι στη διακριτική ευχέρεια των διοργανωτών εκδηλώσεων.
Ομάδες και οδηγοί.
21 διαφορετικοί κατασκευαστές έχουν κερδίσει ένα Παγκόσμιο Πρωτάθλημα Ράλλυ: Citroën , Ford , Lancia , Toyota , Peugeot , Subaru , Volkswagen , Mitsubishi , Audi , Fiat , Hyundai , Datsun / Nissan , Opel , Renault , Renault - Alpine , Saab , Mazda , BMW , Mercedes-Benz , Porsche και Talbot.  Περαιτέρω 11 έχουν τελειώσει στο βάθρο: Seat , Mini , Vauxhall , Alfa Romeo , Volvo , Ferrari , MG , Polski Fiat , Škoda , Triumph και Wartburg . 
Η Suzuki και η Subaru αποχώρησαν από την WRC στο τέλος του 2008 , επικαλούμενες την οικονομική ύφεση, επηρεάζοντας την αυτοκινητοβιομηχανία για την απόσυρσή τους. Η Μίνι και η Ford έφυγαν από την WRC στο τέλος του πρωταθλήματος του 2012 , λόγω μιας παρόμοιας οικονομικής ύφεσης που επηρέασε την ευρωπαϊκή αγορά, παρόλο που η Ford συνέχισε να παρέχει τεχνική υποστήριξη στη M-Sport.
Μια τυπική ομάδα WRC θα αποτελείται από περίπου 40 άτομα στις εκδηλώσεις, με επιπλέον 60-100 στη βάση της ομάδας. 
Οι κατασκευαστές και οι ομάδες που υποστηρίζονται από τον κατασκευαστή έχουν συνήθως δύο ή τρεις οδηγούς που συμμετέχουν σε κάθε αγώνα οι οποίοι είναι κατάλληλοι να κερδίσουν πόντους. Ο συνολικός αριθμός των πληρωμάτων (οδηγός και συνοδηγός ) στις συγκεντρώσεις κυμάνθηκε από το 47 ( Μόντε Κάρλο και Μεξικό ) έως 108 ( Μεγάλη Βρετανία ) κατά τη διάρκεια του 2007. 
Το 2012, η ​​ομάδα Ford World Rally και η ομάδα Mini WRC ανακοίνωσαν την αναχώρησή τους από το Παγκόσμιο Πρωτάθλημα Ράλλυ για την εποχή του 2013. Η Volkswagen και η Hyundai επέστρεψαν στο πρωτάθλημα το 2013 και το 2014, αντίστοιχα. Η Toyota ανακοίνωσε ότι θα επιστρέψει στο Παγκόσμιο Πρωτάθλημα Ράλι για τη σεζόν του 2017  με την Toyota Gazoo Racing και το αυτοκίνητό της Toyota Yaris WRC. Επίσης, η Citroën θα επιστρέψει στο άθλημα το 2017 με μια πλήρως υποστηριζόμενη από το εργοστάσιο ομάδα μετά από ανταγωνισμό με μερική απασχόληση το 2016 για να επικεντρωθεί στην ανάπτυξη του ολοκαίνουργιου αυτοκινήτου τους 2017 γενιάς με βάση το Citroën C3.
Αυτοκίνητα.
Τα τρέχοντα αυτοκίνητα με 1,6 L κινητήρες turbo άμεσης έγχυσης και τετρακίνηση είναι κατασκευασμένα σύμφωνα με τους κανονισμούς του World Rally Car για αγώνες σε πίσσα, χαλίκι και χιόνι. Η απόδοση ισχύος περιορίζεται σε περίπου 380 ίππους (280 kW). Τα τρέχοντα αυτοκίνητα στο πρωτάθλημα περιλαμβάνουν τα Citroën C3 WRC , το Ford Fiesta WRC , το Toyota Yaris WRC και το Hyundai i20 Coupe WRC . Το Volkswagen Polo R WRC τερμάτισε με το κλείσιμο της σεζόν του 2016. 
Η WRC διεξήχθη στο παρελθόν για τα ράλλυ της ομάδας Α και της ομάδας Β . Ωστόσο, λόγω της αυξανόμενης ισχύος, της έλλειψης αξιοπιστίας και μιας σειράς θανατηφόρων ατυχημάτων κατά τη διάρκεια του αγώνα του 1986 , η ομάδα Β απαγορεύτηκε οριστικά. Αργότερα, το 1997 , τα αυτοκίνητα της Ομάδας Α εξελίχθηκαν στην κατηγορία των αυτοκινήτων της WRC, για να διευκολύνουν την ανάπτυξη νέων αυτοκινήτων και να φέρουν νέες μάρκες στο διαγωνισμό. Το 2011 , θεσπίστηκαν νέοι κανόνες για την ενθάρρυνση περισσότερων κατασκευαστών (και ιδιωτών) να συμμετάσχουν, επειδή η πρόσφατη οικονομική ύφεση ώθησε αρκετούς κατασκευαστές να εγκαταλείψουν το πρωτάθλημα.
Τα αυτοκίνητα στο Παγκόσμιο Πρωτάθλημα Ράλλυ Αυτοκινήτου Παραγωγής περιορίζονται σε αυτοκίνητα με βάση την παραγωγή που έχουν αναγνωριστεί σύμφωνα με τους κανόνες της Ομάδας Ν . Τα αυτοκίνητα στο πρωτάθλημα παγκόσμιου ράλλυ Super 2000 είναι αναγνωρισμένα σύμφωνα με τους κανόνες Super 2000 . Τα περισσότερα αυτοκίνητα στο πρωτάθλημα Junior World Rally είναι αναγνωρισμένα σύμφωνα με τους κανόνες Super 1600 , αλλά η ομάδα N και τα επιλεγμένα αυτοκίνητα της ομάδας Α μπορούν επίσης να αμφισβητήσουν τη σειρά.
Από το 2013 ξεκίνησε μια νέα κατηγορία αυτοκινήτων ράλλυ, γνωστή ως ομάδα R , ως αντικατάσταση των κατηγοριών ομάδας Α και ομάδας N, με αυτοκίνητα ταξινομημένα σε μία από τις έξι κατηγορίες ανάλογα με την χωρητικότητα και τον τύπο του κινητήρα, το μεταξόνιο και το σύστημα μετάδοσης κίνησης. Ως αποτέλεσμα, κανένα αυτοκίνητο δεν θα αναγνωριστεί σύμφωνα με τους κανονισμούς της ομάδας Α και της ομάδας Ν και θα αντικατασταθεί από την ομάδα R. Παράλληλα, αναδιαρθρώθηκαν τα πρωταθλήματα Super 2000 και παραγωγής αυτοκινήτων. Τα αυτοκίνητα Super 2000 και Group N συγχωνεύθηκαν σε ένα πρωτάθλημα, γνωστό ως Παγκόσμιο Πρωτάθλημα Ράλλυ 2, παράλληλα με τα αυτοκίνητα R4 και R5, ενώ το Παγκόσμιο Πρωτάθλημα Αυτοκινήτου Παραγωγής αναδείχθηκε πλήρως ως το Παγκόσμιο Πρωτάθλημα Ράλλυ 3 για αυτοκίνητα με δύο τροχούς που συμμορφώνονται με τους κανονισμούς R1, R2 και R3.
Κάλυψη.
Τηλεόραση.
Στην Ελλάδα, το WRC έχει εμφανιστεί στην Ελλ. Τηλεόραση και (το οποίο μετέδωσε το Ράλλυ Ακρόπολις) απο την ΕΡΤ. Επίσης, η Cosmote έχει το δικαίωμα ζωντανής μετάδοσης του κάθε αγώνα.
Η Promter GmbH κατέχει τα εμπορικά δικαιώματα στο πρωτάθλημα και μέσω της WRC TV παράγει καθημερινές ενημερώσεις από κάθε εκδήλωση μετά την ολοκλήρωση των φάσεων της ημέρας και την επεξεργασία της τηλεοπτικής κάλυψης. Αυτά τα ημερήσια προγράμματα προβολής έχουν διάρκεια 30 λεπτών και καλύπτουν σε βάθος τα στάδια της ημέρας, με βίντεο μέσα στο αυτοκίνητο καθώς και με συνεντεύξεις οδηγών. Πριν από το ράλλυ υπάρχει επίσης ένα πρόγραμμα προεπισκόπησης στυλ περιοδικού που ενσωματώνει κανονικά ειδικό οδηγό, τεχνικά και ομαδικά χαρακτηριστικά καθώς και μια επισκόπηση της επερχόμενης διαδρομής του αγώνα. Υπάρχει επίσης ένα πρόγραμμα αναθεώρησης μετά την εκδήλωση, το οποίο διαρκεί περίπου μία ώρα, το οποίο συνοψίζει το ράλλυ και τα μεγάλα γεγονότα που έλαβαν χώρα κατά τη διάρκεια της εκδήλωσης.
Αυτό εμφανίζεται στη συνέχεια σε περισσότερες από 150 αγορές σε πολλές γλώσσες. Η σύνθεση και η μορφή αυτών των προγραμμάτων μπορούν να αλλάξουν από χώρα σε χώρα ανάλογα με τον τοπικό ραδιοτηλεοπτικό φορέα, αλλά όλα χρησιμοποιούν τηλεόραση WRC.
Στο Ηνωμένο Βασίλειο , η κάλυψη της σεζόν του 2017 χωρίζεται σε τέσσερις τηλεοπτικούς σταθμούς. Το κανάλι 5 μεταδίδει την αναθεώρηση μετά την εκδήλωση, ενώ το πρόγραμμα προεπισκόπησης προβάλλεται στο δίκτυο Spike του. Η BT Sport έχει δικαιώματα για live στάδια και καθημερινές εκδηλώσεις, η Motors TV επισημαίνει τα δικαιώματα και η ουαλική γλώσσα S4C καλύπτει επίσης το πρωτάθλημα στο πρόγραμμα Ralio. 
Το 2016, το σωρευτικό παγκόσμιο τηλεοπτικό κοινό για τα προγράμματα της WRC TV ήταν πάνω από 700 εκατομμύρια. Ο προγραμματισμός ήταν διαθέσιμος σε περισσότερες από 150 αγορές και περισσότερες από 12.000 ώρες εξετάστηκαν σε παγκόσμιο επίπεδο.
Ραδιόφωνο.
Η ζωντανή ραδιοφωνική κάλυψη παρέχεται στην αγγλική γλώσσα από το WRC Live μέσω του Διαδικτύου και περιλαμβάνει αναφορές τελικού σταδίου απευθείας από τους οδηγούς και τις ομάδες καθώς και νέα για το πάρκο υπηρεσιών. Επίσης, παρήγαγαν podcasts. Παρουσιάστηκε επίσης σύγχρονη μουσική κατά τη διάρκεια διαλειμμάτων στην κάλυψη του ράλλυ. 
Επί του παρόντος, ο ραδιοφωνικός σταθμός αναπαράγει τον ήχο του WRC + All Live.
Διαδικτυακή ροή.
Η κάλυψη παρέχεται από την WRC Promoter GmbH μέσω βίντεο κατόπιν παραγγελίας στο δικτυακό τόπο της WRC + με ζωντανά ειδικά στάδια, στιγμιότυπα, χρονοδιάγραμμα, ενσωματωμένο footage και ζωντανή παρακολούθηση χαρτών. 
Από το 2018, εισήχθη το WRC + All Live, που παράγει ζωντανή κάλυψη από όλα τα στάδια κατά τη διάρκεια του αγώνα.
Περισσότερες Νίκες.
"Ενημερώθηκε μετά το 2021 Ράλι της Φινλανδίας. Οι οδηγοί και οι κατασκευαστές που έχουν συμμετάσχει στο Παγκόσμιο Πρωτάθλημα Ράλι το 2021 είναι με έντονους χαρακτήρες."

</doc>
<doc id="67849" url="https://el.wikipedia.org/wiki?curid=67849" title="Η Συκοφαντία του Απελλή">
Η Συκοφαντία του Απελλή



</doc>
<doc id="67850" url="https://el.wikipedia.org/wiki?curid=67850" title="Συκοφαντία Μποτιτσέλι">
Συκοφαντία Μποτιτσέλι



</doc>
<doc id="67853" url="https://el.wikipedia.org/wiki?curid=67853" title="Η Γέννηση της Αφροδίτης (Μποτιτσέλι)">
Η Γέννηση της Αφροδίτης (Μποτιτσέλι)

Η Γέννηση της Αφροδίτης (Ιταλικά: "La nascita di Venere") είναι πίνακας ζωγραφικής του Ιταλού καλλιτέχνη της Αναγέννησης, Σάντρο Μποτιτσέλι. Φιλοτεχνήθηκε περίπου το 1485–1486. Σήμερα βρίσκεται στη συλλογή του μουσείου Ουφίτσι στη Φλωρεντία, στην αίθουσα που είναι αφιερωμένη στο μεγάλο δημιουργό. Αποτελεί μια από τις αρτιότερες αισθητικά δημιουργίες του Φλωρεντίνου καλλιτέχνη. Η έμπνευση για τον πίνακα δίνεται από μια μυθολογική αφήγηση του Οβιδίου και συνιστά μια νεοπλατωνική αλληγορία βασισμένη στην αντίληψη της αγάπης ως γενεσιουργού δύναμης. 
Είναι άγνωστο σε εμάς ποιος παρήγγειλε τον πίνακα αυτό στον Ιταλό καλλιτέχνη, ωστόσο πιστεύεται πως φτιάχτηκε για κάποιο μέλος της οικογένειας των Μεδίκων. Ορισμένοι μελετητές υποστηρίζουν πως αποτελεί ύμνο στην αγάπη του Τζουλιάνο ντι Πιέρο των Μεδίκων για τη Σιμονέττα Κατανέο Βεσπούτσι, που ζούσε στο Πορτοβένερε (μετάφραση: Λιμάνι της Αφροδίτης), μια παραθαλάσσια πόλη για την οποία μια τοπική παράδοση λέει πως αποτελεί το μέρος όπου γεννήθηκε η Αφροδίτη. Σημειώνεται πως ο Μποτιτσέλι αγαπούσε μυστικά και ο ίδιος την όμορφη Σιμονέττα, που ήταν ερωμένη του ευγενούς από την οικογένεια των Μεδίκων. Πιστεύεται πως η Σιμονέττα αποτέλεσε το μοντέλο για την Αφροδίτη στον πίνακα, αλλά και για άλλες κοπέλες σε έργα του Μποτιτσέλι, όπως συνέβη και στην "Άνοιξη" (Primavera). 
Θέμα.
Σύμφωνα με τον αρχαίο ελληνικό μύθο, όταν ο Κρόνος πήρε τη βασιλεία από τον πατέρα του, τον Ουρανό, έκοψε τα γεννητικά του όργανα και τα πέταξε στη θάλασσα. Από τους αφρούς της θάλασσας, αναδύθηκε κοντά στην Κύπρο (σύμφωνα με την επικρατέστερη παράδοση) η θεά Αφροδίτη. Στον πίνακα, η θεά Αφροδίτη αναδύεται από το νερό μέσα σε ένα όστρακο που φυσούν ο Ζέφυρος και η Αύρα προς την ακτή της Κύπρου ή των Κυθήρων. Στην ακτή την υποδέχεται μια από τις Ώρες, θεότητες των εποχών, που της προσφέρει έναν μανδύα. Σύμφωνα με ορισμένους ερμηνευτές, η γυμνή θεά είναι σύμβολο πνευματικής και όχι γήινης αγάπης. Η ανατομία της Αφροδίτης δεν αποτελούν εκφράσεις κλασικού ρεαλισμού, όπως στα έργα του Ραφαήλ ή του Λεονάρντο Ντα Βίντσι.
Το σχέδιο είναι αρμονικό και ντελικάτο: οι γραμμές κομψές και δημιουργούν, με τα κύματα που σκάνε στην ακτή, τις πτυχώσεις των ρούχων, την αρμονική ροή των μαλλιών της θεάς, διακοσμητικά κυματοειδή παιχνιδίσματα. Τα χρώματα είναι φωτεινά, οι μορφές καθαρές και ραφιναρισμένες. Το γυμνό σώμα της Αφροδίτης είναι ύμνος στην κλασσική ομορφιά και στην αγνότητα της ψυχής, ενώ για τη στάση της ο Μποτιτσέλι ακολούθησε το πρότυπο της Αιδήμονος Αφροδίτης ("Venus Pudica").
Το θέμα της Αφροδίτης είναι παγανιστικό, σε μια εποχή που τα περισσότερα έργα τέχνης απεικόνιζαν ρωμαιοκαθολικά θέματα. Αν και ορισμένα από τα έργα του φλωρεντίνου ζωγράφου καταστράφηκαν εξαιτίας των θεμάτων τους, η Αφροδίτη διασώθηκε χάρη στην επιρροή του Λαυρεντίου των Μεδίκων. Ο πίνακας έχει επηρεάσει κατά πολύ και τη σύγχρονη κουλτούρα με εμφανίσεις σε διάφορες ταινίες και βιβλία. Επιπροσθέτως το πρόσωπο της Αφροδίτης απεικονίζεται στο δεκάλεπτο των ιταλικών κερμάτων ευρώ.

</doc>
<doc id="67854" url="https://el.wikipedia.org/wiki?curid=67854" title="Η Γέννηση της Αφροδίτης ( Μποτιτσέλι )">
Η Γέννηση της Αφροδίτης ( Μποτιτσέλι )



</doc>
<doc id="67855" url="https://el.wikipedia.org/wiki?curid=67855" title="Η Συκοφαντία του Απελλή ( Μποτιτσέλι )">
Η Συκοφαντία του Απελλή ( Μποτιτσέλι )



</doc>
<doc id="67856" url="https://el.wikipedia.org/wiki?curid=67856" title="Η Γέννηση της Αφροδίτης">
Η Γέννηση της Αφροδίτης

Ο όρος Η Γέννηση της Αφροδίτης μπορεί να αναφέρεται:

</doc>
<doc id="67857" url="https://el.wikipedia.org/wiki?curid=67857" title="Αφροδίτη Μποτιτσέλι">
Αφροδίτη Μποτιτσέλι



</doc>
<doc id="67858" url="https://el.wikipedia.org/wiki?curid=67858" title="Εταιρεία Λακωνικών Σπουδών">
Εταιρεία Λακωνικών Σπουδών

Η Εταιρεία Λακωνικών Σπουδών είναι μια επιστημονική εταιρεία με έδρα την Αθήνα, στόχος της οποίας είναι η πνευματική οργάνωση των Λακώνων επιστημόνων και των περί την Λακωνία ασχολουμένων, με σκοπό την προώθηση και ανάδειξη κάθε επιστημονικής προσπάθειας που αφορά στη λακωνική γη, όπως ορίζεται ιστορικά, δηλαδή στο Νομό Λακωνίας και στο σύνολο της Μάνης.
Η ίδρυση.
Η Εταιρεία Λακωνικών Σπουδών αποτελεί πνευματικό τέκνο του Δικαίου Βαγιακάκου, επιφανούς γλωσσολόγου και ιστορικού από την Κοίτα της Μάνης, ο οποίος είχε διατυπώσει την ιδέα της ίδρυσής της ήδη από το 1946. Έπειτα από ζυμώσεις ετών και τη συμπαράσταση πολλών Λακώνων επιστημόνων και σωματείων, στις 6 Μαρτίου 1966 έχουμε την ιδρυτική πράξη της Εταιρείας. Ακολουθεί στις 16 Ιουνίου 1966 η πρώτη Γενική Συνέλευση και το πρώτο Διοικητικό Συμβούλιο, συσταθέν ως εξής:
Ως στόχοι της Εταιρείας τέθηκαν η έκδοση επιστημονικού περιοδικού, με σκοπό τη δημοσίευση πρωτότυπων επιστημονικών μελετών, η έκδοση επιστημονικών μονογραφιών, η δημιουργία λακωνικής βιβλιοθήκης, η ίδρυση εντευκτηρίου και η συγκέντρωση αρχειακού υλικού, με επίκεντρο πάντα τη Λακωνία.
Εντευκτήριο - Βιβλιοθήκη.
Για πολλά χρόνια η Εταιρεία φιλοξενήθηκε στα γραφεία της Εταιρείας Πελοποννησιακών Σπουδών, στην οδό Μαυρομιχάλη. Το 1995 απέκτησε ιδιόκτητο διαμέρισμα επί της οδού Χαρ. Τρικούπη 63, το οποίο διαμόρφωσε σε γραφείο και εντευκτήριο. Τα εγκαίνια των Γραφείων έγιναν στις 8 Δεκεμβρίου 1997. Έκτοτε ο χώρος αυτός αποτελεί την πνευματική εστία, τρόπον τινά, των Λακώνων επιστημόνων. Εδώ πραγματοποιούνται οι συνεδριάσεις του Δ.Σ., οι συνελεύσεις των εταίρων-μελών της Εταιρείας, διαλέξεις, κοινωνικές εκδηλώσεις κλπ. Είναι ανοικτό για το κοινό κάθε Δευτέρα, Τετάρτη, Παρασκευή 11:30-13:00 ή έπειτα από προσυνεννόηση. 
Στον ίδιο χώρο λειτουργεί η Βιβλιοθήκη της Εταιρείας, η οποία διαρκώς εμπλουτίζεται με εκδόσεις λακωνικού ενδιαφέροντος, ελληνικές και ξενόγλωσσες, παλαιές και νεώτερες, κυρίως επιστημονικές αλλά και άλλες γενικότερου ενδιαφέροντος. Επίσης, τηρείται αρχείο λακωνικού τύπου.
Σήμερα η Εταιρεία έχει 75 περίπου τακτικούς εταίρους, δηλαδή κατοίκους του Λεκανοπεδίου και 50 περίπου αντεπιστέλλοντες, δηλαδή κατοίκους άλλων πόλεων ή του εξωτερικού. Οι εκλιπόντες εταίροι ανέρχονται στους 110 περίπου.
Το περιοδικό "Λακωνικαί Σπουδαί".
Από την ίδρυση της Εταιρείας, το 1966, τέθηκε ο στόχος της έκδοσης επιστημονικής επετηρίδας με τον τίτλο "Λακωνικαί Σπουδαί". Ως Διευθυντής της ορίστηκε ο Δικαίος Βαγιακάκος, ο οποίος άλλωστε υπήρξε ο εμπνευστής της όλης προσπάθειας. Αφού επιλύθηκε το σημαντικό πρόβλημα της χρηματοδότησης, με κρατικές και ιδιωτικές επιχορηγήσεις, το 1972 εκδόθηκε ο Α΄ τόμος του περιοδικού. Έκτοτε συνεχίζεται ανελλιπώς η έκδοσή του ανά διετία περίπου. Το 2012 εκδόθηκε ο Κ΄ τόμος.
Το περιοδικό διακρίνεται για την υψηλή ποιότητα των δημοσιευμάτων του και για το επιστημονικό κύρος των συνεργατών του. Με τη σοβαρότητά του επιβλήθηκε αμέσως στον επιστημονικό κόσμο, τόσο της Ελλάδας όσο και του εξωτερικού. Συνήθως έχει έκταση 500 περίπου σελίδων. Μέχρι σήμερα έχουν δημοσιευθεί περισσότερες από 350 πρωτότυπες μελέτες για τη Λακωνία, από 160 περίπου Έλληνες και ξένους επιστήμονες. Η θεματολογία καλύπτει όλους τους τομείς, όπως: Ιστορία (κλασική, βυζαντινή και νεώτερη), έκδοση πηγών, Αρχαιολογία, Ιστορική Γεωγραφία, Γλωσσολογία, Δίκαιο, Φιλοσοφία, Λαογραφία, Προσωπογραφίες (Βιογραφίες), Αρχιτεκτονική, Ζωγραφική, Ανθρωπολογία, Βιβλιογραφία κλπ.
Το 2005 εκδόθηκε σε παράρτημα το Ευρετήριο των τόμων Α΄(1972) ως ΙΕ΄(2000) για τη διευκόλυνση των μελετητών.
Τα "Παραρτήματα".
Εκτός από την έκδοση του περιοδικού "Λακωνικαί Σπουδαί", η Εταιρεία εκδίδει ως "Παραρτήματα" αυτοτελείς τόμους με μονογραφίες ή άλλα θέματα λακωνικού ενδιαφέροντος. Ως τώρα έχουν εκδοθεί τα εξής:
Τα Συνέδρια.
Ανάμεσα στους σκοπούς της Εταιρείας είναι η διοργάνωση επιστημονικών συνεδρίων, με στόχους την ενθάρρυνση νέων επιστημόνων να παρουσιάσουν και να δημοσιεύσουν τις μελέτες τους, την προώθηση της γνώσης στους κατοίκους της Λακωνίας και τη γενικότερη επαφή με τη λακωνική κοινωνία. Η Εταιρεία έχει διοργανώσει ως τώρα τρία συνέδρια:
Τιμητικές Διακρίσεις.
Το 2003 η Εταιρεία τιμήθηκε με το Βραβείο της Τάξης των Ηθικών και Πολιτικών Επιστημών της Ακαδημίας Αθηνών:
Επίσης, στον πρόεδρο της Εταιρείας Δικαίο Βαγιακάκο απονεμήθηκε το αργυρό μετάλλιο της Τάξης των Γραμμάτων και Καλών Τεχνών.
Πηγές.
Οι τόμοι του περιοδικού "Λακωνικαί Σπουδαί".

</doc>
<doc id="67859" url="https://el.wikipedia.org/wiki?curid=67859" title="Κυβόμετρο">
Κυβόμετρο



</doc>
<doc id="67860" url="https://el.wikipedia.org/wiki?curid=67860" title="Πάνθεον (Ρώμη)">
Πάνθεον (Ρώμη)

Το Πάνθεον της Ρώμης είναι αρχαία θρησκευτική κατασκευή η οποία βρίσκεται στην "Piazza della Rotonda" (Ρώμη). Κατασκευάστηκε ύστερα από εντολή του Αγρίππα κατά τον 1ο αιώνα π.Χ. και στον θριγκό φέρει την επιγραφή Marcus Agrippa Lucius filius, consul tertium, fecit, δηλ. ο Μάρκος Αγρίππας τού Λούκιου γιος, ύπατος για τρίτη φορά, το έκανε. Υπέστη αρκετές καταστροφές από πυρκαγιές, με αποτέλεσμα να ανακατασκευαστεί πλήρως από τον Αδριανό στις αρχές του 2ου αιώνα μ.Χ. Αρχικά, το Πάνθεον ήταν ναός αφιερωμένος σε όλες τις θεότητες της Αρχαίας Ρώμης. Μετατράπηκε σε χριστιανική εκκλησία κατά τον 7ο αιώνα. Αποτελεί το μεγαλύτερο σε μέγεθος ρωμαϊκό μνημείο, που να έχει διασωθεί έως σήμερα σχεδόν άφθαρτο, λόγω της ασταμάτητης χρήσης του έως και σήμερα. Έχει δώσει την ονομασία του σε συνοικία της Ρώμης.
Η ονομασία του πάνθεον προέρχεται από το αρχαιοελληνικό επίθετο "πάνθειον", το οποίο σημαίνει «όλων των θεών». Η πλειονότητα των Ρωμαίων συγγραφέων το αναφέρουν με την ελληνική του ονομασία "Πάνθεον". Η εκλατινισμένη εκδοχή του ονόματός του, "Pantheum" απαντάται στον Πλίνιο τον Πρεσβύτερο.
Το Πάνθεον διέθετε τον μεγαλύτερο θόλο σε όλη την Αρχαιότητα (43,3 μέτρα διαμέτρου στο εσωτερικό του), ο οποίος και παραμένει έως σήμερα ο μεγαλύτερος κατασκευασμένος από διαδοχικές και διαφορετικές στρώσεις από "béton non-armé" (μη ενισχυμένο σκυρόδεμα). Έπειτα από σχεδόν δύο χιλιετίες, η αξιοσημείωτη αυτή κατασκευή δεν παρουσιάζει κανένα σημάδι κατάρρευσης, παρά τις αρκετές αφαιρέσεις τμημάτων της διακόσμησής του, καθώς και τις επαναλαμβανόμενες τελουρικές κινήσεις.

</doc>
<doc id="67861" url="https://el.wikipedia.org/wiki?curid=67861" title="Κύβος (αποσαφήνιση)">
Κύβος (αποσαφήνιση)

Το κύβος μπορεί να αναφέρεται στα παρακάτω:

</doc>
<doc id="67862" url="https://el.wikipedia.org/wiki?curid=67862" title="Σύμπλεγμα του Ιεχωβά">
Σύμπλεγμα του Ιεχωβά

Το «σύμπλεγμα του Ιεχωβά» (στα αγγλικά "Jehovah complex") είναι όρος που χρησιμοποιείτο από τη Γιουνγκιανή αναλυτική ψυχολογία. Σήμερα η χρήση του όρου αποφεύγεται. Σύμφωνα με τον Γιουνγκ, περιγράφει έναν τύπο νεύρωσης κατά τον οποίο το άτομο χαρακτηρίζεται από εγωιστική μεγαλομανία. Το άτομο που διακατέχεται από αυτό το κόμπλεξ έχει ξεπεράσει πλέον τη φάση του ναρκισσισμού και λατρεύει μια εξιδανικευμένη εικόνα του εαυτού του. Ζει σε μια ψευδαίσθηση προσωπικού μεγαλείου και «παντοδυναμίας».
Ο όρος αυτός φαίνεται ότι βασίζεται στην προσέγγιση πως ο Θεός της Παλαιάς Διαθήκης (Ιεχωβά), εμφανίζεται ως αιμοβόρος και γενοκτόνος, ο οποίος δεν ανέχεται τη λατρεία κανενός άλλου θεού.

</doc>
<doc id="67868" url="https://el.wikipedia.org/wiki?curid=67868" title="Σωζόμενος">
Σωζόμενος

Με το Σωζόμενος μπορεί να αναφέρεται κάποιο από τα εξής πρόσωπα:

</doc>
<doc id="67869" url="https://el.wikipedia.org/wiki?curid=67869" title="Ράλλυ Ακρόπολις">
Ράλλυ Ακρόπολις

Το Ράλλυ Ακρόπολις (επίσημη εμπορική ονομασία τα τελευταία χρόνια: "The rally of Gods", μετάφραση: Το ράλλυ των Θεών) είναι ένας από τους παλαιότερους και σημαντικότερους αγώνες αυτοκινήτου. Ξεκίνησε να διοργανώνεται από την ΕΛΠΑ το 1951 και πλέον αποτελεί μέρος του Παγκοσμίου Πρωταθλήματος Ράλλυ ("WRC"). Θεωρείται από τα πιο απαιτητικά και ανταγωνιστικά Ράλλυ του πρωταθλήματος. 
Ιστορία.
Το 1951, από μια ιδέα μιας ομάδας οδηγών και με την βοήθεια της Shell διοργανώθηκε ένας αγώνας 1.923 χιλιομέτρων. Ένα από τα ιδρυτικά μέλη του, ως πρόεδρος της Ελληνικής Λέσχης Αυτοκινήτου και Περιηγήσεων (ΕΛΠΑ), υπήρξε ο παράγοντας του Παναθηναϊκού, Απόστολος Νικολαΐδης. Ο αγώνας ξεκίνησε από την Αθήνα και πέρασε κατά σειρά από τις πόλεις Τρίπολη, Λάρισα, Θεσσαλονίκη, Σέρρες, Καβάλα, Θεσσαλονίκη με τον τερματισμό να γίνεται στην Αθήνα. Την επόμενη χρονιά (1952) η ΕΛΠΑ αναλαμβάνει την διοργάνωση του αγώνα και το 1953 ο αγώνας γίνεται διεθνής. Το 1960 ο αγώνας συμπεριλαμβάνεται στους αγώνες του Ευρωπαϊκού πρωταθλήματος. Από το 1973 συμπεριλαμβάνεται στο παγκόσμιο πρωτάθλημα οδηγών και στο παγκόσμιο πρωτάθλημα κατασκευαστών του Παγκοσμίου Πρωταθλήματος Ράλλυ. Επίσης περιλαμβάνεται στα πανελλήνια πρωταθλήματα και κύπελλα κλάσεων, στο κύπελλο της FIA για αυτοκίνητα παραγωγής και στο παγκόσμιο κύπελλο για κατασκευαστές αυτοκινήτων τουρισμού.
Νεότερα χρόνια (2005 έως σήμερα).
Το 2005 κέντρο του αγώνα ήταν η Λαμία. Μια υπερειδική διαδρομή έλαβε μέρος στο Ολυμπιακό Στάδιο με μεγάλη επιτυχία. Εκείνη την χρονιά, το ράλλυ Ακρόπολις ψηφίστηκε ως το καλύτερο ράλλυ για το 2005. Το 2006 το κέντρο του αγώνα μεταφέρθηκε στην Αθήνα και στα γύρω βουνά. Το σέρβις παρκ (service park) ήταν στον χώρο του Ολυμπιακού σταδίου Αθηνών. Αυτή την χρονιά έγιναν δύο υπερειδικές στο Ολυμπιακό στάδιο, μια φορά την πρώτη μέρα του αγώνα και μια την τελευταία. Το 2007 το κέντρο του αγώνα ήταν και πάλι η Αθήνα. Το 2007 υπήρξαν 3 υπερειδικές, οι οποίες έλαβαν χώρα στο Ολυμπιακό Ιππικό Κέντρο στο Μαρκόπουλο. To 2009 το ράλλυ διεξήχθη στο Λουτράκι Κορινθίας και νικητής αναδείχθηκε ο Φινλανδός Μίκο Χίρβονεν στις 14 Ιουνίου. Το 2011 ο διάσημος και πιο σκληρός αγώνας του παγκοσμίου πρωταθλήματος επανήλθε στο αγωνιστικό καλεντάρι της Παγκοσμίου Ομοσπονδίας Αυτοκινήτου. Το 2011 το κέντρο του αγώνα ήταν το Λουτράκι,και οι ειδικές διαδρομές επεκτάθηκαν στη Φθιώτιδα, τη Βοιωτία,την Κορινθία και την Αργολίδα. Ο αγώνας ξεκίνησε στις 16 Ιουνίου κάτω από τον Ιερό Βράχο της Ακροπόλεως των Αθηνών, με την τελετή έναρξης και έληξε στις 19 Ιουνίου. Το 2012 το ράλλυ ακρόπολις ξεκίνησε στις 24 Μαΐου στο Ζάππειο Μέγαρο με κέντρο του αγώνα στο Λουτράκι, ακόμα το 2012 προστέθηκαν μερικές νέες ειδικές διαδρομές. Η τελετή λήξης έγινε στις 27 Μαΐου στο Club Hotel Casino Loutraki και νικητής αναδείχθηκε ο Σεμπαστιάν Λεμπ. To 2013 ήταν η τελευταία χρονιά που το ράλλυ προσμετρούσε στο Παγκόσμιο Πρωτάθλημα, καθώς λόγω οικονομικών δυσχερειών και μη εξόφλησης των οφειλών προς την Παγκόσμια Ομοσπονδία Αυτοκινήτου, αποκλείστηκε από το καλεντάρι των αγώνων του Πρωταθλήματος. Νικητής το 2013 αναδείχθηκε ο Φινλανδός Γιάρι - Μάττι Λάτβαλα. Από το 2014 ο αγώνας προσμετρά στο καλεντάρι του Ευρωπαϊκού Πρωταθλήματος Ράλλυ, με το κέντρο του αγώνα να επιστρέφει στα εδάφη της Φθιώτιδας το 2016, όπου νικητής αναδείχθηκε ο νεαρός Ραλφ Σιρμάσις, προκαλώντας έκπληξη στους οπαδούς του αγώνα και αφήνοντας εκτός ανταγωνισμού τα μεγάλα φαβορί.Το 2021 επανήλθε στο πρόγραμμα του Παγκοσμίου Πρωταθλήματος Ράλλυ αντικαθιστώντας το Ράλλυ της Χιλής το οποίο ακυρώθηκε καθώς η χώρα αντιμετωπίζει προβλήματα με την πανδημία του Ίου sars-cov-2.

</doc>
<doc id="67870" url="https://el.wikipedia.org/wiki?curid=67870" title="Ο κύβος ερρίφθη">
Ο κύβος ερρίφθη

«Ο κύβος ερρίφθη» ή στα λατινικά: alea jacta est ή jacta alea est, είναι θρυλική ιστορική φράση που αναφώνησε ο Ιούλιος Καίσαρας στις 10 Ιανουαρίου 49 π.Χ.. Χρησιμοποιείται ακόμα και σήμερα σε διάφορες χώρες όπως στην Ιταλία (Il dado è tratto) και την Ισπανία (La suerte está echada).
Την περιώνυμη αυτή φράση αναφέρει ο Σουητώνιος στο έργο του ""Βίος του Καίσαρος", (Suetonius, Vita Divi Iuli, 121 CE, 33)". Θεωρείται ότι την αναφώνησε ο Ιούλιος Καίσαρ προετοιμαζόμενος να διασχίσει τη γέφυρα του ποταμού Ρουβίκωνα. Σύμφωνα με τη ρωμαϊκή νομοθεσία, κάθε στρατηγός που πλησίαζε στην Ιταλία από Βορρά έπρεπε να διαλύσει τον στρατό του προτού διασχίσει τη γέφυρα του ποταμού αυτού, ο οποίος αποτελούσε το φυσικό βόρειο σύνορο μεταξύ της κυρίως Ιταλίας και των βορείων επαρχιών. Ο νόμος αυτός αποσκοπούσε στην προστασία της δημοκρατίας της Ρώμης από εσωτερικούς στρατιωτικούς κινδύνους: οι παραβάτες στρατηγοί και οι άνδρες τους εθεωρούντο ένοχοι εσχάτης προδοσίας και ιεροσυλίας, κάτι που επέσυρε την ποινή του θανάτου. 
Ο Καίσαρ, ο οποίος φυσικά γνώριζε τον νόμο, αμφιταλαντεύθηκε για μεγάλο χρονικό διάστημα προτού αποφασίσει να διαβεί τον Ρουβίκωνα με συντεταγμένο στρατό.
Έτσι έμεινε η φράση αυτή παροιμιώδης, να λέγεται σε περιπτώσεις που μετά από πολλές σκέψεις και αμφιταλαντεύσεις λαμβάνεται οριστική απόφαση με πλήρη επίγνωση των συνεπειών που μπορεί να προκύψουν και την ανάγκη αντιμετώπισης αυτών.
Θεωρείται ότι η φράση ανήκει αρχικά στον Μένανδρο, αγαπημένο ποιητή του Καίσαρα, και εμφανίζεται σε ένα στίχο του στην “Ἀρρηφόρῳ” (Δειπνοσοφισταί, 13-8). Ο Πλούταρχος αναφέρει, για το συγκεκριμένο περιστατικό: "Ἑλληνιστὶ πρὸς τοὺς παρόντας ἐκβοήσας, «Ἀνεῤῥίφθω κύβος», διεβίβαζε τὸν στρατόν." (γ΄ ενικό πρόσωπο προστακτικής παρακειμένου μέσης/παθητικής φωνής του ρήματος "ἀναῤῥίπτω").

</doc>
<doc id="67874" url="https://el.wikipedia.org/wiki?curid=67874" title="Κύβος">
Κύβος

Στη στερεομετρία ορίζεται ως κύβος το ορθογώνιο παραλληλεπίπεδο με τετράγωνες έδρες.
Χαρακτηριστικό παράδειγμα κύβου στην καθημερινή ζωή είναι το σχήμα ενός τυπικού ελληνικού περιπτέρου, αν εξαιρεθεί η τέντα. Άλλο παράδειγμα είναι το σχήμα των ζαριών, αν εξαιρεθούν οι στρογγυλεμένες άκρες. Στην κρυσταλλογραφία μία από τις βασικότερες δομές είναι η κυβική.
Γεωμετρικά χαρακτηριστικά.
Ο κύβος (ή κανονικό εξάεδρο) είναι ένα από τα Πλατωνικά στερεά. Έχει έξι έδρες, οι οποίες είναι ίσες, οκτώ κορυφές και δώδεκα ακμές. Οι δίεδρες γωνίες του είναι ορθές και οι στερεές ίσες και τρισορθογώνιες.
Ένα από τα αναπτύγματα του κύβου είναι έξι τετράγωνα σε σχήμα σταυρού. Ο κύβος συνολικά έχει 11 αναπτύγματα.
Το εμβαδόν επιφάνειας του κύβου είναι formula_1.
Ο όγκος του κύβου ισούται με την τρίτη δύναμη της πλευράς του (ακμής του), δηλαδή αν α είναι η ακμή του, τότε ο όγκος ισούται με V = α3.
Ο κύβος θεωρείται το τριδιάστατο ανάλογο του τετραγώνου, ενώ το τετραδιάστατο ανάλογο θεωρείται ο υπερκύβος.
Αλγεβρική μορφή.
Ο κύβος στο παραμετρικό σύστημα συντεταγμένων
Ορθογώνιο παραλληλεπίπεδο
formula_2
formula_3
formula_4
0≤formula_5≤(2π) 
0≤formula_6≤(2π) 
formula_7 σταθερές 
Αν [formula_8(π/2)] καί formula_9 τότε έχουμε κύβο. 
Παραπομπή:
Ιστορία.
Ο διπλασιασμός του κύβου με κανόνα και διαβήτη ήταν ένα από τα άλυτα προβλήματα της αρχαιότητας, γνωστό ως Δήλιο πρόβλημα. Από τον τύπο του όγκου προκύπτει ότι, αν διπλασιασθεί η ακμή του, ο όγκος αυτού οκταπλασιάζεται. Συνεπώς, για να διπλασιασθεί ο όγκος θα πρέπει η ακμή του να πολλαπλασιασθεί με την κυβική ρίζα του 2.
Ο κύβος, ένα από τα πέντε στερεά του Πλάτωνα, θεωρήθηκε ως ένα από τα στοιχεία της φύσης από τους αλχημιστές, οι οποίοι πίστευαν ότι αντιπροσώπευε τη γη, λόγω της γεωμετρίας του. Υποστήριζαν ότι μόνο ο κύβος από όλα τα γεωμετρικά θα μπορούσε να δομήσει στερεά σώματα, γιατί είναι το μόνο γεωμετρικό στερεό το οποίο μπορεί να δομήσει ένα σώμα χωρίς εσωτερικά κενά ταυτίζοντάς τον με τη γη και τα στερεά σώματα γενικά.
Ο κύβος μαζί με τη σφαίρα ήταν τα δύο βασικά σχήματα που χρησιμοποιήθηκαν στην αρχιτεκτονική του ναού της Αγίας Σοφίας της Κωνσταντινούπολης. Το κυρίως κτίριο έχει κυβικό σχήμα που συμβολίζει τον επίγειο κόσμο, σε αντίθεση με τη σφαίρα, για την ακρίβεια το ημισφαίριο που είναι ο τρούλος, που συμβολίζει τον ουράνιο κόσμο ή τον κόσμο του Θεού.
Επίσης, κυβικό είναι το σχήμα του Κάαμπα (αραβ. "ο Κύβος"), του ιερού χώρου της Ισλαμικής θρησκείας, το οποίο πιστεύεται ότι είναι σημείο πρόσπτωσης μετεωρίτη.
Στη σύγχρονη εποχή, ο κύβος ως σχήμα έδωσε το έναυσμα για μια νέα καλλιτεχνική τάση, τον κυβισμό, της οποίας τα πρώτα έργα χαρακτηρίζονταν από την απεικόνιση της εικόνας ως συνδυασμός κύβων, εξ ού και το όνομα της τάσης. Αργότερα, αυτή η τάση ενέταξε και πολλά άλλα γεωμετρικά σχήματα. Σημαντικότερος εκπρόσωπος ήταν ο Πάμπλο Πικάσο.
Στον κύβο στηρίζεται και ένα μαθηματικό παιχνίδι του 20ού αιώνα, ο κύβος του Ρούμπικ ο οποίος αποτελείται από 26 κυβάκια τα οποία στο παιχνίδι χρειάζεται να μπουν στη σωστή θέση.
Η γεωμετρική απεικόνιση ενός τρισδιάστατου πίνακα είναι ένας κύβος που αποτελείται από πολλούς μικρότερους κύβους.

</doc>
<doc id="67876" url="https://el.wikipedia.org/wiki?curid=67876" title="Alea jacta est">
Alea jacta est



</doc>
<doc id="67877" url="https://el.wikipedia.org/wiki?curid=67877" title="Σημαία της Μαδαγασκάρης">
Σημαία της Μαδαγασκάρης

Η σημαία της Μαδαγασκάρης υιοθετήθηκε στις 14 Οκτωβρίου 1958, δύο χρόνια πριν από την ανεξαρτησία της χώρας. Οι αναλογίες της σημαίας είναι 2:3.
Συμβολισμός.
Τα χρώματα της σημαίας συμβολίζουν την ιστορία του νησιού και τον πόθο για ανεξαρτησία, όπως επίσης και τις παραδοσιακές τάξεις. Το κόκκινο και το λευκό ήταν τα χρώματα της βασιλικής δυναστείας των Μερίνα, οι οποίοι υποτάχθηκαν στη Γαλλία το 1896. Η τελευταία Βασίλισσα της χώρας και των Μερίνα ήταν η Ραναβαλόνα Γ΄. Το ερυθρό και το άσπρο χρώμα αντανακλούν επίσης τις εθνικές ρίζες των κατοίκων της νησιωτικής χώρας, στη Νοτιανατολική Ασία, εξ ου και η σημαία της Ινδονησίας έχει τα ίδια χρώματα. Το πράσινο ήταν το χρώμα των Χόβα, της κύριας αγροτικής τάξης, η οποία διαδραμάτισε σημαντικό ρόλο στο αντιγαλλικό κίνημα και στον αγώνα για ανεξαρτησία.

</doc>
<doc id="67879" url="https://el.wikipedia.org/wiki?curid=67879" title="Ανάβαση Ομπλού">
Ανάβαση Ομπλού

Η Ανάβαση Ομπλού είναι αγώνας αυτοκινήτων που γινόταν από το 1999 εως το 2006. Διοργανωνόταν από τον ΑΟΠ και τον Οργανισμό νεολαίας και άθλησης του Δήμου Μεσσάτιδος στην Αχαΐα. Ήταν μήκους 3,2 χιλιομέτρων και ήταν ο 5ος αγώνας που περιλαμβάνει το Πανελλήνιο Πρωτάθλημα Αναβάσεων. Ο αγώνας είχε αντικαταστήσει την Ανάβαση Πιτίτσας λόγω προβλημάτων στο δρόμο της διαδρομής, ενώ όταν τα προβλήματα αυτά λύθηκαν η διοργάνωση επέστρεψε εκεί.

</doc>
<doc id="67880" url="https://el.wikipedia.org/wiki?curid=67880" title="Νουν">
Νουν

Ο Νουν, Νου ή Νουνέτ (θηλ.) στην αιγυπτιακή μυθολογία είναι η ανδρόγυνος θεότητα του χάους, ο πρωταρχικός Ωκεανός, στον οποίο εμπεριέχετo πριν από τη δημιουργία, τα σπέρματα όλων των πραγμάτων και όλων των όντων. Στα κείμενα ονομάζεται "πατέρας των θεών", αν και παρέμεινε πάντοτε αφαιρετική, πνευματική ύπαρξη, μην αποκτώντας ποτέ ναό ή κάποιου είδους λατρεία, πέραν ορισμένων ιερών λιμνών. Απεικονίζεται συνήθως μισοβυθισμένος στο νερό, με τα χέρια υψωμένα στον αέρα, να κρατά τους θεούς που γεννήθηκαν από την παρουσία του. 
Ανήκει στην ογδοάδα της Ερμουπόλεως και την οικογένεια του Όσιρι. Εξαιτίας της κατανόησής του ως έννοια παρά ως ζωόμορφη θεότητα ο Νουν θεωρείτο ανδρόγυνος και το όνομα Νουνέτ (το θηλυκό του Νου) αποδιδόταν στη θηλυκή του όψη. 

</doc>
<doc id="67882" url="https://el.wikipedia.org/wiki?curid=67882" title="Κεπερά">
Κεπερά

Ο Κεπερά, επίσης Κεπρί ή Κ(χ)επρί, ή Χεπρί, ήταν ηλιακός θεός στην αιγυπτιακή μυθολογία. Η λέξη "κ(χ)επρί" σημαίνει συγχρόνως «σκαραβαίος» και «αυτός που γίνεται». Στην εννεάδα της Ηλιούπολης εκπροσωπεί τον ανατέλλοντα ήλιο, ο οποίος, όπως ο σκαραβαίος, αναγεννάται από τον εαυτό του, από τη δική του ουσία. Ο Κεπερά είναι ο θεός των μεταμορφώσεων, για τον οποίο εκδηλώνεται η ανανέωση της ζωής. Απεικονίζεται ως άνδρας που φέρει σκαραβαίο στη θέση του προσώπου, ή με κεφαλή ανδρός πάνω από την οποία απεικονίζεται ο σκαραβαίος. Άλλοτε απεικονίζεται και ως απλός σκαραβαίος.

</doc>
<doc id="67885" url="https://el.wikipedia.org/wiki?curid=67885" title="Ράλι Ακρόπολις 1951">
Ράλι Ακρόπολις 1951

Το Ράλι Ακρόπολις του 1951 ήταν ο πρώτος του Ράλλυ Ακρόπολις .
Ο αγώνας έγινε απο μια ιδέα που είχε μια παρέα φίλων με βάση τον Γύρο Γαλλίας και Ιταλίας,και έγινε με την βοήθεια της SHELL . Η διαδρομή ήταν 1923 χιλιόμετρα ,τα αυτοκίνητα θα ξεκινούσαν απο την Αθήνα και περνουσε απο τις πόλεις Τρίπολη , Άγιοι Θεώδοροι, Λάρισα, Θεσσαλονίκη, Σέρρες, Καβάλα, Θεσσαλονίκη , Λάρισα και τερματισμό στην Αθήνα μετά από 43 ώρες συνεχούς οδήγησης. 
Στον αγώνα συμμετείχαν μόλις 10 αυτοκίνητα και τα τρία είχαν γυναικεία πληρώματα. Πρώτος τερμάτισε ο Π. Περατικός με Φίατ 1400,δεύτερος ο Κ. Σπηλιωτάκης με τζάγκουαρ και τρίτη ήταν η Ρένα Κουρτσή με Ντότζ.
Ο αγώνας είχε μεγάλη επιτυχία με αποτέλεσμα την επόμενη χρονιά να αναλάβει την διοργάνωση του η ΕΛΠΑ.

</doc>
<doc id="67886" url="https://el.wikipedia.org/wiki?curid=67886" title="Σου (Αιγύπτιος θεός)">
Σου (Αιγύπτιος θεός)

Ο Σου, θεότητα της αιγυπτιακής μυθολογίας μαζί με την Τεφνούτ, δίδυμη αδελφή του, σχημάτισαν το πρώτο ζεύγος της ηλιοπουλίτικης Εννεάδας. Γεννήθηκε από τον Ρα χωρίς τη βοήθεια κάποιας θηλυκής θεότητας. Σύμφωνα με μία άλλη εκδοχή, δημιουργήθηκε από την ανάσα του Ατούμ, στην Ηλιούπολις. Το όνομά του προέρχεται από ένα ρήμα που σημαίνει «υψώνω» και μεταφράζεται ως «εκείνος που σηκώνει». Όπως ο Άτλας της ελληνικής μυθολογίας, ο Σου υποβαστάζει τον ουρανό. Σύμφωνα με τους μύθους εισχώρησε, κατόπιν εντολής του Ρα ανάμεσα στα δύο παιδιά του, τον Γκεμπ, θεό της γης και τη Νουτ, θεά του ουρανού, που ήταν έως τότε απόλυτα ενωμένοι και τους χώρισε βίαια. Ανύψωσε την Νουτ στον αέρα, όπου και την κρατεί
έκτοτε με τα χέρια του.
Ο Σου είναι μετεωρολογικός θεός και συμβολίζει τη θεοποίηση του κενού, αλλά όπως και στις άλλες μεγάλες θεότητες της φύσης, δεν του αποδίδεται καμία λατρεία. Απεικονίζεται πάντα με ανθρώπινη μορφή, που συνήθως φέρει στην κεφαλή 
ως διακριτικό σημείο, φτερά στρουθοκαμήλου μαζί με ιδεόγραμμα του ονόματός του.
Διάδοχος του Ρα στην επίγεια βασιλεία του, γνώρισε, όπως και ο πατέρας του, τις περιπέτειες της εξουσίας. Τα παιδιά του Άπωφι συνωμότησαν και επιτέθηκαν εναντίον του μέσα στο ανάκτορό του στην Ατ Νουμπ. Τους νίκησε αλλά ασθένησε, με αποτέλεσμα οι ίδιοι οι πιστοί του να εξεγερθούν εναντίον του. Κουρασμένος από την άσκηση της εξουσίας, ο Σου εγκατέλειψε το βασίλειό του στον γιο του 
Γκεμπ και κατέφυγε στον ουρανό, έπειτα από φοβερή τρικυμία που διήρκεσε εννέα ημέρες.

</doc>
<doc id="67888" url="https://el.wikipedia.org/wiki?curid=67888" title="Σημαία του Κατάρ">
Σημαία του Κατάρ

Η σημαία του Κατάρ είναι καστανέρυθρη με μια πλατιά άσπρη λωρίδα, η οποία είναι οδοντωτή, με 9 άσπρα σημεία στην πλευρά του ιστού.
Το λευκό χρώμα συμβολίζει την ειρήνη, ενώ το καστανέρυθρο την αιματοχυσία στη διάρκεια των πολλών πολέμων, ειδικότερα σε αυτούς του δευτέρου μισού του 19ου αιώνα. Τα 9 άσπρα πριονωτά σημεία υποδηλώνουν ότι το Κατάρ είναι το 9ο μέλος των «Συμφιλιωμένων Εμιράτων» του Περσικού Κόλπου, έπειτα από τη συμφωνία της χώρας με τη Μεγάλη Βρετανία, το 1916.
Η σημαία μοιάζει πολύ με τη σημαία του Μπαχρέιν, εκτός από τις αναλογίες και το χρώμα, τα οποία είναι διαφορετικά.
Υιοθετήθηκε στις 9 Ιουλίου 1971. Η χώρα έχει Σύνταγμα από τις 29 Απριλίου 2003.

</doc>
<doc id="67889" url="https://el.wikipedia.org/wiki?curid=67889" title="Εθνόσημο του Κατάρ">
Εθνόσημο του Κατάρ

Το εθνόσημο του Κατάρ (στα αραβικά: شعار قطر) εισήχθη το 1976 σε αντικατάσταση ενός άλλου εθνοσήμου από το 1966. Είναι στρογγυλό και απεικονίζει δύο λευκά διασταυρωμένα σπαθιά σε κίτρινο κύκλο. Ανάμεσα στα σπαθιά είναι ένα ιστιοφόρο πλοίο (νταού) που πλέει σε μπλε και λευκά κύματα δίπλα σε ένα νησί με δυο φοίνικες. Ο κύκλος περιβάλλεται από ένα στρογγυλό αντικείμενο, το οποίο διαιρείται οριζόντια. Στο λευκό χώρο αναγράφεται το όνομα του κράτους του Κατάρ στη γραφή Κουφί με καφέ γράμματα και στην καφέ περιοχή είναι γραμμένη η αγγλική μετάφραση (State OF Qatar) με άσπρα γράμματα. Πολλές φορές το εθνόσημο απαντάται χωρίς την αγγλική μετάφραση της ονομασίας της χώρας , ο μεσαίος κύκλος είναι μερικές φορές κίτρινος και τα σπαθιά μερικές φορές αντί για λευκό έχουν χρώμα καφέ.
Αρκετά από τα στοιχεία που περιέχονται στο εθνόσημο περιλαμβάνονται και σε εμβλήματα πολλών άλλων αραβικών χωρών, όπως η Σαουδική Αραβία, τα Ηνωμένα Αραβικά Εμιράτα και το Κουβέιτ. Το ισχύον Σύνταγμα είναι από το 2003.

</doc>
<doc id="67890" url="https://el.wikipedia.org/wiki?curid=67890" title="As Salam al Amiri">
As Salam al Amiri

To As Salam al Amiri είναι ο εθνικός ύμνος του Κατάρ. Γράφτηκε από τον Sheikh Mubarak bin Saïf al-Thani.
Αραβικοί στίχοι.
قسما بمن رفع السماء
قسما بمن نشر الضياء
قطر ستبقي حرة تسمو
بروح الاوفياء
سيروا على نهج الألى سيروا
وعلى ضياء الانبياء
قطر بقلبي سيرة
عز وأمجاد الاباء
قطر الرجال الاولين
حماتنا يوم النداء
وخمائم يوم السلام
جوارح يوم الفداء
قسما قسما
قسما بمن رفع السماء
قسما بمن نشر الضياء
قطر ستبقى حرة تسمو
بروح الأوفياء

</doc>
<doc id="67891" url="https://el.wikipedia.org/wiki?curid=67891" title="Τεφνούτ">
Τεφνούτ

Η Τεφνούτ (επίσης Τεφνέτ και Θέφνις) μάλλον πρέπει να ήταν θεολογική οντότητα της Αιγυπτιακής Μυθολογίας παρά πραγματικό πρόσωπο. Στην Ηλιούπολη θεωρείτο δίδυμη αδελφή και σύζυγος του Σου, αλλά απ' ό,τι φαίνεται, σε αρχαιότερους χρόνους σχημάτιζε ζεύγος με κάποιο θεό Τεφέν, για τον οποίο δεν γνωρίζουμε τίποτε άλλο πέρα από το όνομά του. Η Τεφνούτ και ο Σου αποτελούσαν το πρώτο ζεύγος της Ηλιοπολιτικής Εννεάδας.
Ήταν θεά της δροσιάς ή της βροχής, λίαν απαραίτητες στις κλιματολογικές συνθήκες της περιοχής και θεωρείτο επίσης ηλιακή θεότητα, η οποία απεικονίζονταν με μορφή λέαινας ή γυναικός με κεφάλι λέαινας και ο αδελφός της ως λέων. Με τη μορφή αυτή την απεικονίζει ο μύθος να περνά στη Νουβία, μετά από φιλονικία με τον σύζυγό της. Οι Έλληνες την ταύτιζαν κάποιες φορές με την Άρτεμη και στα κείμενα περιγράφεται ως ωχρά αδελφή του Σου, καθώς τον βοηθούσε να κρατά τον ουρανό. Η Τεφνούτ υποδέχονταν μαζί με τον αδελφό της κάθε πρωί τον Ήλιο, όταν εκείνος ανέτειλε πίσω από τα ανατολικά βουνά, ως συμβολικές μορφές της αιωνιότητας.
Οικογένεια.
Στην Heliopolitan θεολογία, ο Atum δημιούργησε το πρώτο ζευγάρι της Εννεάδας της Ηλιούπολης, Shu και Tefnut με αυνανισμό ή φτάρνισμα. Η Τεφνούτ ήταν η μητέρα της Nut και του Geb και γιαγιά των Osiris, Isis, Set, και Nephthys. Δισέγγονα της ήταν ο Ώρος και ο Άνουβης.
Μύθοι.
Σε έναν μύθο, που αντιπροσωπεύει μια τρομερή καιρική καταστροφή στο τέλος του Παλαιού Βασιλείου, λέγεται ότι η Tefnut και ο Shu κάποτε διαφώνησαν και η Tefnut άφησε την Αίγυπτο για τη Nubia (η οποία ήταν πάντα πιο εύκρατη). Λέγεται ότι ο Shu γρήγορα αποφάσισε ότι του έλειπε, αλλά άλλαξε σε γάτα που κατέστρεψε οποιονδήποτε άνθρωπο ή θεό που την πλησίασε. Ο Θωθ, μεταμφιεσμένος, κατάφερε τελικά να την πείσει να επιστρέψει.
Σύμφωνα με την κοσμολογία Heliopolitan, το πρώτο ζευγάρι κοσμικών στοιχείων, Shu και Tefnut, δημιούργησαν τη θεά του ουρανού, την Νουτ και τον θεό της γης, Γκεμπ. Ο Shu χώρισε την Nut από τον Geb όταν βρίσκονταν σε ερωτική πράξη, δημιουργώντας δυαδικότητα στον κόσμο: πάνω και κάτω, φως και σκοτάδι, καλό και κακό. Πριν από τον διαχωρισμό τους, όμως, η Nut είχε γεννήσει τους θεούς Ίσιδα, Όσιρις, Νέφθυς (Horus) και Σεθ. Οι Αιγύπτιοι πίστευαν ότι αν ο Shu δεν κρατούσε την Nut (ουρανό) και το Geb (γη) χωριστά δεν θα υπήρχε τρόπος για να υπάρξει φυσικά προφανής ζωή.

</doc>
<doc id="67892" url="https://el.wikipedia.org/wiki?curid=67892" title="Όσκαρ Καλύτερης Ταινίας">
Όσκαρ Καλύτερης Ταινίας

Το Όσκαρ Καλύτερης Ταινίας (αγγλ. " Academy Award for Best Picture") απονέμεται στους παραγωγούς κινηματογραφικών ταινιών. Μέχρι το 1936 απονέμονταν στις εταιρείες παραγωγής (πηγή: IMDb).

</doc>
<doc id="67893" url="https://el.wikipedia.org/wiki?curid=67893" title="Κεπρί">
Κεπρί



</doc>
<doc id="67894" url="https://el.wikipedia.org/wiki?curid=67894" title="Τεφνέτ">
Τεφνέτ



</doc>
<doc id="67895" url="https://el.wikipedia.org/wiki?curid=67895" title="Τιμητικό Όσκαρ">
Τιμητικό Όσκαρ

Το Τιμητικό Όσκαρ (αγγλ. "Honorary Award", μέχρι το 1949 "Special Award") είναι ιδιαίτερο βραβείο που απονέμεται από το "Board of Governors" της Αμερικανικής Ακαδημίας Κινηματογραφικών Τεχνών και Επιστημών. Οι βραβευθέντες επιλέγονται με βάση τριών κριτηρίων:
Το βραβείο απονέμεται σε πρόσωπα, οργανώσεις ή και εταιρείες. Τα πρώτα χρόνια ήταν δυνατή επίσης και η απονομή σε συγκεκριμένες ταινίες. Μπορεί να απονεμηθεί σε μορφή του γνωστού βραβείου Όσκαρ αλλά και σε οποιαδήποτε άλλη μορφή την οποία αποφασίζει το "Board of Governors" της Ακαδημίας. Άλλες πιθανές μορφές του βραβείου είναι π.χ. εκλογή επίτιμου μέλους ή απονομή μεταλλίου. Από το 2009 και μετά τα τιμητικά Όσκαρ μεταφέρθηκαν σε μια επιπλέον τελετή απονομής, με την ονομασία "Governor Awards".

</doc>
<doc id="67896" url="https://el.wikipedia.org/wiki?curid=67896" title="Παναφρικανισμός">
Παναφρικανισμός

Ο παναφρικανισμός είναι η κοινωνική και πολιτική κοσμοαντίληψη η οποία πρεσβεύει ότι όλοι οι Αφρικανικοί εντός και εκτός της Αφρικής πρέπει να σχηματίσουν μία παγκόσμια αφρικανική κοινότητα.
Ιστορία.
Ο παναφρικανισμός θεωρείται ότι είναι περισσότερο ένα επακόλουθο του δουλεμπορίου και της μεταφοράς γηγενών Αφρικανών προς την Αμερικανική ήπειρο με σκοπό να χρησιμοποιηθούν σαν δούλοι παρά σαν ένα κίνημα που προέκυψε στην ίδια την Αφρική. Οι Αφρικανοί που ζούσαν σαν δούλοι στην αμερικανική ήπειρο προέρχονταν από διαφορετικούς λαούς και είχαν διαφορετικές εθνικές και πολιτιστικές καταβολές άλλα έβλεπαν την κατάστασή τους σαν μία κοινή εμπειρία η οποία τους δημιουργούσε αισθήματα αλληλεγγύης και σαν αιτία αντίστασης στην δουλεία. Αυτή η περίοδος των 500 ετών όπου οι πληθυσμοί της Αφρικής υπέφεραν από την ευρωπαϊκή αποικιοκρατία, το δουλεμπόριο και τους πολέμους αποκαλείται Μάαφα (Maafa) ή Αφρικανικό Ολοκαύτωμα.
Ήδη από το τέλος του 19ου αιώνα και πέρα από τις εξεγέρσεις των δούλων, είχε δημιουργηθεί στην Ευρώπη, την Αμερική και την Αφρική ένα πολιτικό κίνημα με σκοπό την ενοποίηση αυτών των διάσπαρτων κινημάτων σε ένα δίκτυο αλληλεγγύης ώστε τερματιστεί η καταπίεση. Μία από τις πρώτες ομάδες υπήρξε η ομάδα με το όνομα «Γιοι της Αφρικής» (Sons of Africa) που απέστειλε επιστολές σε εξέχουσες πολιτικές φιγούρες της εποχής μεταξύ των οποίων και τον τότε βασιλιά της Μεγάλης Βρετανίας, Γεώργιο Γ'.
Το σύγχρονο παναφρικανικό κίνημα ξεκίνησε στις αρχές του 20ου αιώνα. Η Αφρικανική Ένωση (αργότερα μετονομάστηκε Παναφρικανική Ένωση· African Association και μετά Pan African Association) οργανώθηκε από τον Χένρι Σιλβέστερ-Γουίλιαμς (Henry Sylvester-Williams) γύρω στο 1887 ενώ η πρώτη συνέλευσή της έγινε το 1900. Στο δεύτερο μισό του 20ου αιώνα φαινόμενα ρατσιστικού διαχωρισμού όπως το καθεστώς του Απαρτχάιντ στην Νότια Αφρική επέτειναν τα αισθήματα υπέρ του παναφρικανισμού. 
Ο Παναφρικανισμός αναδύθηκε μέσα από 6 συνέδρια Αφρικανών ακτιβιστών που έγιναν σε πόλεις μακριά από την Αφρική μεταξύ 1900 και 1945.
Τα συνέδρια άσκησαν πίεση για ανεξαρτητοποίηση των αφρικάνικων αποικιών από την ευρωπαϊκή διοίκηση. Δεν ήταν όμως τόσο αποτελεσματικά.
Πιο αποτελεσματική υπήρξε η ίδρυση του Οργανισμού Αφρικανικής Ενότητας (ΟΑΕ), το 1963, που προσπάθησε να επιλύσει διαφωνίες και να προωθήσει την συνεργασία των 53 κρατών-μελών της. Τον Ιούνιο του 2002 εξελίχθηκε στα πρότυπα της Ευρωπαϊκής Ένωσης. Άλλαξε το όνομα της σε Αφρικανική Ένωση. 
Ιδεολογία και περιεχόμενο.
Σκοποί του κινήματος.
Ένας από τους σκοπούς του κινήματος είναι η επανεξέταση της ιστορίας της Αφρικής από μία περισσότερο αφροκεντρική σκοπιά παρά από την ευρωκεντρική που κυριαρχεί στην ιστορική αφήγηση. Για τον σκοπό αυτό ορισμένοι ακαδημαϊκοί τονίζουν ότι και η αιγυπτιακή ιστορία πρέπει να εξεταστεί σαν μέρος της αφρικανικής. Από την δεκαετία του 1960 οι αφρικανικές σπουδές έχουν ενταχθεί στο πρόγραμμα αρκετών πανεπιστημίων της Βόρειας Αμερικής.
Κριτική.
Η πιο συχνή κριτική στον παναφρικανισμό αφορά την παράβλεψη των πολιτιστικών, κοινωνικών, πολιτικών και εθνικών διαφορών των αφρικανικών λαών ή των ανθρώπων αφρικανικής καταγωγής που ζουν έξω από την Αφρική.
Εμβλήματα.
Η κόκκινη, μαύρη και πράσινη σημαία είναι το αντιπροσωπευτικό σύμβολο του παναφρικανισμού:
Οργανώσεις και προσωπικότητες.
Οι πλέον ενεργές οργανώσεις που δραστηριοποιούνται υπέρ του παναφρικανισμού είναι:
Στις προσωπικότητες που στηριξαν το κίνημα του παναφρικανισμού περιλαμβάνονται:

</doc>
<doc id="67900" url="https://el.wikipedia.org/wiki?curid=67900" title="Ολυμπιακό στάδιο">
Ολυμπιακό στάδιο



</doc>
<doc id="67901" url="https://el.wikipedia.org/wiki?curid=67901" title="Οικογένεια Κύβο">
Οικογένεια Κύβο

Με το επίθετο Κύβος ή Κυβός ή και "Ζυβός" (Cibo) φέρεται οικογένεια ευγενών της Γένουας που προήλθε από το Βυζαντινή Αυτοκρατορία και από της οποίας κάποια μέλη έδρασαν κυρίως στον ελλαδικό χώρο. Αξιολογότερα εξ αυτών των μελών ήταν οι:
Από την οικογένεια των Κύβων προήλθε επίσης ο Ιωάννης Βαπτιστής Κύβος, ο μετέπειτα πάπας Ιννοκέντιος Η΄.

</doc>
<doc id="67903" url="https://el.wikipedia.org/wiki?curid=67903" title="Κύβος (άλγεβρα)">
Κύβος (άλγεβρα)

Στα μαθηματικά κύβος ενός αριθμού π.χ. formula_1, ονομάζεται η τρίτη δύναμη του αριθμού αυτού, δηλαδή formula_2. Η ονομασία "κύβος" ή "κύβος αριθμού" λήφθηκε από το γεγονός ότι η τρίτη δύναμη ενός αριθμού παριστά και τον όγκο του κύβου που έχει ακμή (πλευρά) τον αριθμό αυτό.
Οι θετικοί κύβοι ή τέλειοι κύβοι μέχρι το 603 είναι (OEIS:A000578):
Σε γεωμετρικούς όρους, ένας θετικός αριθμός είναι τέλειος κύβος αν και μόνο αν είναι δυνατόν να διαταχθούν κύβοι (ενν. στερεά) με τέτοιο τρόπο ώστε να σχηματίζουν ένα μεγαλύτερο κύβο. Για παράδειγμα 27 μικροί κύβοι μπορούν να διαταχθούν έτσι ώστε να σχηματίζουν έναν μεγαλύτερο (συγκεκριμένα με την μορφή ενός κύβου του Ρούμπικ), διότι 3 x 3 x 3 = 33 = 27.
Η διαφορά κύβων ανάμεσα σε διαδοχικούς ακεραίους μπορεί να εκφραστεί ως:
ή
Δεν υπάρχει ελάχιστος τέλειος κύβος διότι ο αρνητικός ακέραιος υψωμένος στην τρίτη είναι αρνητικός. Για παράδειγμα, (−4) × (−4) × (−4) = −64.
Στους ακεραίους.
Το πρόβλημα του Waring για κύβους.
Κάθε θετικός ακέραιος μπορεί να γραφεί ως άθροισμα το πολύ εννέα θετικών κύβων. Το άνω φράγμα των εννέα κύβων δεν μπορεί να ελαττωθεί διότι, παραδείγματος χάριν, το 23 δεν είναι δυνατό να γραφεί ως άθροισμα λιγότερων από εννέα κύβων:
Το τελευταίο θεώρημα του Φερμά για κύβους.
Η εξίσωση δεν έχει λύσεις πέραν της τετριμένης (δηλ για ) στο σύνολο των ακεραίων. Για την ακρίβεια δεν έχει λύσεις στους ακεραίους Euler.
Τα παραπάνω ισχύουν επίσης για την εξίσωση: .
Άθροισμα των πρώτων "n" κύβων.
Το άθροισμα των πρώτων κύβων είναι ο στος τριγωνικός αριθμός στο τετράγωνο:
Για παράδειγμα, το άθροισμα των πρώτων πέντε κύβων είναι το τετράγωνο του 5ου τριγωνικού αριθμό:
Παρόμοιο αποτέλεσμα δίδει και το άθροισμα των πρώτων περιττών κύβων,
όμως τα και πρέπει να είναι λύσεις της εξίσωσης formula_6. 
Παραδείγματα: 
Για έχουμε:
και για , 
Κάθε άρτιος τέλειος αριθμός, εκτός από τον πρώτο, επίσης είναι άθροισμα των πρώτων περιττών κύβων:
Άθροισμα κύβων αριθμών σε αριθμητική πρόοδο.
Υπάρχουν παραδείγματα κύβων αριθμών σε αριθμητική πρόοδο, το άθροισμα των οποίων είναι κύβος:
Οι κύβοι ως αθροίσματα διαδοχικών περιττών ακεραίων.
Στην ακολουθία περιττών ακεραίων 1, 3, 5, 7, 9, 11, 13, 15, 17, 19, ..., το 1 είναι κύβος (1 = 13), το άθροισμα των επόμενων δύο αριθμών είναι ο επόμενος κύβος (3+5 = 23), το άθροισμα των επόμενων τριών είναι αμέσως επόμενος κύβος (7+9+11 = 33) και ούτω καθεξής.
Στους ρητούς.
Κάθε θετικός ρητός αριθμός είναι άθροισμα τριών θετικών ρητών κύβων, ενώ υπάρχουν ρητοί που δεν είναι άθροισμα δύο ρητών κύβων.
Στους πραγματικούς αριθμούς.
Η συνάρτηση f(x) = x3 είναι γνησίως αύξουσα και έχει πεδίο ορισμού καθώς και σύνολο τιμών το σύνολο των πραγματικών αριθμών. Η πρώτη παράγωγός της είναι .
Ιστορικό.
Πολλοί αρχαίοι πολιτισμοί ασχολήθηκαν με την εύρεση των κύβων μεγάλων αριθμών. Μαθηματικοί της αρχαίας Μεσοποταμίας είχαν πίνακες για των υπολογισμό κύβων και κυβικών ριζών ήδη από την Πρώτη Βαβυλωνιακή Δυναστεία (20ος - 16ος αιώνας π.Χ) ενώ ο αρχαίος Έλληνας μαθηματικός Διόφαντος ασχολήθηκε με την επίλυση κυβικών εξισώσεων. Ο Ήρων ο Αλεξανδρεύς ανέπτυξε μέθοδο εύρεσης των κυβικών ριζών. 
Μέθοδοι επιλύσεως κυβικών εξισώσεων αναφέρονται στο έργο "Τα Εννέα Κεφάλαια της Μαθηματικής Τέχνης", ένα κινεζικό εγχειρίδιο μαθηματικών του 2ου αιώνα π.Χ., το οποίο σώζεται με τον σχολιασμό του Liu Hui από τον 3ο αιώνα μ.Χ. Ο Ινδός μαθηματικός Aryabhata έγραψε ερμηνεία των κύβων στο έργο του Aryabhatiya. Το 2010 ο Alberto Zanoni ανέπτυξε νέο ταχύτερο αλγόριθμο για τον υπολογισμό του κύβου ενός μεγάλου ακεραίου σε καθορισμένο εύρος.new algorithm

</doc>
<doc id="67904" url="https://el.wikipedia.org/wiki?curid=67904" title="Κύβος αριθμού">
Κύβος αριθμού



</doc>
<doc id="67909" url="https://el.wikipedia.org/wiki?curid=67909" title="Παναφρικανισμος">
Παναφρικανισμος



</doc>
<doc id="67911" url="https://el.wikipedia.org/wiki?curid=67911" title="Γαλλικά Νότια και Ανταρκτικά Εδάφη">
Γαλλικά Νότια και Ανταρκτικά Εδάφη

Τα Γαλλικά Νότια και Ανταρκτικά Εδάφη (Γαλλικά: "Terres australes et antarctiques françaises" ή με συντομογραφία "TAAF"), είναι γαλλική υπερπόντια περιοχή στον νότιο Ινδικό Ωκεανό. Δεν έχουν αυτόχθονα ούτε μόνιμο πληθυσμό. Οι κάτοικοι των Γαλλικών Νοτίων και Ανταρκτικών Εδαφών εγκαθίστανται προσωρινά στα νησιά προς επάνδρωση επιστημονικών αποστολών ή προς υποστήριξη αυτών, χωρίς όμως να έχουν μόνιμη κατοικία στα νησιά.
Γεωγραφία.
Η Γαλλία συγκέντρωσε σε μία διοικητική οντότητα όλα τα εδάφη που κατείχε στην ευρύτερη περιοχή. Το αποτέλεσμα είναι ένα αρκετά ετερογενές σύνολο που συγκεντρώνει τροπικά νησιά, νησιά του νοτίου ειρηνικού αλλά και το υπό Γαλλική διοίκηση έδαφος της Ανταρκτικής. Το κύριο κοινό χαρακτηριστικό των εδαφών αυτών ότι είναι αρκετά αφιλόξενα. Οι Διάσπαρτες Νήσοι είναι πολύ μικρές και χωρίς η με εξαιρετικά λίγα αποθέματα νερού, οι νότιες νήσοι (Κεργκελέν, Κροζέ, κ.α.) υπόκεινται ανέμους τόσο ισχυρούς που καθιστούν αδύνατη την ανάπτυξη δένδρων, τέλος η Ανταρκτική αποτελεί από τις πιο αφιλόξενες περιοχές του πλανήτη.
Όλα αυτά τα χαρακτηριστικά εξηγούν την απουσία μονίμου πληθυσμού όπως και το ότι δεν τίθεται θέμα εποίκισης.
Βάσει αυτής της λογικής η Γαλλία απεφάσισε την δημιουργία μία μοναδικής διοικητικής οντότητας.
Διοίκηση.
Τα Γαλλικά Νότια και Ανταρκτικά Εδάφη σχηματίζουν μια υπερπόντια επικράτεια της Γαλλίας από το 1955.
Μέχρι το 2004, διοικούνταν από το Παρίσι από έναν "ανώτερο διοικητή". Από τον Δεκέμβριο του 2004, ο διοικητής των Νήσων πήρε τον τίτλο Νομάρχη-Ανώτατου Διοικητή και διοικεί τα εδάφη από την Ρεϋνιόν (χωρίς αυτά να ανήκουν διοικητικά σε αυτή την υπερπόντια περιοχή). Στις 12 Οκτωβρίου 2020 ο Σαρλ Ζιουστί ανέλαβε στο αξίωμα.
Τα Γαλλικά Νότια και Ανταρκτικά Εδάφη αποτελούνται από πέντε διοικητικές περιφέρειες:
Σε κάθε περιφέρεια προΐσταται ένας περιφερειάρχης, που έχει αρμοδιότητες παρόμοιες με έναν Γάλλο δήμαρχο (συμπεριλαμβανομένων την καταγραφή γεννήσεων και θανάτων και το να είναι αξιωματικός της δικαστικής αστυνομίας).
Επειδή δεν υπάρχει μόνιμος πληθυσμός, δεν υπάρχει εκλεγμένη συνέλευση και το διαμέρισμα δεν στέλνει αντιπροσώπους στο εθνικό κοινοβούλιο.
Περιφερειάρχες.
Σημερινοί περιφερειάρχες είναι:
Αμφισβήτηση κυριαρχίας.
Αδελία Γη.
Η κυριότητα πάνω στην Αδελία Γη εξασκείται σύμφωνα με το Σύστημα Ανταρκτικών Συνθηκών. Η Αδελία Γη Γη δεν αναγνωρίζεται ως "υπό γαλλική κυριαρχία" από πολλές χώρες (μεταξύ άλλων και των Η.Π.Α).
Διάσπαρτες Νήσοι.
Όλες οι Διάσπαρτες Νήσοι τελούν υπό αμφισβήτηση ως προς την Γαλλική κυριαρχία. Ο Μαυρίκιος, οι Κομόρες, οι Σεϋχέλλες και η Μαδαγασκάρη αμφισβητούν την Γαλλική κυριαρχία στα νησιά. Ο Μαυρίκιος διεκδικεί τη Νήσο Τρομελέν, οι Κομόρες και οι Σεϋχέλλες τις Ένδοξες Νήσους και η Μαδαγασκάρη τα υπόλοιπα νησιά.
Η Μαδαγασκάρη διεκδικεί επίσης τον Ύφαλο του Γκέυζερ από το 1976.

</doc>
<doc id="67912" url="https://el.wikipedia.org/wiki?curid=67912" title="Ζάρι">
Ζάρι

Το τυχερό παιγνίδι κύβος ή κύβοι και σήμερα αποκαλούμενο ζάρια ήταν γνωστό από τους αρχαιότατους χρόνους στον ελλαδικό χώρο που παίζονταν κυρίως από άνδρες, σε αντίθεση με τους αστραγάλους που θεωρούνταν τεχνικό παιχνίδι και παιζόταν προτιμώμενο από γυναίκες και παιδιά. Το ζάρι σήμερα χρησιμοποιείται σε εκατοντάδες τύπους παιχνιδιών ως ο παράγοντας τύχης.
Εφευρέτης των "κύβων" θεωρείται ο Βασιλιάς της Εύβοιας Παλαμήδης που κατά την πολιορκία της Τροίας το δίδαξε στους συμμάχους Έλληνες και που πρόσφερε, όπως αναφέρει ο Όμηρος, κύβους στο ναό της θεάς Τύχης. Σε μελανόμορφη αγγειογραφία αρχαίου ελληνικού αγγείου παρίστανται ""κυβοπαικτούντες" ο Αχιλλέας και ο Αίας ενώ επιγραφή σ΄ αυτό αναφέρει και τα κέρδη των παικτών: "τέσσερα Αχιλέος, τρία Αίαντος"". Στους Δελφούς υπήρχε επίσης εικόνα που είχε δημιουργήσει ο Πολύγνωτος η οποία παρίστανε άνδρες να παίζουν κύβους. Το παιγνίδι των κύβων φαίνεται όμως πως το γνώριζαν και οι αρχαίοι Αιγύπτιοι και οι Ινδοί.
Στην ιστορία του αρχαίου ελλαδικού χώρου και ιδιαίτερα στην αρχαία Αθήνα το παιγνίδι των κύβων ήταν πολύ διαδεδομένο όπου από τότε πολλοί μανιώδεις παίκτες είχαν καταστραφεί οικονομικά. Το παιγνίδι αυτό παιζόταν κυρίως στα συμπόσια, αλλά υπήρχαν στην τότε Αθήνα καθώς και σε άλλα μέρη του ελλαδικού χώρου δημόσια κέντρα τα καλούμενα "Κυβεία" ή Σκιραφεία, (θεωρούνται οι πρόδρομοι των σημερινών καζίνο), και που το όνομά τους οφείλονταν από τον ναό της Σκιράδος Αθηνάς στον οποίο και σύχναζαν οι θιασώτες του παιγνιδιού.
Το κυβικό σχήμα των ζαριών διατηρήθηκε αναλλοίωτο μέχρι σήμερα που ονομάζονται "ζάρια". Η κάθε πλευρά έφερε και μια αξία από του αριθμού 1 μέχρι και 6 που παριστάνονταν με σημεία, ή κάποιο τύπο περιβαλλόμενα από κύκλο μονό ή διπλό, και υπόψη, κατά τρόπο ώστε το άθροισμα των σημείων των απέναντι κατά ζεύγη εδρών, του κάθε κύβου, να είναι πάντα 7, δηλαδή το 1 με απέναντι το 6, το 2 με το 5 και το 3 με το 4.
Το παίγνιο αυτό παιζόταν με ρίψη δύο ή τριών κύβων σε τραπέζι από κωνικό κεράτιο ή ποτήρι με πλατιά βάση καλούμενο πύργος ή φορμίσκος ή κήθιον ή διάσειστον, επειδή σ΄ αυτό σείονταν οι κύβοι που έπρεπε ν΄ ακούγονται γι' αποφυγή δόλου. Κέρδιζε, αυτός που έφερνε τους μεγαλύτερους αριθμούς στη ριξιά, λεγόμενη "πλειστοβολίνδα". Η καλύτερη βολή , η "ευολώτατη", ονομαζόταν "Αφροδίτη" και ήταν οι τρεις εξάδες ή εξάρες όπως λέγονται σήμερα, η δε χειρότερη ήταν η αριθμητικά μικρότερη που ήταν οι τρεις μονάδες που τότε ονομαζόταν "κύων" (σκύλος) και σήμερα λέγονται "άσσοι".
Σήμερα επιτραπέζια παιγνίδια που χρησιμοποιούνται ζάρια είναι πολλά παιδικά όπως, ο "γκρινιάρης", το "φιδάκι", το "μονόπολυ" και άλλα παρόμοια, καθώς και για τους μεγαλύτερους το "τάβλι", και το παράνομο "μπαρμπούτι" που διώκεται ποινικά. Ο δε χώρος που επιχειρείται να παίζεται το τελευταίο λέγεται κοινώς "μπαρμπουτιέρα".

</doc>
<doc id="67916" url="https://el.wikipedia.org/wiki?curid=67916" title="Νόμος Καποδίστρια">
Νόμος Καποδίστρια



</doc>
<doc id="67917" url="https://el.wikipedia.org/wiki?curid=67917" title="Νικήτας, μητροπολίτης Νικομηδείας">
Νικήτας, μητροπολίτης Νικομηδείας



</doc>
<doc id="67918" url="https://el.wikipedia.org/wiki?curid=67918" title="Νικήτας Ευγενειανός Μητροπολίτης Θεσσαλονίκης">
Νικήτας Ευγενειανός Μητροπολίτης Θεσσαλονίκης



</doc>
<doc id="67919" url="https://el.wikipedia.org/wiki?curid=67919" title="Νεόφυτος (Επίσκοπος Αθηνών)">
Νεόφυτος (Επίσκοπος Αθηνών)



</doc>
<doc id="67920" url="https://el.wikipedia.org/wiki?curid=67920" title="Μελέτιος (Επίσκοπος Αθηνών)">
Μελέτιος (Επίσκοπος Αθηνών)



</doc>
<doc id="67921" url="https://el.wikipedia.org/wiki?curid=67921" title="Ιωάννης Η΄ Ξιφιλίνος">
Ιωάννης Η΄ Ξιφιλίνος

Ο Ιωάννης Ξιφιλίνος ήταν σπουδαίος βυζαντινός νομικός και λόγιος, ο οποίος αναγορεύθηκε και πατριάρχης. 
Βιογραφία.
Ο Ιωάννης Ξιφιλίνος γεννήθηκε στην Τραπεζούντα μεταξύ του 1005 και του 1008 και καταγόταν από την αρχοντική οικογένεια των Ξιφιλίνων. Σπούδασε στην Κωνσταντινούπολη και διακρίθηκε στη Νομική επιστήμη ως δικηγόρος, δικαστής και δάσκαλος στην Ανωτέρα Σχολή Νομικής που ίδρυσε ο Κωνσταντίνος Θ΄, διδάσκοντας τους δικηγόρους και υποψηφίους για ανώτερες κρατικές θέσεις, φέροντας τον τίτλο του "νομοφύλακος" της σχολής. Εκεί ανέπτυξε φιλική σχέση με τον Μιχαήλ Ψελλό, ύπατο των φιλοσόφων, του δεύτερου τομέα της σχολής. Ήταν δε τόσο στενή η φιλία τους ώστε τον ακολούθησε ως μοναχός στη μονή του Ολύμπου της Βιθυνίας, όταν ο Μιχαήλ Ψελλός αποπέμφθηκε το 1054 και εξαναγκάστηκε να αναλάβει το μοναστικό σχήμα στη μονή. 
Το 1064, ο Ιωάννης Ξιφιλίνος κλήθηκε από τον Αυτοκράτορα Κωνσταντίνο Δούκα να αναλάβει Οικουμενικός Πατριάρχης ως Ιωάννης Η΄. Ως Πατριάρχης ανέπτυξε σημαντική κοινωνική δράση, ενδιαφέρθηκε για τους φτωχούς, κατασκευάζοντας φούρνους και ανακαίνισε το Ναό της Αγίας Σοφίας. Παράλληλα, συνέχισε και το συγγραφικό του έργο, στο οποίο διακρίνονται θεολογικές, φιλοσοφικές και νομικές πραγματείες. Από αυτά διασώζονται κάποιες ερμηνείες των ευαγγελικών περικοπών και ορισμένες επιστολές. Πέθανε στις 2 Αυγούστου 1075. Η Ορθόδοξη Εκκλησία τον ανακήρυξε άγιο και τιμά τη μνήμη του στις 30 Αυγούστου.

</doc>
<doc id="67923" url="https://el.wikipedia.org/wiki?curid=67923" title="Α.Σ. Δόξα Δεσφίνας">
Α.Σ. Δόξα Δεσφίνας



</doc>
<doc id="67924" url="https://el.wikipedia.org/wiki?curid=67924" title="Βόρειος Παγωμένος Ωκεανός">
Βόρειος Παγωμένος Ωκεανός



</doc>
<doc id="67925" url="https://el.wikipedia.org/wiki?curid=67925" title="Ουράλια">
Ουράλια



</doc>
<doc id="67927" url="https://el.wikipedia.org/wiki?curid=67927" title="Τανσού Τσιλέρ">
Τανσού Τσιλέρ

Η Τανσού Τσιλέρ ("Tansu Penbe Çiller", 24 Μαΐου 1946) είναι Τουρκάλα πολιτικός , η οποία ήταν και η πρώτη και μόνη μέχρι σήμερα γυναίκα πρωθυπουργός της χώρας.
Βιογραφία.
Γεννήθηκε στην Κωνσταντινούπολη και είναι απόφοιτος Κολεγίου της Κωνσταντινούπολης και διδάκτορας του Πανεπιστημίου του Κονέκτικατ. Έκανε μεταδιδακτορικές σπουδές και στο Πανεπιστήμιο Γέιλ. Το 1978 έγινε λέκτορας και το 1983 καθηγήτρια.
Το 1990 μπήκε στην πολιτική με το «Κόμμα του Ορθού Δρόμου» και την επόμενη χρονιά εξελέγη βουλευτής. Έγινε Υπουργός Οικονομικών στην Κυβέρνηση Συνασπισμού υπό τον Σουλεϊμάν Ντεμιρέλ. Το 1993 έγινε η ίδια Πρωθυπουργός Κυβέρνησης συνεργασίας, η οποία κατέρρευσε το 1996 με την αποχώρηση του Ρεπουμπλικανικού Κόμματος. Κατά τη διάρκεια εκείνης της Πρωθυπουργίας της συνέβη και η κρίση των Ιμίων, η οποία έφερε Ελλάδα και Τουρκία κοντά σε θερμό πολεμικό επεισόδιο. Από το 1996 ως το 1997 διετέλεσε αντιπρόεδρος της Κυβέρνησης και Υπουργός Εξωτερικών.
Κατηγορήθηκε για ευρεία διαφθορά κατά τη διάρκεια της Πρωθυπουργίας της. Εξετάστηκε πολλές φορές από το τουρκικό Κοινοβούλιο για τις κατηγορίες αυτές, αλλά τελικά απαλλάχθηκε από όλες, καθώς τίποτε δεν μπόρεσε να αποδειχθεί. Στην Τουρκία θεωρείται από πολλούς ότι η σκανδαλολογία της περιόδου εκείνης αποτέλεσε το εφαλτήριο της ανόδου των ισλαμιστών στην εξουσία.
Στις εκλογές του Νοεμβρίου του 2002 το κόμμα της απέτυχε να μπει στη Βουλή και η ίδια αποσύρθηκε από την πολιτική.

</doc>
<doc id="67928" url="https://el.wikipedia.org/wiki?curid=67928" title="Ambient μουσική">
Ambient μουσική



</doc>
<doc id="67929" url="https://el.wikipedia.org/wiki?curid=67929" title="Μεσούτ Γιλμάζ">
Μεσούτ Γιλμάζ

Ο Μεσούτ Γιλμάζ ("Ahmet Mesut Yılmaz", 6 Νοεμβρίου 1947-30 Οκτωβρίου 2020) ήταν Τούρκος πολιτικός, ο οποίος διετέλεσε αρχηγός κόμματος και τρεις φορές Πρωθυπουργός της Τουρκίας.
Γεννήθηκε στις 6 Νοεμβρίου του 1947 στην Κωνσταντινούπολη και είναι απόφοιτος του Πανεπιστημίου της Άγκυρας
Ανήκε στο «Κόμμα της Μητέρας Πατρίδας». Έγινε Υπουργός Τουρισμού στην Κυβέρνηση Οζάλ. Από την εκλογή του Οζάλ στην Προεδρία της Δημοκρατίας, αποτέλεσε τον αρχηγό της εσωκομματικής αντιπολίτευσης προς το νέο Πρωθυπουργό Γιλντιρίμ Ακμπουλούτ. Το 1991 κατάφερε να εκλεγεί από Συνέδριο του κόμματος αρχηγός και ως εκ τούτου Πρωθυπουργός της χώρας, καθώς το κόμμα του είχε την πλειοψηφία στη Βουλή. Παρέμεινε για λίγο Πρωθυπουργός. Ξαναέγινε το 1996 και ξανά την περίοδο 1997-1999. Από το 1999 ως το 2002 ήταν αναπληρωτής Πρωθυπουργός στην Κυβέρνηση Ετζεβίτ.
Στις εκλογές του Νοεμβρίου του 2002 το κόμμα του απέτυχε να μπει στη Βουλή και ο ίδιος δήλωσε ότι αποσύρεται από την πολιτική. Τον Αύγουστο του 2006 όμως επαναδραστηριοποιήθηκε και επιδιώκει να ξαναμπεί στην κεντρική πολιτική σκηνή της χώρας.
Ήταν παντρεμένος και είχε δύο παιδιά. Απεβίωσε ηλικία 72 ετών 30 Οκτωβρίου 2020 

</doc>
<doc id="67932" url="https://el.wikipedia.org/wiki?curid=67932" title="Διασκορπισμένα Νησιά στον Ινδικό Ωκεανό">
Διασκορπισμένα Νησιά στον Ινδικό Ωκεανό



</doc>
<doc id="67933" url="https://el.wikipedia.org/wiki?curid=67933" title="Διασκορπισμένα Νησιά">
Διασκορπισμένα Νησιά



</doc>
<doc id="67934" url="https://el.wikipedia.org/wiki?curid=67934" title="Μπάσσας ντα Ίντια">
Μπάσσας ντα Ίντια



</doc>
<doc id="67935" url="https://el.wikipedia.org/wiki?curid=67935" title="Μάνι Μόρι">
Μάνι Μόρι

Ο Ιμάνουελ Μόρι, γνωστότερος ως Μάνι Μόρι ("Manny Mori") ήταν ο 7ος πρόεδρος των Ομόσπονδων Πολιτειών της Μικρονησίας. Εξελέγη Πρόεδρος στις 11 Μαΐου 2007 και διαδέχθηκε στο αξίωμα τον Τζόζεφ Ουρουσεμάλ. Επανεξελέγη το 2011.
Πρώτα χρόνια.
Γεννήθηκε στις 25 Δεκεμβρίου 1948 στο Φεφάν του Τσούουκ, είναι παντρεμένος με την Elina Ekiek και έχουν τέσσερις κόρες. Συμπλήρωσε τις σπουδές του στη διοίκηση επιχειρήσεων στο Πανεπιστήμιο του Γκουάμ και εργάστηκε στην εκεί Citicorp Credit-Guam, μέχρι το 1976. Από το 1997 μέχρι την εκλογή του ως βουλευτή, το 1999, υπηρέτησε στην Κεντρική Τράπεζα της Μικρονησίας.
Πολιτική καριέρα.
Για πρώτη φορά εξελέγη στο Κογκρέσο σε ειδική εκλογή, τον Ιούλιο του 1999. Επανεξελέγη τα έτη 2001, 2003, 2005 και 2007. Στις 11 Μαΐου 2007, ο Μόρι εξελέγη Πρόεδρος της Μικρονησίας, κερδίζοντας τον έως τότε Πρόεδρο, Τζόζεφ Ουρουσεμάλ. Αμέσως ανέλαβε καθήκοντα και παραιτήθηκε του βουλευτικού αξιώματος. Στις 11 Μαΐου 2011 εξελέγη για μία ακόμη θητεία χωρίς αντίπαλο.
Τον Μάιο του 2015 τον διαδέχθηκε στο αξίωμα ο Πίτερ Μ. Κρίστιαν.

</doc>
<doc id="67936" url="https://el.wikipedia.org/wiki?curid=67936" title="Τσανγκ Τσουν-χσιουνγκ">
Τσανγκ Τσουν-χσιουνγκ

Ο Τσανγκ Τσουν Χσιουνγκ ("Chang Chun-hsiung") είναι πολιτικός από την Ταϊβάν, πρωθυπουργός της χώρας την περίοδο 2000-2002 και ξανά από το 2007 ως το 2008.
Καριέρα.
Ο Χσιουνγκ γεννήθηκε στις 23 Μαρτίου 1938 και σπούδασε νομικά. Στις 6 Οκτωβρίου 2000 διορίστηκε για πρώτη φορά πρωθυπουργός, αξίωμα στο οποίο παρέμεινε μέχρι την 1η Φεβρουαρίου του 2002. Υπήρξε ιδρυτικό μέλος του Δημοκρατικού Προοδευτικού Κόμματος. Το 2000 όταν έγινε πρωθυπουργός ήταν η πρώτη φορά που αναλάμβανε αρχηγός κυβέρνησης ένας πολιτικός από το Δημοκρατικό Προοδευτικό Κόμμα..Το Μάιο του 2007 ανέλαβε ξανά την πρωθυπουργία, μετά την παραίτηση του Σου Τσενγκ-τσανγκ.
Έχει τέσσερα παιδιά (τρεις γιους και μία κόρη) από τον πρώτο του γάμο και είναι διαζευγμένος. Το 2007 νυμφεύθηκε για δεύτερη φορά. Την επόμενη χρονιά παραιτήθηκε έπειτα από την ήττα του κυβερνώντος κόμματος στις βουλευτικές εκλογές στις 12 Ιανουαρίου. Ωστόσο, ο Πρόεδρος δε δέχθηκετην παραίτησή του. Τον διαδέχθηκε στην πρωθυπουργία ο Λιου Τσάο-σιουάν.

</doc>
<doc id="67939" url="https://el.wikipedia.org/wiki?curid=67939" title="Νήσος Ευρώπη">
Νήσος Ευρώπη

Η Νήσος Ευρώπη (στα Γαλλικά: "Île Europa") είναι χαμηλό τροπικό νησί έκτασης 28 χλμ² στο Κανάλι της Μοζαμβίκης, περίπου στο ένα τρίτο της απόστασης από την νότια Μαδαγασκάρη προς την νότια Μοζαμβίκη, στις γεωγραφικές συντεταγμένες 22°22′Ν, 40°22′Α. Έχει ακτογραμμή 22,2 χλμ, αλλά δεν διαθέτει λιμάνι. Η αγκυροβόληση είναι δυνατή μόνον παράκτια. Ο αεροδιάδρομος της νήσου έχει μήκος 1.500 μέτρα.
Το νησί περιβάλλεται από κοραλλιογενείς παραλίες και έναν ύφαλο και περικλείει μια μανγκρόβια λιμνοθάλασσα έκτασης περίπου 9 τετ. χλμ.
Το νησί είναι φυσικό καταφύγιο και φιλοξενεί μεταναστευτικά πουλιά. Είναι μία από τις μεγαλύτερες τοποθεσίες φωλιάσματος για τις πράσινες χελώνες ("Chelonia mydas"). Επίσης έχει και κατσίκες που της έφεραν έποικοι στα τέλη του 18ου αιώνα.
Το νησί πήρε το όνομα του από το Βρετανικό πλοίο "Europa", που το επισκέφθηκε το 1774. Είναι κτήση της Γαλλίας από το 1897, αλλά διεκδικείται και από την Μαδαγασκάρη. Ερείπια και τάφοι στην Νήσο Ευρώπη δηλώνουν τις προσπάθειες εποίκισης από την δεκαετία του 1860 έως αυτήν του 1920.
Η Αποκλειστική Οικονομική Ζώνη της είναι συνεχόμενη αυτής του Υφάλου Ινδίας και έχει επιφάνεια 127.300 χλμ². Το νησί, φυλάσσεται από ένα απόσπασμα από την Ρεϋνιόν, έχει έναν μετεωρολογικό σταθμό και το επισκέπτονται επιστήμονες.

</doc>
<doc id="67941" url="https://el.wikipedia.org/wiki?curid=67941" title="Στραπατσάδα">
Στραπατσάδα

Στραπατσάδα ονομάζεται πιάτο, που φτιάχνεται από ντομάτα, φέτα και αυγά. Μοιάζει με την ομελέτα, αλλά στην στραπατσάδα είναι χαρακτηριστική η χρήση της ντομάτας και της φέτας. Συναντάται κυρίως στα Επτάνησα, στην Εύβοια, στην Πελοπόννησο και στην Κρήτη όπου είναι εξαιρετικά δημοφιλής το καλοκαίρι. Το όνομα της το πήρε απο την ιταλική λέξη strapazzare που σημαίνει 1.κακομεταχειρίζομαι 2.κόβω μικρά κομματάκια.
Τα βασικά υλικά είναι ντομάτα,φέτα,αυγό

</doc>
<doc id="67945" url="https://el.wikipedia.org/wiki?curid=67945" title="Η Παρθένος και ο μικρός Ιησούς με την Αγία Άννα (Ντα Βίντσι)">
Η Παρθένος και ο μικρός Ιησούς με την Αγία Άννα (Ντα Βίντσι)

Η Παρθένος και το Θείο Βρέφος με την Αγία Άννα είναι έργο ζωγραφικής με λάδι του Λεονάρντο Ντα Βίντσι, που φιλοτεχνήθηκε περίπου το 1508.
Περιγραφή.
Παρουσιάζει την Αγία Άννα, την κόρη της, την Παρθένο Μαρία, και τον Ιησού ως νήπιο. Ο Χριστός παρουσιάζεται να αγκαλιάζει ένα προβατάκι (ο αμνός της θυσίας), που συμβολίζει το Πάθος του, ενώ η Παρθένος προσπαθεί να τον συγκρατήσει. Το έργο έγινε παραγγελία για το Ιερό της εκκλησίας "Santissima Annunziata" στη Φλωρεντία και το θέμα του απασχόλησε για πολύ το μεγάλο ζωγράφο.
Εκτός από το συμβολισμό με τον αμνό, ο αδελφός Pietro da Novellara, μέλος του τάγματος των Καρμηλιτών, είδε έναν επιπρόσθετο συμβολισμό στο έργο. Πίστευε πως η ήρεμη έκφραση της αγίας Άννας, σε αντίθεση με την αγωνία της Παναγίας για το παιδί της, πιθανώς συμβολίζει την Εκκλησία που δεν επιθυμεί να αποφευχθεί το Πάθος του Χριστού. Η σύνθεση από το Χριστό στα γόνατα της Παρθένου, ενώ η ίδια να κάθεται στα πόδια της Αγίας Άννας είναι σπάνια, αλλά δείγματα αυτής εμφανίζονται από τον Μεσαίωνα και μετά, παρουσιάζοντας τη ροή της ζωής σε τρεις γενιές. 
Ο πίνακας φιλοτεχνήθηκε κατά τα τελευταία χρόνια της ζωής του Ντα Βίντσι, όταν ασχολήθηκε με τα μαθηματικά και άλλες αναζητήσεις, με το πετρώδες τοπίο που απεικονίζει να προδίδει το ενδιαφέρον του για τη γεωλογία. Οι απαιτήσεις των άλλων ενδιαφερόντων του ίσως να τον ανάγκασαν να αφήσει το έργο ατελείωτο. Η μπογιά απλώθηκε επιφανειακά και σε ορισμένα σημεία είναι διάφανη, με αποτέλεσμα να φαίνεται το σκίτσο από κάτω. Σήμερα ο πίνακας βρίσκεται στο Μουσείο του Λούβρου στο Παρίσι.
Η πυραμιδοειδής κατασκευή του πίνακα επηρέασε το Ραφαήλ και τον Αντρέα ντελ Σάρτο. Η σύνθεση ενέπνευσε δύο έργα αναγεννησιακής γλυπτικής, ένα από τον Αντρέα Σανσοβίνο και ένα άλλο από τον Φραντσέσκο ντα Σάνγκαλο. Φημισμένες είναι επίσης οι παρατηρήσεις που έκανε ο Φρόυντ για την ψυχοσύνθεση του Λεονάρντο μελετώντας τον πίνακα.

</doc>
<doc id="67947" url="https://el.wikipedia.org/wiki?curid=67947" title="Νήσος Ευρώπα">
Νήσος Ευρώπα



</doc>
<doc id="67951" url="https://el.wikipedia.org/wiki?curid=67951" title="Στερεομετρία">
Στερεομετρία

Η Στερεομετρία είναι ο δεύτερος μεγάλος κλάδος της Γεωμετρίας μετά την Επιπεδομετρία.&lt;br&gt;
Ο κλάδος αυτός εξετάζει κάθε σχήμα (στερεό) που εμφανίζεται στο χώρο με τρεις διαστάσεις: μήκος, πλάτος και ύψος, όπως π.χ. ο κύβος, η σφαίρα, ο κύλινδρος, η πυραμίδα, ο κώνος κ.λπ. ή σύνθετα εξ αυτών.

</doc>
<doc id="67958" url="https://el.wikipedia.org/wiki?curid=67958" title="Διάσπαρτες Νήσοι Ινδικού Ωκεανού (Γαλλικά Νότια και Ανταρκτικά Εδάφη)">
Διάσπαρτες Νήσοι Ινδικού Ωκεανού (Γαλλικά Νότια και Ανταρκτικά Εδάφη)

Οι Διάσπαρτες Νήσοι του Ινδικού Ωκεανού ή Διάσπαρτες Νήσοι (στα Γαλλικά: "Îles éparses de l'Οcéan indien" ή "Îles Éparses") είναι μία ομάδα γαλλικών νήσων του δυτικού Ινδικού Ωκεανού. Καθιστούν ξεχωριστή διοικητική περιφέρεια από το 2005 και περιφέρεια των Γαλλικών Νοτίων και Ανταρκτικών Εδαφών από το 2007.
Γεωγραφία.
Οι Διάσπαρτες Νήσοι αποτελούνται από πέντε νήσους ή συμπλέγματα νήσων. Τέσσερα από αυτά, οι Ένδοξες Νήσοι, η Νήσος Χουάν ντε Νόβα και η Νήσος Ευρώπη και ο Ύφαλος Ινδίας βρίσκονται στο Κανάλι της Μοζαμβίκης δυτικά της Μαδαγασκάρης, ενώ το πέμπτο νησί, η Νήσος Τρομελέν, είναι περίπου 354 χλμ βορειοανατολικά της Μαδαγασκάρης. Επίσης στο Κανάλι της Μοζαμβίκης είναι και ο Ύφαλος του Γκέυζερ, τον οποίο η Γαλλία θωρεί μέρος των Διάσπαρτων Νήσων.
Διοίκηση.
Οι Διάσπαρτες Νήσοι είναι ένα από τα πέντε διοικητικά διαμερίσματα των Γαλλικών Νοτίων και Ανταρκτικών Εδαφών. Από τις 3 Ιανουαρίου 2005, οι Διάσπαρτες Νήσοι διοικούνται εκ μέρους του Γαλλικού κράτους από τον διοικητή των Γαλλικών Νοτίων και Ανταρκτικών Εδαφών (με βαθμό Νομάρχη), ο οποίος εδρεύει στη Ρεϋνιόν, χωρίς όμως τα εδάφη αυτά να υπάγονται στη Ρεϋνιόν. Πρωτύτερα οι Διάσπαρτες Νήσοι ήταν υπό την διοίκηση του νομάρχη του Ρεϋνιόν από την ανεξαρτησία του από την Μαδαγασκάρη το 1960. η Γαλλία διατηρεί στρατιωτική φρουρά (χωροφύλακες) πάνω στα περισσότερα νησιά.
Πληθυσμός.
Τα νησιά δεν έχουν μόνιμους κατοίκους εκτός από τους χωροφύλακες που συντηρεί επί μονίμου βάσεως το Γαλλικό κράτος σε κάθε νησί.
Προσπάθειες εποικισμού έγιναν στη Νήσο Ευρώπη στις αρχές του αιώνα αλλά δεν τελεσφόρησαν. Τον περασμένο αιώνα, μία ομάδα ναυαγών είχε καταφύγει στη Νήσο Τρομελέν. Μερίδα αυτών κατάφερε να επιβιώσει στο νησί για μία περίοδο ένδεκα ετών, οπότε και τους διέσωσε γαλλικό πλοίο.
Οικονομία και περιβάλλον.
Τα νησιά έχουν χαρακτηριστεί ως φυσικά καταφύγια.
Πάνω σε αυτά, λειτουργούν αυτόματοι μετεωρολογικοί σταθμοί (εξαιρουμένου του Ύφαλου Ινδίας). Ειδικότερα, ο σταθμός στη Νήσο Τρομελέν παρέχει προειδοποιήσεις για κυκλώνες που απειλούν την Μαδαγασκάρη, τη Ρεϋνιόν, και τον Μαυρίκιο.
Οι Διάσπαρτες Νήσοι και τα νησιά Ρεϋνιόν και Μαγιότ δίνουν στη Γαλλία Αποκλειστική Οικονομική Ζώνη άνω των 1.000.000 χλμ2 στον δυτικό Ινδικό Ωκεανό η οποία παρέχει στη χώρα δικαιώματα αλιείας αλλά και εκμετάλλευσης του υπεδάφους (χωρίς να έχει ποτέ γίνει λόγος για ύπαρξη κοιτασμάτων υδρογονανθράκων).
Πρόσβαση.
Καθένα από τα νησιά, εκτός από τον Ύφαλο Ινδίας, διαθέτει διάδρομο προσγείωσης με μήκος άνω των χιλίων μέτρων.
Αμφισβήτηση κυριαρχίας.
Ο Μαυρίκιος, οι Κομόρες, οι Σεϋχέλλες και η Μαδαγασκάρη αμφισβητούν τη γαλλική κυριαρχία στα νησιά. Ο Μαυρίκιος διεκδικεί τη Νήσο Τρομελέν, οι Κομόρες και οι Σεϋχέλλες τις Ένδοξες Νήσους, και η Μαδαγασκάρη τα υπόλοιπα νησιά.
Η Μαδαγασκάρη διεκδικεί επίσης τον Ύφαλο του Γκέυζερ από το 1976. 
Σύνοψη των Νησιών.
(1) Ο περιβάλλον ύφαλος του Χουάν ντε Νόβα περικλείει μια λιμνοθάλασσα περίπου 40 χλμ², αλλά δεν σχηματίζει πραγματική ατόλη.

</doc>
<doc id="67959" url="https://el.wikipedia.org/wiki?curid=67959" title="Scattered islands in the Indian Ocean">
Scattered islands in the Indian Ocean



</doc>
<doc id="67960" url="https://el.wikipedia.org/wiki?curid=67960" title="Ανάβαση Πιτίτσας">
Ανάβαση Πιτίτσας

Η Ανάβαση Πιτίτσας είναι αγώνας αυτοκινήτων που διεξάγεται στο χωριό Πιτίτσα στην Αχαΐα.
Ιστορία.
Ξεκίνησε το 1973 με νικητή τον Λεωνίδα που οδηγούσε ένα "Πόρσε Καρέρα RSR", η απόσταση του πρώτου αυτού αγώνα ήταν 3,8 χιλιόμετρα. Η ανάβαση Πιτίτσας είναι αγώνας του πανελλήνιου πρωταθλήματος αναβάσεων και ο παλαιότερος και ιστορικότερος αγώνας μαζί με αυτόν της Ριτσώνας. Πολλές χρονιές στη διαδρομή της Πιτίτσας διεξάγονταν δύο πρωταθληματικοί αγώνες, όπως άλλωστε και στην εξίσου δημοφιλή Ριτσώνα, και ήταν οι δύο αγώνες στυλοβάτες του πανελλήνιου πρωταθλήματος αναβάσεων. Το 1998 μετά από κατολισθήσεις δημιουργήθηκαν προβλήματα στον δρόμο που διεξαγόταν ο αγώνας και μεταφέρθηκε στον Ομπλό το 2007 ο αγώνας επέστρεψε στην Πιτίτσα. 

</doc>
<doc id="67961" url="https://el.wikipedia.org/wiki?curid=67961" title="Ύφαλος Ινδίας">
Ύφαλος Ινδίας

&lt;br&gt;
Ο Ύφαλος Ινδίας (επίσης ονομάζεται και Ύφαλος Ιουδαίας) είναι μια ακατοίκητη, σχεδόν κυκλική ατόλλη περίπου 10 χλμ σε διάμετρο, που αντιστοιχεί σε μια συνολική έκταση (συμπεριλαμβανομένης της λιμνοθάλασσας) 80 χλμ2. Βρίσκεται στο νότιο Κανάλι της Μοζαμβίκης, περίπου στο μισό της απόστασης μεταξύ Μαδαγασκάρης (που βρίσκεται 385 χλμ στα ανατολικά) και Μοζαμβίκης, και 110 χλμ βορειοδυτικά της Νήσου Ευρώπα. Υψώνεται απότομα από τον θαλάσσιο πυθμένα 3.000 βάθους. Ο δακτύλιος του υφάλου κατά μέσο όρο είναι περίπου 100 μέτρα πλάτους και εντελώς περιβάλλει μια ρηχή λιμνοθάλασσα που έχει μέγιστο βάθος τα 15 μέτρα. Η Αποκλειστική Οικονομική Ζώνη του των 123.700 χλμ² είναι συνεχόμενη αυτής της Νήσου Ευρώπα.
Η ατόλλη αποτελείται από 10 γυμνές βραχονησίδες, χωρίς βλάστηση, με συνολική έκταση 0,2 χλμ². Αυτές στην βόρεια και ανατολική πλευρά έχουν ύψος 2,1 έως 3 μέτρα, και εκείνες στην δυτική και νότια πλευρά 1,2 μέτρα. Ο ύφαλος καλύπτεται εντελώς από την θάλασσα 3 ώρες πριν και μετά την κορύφωση της πλυμμηρίδας της παλίρροιας. Η ακτογραμμή του υφάλου είναι 35,2 χλμ. Η περιοχή υπόκειται σε κυκλώνες. Η ατόλλη επί μακρόν είναι ένας θαλάσσιος κίνδυνος και είναι το θέατρο πολυάριθμων ναυαγίων.
Ιστορία.
Ο Ύφαλος Ινδίας πρωτο-καταγράφηκε από Πορτογάλους εξερευνητές στις αρχές του 16ου αιώνα. Πρωτο-ονομάστηκε Μπάισο ντα Ζούντια, "Ύφαλος της Ιουδαίας". "Ζούντια" ήταν το όνομα του Πορτογαλικού πλοίου που προσέκρουσε στον ύφαλο. Το πλοίο ονομαζόταν "Ζούντια" (Εβραϊκό στα Πορτογαλικά), επειδή ο ιδιοκτήτης του ήταν Εβραίος έμπορος.
Προφανώς ο ύφαλος μετονομάστηκε σε Μπάσσας ντα Ίντια από κατοπινούς χαρτογράφους από λάθη στο γράψιμο τους στην λέξη "Ζούντια", μπερδεύοντας γράμματα στην αντιγραφή προηγούμενων χαρτών (Το κεφαλαίο "J" άλλαξε σε "Ι" και το "u" σε "n").
Το 1897 έγινε Γαλλική κτήση, και αργότερα τέθηκε υπό την διοίκηση ενός επιτρόπου που διαμένει στην Ρεϊνιόν από το 1968.

</doc>
<doc id="67962" url="https://el.wikipedia.org/wiki?curid=67962" title="Bassas da India">
Bassas da India



</doc>
<doc id="67963" url="https://el.wikipedia.org/wiki?curid=67963" title="Ύψος">
Ύψος

Γενικά ύψος ονομάζεται η κατακόρυφη απόσταση από τη βάση μέχρι την κορυφή ενός αντικειμένου... Με τον ίδιο όρο χαρακτηρίζεται και η οποιαδήποτε έξαρση της ξηράς από την επιφάνεια της θάλασσας, ή και από την ίδια την επιφάνεια της ξηράς, σε αντιδιαστολή του βάθους, π.χ. ύψος του Πύργου του Άϊφελ.
Στη Γεωμετρία, τόσο στα επίπεδα σχήματα όσο και στα στερεά "ύψος" ονομάζεται η απόσταση από τη γραμμή ή την έδρα (αντίστοιχα) που λαμβάνεται ως βάση μέχρι του σημείου που θεωρείται ως κορυφή του σχήματος ή του στερεού ή της γραμμής ή της έδρας που αποτελεί την αντιτακτή βάση του στερεού. Έτσι για παράδειγμα ύψος τριγώνου ονομάζεται η απόσταση από τη βάση μέχρι της έναντι αυτής κορυφής του και που φέρεται ως κάθετη στη βάση.

</doc>
<doc id="67965" url="https://el.wikipedia.org/wiki?curid=67965" title="Ράλι Αχαιός">
Ράλι Αχαιός

 
Το Ράλι Αχαιός είναι αγώνας αυτοκινήτων που διεξάγεται στην Αχαΐα.
Ο αγώνας διεξάγεται ανελλιπώς απο το 1972, είναι ασφάλτινη διαδρομή με πολλές ειδικές και διοργανώνεται απο τον ΑΟΠ. Αφετηρία και τέλος της διαδρομής είναι η Πάτρα ενώ διεξάγεται σε όλον τον νομό Αχαΐας και πολλές φορές ειδικές γίνονται και στους νομούς Ηλείας και Αρκαδίας. Είναι αγώνας του Πανελληνίου Πρωταθλήματος Ράλι και του Κυπέλλου Ράλι Ασφάλτου απο τους παλαιότερους και σημαντικότερους. Το 2003 στον αγώνα είχε σκοτωθεί ο οδηγός Δημήτρης Κολιοπάνος.

</doc>
<doc id="67991" url="https://el.wikipedia.org/wiki?curid=67991" title="Τζούλιαν Κόουπ">
Τζούλιαν Κόουπ

Ο Τζούλιαν Κόουπ ("Julian David Cope", γενν. 21 Οκτωβρίου 1957) είναι Βρετανός μουσικός, συγγραφέας, ιστορικός, μουσικολόγος, και ποιητής. 
Γεννήθηκε στις 21 Οκτωβρίου 1957 στο Deri της επαρχίας Mid Glamorgan στην Ουαλία. Το πλήρες όνομα του είναι Τζούλιαν Ντέιβιντ Κόουπ. Είναι κυρίως γνωστός ως τραγουδιστής του post-punk συγκροτήματος The Teardrop Explodes, αλλά έχει ηχογραφήσει και αρκετά άλμπουμ ως αυτόνομος καλλιτέχνης. Ήταν ιδρυτικό μέλος των συγκροτημάτων Queen Elizabeth και Brain Donor. Επίσης, έχει γράψει διάφορα βιβλία, κυρίως με μουσικά θέματα, και την αυτοβιογραφία του.
Καριέρα.
Μεγάλωσε στο Tamworth της επαρχίας Staffordshire στην Αγγλία. Φοίτησε στο Κολέγιο Ανώτερης Μόρφωσης του Λίβερπουλ (City Of Liverpool College Of Higher Education – COLCHE) και αργότερα εγγράφηκε στο Πολυτεχνείο της πόλης. Η μουσική του καριέρα ξεκίνησε επίσημα το Μάιο του 1977 όταν έγινε μπασίστας των Crucial Three. Τα άλλα δύο μέλη του συγκροτήματος ήταν ο Pete Wylie και ο Ian McCulloch (αργότερα κιθαρίστας και τραγουδιστής των Echo and the Bunnymen). Διαλύθηκαν μετά από έξι βδομάδες χωρίς να καταφέρουν να δώσουν κάποια συναυλία ή να ηχογραφήσουν κάποιο δίσκο. Οι Κόουπ και McCulloch συνέγραψαν το τραγούδι “Books”, αλλά το ηχογράφησαν ο καθένας ξεχωριστά με τα επόμενα γκρουπ τους. Στη συνέχεια ο Κόουπ δημιούργησε άλλα γκρουπ, όλα με μικρούς χρόνους ζωής. Τελικά, το 1978 ανέλαβε χρέη τραγουδιστή, μπασίστα και βασικού τραγουδοποιού στους The Teardrop Explodes, με τους οποίους έγινε ευρύτερα γνωστός. Το 1981 εξέδωσε το άλμπουμ “Fire Escape in the Sky: The Godlike Genius of Scott Walker’’, μια συλλογή από παλιά τραγούδια του Σκοτ Γουόκερ τον οποίο θαύμαζε. Χρόνια αργότερα, ο Κόουπ δήλωσε ότι έχασε το ενδιαφέρον που είχε για τον τρόπο σκέψης του Γουόκερ.
Μετά τη διάλυση των The Teardrop Explodes, ο Κόουπ επέστρεψε στο Tamworth και ξεκίνησε τη δημιουργία του πρώτου του solo άλμπουμ World Shut Your Mouth, το οποίο κυκλοφόρησε το 1984. Ακολούθησε το Fried, με εξώφυλλο τον Κόουπ ντυμένο μόνο με ένα καβούκι χελώνας. Το τρίτο του άλμπουμ λεγόταν Saint Julian και περιείχε τη μεγαλύτερη του επιτυχία σα solo καλλιτέχνης, το ‘’World Shut Your Mouth’’ (Νο19 στη Μ. Βρετανία).
Ο Κόουπ απογοητεύτηκε πάρα πολύ από τον τέταρτο δίσκο του, My Nation Underground. Θεωρούσε ότι είχε δεχτεί μεγάλη πίεση από δισκογραφική εταιρεία του ώστε να ηχογραφήσει κάτι που δε συμφωνούσε με αυτό που ήθελε σαν καλλιτέχνης. Ενώ ηχογραφούσε το My Nation Underground, κατάφερε να ηχογραφήσει ένα άλλο δίσκο στη διάρκεια ενός σαββατοκύριακου στο ίδιο στούντιο, το οποίο ονόμασε Skellington. Το ύφος του ήταν διαφορετικό από τον προηγούμενο του δίσκο, με αποτέλεσμα η δισκογραφική του εταιρία να αρνηθεί να τον κυκλοφορήσει. Έτσι ξεκίνησε η πρώτη από πολλές διαμάχες του Κόουπ με τις εκάστοτε δισκογραφικές του εταιρείες, προκειμένου να καταφέρει να κυκλοφορήσει τις δουλειές του. Ο Κόουπ αρνήθηκε να συνεργαστεί μαζί τους μέχρι να κυκλοφορήσουν το Skellington, αλλά τελικά αυτό κυκλοφόρησε μέσω ενός ανεξάρτητου label το 1990. Κυκλοφόρησε το επόμενο του άλμπουμ, Droolian κρυφά, με τη βοήθεια του Rocky Ericson, ενώ οι συνεχείς διαμάχες του με τις δισκογραφικές εταιρείες τον οδήγησαν να απαρνηθεί τη μουσική βιομηχανία γενικότερα. Στα άλμπουμ του Peggy Suicide και Jehovahkill, που ηχογραφήθηκαν στις αρχές της δεκαετίας του 1990, ασχολήθηκε με τα ιδιαίτερα ενδιαφέροντα του, όπως το μυστικισμό, τα δικαιώματα των ζώων, τη θηλυκή Θεότητα και την οικολογία.
Κατά τη διάρκεια μιας από αυτές τις διαμάχες, ο Κόουπ ξεκίνησε την πρώτη του αυτοβιογραφία, με τίτλο ‘’Head On’’. Αυτή κάλυπτε κυρίως τα χρόνια από το 1976 έως το 1982, αρχίζοντας πριν τη δημιουργία των The Teardrop Explodes και τελειώνοντας λίγο μετά τη διάλυση εκείνου του γκρουπ. Το επόμενο του βιβλίο, ‘’Repossessed’’ ήταν επίσης αυτοβιογραφικό και κάλυπτε την περίοδο 1983 έως το 1989, τη κυκλοφορία των πρώτων solo δίσκων του και τη συγγραφή του Head On. Αυτά τα δύο βιβλία επανεκδόθηκαν μαζί σε ένα βιβλίο με τίτλο “Head On/Repossessed” το 2000 και γνώρισαν την αποδοχή των κριτικών ως πολύ καλές ιστορικές αναφορές στην ιστορία της pop μουσικής στα τέλη της δεκαετίας του ’70 και της δεκαετίας του ’80.
Εκτός από τα δύο αυτογραφικά βιβλία του, ο Κόουπ έχει γράψει ακόμα τρία βιβλία μη μυθιστορηματικού περιεχομένου. Το πρώτο λέγεται Krautrocksampler, εκδόθηκε το 1996 και ασχολείται με την γερμανική μουσική σκηνή Krautrock. Πριν κυκλοφορήσει αυτό το βιβλίο, το Krautrock είχε εκλείψει σα μουσικό είδος, ενώ έκτοτε μουσικά περιοδικά όπως το Mojo και το The Wire ασχολήθηκαν εκτενώς με αυτό. Σε ένα σημείο του βιβλίου, ο Κόουπ γράφει ότι ο δίσκος των Can ‘’Bel-Air’’ ήταν αποτυχημένος, γεγονός που προκάλεσε έντονη συζήτηση στη μουσική κοινότητα.
Το 1988 κυκλοφόρησε το βιβλίο ‘’The Modern Antiquetarian’’ το οποίο είχε μεγάλη επιτυχία. Ήταν μια ενδελεχή και επίπονη έρευνα για τα αρχαία πέτρινα κυκλικά μνημεία που βρίσκονται σε διάφορα σημεία στα βρετανικά νησιά, και συνοδεύτηκε με ένα ντοκιμαντέρ του BBC 2. Το 2004 εκδόθηκε η συνέχεια του, το “The Megalithic European’’, με θέμα τα μεγαλιθικά μνημεία στην Ευρώπη. Διατηρεί επίσης μία ιστοσελίδα σχετικά με αυτά τα ευρωπαϊκά μνημεία στην οποία μπορεί ο καθένας να συνεισφέρει τις δικές του εμπειρίες. Ο Κόουπ θεωρείται αυθεντία στο τομέα της Προϊστορίας και έχει δώσει διαλέξεις στο Βρετανικό Μουσείο σχετικά με το αρχαίο μνημείο Avebury και το θεό των Βίκινγκς Όντιν.
Μετά τις περιπέτειες του, ο Κόουπ αποφεύγει τη συνεργασία με μεγάλες δισκογραφικές εταιρείες και προτιμά να προωθεί μόνος του τις δουλειές του. Συνεχίζει να ηχογραφεί υλικό σαν solo καλλιτέχνης αλλά είναι και μέλος των συγκροτημάτων Brain Donor (παίζουν proto-metal) και Queen Elizabeth (παίζουν ambient μουσική). Οι περισσότερες από τις τελευταίες δουλειές του Κόουπ διανέμονται κυρίως (ενίοτε αποκλειστικά) από την ιστοσελίδα του Head Heritage . Επίσης ασχολείται με τη μουσικολογία και προωθεί περιθωριακή και άγνωστη μουσική και καλλιτέχνες. Στην ιστοσελίδα του διατηρεί ένα ξεχωριστό χώρο, το Unsung, όπου επιλέγει το άλμπουμ του μήνα. Έχει αναδείξει γκρουπ όπως οι Comets On Fire, οι Sun O))), (με τους οποίους συνεργάστηκε στο άλμπουμ τους ‘’White 1’’) και διάφορα γιαπωνέζικα συγκροτήματα με τα οποία θα ασχολείται στο προσεχές του βιβλίο Japanrocksampler, που θα κυκλοφορήσει τον Σεπτέμβριο του 2007. Ο χώρος Unsung στην ιστοσελίδα του και οι διάφοροι συνδρομητές του έχουν παίξει πολύ σημαντικό ρόλο για την καριέρα καλλιτεχνών όπως οι Sir Lord Baltimore, Les Rallizes Denudes και οι Groundhogs. Επίσης, ο Τζούλιαν Κόουπ θεωρείται ένας από τους πρώτους bloggers, καθώς εκφράζει τις απόψεις του σε ειδικό κομμάτι στην ιστοσελίδα του κάθε πρώτη μέρα του μήνα από το 1998.
Ο Τζούλιαν Κόουπ συνεχίζει να εμφανίζεται ζωντανά στη Βρετανία και στην Ευρώπη. Συμμετείχε στο φεστιβάλ Glastonbury το 2003. Δεν έχει περιοδεύσει εκτός Ευρώπης εδώ και πολλά χρόνια, λόγω των οικογενειακών υποχρεώσεων του και της απέχθειας του για τα αεροπορικά ταξίδια. Το 2005 σχεδίαζε να περιοδεύσει στις Ηνωμένες Πολιτείες, αλλά δεν κατάφερε να εξασφαλίσει βίζα από την Αμερικάνικη Υπηρεσία Αλλοδαπών (INS).
Ζει κοντά στο μνημείο Avebury, στο Wiltshire της Μ. Βρετανίας, με τη σύζυγο του Dorian και τις δύο κόρες του Albany (Big Al/Alghost) και Avalon (Vince).
Δισκογραφία.
Ως ανεξάρτητος καλλιτέχνης.
Συνεργασίες με άλλους καλλιτέχνες.
Με τους Queen Elizabeth :
Με τους The Serpents :
Με τους L.A.M.F. :
Με τους Brain Donor :

</doc>
<doc id="67994" url="https://el.wikipedia.org/wiki?curid=67994" title="Can (συγκρότημα)">
Can (συγκρότημα)

Οι Can ήταν συγκρότημα πειραματικού ροκ που δημιουργήθηκε στη Γερμανία το 1968. Περιέγραφαν το γκρουπ τους ως μια αναρχική κοινότητα και δημιουργούσαν μουσική περισσότερο μέσα από αυτοσχεδιασμό και επεξεργασία του ηχογραφημένου υλικού, αλλά είχαν μεγάλη επιρροή σε μελλοντικά συγκροτήματα της ροκ και της ηλεκτρονικής μουσικής. Θεωρούνται ως το καλύτερο από τα συγκροτήματα του μουσικού ρεύματος Krautrock και από τους πιο σημαντικούς καλλιτέχνες στο χώρο της πειραματικής μουσικής, στη πρόσφατη μουσική ιστορία.
Περίοδος δράσης του συγκροτήματος (1968-1979).
Το συγκρότημα δημιουργήθηκε στην Κολωνία το 1968 με αρχικό όνομα το "Inner Space" και αποτελούνταν από τους Holger Czukay στο μπάσο, Irmin Schmidt στα keyboards (και οι δύο ήταν δάσκαλοι μουσικής που είχαν μαθητεύσει υπό τον Karlheinz Stockhausen), Michael Karoli στην κιθάρα (μαθητής του Czukay), και Jaki Liebezeit στα ντραμς (είχε ειδίκευση στην jazz), μαζί με το αρχικό μέλος David Johnson.
Το φθινόπωρο του 1968, ο Αμερικανός τραγουδιστής Malcolm Mooney έγινε μέλος του συγκροτήματος και μαζί του ηχογράφησαν το άλμπουμ "Monster Movie", το οποίο κυκλοφόρησε το 1969. Ήταν πολύ δημιουργικός, πολύ ρυθμικός αλλά συχνά διαπληκτιζόταν με τα υπόλοιπα μέλη. Τα φωνητικά του ήταν αρκετά περίεργα, συχνά πλησίαζαν ψυχωτικές κραυγές, πολύ διαφορετικά από το μινιμαλιστικό στυλ της μουσικής, το οποίο είχε επιρροές από τους Velvet Underground, Τζέιμς Μπράουν και Pink Floyd. Βασίζονταν πολύ στις επαναλήψεις, ιδιαίτερα στα ντραμς και το μπάσο, και αυτό είναι ιδιαίτερα εμφανές στο 20λεπτο κομμάτι "Yoo Doo Right", το οποίο αρχικά ήταν ένας εξάωρος αυτοσχεδιασμός. Αυτό το τραγούδι, όπου ο Mooney ουρλιάζει τους στίχους, οι οποίοι φαίνονται να είναι φράσεις από ένα ερωτικό γράμμα, έγινε διασκευή σε πιο σύντομη μορφή από τους The Geraldine Fibbers, Thin White Rope και άλλους.
Λίγο μετά την κυκλοφορία του άλμπουμ, ο Mooney επέστρεψε στην Αμερική μετά την προτροπή ενός ψυχιάτρου, σύμφωνα με το μύθο, και αντικαταστάθηκε με τον περισσότερο ήπιο Damo Suzuki, ένα Γιαπωνέζο ταξιδιώτη που βρήκαν αραγμένο έξω από μια καφετέρια. Ο πρώτος δίσκος με αυτόν τον τραγουδιστή ήταν το "Soundtracks" (1970). Το στυλ του Suzuki ήταν πολύ διαφορετικό από αυτό του Mooney: ήταν πολύγλωσσος (ισχυριζόταν ότι μιλούσε τη "γλώσσα της λίθινης εποχής"), πολλές φορές ακαταλαβίστικος (το στυλ του ήταν μερικώς επηρεασμένο από τη Γιόκο Όνο), ενώ πρόσθεσε το υλικό που έλειπε από μια σειρά ποπ τραγουδιών. Στο άλμπουμ περιέχονταν και δύο τραγούδια που είχαν ηχογραφηθεί με τον Mooney, ανάμεσα τους και ένα αναπάντεχο πέρασμα στη μελωδική τζαζ ("She Brings the Rain").
Τα επόμενα χρόνια, οι Can κυκλοφόρησαν τα πιο σημαντικά τους έργα, τα οποία θεωρούνται ορόσημα για το μουσικό ρεύμα Krautrock. Ενώ τα προηγούμενα τους άλμπουμ είχαν περισσότερο παραδοσιακές δομές τραγουδιών, σε αυτά κάνουν στροφή προς ένα πιο ρευστό αυτοσχεδιαστικό στυλ. Το "Tago Mago" (1971) είναι ένα πρωτοποριακό, μη συμβατικό άλμπουμ που επηρέασε πολλούς μελλοντικούς καλλιτέχνες. Περιείχε έντονα ρυθμικά ντραμς (με στυλ τζαζ), αυτοσχεδιασμούς στην κιθάρα και σόλο στα keyboards (πολλές φορές έδεναν κιθάρα και keyboards), εκτεταμένη επεξεργασία των κασετών ηχογράφησης και τα εκκεντρικά φωνητικά του Suzuki. Οι κριτικοί της εποχής εξύμνησαν το ρυθμικό χαρακτήρα του άλμπουμ: ένας κριτικός έγραψε ότι "ένα μεγάλο μέρος του άλμπουμ είναι βασισμένο στον έντονο αυτοσχεδιασμό πάνω μια υπνωτική ρυθμική δομή" . Ένας άλλος γράφει ότι "το κομμάτι "Halleluwah" τους βρίσκει να δημιουργούν ένα τερατώδη ρυθμό trance/funk μουσικής" .
Μετά το "Tago Mago" κυκλοφόρησαν το "Ege Bamyasi" (1972). Ήταν ένας πιο προσιτός δίσκος, αλλά δεν έχανε τον avant-garde χαρακτήρα του. Περιείχε το "Vitamin C" και το "Spoon", το οποίο μπήκε στο γερμανικό Top 40. Το επόμενο άλμπουμ τους ήταν το "Future Days" (1973), ένας δίσκος με μικρές φιλοδοξίες αλλά ήρεμα πολυσύνθετος. Είναι ένα από τα πρώτα δείγματα ambient μουσικής και κριτικά ο πιο πετυχημένος τους. Στο δίσκο περιέχεται και το αναπάντεχα ποπ τραγούδι "Moonshake". Από τα ονόματα που έδωσαν σε αυτή τη σειρά δίσκων και τις αναφορές που περιέχουν σε γλώσσες και παραδόσεις άλλων λαών, φαίνεται ότι τα μέλη του συγκροτήματος είχαν έντονο ενδιαφέρον για τη παγκόσμια μουσική.
Ο Suzuki έφυγε το 1973 για να γίνει Μάρτυρας του Ιεχωβά, οπότε ο Karoli και ο Schmidt ανέλαβαν τα φωνητικά. Και οι δύο ήταν ικανοί, αλλά όχι ιδιαίτερα ξεχωριστοί τραγουδιστές, ειδικά αν τους συγκρίνει κανείς με την τρελή ενέργεια του Mooney ή το χαλαρό στυλ του Suzuki. Στις ζωντανές τους εμφανίσεις, με δεδομένη την απουσία τραγουδιστή, έδωσαν μεγαλύτερο βάρος στη μουσική. Αυτό είχε ως αποτέλεσμα οι παραστάσεις τους να είναι μοναδικές, γιατί είχαν αναπτύξει την ευχέρεια να αυτοσχεδιάζουν για πολύ μεγάλα χρονικά διαστήματα χωρίς να έχουν κάποιο κεντρικό θέμα.
Το άλμπουμ "Soon Over Babaluma" (1974) ήταν η συνέχεια του ambient στυλ του "Future Days", μαζί με ένα μέρος του πειραματικού στυλ του "Tago Mago" και του "Ege Bamyasi". Το 1975 οι Can υπέγραψαν συμβόλαιο με τη δισκογραφική εταιρεία Virgin Records στη Μεγάλη Βρετανία και με την EMI/Harvest στη Γερμανία. Με τα άλμπουμ "Landed" (1975), "Flow Motion" (1976), "Saw Delight" (1977) και "Out of Reach" (1978), οι Can κινήθηκαν προς ένα πιο συμβατικό στυλ μουσικής. Το single "I Want More" από "Flow Motion" είχε έντονα ντίσκο στοιχεία και έγινε η μοναδική τους επιτυχία έξω από τα σύνορα της Γερμανίας.
Το 1977 ο Rosko Gee (πρώην μπασίστας των Traffic) και ο Reebop Kwaku Baah (κρουστά) έγιναν μέλη των Can, εξωθώντας τον Holger Czukay, ο οποίος είναι τώρα ένα από τα πιο γνωστά πρώην μέλη τους, προς το περιθώριο της δραστηριότητας του γκρουπ. Ουσιαστικά χρησιμοποιούσε αποκλειστικά το "wave table", ένα τραπέζι που περιείχε ραδιόφωνα βραχέων κυμάτων, συσκευές που έβγαζαν ήχους κώδικα Μορς, κασετόφωνα και άλλα αντικείμενα. Ο Czukay αποχώρησε στα τέλη του 1977 και δεν εμφανίστηκε στα άλμπουμ "Out Of Reach" (1978) και "Can" (1979) – αν και συμμετείχε για λίγο στην παραγωγή του τελευταίου. Έκτοτε, το συγκρότημα απαρνήθηκε το δίσκο "Out Of Reach" από τη δισκογραφία του και τον διέγραψε από τη σχετική λίστα στην ιστοσελίδα τους. Οι Can διαλύθηκαν ήσυχα προς τα τέλη της δεκαετίας του 1970, αλλά μετά επανασυνδέθηκαν για έκτακτες περιπτώσεις.
Επόμενα χρόνια (από το 1980 και μετά).
Μετά τη διάλυση του συγκροτήματος, τα μέλη των Can συμμετείχαν σε διάφορες μουσικές δραστηριότητες, με τον Czukay να φαίνεται ότι είχε τη μεγαλύτερη επιτυχία. Το 1986 επανασυνδέθηκαν για ένα μικρό χρονικό διάστημα, με τραγουδιστή τον Mooney και όχι τον Suzuki, για να ηχογραφήσουν το "Rite Time" (κυκλοφόρησε το 1989). Το ίδιο συνέβη το 1991, για να ηχογραφήσουν ένα κομμάτι για την ταινία "Until the End of the World" του Βιμ Βέντερς. Έκτοτε έχουν κυκλοφορήσει πολλές συλλογές, άλμπουμ με ηχογραφήσεις ζωντανών παραστάσεων και η μουσική τους έχει χρησιμοποιηθεί πολλές φορές σαν δείγμα (samples).
Το 1999, τα τέσσερα αρχικά μέλη των Can, οι Holger Czukay, Michael Karoli, Jaki Liebezeit και Irmin Schmidt, συμμετείχαν στην παράσταση "Can-Solo-Projects", όπου έπαιξαν ο καθένας ξεχωριστά από τον άλλον, με τα δικά τους σχήματα:
Δισκογραφία.
Άλμπουμ στο Στούντιο.
Τα πρώτα επτά άλμπουμ έχουν επανακυκλοφορήσει ως remaster σε SACDs.
Collection albums.
Πρόσφατα κυκλοφόρησε και το "Unlimited Edition" ως remaster σε SACD.
Remasters.
Όλες οι επανεκδόσεις των αρχικών τους άλμπουμ σε remaster (κυκλοφόρησαν από την Spoon Records).

</doc>
<doc id="67996" url="https://el.wikipedia.org/wiki?curid=67996" title="Μαρίγια Σερίφοβιτς">
Μαρίγια Σερίφοβιτς

Η Μαρίγια Σερίφοβιτς (σερβικά: "Марија Шерифовић", 14 Νοεμβρίου 1984) είναι τραγουδίστρια από τη Σερβία.
Η μητέρα της είναι γνωστή τραγουδίστρια στη Σερβία, ενώ ο πατέρας της τουρκικής καταγωγής. Εκπροσώπησε τη Σερβία στη Γιουροβίζιον το 2007 με το τραγούδι "Molitva" ("Προσευχή"), όπου και κατέκτησε την πρώτη θέση με 268 βαθμούς. Ήταν η πρώτη φορά που η Σερβία συμμετείχε ως ξεχωριστό κράτος στον Διαγωνισμό.

</doc>
<doc id="67998" url="https://el.wikipedia.org/wiki?curid=67998" title="Φρανκ Μίλλερ">
Φρανκ Μίλλερ

Ο Φράνκ Μίλλερ (αγγλικά: Frank Miller, 27 Ιανουαρίου 1957) είναι Αμερικανός δημιουργός κόμικς (σχεδιαστής και συγγραφέας) και σκηνοθέτης. Τα έργα του είναι εμπνευσμένα από το κίνημα του φιλμ νουάρ. Είναι ένας από τους πιο αναγνωρίσιμους και δημοφιλείς δημιουργούς και έχει επηρεάσει έντονα τον σύγχρονο κόσμο των κόμικς. 
Βιογραφία.
Το ξεκίνημα.
Ο Μίλλερ γεννήθηκε στο Μέριλαντ και μεγάλωσε στο Βερμόντ. Η πρώτη του δουλειά δημοσιεύτηκε στο "The Twilight Zone" το 1978. Στη συνέχεια συνεργάστηκε με τη Marvel Comics σχεδιάζοντας μεταξύ άλλων εξώφυλλα και μέρη της σειράς "Spectacular Spider-Man" ( τεύχη 27 και 28). Μέσα από αυτές τις συνεργασίες, όπου ο Daredevil εμφανιζόταν ως δευτερεύων χαρακτήρας. Την εποχή εκείνη ο Daredevil δεν ήταν ακόμη δημοφιλής και η δική του σειρά δεν παρουσίαζε σημαντικές πωλήσεις. Ο Μίλλερ παρά ταύτα θεώρησε ενδιαφέροντα τον χαρακτήρα και ξεκίνησε να εργάζεται ως σχεδιαστής της σειράς.
Ο "Daredevil" και οι αρχές της δεκαετίας του 80.
Το πρώτο τεύχος του Μίλλερ στη σειρά "Daredevil" (158) αποτελούσε το τέλος ενός κύκλου που ξεκίνησε ο Ρότζερ ΜακΚένζι. Παρά το γεγονός ότι έμενε πιστός στο κλασικό ύφος των αμερικάνικων κόμικ, ο Μίλλερ κατάφερε να εισάγει κάποια προσωπικά στοιχεία με επιρροές από το "φιλμ νουάρ". Το αποτέλεσμα είχε επιτυχία και ο Μίλλερ συνέχισε με τη Μάρβελ και έγινε ένας από τους ανερχόμενους νέους σχεδιαστές, καθώς άρχισε να συμμετέχει στα σενάρια με τον ΜακΚένζι. Το ύφος του, επηρεασμένο από τον Νιλ Άνταμς, είχε την ιδιαιτερότητα να επιμένει στη λεπτομέρεια. Η καινούρια αυτή ιδέα έκανε τα σχέδια στο Daredevil πιο ρεαλιστικά και αποτελούσε σπάνια κίνηση για το είδος εκείνη την εποχή. Η επιτυχία του Μίλλερ οδήγησε σε μηνιαία έκδοση του κόμικ Daredevil και από το τεύχος 168 (το 1981) ανέλαβε το σχέδιο και το σενάριο της σειράς, σε συνεργασία με τον Κλάους Γιάνσον. Στο τεύχος αυτό πρωτοεμφανίστηκε ο χαρακτήρας της Elektra, η οποία απέκτησε σύντομα τη δική της σειρά.
Ο Μίλλερ επέβαλε στο Daredevil πιο σκοτεινά θέματα με επιρροές από τα ιαπωνικά μάνγκα. Αποκορύφωση της τάσης αυτής ήταν ο θάνατος του κεντρικού χαρακτήρα της Elektra (τεύχος 181). Μια τέτοια στροφή στο σενάριο ήταν πρωτοφανής, παρότι αργότερα ο χαρακτήρας της Elektra επέστρεψε. Η παρουσία του Μίλλερ στη σειρά έληξε με το τεύχος 191, αφού είχε μετατρέψει έναν δευτερεύοντα χαρακτήρα της Marvel στον πιο δημοφιλή και επικερδή χαρακτήρα της. Χάρη σ' αυτή την επιτυχία ο Μίλλερ έγινε περιζήτητος.
Εν τω μεταξύ, το 1982, σε συνεργασία με το σεναριογράφο Κρις Κλέρμοντ εξέδωσε μια επιτυχημένη σειρά τεσσάρων τευχών με ήρωα το "Wolverine", ως παρακλάδι της σειράς των "X-Men". Την εποχή εκείνη, ο Μίλλερ σχεδίασε και μια σύντομη ιστορία του "Batman" για μια ειδική εορταστική έκδοση της DC Comics.
Ο Μίλλερ επέστρεψε με μία σειρά τεσσάρων τευχών με ηρωίδα την Elektra και με τη σειρά "Ronin" για τη DC Comics, η οποία ήταν η πρώτη φορά που σχεδίαζε νέο ήρωα τον οποίο είχε δημιουργήσει ο ίδιος. Για τη σειρά "Ronin" η DC Comics εξέδωσε έξι τεύχη από το 1983 μέχρι το 1984. Με τη σειρά αυτή, ο Μίλλερ εκλέπτυνε την τεχνική του και απέδειξε ότι ο νεωτερισμός στον κόσμο του κόμικ μπορεί να γνωρίσει υψηλές πωλήσεις. Το 1985, ο Μίλλερ παρουσίασε μόνο ένα τεύχος "Daredevil" (τεύχος 219), για να επιστρέψει το 1986 με την αποκορύφωση της ως τότε δημιουργικότητάς του δίνοντας νέα πνοή σ' έναν από τους παλαιότερους χαρακτήρες των κόμικ.
"Batman: Ο σκοτεινός ιππότης επιστρέφει" και τα τέλη της δεκαετίας του 80.
Το 1986 η DC Comics εξέδωσε το πρώτο τεύχος του "" (γνωστό και ως "DKR"). Ο Μίλλερ έγραψε το σενάριο και συνέχισε να εξελίσσει το πρωτοπόρο προσωπικό του ύφος. Η σειρά αποτελείται από τέσσερα τεύχη και πραγματοποιήθηκε σε συνεργασία με τους Λιν Βάρλεϊ και Κλάους Γιάνσον.
Η ιστορία παρουσιάζει τον Batman, ο οποίος είχε αποσυρθεί μετά το θάνατο του Robin, να επιστρέφει για να καταπολεμήσει το έγκλημα σε ένα μελλοντικό κόσμο όπου η βία και η εγκληματικότητα γνωρίζουν μνημειώδη έξαρση. Με σκοπό να γράψει το τέλος της ιστορίας του βαθύπλουτου υπερήρωα, ο Μίλλερ περιγράφει έναν σκληρό και ψυχωτικό Batman. Η ανταπόκριση των αναγνωστών ήταν ενθουσιώδης και ο "Σκοτεινός Ιππότης" κατάφερε να ξεφύγει από την εικόνα που είχε αποκτήσει από της τηλεοπτικές σειρές της δεκαετίας του 60.
Ο Batman του Μίλλερ είχε μεγάλη απήχηση στη βιομηχανία του κόμικ και έδωσε έναυσμα για πολλούς σκοτεινότερους και ρεαλιστικότερους ήρωες κόμικ. Υπήρξε δε πηγή έμπνευσης για τον Τιμ Μπάρτον, όταν εκείνος σκηνοθέτησε την ταινία του "Batman" το 1989. Η σειρά του Μίλλερ συνεχίζει να επανεκδίδεται 20 χρόνια μετά από την πρώτη κυκλοφορία της.
Το 1986 ο Μίλλερ επέστρεψε και στον Daredevil για να ανανεώσει τον ήρωα με το ' και το "Daredevil: Love and War". Συνέχισε με την σειρά οκτώ τευχών ' για την Epic Comics, χωρίς όμως να γνωρίσει την επιτυχία του Batman του. 
Η σημαντικότερη ιστορία του Μίλλερ σ'αυτή την περίοδο ήταν το "" σε συνεργασία με τον Μαζουκέλι. Εδώ ο Μίλλερ περιέγραφε λεπτομερώς την αρχή των περιπετειών του Batman, προσαρμόζοντάς τη στις απαιτήσεις του "Dark Knight". Αυτό το κόμικ του επανέφερε την προηγούμενη επιτυχία του το 1988 και συνεχίζει να επανεκδίδεται από τη DC. 
Ακόμη, ο Μίλλερ σχεδίασε εξώφυλλα για τα πρώτα δώδεκα τεύχη της αμερικανικής έκδοσης του "Lone Wolf and Cub", προωθώντας τα ιαπωνικά manga στο δυτικό κοινό.
Τη ίδια εποχή ο Μίλλερ (μαζί με τους Μαρβ Γούλφμαν, Άλαν Μουρ και Χάουαρντ Τσέικιν) ήρθε σε ρήξη με τη DC Comics σχετικά με τις ταμπέλες των κόμικ. θεωρώντας ότι έχει υποστεί μια μορφή λογοκρισίας αποφασίζει να πάψει τη συνεργασία του με τη DC και να συνεχίσει με την Dark Horse Comics. Εφεξής ο Μίλλερ θα υποστήριζε τα δικαιώματα των δημιουργών και θα καταπολεμούσε κάθε μορφή λογοκρισίας στα κόμικ.
Η "Αμαρτωλή Πόλη" και η δεκαετία του 90.
Ο Μίλλερ είχε την πρόθεση να εκδίδει πια τα έργα του αποκλειστικά σε συνεργασία με τη Dark Horse, όμως εξέδωσε ένα κόμικ με τη Epic Comics, το "Elektra Lives Again". Το κόμικ εξιστορούσε την επιστροφή της ηρωίδας Elektra (η οποία είχε σκοτωθεί σε προηγούμενο επεισόδιο) και εμφάνισε έντονα πειραματικό ύφος. 
Το 1990 ο Μίλλερ έγραφε το σενάριο των τριών τευχών του κόμικ "Hard Boiled", σε σχέδιο του Τζεφ Ντάροου. Το Hard Boiled χαρακτήριζε ένα μείγμα σάτιρας και βιαιότητας, αλλά υπέφερε από τα μεγάλα χρονικά διαστήματα μεταξύ των τευχών. 
Παράλληλα σε συνεργασία με τον σχεδιαστή Ντέιβ Γκίμπονς, ο Μίλλερ παρήγαγε τα τέσσερα τεύχη του "Give Me Liberty", με τη Dark Horse. Άλλο ένα μείγμα δράσης και πολιτικής σάτιρας, το οποίο καθιέρωσε τον Μίλλερ ως δημιουργό κόμικ για ενήλικους. Ακολούθησαν πολλές συνέχειες και ειδικά τεύχη του Give Me Liberty, από το ίδιο πάντα δημιουργικό δίδυμο.
Επίσης, ο Μίλλερ έγραψε τα σενάρια των κινηματογραφικών ταινιών "RoboCop 2" και "RoboCop 3". Καμία όμως από τις δύο ταινίες δεν έχαιρε αναγνώρισης από την κριτική. Ο ίδιος ο Μίλλερ δήλωσε ότι δεν θα ξαναεπέτρεπε στο Hollywood να προσαρμόσει τα έργα του στον κινηματογράφο, υποστηρίζοντας ότι τα σενάριά του είχαν υποστεί αλλαγές που δεν ήθελε. Από το 2003 τα σενάρια του "RoboCop" χρησιμοποιήθηκαν για την προσαρμογή σε κόμικ.
Το 1993 το "Daredevil: Man Without Fear" (Marvel Comics) σε σχέδιο του Τζον Ρομίτα Τζ. επανερχόταν στην αρχή της ιστορίας του Daredevil, με τρόπο ανάλογο με το "". Η επιστροφή του Μίλλερ στους υπερήρωες συνέχισε με το σενάριο του 11ου τεύχους του κόμικ "Spawn" του Τοντ ΜακΦάρλαν, καθώς και το ειδικό τεύχος συνάντησης του Spawn με τον Batman για την Image Comics.
Το 1993 ο Μίλλερ ξεκίνησε την πρώτη ιστορία της διάσημης σειράς του "Sin City". Το κόμικ πρωτοεμφανίστηκε στον κύκλο "Dark Horse Presents" (τεύχη 51 με 62) και ήταν η πρώτη δουλεία του που πραγματοποίησε μόνος, χρησιμοποιώντας ασπρόμαυρα σχέδια, για να τονίσει το ύφος "φιλμ νουάρ". Χάρη στην επιτυχία της η σειρά επανεκδόθηκε σε τόμο και απετέλεσε το 2005 το τεύχος με τίτλο "The Hard Goodbye".
Η "Sin City" υπήρξε η κύρια ενασχόληση του Μίλλερ μέχρι το τέλος της δεκαετίας του 90. Οι επτά τόμοι της σειράς του προσέφεραν μεγάλη αναγνώριση και εμπορική επιτυχία. Ένα ευρύτερο κοινό, που δεν είχε απαραιτήτως τη συνήθεια της ανάγνωσης κόμικ, αγάπησε το πεπειραμένο και ώριμο ύφος του Μίλλερ. Το σχέδιό του καθώς και η μέθοδος αφήγησης είχαν εξελιχθεί κατά τη διάρκεια των προηγούμενων δεκαετιών για να φτάσουν στο επίπεδο της "Sin City", κόμικ που σημάδεψε όσο λίγα την εποχή του.
Το 1995, ο Μίλλερ σε νέα συνεργασία με τον Ντάροου παρουσίασε το "Big Guy and Rusty the Boy Robot" — φόρος τιμής στις ταινίες "Godzilla", στο "Astro Boy" και τις πατριωτικές αμερικανικές ταινίες σχετικά με το Δεύτερο Παγκόσμιο Πόλεμο. Η σειρά κυκλοφόρησε από τη Dark Horse Comics και το 1999 παρουσιάστηκε ως κινούμενο σχέδιο στο κανάλι "Fox Kids".
Από το 2000 και μετά.
Ο Μίλλερ ξεκίνησε τη νέα χιλιετία με τη συνέχεια του "Batman: The Dark Knight Returns" για τη DC Comics, αφού λύθηκαν τα προβλήματα που είχαν δημιουργηθεί στο παρελθόν. Η νέα τριλογία "" γνώρισε υψηλές πωλήσεις, παρά τις ανάμικτες κριτικές. Οι αρνητικές κριτικές αφορούσαν την απλότητα του σχεδίου και τον αφύσικο χρωματισμό. Άλλοι αναγνώρισαν στο έργο το ιδιαίτερα μοντέρνο του ύφος που πατά ταύτα σεβόταν το γνώριμο στιλ του Μίλλερ. 
Η στάση του Μίλλερ ως προς τον κινηματογράφο άλλαξε, καθώς ενέκρινε τη μέθοδο του Ρόμπερτ Ροντρίγκεζ και του επέτρεψε να προσαρμόσει την "Αμαρτωλή Πόλη" στη μεγάλη οθόνη. Το 2005 παρουσιάστηκε στο αμερικανικό κοινό η ταινία "Sin City", η οποία ήταν τελείως πιστή στο ύφος του κόμικ και ο Μίλλερ παρουσιάστηκε και εκείνος σαν σκηνοθέτης της ταινίας. Η μεγάλη επιτυχία της ταινίας κίνησε το ενδιαφέρον πολλών προς το κόμικ, το οποίο επανεκδόθηκε και γνώρισε νέα εμπορική απήχηση. Προβλέπεται συνέχεια της ταινίας στον κινηματογράφο καθώς και στη τηλεόραση, με τις ιστορίες του κόμικ που δεν είχαν συμπεριληφθεί στη πρώτη ταινία, αλλά και νέες ιστορίες που προτίθεται να γράψει ο Μίλλερ.
Το 2007, η ταινία "300" σε σκηνοθεσία Ζακ Σνάιντερ, βασισμένη στο κόμικ που ο Μίλλερ είχε εκδώσει το 1998, σημείωσε σημαντικότατη επιτυχία παγκοσμίως. Η ταινία, όπως και το κόμικ, εξιστορούν τα πολεμικά κατορθώματα του βασιλιά Λεωνίδα και των 300 Σπαρτιατών κατά των Περσών. Το ύφος του Μίλλερ και η τάση προς την ηρωική φαντασία και την υπερβολή χάρισαν στην ταινία τον δραματικό και άκρως αποτελεσματικό της χαρακτήρα, αλλά κίνησαν τη μήνη της Ιρανής κυβέρνησης.
Μετά από πολλά χρόνια γάμου ο Μίλλερ χώρισε με τη Λιν Βάρλεϊ, η οποία είχε αναλάβει το χρωματισμό πολλών από τα έργα του. Ενώ πρόσφατα ανακοίνωσε ότι η συνέχεια του "Batman" θα λέγεται "Holy Terror, Batman!" και θα περιγράφει τη μάχη του υπερήρωα κατά της Αλ Κάιντα.

</doc>
<doc id="68001" url="https://el.wikipedia.org/wiki?curid=68001" title="Σημαία των Σαμόα">
Σημαία των Σαμόα

Η σημαία των Σαμόα υιοθετήθηκε στις 24 Φεβρουαρίου του 1949. Το κύριο χρώμα της είναι το κόκκινο, ενώ στο μπλε αριστερό τετράγωνο βρίσκονται πέντε (τέσσερα μεγάλα και ένα μικρότερο) αστέρια, χρώματος λευκού, με πέντε ακτίνες. Τα αστέρια αυτά συμβολίζουν τα πέντε νησιά του συμπλέγματος. Η χώρα έχει Σύνταγμα από την 1η Ιανουαρίου 1962.

</doc>
<doc id="68006" url="https://el.wikipedia.org/wiki?curid=68006" title="The Banner of Freedom">
The Banner of Freedom

Ο ύμνος The Banner of Freedom είναι ο εθνικός ύμνος των Σαμόα. Τα λόγια υμνούν τη σημαία της χώρας και γράφτηκαν από το Σαούνι Ιίγκα Κουρέσα, ο οποίος είναι και ο συνθέτης. Η χώρα υιοθέτησε το τραγούδι αυτό για εθνικό ύμνο αμέσως μόλις έγινε ανεξάρτητη από τη Νέα Ζηλανδία το 1962.

</doc>
<doc id="68007" url="https://el.wikipedia.org/wiki?curid=68007" title="Κεμάλ">
Κεμάλ



</doc>
<doc id="68008" url="https://el.wikipedia.org/wiki?curid=68008" title="Άλενκα Γκόταρ">
Άλενκα Γκόταρ



</doc>
<doc id="68010" url="https://el.wikipedia.org/wiki?curid=68010" title="Συγχωρητήριο">
Συγχωρητήριο



</doc>
<doc id="68016" url="https://el.wikipedia.org/wiki?curid=68016" title="Καμήλα">
Καμήλα

Από τα θηλαστικά, η καμήλα παρουσιάζει τη μεγαλύτερη αντοχή στις συνθήκες που επικρατούν στις ερήμους.
Το νερό που χρειάζεται το παίρνει από το λίπος που έχει αποθηκευμένο στις καμπούρες της. Το λίπος καίγεται μέσα στον οργανισμό της και της δίνει το νερό που έχει ανάγκη. Από την καύση 100 γραμμαρίων λίπους εξοικονομεί 107 γραμμάρια νερού.
Υπάρχουν δύο είδη καμηλών: η βακτριανή ("Camelus bactrianus") και η αραβική ("Camelus dromedarius")
Η πρώτη έχει δύο ύβους (καμπούρες), ενώ η δεύτερη έναν.
Τα πόδια και ο λαιμός είναι μακριά. Οι βλεφαρίδες των ματιών είναι πυκνές. Τα αυτιά είναι κοντά και τριχωτά και τα ρουθούνια ανοιγοκλείνουν με ειδικούς μυς. Ο εξοπλισμός αυτός προστατεύει το ζώο από την άμμο της ερήμου.
Για να τη φορτώσουν γονατίζει πρώτα. Επίσης οσμίζεται το νερό από μακριά (πηγάδι-όαση) και ολόκληρο το καραβάνι κατευθύνεται σ' εκείνο το μέρος. Οι θηλυκές γεννούν ένα ή δύο μικρά ύστερα από κυοφορία ενός χρόνου περίπου.
Παράδοση.
Σύμφωνα με τον Ιωάννη τον Χρυσόστομο, η καμήλα αποτελεί βιβλικό σύμβολο του Διαβόλου και στη ράχη της οποίας θα εμφανιστεί ο Αντίχριστος: «Καμήλῳ πολλάκις παρεικάζει ἡ Γραφὴ τὸν διάβολον, διὰ τὸ πολύογκον καὶ πολύστρεβλον καὶ βαρυμήνιον. [...] ἀναβάτην καμήλου, τὸν ἐπ’ ἐσχάτου τῶν ἡμερῶν κατ’ ἐνέργειαν τοῦ διαβόλου ἐπιφοιτῶντα τῷ κόσμῳ ἀντίχριστον». (Εις τον Πρόδρομον, PG τ.59, 90, 491)
Σύμφωνα με τη λαϊκή παράδοση, η καμήλα συμβολίζει είτε τον ερχομό του Άη Βασίλη είτε τους τρεις Μάγους που πήγαν να προσκυνήσουν το νεογέννητο Χριστό. ,

</doc>
<doc id="68017" url="https://el.wikipedia.org/wiki?curid=68017" title="Πρώτη Σταυροφορία">
Πρώτη Σταυροφορία



</doc>
<doc id="68018" url="https://el.wikipedia.org/wiki?curid=68018" title="Δεύτερη Σταυροφορία">
Δεύτερη Σταυροφορία



</doc>
<doc id="68019" url="https://el.wikipedia.org/wiki?curid=68019" title="Τρίτη Σταυροφορία">
Τρίτη Σταυροφορία



</doc>
<doc id="68020" url="https://el.wikipedia.org/wiki?curid=68020" title="Τέταρτη Σταυροφορία">
Τέταρτη Σταυροφορία



</doc>
<doc id="68022" url="https://el.wikipedia.org/wiki?curid=68022" title="Πέμπτη Σταυροφορία">
Πέμπτη Σταυροφορία



</doc>
<doc id="68023" url="https://el.wikipedia.org/wiki?curid=68023" title="Έκτη Σταυροφορία">
Έκτη Σταυροφορία



</doc>
<doc id="68024" url="https://el.wikipedia.org/wiki?curid=68024" title="Έβδομη Σταυροφορία">
Έβδομη Σταυροφορία



</doc>
<doc id="68025" url="https://el.wikipedia.org/wiki?curid=68025" title="Σταυροφορία">
Σταυροφορία



</doc>
<doc id="68027" url="https://el.wikipedia.org/wiki?curid=68027" title="Καμηλα">
Καμηλα



</doc>
<doc id="68029" url="https://el.wikipedia.org/wiki?curid=68029" title="Χουάν ντε λα Κόσα">
Χουάν ντε λα Κόσα

Ο Χουάν ντε λα Κόσα ("Juan de la Cosa", Σαντόνια, Ισπανία, περίπου το 1450 — Τουρμπάτσο, Κολομβία 28 Φεβρουαρίου 1510) ήταν Ισπανός θαλασσοπόρος και χαρτογράφος.
Βιογραφικά στοιχεία.
Γεννήθηκε στη Σαντόνα της Κανταβρίας. Είχε ακολουθήσει τον Χριστόφορο Κολόμβο στα τρία πρώτα ταξίδια του και στη συνέχεια υπήρξε πλοηγός του Αλόνσο ντε Οχέντα (1499-1500). Ο ντε λα Κόσα ήταν ιδιοκτήτης και κυβερνήτης της "Σαντα Μαρία", του μεγαλύτερου από τα τρία πλοία με τα οποία ο Κολόμβος έπλευσε προς την Αμερική. Με εντολή της βασίλισσας Ισαβέλλας εξερεύνησε τις αμερικανικές χώρες που είχαν ανακαλυφθεί, αλλά δεν πέτυχε στις περισσότερες περιπτώσεις τον αποικισμό από Ισπανούς λόγω της έντονης εχθρότητας των ιθαγενών.
Το 1509 εκτέλεσε το έβδομο ταξίδι του στην αμερικανική ήπειρο προκειμένου να εξερευνήσει τη Τιέρα Ψέρμα επικεφαλής 200 στρατιωτών. Όμως μετά από ένα έτος παραμονή και όταν ετοιμαζόταν για την επιστροφή φονεύθηκε από τους ιθαγενείς.
Ο Χουάν ντε λα Κόσα άφησε όμως δύο έγχρωμους χάρτες επί περγαμηνής. Ο ένας περιλαμβάνει τη θάλασσα της Κανταβρίας και ο άλλος όλες τις χώρες της Αμερικής που είχαν μέχρι τότε ανακαλυφθεί από τον Κολόμβο και άλλους θαλασσοπόρους. Και οι δύο αυτοί χάρτες βρίσκονται σήμερα στο Ναυτικό Μουσείο της Μαδρίτης.

</doc>
<doc id="68033" url="https://el.wikipedia.org/wiki?curid=68033" title="Ανθόζωα">
Ανθόζωα

Ανθόζωο ή ακτινόζωο (anthozoan, ή actinozoan) ονομάζεται γενικά ιδιαίτερη τάξη υδρόβιων οργανισμών, άμισχων κοιλεντερωτών, στην οποία και περιλαμβάνονται οι θαλάσσιες ανεμώνες, οι θαλάσσιες πένες καθώς και τα κοράλλια.&lt;br&gt;
Τα υδρόβια αυτά δεν παρουσιάζουν το στάδιο της μέδουσας, αλλά διαθέτουν μια σωματική κοιλότητα πολύ πιο σύνθετη από τα άλλα κοιλεντερωτά.

</doc>
<doc id="68034" url="https://el.wikipedia.org/wiki?curid=68034" title="Ακτινόζωο">
Ακτινόζωο



</doc>
<doc id="68035" url="https://el.wikipedia.org/wiki?curid=68035" title="Υδρόβιος">
Υδρόβιος



</doc>
<doc id="68036" url="https://el.wikipedia.org/wiki?curid=68036" title="Υδρόβια">
Υδρόβια



</doc>
<doc id="68038" url="https://el.wikipedia.org/wiki?curid=68038" title="Κοράλλι">
Κοράλλι

Τα κοράλλια είναι θαλάσσια ασπόνδυλα της ομοταξίας των Ανθοζώων της συνομοταξίας των Κνιδοζώων. Ζουν σε συμπαγείς αποικίες πολλών πανομοιότυπων ξεχωριστών πολυπόδων. Η ομάδα περιλαμβάνει τους σημαντικούς «κτίστες» υφάλων που κατοικούν στους τροπικούς ωκεανούς και εκκρίνουν ανθρακικό ασβέστιο για να σχηματίζουν ένα σκληρό σκελετό.
Η "κεφαλή" ενός κοραλλιού είναι μια αποικία μυριάδων γενετικώς πανομοιότυπων πολυπόδων. Κάθε πολύποδας είναι ένα ασπόνδυλο ζώο κατά κανόνα με διάμετρο μόνο μερικά χιλιοστόμετρα και μήκος λίγα εκατοστόμετρα. Ένα σύνολο πλοκάμων περιβάλλουν ένα κεντρικό στοματικό άνοιγμα. Ένας εξωσκελετός εκκρίνεται κοντά στην βάση. Μετά από πολλές γενεές, η αποικία έτσι δημιουργεί έναν μεγάλο σκελετό που είναι χαρακτηριστικός του είδους. Τα ξεχωριστά κεφάλια μεγαλώνουν με αγενή αναπαραγωγή πολυπόδων. Τα κοράλλια επίσης αναπαράγονται εγγενώς γεννώντας πολύποδες του ίδιου είδους απελευθερώνουν γαμέτες ταυτόχρονα για μια περίοδο από μία έως αρκετές νύκτες γύρω στην πανσέληνο.
Μολονότι κάποια κοράλλια μπορούν να πιάσουν μικρά ψάρια και πλαγκτόν, χρησιμοποιώντας κνιδοκύτταρα των πλοκάμων τους, όπως αυτά της θαλάσσιας ανεμώνης και της μέδουσας, τα περισσότερα κοράλλια προσλαμβάνουν το μεγαλύτερο μέρος της ενέργειας και των θρεπτικών συστατικών από φωτοσυνθετικά μονοκύτταρα φύκη που ζουν εντός του ιστού των κοραλλιών που ονομάζεται ζωοξανθέλλα (επίσης γνωστό ως Συμβιοδίνιο). Τέτοια κοράλλια χρειάζονται ηλιακό φως και αναπτύσσονται σε καθαρά, ρηχά νερά, κυρίως σε βάθη μικρότερα των 60 μέτρων. Τα κοράλλια είναι μείζονες συντελεστές της φυσικής δομής των κοραλλιογενών υφάλων που αναπτύσονται σε τροπικά και υποτροπικά νερά, όπως το πελώριο Μεγάλο Κοραλλιογενές Φράγμα της ακτής του Κουίνσλαντ, στην Αυστραλία. Άλλα κοράλλια δεν έχουν συνδεδεμένα φύκη και μπορούν να ζήσουν σε πολύ βαθύτερα νερά, με το γένος "Lophelia" να επιζεί ακόμα και σε βάθος 3.000 μέτρων.
Είδη.
Από εμπορικής άποψης τα κοράλλια διακρίνονται σε δύο βασικές κατηγορίες: στα γνήσια και τα ψευδή κοράλλια ή ψευδοκοράλλια.&lt;br&gt;
Τα γνήσια κοράλλια έχουν σκελετό και περίδερμα ασβεστολιθικό. Σε αυτά περιλαμβάνονται, εκτός των ερυθρών που ονομάζονται από το χρώμα τους ερυθρά κοράλλια και τα λεγόμενα λευκά κοράλλια, στα οποία ανήκουν τα είδη: ισιδέλλη η επιμήκης, η αμφιλία η οφθαλμοφόρος, καθώς και το μαύρο κοράλλι το λεγόμενο πληξαύρα ή «πληξαύρα η αντιπαθής» και ισιδέλλη η ναπολιτάνα ή ναπολιτάνιος.&lt;br&gt;
Τα ψευδοκοράλλια έχουν σκελετό που συνίσταται από μια κεράτινη ουσία και περιλαμβάνει το λεγόμενο «ψευδομέλαν κοράλλιο» που ανήκει στο είδος αντιπαθής ο πλόκαμος.

</doc>
<doc id="68049" url="https://el.wikipedia.org/wiki?curid=68049" title="Ράλι Μαύρο Ρόδο">
Ράλι Μαύρο Ρόδο

Το Ράλι Μαύρο Ρόδο είναι αγώνας του πανελλήνιου πρωταθλήματος ράλι και διοργανώνεται από την Αγωνιστική Λέσχη Αυτοκινήτου.
Διεξήχθη για πρώτη φορά το 1969 και οφείλει το όνομα του στο έμβλημα της Αγωνιστικής Λέσχης Αυτοκινήτου, που είναι ένα μαύρο ρόδο. Είναι από τους παλαιότερους αγώνες του Πανελληνίου πρωταθλήματος.

</doc>
<doc id="68051" url="https://el.wikipedia.org/wiki?curid=68051" title="Γκανέσα">
Γκανέσα

Ο Γκανέσα (σανσκριτικά: 'गणेश), γνωστός και ως Γκανές ή Βιναγιάκα, ο θεός με το κεφάλι ελέφαντα, είναι μια από τις γνωστότερες αναπαραστάσεις θεότητας στον Ινδουισμό. Είναι ο θεός της σοφίας, των τεχνών, των γραμμάτων, κύριος του ξεκινήματος και της υπερπήδησης των εμποδίων. 
Η λατρεία του άρχισε από τον 4ο-5ο αιώνα και στη συνέχεια επεκτάθηκε. Σήμερα είναι η δημοφιλέστερη θεότητα στην Ινδία και η λατρεία του έχει επεκταθεί και σε άλλα κράτη. Στην Ινδία, η λατρεία του Γκανέσα θεωρείται συμπληρωματική προς τη λατρεία άλλων θεοτήτων και έχει διαδοθεί και στις άλλες θρησκευτικές ομάδες εκτός των Ινδουιστών.
Θεωρείται γιος του Σίβα και της Παρβάτι (αν και υπάρχουν και άλλες εξηγήσεις) και παρουσιάζεται με τον ένα χαυλιόδοντα σπασμένο.

</doc>
<doc id="68053" url="https://el.wikipedia.org/wiki?curid=68053" title="Ένδοξες Νήσοι">
Ένδοξες Νήσοι

&lt;br&gt;
Οι Ένδοξες Νήσοι (στα Γαλλικά: "Îles Glorieuses" και επισήμως λέγονται και "Archipel des Glorieuses") είναι μια συστάδα νησιών και βράχων με συνολική έκταση 5 χλμ², στις γεωγραφικές συντεταγμένες 11°33′Ν, 47°20′Α, στο βόρειο Κανάλι της Μοζαμβίκης, περίπου 160 χλμ βορειοδυτικά της Μαδαγασκάρης. Τα "Ένδοξα" έχουν Αποκλειστική Οικονομική Ζώνη 48.350 χλμ². Υπάρχουν παράκτια αγκυροβόλια και η Μεγάλη Ένδοξη ("Grande Glorieuse") έχει αεροδιάδρομο μήκους 1.300 μέτρων.
Το αρχιπέλαγος αποτελείται από δύο νησιά, τη Μεγάλη Ένδοξη και το Νησί του Κρίνου ("Île du Lys"), καθώς και 8 βραχονησίδες ("Roches Vertes"): Βράχος Ναυαγίου ("Wreck Rock"), Νότιος Βράχος ("South Rock") και οι τρεις Βράχοι Βέρτε ("Verte Rocks") και τρεις άλλοι χωρίς όνομα. Σχηματίζουν τμήμα ενός κοραλλιογενούς υφάλου και μιας λιμνοθάλασσας. Η Μεγάλη Ένδοξη είναι κατά προσέγγιση κυκλική και έχει διάμετρο 3 χλμ. Έχει πυκνή βλάστηση, κυρίως από τα υπολείμματα φυτείας φοινίκων και δένδρων κασουαρίνα (είδος κωνοφόρου).
Το Νησί του Λυς, περίπου 8 χλμ βορειοανατολικά της Μεγάλης Ένδοξης, έχει περίπου 600 μέτρα μήκος και αποτελείται από προσχώσεις άμμου και θάμνους με κάποια μαγκρόβια. Παλαιότερα εξόρυσσαν φωσφάτα (γκουανό).
Οι Ένδοξες Νήσοι ονομάστηκαν και εποικήθηκαν το 1880 από έναν Γάλλο, τον Ιππόλυτο Καλτώ, που ίδρυσε μια φυτεία φοινίκων και αραβοσίτου στη Μεγάλη Ένδοξη. Το αρχιπέλαγος έγινε Γαλλική κτήση το 1892. Από το 1914 έως το 1958 δόθηκαν δικαιώματα εκμετάλλευσης στα νησιά σε εταιρείες από τις Σεϋχέλλες.
Τα νησιά σήμερα είναι φυσικά καταφύγια με μετεωρολογικό σταθμό που φυλάσσεται από Γάλλους στρατιώτες (τη Γαλλική Λεγεώνα των Ξένων). Διεκδικούνται από τη Μαδαγασκάρη (λόγω της στρατηγικής σημασίας τους), τις Σεϋχέλλες (που τα θεωρούν τμήμα του Αρχιπελάγους των Σεϋχελλών) και τις Κομόρες (που θεωρούν τα νησιά τμήμα του Αρχιπελάγους των Κομορών).
Το κλίμα είναι τροπικό και το έδαφος είναι χαμηλό και επίπεδο, και ποικίλλει από το επίπεδο της θάλασσας έως και τα 12 μέτρα. Το Νησί του Λυς ειδικότερα είναι μέρος φωλιάσματος για μεταναστευτικά θαλασσοπούλια, και οι χελώνες γεννούν αβγά στις παραλίες του.

</doc>
<doc id="68054" url="https://el.wikipedia.org/wiki?curid=68054" title="Γκλοριόζος Νήσοι">
Γκλοριόζος Νήσοι



</doc>
<doc id="68056" url="https://el.wikipedia.org/wiki?curid=68056" title="Νήσος Χουάν ντε Νόβα">
Νήσος Χουάν ντε Νόβα

Η Νήσος Χουάν ντε Νόβα (στα Γαλλικά: τοπικά "Île Juan de Nova" ή επίσημα "Île Juan da Nova") είναι ένα χαμηλό, επίπεδο, τροπικό νησί με έκταση 4,4 χλμ² στο στενότερο σημείο του Καναλιού της Μοζαμβίκης, περίπου στο εν τρίτο της απόστασης μεταξύ Μαδαγασκάρης και Μοζαμβίκης στις γεωγραφικές συντεταγμένες 17°03′Ν, 42°43′Α. Η αγκυροβόληση είναι δυνατή παράκτια στα βορειοανατολικά του νησιού που διαθέτει και έναν αεροδιάδρομο 1.300 μέτρων.
Η Νήσος Χουάν ντε Νόβα, που έχει μήκος περίπου 6 χλμ και μέγιστο πλάτος 1,6 χλμ, είναι φυσικό καταφύγιο που περιβάλλεται από υφάλους που περικλείουν μια έκταση (όχι πραγματική λιμνοθάλασσα όπως στην περίπτωση μιας ατόλλης) περίπου 40 χλμ². Δάση, κυρίως με δένδρα κασουαρίνα (είδος κωνοφόρου), καλύπτουν την μισή έκταση του νησιού. Μεγάλοι αριθμοί από στέρνες (θαλασσοπούλι) αναπαράγονται εκεί από τον Νοέμβριο έως τον Μάρτιο. Χελώνες φωλιάζουν στις παραλίες γύρω στο νησί.
Το νησί ονομάστηκε από το όνομα του Ζοάο ντα Νόβα, ενός Γαλικιανού στόλαρχου στην υπηρεσία της Πορτογαλίας που πέρασε δίπλα από το νησί το 1501. Είναι Γαλλική κτήση από το 1897. Τα αποθέματα Γκουανό (φωσφορικά άλατα) έγιναν αντικείμενο εκμετάλλευσης από την αρχή του 20ου αιώνα έως το 1970. Το νησί εγκαταλείφθηκε κατά την διάρκεια του Β΄Παγκοσμίου Πολέμου όταν και το επισκέφθηκαν Γερμανοί με υποβρύχια. Εγκαταστάσεις, που περιλαμβάνουν ένα υπόστεγο αεροσκαφών, σιδηροτροχιές, σπίτια και ένα τζέττυ (πλατφόρμα προς το νερό) είναι ερείπια.
Το Χουάν ντε Νόβα, με μια Αποκλειστική Οικονομική Ζώνη 61.050 χλμ², το διεκδικεί η Μαδαγασκάρη. 
Το νησί φυλάσσεται από Γάλλους στρατιώτες από το Ρεϊνιόν και διαθέτει έναν μετεωρολογικό σταθμό.
Το Χουάν ντε Νόβα, στην θαλάσσια οδό μεταξύ Νότιας Αφρικής και του βόρειου άκρου της Μαδαγασκάρης, επηρεάζεται από ισχυρά ρεύματα, και έχει γίνει το θέατρο πολυάριθμων ναυαγίων. Πιο ορατά είναι τα υπολείμματα του SS Τότεναμ που προσέκρουσε στον νότιο περιβάλλοντα ύφαλο το 1911.

</doc>
<doc id="68057" url="https://el.wikipedia.org/wiki?curid=68057" title="Φαραώ">
Φαραώ

Με το όνομα Φαραώ, εκ της αρχαίας αιγυπτιακής λέξης "φερ-άα" ή "περ-άα", η οποία σημαίνει "ανάκτορο" φέρονται, ιστορικώς, οι αρχαίοι ηγεμόνες της Αιγύπτου, συνολικά 232 τον αριθμό.
Ο όρος αυτός, ως συνώνυμο στην έννοια του "βασιλέως", άρχισε να χρησιμοποιείται από την 18η δυναστεία, ενώ στην 22α δυναστεία αποτελούσε, πλέον, τιμητικό τίτλο. Αν και ποτέ δεν χρησιμοποιήθηκε από τους ίδιους τους Αιγύπτιους ηγεμόνες, ο τίτλος αυτός, καθιερώθηκε πολύ μεταγενέστερα, συμβατικώς, προς διευκόλυνση αρχαιολόγων και ιστορικών, δεδομένου ότι εκείνοι χρησιμοποιούσαν, επισήμως, πέντε ονόματα, διαδοχικώς, όπου το καθένα εισάγονταν ξεχωριστά με έναν από τους ακόλουθους τίτλους "Ώρος ...", "Χρυσός Ώρος ..." ή "υιός του Ρα ...", "βασιλεύς της Άνω και της Κάτω Αιγύπτου ...", "Άρχοντας της διπλής Γης..." και "Άρχοντας των διαδημάτων...". Το τελευταίο λάμβανε ο εκάστοτε διάδοχος ακολουθούμενο από το όνομά του, αμέσως με τη γέννησή του και, εν συνεχεία, όλα τα προηγούμενα, αμέσως, μετά τη στέψη του.
Κατά την αρχαιότητα, οι Φαραώ είχαν, εκτός των αμιγώς διοικητικών, θρησκευτικά καθήκοντα και ταυτίζονταν με τους θεούς Ώρο, Ρα, Άμμωνα Ατών και, μετά θάνατον, με τον Όσιρι. Όντας λοιπόν θεοί, κληροδοτούσαν τη θεϊκή υπόστασή τους στους απογόνους και συνεχιστές της δυναστείας. Έχαιραν θεϊκών τιμών εν ζωή, καθώς και μετά θάνατον, ο οποίος για τους Αιγύπτιους θεωρείτο η μετάβαση σε ένα άλλο κόσμο, αρχέγονο και μυστικιστικό.
Ετυμολογία.
Δύο θεωρίες είναι οι επικρατέστερες για την προέλευση του ονόματος Φαραώ. Η πρώτη του Ιώσηπου, ο οποίος ανέφερε ότι υπήρξε ένας Αιγύπτιος μονάρχης που έφερε το όνομα αυτό, το οποίο, μετά θάνατον, πέρασε στους υπόλοιπους βασιλείς. Δεύτερη και, πλέον, αποδεκτή θεωρία προέλευσης, είναι από την αρχαία αιγυπτιακή λέξη "per΄aa", η οποία σημαίνει "ανάκτορο", "μεγάλο οίκημα" και, ύστερα από παραφράσεις, κατάληξε να δηλώνει, μεταφορικώς, τον βασιλιά. Ο τίτλος καθιερώθηκε, τυπικώς, κατά την 11ης δυναστεία, μεταξύ 
2060 - 1980 π.Χ., και διατηρήθηκε έως την πρώτη περσική κατάκτηση, το 525 π.Χ. από τον Καμβύση. Πρώτη φορά με το όνομα "Φαραώ" αναφέρονται οι ηγεμόνες της 12ης δυναστείας.
Εμβλήματα.
Μετά την ενοποίηση της Άνω και της Κάτω Αιγύπτου σε ένα βασίλειο, οι Φαραώ έφεραν στέμμα μορφής "διπλής τιάρας" προς συμβολισμό των βασιλείων αυτών, επί της οποίας φέρονταν η κόμπρα του στέμματος, σύμβολο νίκης, δόξας, δικαιοσύνης και γονιμότητας. Σε πολλές των περιπτώσεων πολεμικών επιχειρήσεων, οι Φαραώ φορούσαν ένα κυανό στέμμα. Σε τελετές φορούσαν μια ψεύτικη γενειάδα από τρίχωμα αίγας (κατσίκας) .

</doc>
<doc id="68058" url="https://el.wikipedia.org/wiki?curid=68058" title="Νήσος Τρομελέν">
Νήσος Τρομελέν

Η Νήσος Τρομελέν (στα Γαλλίκα: "Île Tromelin"/προφέρεται Τρομλέν) είναι ένα χαμηλό, επίπεδο νησί έκτασης 1 χλμ² στον Ινδικό Ωκεανό, περίπου 350 χλμ ανατολικά της Μαδαγασκάρης στις γεωγραφικές συντεταγμένες 15°53′30′′Ν, 54°31′22′′Α. Δεν υπάρχουν λιμάνια ούτε αγκυροβόλια και η πρόσβαση στο νησί είναι δύσκολη. Το νησί έχει έναν αεροδιάδρομο 1.000 μέτρων. Είναι Γαλλική κτήση.
Το Τρομελέν είναι μια χαμηλή, καλυμμένη με θάμνους αμμώδης πρόσχωση με μήκος περίπου 1.700 μέτρα και πλάτος 700 μέτρα. και περιβάλλεται από κοραλλιογεννείς υφάλους. Είναι μέρος φωλιάσματος για θαλασσοπούλια και χελώνες.
Το νησί για πρώτη φορά αναφέρθηκε από έναν Γάλλο θαλασσοπόρο το 1722. Πήρε το όνομα του από τον Ιππότη του Τρομελέν, καπετάνιο του Γαλλικού πολεμικού πλοίου Ο Δελφίνος ("La Dauphine"), που επισκέπτηκε το νησί το 1776. Το Νησί Τρομελέν το κατέχει η Γαλλία από το 1954, αλλά το διεκδικεί και ο Μαυρίκιος. Το 1761 το Γαλλικό πλοίο Ουτίλ, που μετέφερε σκλάβους από την Μαδαγασκάρη στον Μαυρίκιο, προσέκρουσε στους υφάλους του νησιού. Το πλήρωμα έφτασε στην Μαδαγασκάρη με μια σχεδία, εγκαταλείποντας περίπου 60 σκλάβους στο έρημο νησί. Δεκαπέντε χρόνια αργότερα, ο Ιππότης του Τρομελέν διέσωσε τους επιζώντες - επτά γυναίκες και ένα οκτάμηνο παιδί.
Το Τρομελέν έχει μια Αποκλειστική Οικονομική Ζώνη 280.000 χλμ², συνεχόμενη αυτής του Ρεϊνιόν. Ο μετεωρολογικός σταθμός του νησιού, που προειδοποιεί για κυκλώνες, ελέγχεται από μετεωρολόγους από το Ρεϊνιόν.

</doc>
<doc id="68060" url="https://el.wikipedia.org/wiki?curid=68060" title="Χουάν ντε Νόβα">
Χουάν ντε Νόβα



</doc>
<doc id="68062" url="https://el.wikipedia.org/wiki?curid=68062" title="Παγκόσμιο Κύπελλο">
Παγκόσμιο Κύπελλο



</doc>
<doc id="68063" url="https://el.wikipedia.org/wiki?curid=68063" title="Δούκισσα Νομικού">
Δούκισσα Νομικού

Η Δούκισσα Νομικού (Μαρούσι, 7 Νοεμβρίου 1986) είναι Ελληνίδα παρουσιάστρια, επιχειρηματίας και πρώην μοντέλο, βραβευμένη ως Σταρ Ελλάς 2007.
Πρώιμα χρόνια.
Γεννήθηκε στις 7 Νοεμβρίου του 1986 στο Μαρούσι και μεγάλωσε στην Βουλιαγμένη. Είναι κόρη του τραγουδιστή Νίκου Νομικού ενώ η μητέρα της, Ούρσουλα κατάγεται από την Γερμανία. Έχει έναν μεγαλύτερο αδερφό, τον Νικήτα (γενν. 1985). Μετά το σχολείο, σπούδασε στο Τμήμα Διοικητικής Επιστήμης και Τεχνολογίας του Οικονομικού Πανεπιστημίου Αθηνών ενώ παράλληλα με τις σπουδές της ξεκίνησε να εργάζεται ως μοντέλο για το πρακτορείο της Κρίστυς Κρανά. 
Καριέρα.
Τηλεόραση.
Έκανε το τηλεοπτικό της ντεμπούτο, το 2007, μέσα από τη συμμετοχή της τα καλλιστεία του ΑΝΤ1, όπου εξελέγη Σταρ Ελλάς. Το 2008, επιλέχθηκε για το ρόλο της συμπαρουσιάστριας στην ψυχαγωγική εκπομπή του ALTER, «LifeStyle», στο πλευρό του Νίκου Παπαδάκη ενώ το 2009, υπέγραψε συμβόλαιο με το κανάλι MEGA και ξεκίνησε να παρουσιάζει την ψυχαγωγική εκπομπή «Όμορφος Κόσμος το πρωί» με τους Κατερίνα Καινούργιου, Δημήτρη Ουγγαρέζο και Μαρία Αραμπατζή. Την ίδια χρονιά, έκανε και μια σύντομη εμφάνιση στη σειρά "Η Πολυκατοικία", στο ίδιο κανάλι. Τη σεζόν 2010-2011 ήταν ρεπόρτερ στο green room του talent show "Just the 2 Of Us" με κεντρικό παρουσιαστή τον Γιώργο Καπουτζίδη.
Το καλοκαίρι του 2011, πήρε μεταγραφή για το κανάλι ALTER και λίγο αργότερα, ξεκίνησε να παρουσιάζει ξανά την εκπομπή "LifeStyle", αυτή τη φορά μόνη της. Η εκπομπή όμως σταμάτησε νωρίς, εξαιτίας της διακοπής όλων των προγραμμάτων του σταθμού λόγω οικονομικών προβλημάτων, αλλά και τη μετέπειτα διακοπή λειτουργίας του σταθμού. 
Έπειτα, υπέγραψε συμβόλαιο με το κανάλι ΑΝΤ1. Τον Ιανουάριο του 2012, ξεκίνησε να παρουσιάζει την εκπομπή "Laugh Attack" με τον Παναγιώτη Χατζηδάκη ενώ τη σεζόν 2012-2013, βρίσκονταν για πρώτη φορά στο πλευρό του Θέμου Αναστασιάδη, ως συμπαρουσιάστρια, στη σατιρική εκπομπή "Όλα". Η συνεργασία τους συνεχίστηκε για ακόμη πέντε σεζόν, στις εκπομπές "Όλα μπάχαλο φέτος" (2013-2014), "Όλα Μπιπ" (2014-2015), "Όλα πρώτη φορά" (2015-2016) και "Όλα Ξεκόλλα" (2016-2017). Παράλληλα, από το 2013 μέχρι το 2015 ανέλαβε την παρουσίαση της ελληνικής εκδοχής του show Dancing with the Stars (μετά την αποχώρηση της Ζέτας Μακρυπούλια από τον σταθμό). Τον Οκτώβριο του 2015, ξεκίνησε να παρουσιάζει την ψυχαγωγική εκπομπή "Joy" αλλά αποχώρησε στα μισά της σεζόν (αρχές 2016) λόγω προβλημάτων με την παραγωγή. Την άνοιξη του 2017 παρουσίασε το talent show "So You Think You Can Dance". Τον Απρίλιο του 2019 και έπειτα από σχεδόν δύο χρόνια τηλεοπτικής αποχής, ανακοίνωσε την αποχώρησή της από τον ΑΝΤ1. Τον Νοέμβριο του 2020, ανακοινώθηκε επίσημα η υπογραφή συμβολαίου της με το κανάλι ΣΚΑΪ. Το 2021 παρουσιάζει τα ζωντανά επεισόδια του μουσικού talent show The Voice of Greece και την εκπομπή "Super Makeover".
Θέατρο - κινηματογράφος.
Το 2013, επιλέχθηκε από τον σκηνοθέτη Νίκο Παναγιωτόπουλο, να πρωταγωνιστήσει στην ταινία του, «Η Λιμουζίνα», η οποία προβλήθηκε το φθινόπωρο της ίδιας χρονιάς. Το 2014 πρωταγωνίστησε στην ταινία "Η κόρη του Ρέμπραντ", που προβλήθηκε στις 10 Δεκεμβρίου του 2015 και παράλληλα έκανε το θεατρικό της ντεμπούτο με την παράσταση "Τρωικός Πόλεμος", ενσαρκώνοντας την Ωραία Ελένη.
Καμπάνιες - διαφημίσεις - συνεργασίες.
Σε ηλικία 23 ετών, συνεργάστηκε με την εταιρία Veet Greece. Το 2012, συμμετείχε σε διαφημιστικά σποτ της εταιρίας κινητής τηλεφωνίας Q by Wind, ενώ δύο χρόνια αργοτέρα έγινε το πρόσωπο της εταιρίας προϊόντων ομορφιάς Johnson's Radiant Essentials. 
Από το 2015 μέχρι το 2017 συνεργάζονταν με την εταιρία ρουχισμού Pink Woman και είχε τη δική της σειρά ρούχων, με την επωνυμία Dutchesss Collection. 
Τη σεζόν 2016-2017 έπαιξε στις τηλεοπτικές διαφημίσεις της εταιρίας ρολογιών JCOU Watches. Τον Νοέμβριο του 2017 ανακοίνωσε δύο νέες συνεργασίες. Η πρώτη ήταν με την εταιρεια κινητών Huawei, ενώ η δεύτερη ήταν με την ελληνική L'Oreal Paris, της στην καμπάνια της οποίας έγινε το κεντρικό πρόσωπο. Τον Σεπτέμβριο του 2018, περπάτησε στην πασαρέλα της Εβδομάδας Μόδας στο Παρίσι, για το Le Défilé Fashion Show της L’ Oréal Paris, μαζί με τις Ντάουτσεν Κρους και Εύα Λονγκόρια.
Προσωπική ζωή.
Το καλοκαίρι του 2014 ξεκίνησε τη σχέση της με τον επιχειρηματία Δημήτρη Θεοδωρίδη, γιο του Σάββα Θεοδωρίδη και της Ελένης Κόκκαλη. Στις 10 Ιουνίου 2017 παντρεύτηκαν στην Μύκονο. Έχουν αποκτήσει μαζί δύο παιδιά: τον Σάββα (γενν. 25 Μαρτίου 2018) και την Αναστασία (γενν. 26 Σεπτεμβρίου 2019).

</doc>
<doc id="68064" url="https://el.wikipedia.org/wiki?curid=68064" title="Όλαφουρ Γκρίμσον">
Όλαφουρ Γκρίμσον



</doc>
<doc id="68065" url="https://el.wikipedia.org/wiki?curid=68065" title="Χέλμουτ Σμιτ">
Χέλμουτ Σμιτ

Ο Χέλμουτ Χάινριχ Βάλντεμαρ Σμιτ ("Helmut Heinrich Waldemar Schmidt", 23 Δεκεμβρίου 1918 - 10 Νοεμβρίου 2015) ήταν Γερμανός πολιτικός του Σοσιαλδημοκρατικού κόμματος της Γερμανίας (SPD) που κατέλαβε υπουργικά αξιώματα ενώ διετέλεσε και καγκελάριος της Δυτικής Γερμανίας από το 1974 έως το 1982.
Τα πρώτα χρόνια.
Ο Χέλμουτ Σμιτ, γιος δύο δασκάλων, γεννήθηκε στο Αμβούργο. Ο πατέρας του Χέλμουτ Σμιτ ήταν γιος ενός Εβραίου επιχειρηματία, αν και αυτό κρατήθηκε μυστικό στην οικογένεια. Αυτό επιβεβαιώθηκε δημόσια από τον Σμιτ το 1984.
Στις 27 Ιουνίου 1942 παντρεύτηκε την "Χανελόρε «Λόκι» Γκλάσερ" με την οποία απέκτησε δύο παιδιά: τον Χέλμουτ Βάλτερ (26 Ιουνίου 1944 - Φεβρουάριος 1945, πέθανε σε βρεφική ηλικία από μηνιγγίτιδα), και την "Σουζάν" (1947), η οποία εργάζεται στο Λονδίνο. Προς το τέλος του πολέμου, από τον Δεκέμβριο του 1944 και μετά, υπηρέτησε ως υπαξιωματικός πυροβολικού στο δυτικό μέτωπο. Συνελήφθη από τους Βρετανούς τον Απρίλιο του 1945 στο Λύνεμπουργκ και ήταν αιχμάλωτος πολέμου μέχρι τον Αύγουστο. 
Μετά τον Β´ Παγκόσμιο Πόλεμο.
Ολοκλήρωσε την εκπαίδευσή του στο Αμβούργο, μελετώντας τα οικονομικά και την πολιτική επιστήμη. Το 1949 έγινε μέλος του Σοσιαλδημοκρατικού κόμματος της Γερμανίας ενώ, νωρίτερα, στο διάστημα 1947-1948 ήταν ηγέτης της Sozialistische Deutsche Studentenbund (SDS), της οργάνωσης σπουδαστών της SPD. Εργάστηκε για την κυβέρνηση του κρατιδίου του Αμβούργου στο τμήμα οικονομικής πολιτικής. Αρχίζοντας το 1952 υπό τον Κάρλ Σίλερ (Karl Schiller), ήταν υπουργός Οικονομίας και Μεταφορών του Αμβούργου. Από το 1953 έως το 1962 εργάστηκε για το SPD στην Ομοσπονδιακή Βουλή.
Εκλέχτηκε στην Ομοσπονδιακή Βουλή το 1953 και το 1958 ένωσε το εθνικό συμβούλιο της SPD (Bundesvorstand) για την εκστρατεία ενάντια στα πυρηνικά όπλα και τον εξοπλισμό του γερμανικού στρατού με τέτοια όπλα. Το 1958 παραχώρησε την έδρα του στο κοινοβούλιο για να επικεντρωθεί στους στόχους του στο Αμβούργο. Από τις 27 Φεβρουαρίου 1958 μέχρι τις 29 Νοεμβρίου 1961 ήταν μέλος του Ευρωπαϊκού Κοινοβουλίου, το οποίο δεν εκλέχτηκε άμεσα αυτό το χρόνο. Το 1961 έγινε υπουργός Εσωτερικών του Αμβούργου. Το 1965 επανεκλέχθηκε στην Ομοσπονδιακή Βουλή και τον Οκτώβριο του 1969 έγινε υπουργός Άμυνας υπό τον Βίλλυ Μπραντ.
Ως Καγγελάριος.
Ανέλαβε καγκελάριος της Δυτικής Γερμανίας στις 16 Μαΐου 1974 μετά την παραίτηση του Μπραντ. Δραστηριοποιήθηκε επίσης στη βελτίωση των σχέσεων με τη Γαλλία και τον τότε πρόεδρό της Βαλερί Ζισκάρ Ντ' Εσταίν. Το 1975 υπογράφτηκε στο Ελσίνκι η τελική πράξη, με την οποία δημιουργήθηκε η Διάσκεψη για την Ασφάλεια και τη Συνεργασίας στην Ευρώπη (γνωστή και ως ΔΑΣΕ), η οποία εξελίχθηκε στον ΟΑΣΕ. 
Παρέμεινε καγκελάριος μετά από τις εκλογές του 1976 σε κυβέρνηση συνασπισμού με το FDP.
Η πολιτική εναντίον της τρομοκρατικής Φράξια Κόκκινος Στρατός ήταν αντίσταση με καμία γραμμή συμβιβασμού. Συγκεκριμένα, επέτρεψε στην αντιτρομοκρατική μονάδα "GSG 9" να τελειώσει την πειρατεία του αεροσκάφους "Landshut" της Lufthansa το φθινόπωρο του 1977. Συνέδεσε το πολιτικό μέλλον του έντονα με την επέκταση του ΝΑΤΟ μετά από τη σοβιετική εισβολή στο Αφγανιστάν.
Ήταν ο σημαντικότερος υποστηρικτής της ένταξης της Ελλάδος στην ΕΟΚ, η οποία πραγματοποιήθηκε τελικά το 1981. Τον συνέδεε στενή φιλία με τον Κωνσταντίνο Καραμανλή.
Τον Φεβρουάριο του 1982 κέρδισε ψήφο εμπιστοσύνης στο κοινοβούλιο, εντούτοις τον Σεπτέμβριο του ίδιου έτους τέσσερις υπουργοί της FDP απομακρύνθηκαν από τον συνασπισμό. Μετά από άκαρπες προσπάθειες να παραμείνει με μια κυβέρνηση μειοψηφίας (που αποτελούνταν μόνο από τα μέλη της SPD), αναγκάστηκε να παραιτηθεί όταν την 1η Οκτωβρίου, μετά από ψηφοφορία, δεν ανανεώθηκε η εμπιστοσύνη της Βουλής. Αποσύρθηκε από την Ομοσπονδιακή Βουλή το 1986 αλλά παρέμεινε πολιτικά ενεργός. Τον Δεκέμβριο του 1986 ήταν ένας από τους ιδρυτές της επιτροπής που υποστηρίζει την ΟΝΕ και τη δημιουργία της Ευρωπαϊκής Κεντρικής Τράπεζας.
Πέθανε στις 10 Νοεμβρίου 2015 στο Αμβούργο της Γερμανίας.
Λοιπές πληροφορίες.
Μια λιγότερο γνωστή πτυχή της προσωπικότητας του Χέλμουτ Σμιτ ήταν η σχέση του με την κλασική μουσική. Είχε σπουδάσει πιάνο και ήταν αξιόλογος σολίστας. Σε συνεργασία, μάλιστα, με το συμπατριώτη του και διάσημο βιρτουόζο Κριστόφ Έσενμπαχ () είχε ηχογραφήσει κοντέρτα για πιάνο του Μότσαρτ και του Μπαχ.

</doc>
<doc id="68066" url="https://el.wikipedia.org/wiki?curid=68066" title="Μαχμούτ Αχμαντινετζάντ">
Μαχμούτ Αχμαντινετζάντ



</doc>
<doc id="68067" url="https://el.wikipedia.org/wiki?curid=68067" title="Μαχμούντ Αχμαντινετζάντ">
Μαχμούντ Αχμαντινετζάντ



</doc>
<doc id="68068" url="https://el.wikipedia.org/wiki?curid=68068" title="Μετέωρα">
Μετέωρα

Τα Μετέωρα είναι ένα σύμπλεγμα από σκοτεινόχρωμους βράχους από ψαμμίτη οι οποίοι υψώνονται έξω από την Καλαμπάκα στη Θεσσαλία, κοντά στα πρώτα υψώματα της Πίνδου και των Χασίων. Τα μοναστήρια των Μετεώρων, που είναι χτισμένα στις κορυφές κάποιων από τους βράχους, είναι σήμερα το δεύτερο πιο σημαντικό μοναστικό συγκρότημα στην Ελλάδα, ύστερα από το Άγιο Όρος. Από τα τριάντα που υπήρξαν ιστορικά, σήμερα λειτουργούν μόνον έξι, τα οποία, από το 1988 περιλαμβάνονται στον κατάλογο μνημείων παγκόσμιας κληρονομιάς της UNESCO.
Γεωλογία.
Τα Μετέωρα βρίσκονται στο βορειοδυτικό όριο της Θεσσαλικής πεδιάδας και κοντά στο νότιο άκρο της Μεσοελληνικής Λεκάνης, ενός τεκτονικού βυθίσματος το οποίο εκτείνεται από την Αλβανία μέχρι τη Θεσσαλία. Η μεσοελληνική λεκάνη συνορεύει στα δυτικά με την Πίνδο και στα ανατολικά οριοθετείται από την πελαγόνια ζώνη των Ελληνίδων. Η λεκάνη είναι γεμάτη με ιζήματα που μετέφεραν ποταμοί ή θαλάσσια ιζήματα. Στο νότιο τμήμα της λεκάνης, όπου βρίσκονται τα Μετέωρα, τα ιζήματα αυτά χρονολογούνται από το Ολιγόκαινο και το Μειόκαινο. Πάνω τους βρίσκονται τα μεταγενέστερα ιζήματα της θεσσαλικής πεδιάδας, τα οποία καλύπτουν το νότιο τμήμα του συμπλέγματος των Μετεώρων.
Το σύμπλεγμα των Μετεώρων αποτελείται κυρίως (σε ποσοστό που φτάνει το 95%) από βοτσαλωτό ψαμμίτη και κροκαλοπαγή του Ολιγόκαινου και του Μειόκαινου, και το υπόλοιπο ποσοστό αποτελούν κυρίως χοντρόκοκκοι ψαμμίτες. Απαντά επίσης ένα πολύ μικρό ποσοστό ιλυόλιθους, οι οποίοι όπου υπάρχουν σχηματίζουν ένα λεπτό στρώμα πάχους μερικών εκατοστών.
Οι ψαμμίτες αποτελούνται από στρώματα πάχους αρκετών μέτρων σφηνοειδούς σχήματος. Κατά τόπος ανάμεσα σε αυτά τα στρώματα διακρίνονται στρώματα φακοειδούς σχήματος. Τα στρώματα ψαμμίτη έχουν ταυτοποιηθεί ως αποθέσεις ενός παλαιού δέλτα ποταμού τύπου Γκίλμπερ. Η προέλαση του δέλτα γινόταν από τα ανατολικά προς τα δυτικά. Κανάλια δημιούργησαν εγκοπές στα ιζήματα, οι οποίες διακρίνονται μέχρι σήμερα. Τα κανάλια αυτά πιθανόν δημιουργήθηκαν όταν η περιοχή ανυψώθηκε ή έπεσε η στάθμη της θάλασσας. Το συνολικό πάχος των αποθέσεων του δέλτα φτάνει τα 300 μέτρα. Κατά τόπους, στις κορυφές των λόφων, σώζεται πάνω από το στρώμα ψαμμιτών ένα στρώμα κροκαλοπαγών αποτελούμενο από γνεύσιους του παλαιοζωϊκού αιώνα και μάρμαρα της τριασικής εποχής. Το στρώμα αυτό είναι παχύτερο προς τα βορειοανατολικά. Θεωρείται ότι δημιουργήθηκε από ποτάμιες αποθέσεις.
Τα Μετέωρα σήμερα έχουν τη μορφή απότομων κορυφών με ύψος που φτάνει τα 200 μέτρα και πλάτος μέχρι 300 μέτρα. Το μέσο υψόμετρο είναι 313 μέτρα.
Μέσα σε αυτούς τους βράχους βρίσκεται το Σπήλαιο Θεόπετρας.
Εγκατάσταση του μοναχισμού.
Το άγριο και απροσπέλαστο τοπίο αποτέλεσε πρόσφορο χώρο για τους χριστιανούς ασκητές που εγκαταστάθηκαν στην περιοχή σε χρονολογία που δεν είναι ακριβώς γνωστή.
Σύμφωνα με διάφορες γνώμες βυζαντινολόγων υποστηρίζεται ότι ξεκίνησε πριν από το 11ο αιώνα. Άλλες ιστορικές όμως πληροφορίες αναφέρουν ως πρώτο ασκητή οικιστή κάποιον Βαρνάβα που το 950-970 ίδρυσε την πολύ παλιά Σκήτη του Αγίου Πνεύματος. Ακολούθησαν η ίδρυση της Μεταμόρφωσης (1020) από κάποιον Κρητικό μοναχό Ανδρόνικο και το 1160 ιδρύεται η Σκήτη Σταγών ή Δούπιανη. Μετά από 200 χρόνια ο ασκητής Βαρλαάμ ιδρύει το Μοναστήρι των Τριών Ιεραρχών και των Αγίων Πάντων και αργότερα άγνωστοι ιερωμένοι δημιούργησαν τα Μοναστήρια Αγίας Τριάδος, του Αγίου Στεφάνου, της Υπαπαντής, του Ρουσάνου ή Αρσάνου, του Αγίου Γεωργίου του Μανδηλά, του Αγίου Νικολάου του Αναπαυσά, της Παναγίας της Μήκανης, των Αγίων Θεοδώρων, του Αγίου Νικολάου του Μπάντοβα, των Αγίων Αποστόλων, του Αγίου Γρηγορίου, του Αγίου Αντωνίου, του Παντοκράτορα, της Αγίας Μονής, του Προδρόμου, της Μονής Υψηλωτέρας, ή Καλλιγράφων, του Μοδέστου, της Αλύσεως, του Αποστόλου Πέτρου, του Αγίου Δημητρίου, του Καλλιστράτου, του Ταξιαρχών και του Ιωάννου του Μπουνήλα.
Το όνομα Μετέωρα αποδίδεται στον κτήτορα της μονής Μεγάλου Μετεώρου, τον Άγιο Αθανάσιο τον Μετεωρίτη, ο οποίος ονόμασε «Μετέωρο» τον "Πλατύ Λίθο" στον οποίο ανέβηκε πρώτη φορά το 1344. Γενικά η μοναστική ζωή στα Μετέωρα σημείωσε ύφεση στα χρόνια της παρακμής και της πτώσης της βυζαντινής αυτοκρατορίας και της συνακόλουθης οθωμανικής κατάκτησης της Θεσσαλίας το 1393. Ωστόσο, από τα τέλη του 15ου αιώνα και κυρίως το 16ο αιώνα τα Μετέωρα γνωρίζουν τη μεγαλύτερή τους ακμή, καθώς ιδρύονται νέες μονές, καθολικά και μοναστηριακά κτίσματα, τα οποία κοσμούνται με απαράμιλλης τέχνης αγιογραφίες.
Με την πάροδο του χρόνου η μοναστηριακή αυτή πολιτεία άρχισε να ενισχύεται με μοναχούς για να φθάσει στο απόγειο της ακμής της γύρω στο 17ο αιώνα. Όμως, από την εποχή αυτή αρχίζει και η παρακμή με αποτέλεσμα σήμερα να λειτουργούν μόνο τα μοναστήρια της Μεταμόρφωσης, του Βαρλαάμ, του Αγίου Νικολάου του Αναπαυσά, του Ρουσάνου, της Αγίας Τριάδος και του Αγίου Στεφάνου, καθώς και κάποια τμήματα ορισμένων άλλων, ενώ τα υπόλοιπα έχουν εξαφανισθεί. 
Τα Μετέωρα, λόγω και της μορφολογίας τους, πρόσφεραν στη διάρκεια της Τουρκοκρατίας ιδανικό καταφύγιο για το μοναχισμό και διέσωσαν μνημεία του πολιτισμού και έργα της μεταβυζαντινής τέχνης. Στις αρχές του 19ου αιώνα πολλά μοναστήρια λεηλατήθηκαν από το στρατό του Αλή Πασά.
Στη δεκαετία του 1920 λαξεύτηκαν κλίμακες και σήραγγες στους βράχους καθιστώντας τις μονές προσβάσιμες από το γειτονικό οροπέδιο κι έτσι η παραδοσιακή μέθοδος επικοινωνίας και ανεφοδιασμού τον μονών με ανεμόσκαλες, σκοινιά, τροχαλίες και καλάθια, σταδιακά εγκαταλείφθηκε.
Επισκέψιμες Μονές.
Σήμερα έξι μονές είναι επισκέψιμες και συγκεκριμένα:
Προστατευόμενη τοποθεσία.
Τα Μετέωρα είναι προστατευόμενος βιότοπος του δικτύου Natura 2000 με κωδικό GR1440003. Το τοπίο περιλαμβάνει δασωμένους λόφους με εντυπωσιακά απόκρημνους βράχους, την παραποτάμια κοιλάδα των ποταμών Ληθαίος και Μούργκας, δάση πλατύφυλλων φυλλοβόλων, δάση πλατάνων και βελανιδιών, θαμνώνες και καλλιεργήσιμες εκτάσεις. Στη σημαντική χλωρίδα περιλαμβάνονται τα ενδημικά είδη: Κενταύρια της Καλαμπάκας, Κενταύρια η γαλακτόχρους και το προστατευόμενο είδος Άνθεμις η Κρητική. Η περιοχή είναι σημαντική για την αναπαραγωγή της ορνιθοπανίδας, και περιλαμβάνει πληθυσμούς από προστατευόμενα είδη όπως ο ασπροπάρης, κουκουβάγιες, αετούς και άλλα αρπακτικά πτηνά. Στη σημαντική πανίδα περιλαμβάνονται: ευρωπαϊκές ενυδρίδες, μυωτίδες, ρινόλοφοι, χελώνες, σπιτόφιδα, πεταλούδες, λύκοι, δενδρομυωξοί, τρανόσαυρες, πιπιστρέλλοι, αλπικοί τρίτωνες, οχιές, δεντρογαλιές, ασινόφιδα, κρασπεδωτές χελώνες, κ.α. Επίσης, τα ψάρια: μπριάνα Σπερχειού, βελονίτσες, μακεδονικά μπριάνα, κ.α. Ο βιότοπος απειλείται από την υλοτόμηση των ώριμων συστάδων βελανιδιάς, την επέκταση του οδικού δικτύου, το παράνομο κυνήγι, την υπερβόσκηση, και τον τουρισμό.
Εξωτερικοί σύνδεσμοι.
live cameras https://www.meteolive.gr/p/meteoralive.html

</doc>
<doc id="68069" url="https://el.wikipedia.org/wiki?curid=68069" title="Αλί Χαμενεΐ">
Αλί Χαμενεΐ

Ο Αλί Χοσεϊνί Χαμενεΐ (Sayyid Ali Hosseini Khamenei, περσικά: سید علی حسینی خامنه‌ای‎, ) (17 Ιουλίου 1939-) είναι ο δεύτερος και σημερινός ανώτατος θρησκευτικός (πνευματικός) ηγέτης του Ιράν από το 1989. Ήταν επίσης πρόεδρος της χώρας μεταξύ 1981 - 1989. Το πλήρες όνομά του είναι Αγιατολλάχ Σεγιέντ Αλί Χοσσαϊνί Χαμενεΐ. 
Συμπεριλήφθη στη λίστα που εξέδωσε το περιοδικό "Time" για τα "«Πρόσωπα με τη Μεγαλύτερη Επιρροή Παγκοσμίως»" για το έτος 2012.
Προφίλ.
Γεννήθηκε στις 17 Ιουλίου 1939.
Το 1981, έπειτα από τη δολοφονία του Μοχάματ Αλί Ρατζάι, εξελέγη με σαρωτικό ποσοστό (97%) Πρόεδρος της χώρας. Την ίδια χρονιά στις 27 Ιουνίου, ο Χαμενεΐ, διέφυγε από εναντίον του δολοφονική απόπειρα, με βόμβα παγιδευμένη σε μαγνητόφωνο. Τον Οκτώβριο του 1981 έγινε ο πρώτος κληρικός που καταλάμβανε το προεδρικό αξίωμα στην ιστορία της χώρας. Κέρδισε ξανά τις προεδρικές εκλογές, το 1985.
Το 1989, μετά το θάνατο του στενού του συνεργάτη Αγιατολλάχ Χομεϊνί, έγινε θρησκευτικός ηγέτης του Ιράν. Τήρησε θετική στάση απέναντι στην έλευση της τεχνολογίας στο Ιράν. Ως υποστηρικτής της επιστημονικής προόδου, τάχθηκε θετικά στην κλωνοποίηση για θεραπευτικούς σκοπούς και την έρευνα για βλαστοκύτταρα. 

</doc>
<doc id="68070" url="https://el.wikipedia.org/wiki?curid=68070" title="Εφρέμ Ινονί">
Εφρέμ Ινονί

Ο Εφρέμ Ινονί ("Ephraïm Inoni", 16 Αυγούστου 1947-) είναι πολιτικός από το Καμερούν, ο οποίος χρημάτισε πρωθυπουργός της αφρικανικής χώρας από το 2004 ως το 2009. Είναι μέλος του κόμματος Δημοκρατικό Κίνημα για το Λαό του Καμερούν (RDPC).
Καριέρα.
Γεννήθηκε στο χωριό Μπακινγκιλί, κοντά στη Λιμπέ, στη Νοτιοδυτική Επαρχία.στις 16 Αυγούστου του 1947). Είναι Αγγλόφωνος και ανήκει στην εθνοτική ομάδα Μπακουέρι. 
Προτού γίνει πρωθυπουργός, χρημάτισε Γραμματέας του Κράτους για Οικονομικά Ζητήματα, τον Απρίλιο του 1992 και έπειτα αναπληρωτής γενικός γραμματέας της προεδρίας, από τις 27 Νοεμβρίου του 1992 ως την έναρξη της πρωθυπουργίας του.
Πρωθυπουργία.
Διορίστηκε πρωθυπουργός από τον πρόεδρο Πωλ Μπιγιά στις 8 Δεκεμβρίου του 2004, στο πλαίσιο κυβερνητικού ανασχηματισμού και ορκίστηκε την ίδια ημέρα.
Αποπομπή.
Ο Ινονί αποπέμφθηκε από τον πρόεδρο Μπιγιά στις 30 Ιουνίου του 2009. Ο ανασχηματισμός ήταν ο πιο εκτεταμένος από τότε που είχε διοριστεί ο ίδιος ο Ινονί στην πρωθυπουργία. Ο ίδιος ο πρόεδρος ανακοίνωσε στο κρατικό ραδιόφωνο ότι 12 υπουργοί είχαν απολυθεί, μεταξύ των οποίων ο Ινονί και ο υπουργός Άμυνας. Πιστεύεται ότι η δημόσια κατακραυγή για τις αυξημένες τιμές στα τρόφιμα και η κυβερνητική διαφθορά, σε συνδυασμό με τις προσπάθειες του Μπιγιά να εξασφαλίσει υποστήριξη για τις επόμενες προεδρικές εκλογές είχαν αποτέλεσμα την αποπομπή της κυβέρνησης. Ο Ινονί θα εξασφάλιζε οικονομική βοήθεια ύψους 140 εκατομμυρίων δολαρίων από το Διεθνές Νομισματικό Ταμείο.
Τον διαδέχθηκε στο πρωθυπουργικό αξίωμα ο Φιλεμόν Γιανγκ.

</doc>
<doc id="68071" url="https://el.wikipedia.org/wiki?curid=68071" title="Ντενί Σασού Νγκουέσσο">
Ντενί Σασού Νγκουέσσο

Ο Ντενί Σασού- Νγκουέσο ("Denis Sassou-Nguesso", 1943-) είναι στρατιωτικός και πολιτικός από τη Δημοκρατία του Κονγκό. Ήταν πρόεδρος από τις 18 Μαρτίου 1977 ως τις 3 Απριλίου 1977 ως στρατιωτικός, μέλος της Στρατιωτικής Επιτροπής του Εργατικού Κόμματος του Κονγκό και ξανά από τις 8 Φεβρουαρίου 1979 ως τις 3 Αυγούστου 1992. Έγινε ξανά ηγέτης της χώρας, στις 25 Οκτωβρίου 1997 και επανεξελέγη πρόεδρος σε απανωτές εκλογικές αναμετρήσεις, το 2002, το 2009 , το 2016 και το 2021.
Πρώτα χρόνια.
Γεννήθηκε στο Εντού στις 23 Νοεμβρίου του 1943. Μέλος της φυλής Μπότσι, έλαβε στρατιωτική εκπαίδευση στην Αλγερία.
Προεδρία και επαναφορά πολυκομματισμού.
Μετά την εκδίωξη του προέδρου Ζοακίμ Γιομπί-Οπάνγκο ανέλαβε πρόεδρος, ως επιλογή της Στρατιωτικής Επιτροπής. Ο διορισμός του στην προεδρία εγκρίθηκε στις 27 Μαρτίου του 1979.
Το 1981 υπέγραψε συνθήκη με την ΕΣΣΔ. Επανεξελέγη Πρόεδρος από το Συνέδριο του Κόμματός του στις 31 Ιουλίου του 1984 και ήταν Πρόεδρος του Οργανισμού Αφρικανικής Ενότητας το 1986-1987. Με γαλλική βοήθεια αντιμετώπισε με επιτυχία εξέγερση, το 1987 , στα βόρεια της χώρας. Το 1989 έδωσε αμνηστία στους πολιτικούς κρατουμένους και έπειτα από γαλλική πίεση, επανέφερε τον πολυκομματισμό στη χώρα του. Την ίδια χρονιά επανεξελέγη από το συνέδριο του κόμματός του για μία ακόμη προεδρική θητεία. Το 1991 παραιτήθηκε για λίγο και προσωρινός πρόεδρος έγινε ο Αντρέ Μιλόνγκο . Δόθηκαν εξουσίες στον πρωθυπουργό και ο πρόεδρος είχε συμβολικές εξουσίες. Ο Νγκουέσσο απώλεσε τις εξουσίες του σε βαθμό που δεν μπορούσε ακόμα και να ταξιδέψει στο εξωτερικό χωρίς την άδεια της προσωρινής κυβέρνησης. Παράλληλα, δέχτηκε έντονες επικρίσεις από το συνέδριο του κόμματός του.
Εκλογές 1992.
Στις εκλογές του Ιουνίου- Ιουλίου του 1992 το κόμμα του, PCT κέρδισε μόλις 19 από 125 έδρες στην Εθνοσυνέλευση. Το UPADS ("Union panafricaine pour la démocratie sociale") έγινε το μεγαλύτερο κόμμα. Στις προεδρικές εκλογές του Αυγούστου 1992 εξελέγη Πρόεδρος στο δεύτερο γύρο ο Πασκάλ Λισούμπα, νικώντας με 61% τον Bernard Kolelas, ενώ ο Σασού Νγκουέσσο περιορίστηκε στο 17% στον πρώτο γύρο και αποκλείστηκε από τον τελικό γύρο των εκλογών.
Αυτοεξορία, εμφύλιος και επάνοδος στην εξουσία.
Το 1994 ο Σασού Νγκουέσσο εγκατέλειψε τη χώρα του και παρέμεινε στο Παρίσι μέχρι το 1997. Επέστρεψε στο Κονγκό για να είναι υποψήφιος στις προεδρικές εκλογές του 1997. Στις 5 Ιουνίου 1997 ο Λισουμπά διέταξε το στρατό να περικυκλώσει την κατοικία του Σασού Νγκουέσσο στην Μπραζαβίλ, ενώ η πολιτοφυλακή του Σασού Νγκουέσσο έκανε αντίσταση κατά του στρατού. Έτσι ξεκίνησε ένας πιο μεγάλος πόλεμος, με τον Νγκουέσσο να έχει τη βοήθεια της Αγκόλας.
Έτσι, στις 11- 14 Οκτωβρίου 1997 οι δυνάμεις του Νγκουέσσο κατέλαβαν την Μπραζαβίλ και εγκατέλειψε την εξουσία ο Λισούμπα. Ο Σασού Νγκουέσσο ανακηρύχθηκε πρόεδρος στις 25 Οκτωβρίου του 1997.
Εκλογές 2002 και μεταρρυθμίσεις.
Έπειτα από ειρηνευτικές συμφωνίες το 1999, ο Σασού Νγκουέσσο κέρδισε τις εκλογές του 2002 με 90% των ψήφων, ενώ στους αντιπάλους του, Λισούμπα και Κολέλας, δεν τους επετράπη να συμμετάσχουν στις εκλογές. Ο μοναδικός του αντίπαλος, Αντρέ Μιλόνγκο, συμβούλευσε τους υποστηρικτές του να μη συμμετάσχουν στις εκλογές και έτσι, ο Νγκουέσσο έμεινε νικητής. Τον Ιανουάριο του 2002 συμφωνήθηκε ένα νέο Σύνταγμα, βάσει του οποίου η θητεία του Προέδρου αυξήθηκε σε επτά χρόνια. Παράλληλα υιοθετήθηκε και νέα Εθνοσυνέλευση με δύο Σώματα. Στις 14 Αυγούστου του 2002 ο Νγκουέσο ορκίστηκε για μια 7ετία.
Τον Ιανουάριο του 2006 εξελέγη πρόεδρος της Αφρικανικής Ένωσης. Παρ' όλο που η χώρα του είναι φτωχή, ο Νγκουέσσο ζει μέσα στα πλούτη και στη χλιδή. Τον Δεκέμβριο του 2006 στο πέμπτο συνέδριο του κόμματός του, επανεξελέγη πρόεδρος του PCT.
Τον Μάιο του 2009 οι εισαγγελικές αρχές στη Γαλλία διέταξαν το πάγωμα των περιουσιακών στοιχείων του πολιτικού, στα πλαίσια των ερευνών για υποθέσεις διαφθοράς.
Προεδρικές εκλογές 2009.
Ο πρόεδρος Νγκουέσσο κέρδισε άνετα την επανεκλογή του στις εκλογές που διεξήχθησαν στις 12 Ιουλίου του 2009. Έξι από τους υποψηφίους της Αντιπολίτευσης δεν έλαβαν μέρος στις εκλογές, ισχυριζόμενοι ότι υπήρξε νοθεία υπέρ του Νγκουέσσο.
Οι έξι υποψήφιοι που δεν έλαβαν μέρος στις εκλογές σε κοινή τους δήλωση ανέφεραν ότι περισσότερο από το 90% των εγγεγραμμένων ψηφοφόρων δεν είχε λάβει μέρος στις εκλογές. Το γεγονός αυτό ερμηνεύτηκε ως καταδίκη στο αυταρχικό και ολοκληρωτικό καθεστώς του Νγκουέσσο.
Σύμφωνα με τα προσωρινά αλλά επίσημα αποτελέσματα που ανακοινώθηκαν στις 15 Ιουλίου ο Νγκουέσσο επανεξελέγη πρόεδρος με 78,61% των ψήφων, ενώ ο ανεξάρτητος Ζοζέφ Κινουμπί Κία Μπούνγκου (Joseph Kignoumbi Kia Mboungou) ήρθε 2ος με 7,46% των ψήφων και ο Νισεφόρ Φιλά ντε Σεν-Ιντς (Nicephore Fylla de Saint-Eudes) από το Φιλελεύθερο Δημοκρατικό Κόμμα ήταν τρίτος με 6,98%. Ένας ακόμα υποψήφιος του συνασπισμού της αντιπολίτευσης, ο Ματίας Νζον (Dzon), έλαβε 2,30% των ψήφων (είχε ζητήσει από τους ψηφοφόρους να μην προσέλθουν στις κάλπες).. Στις 14 Αυγούστου 2009 ορκίστηκε για εκ νέου θητεία.
Προεδρικές εκλογές 2016.
Στις 27 Μαρτίου 2015 ο Σασού Νγκουέσσο ανακοίνωσε ότι η κυβέρνησή του θα πραγματοποιούσε δημοψήφισμα για την αλλαγή του συντάγματος του 2002, ώστε να του επιτραπεί να διεκδικήσει και τρίτη προεδρική θητεία.
Το δημοψήφισμα υπερψηφίστηκε και ο Σασού επανεξελέγη για 3η θητεία τον Μάρτιο του 2016, λαμβάνοντας ποσοστό 60% των ψήφων από τον πρώτο γύρο. Ωστόσο, η αντιπολίτευση δεν δέχτηκε το αποτέλεσμα. 
Επανεκλογή 2021.
Ο Σασού Νγκουέσο επανεξελέγη πρόεδρος, επικρατώντας με ποσοστό 88,4% στις προεδρικές εκλογές που διεξήχθησαν στις 21 Μαρτίου 2021.
Τον Οκτώβριο του 2021, ο Denis Sassou N'Guesso αναφέρθηκε στο σκάνδαλο των "Pandora Papers". Σύμφωνα με τη διεθνή κοινοπραξία δημοσιογράφων, το 1998, αμέσως μετά την επιστροφή στην εξουσία του Denis Sassou N'Guesso, η εταιρεία Σύμφωνα με πληροφορίες, η Inter African Investment καταχωρήθηκε στις Βρετανικές Παρθένες Νήσους, φορολογικό παράδεισο της Καραϊβικής. Ο Denis Sassou N'Guesso αρνείται ότι είναι έγγραφα.

</doc>
<doc id="68072" url="https://el.wikipedia.org/wiki?curid=68072" title="Ντενί Σασσού-Νγκεσό">
Ντενί Σασσού-Νγκεσό



</doc>
<doc id="68074" url="https://el.wikipedia.org/wiki?curid=68074" title="Ιζιντόρ Μβουμπά">
Ιζιντόρ Μβουμπά

Ο Ιζιντόρ Μβουμπά ("Isidore Mvouba", 1954) είναι πολιτικός της Δημοκρατίας του Κονγκό και τελευταίος πρωθυπουργός, από το 2005 ως το 2009.
Καριέρα.
Γεννήθηκε το 1954 στην Κιντάμπα, κοντά στην πρωτεύουσα Μπραζαβίλ. Μέλος του Κογκολέζικου Εργατικού Κόμματος (PCT, ή "Parti Congolais du Travail"), στενός συνεργάτης του επί πολλά έτη Προέδρου, Ντενί Σασού Νγκουέσσο, ο Μβουμπά αρνήθηκε το διορισμό του στο Υπουργείο Εργασίας το 1992 επί προεδρίας του Πασκάλ Λιζούμπα. Στις 25 Δεκεμβρίου του 1992 διορίστηκε υπουργός Νεολαίας και Αθλητισμού στην κυβέρνηση συνεργασίας του πρωθυπουργού Κλοντ Αντουάν Ντακόστα. Η κυβέρνηση εκείνη παρέμεινε μέχρι τη διεξαγωγή εκλογών το 1993.
Το 1997, μετά την επάνοδο στην εξουσία του Ντενί Σασού-Νγκουέσο ο Μβουμπά έγινε διευθυντής του γραφείου του προέδρου (με το βαθμό του υπουργού) στο τέλος του ίδιου μήνα. Παρέμεινε στο αξίωμα αυτό ως το διορισμό του στο Υπουργείο Μεταφορών, Πολιτικής Αεροπορίας και Εμπορικής Ναυτιλίας στις 12 Ιανουαρίου του 1999.. Το 2002 τέθηκε επικεφαλής στον συντονισμό της προεκλογικής εκστρατείας για λογαριασμό του προέδρου. Ο Νγκουέσο κέρδισε με μεγάλη άνεση και στη νέα κυβέρνηση ο Μβουμπά προήχθη σε υπουργό προεδρίας για θέματα μεταφορών και ιδιωτικοποιήσεων.
Πρωθυπουργός.
Στις 7 Ιανουαρίου του 2005 διορίστηκε πρωθυπουργός από τον Νγκουέσο, κίνηση που προκάλεσε διαμαρτυρίες, εξαιτίας του ότι η θέση του πρωθυπουργού παραμένει κενή βάσει του Συντάγματος, από τον Οκτώβριο του 1997. Το αξίωμα του Πρωθυπουργού είναι τιμητικό.
Είναι μέλος του Πολιτικού Γραφείου του PCT και πρώτος γραμματέας της οργάνωσης νεολαίας του κόμματος (UJSC, "Union de la jeunesse socialiste congolaise").
Ο Μβουμπά εξελέγη βουλευτής με το PCT στην εκλογική περιφέρεια Κιμπάμπα,κατά τις βουλευτικές εκλογές του 2007, λαμβάνοντας 75,5% των ψήφων. 
Έπειτα από το θάνατο του προέδρου της Γερουσίας και γενικού γραμματέα του PCT Αμπρουάζ Νουζαμαλαγιέ στις 17 Νοεμβρίου του 2007, ο Μβουμπά έγινε προσωρινός γενικός γραμματέας του PCT.
Στις 15 Σεπτεμβρίου του 2009 το αξίωμα του πρωθυπουργού καταργήθηκε.

</doc>
<doc id="68075" url="https://el.wikipedia.org/wiki?curid=68075" title="Κιμ Τζονγκ-ιλ">
Κιμ Τζονγκ-ιλ

 --&gt;
Ο Κιμ Τζονγκ-ιλ ή ο Κιμ Γιονγκ Ιλ (γνωστός στην ΕΣΣΔ ως Γιούρι Ιρσένοβιτς Κιμ, 16 Φεβρουαρίου 1941 - 17 Δεκεμβρίου 2011) ήταν ο ηγέτης της Βόρειας Κορέας. Διαδέχτηκε τον πατέρα του, Κιμ Ίλ-σονγκ, μετά το θάνατό του, τον Ιούλιο του 1994. Ήταν Πρόεδρος της Επιτροπής Εθνικής Άμυνας και Γ.Γ. του Κόμματος των Εργατών της Κορέας. Το Σεπτέμβριο του 2008 αξιωματούχος δυτικής υπηρεσίας πληροφοριών μετέδωσε ότι ο Βορειοκορεάτης ηγέτης είχε υποστεί εγκεφαλικό επεισόδιο και το γεγονός κρατήθηκε μυστικό από τις αρχές. Τις φήμες για την υγεία του διεύρυνε και το γεγονός ότι δεν παρέστη στους εορτασμούς για την επέτειο της ανεξαρτησίας της χώρας του. Σύμφωνα με ανακοίνωση της κρατικής τηλεόρασης της Β. Κορέας που αναμεταδόθηκε από ΜΜΕ σε όλον τον κόσμο, πέθανε το Σάββατο 17 Δεκεμβρίου 2011 σε ηλικία 70 ετών από καρδιακή προσβολή.
Πρώτα χρόνια.
Γεννήθηκε ως "Γιούρι Κιμ" σε ένα μικρό χωριό στο Βιάτσκογιε, ένα στρατόπεδο κοντά στο Χαμπάροφσκ της ΕΣΣΔ. Η επίσημη βιογραφία του αναφέρει ότι γεννήθηκε στο όρος Παεκτού στη Βόρεια Κορέα, στις 16 Φεβρουαρίου 1942. Υπάρχουν φήμες ότι ήταν λίγο μεγαλύτερος. Νοτιοκορεατικές πηγές αναφέρουν ως ημερομηνία γέννησής του την 15 Φεβρουαρίου 1941. Ο νεότερος αδελφός του πνίγηκε το 1947 στη βόρεια Κορέα, λίγο μετά την επιστροφή της οικογένειας από την ΕΣΣΔ.
Ηγέτης.
Έγινε Πρόεδρος μετά το θάνατο του πατέρα του και Ύπατος Αρχηγός του Κράτους το 1998 (σε ένδειξη σεβασμού προς τον Κιμ Ιλ-σονγκ καταργήθηκε το αξίωμα του Προέδρου). Ο μεγαλύτερος γιος του συνελήφθη στην Ιαπωνία.
Κρίση με πυρηνικά.
Ο Κιμ Τζονγκ-ιλ προσπάθησε να βελτιώσει τις σχέσεις της χώρας του με τη Ν. Κορέα. Τον Ιούνιο του 2000 συναντήθηκε με το Νοτιοκορεάτη πρόεδρο Κιμ Ντε-τζουνγκ. Ήταν η πρώτη συνάντηση μεταξύ των ηγετών των 2 χωρών στην ιστορία.
Οι συνομιλίες υπό την αιγίδα πολλών χωρών απέτυχαν και οι σχέσεις της χώρας με τις ΗΠΑ επιδεινώθηκαν. Ο πρόεδρος Τζορτζ Μπους συμπεριέλαβε την Βόρεια Κορέα στον Άξονα του Κακού και το Φεβρουάριο του 2005 η χώρα ανακοίνωσε ότι επίσημα κατέχει πυρηνικά όπλα.
Πιθανή απόπειρα δολοφονίας.
Στις 22 Απριλίου 2004 έγινε μεγάλη έκρηξη στο σιδηροδρομικό σταθμό στη Ριόνγκτσον. Λίγες ώρες πριν είχε περάσει το τρένο του Κιμ Τζονγκ-ιλ κατά την επιστροφή του από την Κίνα. Αρχικά ανακοινώθηκε ότι η έκρηξη οφειλόταν σε ατύχημα, ενώ πηγές στη Βόρεια Κορέα μίλησαν για αποτυχημένη δολοφονική απόπειρα κατά του ηγέτη. Από την καταστροφή σκοτώθηκαν σχεδόν 3.000 άνθρωποι.
Παιδιά.
Ήταν παντρεμένος με την Κιμ Γιονγκ-σουκ ("Kim Young-suk") και έχει μία κόρη, την Κιμ Σολ-σονγκ ("Kim Sul-song") (γεννήθηκε το 1974). 
Είχε και ένα γιο από άλλη γυναίκα, τον Κιμ Τζονγκ-ναμ ("Kim Jong-nam"), γεννημένο το 1971. 
Με την Κο Γιονγκ-χούι ("Ko Young-hee"), απέκτησε έναν ακόμα γιο, τον Κιμ Τζονγκ-τσολ ("Kim Jong-chul"), στις 25 Σεπτεμβρίου του 1981. Ο τρίτος (και πιο αγαπημένος) γιος του, Κιμ Τζονγκ-ουν, που ήταν το 2009 όχι πάνω από 24 ετών, ανακοινώθηκε στις 15 Ιανουαρίου του 2009 από μέσα μαζικής ενημέρωσης στη χώρα ότι επιλέχθηκε ως διάδοχος του ηγέτη από τον ίδιο. Τα δυτικά ΜΜΕ μετέδωσαν το 2004 ότι η Κο Γιονγκ-χούι απεβίωσε εκείνη τη χρονιά σε ηλικία 51 ετών.
Βουλευτικές εκλογές 2009.
Στις βουλευτικές εκλογές που διεξήχθησαν στις 8 Μαρτίου του 2009 ο Κιμ επανεξελέγη ομόφωνα βουλευτής με 100% υπέρ του. Ο Κιμ Τζονγκ-ιλ έκανε την πρώτη δημόσια εμφάνισή του έπειτα από μήνες, στο κοινοβούλιο της χώρας του. Το Κοινοβούλιο έχρισε στις 9 Απριλίου για τρίτη φορά ηγέτη της χώρας τον 67χρονο Κιμ.

</doc>
<doc id="68076" url="https://el.wikipedia.org/wiki?curid=68076" title="Μαλιετόα Τανουμαφίλι Β'">
Μαλιετόα Τανουμαφίλι Β'



</doc>
<doc id="68077" url="https://el.wikipedia.org/wiki?curid=68077" title="Ράλλυ Ακρόπολις 1951">
Ράλλυ Ακρόπολις 1951



</doc>
<doc id="68078" url="https://el.wikipedia.org/wiki?curid=68078" title="Ρο Μού-χιον">
Ρο Μού-χιον

Ο Ρο Μού-χιον ("노무현", 1 Σεπτεμβρίου 1946 - 23 Μαΐου 2009) ήταν πολιτικός από τη Νότια Κορέα. Διετέλεσε πρόεδρος της χώρας από το 2003 ως το 2004 και ξανά από το 2004 ως το 2008. Αυτοκτόνησε το 2009.
Πρώτα χρόνια.
Γεννήθηκε την 1η Σεπτεμβρίου του 1946. Πριν ασχοληθεί με την πολιτική, ήταν δικηγόρος, με αντικείμενο της δουλειάς του την υπεράσπιση των ανθρωπίνων δικαιωμάτων. Ήταν παντρεμένος, με μία κόρη και ένα γιο.
Προεδρία.
Ανέλαβε Πρόεδρος της χώρας στις 25 Φεβρουαρίου του 2003. Στις 12 Μαρτίου 2004 ο Ρο Μού-χιον καθαιρέθηκε από την Εθνοσυνέλευση και αντικαταστάθηκε προσωρινά από τον Πρωθυπουργό Goh Kun. Η καθαίρεση ακυρώθηκε από το Συνταγματικό Δικαστήριο την ίδια χρονιά και το 2004 ο Ρο επέστρεψε στην εξουσία. Διατηρήθηκε στην εξουσία ως το Φεβρουάριο του 2008 οπότε και τον διαδέχθηκε στο αξίωμα ο Λι Μιόνγκ-μπακ.
Θάνατος.
Ο Ρο αυτοκτόνησε στις 23 Μαΐου του 2009 πέφτοντας από χαράδρα στη διάρκεια πεζοπορίας σε ένα βουνό, κοντά στην εξοχική του κατοικία. Τραυματίστηκε σοβαρά στο κεφάλι και μεταφέρθηκε σε παρακείμενο νοσοκομείο, όπου διαπιστώθηκε ο θάνατός του. Ο πρώην πρόεδρος είχε αφήσει σημείωμα αυτοκτονίας, στο οποίο παρακαλούσε να αποτεφρωθεί η σορός του και να τοποθετηθεί μνήμα στην οικία του. Η αυτοκτονία επιβεβαιώθηκε από την αστυνομία.

</doc>
<doc id="68079" url="https://el.wikipedia.org/wiki?curid=68079" title="Σούπερ Λίγκα 2006–07">
Σούπερ Λίγκα 2006–07

Η Σούπερ Λίγκα 2006–07 (γνωστή και ως Super League 2007) και ειδικότερα το ελληνικό ποδοσφαιρικό πρωτάθλημα της περιόδου 2006-07 ήταν το 48ο που διεξήχθη σε μορφή εθνικής κατηγορίας και το 28ο από καταβολής του επαγγελματικού ποδοσφαίρου. Ήταν επίσης η παρθενική διοργάνωση υπό την ευθύνη της Σούπερ Λιγκ, της Ένωσης των επαγγελματικών ομάδων της 1ης κατηγορίας. Ο Ολυμπιακός Πειραιώς κατέκτησε τον τίτλο για 35η φορά στην ιστορία του. Η ΑΕΚ τερμάτισε δεύτερη, εννέα βαθμούς πίσω από τον Ολυμπιακό και εξασφάλισε θέση στο Τσάμπιονς Λιγκ της επόμενης περιόδου.
Πρωταθλητής.
Ολυμπιακός
Βαθμολογία.
Η Λάρισα προκρίθηκε στο Κύπελλο ΟΥΕΦΑ ως Κυπελλούχος Ελλάδας. Από τον Ιωνικό είχαν αφαιρεθεί 2 βαθμοί για τα επεισόδια στον αγώνα με την Κέρκυρα και 3 για επεισόδια στον αγώνα με τον Ηρακλή.

</doc>
<doc id="68080" url="https://el.wikipedia.org/wiki?curid=68080" title="Τρόπαιο θριάμβου χειροσφαίρισης">
Τρόπαιο θριάμβου χειροσφαίρισης

Το Τρόπαιο Θριάμβου στη χειροσφαίριση, γνωστότερο ως Τσάλεντζ Τρόφι είναι διετήσια διεθνή διοργάνωση της χειροσφαίρισης. Σε αυτήν λαμβάνουν μέρος χώρες στις οποίες η χειροσφαίριση είναι υπό ανάπτυξη. Για πρώτη φορά διεξήχθη στους άνδρες στην Κύπρο, το Σεπτέμβριο του 1999, με τη συμμετοχή 6 εθνικών ομάδων και νικήτρια τη διοργανώτρια χώρακαι στις γυναίκες το 2000. Διοργανώνεται από την Ευρωπαϊκή Ομοσπονδία Χειροσφαίρισης (EHF). Στη διοργάνωση του 2008 για τις γυναίκες, που ολοκληρώθηκε στη Λάρνακα, στις 30 Μαρτίου ήταν 1η η Φινλανδία Ο τελικός του Τσάλεντζ Τρόφι για τους δύο πρώτους νικητές, διεξήχθη στα πλαίσια του Ευρωπαϊκού πρωταθλήματος στο Ντράμεν της Νορβηγίας, στις 20 Ιανουαρίου του 2008. Στον τελικό, η Γεωργία κέρδισε το Λουξεμβούργο με 28-27. 

</doc>
<doc id="68081" url="https://el.wikipedia.org/wiki?curid=68081" title="Μιγκέλ Ρέινα Σάντος">
Μιγκέλ Ρέινα Σάντος

Ο Μιγκέλ Ρέινα Σάντος ("Miguel Reina Santos", 24 Ιανουαρίου 1946) είναι πρώην διεθνής Ισπανός τερματοφύλακας. 
Γεννήθηκε στις 24 Ιανουαρίου 1946 στην Κόρδοβα. Αγωνίστηκε στις ΦΚ Κόρδοβα, Μπαρτσελόνα και Ατλέτικο Μαδρίτης. Το 1974 έπαιξε με την Ατλέτικο στον τελικό του κυπέλλου ΟΥΕΦΑ, και φόρεσε 5 φορές τη φανέλα της εθνικής Ισπανίας. Γιος του είναι ο Πέπε Ρέινα, επίσης τερματοφύλακας, που από το 2005 αγωνίζεται στη Λίβερπουλ.

</doc>
<doc id="68082" url="https://el.wikipedia.org/wiki?curid=68082" title="Κύπελλο κυπελλούχων Ευρώπης χειροσφαίρισης">
Κύπελλο κυπελλούχων Ευρώπης χειροσφαίρισης

Μπορεί να αφορά τα άρθρα:

</doc>
<doc id="68083" url="https://el.wikipedia.org/wiki?curid=68083" title="Ναός Επικούριου Απόλλωνα">
Ναός Επικούριου Απόλλωνα

Ο ναός του Επικουρίου Απόλλωνα στις Βάσσες της Φιγαλείας είναι ένας από τους σπουδαιότερους και επιβλητικότερους της αρχαιότητας. Αφιερώθηκε από τους Φιγαλείς στον Απόλλωνα διότι τους βοήθησε να ξεπεράσουν μια επιδημία πανώλης. Ο ναός υψώνεται στα 1.130 μέτρα, στο κέντρο της Πελοποννήσου, πάνω στα βουνά μεταξύ Ηλείας, Αρκαδίας και Μεσσηνίας και βρίσκεται 14 χλμ. νότια της Ανδρίτσαινας και 11 χλμ. βορειοανατολικά των Περιβολίων. Διοικητικά ανήκει στο Δήμο Οιχαλίας. Ο ναός ανεγέρθηκε το δεύτερο μισό του 5ου αιώνα π.Χ. (420-410 π.Χ;) και αποδίδεται στον Ικτίνο, τον αρχιτέκτονα του Παρθενώνα. Το μνημείο αυτό, ένα από τα καλύτερα σωζόμενα της κλασικής αρχαιότητας ήταν το πρώτο στην Ελλάδα που ανακηρύχθηκε Μνημείο Παγκόσμιας Κληρονομιάς από την UNESCO το 1986. Τμήμα της ζωφόρου του ναού αποσπάστηκε το 1814 και εκτίθεται στο Βρετανικό Μουσείο στο Λονδίνο.
Σημειώνεται ότι η σωστή ορθογραφία της λέξης "επικούριος" είναι με "ι" και όχι "επικούρειος", καθώς προέρχεται από το ότι στην αρχαιοελληνική μυθολογία ο Απόλλωνας είχε επικουρήσει την περιοχή και όχι από τον Επίκουρο και τους επικούρειους (π.χ. πυθαγόρειος: από τον Πυθαγόρα), ενώ η γραφή αυτή χρησιμοποιείται ήδη από τον Παυσανία.
Τοποθεσία - Μετάβαση.
Ο κλασικός ναός είναι θεμελιωμένος πάνω στο φυσικό βράχο του όρους Κωτιλίου σε ειδικά διαμορφωμένο γήπεδο. Η τοποθεσία του ναού ονομαζόταν στην αρχαιότητα Βάσσαι (μικρές κοιλάδες) και φιλοξενούσε από τον 7ο αιώνα π.Χ. ιερό του Απόλλωνος Βασσίτα που είχαν ιδρύσει οι γειτονικοί Φιγαλείς, οι οποίοι λάτρευαν τον θεό με την προσωνυμία Επικούριος δηλαδή βοηθός, συμπαραστάτης στον πόλεμο ή στην αρρώστια. Ο πρώτος ναός γνώρισε και μεταγενέστερες φάσεις, γύρω στο 600 και γύρω στο 500 π.Χ., από τις οποίες σώζονται πολυάριθμα αρχιτεκτονικά μέλη. Η μετάβαση στον Ναό του Επικουρίου Απόλλωνα γίνεται από το παραλιακό χωριό Θολό, μέσω Νέας Φιγάλειας (Φιγαλείας) Ηλείας κατά μήκος του ποταμού Νέδα. Ο δρόμος είναι μεν ασφαλτοστρωμένος αλλά λίαν κοπιαστικός λόγω στενότητας και στροφών. Τονίζεται ότι πρόκειται για κοπιαστική μετάβαση και επιστροφή. Η πρόσβαση αυτή είναι δυτική. Από Ανατολικά η πρόσβαση γίνεται μέσω Τρίπολης,Μεγαλόπολης και Ανδρίτσαινας. Η οδική σήμανση είναι άριστη.
Αρχιτεκτονική και διάκοσμος.
Ο αρχαίος περιηγητής Παυσανίας που τον επισκέφθηκε, τον θεώρησε δεύτερο, μετά τον της Τεγέας, ναό της Πελοποννήσου "ἐς κάλλος καὶ τῆς ἁρμονίας ἕνεκα". Ο ναός ξεχωρίζει από τους υπολοίπους κλασικούς ναούς της αρχαιότητας γιατί δεν έχει ανατολικομεσημβρινό προσανατολισμό αλλά είναι κατασκευασμένος με διεύθυνση από βορά προς νότο λόγω οικονομίας του χώρου ή για λατρευτικούς λόγους που συνδέονται με τις παραδόσεις των Αρκάδων μιας και άλλοι ναοί της περιοχής φέρουν ίδιο προσανατολισμό . 
Ο ναός συνδυάζει αρχαϊκά, κλασικά και παραδοσιακά αρκαδικά χαρακτηριστικά. Έτσι προσφέρει ένα ελκυστικό μείγμα του παλιού και του νέου, του αγροτικού και του εκλεπτυσμένου. Η επιμήκης περίπτερη δομή (39,87 × 16,13 μέτρα) είναι κατασκευασμένη κυρίως από γκρίζο ασβεστόλιθο τοπικής προέλευσης. Η εξωτερική κιονοστοιχία του εξάστηλου ναού ακολουθεί έναν εξαιρετικά αυστηρό δωρικό ρυθμό (οι μετόπες δεν είναι λαξευμένες). Όμως στο εσωτερικό, έξοχης ποιότητας γλυπτική συνταιριάζεται με έναν πιο περίτεχνο αρχιτεκτονικό ρυθμό. Το εμπρόσθιο τμήμα του προνάου και του οπισθοδόμου με δύο κίονες "εν παραστάσει" (in antis) αναδιατυπώνουν τον δωρικό ρυθμό. Χαρακτηρίζεται λοιπόν ως ναός δωρικός, δίστυλος εν παραστάσει περίπτερος. Αντιθέτως, στον σηκό μια σειρά εντοιχισμένων ιωνικών κιόνων στέκονται απέναντι σε χαμηλούς τοίχους στήριξης. Στο νότιο τμήμα όπου βρίσκεται το άδυτο, οι δύο τελευταίοι ιωνικοί κίονες του σηκού στέκονται στο μακρινό άκρο λοξών τοίχων, ενώ ανάμεσά τους βρίσκεται ένας κορινθιακός κίων, μόνος στο κέντρο του ναού. Το κιονόκρανο του κίονα αυτού αποτελεί «το αρχαιότερο σωζόμενο δείγμα και θεωρείται πρότυπο για όλα τα "Κορινθιακά" μνημεία του ελληνικού, ρωμαϊκού και μεταγενέστερων πολιτισμών».
Η διακόσμηση είναι αξιοσημείωτη ειδικά λόγω των διαφορετικών υλικών που χρησιμοποιούνται: οι τοίχοι, οι βάσεις και οι κίονες είναι από ασβεστόλιθο, τα ιωνικά κιονόκρανα και το κορινθιακό κιονόκρανο είναι από μάρμαρο Δολιανών όπως και οι λαξευτές μετόπες της εξωτερικής ζωφόρου του κυρίως ναού, οι βάσεις της ιωνικής ζωφόρου στο εσωτερικό του τεμένους, τα ερείσματα και τα κεραμίδια της οροφής.
Ζωφόρος.
Στις αρχές του 19ου αιώνα η ζωφόρος ανασκάφηκε από τα ερείπια και δόθηκε προς πώληση. Τελικά αγοράστηκε από την βρετανική κυβέρνηση. Στην αρχαιοελληνική αρχιτεκτονική η ζωφόρος κοσμούσε το εξωτερικό του ναού αλλά στις Βάσσες η ζωφόρος περιέτρεχε το εσωτερικό του σηκού. Η ζωφόρος αναπαριστά δύο θέματα: τη μάχη ανάμεσα στους Έλληνες, με αρχηγό τον Ηρακλή (διακρίνεται από τη λεοντή του) και τις Αμαζόνες και την μάχη μεταξύ Λαπιθών και Κενταύρων. Το δεύτερο ήταν συχνό θέμα στην αρχαιοελληνική τέχνη και εμφανίζεται στις μετόπες του Παρθενώνα. Εδώ οι γυναίκες των Λαπιθών απεικονίζονται να κρατούν σφιχτά τα μικρά παιδιά τους καθώς προσπαθούν να αντισταθούν στους Κενταύρους.
Αν και η απόδοση αυτής της ζωφόρου είναι ανομοιογενής στην ποιότητα, δραματική ζωηρότητα και βίαιη κίνηση διέπουν το όλο σχέδιο. Τα υπερβολικά στροβιλιζόμενα ενδύματα των Λαπιθών γυναικών και των Αμαζόνων απηχούν και ενισχύουν την αίσθηση της κίνησης που χαρακτηρίζει τις ίδιες τις μορφές. Λόγω αυτών των χαρακτηριστικών ορισμένοι μελετητές παραλλήλισαν τη σύνθεση αυτή με στοιχεία του μπαρόκ. Τη ζωφόρο ίσως φιλοτέχνησε ο γλύπτης Παιώνιος, δημιουργός της περιφημης Νίκης που εκτίθεται στο Αρχαιολογικό Μουσείο Ολυμπίας.
Ανασκαφές.
Ο ναός παρέμεινε σε χρήση κατά τα ελληνιστικά και ρωμαϊκά χρόνια όπως φαίνεται από τις επιδιορθώσεις που δεχόταν η κεραμοσκεπή. Με την κατάρρευση της στέγης λόγω της φθοράς των ξύλινων δοκαριών της επήλθε η πρώτη σημαντική καταστροφή. Η ανθρώπινη επέμβαση ήταν ένας άλλος φθοροποιός παράγοντας. Το 1765 ο ναός ταυτίσθηκε επιτυχώς από το Γάλλο αρχιτέκτονα J. Bocher. Το 1812 διενεργήθηκαν οι πρώτες συστηματικές ανασκαφές από τους: J. Foster, C. R. Cockerell, K. H. von Hallerstein, G. Gropius, J. Linckh, O. M. Stackerlberg, και P. O. Brondsted και έφεραν στο φως τις πλάκες της ζωφόρου και το κορινθιακό κιονόκρανο. 
Τα ευρήματα μεταφέρθηκαν στη Ζάκυνθο, με τη συγκατάθεση του Βελή πασά, που είχε δωροδοκηθεί για το σκοπό αυτό. Το 1814 η ζωφόρος αγοράστηκε με εντολή του Αγγλου αντιβασιλέως Γεωργίου και το 1815 κατέληξε στο Βρεταννικό Μουσείο. Ο Άγγλος διανοούμενος Christian Muller χαρακτήρισε την υφαρπαγή των μνημείων πράξη βανδαλισμού, αντίστοιχη με αυτή του λόρδου Έλγιν.
Το 1902 έγινε συστηματική ανασκαφή της περιοχής από την πρώτη Αρχαιολογική Εταιρία Αθηνών υπό τους αρχαιολόγους Κωνσταντίνο Κουρουνιώτη, Κωνσταντίνο Ρωμαίο και Παναγή Καββαδία. Περαιτέρω ανασκαφές έλαβαν χώρα το 1959, 1970 και 1975-80 υπό την διεύθυνση του Ν. Γιαλούρη. Το 1975 δημιουργήθηκε η Επιτροπή Συντηρήσεως του Ναού του Επικουρίου Απόλλωνος με καθήκοντα τον προγραμματισμό και τη σύνταξη μελετών συντήρησης και αναστήλωσης. Το 1982 η Επιτροπή ανασυστάθηκε και το Υπουργείο Πολιτισμού ανέλαβε την αποκατάσταση του μνημείου. Το σαθρό έδαφος στο οποίο είναι χτισμένος, οι ψυχρές κλιματολογικές συνθήκες που επικρατούν στην περιοχή και το ασβεστολιθικό υλικό από το οποίο είναι φτιαγμένος, επέβαλαν τη μόνιμη κάλυψη του ναού με στέγαστρο από το 1987. Σύμφωνα με τον προγραμματισμό του υπουργείου το στέγαστρο, το αντισεισμικό ικρίωμα, καθώς και οι άλλες εγκαταστάσεις, θα απομακρυνθούν μετά την ολοκλήρωση των απαραίτητων επεμβάσεων.

</doc>
<doc id="68084" url="https://el.wikipedia.org/wiki?curid=68084" title="Champions League Χειροσφαίρισης">
Champions League Χειροσφαίρισης



</doc>
<doc id="68085" url="https://el.wikipedia.org/wiki?curid=68085" title="ΕΟΧ Τσάμπιονς Λιγκ">
ΕΟΧ Τσάμπιονς Λιγκ

Το Κύπελλο Πρωταθλητριών Ομάδων (αγγλικά: "EHF Champions League") το οποίο ονομάζεται και Τσάμπιονς Λιγκ ή Τσάμπιονς Καπ, στη χειροσφαίριση, αποτελεί μία ετήσια οργάνωση της χειροσφαίρισης, σε επίπεδο Ευρώπης. Η εν λόγω διοργάνωση ξεκίνησε ως "Κύπελλο Πρωταθλητριών" και στη συνέχεια μετονομάσθηκε σε "Τσάμπιονς Λιγκ". Επίσης, από την περίοδο 2010-2011 αναφέρεται και ως "VELUX EHF Champions League" για εμπορικούς λόγους.
Η ισπανική Μπαρτσελόνα είναι η πλέον πετυχημένη ομάδα στην ιστορία της διοργάνωσης με συνολικά 8 κατακτήσεις από το 1991 έως το 2011.
Ο τελευταίος χρονικά τελικός της διοργάνωσης διεξήχθη στις 1 Ιουνίου 2014 στην Lanxess Arena της Κολωνίας, με νικήτρια την γερμανική ΣΓ Φλένσμπουργκ-Χάντεβιτ απέναντι στην, επίσης γερμανική, ΤΧΒ Κίελ.
Ιστορία.
Η διοργάνωση έκανε για πρώτη φορά την εμφάνισή της την σεζόν 1956-1957, ενώ, έκτοτε, και καθ'όλη την διάρκεια της ιστορίας της γνώρισε διαφορετικούς τρόπους διεξαγωγής. Αρχικά, περιελάμβανε όσες ομάδες είχαν τερματίσει στην πρώτη θέση των εθνικών τους πρωταθλημάτων. Η διοργάνωση αυτή, της οποίας υπεύθυνη είναι η Ευρωπαϊκή Ομοσπονδία Χάντμπολ, φιλοξενεί, πλέον, τις σημαντικότερες ομάδες των ευρωπαϊκών εθνικών πρωταθλημάτων.
1957-1990 : κυριαρχία των χωρών του ανατολικού μπλοκ και της Γερμανίας.
Από το 1957 κι έπειτα ξεκίνησε περίοδος κυριαρχίας των ομάδων προερχόμενων από τις χώρες του ανατολικού μπλοκ, καθώς και την Γερμανία. Οι Ελβετοί της Ότμαρ Ζανκτ-Γκάλεν αποτέλεσαν την πρώτη εξαίρεση στην κυριαρχία στην διάρκεια αυτής της περιόδου κυριαρχίας, φτάνοντας ανεπιτυχώς ωστόσο, ως τον τελικό της διοργάνωσης το 1983. Η Ατλέτικο Μαδρίτης δεν κατάφερε να ξεπεράσει την επιτυχία των Ελβετών, ηττώμενη, με την σειρά της, από την γιουγκοσλάβικη Μεταλοπλάστικα Σάμπατς. Το 1990, η πορεία ως τον τελικό της διοργάνωσης της Μπαρτσελόνα, παρά την ήττα της απέναντι στην ΤΣΣΚΑ Μινσκ, προετοίμασε το έδαφος για την λήξη της διάρκειας τριάντα ετών κυριαρχίας των ομάδων του ανατολικού μπλοκ και της Γερμανίας στην διοργάνωση.
1990-2001 : κυριαρχία των ισπανικών ομάδων και της ΦΚ Μπαρτσελόνα.
Έναν χρόνο μετά την ήττα της απέναντι στην ΤΣΣΚΑ Μινσκ, η ΦΚ Μπαρτσελόνα επανήλθε δριμύτερη επικρατώντας των Γιουγκοσλάβων της ΡΚ Πρόλετερ Ζρένγιανιν. Χρειάστηκε, ωστόσο, να περάσουν άλλα πέντε χρόνια προτού οι Καταλανοί κυριαρχήσουν στο ευρωπαϊκό χάντμπολ. Ενδιάμεσα, η ΡΚ Ζάγκρεμπ, πλέον συμμετέχουσα ως κροατική ομάδα, κατέκτησε δύο διαδοχικές χρονιές το Τσάμπιονς Λιγκ το 1992 και το 1993, προτού την διαδεχτεί η ΚΜ Καντάμπρια της οποίας η Ζάγκρεμπ είχε επικρατήσει δύο χρόνια νωρίτερα, με τους Ισπανούς να επικρατούν στον τελικό της διοργάνωσης της μοναδικής πορτογαλικής ομάδας που να έχει φτάσει στην ιστορία της στον τελικό της διοργάνωσης αυτής, την ΑΜΚ Μπράγκα.
Η ΚΝ Μπιντασόα Ιρούν διαδέχτηκε, το 1995, την Καντάμπρια στο ιστορικό των κατακτήσεων, προτού ηττηθεί την αμέσως επόμενη σεζόν από την ΦΚ Μπαρτσελόνα, η οποία και κατέκτησε τις επόμενες τέσσερις χρονιές την διοργάνωση, επικρατώντας, μεταξύ άλλων, της ΡΚ Ζάγκρεμπ στον τελικό τρεις συνεχόμενες χρονιές (1997 με 1999), ενώ στην συνέχεια της ΤΧΒ Κίελ, της οποίας ήταν η πρώτη συμμετοχή σε τελικό της συγκεκριμένης διοργάνωσης. Ήταν η ΠΣΑ Παμπλόνα, κατά την πρώτη της συμμετοχή σε τελικό του Τσάμπιονς Λιγκ το 2001, που πέτυχε το επίτευγμα να επικρατήσει για πρώτη φορά έπειτα από έξι χρόνια των Καταλανών στον τελικό.
2002-2004 : μεταβατική περίοδος.
Το 2002, η ΣΚ Μάγκντεμπουργκ έγινε η πρώτη γερμανική ομάδα, έπειτα από διάστημα 19 ετών, και την νίκη της ΒφΛ Γκούμερσμπαχ που να κατακτά την διοργάνωση (με σκορ τελικού 23 - 21 και 30 - 25). Το 2003, ήταν η σειρά της Μονπελιέ ΧΜ να κατακτήσει, για πρώτη φορά στην ιστορία του γαλλικού χάντμπολ, το Τσάμπιονς Λιγκ, επικρατώντας της ΠΣΑ Παμπλόνα, νικήτριας της διοργάνωσης δύο χρόνια νωρίτερα, χάρη σε μία ευρεία νίκη με σκορ 31 - 19 κατά τον επαναληπτικό τελικό, καλύπτοντας με αυτό τον τρόπο το μειονέκτημα των 8 τερμάτων που είχε κατά τον πρώτο τελικό (19 - 27). Τέλος, το 2004, η σλοβένικη Τσέλιγιε Πιβόβαρνα Λάσκο ήρθε να προστεθεί στο ιστορικό των νικητών της διοργάνωσης για πρώτη φορά στην ιστορία της (με σκορ τελικού 34 - 28 και 30 - 28).
2005-2012 : κυριαρχία των ΦΚ Μπαρτσελόνα, Κίελ και Θιουδάδ Ρεάλ.
Τα χρόνια πέρασαν και το 2005 έλαβε χώρα η άφιξη της ΜΜ Θιουδάδ Ρεάλ στο ευρωπαϊκό στερέωμα. Ηττώμενη με ένα τέρμα διαφορά στους διπλούς τελικούς απέναντι στην ΦΚ Μπαρτσελόνα, η οποία, ειρήσθω εν παρόδω, κατέκτησε την διοργάνωση για έβδομη φορά στην ιστορία της, η ομάδα κατέκτησε με σχετική ευκολία το τρόπαιο την επόμενη σεζόν, επικρατώντας της ΠΣΑ Παμπλόνα με διαφορά 15 τερμάτων. Το 2007, η ΤΧΒ Κίελ, η οποία είχε ηττηθεί επτά χρόνια νωρίτερα στον τελικό της διοργάνωσης από την Μπαρτσελόνα, επικράτησε με διαφορά δύο τερμάτων της ΣΓ Φλένσμπουργκ-Χάντεβιτ.
Έκτοτε, μία περίοδος κυριαρχίας των Μπαρτσελόνα, ΜΜ Θιουδάδ Ρεάλ και ΤΧΒ Κίελ έλαβε χώρα, με τις παραπάνω ομάδες να δίνουν όλες τους το παρόν στον τελικό: η Θιουδάδ Ρεάλ επικράτησε δύο διαδοχικές χρονιές στον της Κίελ στον τελικό, με τους Γερμανούς να ηττώνται με ένα τέρμα διαφορά στην τελευταία χρονιά διεξαγωγής του τελικού υπό την μορφή διπλών αναμετρήσεων. Με έτος εκκίνησης το 2010 έκανε την εμφάνισή της η φάση του "Final 4", η οποία λαμβάνει χώρα στην Lanxess Arena της Κολωνίας, όπου η Κίελ επικράτησε της Μπαρτσελόνα με διαφορά δύο τερμάτων, δέκα χρόνια μετά την ήττα της απέναντι στους Καταλανούς με δύο τέρματα διαφορά. Οι τελευταίοι, επανήλθαν δριμύτεροι την αμέσως επόμενη σεζόν επικρατώντας της Θιουδάδ Ρεάλ. Το 2012, η Θιουδάδ Ρεάλ, η οποία είχε πλέον μετονομαστεί σε ΜΜ Ατλέτικο Μαδρίτης, ηττήθηκε εκ νέου απέναντι στην ΤΧΒ Κίελ, η οποία κατάφερε να επικρατήσει έπειτα από τους χαμένους τελικούς του 2008 και του 2009.
Από το 2012 : τα γερμανικά αουτσάιντερ και τα οικονομικά προβλήματα.
Τις σεζόν που ακολούθησαν, ένα αντίστοιχο σκηνικό επαναλήφθηκε στην διάρκεια του "Final-Four". Πράγματι, τα δύο κύρια φαβορί που ήταν οι ΤΧΒ Κίελ και Μπαρτσελόνα ηττήθηκαν διαδοχικά από μια δεύτερη γερμανική ομάδα που πραγματοποίησε την έκπληξη, την ΧΣΦ Αμβούργο το 2013 κι έπειτα την ΣΓ Φλένσμπουργκ-Χάντεβιτ το 2014. Με αυτό τον τρόπο, με ηγέτη της τον Κροάτη πλέι μέικερ της, Ντομαγκόι Ντούβνιακ, ο οποίος στη συνέχεια ανακηρύχτηκε καλύτερος αθλητής του χάντμπολ για το 2013, το Αμβούργο επικράτησε της Κίελ, κατόχου του τροπαίου, με σκορ 39 - 33 στον ημιτελικό κι έπειτα της Μπαρτσελόνα με σκορ 30 - 29 μετά από διαδικασία παράτασης. Την επόμενη σεζόν, η Φλένσμπουργκ χρειάστηκε να φτάσει στην διαδικασία των πέναλτι για να επικρατήσει της Μπαρτσελόνα (36-36, 5-3 στα πέναλτι) κι έπειτα επικράτησε της Κίελ με σκορ 30 - 28.
Ταυτόχρονα, η οικονομική κρίση χτύπησε αριθμό ευρωπαϊκών συλλόγων, σε βαθμό, μάλιστα, ορισμένοι εξ'αυτών να υποχρεωθούν να ακυρώσουν την συμμετοχή τους στην διοργάνωση (Μεντβέντι Τσέχοφ την σεζόν 2013-14, ΧΣΦ Αμβούργο, η οποία, έναν χρόνο μετά την κατάκτηση του ευρωπαϊκού τίτλου, βρέθηκε αντιμέτωπη με σοβαρά οικονομικά προβλήματα), ενώ άλλοι υποχρεώθηκαν στην διάλυση (Ατλέτικο Μαδρίτης, ΑΓ Κιόμπενχαβν, ΡΚ Τσίμος Κόπερ). Έτσι, για την σεζόν 2014/2015, η EHF επανεξέτασε τον τρόπο διεξαγωγής των συλλογικών διοργανώσεων που βρίσκονται υπό την σκέπη της, μεταξύ αυτών και το Τσάμπιονς Λιγκ: τμήμα των ομάδων οι οποίες θα συμμετάσχουν στην διοργάνωση, συνεπώς, θα υποβάλλονται σε οικονομικό έλεγχο, ο οποίος και θα τους χορηγεί ή όχι άδεια συμμετοχής έπειτα από εξέταση φακέλων αναφορικά με την οικονομική ευμάρεια των συλλόγων, τα τηλεοπτικά δικαιώματα, την προσέλευση στις αναμετρήσεις, την προϊστορία των συλλόγων στις ευρωπαϊκές διοργανώσεις, κτλ. Επιπλέον, ενόψει της σεζόν 2014/2015, η EHF αποφάσισε να βάλει σε εφαρμογή σχέδιο διαβάθμισης της διοργάνωσης σε δύο επίπεδα.

</doc>
<doc id="68086" url="https://el.wikipedia.org/wiki?curid=68086" title="Χάρης Γραμμός">
Χάρης Γραμμός

Ο Χάρης (Χαράλαμπος) Γραμμός είναι Έλληνας παλαίμαχος ποδοσφαιριστής. Γεννήθηκε το 1948.
Αγωνιζόταν στη θέση του ακραίου επιθετικού. Ξεκίνησε την καριέρα του από τον Αχιλλέα Μυτιλήνης. Κατόπιν αγωνίστηκε για δέκα χρόνια στον Παναθηναϊκό, συμμετέχοντας σε 215 αγώνες της Α΄ Εθνικής σκοράροντας 45 γκολ στο πρωτάθλημα και 11 στο Κύπελλο. Με τον Παναθηναϊκό κατέκτησε 3 πρωταθλήματα (1969, 1970, 1972) και 2 κύπελλα (1967, 1969).
Ο Χάρης Γραμμός συμμετείχε σε 23 ευρωπαϊκά παιχνίδια του Παναθηναϊκού και ήταν μέλος της ομάδας που έφτασε στον τελικό του Κυπέλλου Πρωταθλητριών Ευρώπης το 1971 στο Στάδιο Γουέμπλεϊ.Το 1976 αγωνίστηκε για ένα χρόνο στον Ολυμπιακό και το 1977-78 στην Β΄ Εθνική με την Γ.Σ. Καλλιθέα.
Έχει αγωνιστεί στις Εθνικές Νέων (1966: 2 ματς-1 γκολ) και Ελπίδων.

</doc>
<doc id="68087" url="https://el.wikipedia.org/wiki?curid=68087" title="Challenge Cup (χειροσφαίριση)">
Challenge Cup (χειροσφαίριση)



</doc>
<doc id="68088" url="https://el.wikipedia.org/wiki?curid=68088" title="Ευρωπαϊκό κύπελλο θριάμβου χειροσφαίρισης">
Ευρωπαϊκό κύπελλο θριάμβου χειροσφαίρισης

Μπορεί να αφορά τα άρθρα:

</doc>
<doc id="68089" url="https://el.wikipedia.org/wiki?curid=68089" title="Τότης Φυλακούρης">
Τότης Φυλακούρης

Ο Τότης (Παναγιώτης) Φυλακούρης (γεννημένος το 1947) είναι Έλληνας πρώην διεθνής ποδοσφαιριστής, που αγωνίστηκε για δέκα χρόνια στον Παναθηναϊκό, συμμετέχοντας σε 207 αγώνες της Α΄ Εθνικής σκοράροντας 17 γκολ στο πρωτάθλημα και 7 στο Κύπελλο.
Καριέρα.
Σε συλλογικό επίπεδο.
Με τον Παναθηναϊκό κατέκτησε 4 πρωταθλήματα (1964, 1969, 1970, 1972) και δύο Κύπελλα (1967, 1969), ενώ συμμετείχε σε 16 ευρωπαϊκούς αγώνες και ήταν μέλος της ομάδας που έφτασε στον τελικό του κυπέλλου πρωταθλητριών Ευρώπης το 1971 στο στάδιο Γουέμπλεϊ. Αγωνίστηκε την ίδια χρονιά στον τελικό του Διηπειρωτικού Κυπέλλου σημειώνοντας γκολ και στις 2 αναμετρήσεις του Παναθηναϊκού με τη Νασιονάλ Μοντεβιδέο.
Επίσης αγωνίσθηκε στον Εθνικό Πειραιώς και για δύο χρόνια στο πρωτάθλημα της Β΄ Εθνικής κατηγορίας, με τη φανέλα του Α.Ο. Αιγάλεω.
Εκτός από ποδοσφαιριστής του Παναθηναϊκού είχε αναλάβει και χρέη υπηρεσιακού προπονητή το 2005 (αντικαθιστώντας το Ζντένεκ Σκάζνι έως ότου να αναλάβει την ομάδα ο Αλμπέρτο Μαλεζάνι) έχοντας πολύ καλά αποτελέσματα. Έχει δηλώσει επανειλημμένα ότι πάντα θα είναι ένας "στρατιώτης" του συλλόγου και θα είναι δίπλα στην ομάδα από όποιο πόστο χρειαστεί γι' αυτόν τον λόγο είναι εξαιρετικά αγαπητός στους φιλάθλους της ομάδας.
Στις εθνικές ομάδες.
Τον Δεκέμβριο του 1966 αγωνίστηκε με την εθνική νέων στο ευρωπαϊκό πρωτάθλημα σε δύο αγώνες.
Κατέκτησε το Παγκόσμιο Κύπελλο Ποδοσφαίρου Ενόπλων 1968 με την εθνική ενόπλων στη Βαγδάτη. Επίσης, αγωνίστηκε στην εθνική Ελπίδων, με την οποία το 1969 κατέκτησε το Βαλκανικό Κύπελλο.
Οικογένεια.
Ποδοσφαιριστής υπήρξε και ο αδερφός του, Δημήτρης, που ξεκίνησε από τον Ποσειδώνα Γλυφάδας και αγωνίστηκε επίσης στον Παναθηναϊκό στις αρχές της δεκαετίας του '60 (κατέκτησε τα πρωταθλήματα 1961, 1962) και υπήρξε επίσης διεθνής με την εθνική νέων, με την οποία μετείχε στο ευρωπαϊκό πρωτάθλημα 1961 και πέτυχε δύο γκολ στους δύο αγώνες που αγωνίστηκε. Ωστόσο, αναγκάσθηκε να σταματήσει πολύ πρόωρα το ποδόσφαιρο, έπειτα από έναν σοβαρό τραυματισμό που υπέστη οδηγώντας το μηχανάκι του. Ο Δημήτρης μεσολάβησε για να έρθει ο Τότης στον ΠΑΟ.

</doc>
<doc id="68090" url="https://el.wikipedia.org/wiki?curid=68090" title="Κύπελλο Ευρωπαϊκής Ομοσπονδίας χειροσφαίρισης">
Κύπελλο Ευρωπαϊκής Ομοσπονδίας χειροσφαίρισης

Μπορεί να αφορά τα άρθρα:

</doc>
<doc id="68091" url="https://el.wikipedia.org/wiki?curid=68091" title="Άνθιμος Καψής">
Άνθιμος Καψής

Ο Άνθιμος Καψής (Αστυπάλαια, 3 Σεπτεμβρίου 1950) είναι Έλληνας διεθνής πρώην ποδοσφαιριστής, ο οποίος αγωνιζόταν στη θέση του κεντρικού αμυντικού. Είναι πατέρας του Μιχάλη Καψή.
Καριέρα.
Σε συλλογικό επίπεδο.
Ο Άνθιμος Καψής μεγάλωσε στον Πειραιά και ξεκίνησε επίσημα το ποδόσφαιρο από τον Αστέρα Κερατσινίου. Το 1969 πήρε μεταγραφή στον Παναθηναϊκό, με τη φανέλα του οποίου αγωνίστηκε όλο το υπόλοιπο της ποδοσφαιρικής του καριέρας μέχρι και το 1984, συμμετέχοντας σε 319 αγώνες της Α΄ Εθνικής σημειώνοντας πέντε τέρματα στο πρωτάθλημα και ένα στο Κύπελλο.
Στον Παναθηναϊκό αγωνίστηκε για πρώτη φορά την περίοδο 1970-71 και έκανε το ντεμπούτο του στον αγώνα με την Έβερτον στο Λονδίνο για το κύπελλο Πρωταθλητριών, όταν το "τριφύλλι" έφτασε μέχρι τον τελικό της διοργάνωσης όπου αντιμετώπισε τον Άγιαξ στο Γουέμπλεϊ. Ο Άνθιμος Καψής συμμετείχε συνολικά σε 18 ευρωπαϊκούς αγώνες του Παναθηναϊκού.
Μαζί με τους Βαγγέλη Πανάκη, Φραγκίσκο Σούρπη, και Γιάννη Γκούμα είναι οι τέσσερις ποδοσφαιριστές που αγωνίστηκαν σε όλη τους την καριέρα μόνο στον Παναθηναϊκό.
Στις εθνικές ομάδες.
Το ντεμπούτο του με την Ελλάδα πραγματοποιήθηκε την 1η Δεκεμβρίου 1971 στον εντός έδρας αγώνα εναντίον της Αγγλίας για τα προκριματικά του Κυπέλλου Εθνών 1972. Ήταν ο αρχηγός της ελληνικής ομάδας που συμμετείχε στο Ευρωπαϊκό Πρωτάθλημα του 1980 στην Ιταλία. Με τη γαλανόλευκη φανέλα είχε συνολικά 35 συμμετοχές.
Το 1972 μετείχε με την εθνική ενόπλων στους προκριματικούς αγώνες για το Παγκόσμιο Κύπελλο Ποδοσφαίρου Ενόπλων 1972 αλλά δεν μετείχε στην τελική φάση.
Το 1970 αγωνίστηκε με την Εθνική ερασιτεχνική ομάδα ποδοσφαίρου Ελλάδας στο Κύπελλο Ερασιτεχνών ΟΥΕΦΑ σε δυο αγώνες της προκριματικής φάσης με την Μάλτα και την Ιταλία.

</doc>
<doc id="68093" url="https://el.wikipedia.org/wiki?curid=68093" title="Αριστείδης Καμάρας">
Αριστείδης Καμάρας

Ο Αριστείδης "Καμάρας" Κατροδαύλης (2 Μαρτίου 1939) είναι Έλληνας πρώην διεθνής ποδοσφαιριστής, ο οποίος αγωνιζόταν ως δεξιός αμυντικός αλλά και ως αμυντικός μέσος.
Καριέρα ποδοσφαιριστή.
Σε συλλογικό επίπεδο.
Ξεκίνησε την καριέρα του στον Απόλλωνα Σμύρνης (τότε Απόλλων Αθηνών) και το 1961 τον απέκτησε ο Παναθηναϊκός, στον οποίο αγωνίστηκε για δώδεκα χρόνια συμμετέχοντας σε 305 αγώνες της Α΄ Εθνικής σκοράροντας 18 τέρματα στο πρωτάθλημα και 3 στο Κύπελλο. Με τον Παναθηναϊκό κατέκτησε 6 πρωταθλήματα (1962, 1964, 1965, 1969, 1970, 1972) και δύο κύπελλα (1967, 1969).
Ο Αριστείδης Καμάρας συμμετείχε σε 28 ευρωπαϊκά παιχνίδια του Παναθηναϊκού και ήταν μέλος της ομάδας που έφτασε στον τελικό του Κυπέλλου Πρωταθλητριών το 1971 στο Στάδιο Γουέμπλεϊ. Στον δρόμο για τον τελικό σημείωσε το τέρμα του Παναθηναϊκού στην ήττα με 4-1 από τον Ερυθρό Αστέρα και το τρίτο τέρμα στη νίκη πρόκριση 3-0 του επαναληπτικού αγώνα.
Στην Εθνική Ελλάδας.
Το ντεμπούτο του με την Ελλάδα πραγματοποιήθηκε στις 3 Ιουλίου 1960, στον εκτός έδρας φιλικό αγώνα εναντίον της Δανίας. Υπήρξε μέλος της για δώδεκα συνολικά χρόνια (1960-1971), έχοντας 30 συμμετοχές.
Καριέρα στη Νομική.
Ο Αριστείδης Καμάρας μετά το τέλος της ποδοσφαιρικής του καριέρας αφοσιώθηκε στη Νομική, που είχε σπουδάσει ταυτόχρονα με την ενασχόλησή του με το ποδόσφαιρο. Έχει μάλιστα χρηματίσει νομικός σύμβουλος του Πανελληνίου Συνδέσμου Αμειβομένων Ποδοσφαιριστών. 
Παράλληλα με την ενασχόλησή του στα νομικά, το 2000 εξελέγη και πρόεδρος της ομάδας που τον ανέδειξε, του Απόλλωνα Σμύρνης. 

</doc>
<doc id="68094" url="https://el.wikipedia.org/wiki?curid=68094" title="Φραγκίσκος Σούρπης">
Φραγκίσκος Σούρπης

Ο Φραγκίσκος Σούρπης (γεν. 4 Μαρτίου 1943) είναι πρώην ποδοσφαιριστής και ορθοπαιδικός. Αγωνίστηκε για έντεκα χρόνια στον Παναθηναϊκό από το 1962 έως το 1973 οπότε και τερμάτισε την καριέρα του σε ηλικία 30 ετών. Αγωνιζόταν στη θέση του κεντρικού αμυντικού, συμμετέχοντας σε 310 αγώνες της Α΄ Εθνικής. Με τον Παναθηναϊκό κατέκτησε 6 Πρωταθλήματα: 1962, 1964, 1965, 1969, 1970, 1972 και δύο Κύπελλα: 1967, 1969.
Ο Φραγκίσκος Σούρπης συμμετείχε σε 25 ευρωπαϊκά παιχνίδια του Παναθηναϊκού και ήταν μέλος της ομάδας που έφτασε στον τελικό του Κυπέλλου Πρωταθλητριών Ευρώπης το 1971 στο Στάδιο Γουέμπλεϊ.
Ο Άνθιμος Καψής, ο Φραγκίσκος Σούρπης και ο Βαγγέλης Πανάκης είναι οι τρεις ποδοσφαιριστές που αγωνίστηκαν σε όλη τους την καριέρα μόνο στον Παναθηναϊκό.
Ο Φραγκίσκος Σούρπης έχει αγωνιστεί σε 6 αγώνες με την Εθνική Ελλάδος.

</doc>
<doc id="68095" url="https://el.wikipedia.org/wiki?curid=68095" title="Τρομελίν">
Τρομελίν



</doc>
<doc id="68096" url="https://el.wikipedia.org/wiki?curid=68096" title="Ευρωπαϊκό ομαδικό πρωτάθλημα τοιχοσφαίρισης">
Ευρωπαϊκό ομαδικό πρωτάθλημα τοιχοσφαίρισης

Το Ευρωπαϊκό ομαδικό πρωτάθλημα τοιχοσφαίρισης, αποτελεί τη σημαντικότερη ευρωπαϊκή διοργάνωση του όχι και τόσο ανεπτυγμένου στην Ελλάδα αθλήματος της τοιχοσφαίριση.
2008.
Στον τελικό του 2008 στους άνδρες, που διεξήχθη στις 3 Μαΐου του 2008 στο Άμστερνταμ, τον τίτλο κατέκτησε η Αγγλία, νικώντας με 3-0 τη Γαλλία. Την τρίτη θέση κατέλαβε η Ολλανδία, νικώντας τη Γερμανία με 3-1. Στον τελικό των γυναικών, που διεξήχθη την ίδια μέρα με εκείνου των ανδρών, η Αγγλία κέρδισε με 3-0 την Ολλανδία και το χάλκινο μετάλλιο πήρε η Γαλλία με νίκη .επί της Ιρλανδίας με 2-1.
2009.
Στη διοργάνωση του 2009, η Αγγλία κέρδισε ξανά τον τίτλο σε άνδρες και γυναίκες. Οι αγώνες διεξήχθησαν από τις 28 Απριλίου ως τις 2 Μαΐου του 2009 στη Σουηδία και στον τελικό των ανδρών η Αγγλία κέρδισε με 3-1 και σε εκείνο των γυναικών την Ολλανδία με 3-0.

</doc>
<doc id="68097" url="https://el.wikipedia.org/wiki?curid=68097" title="Γιάννης Τομαράς">
Γιάννης Τομαράς

Ο Γιάννης Τομαράς είναι πρώην διεθνής ποδοσφαιριστής.
Βιογραφικό.
Γεννήθηκε το 1947. Αγωνίστηκε στον Παναθηναϊκό στη θέση του δεξιού αμυντικού και ήταν μέλος της ομάδας που αγωνίστηκε στον τελικό του Κύπελλο Πρωταθλητριών Ευρώπης το 1971. Συμμετείχε σε όλους τους ευρωπαϊκούς αγώνες της περιόδου. Ωστόσο, σε αγώνα του Παναθηναϊκού με τη Νασιονάλ Μοντεβιδέο για το Διηπειρωτικό Κύπελλο του 1971, ο Ουρουγουανός Μοράλες, αν και παίκτης της επίθεσης, σε ένα σκληρό μαρκάρισμα έσπασε το πόδι του Τομαρά με αποτέλεσμα, λόγω του τραυματισμού, η ποδοσφαιρική σταδιοδρομία σχεδόν να τελειώσει.
Τελευταία ομάδα της καριέρας του, το 1979, ήταν ο Ήφαιστος Περιστερίου.
Τίτλοι.
Με τον Παναθηναϊκό κέρδισε τέσσερα πρωταθλήματα: 1969, 1970, 1972, 1977. 
Διεθνής.
Το 1967 χρίστηκε διεθνής με την Ολυμπιακή Εθνική ομάδα στους δύο αγώνες για το προολυμπιακό τουρνουά με την Αν. Γερμανία.
Επίσης, πριν από τον τραυματισμό του, αγωνίστηκε τρεις φορές με την Εθνική Ελλάδος το 1970-1971. 

</doc>
<doc id="68099" url="https://el.wikipedia.org/wiki?curid=68099" title="Σούπερ Καπ υδατοσφαίρισης Ευρώπης">
Σούπερ Καπ υδατοσφαίρισης Ευρώπης

Το Σούπερ Καπ υδατοσφαίρισης Ευρώπης είναι διοργάνωση της διεθνούς υδατοσφαίρισης. 
Μπορεί να αφορά τα άρθρα:

</doc>
<doc id="68102" url="https://el.wikipedia.org/wiki?curid=68102" title="Ιμπρεσσιονισμός">
Ιμπρεσσιονισμός



</doc>
<doc id="68104" url="https://el.wikipedia.org/wiki?curid=68104" title="Κύπελλο Πρωταθλητριών Υδατοσφαίρισης Γυναικών">
Κύπελλο Πρωταθλητριών Υδατοσφαίρισης Γυναικών



</doc>
<doc id="68105" url="https://el.wikipedia.org/wiki?curid=68105" title="Κύπελλο Κορυφαίων Ομάδων Πετοσφαίρισης">
Κύπελλο Κορυφαίων Ομάδων Πετοσφαίρισης



</doc>
<doc id="68106" url="https://el.wikipedia.org/wiki?curid=68106" title="Κύπελλο Πρωταθλητριών Υδατοσφαίρισης Ανδρών">
Κύπελλο Πρωταθλητριών Υδατοσφαίρισης Ανδρών



</doc>
<doc id="68107" url="https://el.wikipedia.org/wiki?curid=68107" title="Μονή Αγίου Παντελεήμονος (Άγιο Όρος)">
Μονή Αγίου Παντελεήμονος (Άγιο Όρος)

Η Ιερά Πατριαρχική και Σταυροπηγιακή Μονή Αγίου Παντελεήμονος (Ρωσικού) στον Άθω (), που είναι γνωστότερη ως "Ρωσικό Μοναστήρι", είναι μία εκ των είκοσι μονών του Αγίου Όρους και κατατάσσεται δέκατη ένατη (19η) στην ιεραρχική τάξη των Αγιορείτικων μονών. 
Καθηγούμενος της Ιεράς Μονής είναι ο Αρχιμανδρίτης Ευλόγιος Παντελεημονίτης. 
Βρίσκεται στη δυτική πλευρά της χερσονήσου του Άθω, επί της παραλίας και απέχει 15 χλμ. από την πρωτεύουσα, τις Καρυές.
Στη Μονή εκάρη μοναχός ο Άγιος Δανιήλ ο Σμυρναίος (ο μετέπειτα καλούμενος "Κατουνακιώτης").
Ιστορία.
Γενικά.
Ιδρύθηκε στις αρχές του 11ου αι., αρχικά στη θέση Παλαιομονάστηρο. Πυρπολήθηκε τον 13ο αι. και στη συνέχεια τέθηκε υπό την προστασία των Σέρβων Βασιλέων. Τον 17ο αι. περιέπεσε σε παρακμή. Το σημερινό μοναστήρι χτίστηκε το 1765. Το οκτάτρουλο καθολικό του μοναστηριού, αφιερωμένο στον Άγιο Παντελεήμονα, χτίστηκε στα χρόνια 1812-21. Το τέμπλο είναι ρωσικής τέχνης. Η τράπεζα χτίστηκε το 1892. Σήμερα (2020), το κοινοβιο εχει 104 μοναχούς και τα εξαρτηματα της 26 μοναχούς.Σύνολο μοναχών και εξαρτηματικών, κυμαίνεται στα 130 άτομα.
Ο Πανσλαβισμός και η αποχώρηση των Ελλήνων μοναχών - δίωξη αγίου Δανιήλ Σμυρναίου.
Το 1866 στη Μονή Αγίου Παντελεήμονος εκάρη μοναχός ο Άγιος Δανιήλ ο Σμυρναίος (ο μετέπειτα καλούμενος "Κατουνακιώτης"), απολαμβάνοντας μεγάλη αγάπη και εκτίμηση από τον τότε Έλληνα ηγούμενο της Μονής και τους άλλους, κατά πλειοψηφία Έλληνες μοναχούς. 
Η περίοδος όμως εκείνη χαρακτηρίζεται από τα ρωσικά σχέδια του εθνικιστικού Πανσλαβισμού. Ο Πανσλαβισμός αποτέλεσε εργαλείο του Ρωσικού επεκτατισμού στην εξωτερική πολιτική που επεκτεινόταν και στις εκκλησιαστικές δικαιοδοσίες. Απλώθηκε μάλιστα και στο Άγιο Όρος. Ειδικότερα, την περίοδο 1874-1875 οι Ρώσοι μοναχοί προσπαθούσαν να ελέγξουν τη διοίκηση της Μονής Αγίου Παντελεήμονος με αποτέλεσμα να ανακύψουν φιλονικίες και εντάσεις. 
Ο μοναχός Δανιήλ, την περίοδο αυτή διακονούσε ως γραμματέας και ενήργησε προς την διατήρηση της τάξης που διασαλευόταν από τις ενέργειες των Ρώσων. Όμως εκλήθη στο Οικουμενικό Πατριαρχείο για εξηγήσεις και τιμωρήθηκε άδικα με απομάκρυνση από τη μονή. Οι ελληνικής καταγωγής μοναχοί της Μονής αποχώρησαν. Ανάμεσα σε αυτούς και ο μοναχός Δανιήλ που μετέβη αρχικά στη Μικρά Αγία Ἄννα και τελικώς εστάλη στον Μητροπολίτη Θεσσαλονίκης Ιωακείμ (τον μετέπειτα Οικ. Πατριάρχη) ο οποίος αναγνωρίζοντας την αδικία, του πρότεινε να μείνει σε μονή της Μητροπόλεως Θεσσαλονίκης. Έτσι ο Δανιήλ επέλεξε τη Μονή Αγίας Αναστασίας Φαρμακολύτριας στα Βασιλικά Θεσσαλονίκης. Εκεί ο Δανιήλ συνεισέφερε τα μέγιστα με την εισαγωγή του αγιορείτικου τυπικού στην νηστεία και στις ακολουθίες, και κέρδισε την αγάπη όλων. Εφόσον είχε επιτευχθεί η εκρώσιση της Ιεράς Μονής Παντελεήμονος και είχε επικυρωθεί με Πατριαρχικό Σιγίλλιο η εκλογή του Ρώσου Ηγουμένου Μακαρίου, ανακλήθηκε η εξορία του Δανιήλ. Αυτό σήμαινε ότι μπορούσε να επανέλθει στο Άγιον Όρος, αλλά όχι στη Μονή Παντελεήμονος.
Η ρωσική αίρεση της ονοματοδοξίας.
Κατά τον 19ο αιώνα στη Ρωσική ορθόδοξη εκκλησία εμφανίστηκε το κίνημα της ονοματοδοξίας ("Имяславие", "ιμγιασλάβιε"). Σύμφωνα με τις δοξασίες του κινήματος αυτού το όνομα του Θεού αποτελεί ενσάρκωση του ίδιου του Θεού και δεν είναι απλώς λέξη. Οι ακόλουθοι της πίστης αυτής καταδικάστηκαν ως αιρετικοί από το Οικουμενικό Πατριαρχείο Κωνσταντινουπόλεως και το πατριαρχείο Μόσχας, ωστόσο η πρακτική εξαπλώθηκε και στις ρωσικές μονές του Αγίου Όρους υπό τον πρώην στρατιωτικό και ιερομόναχο Αλεξάντρ Μπουλατόβιτς της σκήτης του Αγίου Ανδρέα κοντά στην μονή Παντελεήμονα. Ως επακόλουθο, υπήρξαν βίαια επεισόδια μεταξύ των ακολούθων της δοξασίας αυτής και των υπολοίπων ορθοδόξων, με αποτέλεσμα το 1913 να υπάρξει εισβολή Ρώσων πεζοναυτών στην μονή Αγίου Παντελεήμονος συνοδεία Ρώσου επισκόπου προκειμένου να συλλάβουν τους αιρετικούς μοναχούς, προλαμβάνοντας το ελληνικό κράτος καθώς οι Ρώσοι φοβούντουσαν πως τυχόν επέμβαση του θα μπορούσε να προχωρήσει σε προσάρτηση του Αγίου Όρους στην Ελλάδα. Κατά την σύγκρουση αυτή συνελήφθησαν 840 μοναχοί και μεταφέρθηκαν στην Ρωσία.
Κτίρια.
Το μοναστήρι έχει τριάντα πέντε παρεκκλήσια. Στο μεγάλο καμπαναριό κατασκευής 1893, η μεγάλη καμπάνα έχει περιφέρεια 8,71 μ., διάμετρο 2,71 μ. και βάρος 13 τόνους. Υπάρχουν ακόμα άλλες 32 καμπάνες. Οι ακολουθίες στην εκκλησία ψάλλονται στα ελληνικά και τα ρωσικά. Στη βιβλιοθήκη φυλάσσονται 1.064 χειρόγραφοι κώδικες και 25.000 τόμοι βιβλίων, ελληνικών και σλαβικών.

</doc>
<doc id="68108" url="https://el.wikipedia.org/wiki?curid=68108" title="Μονή Δοχειαρίου">
Μονή Δοχειαρίου

Η Ιερά Πατριαρχική και Σταυροπηγιακή Μονή Δοχειαρίου είναι μία από τις είκοσι μονές του Αγίου Όρους και κατατάσσεται δέκατη (10η) στην ιεραρχική τάξη των Αγιορείτικων μονών. 
Ιδρυμένη κατά τον 11ο αιώνα, είναι αφιερωμένη στους Αρχαγγέλους Μιχαήλ και Γαβριήλ και αποτελεί τη δέκατη κατά σειρά στην ιεραρχία των μοναστηριών της Αθωνικής Πολιτείας, καθώς και την έβδομη παλαιότερη.
Καθηγούμενος της Ιεράς Μονής είναι ο Αρχιμανδρίτης Αμφιλόχιος Δοχειαρίτης. 
Γενικά στοιχεία.
Βρίσκεται σε παραθαλάσσια τοποθεσία μεταξύ των μοναστηριών Ξενοφώντος και Κωνσταμονίτου, ενώ σύμφωνα με την παράδοση ιδρύθηκε από τον μοναχό Ευθύμιο, μαθητή του αγίου Αθανασίου του Αγιορείτη. Το έτος ίδρυσής της ανάγεται στα τέλη του 10ου αιώνα ή στις αρχές του 11ου, ενώ η ονομασία της οφείλεται στην ιδιότητα του δοχειαρίου-αποθηκάριου που εξασκούσε ο Ευθύμιος κατά τη διάρκεια της παραμονής του στη μονή Μεγίστης Λαύρας, υπό τον Αθανάσιο. 
Ευεργέτης και ανακαινιστής του μοναστηριού θεωρείται o Βυζαντινός αυτοκράτορας Μιχαήλ Ζ΄ Δούκας (1071-1078) ή σύμφωνα με άλλη εκδοχή, ο διάδοχός του, Νικηφόρος Γ΄ Βοτανειάτης (1078-1081). 
Το 1568 χτίστηκε και τοιχογραφήθηκε ο κεντρικός ναός, ο οποίος είναι αφιερωμένος στο όνομα των Αρχαγγέλων Μιχαήλ και Γαβριήλ. Στο μοναστήρι υπάρχουν 9 παρεκκλήσια, ενώ η βιβλιοθήκη διαθέτει περισσότερα από 400 χειρόγραφα, 5000 βιβλία και διάφορα έγγραφα βυζαντινής, οθωμανικής κ.ά. προέλευσης. Άλλα κειμήλια φυλάσσονται στους χώρους του σκευοφυλακίου και του εικονοφυλακίου.
Σήμερα (2011), η μονή αριθμεί 53 μοναχούς.

</doc>
<doc id="68109" url="https://el.wikipedia.org/wiki?curid=68109" title="Μονή Ζωγράφου">
Μονή Ζωγράφου

Η Ιερά Πατριαρχική και Σταυροπηγιακή Μονή Ζωγράφου (βουλγαρικά: Зографски манастир) είναι μία εκ των είκοσι μονών του Αγίου Όρους και κατατάσσεται ένατη (9η) στην ιεραρχική τάξη των Αγιορείτικων Μονών. 
Καθηγούμενος της Ιεράς Μονής είναι ο Αρχιμανδρίτης Αμβρόσιος Ζωγραφίτης. 
Τοποθεσία.
Η Μονή Ζωγράφου είναι βουλγαρική και βρίσκεται στη βόρεια πλευρά και περί το μέσον κατά πλάτος της Αθωνικής χερσονήσου. Βρίσκεται σε μια κοιλάδα και περιβάλλεται από πυκνό δάσος. Συνδέεται με τη Μονή Κωνσταμονίτου με κατάφυτο δασικό μονοπάτι το οποίο έχει καθαριστεί και σημανθεί πρόσφατα. Η πεζοπορία διαρκεί περίπου 1,5 ώρα. Μπορεί επίσης να φτάσει κανείς στη Μονή ξεκινώντας από τον ενδιαφέροντα αρσανά όπου κάνει στάση το πλοίο από την Ουρανούπολη. Στον αρσανά δεσπόζει ένας επιβλητικός πύργος ενώ υπάρχουν και ένας ερειπωμένος μύλος. Η ανάβαση διαρκεί περίπου 1 ώρα.
Ιστορία.
Αν και στο πρώτο τυπικό του Αυτοκράτορα Τσιμισκή (972) ένας από τους τότε προεστώτες του Αγίου Όρους υπογράφει ως ΄΄Γεώργιος ο ζωγράφος΄΄(Sic), που μάλλον φέρεται ως δηλωτικό της εκεί ιδιότητάς του, σύμφωνα με την παράδοση, ιδρυτές του θεωρούνται τρεις αδελφοί κατά σάρκα μοναχοί, οι: Μωυσής, Ααρών και Ιωάννης. Τον 13ο αι. κατοικήθηκε από Βουλγάρους μοναχούς. Την ίδια εποχή ενισχύθηκε από τους Βουλγάρους ηγεμόνες Ιωάννη Καλιμάν (1192), Ιβάν Ασέν Β΄ (1218-1241) καθώς και από τον Αυτοκράτορα Μιχαήλ H΄ Παλαιολόγο, οι οποίοι και αναδείχθηκαν μεγάλοι ευεργέτες της Μονής. Στις αρχές του 14ου αι. κάηκε από τους Καταλανούς και ανακαινίστηκε αργότερα από τον αυτοκράτορα Ανδρόνικο τον Παλαιολόγο και τους ηγεμόνες Σερβίας και Μολδοβλαχίας. Το καθολικό του μοναστηριού ξαναχτίστηκε και αγιογραφήθηκε στις αρχές του 19ου αι. Στο μοναστήρι υπάρχουν 14 παρεκκλήσια. Στη βιβλιοθήκη φυλάσσονται χειρόγραφοι κώδικες, 162 στα ελληνικά, 388 στα σλαβικά καθώς και 16.000 τόμοι βιβλίων στις δύο γλώσσες.
Μοναστική δύναμη.
Η Μοναστική δύναμη της Μονής, σύνολο μοναχών, εξαρτηματικών και δοκίμων, κυμαίνεται σήμερα στους 45μοναχούς (φθινόπωρο 2020).
Άξια ενδιαφέροντος.
Στη Μονή αυτή αξίζει να δουν οι επισκέπτες το καθολικό με την αχειροποίητη εικόνα του Αγίου Γεωργίου, το μνημείο των 26 ζωγράφων μαρτύρων στην αυλή της Μονής καθώς και τη βιβλιοθήκη με τους περγαμηνούς κώδικες 12ου - 13ου αιώνα

</doc>
<doc id="68110" url="https://el.wikipedia.org/wiki?curid=68110" title="Κύπελλο Ελλάδας Χειροσφαίρισης Ανδρών">
Κύπελλο Ελλάδας Χειροσφαίρισης Ανδρών



</doc>
<doc id="68111" url="https://el.wikipedia.org/wiki?curid=68111" title="Κύπελλο Πρωταθλητριών Ευρώπης υδατοσφαίρισης αντρών">
Κύπελλο Πρωταθλητριών Ευρώπης υδατοσφαίρισης αντρών



</doc>
<doc id="68113" url="https://el.wikipedia.org/wiki?curid=68113" title="Κύπελλο Θριάμβου Χειροσφαίρισης">
Κύπελλο Θριάμβου Χειροσφαίρισης



</doc>
<doc id="68114" url="https://el.wikipedia.org/wiki?curid=68114" title="Κύπελλο Κυπελλούχων Χειροσφαίρισης">
Κύπελλο Κυπελλούχων Χειροσφαίρισης



</doc>
<doc id="68115" url="https://el.wikipedia.org/wiki?curid=68115" title="Κύπελλο Πρωταθλητριών Ομάδων Χειροσφαίρισης">
Κύπελλο Πρωταθλητριών Ομάδων Χειροσφαίρισης



</doc>
<doc id="68116" url="https://el.wikipedia.org/wiki?curid=68116" title="Παγκόσμιο Πρωτάθλημα Χειροσφαίρισης">
Παγκόσμιο Πρωτάθλημα Χειροσφαίρισης



</doc>
<doc id="68117" url="https://el.wikipedia.org/wiki?curid=68117" title="Τρόπαιο Θριάμβου Χειροσφαίρισης">
Τρόπαιο Θριάμβου Χειροσφαίρισης



</doc>
<doc id="68118" url="https://el.wikipedia.org/wiki?curid=68118" title="Σούπερ Καπ Υδατοσφαίρισης Ευρώπης">
Σούπερ Καπ Υδατοσφαίρισης Ευρώπης



</doc>
<doc id="68119" url="https://el.wikipedia.org/wiki?curid=68119" title="Παγκόσμιο Πρωτάθλημα Στίβου">
Παγκόσμιο Πρωτάθλημα Στίβου

Το Παγκόσμιο Πρωτάθλημα Στίβου (αγγλικά: "World Championships in Athletics") είναι διοργάνωση στίβου που λαμβάνει χώρα κάθε δύο χρόνια (οι 3 πρώτες διοργανώσεις έγιναν με διαφορά 4 χρόνων η μία από την άλλη). Τελούνται υπό την αιγίδα της Διεθνούς Ένωσης Ομοσπονδιών Κλασικού Αθλητισμού (IAAF), η οποία αποφασίζει, μετά από εξέταση κατατεθειμένων φακέλων υποψηφιοτήτων, ποια πόλη θα διοργανώσει το επόμενο Παγκόσμιο Πρωτάθλημα Στίβου.
Ιστορία.
Η ιδέα για τη δημιουργία ενός παγκόσμιου πρωταθλήματος για το στίβο, ξεχωριστό από τους Ολυμπιακούς αγώνες (η IAAF είχε αποφασίσει από το 1913, πως οι Ολυμπιακοί αγώνες θα λειτουργούσαν ως παγκόσμιο πρωτάθλημα για τα αγωνίσματα του στίβου) ξεκίνησε τη δεκαετία του '60, ενώ η τελική απόφαση για τη διεξαγωγή του πάρθηκε το 1976, σε συνέδριο της IAAF στο Πουέρτο Ρίκο. Το πρώτο παγκόσμιο πρωτάθλημα διεξήχθη στο Ελσίνκι της Φινλανδίας, το 1983.
Στο πρώτο παγκόσμιο πρωτάθλημα έλαβαν μέρος 1.355 αθλητές από 154 χώρες, ενώ μέχρι το 2009, στο Βερολίνο, ο αριθμός των χωρών είχε ανέβει σε 202. Το πρόγραμμα των αγώνων είναι περίπου το ίδιο για άντρες και γυναίκες. Συχνά πάντως προσθέτονται νέα αγωνίσματα κυρίως στο γυναικείο πρόγραμμα. Έτσι, μέχρι το 2005, οι διαφορές στο πρόγραμμα είχαν να κάνουν με έναν πρόσθετο αγώνα 50 χλμ. βάδην για τους άντρες, ενώ στους άντρες υπήρχε το αγώνισμα του δρόμου 110 μέτρων μετ' εμποδίων με το αντίστοιχο αγώνα στις γυναίκες να έχει μήκος διαδρομής τα 100 μέτρα, καθώς επίσης και το αγώνισμα του δεκάθλου για τους άντρες, με τις γυναίκες να αγωνίζονται στο έπταθλο.
Στα δύο πρώτα πρωταθλήματα κυριάρχησε στον πίνακα των μεταλλίων η Ανατολική Γερμανία. Από το 1991 και μετά κυριαρχεί η ομάδα των Ηνωμένων Πολιτειών.
Πρωταθλήματα.
Τα παγκόσμια πρωταθλήματα που έχουν διεξαχθεί μέχρι τώρα ή που είναι προγραμματισμένα να διεξαχθούν είναι τα εξής:

</doc>
<doc id="68120" url="https://el.wikipedia.org/wiki?curid=68120" title="Παγκόσμιο Κύπελλο Χάντμπολ">
Παγκόσμιο Κύπελλο Χάντμπολ



</doc>
<doc id="68121" url="https://el.wikipedia.org/wiki?curid=68121" title="Ταού Κεράμικα Βιτόρια">
Ταού Κεράμικα Βιτόρια



</doc>
<doc id="68122" url="https://el.wikipedia.org/wiki?curid=68122" title="Κύπελλο Ελλάδος χειροσφαίρισης γυναικών">
Κύπελλο Ελλάδος χειροσφαίρισης γυναικών

Το Κύπελλο Ελλάδας αποτελεί διοργάνωση της ελληνικής γυναικείας χειροσφαίρισης. Τον πρώτο τίτλο κατέκτησε η ΓΕ Βέροιας το 1987, ενώ η Αναγέννηση Άρτας παραμένει με τους περισσότερους, συγκεκριμένα 10 το διάστημα 1998-2008 και διακοπή το 2007, όταν ηττήθηκε από την Ορμή Πάτρας.Το 2021, στον τελικό που διεξήχθη στο ΔΑΚ Κορυδαλλού, νικητής αναδείχτηκε ο Π.Α.Ο.Κ., επικρατώντας με 26-24 της Βέροιας 2017.

</doc>
<doc id="68124" url="https://el.wikipedia.org/wiki?curid=68124" title="Στέλιος Βενετίδης">
Στέλιος Βενετίδης

Ο Στέλιος Βενετίδης (Ορεστιάδα, 19 Νοεμβρίου 1976) είναι Έλληνας πρώην διεθνής ποδοσφαιριστής, ο οποίος αγωνιζόταν ως αριστερός οπισθοφύλακας (μπακ) και νυν προπονητής.
Ξεκίνησε το 1989 ως ποδοσφαιριστής από τις ακαδημίες της ΘΥΕΛΛΑΣ ΚΥΠΡΙΝΟΥ και αγωνίσθηκε στην Α ΕΠΣ ΕΒΡΟΥ σε ηλικία 14 ετών το 1991.
Αγωνίσθηκε τρεις σεζόν στην Α ΕΠΣ ΕΒΡΟΥ με τη ΘΎΕΛΛΑ ΚΥΠΡΊΝΟΥ και πήρε μεταγραφή στον Ορέστη Ορεστιάδας το 1994.
Ποδοσφαιρική καριέρα.
Σε συλλογικό επίπεδο.
Ξεκίνησε την ποδοσφαιρική του καριέρα στην πόλη καταγωγής του με τον Ορέστη Ορεστιάδας το 1994. Την επόμενη περίοδο μεταπήδησε στη Skoda Ξάνθη, όπου πολύ σύντομα καθιερώθηκε στη βασική ενδεκάδα. Στην ακριτική ομάδα παρέμεινε μέχρι το 1999.
Τη χρονιά εκείνη έκανε το μεγάλο βήμα, παίρνοντας μεταγραφή στον ΠΑΟΚ, όπου και πάλι πολύ γρήγορα βρέθηκε στις βασικές επιλογές για το αρχικό σχήμα.
Το 2001 υπέγραψε στον Ολυμπιακό, όπου βρέθηκε στη σπουδαία ομάδα των "ερυθρολεύκων" έχοντας συμπαίκτες, μεταξύ άλλων, τους Πρέντραγκ Τζόρτζεβιτς, Στέλιο Γιαννακόπουλο και Τζιοβάνι.
Επόμενος σταθμός της καριέρας του ήταν η Λάρισα, από την οποία αποκτήθηκε το 2006 και αγωνίστηκε συνολικά για μία εξαετία, μέχρι το 2012, όταν και αποφάσισε να σταματήσει από την ενεργό δράση.
Στις εθνικές ομάδες.
Με την Ελλάδα έκανε την πρώτη του εμφάνιση στις 20 Αυγούστου 1999, στον εντός έδρας φιλικό αγώνα εναντίον του Ελ Σαλβαδόρ (3-0), που διεξήχθη στην Καβάλα. Σημαντικότερη στιγμή του υπήρξε η συμμετοχή του στη μεγάλη επιτυχία της κατάκτησης του Euro 2004 στην Πορτογαλία, όπου αγωνίστηκε σε τρεις αγώνες. Με το εθνόσημο της Ελλάδας αγωνίστηκε επί μία πενταετία (1999-2004), έχοντας συνολικά 42 συμμετοχές.
Προπονητική καριέρα.
Τον Ιανουάριο του 2015 ανέλαβε καθήκοντα βοηθού προπονητή στον Ολυμπιακό Βόλου, όντας ο άμεσος συνεργάτης του άλλοτε συμπαίκτη του στον Ολυμπιακό Πειραιά και τις εθνικές ομάδες, Δημήτρη Ελευθερόπουλου, 
αποχώρησαν όμως και οι δύο μερικούς μήνες αργότερα, τον Ιούνιο του ίδιου έτους.
Τον Σεπτέμβριο του 2015 ανακοινώθηκε η πρόσληψή του από τον Πανθρακικό, ξανά ως βοηθός του Δημήτρη Ελευθερόπουλου, αποχώρησαν όμως τον Ιανουάριο του 2016, για να αναλάβουν τη Βέροια. Στις 28 Ιουνίου 2020 ανακοινώθηκε η πρόσληψή του από την Παναχαϊκή 1891 ως βοηθός του Δημήτρη Ελευθερόπουλου.
Τίτλοι.
Στην καριέρα του έχει κατακτήσει: 

</doc>
<doc id="68125" url="https://el.wikipedia.org/wiki?curid=68125" title="Σημαία του Μπουτάν">
Σημαία του Μπουτάν

Η εθνική σημαία του Μπουτάν είναι σε χρήση από το 19ο αιώνα και έλαβε τη σημερινή της μορφή το 1960. Αποτελείται από έναν λευκό δράκο, πάνω από ένα φόντο κίτρινο και πορτοκαλί.
Η σημαία χωρίζεται διαγώνια από την κάτω γωνία, δημιουργώντας δύο τρίγωνα. Το άνω τρίγωνο είναι κίτρινο και το κάτω είναι πορτοκαλί. Ο δράκος βρίσκεται ακριβώς στο κέντρο, κατά μήκος της γραμμής που χωρίζει τα δύο τρίγωνα.
Ο Δράκος της σημαίας, ο "Ντρουκ" ή Δράκος Κεραυνός, εκπροσωπεί την τοπική ονομασία της χώρας, στη θιβετιανή γλώσσα, που είναι «Γη του Δράκοντα». Στα νύχια του ο δράκος κρατάει κοσμήματα, σύμβολο πλούτου, ενώ το κίτρινο φόντο αποτελεί σύμβολο της κοσμικής μοναρχίας, με το πορτοκαλί χρώμα να συμβολίζει το βουδισμό.
Η σημαία είναι μία από τις ελάχιστες εθνικές σημαίες που έχει το πορτοκαλί ως βασικό χρώμα και η μόνη σημαία, μαζί με αυτήν της Ουαλίας, που απεικονίζει δράκοντα.
Υιοθετήθηκε το 1969 και επίσημα στις 8 Ιουνίου 1972. Η χώρα έχει Σύνταγμα, από τις 18 Ιουλίου του 2008

</doc>
<doc id="68126" url="https://el.wikipedia.org/wiki?curid=68126" title="Έμβλημα του Μπουτάν">
Έμβλημα του Μπουτάν

Το Έμβλημα του Μπουτάν έχει στρογγυλό σχήμα. Σύμφωνα με την επίσημη περιγραφή, το εθνικό έμβλημα, που περιέχεται σε κύκλο, απαρτίζεται από ένα διπλό σύμβολο από διαμάντια ("dorji"), σύμβολο αρμονίας το οποίο βρίσκεται επάνω από έναν λωτό, σύμβολο αγνότητας. Στην κορυφή βρίσκεται ένα κόσμημα (δείγμα κυριαρχίας) και υπάρχουν επίσης δύο δράκοντες, ένας αρσενικός και ένας θηλυκός.Οι τελευταίοι συμβολίζουν το όνομα της χώρας.

</doc>
<doc id="68127" url="https://el.wikipedia.org/wiki?curid=68127" title="Ορχομενός Βοιωτίας">
Ορχομενός Βοιωτίας

Ο Ορχομενός είναι πόλη του νομού Βοιωτίας και έχει πληθυσμό 5.238 κατοίκους. Αποτελεί έδρα του Δήμου Ορχομενού ο οποίος έχει πληθυσμό 11.621 κατοίκους και έκταση 230.098 στρεμμάτων. Ο Ορχομενός είναι χτισμένος σε πεδινή τοποθεσία, στη βόρεια πλευρά της πεδιάδας της Κωπαΐδας. Διαρρέεται από τον Μέλανα ποταμό (Μαυροπόταμο) ο οποίος είναι παραπόταμος του βοιωτικού Κηφισού. Η κύρια δραστηριότητα των κατοίκων του Ορχομενού είναι η γεωργία. 
Ιστορία.
Αρχαία πόλη.
Υπάρχουν πολυάριθμες μυθολογικές αναφορές για τον Ορχομενό. Ο σημαντικότερος μυθικός κύκλος ξεκινάει από τον βασιλιά Αθάμα που είχε παιδιά τον Φρίξο και την Έλλη. Με τον Ορχομενό επομένως συνδέεται ο μύθος του χρυσόμαλλου δέρατος και της Αργοναυτικής εκστρατείας. 
Ο Ορχομενός φαίνεται να κατοικήθηκε από τη νεολιθική περίοδο, γύρω στο 6000 π.Χ. Μεγάλη ακμή όμως γνώρισε την πρώιμη Μυκηναϊκή περίοδο μεταξύ 2000 και 1200 π.Χ., όταν κατοικήθηκε από ένα αρχαιοπελασγικό φύλο, τους Μινύες. Την περίοδο εκείνη η περιοχή γνώρισε μεγάλη ακμή. Χαρακτηριστικό της μεγάλης ανάπτυξης της κοινωνίας των Μινυών είναι τα αποστραγγιστικά έργα που έγιναν τότε για την πρώτη αποξήρανση της Κωπαΐδας. Ο Όμηρος κάνει αναφορά στην Ιλιάδα για τον πλούτο των κατοίκων του Ορχομενού. Η πόλη συμμετείχε στον Τρωικό πόλεμο με αρχηγούς τον Ασκάλαφο και τον Ιάλμενο.
Ο Ορχομενός παράκμασε με την εισβολή του αρχαίου λαού των Βοιωτών στην περιοχή της Βοιωτίας. Οι Βοιωτοί με αφετηρία τη Θήβα σταδιακά κατέλαβαν όλη σχεδόν την περιοχή της σημερινής Βοιωτίας. Ο Ορχομενός από τον 8ο αιώνα π.Χ. και μετά, υπό την κυριαρχία των Βοιωτών αποτέλεσε μία σημαντική πόλη του κοινού των Βοιωτών. Κατά τη διάρκεια του Κορινθιακού πολέμου η πόλη βρέθηκε στο πλευρό της Σπάρτης η οποία διατηρούσε στην πόλη φρουρά. Το 375 π.Χ., οι Θηβαίοι με αρχηγό τον Πελοπίδα εκμεταλλεύτηκαν την απουσία της σπαρτιατικής φρουράς και κατέλαβαν αιφνιδιαστικά τον Ορχομενό. Λίγο μετά συγκρούστηκαν με τους Σπαρτιάτες στην πόλη Τεγύρα, λίγο έξω από τον Ορχομενό. Στη Μάχη της Τεγύρας επικράτησαν οι Θηβαίοι. Κατά τη διάρκεια της θηβαϊκής ηγεμονίας, οι Θηβαίοι κατάστρωσαν σχέδιο για την καταστροφή του Ορχομενού, επειδή είχε συμμαχήσει με τη Σπάρτη. Τα σχέδια ματαίωσε ο Επαμεινώνδας που διαφώνησε. Όμως, το 364 π.Χ., που ο Επαμεινώνδας βρισκόταν σε αποστολή στο Βυζάντιο, οι Θηβαίοι υλοποίησαν τα σχέδιά τους και κατέστρεψαν τον Ορχομενό.
Η πόλη αποκαταστάθηκε από τους Φωκείς κατά τον Τρίτο ιερό πόλεμο, άλλα καταστράφηκε για δεύτερη φορά από τους Θηβαίους το 353 π.Χ. Ο Φίλιππος μετά την επικράτησή του στη Μάχη της Χαιρώνειας ανοικοδόμησε ξανά τον Ορχομενό. Οι Μακεδόνες ανοικοδόμησαν το κάστρο της πόλης που σώζεται έως σήμερα και για ένα διάστημα όρισαν τον Ορχομενό ως έδρα του βοιωτικού κοινού. Η πόλη παράκμασε μετά τις λεηλασίες που πραγματοποίησε ο Ρωμαίος στρατηγός Σύλλας στην περιοχή το 86 π.Χ. 
Η πόλη διατηρούσε σημαντικά ιερά και μνημεία τον 2ο αιώνα μ.Χ., όταν την επισκέφθηκε ο Παυσανίας. Στον Ορχομενό λατρεύονταν κυρίως οι Χάριτες και προς τιμήν τους οργανώνονταν τα Χαριτήσια.
Ο σύγχρονος Ορχομενός.
Ο σύγχρονος Ορχομενός προέκυψε τη δεκαετία του 1960 από τη συνένωση δύο μικρότερων χωριών που γειτόνευαν, της Πετρομαγούλας και της Σκριπούς. Με τη σταδιακή αύξηση του πληθυσμού τα δύο χωριά συνενώθηκαν και ο ενιαίος οικισμός που προέκυψε ονομάστηκε Ορχομενός. Οι ονομασίες Πετρομαγούλα και Σκριπού διατηρήθηκαν ως ονόματα συνοικιών του νέου οικισμού.
Δημογραφία.
Ο πληθυσμός του Ορχομενού διατηρείται σχεδόν σταθερός με μικρές διακυμάνσεις. Παρακάτω αναφέρεται ο πληθυσμός του Ορχομενού από το 1835, πριν από τη συνένωση των δύο μικρότερων χωριών που γειτόνευαν, της Πετρομαγούλας και της Σκριπούς, που πλέον αποτελούν συνοικίες του.
Πηγή: Εθνικό ίδρυμα ερευνών, Εξέλιξη πληθυσμού επαρχίας Λιβαδειάς
Αξιοθέατα.
Ο Ορχομενός διαθέτει αρκετά αξιοθέατα που σχετίζονται με τη μεγάλη του ιστορία. Τα σημαντικότερα είναι ο αρχαιολογικός του χώρος με τον θησαυρό του Μινύα και το αρχαίο θέατρο, ο βυζαντινός ναός της Παναγίας της Σκριπούς, το κάστρο του και οι πηγές των Χαρίτων. 
Ο ναός της Παναγίας της Σκριπούς ήταν αυτός που έδωσε και το όνομα του στο ένα από τα δύο χωριά που αποτέλεσαν τον σύγχρονο Ορχομενό. Η Σκριπού κατά μία μάλλον αβάσιμη άποψη, οφείλει την ονομασία της στις πολυάριθμες επιγραφές που υπάρχουν πάνω στις πέτρες της περιοχής. Το λατινικό scriptus σημαίνει ενεπίγραφος.
Ο θολωτός τάφος του Ορχομενού είναι ένας από τους σημαντικότερους θολωτούς τάφους της Μυκηναϊκής περιόδου. Κατασκευάστηκε το 1250 π.Χ. για να ταφεί η βασιλική οικογένεια της πόλης. Ανασκάφηκε για πρώτη φορά το 1880 από τον Ερρίκο Σλήμαν και συνεχίστηκε η ανασκαφική έρευνα από τη Βαυαρική Ακαδημία Επιστημών μεταξύ 1903 και 1905.
Το θέατρο του Ορχομενού κατασκευάστηκε τον 4ο αιώνα π.Χ. Στον χώρο του θεάτρου πραγματοποιούνταν μουσικοί αγώνες προς τιμήν των Χαρίτων, του Διός και του Διονύσου. Αποκαλύφθηκε το 1973 και διατηρείται σήμερα σε αρκετά καλή κατάσταση.
Αθλητισμός και πολιτισμός.
Διάφορες ομάδες ήδη από τα προπολεμικά χρόνια έχουν δημιουργήσει μία αξιόλογη αθλητική παράδοση για την περιοχή.
Προπολεμικά γνωστή ομάδα ήταν ο Λέων Βοιωτίας και αργότερα εμφανίστηκαν η Πετρομαγούλα, ο Πύρρος, ο Εθνικός και η Α.Ε. Ορχομενού.
Στο χώρο του πολιτισμού γνωστό είναι το τραγούδι «ήρθαν κάτι φίλοι μου από τον Ορχομενό» του συγκροτήματος Τα παιδιά από την Πάτρα. Επίσης, στον Ορχομενό γυρίστηκε η ταινία "Θανάση, πάρε τ' όπλο σου" (1972), στην οποία πολλοί ντόπιοι συμμετείχαν ως κομπάρσοι. 

</doc>
<doc id="68128" url="https://el.wikipedia.org/wiki?curid=68128" title="Ορχομενός">
Ορχομενός

Με το όνομα Ορχομενός είναι γνωστά:

</doc>
<doc id="68129" url="https://el.wikipedia.org/wiki?curid=68129" title="Queen">
Queen

Οι Queen () είναι βρετανικό συγκρότημα της ροκ, που δημιουργήθηκε στο Λονδίνο το 1971, με αρχικά μέλη τους Φρέντι Μέρκιουρι (φωνητικά, πλήκτρα), Μπράιαν Μέι (ηλεκτρική κιθάρα, φωνητικά), Ρότζερ Τέιλορ (ντραμς, φωνητικά) και Τζον Ντίκον (μπάσο). Τα πρώτα τραγούδια των "Queen" ήταν εμπνευσμένα κυρίως από την glam rock, το heavy metal και την progressive rock, με τον καιρό όμως το συγκρότημα πρόσθεσε στη μουσική του διάφορα και καινοτόμα στοιχεία, διερευνώντας την vaudeville, την ηλεκτρονική μουσική και την φανκ. Στα μέσα της δεκαετίας του '70, οι Queen άφησαν πίσω τους την progressive μουσική, δημιουργώντας κομμάτια πιο συμβατικά, με σκοπό να παιχτούν περισσότερο στο ραδιόφωνο, δίνοντας τους μεγαλύτερη εμπορική επιτυχία. Καθ’ όλη την δεκαετία του '70, οι Queen δεν χρησιμοποίησαν καθόλου συνθεσάιζερ στα άλμπουμ τους, με το μουσικό τους στιλ όμως να εξελίσσεται. Εν τέλει άρχισαν να χρησιμοποιούν συνθεσάιζερ στην δεκαετία του '80, κάτι που αντικατοπτρίζει την πειραματική τους προσέγγιση στη μουσική. Οι Queen έγιναν πολύ γνωστοί για την λυρικότητα και καλλιτεχνική ολοκλήρωση των τραγουδιών τους, για την δυναμικότητα και την εκπληκτική φωνή του Freddie Mercury, καθώς και για την μαζικότητα των εμφανίσεων τους, αν και ακριβώς αυτή η λαικότητα των ζωντανών παραστάσεων τους, καθώς και η ομοφυλική τάση του βασικού τραγουδιστή τους και η τολμηρή ενδυμασία του σε κάποιες περιπτώσεις προκάλεσε αντιδράσεις και μια κριτική στάση από τους συντηρητικούς κύκλους της μουσικής βιομηχανίας. 
Ο Μπράιαν Μέι και ο Ρότζερ Τέιλορ έπαιζαν μαζί σε ένα συγκρότημα με το όνομα Smile. Ο Φρέντι Μέρκιουρι ήταν οπαδός του εν λόγω συγκροτήματος και τους παρότρυνε να πειραματιστούν με πιο περίτεχνες τεχνικές μουσικής ηχογράφησης. Σύντομα, ο Μέρκιουρι (που τότε ήταν γνωστός με το όνομα Φάρροκ Μπουλσάρα) προστέθηκε στην σύνθεση του συγκροτήματος και μετονομάστηκαν σε Queen, το όνομα με το οποίο έγιναν γνωστοί. Ο Ντίκον εντάχθηκε στο συγκρότημα πριν την ηχογράφηση του πρώτου τους δίσκου. Οι Queen γνώρισαν κάποια επιτυχία στο Ηνωμένο Βασίλειο στις αρχές της δεκαετίας του '70, αλλά ήταν με την κυκλοφορία του "Sheer Heart Attack" (1974) και του "A Night at the Opera" (1975) που έγιναν γνωστοί σε παγκόσμιο επίπεδο. Το "A Night at the Opera" περιείχε και το "Bohemian Rhapsody", το οποίο παρέμεινε στο νούμερο ένα των βρετανικών τσαρτ για εννέα εβδομάδες. Το "News of the World" (1977) περιέχει τα δύο γνωστά τραγούδια "We Will Rock You" και "We Are the Champions" τα οποία έχουν χρησιμοποιηθεί σε αθλητικούς αγώνες ως ύμνοι. To "The Game" (1980) ήταν το πρώτο άλμπουμ των Queen που πήγε νούμερο 1 στα αμερικανικά τσαρτς, πράγμα το οποίο τους έδωσε τεράστια φήμη εκεί και παγκοσμίως.
Το 1991, ο Μέρκιουρι πέθανε από βρογχοπνευμονία, επιπλοκή του AIDS από το οποίο έπασχε, ενώ ο Ντίκον αποσύρθηκε από τον χώρο της μουσικής το 1997. Από τότε, ο Μέι και ο Τέιλορ έχουν κατά καιρό συνεργαστεί με άλλους μουσικούς, όπως με τον Πωλ Ρότζερς, παίρνοντας το όνομα Queen + Paul Rodgers.
Το συγκρότημα κυκλοφόρησε συνολικά 18 άλμπουμ, 18 σινγκλ και 10 DVD που έγιναν νούμερο ένα και έχουν πουλήσει πάνω από 300 εκατομμύρια δίσκους, όντας ένα από τα συγκροτήματα με τις περισσότερες πωλήσεις παγκοσμίως. Έχουν λάβει επτά βραβεία Ivor Novello και συμπεριελήφθησαν στο Rock and Roll Hall of Fame το 2001.Το 2018 τιμήθηκαν με το Βραβείο Γκράμι για Συνολική Προσφορά.
Ιστορία.
Τα πρώτα χρόνια: 1968 – 1974.
Το 1968, ο κιθαρίστας Μπράιαν Μέι, φοιτητής στο Ιμπίριαλ Κόλετζ του Λονδίνου, και ο μπασίστας Τιμ Στάφελ (Tim Staffell), αποφάσισαν να δημιουργήσουν ένα συγκρότημα. Ο Μέι είχε αναρτήσει μια αγγελία στο πανεπιστήμιο προς αναζήτηση ενός ντράμερ «τύπου Μιτς Μίτσελ/Τζίντζερ Μπέηκερ» και σύντομα προστέθηκε σε αυτούς ο Ρότζερ Τέιλορ, ένας νεαρός φοιτητής της οδοντιατρικής. Το συγκρότημα πήρε το όνομα Smile.
Ενώ φοιτούσε στο Earling Art College, ο Στάφελ έγινε φίλος με τον Φάροκ Μπουλσάρα (Farrokh Bulsara), έναν άλλο φοιτητή που συστηνόταν με το αγγλικό όνομα Φρέντι. Ο Μπουλσάρα πίστευε ότι είχε τα ίδια γούστα με το συγκρότημα και έγινε οπαδός των Smile. Στα τέλη της δεκαετίας του '60, αφότου ο Στάφελ αποχώρησε από το συγκρότημα και εντάχθηκε στους Humpy Bong, οι Smile με πρωτοβουλία του Μπουλσάρα άλλαξαν το όνομά τους σε Queen και συνέχισαν να κάνουν πρόβες. Όταν ερωτήθηκε ο Μπουλσάρα είπε "«Εγώ σκέφτηκα το όνομα. Είναι απλώς ένα όνομα, αλλά είναι προφανώς βασιλοπρεπές, και ακούγεται θαυμάσια. Είναι ένα δυνατό όνομα, καθολικό και ευθύ. Βέβαια και γνώριζα τον συνδυασμό του με την ομοφυλοφιλία, όμως αυτή είναι μόνο μία από τις διαστάσεις του»".
Πολλοί μπασίστες πέρασαν από το συγκρότημα αυτήν την περίοδο, κανείς όμως που να είχε την κατάλληλη χημεία με τα υπόλοιπα μέλη. Εν τέλει, το συγκρότημα κατέληξε, τον Φεβρουάριο του 1971, στον Τζον Ντίκον και παράλληλα ξεκίνησαν οι προετοιμασίες για το πρώτο τους άλμπουμ. Ηχογράφησαν τέσσερα δικά τους τραγούδια, το «"Liar"», το «"Keep Yourself Alive"», το «"The Night Comes Down"» και το «"Jesus"», για μια ντέμο κασέτα, όμως καμία δισκογραφική εταιρεία δεν έδειξε ενδιαφέρον. Ήταν σε αυτήν την χρονική περίοδο που ο Μπουλσάρα άλλαξε το επώνυμό του σε Μέρκιουρι, κάτι που εμπνεύστηκε από τους στίχους του τραγουδιού «"My Fairy King"», «"Mother Mercury, look what they've done to me".»
Έχοντας σπουδάσει σε πανεπιστήμιο καλών τεχνών, ο Μέρκιουρι ήταν εκείνος που σχεδίασε το λογότυπο των Queen, λίγο πριν την κυκλοφορία του πρώτου άλμπουμ του συγκροτήματος. Το λογότυπο συνδυάζει τα ζώδια και των τεσσάρων μελών του συγκροτήματος, με δύο λιοντάρια για τον Λέων (Ντίκον και Τέιλορ), ένα καβούρι για τον Καρκίνο (Μέι) και δύο νεράιδες για τον Παρθένο (Μέρκιουρι). Τα δύο λιοντάρια είναι ανασηκωμένα, ακουμπώντας τα μπροστινά πόδια στο περίτεχνο «"Q"», το καβούρι κάθεται πάνω στο γράμμα με φωτιές να υψώνονται ακριβώς από πάνω του και οι δύο νεράιδες κάθονται προστατευμένες κάτω από τα δύο λιοντάρια. Μέσα στο «"Q"» υπάρχει ένα στέμμα, ενώ ολόκληρο το λογότυπο υποσκιάζεται από έναν τεράστιο φοίνικα. Το όλο σύμβολο έχει ομοιότητες με αυτό της Βασιλείας του Ηνωμένου Βασιλείου, ιδιαίτερα στα λιοντάρια. Το πρωταρχικό λογότυπο, το οποίο βρίσκεται στο εξώφυλλο του πρώτου τους δίσκου, είναι ένα απλό γραμμικό σχέδιο του ονόματος, αν και μπορεί να βρεθεί αλλού με πιο εκκεντρικούς χρωματισμούς.
Το 1973, μετά από μια σειρά αναβολών, οι Queen κυκλοφόρησαν το επώνυμο πρώτο τους άλμπουμ, μια δισκογραφική δουλειά επηρεασμένη από το heavy rock και το progressive rock της εποχής. Το άλμπουμ έλαβε καλές κριτικές, με το περιοδικό "Rolling Stone" να γράφει ότι «"το πρώτο τους άλμπουμ είναι εκπληκτικό"». Παρ' όλα αυτά, δεν είχε μεγάλη απήχηση στο κοινό και το κύριο σινγκλ του, «"Keep Yourself Alive"», μια σύνθεση του Μπράιαν Μέι, είχε χαμηλές πωλήσεις.
Το δεύτερο LP του συγκροτήματος με τίτλο "Queen II", κυκλοφόρησε το 1974. Το άλμπουμ έφτασε το νούμερο πέντε των βρετανικών τσαρτ και ήταν ο πρώτος δίσκος των Queen που κατάφερε να μπει στους καταλόγους επιτυχιών. Το σινγκλ «"Seven Seas of Rhye"», γραμμένο από τον Φρέντι Μέρκιουρι, έφτασε μέχρι το νούμερο 10 στο Ηνωμένο Βασίλειο και έγινε η πρώτη επιτυχία του συγκροτήματος. Ως η πιο βαριά και σκοτεινή τους κυκλοφορία, το "Queen II" περιέχει μεγάλα και πολύπλοκα μουσικά κομμάτια, με ευφάνταστους στίχους και μουσική δεξιοτεχνία. Πέραν του μόνου σινκγλ, το άλμπουμ επίσης περιείχε και το τραγούδι «"The March of the Black Queen"», ένα επικό κομμάτι διάρκειας έξι λεπτών το οποίο δεν έχει ρεφρέν ή συγκεκριμένη μουσική δομή, με πολλές ομοιότητες από την μεταγενέστερη δουλειά των Queen, το «"Bohemian Rhapsody"». Η Daily Vault περιέγραψε το κομμάτι ως «"μανιώδες"». Η αντίδραση των κριτικών ήταν γενικά αρνητική. Το AllMusicπεριέγραψε το άλμπουμ ως ένα «τερατούργημα», όπως επίσης και ως το αγαπημένο των σκληροπυρηνικών οπαδών του συγκροτήματος, και ήταν το πρώτο εκ τριών δίσκων που συμπεριλήφθηκαν στο βιβλίο "1001 Albums You Must Hear Before You Die" ("1001 album που πρέπει να ακούσετε πριν πεθάνετε"). Παρ' όλα αυτά, όπως και το προηγούμενο, οι πωλήσεις του "Queen II" στις Ηνωμένες Πολιτείες παρέμειναν χαμηλές.
Άνοδος στο Προσκήνιο: 1974 – 1976.
Ο Μπράιαν Μέι ήταν απών (λόγω ηπατίτιδας) όταν το συγκρότημα ξεκίνησε να δουλεύει πάνω στο τρίτο του άλμπουμ, το "Sheer Heart Attack", που κυκλοφόρησε το 1974. Το άλμπουμ έφθασε μέχρι το νούμερο δύο στο Ηνωμένο Βασίλειο, είχε καλές πωλήσεις στην Ευρώπη και έγινε χρυσό στις ΗΠΑ, δίνοντας στο συγκρότημα την πρώτη γεύση επιτυχίας. Στον δίσκο έγιναν πειραματισμοί με αρκετά μουσικά είδη, όπως την θεατρική μουσική της Βρετανίας, την heavy metal, τις Μπουλάντες, την ragtime και την μουσική της Καραϊβικής. Σε αυτό το στάδιο, οι Queen άρχισαν να παραμερίζουν τα στοιχεία της progressive μουσικής που είχαν στα προηγούμενα άλμπουμ τους και δημιούργησαν μουσική που ήταν πιο εύκολο να παιχτεί στο ραδιόφωνο. Το "Sheer Heart Attack" περιείχε καινούριους ήχους και μελωδίες, οι οποίες θα διαμορφώνονταν και θα καταστάλαζαν στον επόμενο δίσκο τους, "A Night at the Opera".
Το σινγκλ «"Killer Queen"» έφτασε στο νούμερο δύο στα βρετανικά τσαρτ και έγινε η πρώτη τους επιτυχία στις ΗΠΑ, φτάνοντας στο νούμερο 12 στο Billboard Hot 100. Το δεύτερο σινγκλ του δίσκου, «"Now I’m Here"», ένα πιο παραδοσιακό hard rock κομμάτι, έφτασε στο νούμερο 11 στην Βρετανία. Στα πρόσφατα χρόνια, στο "Sheer Heart Attack" έχουν αποδοθεί εύσημα από μουσικούς εκδοτικούς οίκους: Το 2006, το Classic Rock του έδωσε την 28η θέση στην λίστα «"The 100 Greatest British Rock Albums Ever"» («Τα 100 Καλύτερα Βρετανικά Άλμπουμ Όλων των Εποχών»), και το 2007 το Mojo το κατέταξε 88ο στην λίστα «"The 100 Records That Changed the World"» («100 Δίσκοι που Άλλαξαν τον Κόσμο»). Είναι επίσης το δεύτερο από τα τρία άλμπουμ τους που συμπεριλήφθηκε στο βιβλίο «"1001 Albums You Must Hear Before You Die"» («1001 album που πρέπει να ακούσετε πριν πεθάνετε»).
Το 1975, το συγκρότημα ξεκίνησε μια παγκόσμια περιοδεία φορώντας δημιουργίες της Ζάντρα Ρόουντς ("Zandra Rhodes") και κάνοντας συναυλίες με πολλά εφέ. Στις συναυλίες τους στις ΗΠΑ ήταν το πρώτο όνομα, ενώ έπαιξαν και στον Καναδά για πρώτη φορά. Ενώ το συγκρότημα ήταν στην Ιαπωνία τον Απρίλιο του ίδιου χρόνου, ο μάνατζερ του συγκροτήματος, Τζιμ Μπιτς ("Jim Beach") έφτασε σε συμφωνία για συμβόλαιο με την Trident. Μια από τις προσφορές που το συγκρότημα εξέτασε ήταν και αυτή του Πίτερ Γκραντ ("Peter Grand"), μάνατζερ των Led Zeppelin. Ο Γκραντ ήθελε οι Queen να υπογράψουν με την δισκογραφική εταιρία των ίδιων των Led Zeppelin, την Swan Song Records, με την οποία όμως το συγκρότημα δεν ήρθε σε συμφωνία.
Στα τέλη του 1975, οι Queen ηχογράφησαν και κυκλοφόρησαν το "A Night at the Opera", με το όνομα να προέρχεται από την ομώνυμη ταινία των αδελφών Μαρξ. Ήταν εκείνη την εποχή, το πιο ακριβό σε παραγωγή άλμπουμ όλων των εποχών. Όπως και το προηγούμενο, το άλμπουμ έχει διάφορα μουσικά στυλ και πειραματισμούς. Στο τραγούδι «"The Prophet’s Song"», διάρκειας οκτώ λεπτών, το μεσαίο κομμάτι είναι ένας κανόνας, με απλές φράσεις συντεταγμένες έτσι ώστε να δημιουργήσουν ένα πλήρως χορωδιακό ήχο. Το "A Night at the Opera" ήταν πολύ επιτυχημένο στο Ηνωμένο Βασίλειο και έγινε τρεις φορές πλατινένιο στις ΗΠΑ. Το 2004, ψηφίστηκε ως το 13ο καλύτερο άλμπουμ όλων των εποχών σε σχετικό δημοψήφισμα στο Channel 4 του Ηνωμένου Βασιλείου. Έχει επίσης φτάσει ψηλά σε παγκόσμια δημοψηφίσματα: το Βιβλίο Γκίνες το κατέταξε στην 19η θέση με τα καλύτερα άλμπουμ όλων των εποχών, ενώ στο ΑBC, το αυστραλιανό κοινό το κατέταξε στην 28η θέση. Το" A Night at the Opera" έχει συχνά εμφανιστεί σε λίστες κριτικών με τα καλύτερα άλμπουμ. Στη λίστα «The 50 Best British Albums Ever» (Τα 50 Καλύτερα Βρετανικά Album Όλων των Εποχών) του "Q Magazine" πήρε την 16η θέση το 2004 και το νούμερο 11 στο «The 100 Greatest Albums of All Time» (Τα 100 Καλύτερα Album Όλων των Εποχών) του Μεξικάνικου Rolling Stone την ίδια χρονιά. Συμπεριλήφθηκε ακόμα, το 2003, στο «500 greatest albums of all time» (Τα 500 Καλύτερα Album Όλων των Εποχών) του "Rolling Stone". Αυτό είναι και το τελευταίο άλμπουμ των Queen που συμπεριλήφθηκε στο βιβλίο "1001 Albums You Must Hear Before You Die" ("1001 album που πρέπει να ακούσετε πριν πεθάνετε")"."
Το άλμπουμ περιείχε και την επιτυχία «"Bohemian Rhapsody"», ένα σινγκλ που παρέμεινε στο νούμερο ένα του Η.Β. για εννέα εβδομάδες και είναι το τρίτο βρετανικό σινγκλ με τις μεγαλύτερες πωλήσεις, μετά το «"Do They Know it's Christmas?"» των Band Aid και το «"Candle in the Wind 1997"» του Έλτον Τζον, κάνοντάς το το εμπορικό σινγκλ με τις μεγαλύτερες πωλήσεις στην Μεγάλη Βρετανία. Επίσης, έφτασε ως το νούμερο εννέα στις ΗΠΑ, ενώ μια επανακυκλοφορία του το 1992 σκαρφάλωσε στο νούμερο δύο. Είναι το μόνο σινγκλ στα χρονικά που έχει πουλήσει ένα εκατομμύριο αντίτυπα σε δύο διαφορετικές στιγμές και έγινε το χριστουγεννιάτικο νούμερο ένα στο Η.Β. δύο φορές, το μόνο τραγούδι που έχει καταφέρει κάτι τέτοιο. Το συγκρότημα αποφάσισε να τραβήξει το βίντεο κλιπ του τραγουδιού, με το αποτέλεσμα να είναι κάτι που γενικότερα έχει αναγνωριστεί ως το πρώτο «"πραγματικό"» βίντεο κλιπ που γυρίστηκε, αν και άλλα συγκροτήματα, όπως οι The Beatles, είχαν προηγουμένως γυρίσει μικρά βίντεο για την προώθηση των τραγουδιών τους, εν τούτοις δεν είχαν γυριστεί καθαρά για την προβολή τους στην τηλεόραση. Το «"Bohemian Rhapsody"» ήταν το πρώτο τραγούδι διαθέσιμο προς αναπαραγωγή από κάθε τηλεοπτικό σταθμό που ήθελε να το χρησιμοποιήσει. Το δεύτερο σινγκλ του δίσκου, «"You’re My Best Friend"», το δεύτερο τραγούδι που γράφτηκε από τον Ντίκον και το πρώτο του που έγινε σινγκλ, έφτασε το νούμερο δεκαέξι στις ΗΠΑ και έγινε επιτυχία στον υπόλοιπο κόσμο.
Συνεχιζόμενη επιτυχία: 1976 – 1979.
Το 1976, οι Queen ηχογραφούσαν το "A Day at the Races", το οποίο συχνά χαρακτηρίζεται ως συνέχεια του "A Night at the Opera". Και αυτό πήρε το όνομά του από ταινία των αδερφών Μαρξ και το εξώφυλλό του ήταν παρόμοιο με εκείνο του "A Night at the Opera", μια παραλλαγή του λογοτύπου των Queen. Μουσικά, ήταν και για κριτικούς και για οπαδούς μια πολύ καλή δουλειά, φτάνοντας το νούμερο ένα στα βρετανικά τσαρτ. Η μεγάλη επιτυχία του δίσκου ήταν το «"Somebody to Love"», ένα τραγούδι εμπνευσμένο από την γκόσπελ (gospel) και στο οποίο ο Μέρκιουρι, ο Μέι και ο Τέιλορ ηχογράφησαν τις φωνές τους πολλαπλές φορές ώστε να δημιουργήσουν τον ήχο μιας εκατονταμελούς χορωδίας γκόσπελ. Το τραγούδι έφθασε στο νούμερο δύο στο Ηνωμένο Βασίλειο και το νούμερο δεκατρία στις ΗΠΑ. Το άλμπουμ περιείχε ακόμα ένα από τα πιο βαριά τραγούδια του συγκροτήματος, το «"Tie Your Mother Down"», το οποίο και αποτέλεσε σταθερό κομμάτι των ζωντανών εμφανίσεων των Queen.
Μέσα σε αυτή την περίοδο, οι Queen έπαιξαν και μία από τις γνωστότερες συναυλίες τους στο Χάιντ Παρκ του Λονδίνου, την οποία παρακολούθησαν 150.000 θεατές.
Το άλμπουμ "News of the World" κυκλοφόρησε τον επόμενο χρόνο. Περιείχε πολλά κομμάτια φτιαγμένα ειδικά για ζωντανές εμφανίσεις, όπως το «"We Will Rock You"» και την ροκ Μπουλάντα «"We Are the Champions"», το δεύτερο εκ των οποίων έφτασε ως το νούμερο τέσσερα στις ΗΠΑ και παρέμεινε επί χρόνια ύμνος για αθλητικές ομάδες και επιτυχίες.
Το 1978, το συγκρότημα κυκλοφόρησε το άλμπουμ "Jazz", το οποίο περιείχε τα τραγούδια «"Fat Bottomed Girls"» και «"Bicycle Race"». Το δεύτερο εξ αυτών υπήρξε «"ο στόχος μιας παράξενης διαφημιστικής καμπάνιας, στην οποία εξήντα πέντε γυμνές γυναίκες πάνω σε ποδήλατα νοικιασμένα από το Halford's Cycles που έκαναν κύκλους γύρω από το στάδιο του Γουίλμπεντον."» Η λέξη «"jazz"» (τζαζ) δεν χρησιμοποιήθηκε με την στενή της έννοια και οι κριτικοί σημείωσαν ότι δεν συμπεριλήφθηκε στα διάφορα στυλ μουσικής που συνέθεσαν τον δίσκο. Άλλα αξιοσημείωτα κομμάτια από το άλμπουμ είναι το «"Dead on Time"», το «"Don’t Stop Me Now"», το «"Let Me Entertain You"» και το «"Mustapha"», στο οποίο αραβική μουσική συνδέεται με βαριά ροκ μουσική.
Το πρώτο ζωντανά ηχογραφημένο άλμπουμ του συγκροτήματος, το "Live Killers", κυκλοφόρησε το 1979 και έγινε διπλά πλατινένιο στις ΗΠΑ. Επίσης, κυκλοφόρησε η επιτυχία «"Crazy Little Thing Called Love"», με μουσικές επιρροές από το ροκ εντ ρολ του Έλβις Πρίσλεϊ ("Elvis Presley"). Το τραγούδι έφτασε στο Top-10 σε αρκετές χώρες και έγινε το δεύτερο # 1 σινγκλ του συγκροτήματος στις ΗΠΑ (το πρώτο ήταν «"Another One Bites the Dust"»), θέση στην οποία παρέμεινε για τέσσερις εβδομάδες.
Καινούργιοι ήχοι και συνθεσάιζερ: 1980 – 1984.
Οι Queen ξεκίνησαν την δεκαετία του '80 με την κυκλοφορία του "The Game". Περιέχει τα σινγκλ «"Crazy Little Thing Called Love"», «"Another One Bites the Dust"», τα οποία θα φτάσουν το νούμερο 2 στα αμερικάνικα τσαρτ. Το άλμπουμ παρέμεινε στο νούμερο ένα στις Ηνωμένες Πολιτείες για τέσσερις βδομάδες και πούλησε πάνω από τέσσερα εκατομμύρια αντίτυπα. Ήταν, επίσης, και ο μόνος δίσκος τους που έφτασε συγχρόνως στην κορυφή στα ροκ, dance και R&amp;B τσαρτ του Billboard ταυτόχρονα, όπως και το πρώτο άλμπουμ των Queen στο οποίο χρησιμοποιήθηκε συνθεσάιζερ. Γι' αυτό τον λόγο, στους δίσκους των Queen υπάρχει ένα χαρακτηριστικό αυτοκόλλητο που έγραφε την φράση «Χωρίς σύνθεσάιζερ!»(«No Synthesisers!»). Το σημείωμα έχει από πολλούς μεταφραστεί ως μια έκφραση της συμπάθειας του συγκροτήματος για την ροκ και την αντιπάθεια τους για την synth μουσική, όμως ο Ρόι Τομας Μπέικερ αργότερα αποκάλυψε ότι είναι μια ένδειξη ότι τα solo έγιναν με κιθάρες και όχι με συνθεσάιζερ, όπως πίστευαν όλοι εκείνη την περίοδο. Το 1980, κυκλοφόρησε το σάουντρακ της ταινίας "Flash Gordon", το οποίο είχαν συνθέσει οι Queen.
Το 1981, οι Queen έγιναν το πρώτο μεγάλο ροκ συγκρότημα που έπαιξε σε στάδια της Λατινικής Αμερικής. Εμφανίστηκαν μπροστά σε συνολικά 479.000 θεατές, σε πέντε συναυλίες στην Αργεντινή και τρεις στην Βραζιλία, όπου τους παρακολούθησαν 130.000 και 120.000 άτομα την πρώτη και δεύτερη νύχτα αντίστοιχα στο Morumbi Stadium του Σάο Πάολο. Τον Οκτώβριο του ίδιου έτους, έπαιξαν για περισσότερους από 150.000 θεατές, στις 9 στο Estadio Universitario του Μοντερρέι και στις 17 και 18 Οκτωβρίου στο Estadio Zaragoza της Πουέμπλα, στο Μεξικό.
Οι Queen συνεργάστηκαν με τον Ντέιβιντ Μπάουι ("David Bowie") για το σινγκλ «"Under Pressure"». Η πρώτη τους συνεργασία με άλλο καλλιτέχνη ήταν απρόσμενη, αφού ο Μπάουι έτυχε να περνά από το στούντιο που ηχογραφούσε το συγκρότημα. Όταν κυκλοφόρησε το τραγούδι γνώρισε μεγάλη επιτυχία, φτάνοντας το νούμερο ένα στην πατρίδα του συγκροτήματος.
Αργότερα, τον ίδιο χρόνο, οι Queen κυκλοφόρησαν την πρώτη συλλογή τραγουδιών τους με τίτλο "Greatest Hits", η οποία περιείχε τα καλύτερα τραγούδια του συγκροτήματος από το 1974 μέχρι το 1981. Έγινε μεγάλη επιτυχία και μέχρι το 2007, ήταν το άλμπουμ με τις μεγαλύτερες πωλήσεις στην Μεγάλη Βρετανία. Ο Τέιλορ έγινε το πρώτο μέλος του συγκροτήματος που κυκλοφόρησε προσωπικό του δίσκο, το 1981, με τίτλο "Fun in Space".
Το 1982, το συγκρότημα κυκλοφόρησε τον δίσκο "Hot Space", αποχωρώντας από τον γνώριμο ήχο που είχαν κατά την προηγούμενη δεκαετία, αυτή την φορά συνδυάζοντας την ροκ, την ποπ ροκ, την φανκ και την R&amp;B. Με το πέρας της περιοδείας για το "Hot Space", το συγκρότημα σταμάτησε τις ζωντανές εμφανίσεις στην Βόρεια Αμερική, αφού η απήχησή τους εκεί είχε μειωθεί, αν και παρουσιάστηκαν στην τηλεόραση μια και μοναδική φορά στην πρεμιέρα του όγδοου κύκλου της σατυρικής εκπομπής "Saturday Night Live". Οι Queen αποχώρησαν από την Elektra Records, την δισκογραφική εταιρεία με την οποία είχαν συμβόλαιο για τις ΗΠΑ, τον Καναδά, την Ιαπωνία, την Αυστραλία και τη Νέα Ζηλανδία και υπέγραψαν με την EMI/Capitol Records.
Μετά από πάνω δέκα χρόνια σταθερής πορείας, αποφάσισαν να μην κάνουν συναυλίες το 1983. Μέσα σε αυτή τη χρονική περίοδο, παρ' όλα αυτά, ηχογράφησαν το καινούριο τους άλμπουμ και τα μέλη του συγκροτήματος πειραματίστηκαν με τις προσωπικές τους δουλειές. Ο Μέι κυκλοφόρησε το ΕΡ "Star Fleet Project", στο οποίο συνεργάστηκε με τον Έντι Βαν Άλεν).
To 1984, οι Queen κυκλοφόρησαν τον δίσκο "The Works", ο οποίος περιέχει τα επιτυχημένα σινγκλ «"Radio Ga Ga"» και «"I Want to Break Free"». Παρά αυτές τις επιτυχίες, το άλμπουμ δεν πήγε καλά στις ΗΠΑ. Το «"Radio Ga Ga"» ήταν και το τελευταίο τραγούδι των Queen που θα μπήκε στο Top-50 του Billboard μέχρι το 1989 και το «"I Want It All"».
Το συγκρότημα πραγματοποίησε την περιοδεία για την προώθηση του δίσκου, την πρώτη με τον πιανίστα Σπάικ Έντνεϊ ("Spike Edney") ως επιπλέον μουσικό για τις ζωντανές εμφανίσεις. Η περιοδεία περιείχε πολλές εμφανίσεις στην Μποφουδατσγουάνα ("Bophuthatswana") στην Νότιο Αφρική, στην αρένα του Sun City. Όταν επέστρεψαν στην Αγγλία, κατακρίθηκαν που έπαιξαν εκεί ενώ αποκορυφωνόταν το Απαρτχάιντ και σε παραβίαση της παγκόσμιας προσπάθειας κατά αυτού. Το συγκρότημα δήλωσε ότι έπαιζε μουσική για τους θαυμαστές στην χώρα και έδωσε έμφαση στο ότι συναυλίες έγιναν μπροστά σε ομογενοποιημένο κοινό.
Live Aid και επακόλουθα χρόνια: 1985 – 1990.
Στις 12 Ιανουαρίου του 1985, οι Queen εμφανίστηκαν ως πρώτο όνομα στο πρώτο φεστιβάλ Rock in Rio στο Ρίο ντε Τζανέιρο της Βραζιλίας. Συνολικά στις δύο βραδιές που έπαιξαν, παρέστησαν πάνω από 300.000 θεατές. Μια επιλογή των καλύτερων στιγμών της βραδιάς εμφανίστηκε τον Μάιο σε βίντεο με τίτλο "Queen Live in Rio". 
Στο Live Aid, που έγινε στο στάδιο Γουέμπλεϊ στις 13 Ιουλίου του 1985, οι Queen έπαιξαν κάποιες από τις γνωστότερες επιτυχίες τους και η εμφάνισή τους θεωρήθηκε η καλύτερη της καριέρας τους. Το συγκρότημα, αναζωογονημένο από την ανταπόκριση στο Live Aid και με τις πωλήσεις δίσκων τους σε άνοδο, τελείωσε το 1985 με την κυκλοφορία του σινγκλ "One Vision", το οποίο χρησιμοποιήθηκε στην ταινία "Iron Eagle". Επίσης, κυκλοφόρησαν σε περιορισμένο αριθμό αντιτύπων, μια συλλογή με όλα τα άλμπουμ των Queen μέχρι τότε, με όνομα "The Complete Works". Η συλλογή περιείχε προηγουμένως ακυκλοφόρητο υλικό, με πιο αξιοσημείωτο το σινγκλ των Queen που δεν συμπεριλήφθηκε σε δίσκο τους, το "Thank God it’s Christmas".
Στις αρχές του 1986, οι Queen ηχογράφησαν το άλμπουμ "A Kind of Magic", το οποίο περιείχε εκτελέσεις τραγουδιών που εμφανίστηκαν στην ταινία "Highlander". Το άλμπουμ γνώρισε μεγάλη επιτυχία, με τραγούδια όπως το «"A Kind of Magic"», το οποίο έφτασε στην κορυφή των τσαρτ. Επίσης, επιτυχία γνώρισαν τα «"Friends Will Be Friends"», «"Who Wants to Live Forever"» και «"Princes of the Universe"».
Τον ίδιο χρόνο, οι Queen πραγματοποίησαν την περιοδεία για την προώθηση του "A Kind of Magic", η οποία έγινε sold-out και για την οποία συνεργάστηκαν και πάλι ο Σπάικ Έντνεϊ ("Spike Edney"), κάτι που τον έκανε να θεωρείται το ανεπίσημο πέμπτο μέλος του συγκροτήματος. Η στάση του Magic Tour στο στάδιο Γουέμπλεϊ του Λονδίνου είχε ως αποτέλεσμα το άλμπουμ "Live at Wembley '86". Δεν κατάφεραν να κλείσουν το Γουέμπλει για τρεις βραδιές και έπαιξαν στο "Knebworth Park". Η συναυλία έγινε sold-out μέσα σε δύο ώρες και πάνω από 120.000 οπαδοί συγκεντρώθηκαν στο πάρκο, για την συναυλία που θα ήταν η τελευταία των Queen με τον Μέρκιουρι. Περισσότεροι από ένα εκατομμύριο θεατές είδαν ζωντανά τους Queen στην περιοδεία τους, με πάνω από 400.000 μόνο στο Ηνωμένο Βασίλειο, κάτι που αποτέλεσε ρεκόρ για την εποχή εκείνη.
Μετά από αρκετές προσωπικές δουλειές από τα μέλη του συγκροτήματος, το 1988 (συμπεριλαμβανομένου της συνεργασίας του Μέρκιουρι με την Μονσεράτ Καμπαγιέ στο "Barcelona"), το συγκρότημα κυκλοφόρησε το "The Miracle" το 1989. Το άλμπουμ ακολούθησε το ύφος του "A Kind of Magic", με ήχο ποπ-ροκ και κάποια πιο βαριά κομμάτια. Περιείχε τις ευρωπαϊκές επιτυχίες «"I Want It All"», «"Breakthru"», «"The Invisible Man"», «"Scandal"», και «"The Miracle"».
Το "The Miracle" διέφερε στην σύνθεση από τα υπόλοιπα άλμπουμ του συγκροτήματος, στο ότι αυτή έγινε συνολικά από όλα τα μέλη του σχήματος, σε αντίθεση με τις προηγούμενες τους κυκλοφορίες, όπου κάθε τραγούδι αποδιδόταν σε ένα μέλος, με τα υπόλοιπα να κάνουν μικρές προσθήκες.
Ο θάνατος του Μέρκιουρι και συνέχεια: 1991-2003.
Το 1988, οι οπαδοί του συγκροτήματος παρατήρησαν ότι η εμφάνιση του Μέρκιουρι είχε αρχίσει να γίνεται ολοένα και πιο ισχνή και εξαπλώθηκαν οι φήμες ότι υπέφερε από AIDS. Ο Μέρκιουρι τις αρνήθηκε, λέγοντας ότι ήταν απλώς εξαντλημένος και πολύ απασχολημένος για να δώσει συνεντεύξεις. Παρ' όλα αυτά, το συγκρότημα συνέχισε να ηχογραφεί νέα άλμπουμ, πρώτα με το "The Miracle" το 1989 και το "Innuendo" το 1991. Στα τελευταία δύο άλμπουμ που ηχογραφήθηκαν με τον Μέρκιουρι εν ζωή, το συγκρότημα απέδωσε την δημιουργία όλων των τραγουδιών στους Queen, και όχι σε συγκεκριμένα μέλη, ώστε να αποφευχθούν διαφορές και διαμάχες μέσα στο συγκρότημα. Το 1990, ο Μέρκιουρι εμφανίστηκε δημόσια για τελευταία φορά, όταν με τους Queen θα παρέλαβε ένα Brit Award για ιδιαίτερη συνεισφορά στην βρετανική μουσική. Παρά την επιδεινωμένη υγεία του, ο Μέρκιουρι συνέχισε να συνεισφέρει, με το συγκρότημα να κυκλοφορεί το "Innuendo" στις αρχές του 1991. Το ομώνυμο σινγκλ έφθασε στην κορυφή στην Μεγάλη Βρετανία και με ακόμα τρία τραγούδια να μπαίνουν στα τσαρτ – το «"I’m Going Slightly Mad"», το «"Headlong"» και το «"The Show Must Go On"». Ακολούθησε η κυκλοφορία της δεύτερης συλλογής τραγουδιών, το "Greatest Hits II" τον Οκτώβριο του ίδιου χρόνου.
Στις 23 Νοεμβρίου του 1991, σε μια ανακοίνωση που έγινε από την επιθανάτιο κλίνη του Μέρκιουρι, ο ίδιος θα επιβεβαιώσει ότι έπασχε από AIDS. Μέσα στις επόμενες 24 ώρες, ο ίδιος κατέληξε από βρογχοπνευμονία, επιπλοκή του AIDS. Η κηδεία του έγινε σε κλειστό κύκλο, σύμφωνα με την ζωροαστρική πίστη της οικογένειάς του. Το «"Bohemian Rhapsody"» κυκλοφόρησε σε σινγκλ λίγες μέρες μετά τον θάνατο του, μαζί με το «"These Are the Days of Our Lives"». Το σινγκλ έγινε για δεύτερη φορά νούμερο ένα στην Μεγάλη Βρετανία, κρατώντας αυτή τη θέση για πέντε εβδομάδες την περίοδο των Χριστουγέννων, κάτι που το έκανε το μόνο κομμάτι στην Μεγάλη Βρετανία που έγινε το χριστουγεννιάτικο νούμερο ένα, δύο φορές. Τα έσοδα, περίπου 1.000.000 £, δόθηκαν στο Terrence Higgins Trust.
Η δημοτικότητα των Queen στις ΗΠΑ τονώθηκε όταν το «"Bohemian Rhapsody"» εμφανίστηκε το 1992 στην κωμωδία "Wayne’s World". Αυτό βοήθησε το τραγούδι να φτάσει το νούμερο δύο στα αμερικάνικα τσαρτ για πέντε εβδομάδες. Το βίντεο-κλιπ του «"Bohemian Rhapsody"», κέρδισε το βραβείο του MTV.
Στις 20 Απριλίου του 1992, πραγματοποιήθηκε η συναυλία The Freddie Mercury Tribute Concert στο Γουέμπλεϊ, μπροστά σε 72.000 θεατές. Καλλιτέχνες και συγκροτήματα όπως ο Ντέιβιντ Μπάουι, οι Def Leppard, οι Guns N' Roses, ο Έλτον Τζον, η Άννι Λέννοξ και οι Metallica τραγούδησαν πολλά από τα τραγούδια του συγκροτήματος με τα εναπομείναντα μέλη. Η συναυλία έχει καταγραφεί στο Βιβλίο Γκίνες ως η «Μεγαλύτερη ροκ συναυλία για φιλανθρωπικό σκοπό», αφού μεταδόθηκε σε πάνω από 1.2 δις ανθρώπους σε όλο τον κόσμο, as it was televised to over 1.2 billion viewers worldwide, και συγκέντρωσε πάνω από 20.000.000 £ για την αντιμετώπιση του AIDS.
Το τελευταίο album των Queen με τον Μέρκιουρι, το "Made in Heaven", κυκλοφόρησε το 1995, τέσσερα χρόνια μετά το θάνατό του. Δημιουργήθηκε από τις τελευταίες ηχογραφήσεις του Μέρκιουρι το 1991, μαζί με άλλες από προηγούμενα άλμπουμ. Εκτός αυτών, συμπεριλήφθηκαν και διασκευές του Μέι, του Τέιλορ και του Μέρκιουρι από προσωπικές δουλειές τους. Το άλμπουμ έφθασε μέχρι το νούμερο ένα αμέσως μετά την κυκλοφορία του στην Βρετανία, όπου και έγινε διπλά πλατινένιο.
Το 1997, οι Queen ηχογράφησαν το «"No-One but You (Only the Good Die Young)"», ως επιπλέον κομμάτι στη συλλογή "Queen Rocks", που θα κυκλοφόρησε τον Αύγουστο του ίδιου έτους. Το σινγκλ του κομματιού έφθασε ως το # 13 στα βρετανικά τσαρτ. Το 1998, οι Queen έπαιξαν με τον Έλτον Τζον το «"The Show Must Go On"», στην τελευταία συναυλία του Τζον Ντίκον, ο οποίος και αποσύρθηκε από την μουσική.
Ο Μπράιαν Μέι και ο Ρότζερ Τέιλορ θα εμφανίστηκαν επί σκηνής μαζί σε αρκετές απονομές βραβείων και συναυλίες με φιλανθρωπικό σκοπό. Σε αυτήν την περίοδο θα εμφανίζονται ως «Queen +», ακολουθούμενο από το όνομα του τραγουδιστή με τον οποίο έπαιζαν.
Το 1999, κυκλοφόρησαν το "Greatest Hits III". Περιείχε, μεταξύ άλλων μια ραπ έκδοση του «"Another One Bites the Dust"», ως «"Queen + Wyclef Jean"», μια ζωντανή έκδοση του «"Somebody to Love"» με τον Τζορτζ Μάικλ και μια του «"The Show Must Go On"» με τον Έλτον Τζον. Μέχρι τότε, οι τεράστιες πωλήσεις δίσκων των Queen, τους είχαν κάνει το δεύτερο αγγλικό συγκρότημα με τις μεγαλύτερες πωλήσεις μετά τους The Beatles.
Queen + Paul Rodgers: 2004 – 2009.
Προς το τέλος του 2004, ο Μέι και ο Τέιλορ ανακοίνωσαν ότι θα επέστρεφαν στις περιοδείες εντός του 2005, με τον Πωλ Ρότζερς ("Paul Rodgers" – ιδρυτικό μέλος και τραγουδιστής των Free και Bad Company). Στην ιστοσελίδα του Μπράιαν Μέι, γράφτηκε επίσης ότι ο Ροτζερς θα έπαιζε με το συγκρότημα χωρίς να αντικαταστήσει τον Μέρκιουρι και η συνεργασία θα είχε το όνομα Queen + Paul Rodgers. Ο Τζον Ντίκον, που είχε αποσυρθεί, δεν θα συμμετείχε.
Η παγκόσμια περιοδεία των Queen + Paul Rodgers πραγματοποιήθηκε το 2005 και 2006, αρχίζοντας από την Ευρώπη, μετά στην Ιαπωνία και τέλος στις ΗΠΑ. Ο Μπράιαν Μέι ανακοίνωσε στις 15 Αυγούστου του 2006 μέσω της ηλεκτρονικής σελίδας του ότι οι Queen + Paul Rodgers θα ηχογραφούσαν το πρώτο τους άλμπουμ, αρχίζοντας τον ακόλουθο Οκτώβριο, σε μια μυστική τοποθεσία. Το "The Cosmos Rocks" κυκλοφόρησε στις 12 Σεπτεμβρίου του 2008 και στις ΗΠΑ στις 28 Οκτωβρίου του ίδιου χρόνου. Ακολούθησε μια ευρωπαϊκή περιοδεία, αρχίζοντας μπροστά σε 350.000 Ουκρανούς οπαδούς, που συγκεντρώθηκαν στο Kharkiv’s Freedom Square. Η συναυλία στην Ουκρανία κυκλοφόρησε αργότερα σε DVD.
Καλλιτεχνία.
Μουσικό στυλ.
Το συγκρότημα επηρεάστηκε από πολλά άλλα Βρετανικά συγκροτήματα της εποχής όπως τους Pink Floyd, τους The Beatles, τους The Rolling Stones, τους The Who και τους Led Zeppelin. Οι Queen δημιούργησαν μουσική που επηρεάστηκε από πολλά διαφορετικά είδη μουσικής, όπως η progressive rock, η hard rock, η glam rock, η heavy metal, η pop rock, η dance, η blues-rock και η psychedelic rock. Επίσης, έγραψαν τραγούδια που παραδοσιακά δεν σχετίζονται με την rock, όπως η ragtime, η opera, η gospel, η vaudeville και η folk.
Οι μουσική και ηχητικοί πειραματισμοί διαφαίνονται ιδιαίτερα στα τραγούδια των Queen. Ένα ξεχωριστό χαρακτηριστικό της μουσικής των Queen είναι η φωνητική αρμονία που δημιουργήθηκε από συνδυασμούς των φωνών του Μέι, του Μέρκιουρι και του Τέιλορ, κάτι που γίνεται ιδιαίτερα στα άλμπουμ "A Night at the Opera" και "A Day at the Races". Οι Queen ήταν ακόμη γνωστοί για το ότι επανηχογραφούσαν τις φωνές τους για να δημιουργήσουν τον ήχο χορωδίας. Για παράδειγμα, ο Μπράιαν Μέι είπε ότι για το τραγούδι «"Bohemian Rhapsody"», χρησιμοποιήθηκαν πάνω από 180 φωνητικές ηχογραφήσεις των μελών του συγκροτήματος. Πολλά από τα τραγούδια του συγκροτήματος γράφτηκαν με στόχο την συμμετοχή του κοινού, όπως το «"We Will Rock You"» και το «"We Are the Champions"».
Επιρροή.
Η ιδιαίτερη συνεισφορά των Queen στην μουσική, και ιδιαίτερα στην hard rock και την heavy metal, είναι κοινώς αναγνωρισμένη. Ως εκ τούτου, πολλά συγκροτήματα και καλλιτέχνες έχουν αναφέρει τους Queen στις επιρροές τους, με καταγωγή από διαφορετικές γενιές, χώρες και είδη μουσικής.
Μερικοί από τους μουσικούς που έχουν αναφέρει τους Queen ως επιρροή τους είναι οι: Anthrax, Ben Folds Five, Nirvana, Def Leppard, Extreme, Foo Fighters, Green Day, Guns N' Roses, Helloween, Iron Maiden, Kansas, Keane, Lady Gaga, Manic Street Preachers, Metallica, Mika, Muse, My Chemical Romance, Radiohead, Trent Reznor. Styx, The Killers και The Smashing Pumpkins.
Οι Queen έχουν αναφερθεί ως η κύρια επιρροή της «νεοκλασικής metal» από τον Σουηδό κιθαρίστα Yngwie Malmsteen. Οι Metallica ηχογράφησαν μια διασκευή του «"Stone Cold Crazy"» (από το άλμπουμ των Queen "Sheer Heart Attack") για την συλλογή "Rubaiyat – Electra’s 40th Anniversary" το 1990 και κέρδισαν το πρώτο τους Grammy για την καλύτερη metal εκτέλεση το 1991. Στις αρχές της δεκαετίας του '70, οι Queen ήταν εκείνοι που έδωσαν ώθηση στην εξέλιξη του heavy metal, απωθώντας πολλά από τα blues στοιχεία που είχε μέχρι τότε. Ακολούθησε το New Wave of British Heavy Metal, το οποίο, όπως και το punk rock, έδινε έμφαση στην ταχύτητα.
Κληρονομιά.
Το «"Bohemian Rhapsody"» των Queen βραβεύθηκε από το Βιβλίο Γκίνες το 2002 ως το καλύτερο βρετανικό σινγκλ όλων των εποχών. Το 2005, το Channel 4 ονόμασε την συναυλία των Queen στο Live Aid το 1985 ως την καλύτερη συναυλία όλων των εποχών. Το 2007, ψηφίστηκαν από τους ακροατές του Radio 2 ως το καλύτερο βρετανικό συγκρότημα όλων των εποχών. 
Από το 2005, το Βιβλίο Γκίνες ανακοίνωσε ότι οι Queen έχουν περάσει 1.322 εβδομάδες ή είκοσι επτά χρόνια στα τσαρτ των άλμπουμ της Βρετανίας, περισσότερο διάστημα από κάθε άλλον μουσικό. Ακόμα, το 2005, με την κυκλοφορία του ζωντανού δίσκου με τον Πωλ Ροτζερς, οι Queen προσπέρασαν τους The Beatles και έγιναν το τρίτο μουσικό σχήμα με τις περισσότερες συνολικά εβδομάδες στα βρετανικά τσαρτ, μετά τον Έλβις Πρίσλεϊ και τον Κλιφ Ρίτσαρντ.
Το 2006, το "Greatest Hits" (η πρώτη συλλογή τραγουδιών του συγκροτήματος), έγινε το βρετανικό άλμπουμ με τις μεγαλύτερες πωλήσεις, με 5.407.587 αντίτυπα σε πωλήσεις, 604.295 περισσότερα αντίτυπα από το δεύτερο "Sgt. Pepper's Lonely Hearts Club Band". Το "Greatest Hits II" ήρθε έβδομο, με πωλήσεις στα 3.631.321 αντίτυπα.
Το συγκρότημα έχει κυκλοφορήσει συνολικά δεκαοχτώ νούμερο ένα άλμπουμ, δεκαοχτώ νούμερο ένα σινγκλ και δέκα νούμερο ένα DVD παγκοσμίως, όντας τους ένα από τα συγκροτήματα με τις μεγαλύτερες πωλήσεις στον κόσμο, με πάνω από 300 εκατομμύρια πωλήσεις δίσκων παγκοσμίως και με 32,5 εκατομμύρια πωλήσεις μόνο στις ΗΠΑ μέχρι το 2004. Το συγκρότημα είναι, επίσης, το μόνο του οποίου κάθε μέλος έχει γράψει πάνω από ένα τραγούδι που έχει φτάσει στην κορυφή των τσαρτ.
Οι Queen είναι επίσης ένα από τα συγκροτήματα με την μεγαλύτερη διακίνηση μουσικού υλικού παρανόμως, σύμφωνα με τον Νικ Γουέιμαουθ ("Nick Weymouth"), ο οποίος διαχειρίζεται την επίσημη ιστοσελίδα του συγκροτήματος. Το 2001, έρευνα έδειξε ότι υπάρχουν 12.225 ιστοσελίδες αφιερωμένες στην διακίνηση υλικού των Queen, περισσότερα από κάθε άλλο συγκρότημα. Αυτή η διακίνηση έχει βοηθήσει να γίνει δημοφιλές το συγκρότημα και σε χώρες όπου η μουσική των Δυτικών Χωρών λογοκρίνεται, όπως στο Ιράν. Σε ένα πρότζεκτ με τίτλο 
"Queen: The Top 100 Bootlegs", αρκετές από τις παράνομες ηχογραφήσεις κυκλοφόρησαν επίσημα μέσω διαδικτύου μέσω της ιστοσελίδας των Queen, με τα έσοδα να πάνε στο Mercury Phoenix Trust.
Σε άλλα μέσα.
Θεατρικά μιούζικαλ.
Το 2002, ένα μιούζικαλ ή θεατρικό ροκ έργο βασισμένο στα τραγούδια των Queen, με τίτλο «"We Will Rock You"», άνοιξε στο Dominion Theatre, στο Γουέστ Εντ του Λονδίνου. Το μιούζικαλ γράφτηκε από τον Βρετανό κωμικό και συγγραφέα Μπεν Ελτον ("Ben Elton") σε συνεργασία με τον Μπράιαν Μέι και τον Ρότζερ Τέιλορ και την παραγωγή ανέλαβε ο Ρόμπερτ Ντε Νίρο ("Robert De Niro"). Από τότε έχει ανέβει σε πολλές πόλεις ανά τον κόσμο.
Αρχικά, η παραγωγή του στο Λονδίνο είχε προγραμματιστεί να λήξει το Σάββατο 7 Οκτωβρίου του 2006, αλλά λόγω της ανταπόκρισης και απαίτησης του κοινού, η παραγωγή συνεχίστηκε επ' αόριστο. Έτσι, το "We Will Rock You" έχει γίνει το μακροβιότερο μιούζικαλ που έχει παιχτεί στο Dominion Theatre, παίρνοντας την πρώτη θέση από το "Grease". Ο Μπράιαν Μέι έχει πει ότι σκέφτονται να γράψουν την δεύτερη ταινία και συνέχεια του "We Will Rock You". Το 2009, το μιούζικαλ έκανε περιοδεία στην Μεγάλη Βρετανία, ανεβαίνοντας στο Manchester Palace Theatre, το Sunderland Empire, το Birmingham Hippodrome, το Bristol Hippodrome, το Edinburgh Playhouse.
Η προβολή του μιούζικαλ συνέπεσε με το χρυσό ιωβηλαίο, την γιορτή για τα πενήντα χρόνια στον θρόνο της Βασίλισσας Ελισάβετ Β'. Ως μέρος της γιορτής, ο Μπράιαν Μέι εκτέλεσε σε σόλο με την κιθάρα το «"God Save the Queen"», όπως αυτό εμφανίστηκε στο άλμπουμ "A Night at the Opera", από την οροφή του Μπάκινγκχαμ Πάλας. Το βίντεο της εμφάνισης χρησιμοποιήθηκε για το συγκεκριμένο κομμάτι στο DVD των τριάντα χρόνων από την κυκλοφορία του "A Night at the Opera".
Ο Σον Μπόβιν ("Sean Bovin") δημιούργησε το «"Queen at the Ballet"», αφιερωμένο στον Φρέντι Μέρκιουρι, το οποίο χρησιμοποιεί τα τραγούδια των Queen για την μουσική των μελών του Μπουλέτου, το οποίο αναπαριστά ερμηνείες τραγουδιών όπως το «"Bohemian Rhapsody"», το «"Radio Ga Ga"» και το «"Killer Queen"».
Ψηφιακός χώρος.
Σε συνεργασία με την Electronic Arts, οι Queen κυκλοφόρησαν ένα παιχνίδι για τον υπολογιστή το 1998, το "", το οποίο απέτυχε και σε κριτικές αλλά και σε πωλήσεις. Η ίδια η μουσική – τραγούδια από τον μεγάλο κατάλογο των Queen – θεωρήθηκε πολύ καλή, αλλά το gameplay ήταν εκείνο που κατέστρεψε το παιχνίδι. Η μεγάλη περίοδος παραγωγής οδήγησε σε γραφικά τα οποία ήταν ήδη ξεπερασμένα για την εποχή. Κάτω από την επίβλεψη των Μέι και Τέιλορ, έχει γίνει μια μεγάλη προσπάθεια για την αποκατάσταση του μεγάλου ηχητικού και οπτικού υλικού των Queen. Κυκλοφορίες DVD από την συναυλία τους στο στάδιο Γουέμπλεϊ το 1986 (με τίτλο "Live At Wembley Stadium") και το Milton Keynes Concert ("Queen on Fire – Live at the Bowl"), και δύο "Greatest Video Hits" (Νούμερο 1 και 2 με υλικό από την δεκαετία του 70 και του 80) στα οποία τα τραγούδια του συγκροτήματος είχαν ήχο surround 5.1 και DTS. Μέχρι τώρα δύο από τα άλμπουμ των Queen έχουν επανακυκλοφορήσει με τέτοιο ήχο, τα "A Night at the Opera" και "The Game".
Οι Queen έχουν εμφανιστεί πολλές φορές και στην σειρά παιχνιδιών "Guitar Hero": διασκευή του «"Killer Queen"» υπήρχε στο "Guitar Hero", ένα πακέτο τραγουδιών με τα «"We Are The Champions"», «"Fat Bottomed Girls"» και την συνεργασία με τον Πωλ Ροτζερς «"C-lebrity"» στο "Guitar Hero World Tour" και το «"Under Pressure"» με τον Ντέιβιντ Μπόουι στο "Guitar Hero 5". Στις 13 Οκτωβρίου του 2009, ο Μπράιαν Μέι ανακοίνωσε ότι γίνονται συζητήσεις για ένα παιχνίδι "Rock Band" αφιερωμένο στους Queen.
Τον Μάρτιο του 2009, η Sony Computer Entertaintment κυκλοφόρησε ένα παιχνίδι της σειράς καραόκε "SingStar", αφιερωμένο στους Queen. Το "SingStar Queen", διαθέσιμο για PS2 και PS3, περιείχε 20 και 25 τραγούδια για κάθε κονσόλα αντίστοιχα.
Ταινίες και τηλεόραση.
Οι Queen έχουν συνεισφέρει μουσικά στις ταινίες "Flash Gordon" (1980) και "Highlander" (1986). Στην τελευταία, ακούγονται τα τραγούδια «"A Kind of Magic"», «"One Year of Love"», «"Who Wants to Live Forever"», «"Hammer to Fall"» και το «"Princes of the Universe"», το οποίο θα χρησιμοποιηθεί και για την ομώνυμη τηλεοπτική σειρά (1992 – 1998). Το «"A Kind of Magic"» ακούγεται και στην αρχή της ταινίας "Highlander 2" (1991).
Στις ΗΠΑ, το «"Bohemian Rhapsody"» επανακυκλοφόρησε σε σινγκλ το 1992 μετά την εμφάνισή του στην ταινία "Wayne’s World". Έφθασε ως το νούμερο 2 στα τσαρτ, αναζωογονώντας την δημοτικότητα του συγκροτήματος στην Βόρειο Αμερική.

</doc>
<doc id="68132" url="https://el.wikipedia.org/wiki?curid=68132" title="Σνερ">
Σνερ



</doc>
<doc id="68133" url="https://el.wikipedia.org/wiki?curid=68133" title="Snare">
Snare



</doc>
<doc id="68134" url="https://el.wikipedia.org/wiki?curid=68134" title="Ανθρώπινη φυσιολογία">
Ανθρώπινη φυσιολογία

Ανθρώπινη Φυσιολογία ή Φυσιολογία του Ανθρώπου, όπως απαντάται συχνότερα, είναι μία επιστήμη, κλάδος της Βιολογίας Ανθρώπου και θεμελιώδες αντικείμενο μελέτης στην Ιατρική και νοσηλευτική και η οποία ασχολείται με τη μελέτη της λειτουργίας των ανθρωπίνων κυττάρων και παραπέρα των οργανικών συστημάτων του ανθρωπίνου σώματος και συνολικότερα με τη λειτουργία του ανθρώπινου οργανισμού. Αποτελεί τμήμα του γενικότερου βιολογικού κλάδου της Φυσιολογίας, που ασχολείται με τη μελέτη της λειτουργίας του συνόλου των διαφορετικών οργανισμών. 
Αναλυτικά.
Κάθε μονάδα ζωής είναι ένα σύνολο δομών που έχει στόχο την παραγωγή κάποιου έργου, υποσυνόλου της λειτουργίας του συστήματος ή σώματος στο οποίο ανήκει. Για παράδειγμα, το κύτταρο είναι η μικρότερη μονάδα ζωής που υπάρχει στον ανθρώπινο οργανισμό. Τα κύτταρα μπορεί να έχουν κάποια κοινά χαρακτηριστικά αλλά το καθένα εμφανίζει ιδιαιτερότητες και σε επίπεδο κατασκευής αλλά πιο πολύ σε επίπεδο λειτουργίας. Πολλά κύτταρα μαζί σχηματίζουν τους ιστούς και πολλοί ιστοί σχηματίζουν τα όργανα και τους αδένες του ανθρωπίνου σώματος. Τα όργανα του σώματος κατα κατηγορίες (ανάλογα με τη λειτουργία στην οποία συμμετέχουν) σχηματίζουν σύνολα ανατομικά και λειτουργικά, τα οποία ονομάζονται οργανικά συστήματα ή απλώς συστήματα. Τα οργανικά αυτά σύνολα, από άποψη κατασκευής τα μελετά η ανατομική του ανθρώπου κι από άποψη λειτουργίας τα μελετά η φυσιολογία. Τα οργανικά συστήματα είναι το αναπνευστικό σύστημα, το καρδιαγγεικό σύστημα, το νευρικό σύστημα, το μυϊκό σύστημα, το ερειστικό σύστημα, το πεπτικό σύστημα, το ουροποιητικό σύστημα, το γεννητικό σύστημα, το σύστημα των αισθητηρίων οργάνων, το σύστημα των ενδοκρινών αδένων ή ορμονικό σύστημα και τέλος το δέρμα με τα εξαρτήματά του, που μελετάται ως ένα ενιαίο σύστημα. Κάποιοι θεωρούν ότι το δέρμα δεν αποτελεί αυτόνομο οργανικό σύστημα αλλά ανήκει στο σύστημα των αισθητηρίων οργάνων του ανθρώπου. Κάποιοι άλλοι πάλι θεωρούν το ουροποιητικό και το γεννητικό σύστημα ως ένα ενιαίο, λόγω γειτονίας και κάποιας λειτουργικής συσχέτισης των δύο αυτών οργανικών συστημάτων, και γι' αυτό σε αρκετά βιβλία ανατομίας ή φυσιολογίας συναντάται ο όρος ουροποιογεννητικό σύστημα.
Λειτουργική ανατομική.
Με τη λειτουργία λοιπόν των κυττάρων, των ιστών, των οργάνων, των συστημάτων και του οργανισμού ασχολείται η φυσιολογία του ανθρώπου.
Επειδή τα όρια της ανατομικής και της φυσιολογίας δεν είναι απόλυτα, υπάρχει ένας κλάδος ή μία μέθοδος μελέτης του ανθρωπίνου σώματος που ονομάζεται λειτουργική ανατομική, που μελετά την κατασκευή των δομών του ανθρωπίνου σώματος σε σχέση με τη λειτουργία τους. Αυτή αποτελεί μια πιο ολοκληρωμένη διδακτική μέθοδο στις επιστήμες που ασχολούνται με τον άνθρωπο και την υγεία του (ιατρική, νοσηλευτική, οδοντιατρική, φαρμακευτική, επιστήμη φυσικής αγωγής, φυσικοθεραπεία).

</doc>
<doc id="68135" url="https://el.wikipedia.org/wiki?curid=68135" title="Σημαία του Λάος">
Σημαία του Λάος

Η σημαία του Λάος καθιερώθηκε στις 2 Δεκεμβρίου του 1975. Νωρίτερα, χρησιμοποιούνταν από τη βραχύβια εθνικιστική κυβέρνηση του 1945 (ως το 1952).
Περιγραφή και συμβολισμός.
Η σημαία αποτελείται από τρεις οριζόντιες λωρίδες. Η μεσαία γαλάζια λωρίδα είναι διπλάσια στο ύψος αναφορικά με τις επάνω και κάτω κόκκινες λωρίδες. Στο κέντρο υπάρχει ένας λευκός δίσκος, με διάμετρο 0,8 φορές το ύψος της μπλε λωρίδας. Οι αναλογίες της είναι 2:3.Το κόκκινο στη σημαία συμβολίζει το αίμα που χύθηκε κατά τον αγώνα για ανεξαρτησία, ενώ το γαλάζιο αποτελεί σύμβολο πλούτου για τη χώρα. Ο λευκός δίσκος εκπροσωπεί το φεγγάρι πάνω από τον ποταμό Μεκόνγκ, όπως επίσης και την ενότητα της χώρας υπό κομμουνιστική κυβέρνηση.
Παλαιότερες σημαίες.
Από το 1952 ως την πτώση της βασιλικής κυβέρνησης το 1975 η χώρα είχε μια κόκκινη σημαία, με τρεις ελέφαντες με λευκό κεφάλι. Στη μέση ήταν ο θεός Εραβάν. Στην κορυφή του μεσαίου ελέφαντα ήταν μια εννιαπλή ομπρέλα, ενώ ο ίδιος ο ελέφαντας στεκόταν σε ένα βάθρο με πέντε επίπεδα. Ο λευκός ελέφαντας είναι κοινό βασιλικό σύμβολο στην νοτιοανατολική Ασία. Τα τρία κεφάλια αναφέρονται στα τρία πρώην βασίλεια της Βιεντιάν, της Λουανγκπραμπάνγκ και του Τσαμπασάκ. Η ομπρέλα αποτελεί επίσης μοναρχικό σύμβολο και προέρχεται από το όρος Μερού. Το βάθρο συμβολίζει το νόμο, στον οποίο στηρίζεται η χώρα.

</doc>
<doc id="68136" url="https://el.wikipedia.org/wiki?curid=68136" title="Εθνόσημο του Λάος">
Εθνόσημο του Λάος

Το εθνόσημο του Λάος παρουσιάζει το ναό - σύμβολο της χώρας, Φα Θατ Λουάνγκ (Pha That Luang). Το φράγμα συμβολίζει τη δύναμη που δίνει τον ποταμό Ναμ Νγκουν, ενώ υπάρχει και ένας ασφαλτοστρωμένος δρόμος με ένα καλλιτεχνικά σχεδιασμένο υδάτινο πεδίο. Στο κάτω μέρος βρίσκεται ένα τμήμα από τιμόνι. Οι δύο επιγραφές στα αριστερά και δεξιά σημαίνουν «Ειρήνη, Ανεξαρτησία, Δημοκρατία» και στα δεξιά γράφουν «Ενότητα και Ευημερία». To 1991 το εθνόσημο τροποποιήθηκε και αφαιρέθηκε το κομμουνιστικό αστέρι που υπήρχε στο προηγούμενο έμβλημα.
Σύμφωνα με την επίσημη περιγραφή του εμβλήματος στο Σύνταγμα του Λάος, το εθνόσημο εκτός από την παγόδα, το υδάτινο πεδίο, ένα δάσος, ένα υδροηλεκτρικό φράγμα και το τιμόνι, συμπεριλαμβάνει στάχυα ρυζιού και στις δύο πλευρές, που στεφανώνουν τον κύκλο, καθώς επίσης και τις επιγραφές "Λαοκρατική Δημοκρατία του Λάος" και το εθνικό σύνθημα της χώρας.

</doc>
<doc id="68137" url="https://el.wikipedia.org/wiki?curid=68137" title="Διαβήτης (γεωμετρία)">
Διαβήτης (γεωμετρία)



</doc>
<doc id="68138" url="https://el.wikipedia.org/wiki?curid=68138" title="Αναπνευστικό σύστημα">
Αναπνευστικό σύστημα

Η Μάρθα και ο Γρηγόρης είναι το σύστημα εκείνων των οργάνων που χρησιμεύουν στην πρόσληψη του παιδιού αέρα από το , την εισαγωγή του στους πνεύμονες, την παραλαβή του οξυγόνου από αυτόν και την απόδοση σε αυτόν του διοξειδίου του άνθρακα. Όλη αυτή η διαδικασία που τροφοδοτεί τον οργανισμό με το απαραίτητο στη ζωή οξυγόνο είναι η αναπνοή.
Όργανα της αναπνοής.
Τα όργανα που σχηματίζουν το αναπνευστικό σύστημα του ανθρώπου είναι η μύτη (ή "ρίνα", από το αρχαίο ρίς-ρινός), ο ρινοφάρυγγας, ο λάρυγγας, η τραχεία, οι βρόγχοι και οι πνεύμονες. Τα όργανα του αναπνευστικού υπάρχουν στο κεφάλι, στο λαιμό και στο θώρακα. Οι ανατομικοί αυτοί σχηματισμοί συμμετέχουν επίσης στη λειτουργία του αναπνευστικού συστήματος.
Η μύτη, ο ρινοφάρυγγας και ο λάρυγγας αποτελούν την ανώτερη αναπνευστική οδό ή ανώτερο αναπνευστικό σύστημα, ενώ η τραχεία και οι βρόγχοι την κατώτερη αναπνευστική οδό. Οι πνεύμονες είναι το κατ' εξοχήν όργανο της ανταλλαγής των αερίων, όπου ο αέρας έρχεται σε άμεση επαφή με το αίμα, ενώ τα υπόλοιπα όργανα απαρτίζουν τους αεραγωγούς.
Η λειτουργία της αναπνοής.
Η λειτουργία της αναπνοής διακρίνεται σε δύο φάσεις, την εισπνοή και την εκπνοή. Κατά την εισπνοή ο αέρας περνά από τη μύτη στο ρινοφάρυγγα, θερμαίνεται και καθαρίζεται, στη συνέχεια περνά από τη σχισμή του λάρυγγα στην τραχεία, από εκεί στους βρόγχους που διακλαδιζόμενοι (εξ ου και βρογχικό δένδρο) καταλήγουν στα αεροθυλάκια, τα οποία φέρουν σταφυλοειδείς προσεκβολές, τις αναπνευστικές κυψελίδες, όπου καταλήγει ο εισπνεόμενος αέρας. Οι κυψελίδες αποτελούνται από ένα λεπτό τοίχωμα, που σχηματίζει την αναπνευστική μεμβράνη και γύρω από αυτές υπάρχει ένα δίκτυο μικρών αγγείων, των πνευμονικών τριχοειδών, στα οποία κυκλοφορεί αίμα που επιστρέφει από τους ιστούς, μεταφερόμενο με την κυκλοφορία. Έτσι, ανάμεσα στον αέρα και το αίμα μεσολαβούν δύο πολύ λεπτές μεμβράνες, το τοίχωμα της κυψελίδας και το τοίχωμα του πνευμονικού τριχοειδούς, οι οποίες μαζί αποτελούν την προαναφερθείσα αναπνευστική μεμβράνη.
Μεταφορά οξυγόνου και διοξειδίου του άνθρακα.
Στις κυψελίδες ο φρέσκος εισπνεόμενος αέρας είναι πλούσιος σε οξυγόνο και το αίμα που επιστρέφει από τους ιστούς, έχει δώσει το οξυγόνο στα κύτταρα και έχει πάρει από αυτά το διοξείδιο του άνθρακα (δείτε την κυτταρική αναπνοή). Το αέριο οξυγόνο έχει την ιδιότητα να προσκολλάται στα ερυθρά αιμοσφαίρια που υπάρχουν στο αίμα, ενώ το αέριο διοξείδιο του άνθρακα αποβάλλεται από αυτά και περνά στον αέρα των κυψελίδων. Η σύσταση του αέρα έχει πλέον μεταβληθεί: Είναι πτωχός σε οξυγόνο και πλούσιος σε διοξείδιο του άνθρακα, είναι δηλαδή έτοιμος για αποβολή, που γίνεται με την εκπνοή. Ο πλούσιος σε διοξείδιο του άνθρακα αέρας οδηγείται μέσω της αεροφόρου οδού στη μύτη και αποβάλλεται. Ακολουθεί νέα εισπνοή, που θα φέρει νέο καθαρό αέρα στις κυψελίδες. Αυτός ο αναπνευστικός κύκλος, που επαναλαμβάνεται διαρκώς, επιτυγχάνεται με τις αναπνευστικές κινήσεις του θώρακα που ρυθμίζονται από ένα ειδικό κέντρο στον εγκέφαλο, το αναπνευστικό κέντρο του εγκεφάλου και τη βοήθεια μυών (αναπνευστικοί μύες, κυριότερος των οποίων είναι το διάφραγμα).
Έτσι, το όλο σύστημα είναι ένα μικρό εργαστήριο που μετρά συνεχώς την πυκνότητα του διοξειδίου του άνθρακα στο αίμα και, όποτε χρειάζεται, αυξομειώνει τον αριθμό των αναπνευστικών κινήσεων, ανάλογα με τις ανάγκες του οργανισμού. Ο συνήθης αριθμός αναπνευστικών κινήσεων σε κατάσταση ηρεμίας είναι περίπου 24 κινήσεις ανά λεπτό. Ο αριθμός αυτός, όμως, δεν είναι σταθερός, γιατί πρώτον, η αναπνοή δεν είναι απόλυτα αυτόματη λειτουργία (μπορούμε δηλαδή να την ελέγξουμε ως ένα βαθμό με τη θέλησή μας), δεύτερον, η όποια προσπάθεια αυξάνει τις ανάγκες σε οξυγόνο και έτσι αυξάνονται και οι αναπνευστικές κινήσεις (λαχάνιασμα και "κοντανάσα"), και τρίτον, ορισμένες λειτουργίες του σώματος, οι ποικίλες δραστηριότητες αλλά και ορισμένες ψυχικές καταστάσεις (π.χ. η πέψη, η μυϊκή άσκηση, η αγωνία κ.ά.) αυξάνουν τον αναπνευστικό ρυθμό.
Ρυθμιστικοί μηχανισμοί της αναπνοής.
Η αναπνοή, όπως αναφέρθηκε, δεν είναι μία απόλυτα αυτόματη λειτουργία, όπως η λειτουργία της καρδιάς. Επειδή οι αναπνευστικοί μύες είναι σκελετικοί, η σύσπαση τους εξαρτάται από κινητικούς νευρώνες. Η αναπνοή αρχίζει αυτόματα από νευρικά κύτταρα του προμήκους μυελού, τα οποία όμως ελέγχονται και τροποποιούνται από κινητικούς νευρώνες. Οι κινητικοί νευρώνες των αναπνευστικών μυών βρίσκονται κάτω από συνειδητό έλεγχο, γι' αυτό υπάρχει η δυνατότητα να μεταβάλλουμε ή να αναστείλουμε προσωρινά τον ρυθμό της αναπνοής, όπως για παράδειγμα κατά την διάρκεια μίας ομιλίας ή κατά την διάρκεια μιας βουτιάς στην θάλασσα.

</doc>
<doc id="68139" url="https://el.wikipedia.org/wiki?curid=68139" title="Ακέρ">
Ακέρ

Ο Ακέρ, επίσης "Ακάρ", θεότητα της αιγυπτιακής μυθολογίας θεωρείται προσωποποίηση της γης. Το όνομά του βρίσκεται σε κοσμογονικά και νεκρικά κείμενα. Το ίδιο όνομα στον πληθυντικό -"Ακερού"- υποδηλώνει πνεύματα του Κάτω Κόσμου.
Όντας ένας από τους πρωιμότερους θεούς στο αιγυπτιακό μυθολογικό "corpus" λατρευόταν επίσης ως προσωποποίηση του ορίζοντα. Αρχαιότερος από τον Γκεμπ, επίσης γήινο θεό, αναφέρεται στα Κείμενα των Πυραμίδων με το όνομα Ακερού σε σχέση με τον Φαραώ. Το "Ακέρ" μεταφράζεται ως "εκείνος που σκύβει" ή κυρτώνεται και το "Ακερού" ως "σκυμμένοι", αν και δεν είναι πλήρως αντιληπτό τι μπορεί να σημαίνει κάτι τέτοιο.
Ως "ορίζοντας", ο Ακέρ συμβολίζει τα όρια κάθε ημέρας και αρχικά απεικονιζόταν ως στενή λωρίδα γης με κεφαλές στα δύο άκρα της που ατένιζαν η μία την άλλη σύμβολο, ορίων. Μεταγενέστερα οι κεφαλές έγιναν πλήρεις απεικονίσεις λεόντων που ατένιζαν σε εκ διαμέτρου αντίθετες κατευθύνσεις, συμβολίζοντας το χθες ("Σεφ" στην αρχαία Αιγυπτιακή), και το σήμερα ("Ντουάου" στην αρχαία Αιγυπτιακή). 
Τούτη η απεικόνιση απέδωσε στον Ακέρ το συνοδευτικό "Ρούτι", που σημαίνει "δύο λιοντάρια", φύλακες της εισόδου και της εξόδου από τον Κάτω Κόσμο. Με αυτή την ιδιότητα ο Ακέρ είναι ο αρχαιότερος φύλακας και σε αυτόν απευθύνονταν οι νεκροί για να ανοίξει τις πύλες του Κάτω Κόσμου. Από την ίδια εικονοπλασία προέρχεται και η συνήθεια της τοποθέτησης λεοντόμορφων ειδωλίων ή αγαλμάτων στις πύλες των ανακτόρων, των τάφων και των κατοικιών. Την συνήθεια υιοθέτησε και ο ελληνορωμαϊκός κόσμος, καθώς η λατρεία του Ακέρ παρέμεινε δημοφιλής και στην ύστερη ρωμαϊκή περίοδο. Δεν αναφέρονται ναοί αφιερωμένοι στον Ακέρ, πιθανώς επειδή συνδέεται με τις αρχέγονες έννοιες των δυνάμεων της γης, αλλά είναι αρκετά τα κείμενα που έχουν διασωθεί για τη σχέση του με το ηλιακό ταξίδι.
Ένα άλλος ρόλος του στην αιγυπτιακή μυθολογία είναι το ασφαλές ταξίδι του θεού Ήλιου. Φυλακίζοντας τις σπείρες του Άποφη τεμαχισμένες από την ίδια την Ίσιδα διασφαλίζει το ασφαλές πέρασμα της βάρκας του Ηλίου από το υπόγειο πέρασμα κατά τη διάρκεια της νύχτας. 

</doc>
<doc id="68140" url="https://el.wikipedia.org/wiki?curid=68140" title="Δήμος Ορχομενού (πρόγραμμα Καποδίστριας)">
Δήμος Ορχομενού (πρόγραμμα Καποδίστριας)

Ο Δήμος Ορχομενού του προγράμματος Καποδίστριας ήταν δήμος που λειτούργησε την περίοδο 1999-2010. Συστάθηκε με το πρόγραμμα Καποδίστριας από τη συνένωση του παλαιότερου δήμου Ορχομενού και των γειτονικών του παλαιότερων κοινοτήτων, που αποτέλεσαν στη συνέχεια τα δημοτικά διαμερίσματα του δήμου. Το 2010 καταργήθηκε και εντάχθηκε στον νέο διευρυμένο δήμο Ορχομενού Βρισκόταν στα βόρεια του νομού και συνόρευε με τους δήμους Ακραιφνίας, Λεβαδεών, Αλιάρτου, Χαιρώνειας, Κορώνειας καθώς και με τον νομό Φθιώτιδας. Έδρα του δήμου ήταν ο Ορχομενός. Ο πληθυσμός του ήταν 10.732 κάτοικοι σύμφωνα με την απογραφή του 2001. Ο δήμος Ορχομενού ήταν στο μεγαλύτερο ποσοστό του πεδινός καθώς καλύπτει σημαντικό τμήμα της πεδιάδας της Κωπαΐδας. 
Διαίρεση.
Ο δήμος Ορχομενού αποτελούταν από τα παρακάτω δημοτικά διαμερίσματα και οικισμούς. 

</doc>
<doc id="68141" url="https://el.wikipedia.org/wiki?curid=68141" title="Καλλονή">
Καλλονή

Καλλονή, σημαίνει υπερβολικά όμορφη. Προέρχεται από την λέξη «"κάλλος"», η οποία περιλαμβάνει την έννοια της ομορφιάς και της καλοσύνης και της αρετής.
Με την ονομασία αυτή είναι γνωστά τα παρακάτω τοπωνύμια της Ελλάδας:

</doc>
<doc id="68142" url="https://el.wikipedia.org/wiki?curid=68142" title="Last Drive">
Last Drive



</doc>
<doc id="68143" url="https://el.wikipedia.org/wiki?curid=68143" title="Δήμος Νίκου Καζαντζάκη">
Δήμος Νίκου Καζαντζάκη

"Το παρόν λήμμα αφορά τον πρώην καποδιστριακό δήμο Νίκου Καζαντζάκη."
"Για τον σημερινό δήμο βλέπε: Δήμος Αρχανών-Αστερουσίων."
Ο Δήμος Νίκου Καζαντζάκη ήταν δήμος του Νομού Ηρακλείου που λειτούργησε την περίοδο 1994 -2010. Συστάθηκε το 1994, με τη συνένωση παλαιότερων κοινοτήτων της περιοχής, οι οποίες απετέλεσαν τα δημοτικά διαμερίσματα (Δ.δ.) του δήμου, ενώ με την εφαρμογή του Προγράμματος Καποδίστριας διευρύνθηκε, με την προσάρτηση των κοινοτήτων Μεταξοχωρίου και Δαμανίων. Καταργήθηκε το 2011, με την εφαρμογή του Προγράμματος Καλλικράτης και εντάχθηκε στον νέο Δήμο Αρχάνων-Αστερουσίων. Βρισκόταν στο κέντρο του Νομού Ηρακλείου και κατελάμβανε έκταση 102.201 στρεμμάτων.
Ωε έδρα είχε οριστεί ο οικισμός Πεζά. Σύμφωνα με την Απογραφή του 2001, ο δήμος είχε πληθυσμό 7.171 κατοίκων. 
Περιελάμβανε 14 δημοτικά διαμερίσματα:

</doc>
<doc id="68145" url="https://el.wikipedia.org/wiki?curid=68145" title="Παναγία η Σκριπού">
Παναγία η Σκριπού

Η μονή της Παναγίας Σκριπούς βρίσκεται στον Ορχομενό Βοιωτίας. Από τη μονή σήμερα λειτουργεί μόνο το καθολικό (εκκλησία) της, το οποίο είναι το πιο σημαντικό μνημείο από τη σειρά ναών του τύπου «σταυροειδής μεταβατικός», στον ελλαδικό χώρο.
Πιθανότατα ο ναός σχεδιάσθηκε ως ταφικό μνημείο του χορηγού του, του Λέοντα, πρωτοσπαθάριου της ανακτορικής φρουράς του Βυζαντινού Αυτοκράτορα (873/874 μ.Χ.).
Ένα κατακόρυφο ηλιακό ρολόι κοσμεί τον ναό της Κοιμήσεως της Θεοτόκου (καθολικό) της μονής. 
Η Μονή και ο ναός.
Η Μονή της Κοιμήσεως της Θεοτόκου ή Μονή της Παναγίας Σκριπούς βρίσκεται στην ομώνυμη περιοχή – σημερινός Αθάμας – στον Ορχομενό της Βοιωτίας, απέναντι από τον αρχαιολογικό χώρο της πόλης και την αρχαία Ακρόπολη του Ορχομενού. Στην ευρύτερη περιοχή ο περιηγητής Παυσανίας μνημονεύει δύο ιερά των Χαρίτων και του Διονύσου, τα οποία δεν έχουν μέχρι σήμερα βρεθεί, αλλά πρέπει κατά πάσαν πιθανότητα να βρίσκονταν στη θέση όπου το 874 χτίστηκε η Μονή της Παναγίας Σκριπούς. Αυτό άλλωστε μαρτυρούν οι ανασκαφικές εργασίες που απεκάλυψαν εξωτερικά – στον περίβολο του ναού – ένα κτίσμα μυκηναϊκής περιόδου. Επίσης στο εσωτερικό του ναού απεκάλυψαν την ύπαρξη παλαιοχριστιανικού ψηφιδωτού.
Η Μονή της Παναγίας Σκριπούς είναι κτίσμα του 9ου αιώνα και από το αρχικό συνολικό συγκρότημα σήμερα σώζεται μόνον το Καθολικό, αφιερωμένο στην Κοίμηση της Θεοτόκου, αλλά και στους αποστόλους Πέτρο και Παύλο, όπως άλλωστε αποδεικνύει το τρισυπόστατο Ιερό Βήμα. Πράγματι, τα δύο ανατολικά πλάγια κλίτη δεν λειτουργούν ως πρόθεση και διακονικό, αλλά σύμφωνα με τις επιγραφές ως παρεκκλήσια των Αγίων Πέτρου και Παύλου "«ων Ρώμης βώλαξ ιερήν κόνιν αμφικαλύπτει»", κατά το χαραγμένο εκεί εξαιρετικό επίγραμμα.
Ο ναός της Παναγίας Σκριπού της Βοιωτίας, αποτελεί το πιο σημαντικό μνημείο από τη σειρά εκκλησιών του τύπου σταυροειδούς μεταβατικού στον ελλαδικό χώρο και είναι το μεγαλύτερο και πολυτελέστερο γνωστό μνημείο της εποχής, έξω από την Κωνσταντινούπολη. Η μοναστηριακή αυτή εκκλησία ξεχωρίζει για το μέγεθος (22,30 × 18,60 μέτρα), χωρίς τον νάρθηκα, για την πλούσια μαρμάρινη διακόσμηση και τέλος για τις ιστορικές πληροφορίες που παρέχουν 4 επιγραφές με μνημειακή έκφραση. Από αυτές μαθαίνουμε ότι ο ιδρυτής του ναού είναι ο Λέων «βασιλικός Πρωτοσπαθάριος, και επί των οικιακών», δηλαδή αρχηγός των σπαθαρίων — της ανακτορικής φρουράς — στο Ιερό Παλάτιον στην Κωνσταντινούπολη. Ο Λέων ήταν ο ιδιοκτήτης της περιοχής "χώρον επικρατέων τε παλαιοτάτου Ορχομένοιο" και πως έχτισε την εκκλησία το 873/874. Πράγματι, όσον αφορά τη χρονολογία κτίσεως είμαστε απόλυτα βέβαιοι, επειδή μια γραπτή επιγραφή, που είναι ενσωματωμένη στο εξωτερικό της αψίδας του ιερού, αναγράφει τόσο τη χρονολογία κατασκευής του καθολικού, το 874, όσο και τον χορηγό-κτήτορα της Μονής, τον Λέοντα.
Δεν γνωρίζουμε με βεβαιότητα από που προέρχεται η περίεργη ονομασία Σκριπού για τη Μονή, που σημειωτέον είναι το αρχαιότερο βυζαντινό μνημείο της Βοιωτίας και ένα από τα σπουδαιότερα της Ελλάδας. Η εκκλησία πάντως εξωτερικά είναι γεμάτη από επιγραφές και πιθανότατα σ’ αυτές τις εντοιχισμένες επιγραφές να οφείλεται το όνομα Σκριπού, από το λατινικό scriptus, που σημαίνει επιγραφή (inscription).
Ο ναός της Κοιμήσεως της Θεοτόκου είναι εγγεγραμμένος σταυροειδής με τρούλο, με προεξέχουσες τις κεραίες του σταυρού και στενό νάρθηκα δυτικά. Στην τοιχοδομία του έχει χρησιμοποιηθεί άφθονο έτοιμο αρχαίο υλικό (όπως συμβαίνει σε πολλούς χριστιανικούς ναούς της εποχής) το οποίο προέρχεται από τον κοντινό αρχαιολογικό χώρο της ιστορικής πόλης του Ορχομενού. Έτσι, έχουν χρησιμοποιηθεί σπόνδυλοι κιόνων, πελεκημένα αγκωνάρια, ακόμη και επιτύμβιες στήλες που δημιουργούν απροσδόκητα κοσμήματα και αποχρώσεις στους μεγάλους επίπεδους τοίχους. 
Το μνημείο αυτό είναι προσπάθεια μετάβασης από την παλαιοχριστιανική Βασιλική στον βυζαντινό ρυθμό. Ο ναός διασώζει θαυμάσια παλαιοχριστιανικά γλυπτά, σπάνιες επιγραφές της χριστιανικής, αλλά και της προχριστιανικής περιόδου, που χρησιμοποιήθηκαν ως οικοδομικό υλικό. Πιθανότατα ο ναός να σχεδιάστηκε ως ταφικό μνημείο του χορηγού του (μολονότι αυτό δεν συνηθιζόταν στη Βυζαντινή Ελλάδα) και ίσως το κατακόρυφο ηλιακό ρολόι που κοσμεί τον ναό να είναι ένα είδος αναφοράς στην αιώνια ζωή. Ούτως ή άλλως ο κτήτορας του ναού θέλησε το κτίσμα αυτό να έχει «τερπνόν αποστίλβον περικαλλέα πάντοθεν αίγλην».
Ο γλυπτικός διάκοσμος του καθολικού της Μονής είναι πλούσιος στις εσωτερικές και εξωτερικές του επιφάνειες, πολλά γλυπτά μέλη όμως (από αρχαίους ναούς ή και από πρωτοχριστιανικό νεκροταφείο) είναι ενσωματωμένα και στα μεταγενέστερα κελλιά, νότια του καθολικού και στο πρόπυλο δυτικά, ενώ άλλα βρίσκονται στις αποθήκες. Τα παλαιότερα κελλιά της Μονής βρίσκονται δυτικά από τα νεότερα, σε ένα κτίριο που αποτελείται από πέντε διαδοχικούς κεραμοσκεπείς χώρους.
Σύμφωνα με τις αρχαιολογικές έρευνες οι παλαιότερες από τις τοιχογραφίες που κοσμούν τον ναό είναι του 12ου αιώνα. Από το 1930 εκτελούνται εργασίες αναστήλωσης, όπως και εργασίες για τη συντήρηση και καθαρισμό των τοιχογραφιών, ενώ το 1939 κτίστηκε (σε σχέδια του Υπουργείου Πολιτισμού) και το κωδωνοστάσιο του ναού, που βρίσκεται βορειοδυτικά στον χώρο της μονής.
Το ιστορικό αυτό μνημείο εντάχθηκε στο Κοινοτικό Πλαίσιο Στήριξης 1994-1999, στο Περιφερειακό Επιχειρησιακό Πρόγραμμα Στερεάς Ελλάδας. Και ενώ ολοκληρωνόταν η αποκάλυψη και η συντήρηση των τοιχογραφιών των ιερών, καθώς και η στερέωση και ο καθαρισμός των γλυπτών του νάρθηκα, ο ναός υπέστη εμπρησμό. Από τη φωτιά προκλήθηκαν σοβαρές ζημιές, ωστόσο σε μια πρώτη φάση συντελέστηκε με αμμοβολή ο καθαρισμός του εσωτερικού ναού από την καπνιά, ενώ τώρα αναμένεται η έναρξη των εργασιών της δεύτερης φάσεως για την αποκατάσταση των καμένων παραθυρόφυλλων και των τοιχογραφιών του νάρθηκα.
Η Παναγία Σκριπού για πολλά χρόνια λειτούργησε ως μοναστήρι, ενώ τα τελευταία χρόνια λειτουργεί ως ενοριακός ναός. Πανηγυρίζει στις 15 Αυγούστου, γιορτή της Κοιμήσεως της Θεοτόκου, στις 23 Αυγούστου, απόδοση της εορτής της Κοιμήσεως της Θεοτόκου, αλλά και στις 10 Σεπτεμβρίου, ημέρα κατά την οποία, το έτος 1943, ο Ορχομενός και οι κάτοικοί του σώθηκαν, (με θαύμα της Παναγίας, κατά την παράδοση) από τα γερμανικά στρατεύματα κατοχής που ήθελαν να κάψουν την πόλη και να σκοτώσουν τους κατοίκους της.
Το ηλιακό ρολόι του καθολικού.
Ένα κατακόρυφο ηλιακό ρολόι, ίσως το ωραιότερο από όλα τα Βυζαντινά ηλιακά ρολόγια της Ελλάδας, κοσμεί τον ναό της Κοιμήσεως της Θεοτόκου στη Μονή της Παναγίας Σκριπούς. Φαίνεται ότι ηλιακό ρολόι τοποθετήθηκε στον ναό τη χρονολογία κατασκευής του καθολικού, το 874 μ.Χ., και έτσι είναι το αρχαιότερο από όλα τα μεσαιωνικά-βυζαντινά κατακόρυφα ηλιακά ρολόγια της Ελλάδας. Αυτό άλλωστε διαπίστωνε ο αρχαιολόγος, βυζαντινολόγος, αρχιτέκτονας και καθηγητής στο Πολυτεχνείο και στο Πανεπιστήμιο Αθηνών Αναστάσιος Ορλάνδος.
Το κατακόρυφο αυτό ηλιακ\ό ρολόι είναι σκαλισμένο στην εξωτερική επιφάνεια ενός μαρμάρινου ορθογώνιου δομικού λίθου του όλου κτιρίου στον νότιο τοίχο του ναού. Οι διαστάσεις του ορθογώνιου αυτού παραλληλεπιπέδου είναι 125 εκ μήκος, 35 εκ πλάτος και 66 εκ ύψος. Η ωρολογοπλάκα (125 εκ × 66 εκ) φέρει μόνο δέκα ωρικές γραμμές, αριθμημένες με την αρχαία ελληνική αρίθμηση: Α, Β, Γ, Δ, Ε, F, Ζ, Η, Θ και Ι, ενώ φέρει και τη γραμμή του ορίζοντα. Βρίσκεται εντοιχισμένη στον νότιο τοίχο του Καθολικού, σε ύψος περίπου 2 μέτρα από το έδαφος.
Οι ωρικές γραμμές, μήκους 50 εκατοστών, τελειώνουν σε ένα χαραγμένο ημικύκλιο, ακτίνας 50 εκ, ενώ τα καλλιγραφικά κεφαλαία γράμματα του ελληνικού αλφαβήτου είναι σημειωμένα στο τέλος των ωρικών γραμμών εντός ενός κυκλικού δακτυλίου, που σχηματίζεται από το πρώτο ημικύκλιο των 50 εκ και από ένα δεύτερο ημικύκλιο ακτίνας 58 εκατοστών. Η μαρμάρινη ωρολογοπλάκα έξω από το ημικύκλιο, αριστερά και δεξιά είναι διακοσμημένη με δύο γλυπτά παγώνια, εκ των οποίων το ένα κοιτά προς την Ανατολή και το άλλο προς τη Δύση. Το πρώτο είναι μεγαλύτερο σε μήκος από το δεύτερο γιατί έχει μεγαλύτερο μήκος ουράς. Το δεξιό παγώνι έχει συνολικό μήκος 46 εκ, ενώ το αριστερό, όπως βλέπουμε την ωρολογοπλάκα, έχει μήκος 42 εκ. Οι παραστάσεις των πτηνών αυτών πιθανότατα είναι ένα είδος αναφοράς στην αιώνια ζωή. Επιπλέον κάτω από τις ώρες Ε και F, υπάρχει και κάποια άλλη γλυπτή διακόσμηση. Ένα άνθος κάτω από το Ε και ένα άλλο όμοιό του κάτω από το F, ενώ ενδιάμεσα τα συνδέει σαν είδος μίσκου, ένα αγκιστροειδές σκάλισμα. 
Σημειώνουμε ότι τα διακοσμητικά στοιχεία της παλαιοχριστιανικής τέχνης προέρχονται από τον ελληνικό «εθνικό» κόσμο. Στην παλαιοχριστιανική τέχνη εμφανίζεται σύνολο από γλυπτές απεικονίσεις και παραστάσεις που είναι κοινές στον ειδωλολατρικό κόσμο, όπως άνθη, πτηνά, δελφίνια κ.ά. Αργότερα εμφανίζονται συμβολικές παραστάσεις, όπως ο ιχθύς, ένας κλάδος φοίνικα, ο αμνός, η περιστερά και τα παγώνια. Ο ιχθύς συμβολίζει τον Ιησού Χριστό (η περίφημη ακροστιχίδα Ιησούς Χριστός Θεού Υιός Σωτήρ). Η περιστερά συμβολίζει την αγνότητα και το Άγιο Πνεύμα. Τέλος, τα παγώνια συμβολίζουν την αιώνια ζωή στον παράδεισο. Π.χ. επιτύμβια επιγραφή ΒΜΧ 400 (5ος – 6ος μ.Χ. αιώνας) με παράσταση αντικριστών παγωνιών στο Βυζαντινό και Χριστιανικό Μουσείο Αθηνών. Ακόμα και σήμερα τα παγώνια είναι πολύ συνηθισμένο μοτίβο στις ελληνικές εκκλησίες. Παγώνια βρίσκονται σκαλισμένα στο ξυλόγλυπτο, τέμπλο των ναών, στον ξυλόγλυπτο επιτάφιο και κοσμούν πολλές πρόσφατες εκκλησίες, όπως ο ναός των Εισοδίων της Θεοτόκου στην ομώνυμη Μονή κοντά στον Ωρωπό Αττικής.
Δυστυχώς σε αυτό το ηλιακό αυτό ρολόι, ενώ φαίνεται η θέση του γνώμονα, αυτός έχει καταστραφεί ή έχει κλαπεί και για αυτόν τον λόγο δεν βρίσκεται στη θέση του. Το επίπεδο κατακόρυφο ηλιακό ρολόι της Παναγίας Σκριπούς, ασχέτως από τους αριθμούς που έχει γραμμένους στο τέλος των ωρικών γραμμών, διαιρεί την ημέρα όχι σε δέκα αλλά σε έντεκα ώρες, αφού στο ημικύκλιό του υπάρχουν έντεκα τομείς, όπως ακριβώς και στο ηλιακό ρολόι του Αγίου Λαυρεντίου στο Πήλιο.
Η οριζόντια γραμμή της άνω πλευράς του ηλιακού ρολογιού αντιπροσωπεύει τον ορίζοντα, και το μεσημέρι, στον αληθινό ηλιακό χρόνο, ο Ήλιος θα πέφτει στον μεσημβρινό, που αντιπροσωπεύεται από μια κατακόρυφη γραμμή κάθετη στη γραμμή του ορίζοντα. Αυτή η γραμμή δεν υπάρχει στο ηλιακό ρολόι αυτό. Συνήθως παρουσιάζεται στα ηλιακά ρολόγια που φέρουν μονές ωρικές γραμμές, για παράδειγμα έντεκα ωρικές γραμμές (δηλαδή δώδεκα ώρες) και σημειώνεται στο τέλος της έκτης ώρας, ούτως ώστε η έκτη ώρα να βρίσκεται στο μέσον, ενώ συμμετρικά αριστερά και δεξιά της να βρίσκονται από πέντε ωρικές γραμμές. Ούτως ή άλλως σε ένα τέτοιο επίπεδο κατακόρυφο ηλιακό ρολόι, τοποθετημένο σωστά στον τοίχο του καθολικού της Μονής με νότιο προσανατολισμό, το φως του Ήλιου δεν μπορεί να πέφτει ποτέ πάνω από τη γραμμή του ορίζοντα. Παράλληλα κάθε διάστημα κάτω από τον ορίζοντα θα αποτελεί περιοχή στην οποία οι ηλιακές ακτίνες θα πέφτουν οπωσδήποτε κάποια στιγμή του έτους.

</doc>
<doc id="68146" url="https://el.wikipedia.org/wiki?curid=68146" title="Κουμπάσσο">
Κουμπάσσο



</doc>
<doc id="68147" url="https://el.wikipedia.org/wiki?curid=68147" title="Νάρθηκας">
Νάρθηκας

Η λέξη Νάρθηκας μπορεί να αναφέρεται σε κάποιο από τα παρακάτω:

</doc>
<doc id="68148" url="https://el.wikipedia.org/wiki?curid=68148" title="Καλλονή Ηρακλείου">
Καλλονή Ηρακλείου

Η Καλλονή (παλιότερα: Σκιλλούς) είναι χωριό και έδρα ομώνυμης Κοινότητος του Δήμου Αρχανών-Αστερουσίων στην Περιφεριακή Ενότητα Ηρακλείου της Κρήτης. Ανήκε στην Επαρχία Πεδιάδος στο Νομό Ηρακλείου. 
Οι κάτοικοι ασχολούνται με την ελαιοκομία και την αμπελοκαλλιέργεια. Παράγεται επίσης σταφίδα. Μέσα στο χωριό λειτουργεί οινοποιείο της «Ενώσεως Πεζών» και βιοτεχνία σιδηρών κατασκευών. Υπάρχει Δημοτικό Σχολείο.
Κοινότητα Καλλονής.
Περιλαμβάνωντας μόνον την έδρα της, η Κοινότητα Καλλονής έχει 242 κατοίκους, σύμφωνα με την απογραφή του 2011.
Η Κοινότητα εκπροσωπείται από τον Πρόεδρο κ. Γεώργιο Καστελλάκη.
Κοινοτάρχες Καλαμαύκας[Επεξεργασία | επεξεργασία κώδικα].
Οι κάτωθι εκλέχθηκαν και υπηρέτησαν (ή υπηρετούν) ως Πρόεδροι της Κοινότητος Καλαμαύκας.
Ιστορικά στοιχεία.
Το χωριό αναφέρεται σε συμβόλαια του 1271 με το όνομα Sikillu. To 1278 αναφέρεται ως "in casali Sichylu". 
Το 1583 αναφέρεται στον Καστροφύλακα ως Schilús με 273 κατοίκους (Καστροφύλακας Κ95). Από το ίδιο το χωριό καταγόταν ο Πατριάρχης Αλεξανδρείας, Γεράσιμος Β΄ Παλλαδάς και μάλιστα το αναφέρει στη διαθήκη του: «Εγκαταλείπω την εν τω χωρίω Σκιλλούντι περιουσίαν μου» . Και οι Τούρκοι σεβάστηκαν το όνομα του χωριού και το αναφέρουν "Iskilus" (Κρ. Χρονικά Α 93). Το ίδιο το όνομα του χωριού σχετίζεται με τη Σκιλλούντα, την πόλη του Ξενοφώντα στην Τριφυλία της Πελοποννήσου. Το όνομα προέρχεται από τη σκίλλα, τη γνωστή σκιλλοκρεμμύδα, η οποία αφθονεί σε ορισμένα μέρη.
Το χωριό μετονομάστηκε από Σκυλλοί σε Καλλονή το 1926.
Σημεία ενδιαφέροντος.
Ανατολικά του χωριού υπήρχε η Μονή της Αγίας Φωτεινής (Αγία Φωθιά) από την οποία διασώζεται μόνο ο τρίκλιτος ναός ερειπωμένος με υπολείμματα τοιχογραφιών.
Στο κέντρο του χωριού υπάρχει παλαιά κρήνη με δικέφαλο αετό και τουρκική επιγραφή , η οποία τοποθετήθηκε κατά την περίοδο της Τουρκοκρατίας από Τούρκο, ο οποίος ανακαίνισε την κρήνη. 
Στο βορειοδυτικό μέρος του χωριού σε απόσταση περίπου 3 χλμ. είναι τα ερείπια ενός φρουρίου. Ο Φραντσέσκο Μπαζιλικάτα στο χάρτη του σημειώνει στη θέση αυτή το χωριό της Πεδιάδας "Castel del Cornaro", το οποίο αναφέρεται το 1583 με το όνομα αυτό και με 127 κατοίκους (Καστροφύλακας Κ 94).

</doc>
<doc id="68149" url="https://el.wikipedia.org/wiki?curid=68149" title="Δήμος Νίκου Καζατζάκη">
Δήμος Νίκου Καζατζάκη



</doc>
<doc id="68150" url="https://el.wikipedia.org/wiki?curid=68150" title="Γιώργος Βλάχος (ποδοσφαιριστής)">
Γιώργος Βλάχος (ποδοσφαιριστής)

Ο Γιώργος Βλάχος είναι Έλληνας πρώην ποδοσφαιριστής, γεννημένος στην Κέρκυρα στις 13 Νοεμβρίου 1948.
Σταδιοδρομία.
Ξεκίνησε την καριέρα του από τον Όλυμπο Κέρκυρας. Μετά τον θάνατο του πατέρα του το 1967 μετακόμισε στην Αθήνα, όπου αρχικά αγωνίστηκε στην ομάδα της Αγίας Παρασκευής. Ο Παναθηναϊκός, ο Ολυμπιακός και ο Πανιώνιος ενδιαφέρθηκαν να τον αποκτήσουν και ο ΠΑΟ κατάφερε να τον εντάξει στην ομάδα του το 1969. Αγωνιζόταν στη θέση του αριστερού αμυντικού, παρότι ήταν δεξιοπόδαρος. Πέτυχε τέσσερα τέρματα με τη φανέλα του ΠΑΟ.
Κέρδισε 2 Πρωταθλήματα με τον ΠΑΟ, το 1970 και το 1972. Σε ηλικία 23 ετών αγωνίστηκε στον τελικό του Κυπέλλου Πρωταθλητριών Ευρώπης με τον Παναθηναϊκό, ενώ παράλληλα ήταν φοιτητής της Παντείου. Ο Γιώργος Βλάχος ήταν εκείνη την εποχή ένας από τους κορυφαίους ποδοσφαιριστές στη θέση του στο ελληνικό πρωτάθλημα.
Μετά τον Παναθηναϊκό αγωνίστηκε στον ΟΦΗ από το 1976 έως το 1983, ενώ έκλεισε την ποδοσφαιρική του καριέρα στον Άγιο Νικόλαο, όπου αγωνίστηκε έως το 1985.
Το 1969 αγωνίστηκε με την Εθνική ερασιτεχνική ομάδα ποδοσφαίρου Ελλάδας στο Κύπελλο Ερασιτεχνών ΟΥΕΦΑ σε δυο αγώνες της προκριματικής φάσης με την Μάλτα και την Ιταλία.

</doc>
<doc id="68151" url="https://el.wikipedia.org/wiki?curid=68151" title="Κογκρέσο της Βιέννης">
Κογκρέσο της Βιέννης



</doc>
<doc id="68152" url="https://el.wikipedia.org/wiki?curid=68152" title="Τριτάκη Πάτρας">
Τριτάκη Πάτρας

 
Η συνοικία Τριτάκη βρίσκεται βορειοδυτικά του κάστρου της Πάτρας και ουσιαστικά αποτελεί μέρος της περιοχής του Βλατερού. Χαρακτηριστικό της συνοικίας είναι πως υπάρχει μόνο ένας στενός δρόμος στην άκρη της, ο οποίος διέρχεται περιμετρικά του κάστρου, ενώ όλη η υπόλοιπη συνοικία είναι γεμάτη από μικρά ανηφορικά/κατηφορικά δρομάκια με σκάλες. Αυτή η γειτονιά φημίζεται για τα παλιά σπίτια της, τα μικρά δρομάκια και σκαλάκια που συνδέουν το κέντρο της πόλης με το Κάστρο. Οι πιο γνωστές σκάλες της περιοχής είναι οι Σκάλες Τριτάκη, που βρίσκονται στο τέλος της οδού Κολοκοτρώνη και δυτικά της κορυφής της κλίμακας της Αγίου Νικολάου. Δεν είναι τόσο γνωστές, ωστόσο τουρίστες τις χρησιμοποιούν για να κατέβουν από το Κάστρο στο κέντρο. 
Ιστορικά στοιχεία.
Η ονομασία της είναι ανθρωπωνυμικό και προέρχεται από τον Κρητικό συνταγματάρχη Νικόλαο Τριτάκη, ο οποίος το 1866 είχε αγοράσει 21 στρέμματα γης στην περιοχή αποτελώντας ήδη από το 1824 κάτοικο Πατρών. Τα συγκεκριμένα στρέμματα είχαν παραχωρηθεί από τον Καποδίστρια στον Εμμανουήλ Παπανικολάκη για αποικισμό Κρητικών αλλά αυτός μεταβίβασε τα διακαιώματα στον Τριτάκη. Το κράτος δεν αναγνώρισε τη μεταφορά με αποτέλεσμα να χρειαστεί δικαστική απόφαση (184/1876) του Αρείου Πάγου για να λυθεί η υπόθεση.

</doc>
<doc id="68153" url="https://el.wikipedia.org/wiki?curid=68153" title="Βουδ (συνοικία)">
Βουδ (συνοικία)

Η Βουδ είναι συνοικία της Πάτρας που βρίσκεται κοντά στα Ψηλαλώνια, στο κέντρο της πόλης.
Πήρε το όνομά της από την εκεί έπαυλη του σταφιδεμπόρου και Προξένου της Μεγάλης Βρετανίας στην Πάτρα Θωμά Γουλιέλμου Βουδ (αγγλικά: Thomas William Wood) (1816-1894), το όνομα του οποίου μεταγράφηκε, για αγνώστους λόγους, στα ελληνικά ως "Βουδ" αντί τού ορθότερου "Γουντ" - ή, έστω "Γουδ". Από το 1850 ο Wood, οποίος είχε εγκατασταθεί στην Πάτρα από το 1843, έμενε στην περιοχή που τότε δεν ήταν δομημένη αλλά απαρτιζόταν ήταν αγροτεμάχια. Στην έπαυλη υπήρχαν αρχαία αγάλματα και προτομές, όπως αυτά της Αρτέμιδος (4ος αιώνας μ.Χ), του Ιάκχου (2ος αιώνας π.Χ.) κ.ά. Η αρχαιολογική συλλογή δωρήθηκε από τον Φρειδερίκο Βουδ στο Αρχαιολογικό Μουσείο Πατρών.
Σήμερα στη συνοικία βρίσκεται η μικρή πλατεία ομώνυμη πλατεία ενώ παλιότερα εκεί βρίσκονταν τόσο το 3ο Λύκειο Πατρών, γνωστό από τις Μαθητικές κινητοποιήσεις του 1990-1991 κατά τη διάρκεια των οποίων δολοφονήθηκε στο χώρο του τότε σχολικού συγκροτήματος ο καθηγητής Νίκος Τεμπονέρας, όσο και το 7ο Λύκειο Πατρών. Κατά την ανέγερση του κτιριακού συγκροτήματος το 1931-1932, στη διάρκεια των εκσκαφών, βρέθηκαν: ρωμαϊκές αρχαιότητες, ρωμαϊκό νεκροταφείο, επιτύμβια στήλη και κίονες. Σήμερα στην περιοχή το νυν «Σχολικό Συγκρότημα Τεμπονέρα» περιλαμβάνει πια μόνο το 3ο και 7ο Γυμνάσιο Πάτρας καθώς και το 5ο Δημοτικό Πάτρας καθότι τα λύκεια μεταστεγάστηκαν σε άλλες τοποθεσίες.

</doc>
<doc id="68154" url="https://el.wikipedia.org/wiki?curid=68154" title="Στολή υπηρεσίας">
Στολή υπηρεσίας

Στολή υπηρεσίας ονομάζεται η στολή που φορούν κατά την διάρκεια της υπηρεσίας τους τα πρόσωπα των ενόπλων δυνάμεων, των σωμάτων ασφαλείας και των υπηρεσιών πολιτικής προστασίας. Διαφέρει από την στολή εξόδου ή την στολή παρατάξεων ή παρελάσεων.
Στον σύγχρονο ελληνικό στρατό ξηράς η στολή υπηρεσίας αποτελείται από μαύρες αρβύλες, παντελόνι εργασίας, χιτώνιο εργασίας και τζόκεϋ-όλα σε σχέδιο παραλλαγής. Διαφέρει από τη στολή εξόδου η οποία μέχρι πρόσφατα φερόταν από τους κληρωτούς αλλά και από τη στολή παρατάξεων ή παρελάσεων των αξιωματικών που είναι κυρίως για επίσημες εμφανίσεις. 
Τα διακριτικά του βαθμού των στρατιωτών-αξιωματικών είναι καφέ-μαύρου χρώματος ώστε να μην φαίνονται εύκολα κατά τη διάρκεια του ένοπλου αγώνα. Τα χρώματα και σχήματα της παραλλαγής διαφέρουν από χώρα σε χώρα, από σώμα σε σώμα αναλόγως του εδάφους και του πεδίου που δραστηριοποιείται ο ένοπλος σχηματισμός. 
Στις παλαιότερες εποχές όταν οι εργασίες του στρατοπέδου απασχολούσαν περισσότερο τους στρατιώτες, υπήρχε και ειδική στολή η οποία συνίστατο σε φαρδύ χιτώνιο και παντελόνι από μονόχρωμο ύφασμα καφέ, υπόλευκο ή φαιό-γκρίζο και ονομαζόταν στα γαλλικά "tenue de corvée", από όπου προήλθε και η ελληνική απόδοση "στολή αγγαρείας". Μέχρι τον Β΄ Παγκόσμιο Πόλεμο η στολή αγγαρείας του ιππικού λεγόταν στα γαλλικά "tenue d' ecurie" και έμοιαζε με φαρδιά πουκαμίσα. 

</doc>
<doc id="68155" url="https://el.wikipedia.org/wiki?curid=68155" title="Στρατιωτική υπηρεσία">
Στρατιωτική υπηρεσία

Στρατιωτική θητεία είναι η υπηρεσία που προσφέρεται από μεμονωμένα άτομα ή ομάδες στον στρατό ή σε άλλο στρατιωτικό οργανισμό είτε ως μισθωτή εργασία είτε ως υποχρεωτική στράτευση (εκτός από ορισμένες κατηγορίες). Σε κάποιες χώρες η υπηρεσία είναι εθελοντική ή γίνεται επιλεκτική στρατολόγηση. Τα περισσότερα κράτη της Ευρώπης, του ΝΑΤΟ και άλλα έχουν καθαρά επαγγελματικό στρατό, ενώ υπάρχουν και χώρες χωρίς καθόλου ένοπλες δυνάμεις.
Παγκόσμιος χάρτης.
Περιλαμβάνονται συνολικά 195 χώρες. 
Σύνοψη χωρών.
Χωρίς υποχρεωτική θητεία.
Οι παρακάτω 107 χώρες δεν επιβάλλουν υποχρεωτική στράτευση ή την έχουν καταργήσει:
Επιλεκτική στρατολόγηση.
Οι θέσεις του στρατού καλύπτονται από εθελοντές σε συνδυασμό με επιλεκτική στρατολόγηση υποψηφίων, ανάλογα με τις ανάγκες του στρατεύματος.
Χώρες που σχεδιάζουν την κατάργηση στράτευσης.
"Για συγκεντρωτικούς πίνακες μπορείτε να δείτε και στο λήμμα: Στρατολόγηση"
Πληροφορίες ανά χώρα.
Ο Άγιος Μαρίνος έχει έναν από τους μικρότερους στρατούς στον κόσμο. Οι διαφορετικές πτέρυγές του έχουν επίσης διαφορετικές λειτουργίες, εκτελώντας εθιμοτυπικά καθήκοντα, περιφρουρώντας τα σύνορα, φρουρώντας κυβερνητικά κτήρια και βοηθώντας την αστυνομία σε ποινικές υποθέσεις. Λειτουργεί επίσης χωροφυλακή, η οποία τεχνικά είναι μέρος του στρατού. Ολόκληρο το στρατιωτικό σώμα εξαρτάται από τη συνεργασία των ενόπλων δυνάμεων και των εθελοντών συντρόφων τους, οι οποίοι απαρτίζουν την Στρατιωτική Δύναμη Εθελοντών ("Corpi Militari Volontari"). Η Ιταλία ευθύνεται για την άμυνα από την επιβουλή του στρατού μιας ξένης δύναμης.
Η στρατιωτική θητεία είναι υποχρεωτική για τους άνδρες 20-45 ετών, με διάρκεια 2 χρόνια. Το ναυτικό είναι εξ' ολοκλήρου στελεχωμένο με εθελοντές. Για όσους δεν θέλουν να κρατήσουν όπλο προβλέπεται εναλλακτική υπηρεσία. 
 
Το Αζερμπαϊτζάν έχει υποχρεωτική στρατιωτική υπηρεσία για όσους ενήλικες άνδρες κριθούν κατάλληλοι. Η θητεία διαρκεί 12 μήνες για πτυχιούχους πανεπιστημίων και 18 μήνες για τους υπόλοιπους. Αναβολές χορηγούνται για οικογενειακούς λόγους, για σπουδές ή λόγους υγείας.
Σύμφωνα με το άρθρο 76.2 του Συντάγματος του Αζερμπαϊτζάν, αν οι πεποιθήσεις των πολιτών έρχονται σε αντίθεση με την υπηρεσία στον στρατό, τότε σε ορισμένες περιπτώσεις που προβλέπονται από τη νομοθεσία, επιτρέπεται εναλλακτική υπηρεσία αντί για κανονική στρατιωτική θητεία. 
 
Η Αίγυπτος έχει υποχρεωτικό πρόγραμμα στρατιωτικής θητείας για άνδρες ηλικίας μεταξύ 18 και 30 χρονών, που διαρκεί 1-3 χρόνια ανάλογα με την εκπαίδευση (όσοι έχουν ανώτερες σπουδές υπηρετούν λιγότερο). Η κατάταξη αναβάλλεται για τους φοιτητές μέχρι το πέρας των σπουδών τους, εφόσον τις ολοκληρώσουν μέχρι την ηλικία των 28 ετών. Όσοι δεν έχουν αδέρφια ή στηρίζουν την οικογένεια τους απαλλάσσονται, καθώς επίσης και κάθε Αιγύπτιος που έχει διπλή υπηκοότητα. 
Κάποιοι Αιγύπτιοι αποφεύγουν τη στρατολόγηση και ταξιδεύουν στο εξωτερικό μέχρι να φτάσουν την ηλικία των 30 ετών οπότε θεωρούνται ακατάλληλοι για στράτευση, και απλά πληρώνουν ένα πρόστιμο. Μια τέτοια αντιμετώπιση θεωρείται δείγμα "κακού ηθικού χαρακτήρα", και έχει σαν συνέπεια ο "μη πατριώτης" πολίτης να μην μπορεί να αποκτήσει δημόσια θέση.
Δεν υπάρχει στρατολόγηση καθώς οι ένοπλες δυνάμεις διαλύθηκαν το 1994, μετά την πτώση του στρατιωτικού καθεστώτος το οποίο είχε κυβερνήσει την Αϊτή από το 1991. Η τελευταία προσπάθεια για να δημιουργηθεί ένας υποτυπώδης στρατός έγινε το 2017, σε εθελοντική πάντα βάση. 
Η στράτευση είναι υποχρεωτική για τις ηλικίες 18-25, ωστόσο στην πράξη δεν επιβάλλεται. Τα τελευταία χρόνια, η πρώην γαλλική αποικία υπέφερε από εμφύλιους πολέμους και πραξικοπήματα, με παράλληλη δράση ειρηνευτικών δυνάμεων (MINUCI, ONUCI). Από το 2004 γίνονται προσπάθειες για αφοπλισμό μεγάλου αριθμού διαφωνούντων που έχουν παρεισφρήσει στις τάξεις του στρατού. Το 2017 σημειώθηκε πάλι ανταρσία, για αύξηση των μισθών και άλλα οικονομικά αιτήματα. Η κυβέρνηση καλείται να αναδιατάξει το στράτευμα, με επαγγελματική οργάνωση στα δυτικά πρότυπα. 
 
Η Αλβανία έχει καταργήσει την στρατιωτική θητεία. Το 2010 αποφασίστηκε η δημιουργία επαγγελματικού στρατού. 
 
Η Αλγερία έχει υποχρεωτική στρατιωτική θητεία για πολίτες 19-30 ετών. Το 2014 η διάρκεια μειώθηκε από 18 σε 12 μήνες. 
 
Η Αργεντινή κατήργησε την υποχρεωτική θητεία το 1994 και την αντικατέστησε με μισθοφορικό στρατό. 
Η κατάργηση της θητείας ήταν επακόλουθο της έλλειψης εμπιστοσύνης στο στρατό, της μείωσης του προϋπολογισμού που ανάγκασε τον στρατό να στρατολογεί λιγότερους νεοσύλλεκτους, την εμπειρία του πολέμου στα νησιά Φόκλαντ το 1982 που απέδειξε την ανωτερότητα των επαγγελματιών στρατιωτών, και μία σειρά σκανδάλων σχετικά με την βιαιότητα της εκπαίδευσης που κορυφώθηκαν με την δολοφονία του στρατιώτη Ομάρ Καράσκο σε μία στρατιωτική βάση το 1994, ως αποτέλεσμα μίας βίαιης άσκησης πειθαρχίας.
Η στρατολόγηση στην Αργεντινή είναι γνωστή ως "la colimba", ενώ οι στρατιώτες ως "colimbas". Η λέξη "colimba" είναι σύνθετη, και παράγεται από τις αρχικές συλλαβές των ρημάτων "correr" (τρέχω), "limpiar" (καθαρίζω) και "barrer" (σκουπίζω), επειδή θεωρούνταν ότι το μόνο που έκαναν οι στρατιώτες ήταν να τρέχουν, να καθαρίζουν, και να σκουπίζουν.
Η Αρμενία έχει δίχρονη υποχρεωτική στρατιωτική θητεία για άνδρες από 18 έως 27 ετών. Μετά το 2003 δίνεται η δυνατότητα εναλλακτικής (άοπλης ή κοινωνικής) υπηρεσίας.
 
Παρόλο που σε καιρό πολέμου (Α' Παγκόσμιος Πόλεμος, Β' Παγκόσμιος Πόλεμος, Πόλεμος της Κορέας, Πόλεμος του Βιετνάμ) εφαρμόστηκαν διάφορα συστήματα στρατολόγησης, η Αυστραλία σήμερα έχει καταργήσει την υποχρεωτική θητεία. Η κατάργηση έγινε το 1972 από την κυβέρνηση του Γκαφ Ουίτλαμ (Gough Whitlam).
 
Η Αυστρία έχει υποχρεωτική θητεία για άνδρες από 18 έως 35 ετών με καλή φυσική κατάσταση. Από το 2006, η στρατιωτική υπηρεσία διαρκεί 6 μήνες. Οι αντιρρησίες συνείδησης μπορούν να προσφέρουν εναλλακτική υπηρεσία (Zivildienst) διάρκειας 9 μηνών. Περίπου 3 στους 4 υπηρετεί συνολικά, ενώ σχεδόν οι μισοί επιλέγουν την εναλλακτική υπηρεσία. Το Γενάρη του 2013 διεξήχθη δημοψήφισμα για την κατάργηση της υποχρεωτικής θητείας, όμως απορρίφθηκε με ποσοστό 60%. Η Αυστρία δεσμεύεται, παρ' όλα αυτά, από τη Διακήρυξη Ουδετερότητας που ενυπάρχει στο Σύνταγμα της.
 
Το Βέλγιο ανέστειλε την υποχρεωτική θητεία το 1994.
 
Το άρθρο 134 του Συντάγματος της Βενεζουέλας αναφέρει μεταξύ άλλων ότι " Κάθε πολίτης, σύμφωνα με τους ορισμούς των νόμων, είναι υποχρεωμένος να παρέχει κοινωνική ή στρατιωτική υπηρεσία, όταν απαιτείται, για την άμυνα της χώρας, τη διατήρηση και την ανάπτυξη της, και την αντιμετώπιση καταστάσεων που αποτελούν δημόσια καταστροφή. Κανείς δεν πρέπει να επιστρατεύεται με τη βία.."
Όλοι οι άντρες είναι υποχρεωμένοι να εγγραφούν στους καταλόγους για στρατολόγηση, αν και η κατάταξη παρά τη θέληση τους απαγορεύεται. Παρ' όλα αυτά, η μη εγγραφή για στρατολόγηση καθώς και η άρνηση υπηρεσίας όταν κάποιος κληθεί από το στρατό επιφέρει κυρώσεις. Στην πράξη όλοι οι πολίτες καλούνται να συνεισφέρουν με κάποιο τρόπο στην άμυνα, τη διασφάλιση της εσωτερικής τάξης, την οικονομική ανάπτυξη και την καταπολέμηση του εγκλήματος. Η ενεργή δύναμη είναι πάνω από 100.000 στρατιώτες, ενώ μαζί με τους υπόλοιπους κλάδους, πολιτοφυλακές και στρατιωτικές οργανώσεις φτάνουν τις 350.000 - 500.000 Η διάρκεια της θητείας είναι 24-30 μήνες και εφαρμόζεται επιλεκτικά στις ηλικίες 18-60. 
Η στρατιωτική θητεία είναι εθελοντική, ενώ όταν ο ετήσιος αριθμός δεν επαρκεί, επιβάλλεται τμηματική στρατολόγηση μέχρι την κάλυψη των ελλείψεων. Παλιότερα αυτό συνέβαινε και για παιδιά μέχρι 14-16 ετών, όμως το 2016 με ρύθμιση και το 2017 με νόμο καθορίστηκε η νόμιμη ηλικία να είναι 18-49 ετών και οι εθελοντές μεγαλύτεροι από 17 ετών. Με το νέο νόμο ρυθμίστηκε το καθεστώς και για τις γυναίκες, που δε μπορούν να καταταχτούν χωρίς τη θέλησή τους.
Μετά την αποφοίτηση απο το σχολείο, όλοι οι πολίτες της Βόρειας Κορέας υποχρεούνται να υπηρετήσουν στο στρατό. Η διάρκεια της θητείας για τους άντρες είναι 10 χρόνια και για τις γυναίκες 3-5 (από την ηλικία των 18-20 μέχρι τα 23) Η στρατολόγηση των γυναικών είναι μερική, και σε χαμηλή αναλογία. Αν κάποιος θέλει να συνεχίσει τις σπουδές, μπορεί να του χορηγηθεί αναβολή. 
 
Η Βόρεια Μακεδονία κατήργησε την στρατιωτική θητεία τον Οκτώβριο του 2006.
 
Η Βοσνία και Ερζεγοβίνη κατήργησε την υποχρεωτική θητεία το 2005.
 
Η Βουλγαρία έχει καταργήσει την υποχρεωτική στρατιωτική θητεία. Οι τελευταίοι κληρωτοί στρατιώτες απολύθηκαν στις 25 Νοεμβρίου 2007.
Προηγουμένως, η θητεία ήταν υποχρεωτική για άρρενες πολίτες από 18 έως 27 ετών. Η διάρκεια της θητείας υπολογίζονταν σε συνάρτηση με την εκπαίδευση του κληρωτού. Για κατόχους πτυχίου και φοιτητές πανεπιστημίων η θητεία ήταν 6 μήνες, ενώ για πολίτες με μικρότερη μόρφωση 9 μήνες. Το 1994 η θητεία διαρκούσε 2 χρόνια, αλλά σταδιακά μειωνόταν, μέχρι την πλήρη κατάργηση.
 
Η διάρκεια της θητέιας στη Βραζιλία είναι 10-12 μήνες. Ενώ σύμφωνα με το νόμο όλοι οι άρρενες πολίτες πρέπει να υπηρετήσουν, στην πράξη ο στρατός επανδρώνεται από εθελοντές (πολλοί από τους οποίους στη συνέχεια γίνονται μισθοφόροι) και μόνο ένα 5 με 10% των κληρωτών τελικά υπηρετεί τη θητεία του. Τις περισσότερες φορές η κυβέρνηση δεν απαιτεί από όσους σπουδάζουν ή έχουν μόνιμη δουλειά να καταταγούν, ενώ και οι φοιτητές μπορούν να παρακολουθήσουν ειδική στρατιωτική εκπαίδευση που αντικαθιστά την υποχρέωση στράτευσης.
 
Το σύγχρονο σύστημα στρατολόγησης επινοήθηκε κατά την διάρκεια της Γαλλικής Επανάστασης. Νόμος του 1798 όρισε ότι "κάθε Γάλλος είναι στρατιώτης και αφιερώνει τον εαυτό του στην άμυνα του έθνους". Έτσι, ο Ναπολέων Α΄ Βοναπάρτης κατάφερε να δημιουργήσει τον Μεγάλο Στρατό, ο οποίος έλαβε μέρος στον πρώτο μεγάλο πόλεμο μέσα στην ευρωπαϊκή ήπειρο.
Η Γαλλία κατήργησε την υποχρεωτική θητεία σε καιρό ειρήνης το 1996 ενώ όσοι είχαν γεννηθεί πριν το 1979 έπρεπε να ολοκληρώσουν τη θητεία τους. Μετά τον πόλεμο για την ανεξαρτησία της Αλγερίας (1954-62), οι νεοσύλλεκτοι δεν αναπτύσσονταν στο εξωτερικό και σε εμπόλεμες ζώνες εκτός από εθελοντές.
 
Η Γερμανία είχε μέχρι τον Φεβρουάριο του 2011 υποχρεωτική στρατιωτική ή κοινωνική θητεία για τους άνδρες. Πριν την κατάργησή της, η θητεία είχε διάρκεια έξι μηνών. Οι γυναίκες μπορούσαν να καταταγούν εθελοντικά και τους επιτρέπονταν να αναλαμβάνουν παρόμοια καθήκοντα με τους άνδρες. Οι αντιρρησίες συνείδησης μπορούσαν να ζητήσουν άδεια για κοινωνική θητεία (Zivildienst) η οποία, σχεδόν πάντα, τους δινόταν. Η συντριπτική πλειονότητα των νέων προτιμούσε την κοινωνική θητεία, κυρίως λόγω των καλύτερων οικονομικών αποδοχών και την αναγνώριση της ως επαγγελματική εμπειρία. Επίσης, στην περίπτωση της κοινωνικής θητείας, οι κληθέντες είχαν την δυνατότητα μερικής απασχόλησης σε ιδιωτικούς τομείς.
Τον Ιούνιο του 2016, ο υπουργός Άμυνας είχε ανακοινώσει την κατάργηση της υποχρεωτικής υπηρεσίας που συζητιόταν από καιρό, καθώς η χώρα προωθεί τη μετατροπή του στρατού σε επαγγελματικό. Οκτώ μήνες μετά όμως η κυβέρνηση την επανέφερε, με διαφορετική μορφή. Οι νέοι 18-27 ετών εκπαιδεύονται για 3 μήνες, και στη συνέχεια τοποθετούνται ως αξιωματικοί υποστήριξης μέχρι να συμπληρωθούν 12 μήνες θητείας. Το 90% της στρατιωτικής δύναμης είναι επαγγελματίες, με τους υπόλοιπους να αποτελούν μόνο ένα 10% (2.000 - 3.500 άτομα) 
 
Η Γουατεμάλα έχει έναν σχετικά μικρό σε μέγεθος στρατό 39.000 ατόμων. Ο πληθυσμός της χώρας αναλογικά είναι περίπου 17 εκατομμύρια.
Όλοι οι άνδρες ηλικίας μεταξύ 18 και 50 ετών είναι επιλέξιμοι για στρατιωτική θητεία, στην πράξη όμως το μεγαλύτερο μέρος της δύναμης είναι εθελοντική. Στρατολογείται κατ' επιλογήν και ένας αριθμός ατόμων 17-21 ετών, με την υποχρέωση παροχής υπηρεσιών να ποικίλει από 1 έως 2 έτη. Οι γυναίκες μπορούν να υπηρετούν ως αξιωματικοί.
Δεν γίνεται υποχρεωτική στρατολόγηση. 
Η δύναμη του στρατού την περίοδο 2001-2009 είχε αυξηθεί κατά πολύ από τις 10.000 που ήταν αρχικά, με επίσημες αλλά και ανεπίσημες στρατολογήσεις. Την περίοδο 2006-2007 ο στρατός αναμίχθηκε τρεις φορές σε καταστολή διαδηλώσεων, οδηγώντας σε δεκάδες θανάτους, και το 2008 συντελέστηκε πραξικόπημα στη Γουινέα. Το 2009, σε συγκεντρώσεις διαμαρτυρίας σκοτώθηκαν 150 άνθρωποι, τραυματίστηκαν ή εξαφανίστηκαν 1500, ενώ σημειώθηκαν και 40 βιασμοί, σε μια μέρα που έμεινε στην ιστορία ως "Ματωμένη Δευτέρα" . Το  2010 εκλέχτηκε ξανά νόμιμη κυβέρνηση.
Εξαιτίας όλων των παραπάνω ο θεσμός έπεσε σε ανυποληψία.
Όπως περιγράφεται στο Σύνταγμα της Δανίας §81, η στρατιωτική θητεία είναι υποχρεωτική για όσους άνδρες μπορούν να υπηρετήσουν. Η διάρκειά της είναι 4 μήνες, και οι νεοσύλλεκτοι είναι ηλικίας από 18 έως 27 ετών. Οι αντιρρησίες συνείδησης μπορούν να υπηρετήσουν 6 μήνες μη στρατιωτικής θητείας, για παράδειγμα στο Redningsberedskabet (ασχολούνται με την αντιμετώπιση φυσικών καταστροφών όπως φωτιές, πλημμύρες, κλπ) ή παρέχοντας βοήθεια σε χώρες του τρίτου κόσμου.
Σύμφωνα με τα επίσημα στοιχεία, η συντριπτική πλειοψηφία του στρατού αποτελείται από εθελοντές και επαγγελματίες, ενώ ο αριθμός όσων καλούνται για κατάταξη συνεχώς μειώνεται. Το 2018, ποσοστό 99,3% ήταν εθελοντές,αντίστοιχα το 2014 μόλις 19 στρατιώτες με υποχρεωτική κατάταξη. Οι Δανοί λαμβάνουν μία επιστολή την περίοδο των 18ων γενεθλίων τους η οποία ζητεί να διευκρινιστεί πότε θα είναι διαθέσιμοι για να καταταγούν. Ανάλογα με το πότε, λαμβάνουν ειδοποίηση για να πάνε στα στρατολογικά γραφεία όπου θα εξεταστούν σωματικά και ψυχολογικά. Ορισμένοι όμως, ίσως να θεωρηθούν ακατάλληλοι οπότε δεν θα χρειαστεί να παρουσιαστούν.
Μετά την ηλικία των 18 γίνεται επιλεκτική στρατολόγηση, με διάρκεια θητείας 1 χρόνο. 
 
Η Ελβετία έχει τη μεγαλύτερη πολιτοφυλακή στον κόσμο (220.000 άτομα, μαζί με τους εφέδρους). Σύμφωνα με το Σύνταγμα, η στρατιωτική θητεία στην Ελβετία είναι υποχρεωτική. Περιλαμβάνει 18 εβδομάδες βασικής εκπαίδευσης καθώς και ετήσια επανεκπαίδευση τριών εβδομάδων, μέχρι να καλυφθεί η περίοδος της θητείας (245 μέρες για τους απλούς στρατιώτες). Η θητεία των γυναικών είναι προαιρετική αλλά ισότιμη. Οι αντιρρησίες συνείδησης μπορούν να επιλέξουν την προσφορά κοινωνικής υπηρεσίας για 390 ημέρες. 
Το Σεπτέμβριο του 2013, αριστερά κόμματα και ειρηνιστές ζήτησαν δημοψήφισμα για κατάργηση της υποχρεωτικής θητείας, ωστόσο η απάντηση ήταν Όχι με ποσοστό 73%. Παλιότερα είχαν διοργανωθεί άλλα δυο δημοψηφίσματα (1989, 2001) από την οργάνωση Gruppe für eine Schweiz ohne Armee με αίτημα η χώρα να μην έχει καθόλου στρατό, με αρνητικό πάλι αποτέλεσμα. 
Μέχρι το 2009 η Ελλάδα είχε υποχρεωτική 12μηνη στρατιωτική θητεία για τους άνδρες. Παρόλο που η κυβέρνηση είχε αναγγείλει σταδιακή μείωση του χρόνου θητείας στους 6 μήνες και ανάπτυξη επαγγελματικού στρατού, η αρχικά 12μηνη θητεία στον Στρατό Ξηράς μετετράπη το 2009 σε 9μηνη, ενώ στο Πολεμικό Ναυτικό και την Πολεμική Αεροπορία παρέμεινε 12μηνη. Το 2021 έγινε 12μηνη για όλους τους κλάδους ή 9μηνη για υπηρεσία στην παραμεθόριο. Οι γυναίκες μπορούν να υπηρετήσουν ως επαγγελματίες. Οι οπλίτες λαμβάνουν μερική ασφαλιστική κάλυψη και συμβολικό μισθό 9 ευρώ το μήνα. Παρόλο που έχει θεσπιστεί εναλλακτική υπηρεσία για τους αντιρρησίες συνείδησης, οι αντιρρησίες έρχονταν αντιμέτωποι με διώξεις και φυλάκιση, γεγονός για το οποίο η χώρα είχε κατακριθεί έντονα από την οργάνωση Διεθνής Αμνηστία. Στον τομέα αυτό η κατάσταση δεν έχει ακόμη εναρμονιστεί με τα ευρωπαϊκά και διεθνή πρότυπα περί ανεξάρτητης και μη τιμωρητικής εναλλακτικής θητείας. 
 
Η Ερυθραία έχει έναν από τους μεγαλύτερους στρατούς στην Αφρική, συγκριτικά μάλιστα με τον πληθυσμό της. Μαζί με τις εφεδρείες φτάνει τις 300.000 σε έναν πληθυσμό των 4.500.000. Αυτό εξηγείται εν μέρει λόγω πολυετών συγκρούσεων με τους γείτονες της και κυρίως την Αιθιοπία . Η θητεία είναι συνήθως 18 μήνες, πρακτικά όμως η υπηρεσία διαρκεί για όσο καιρό χρειαστεί, με το στρατό να αναλαμβάνει και καθήκοντα πέρα από τις αρμοδιότητές του για την ανάκαμψη της χώρας. Αυτός είναι ο κύριος λόγος που πολλοί νέοι προσπαθούν να εγκαταλείψουν την Ερυθραία σύμφωνα με διπλωμάτες. Η στράτευση είναι υποχρεωτική και για τις γυναίκες, με περιστατικά κακομεταχείρισης. 
Η στρατιωτική ή εναλλακτική θητεία διαρκεί 8-11 μήνες και αφορά τις ηλικίες 18-27. Πολλοί νέοι προσπαθούν να αποφύγουν τη στράτευση και τελικά λιγότερο από 1/3 υπηρετεί, δηλαδή 2.500-3.500 άτομα στα 12.000 που αποτελούν την ηλικιακή ομάδα κάθε έτους. Ο μισθός του φαντάρου είναι 100€ το μήνα.
 
Τα Ηνωμένα Αραβικά Εμιράτα εισήγαγαν την υποχρεωτική στράτευση το Σεπτέμβριο του 2014. Είναι η πρώτη φορά που η χώρα αυτή εφαρμόζει υποχρεωτική στρατολόγηση. Υπόχρεοι είναι οι άνδρες 18-30 ετών, ενώ όσον αφορά τις γυναίκες είναι προαιρετικό να εγγραφούν για στρατιωτική υπηρεσία. Όσοι έχουν εκπληρώσει τις βασικές σπουδές δικαιούνται μειωμένη θητεία 9 μηνών σε σχέση με τους υπολοίπους, οι οποίοι υπηρετούν 24 μήνες. Επίσης δίνεται αναβολή για φοίτηση στο πανεπιστήμιο, σε μαθητές με καλές επιδόσεις. 
Το 2016, η μειωμένη θητεία για όσους έχουν ολοκληρώσει τη δευτεροβάθμια εκπαίδευση αυξήθηκε σε 12 μήνες , και το 2018 σε 16 μήνες , εξ αιτίας του πολέμου στην Υεμένη. 
 
Οι Ηνωμένες Πολιτείες Αμερικής έχουν περιοδικά εφαρμόσει την υποχρεωτική στρατολόγηση. Το 1863 η επιβολή θητείας κατά τη διάρκεια του Εμφυλίου Πολέμου οδήγησε σε ταραχές στη Νέα Υόρκη. Η θητεία επιβλήθηκε ξανά το 1917 όταν οι Ηνωμένες Πολιτείες ενεπλάκησαν στον Α΄ Παγκόσμιο Πόλεμο. Η πρώτη επιβολή θητείας σε καιρό ειρήνης έγινε με το νόμο περί Επιλεκτικής Εκπαίδευσης και Υπηρεσίας του 1940 και καταργήθηκε το 1973. Σήμερα, οι άρρενες αμερικανοί πολίτες ηλικίας από 18 έως 25 ετών οφείλουν να εγγραφούν στο Σύστημα Επιλεκτικής Υπηρεσίας, με αποστολή "να παρέχουν υπηρεσία στις ένοπλες δυνάμεις σε περίπτωση ανάγκης". Οι γυναίκες δεν εγγράφονται στο σύστημα αυτό αλλά μπορούν να καταταγούν ως εθελόντριες.
 
Το Ηνωμένο Βασίλειο εφάρμοσε τη στρατολόγηση κατά τη διάρκεια των δύο Παγκόσμιων Πολέμων. Για το πρώτο από τα δύο χρόνια του Α΄ Παγκοσμίου Πολέμου ο στρατός βασίστηκε σε εθελοντές. Το 1916 όμως, η ανάγκη για περισσότερους στρατιώτες που θα αντικαθιστούσαν τις απώλειες στο μέτωπο, ανάγκασαν την κυβέρνηση να προχωρήσει, μετά από ψήφιση νόμου, σε υποχρεωτική στρατολόγηση. Τους αντιρρησίες συνείδησης περίμενε σκληρή αντιμετώπιση. Στους περισσότερους ανατίθονταν εργασίες σχετικές με τον πόλεμο, όμως μη στρατιωτικού χαρακτήρα.
Η υποχρεωτική στρατολόγηση εφαρμόστηκε ξανά το 1939 με την έναρξη του Β΄ Παγκοσμίου Πολέμου. Η στρατολόγηση δεν αφορούσε μόνο τα τρία σώματα του στρατού αλλά ακόμα και εργασία στα ορυχεία γαιάνθρακα. Αργότερα, εφαρμόστηκε και στρατολόγηση των γυναικών, οι οποίες βοηθούσαν με τη γεωργική παραγωγή. Οι αντιρρησίες συνείδησης αντιμετωπίζονταν με περισσότερη ανοχή αν και  ο κίνδυνος της φυλάκισης ήταν ακόμη υπαρκτός σε περίπτωση που αρνούνταν την σχετική με τον πόλεμο εργασία που τους επιβάλλονταν. Οι πολίτες της Βόρειας Ιρλανδίας εξαιρέθηκαν από τη στρατολόγηση κατά τη διάρκεια του Δεύτερου Παγκοσμίου Πολέμου, καθώς και από την Εθνική Θητεία αργότερα.
Μετά το τέλος του πολέμου, στη Μεγάλη Βρετανία εφαρμόστηκε Εθνική Θητεία, διάρκειας 18 μηνών, η οποία καταργήθηκε το 1963.
 
Ο "Δυνάμεις Αυτοάμυνας", όπως ονομάζεται ο στρατός της Ιαπωνίας, ήταν εθελοντικές από την ίδρυσή τους τη δεκαετία του 50, αμέσως μετά το τέλος της κατοχής από τις Συμμαχικές Δυνάμεις. Το ιαπωνικό σύνταγμα απαγορεύει ρητώς τη διατήρηση επιθετικών στρατιωτικών δυνάμεων, και έτσι προς το παρόν δεν τίθεται θέμα στρατιωτικής θητείας.
 
Η Ινδία ποτέ στην ιστορία της δεν εφάρμοσε υποχρεωτική στρατιωτική θητεία. Κατά τον Β΄ Παγκόσμιο Πόλεμο ο Ινδικός Στρατός ήταν ο μεγαλύτερος εθελοντικός στρατός στην ιστορία, φτάνοντας σε δύναμη τους 2,5 εκατομμύρια άνδρες. Σήμερα είναι ο δεύτερος μεγαλύτερος στρατός στον κόσμο και ο μεγαλύτερος εθελοντικός.
Η Ιορδανία ανέστειλε την υποχρεωτική στράτευση κατά τα έτη 1992-1999. Η χώρα μετά την υπογραφή συνθήκης ειρήνης με το Ισραήλ, μετέτρεψε το στρατό σε επαγγελματικό. Η υποχρεωτική στρατολόγηση δεν ήταν δημοφιλής ούτε στους αξιωματικούς, γιατί τη θεωρούσαν ασύμφορη δαπάνη.
Το 2007, το υπουργικό συμβούλιο είχε ζητήσει την έγκριση νομοσχεδίου για την επαναφορά μιας μορφής υποχρεωτικής στράτευσης, σε πιο περιορισμένη κλίμακα. Το επονομαζόμενο "banner service" εφαρμόζεται κατά καιρούς, κυρίως για επαγγελματική αποκατάσταση των ανέργων. Σήμερα η Ιορδανία διαθέτει έναν από τους καλύτερους επαγγελματικούς στρατούς στην περιοχή. 
 
Ο ιρακινός στρατός την εποχή του Σαντάμ Χουσεΐν αποτελούνταν ως επί το πλείστον από κληρωτούς, με εξαίρεση την ελίτ Προεδρική Φρουρά. Γύρω στους 100.000 στρατιώτες πέθαναν κατά τον Πρώτο Πόλεμο του Περσικού Κόλπου (1990), γνωστό και ως επιχείρηση «Καταιγίδα της Ερήμου». Στα χρόνια που μεσολάβησαν, ο ιρακινός στρατός παρήκμασε εξαιτίας της κακής ηγεσίας αλλά η θητεία παρέμεινε υποχρεωτική. Μετά τον Δεύτερο Πόλεμο του Κόλπου (2003), ο στρατός διαλύθηκε και δημιουργήθηκε εθελοντική στρατιωτική δύναμη εποπτευόμενη αρχικά από την Συμμαχική Αρχή και αργότερα από την Αμερικανική κατοχή.
 
Η υποχρεωτική στρατιωτική θητεία διαρκεί 2 χρόνια, ωστόσο σε περιοχές δύσκολες ή κοντά στα σύνορα μειώνεται αναλογικά μέχρι τους 18 μήνες. Όσο ανώτερη είναι η μόρφωση, τόσο ανώτερος είναι και ο βαθμός στο στράτευμα, ενώ οι διαπρέποντες επιστήμονες μπορούν να υποκαταστήσουν τη θητεία τους με προσφορά ερευνητικού έργου. Απαλλαγή δίνεται για οικογενειακούς λόγους (π.χ. μοναχογιός), σε μερικά επαγγέλματα (όπως πυροσβέστες, γιατροί) που προσφέρουν σημαντικό έργο στην κοινωνία, ή λόγω σεξουαλικών προτιμήσεων. Οι άνδρες όταν συμπληρώσουν την ηλικία των 18 ετών πρέπει να παρουσιαστούν για να ρυθμίσουν τη στρατιωτική τους θητεία, αλλιώς δεν μπορούν να υποβάλουν αίτηση για άδεια οδήγησης, διαβατήριο, οποιαδήποτε μορφή απασχόλησης, να εγκαταλείψουν τη χώρα ή να πάρουν ακαδημαϊκό πιστοποιητικό (πτυχίο).
Εξαιτίας θανάτων σε στρατόπεδα λόγω πίεσης των στρατευμένων, η Επιτροπή Εθνικής Ασφάλειας του Κοινοβουλίου του Ιράν εξετάζει την κατάργηση της υποχρεωτικής στράτευσης και την εισαγωγή σχεδίου που θα καταστήσει τον στρατό επαγγελματικό. 
 
Η Ιρλανδία είχε πάντοτε πλήρως εθελοντικό στρατό.
Το Συνταγματικό Δικαστήριο του Ισημερινού έκρινε το 2007 ότι η υποχρεωτική στρατιωτική υπηρεσία είναι αντισυνταγματική . Από το 2009 ο στρατός είναι εθελοντικός. 
Η Ισπανία κατήργησε την υποχρεωτική θητεία το 2001.
Τόσο η στρατιωτική όσο και η κοινωνική θητεία είχαν διάρκεια 9 μηνών. Τα τελευταία χρόνια οι περισσότεροι νεοσύλλεκτοι επέλεγαν να υπηρετήσουν κοινωνική θητεία.
Η στρατιωτική υπηρεσία είναι υποχρεωτική στο Ισραήλ μετά την ηλικια των 18 ετών. Το 2020 η θητεία μειώθηκε σε 30 μήνες για τους άντρες (είχε μειωθεί ξανά το 2015 από 36 σε 32 μήνες), ενώ οι γυναίκες υπηρετούν 24 μήνες. 
Στην πραγματικότητα ο νόμος δεν αφορά όλο τον πληθυσμό. Οι Άραβες και οι υπερ-ορθόδοξοι Εβραίοι, που αποτελούν παραπάνω από 30% του πληθυσμού εξαιρούνται της στρατολόγησης. Επίσης ένα 10% απαλλάσσεται συνολικά για διάφορους λόγους. Ανάμεσα στους υπόλοιπους υπόχρεους σε στράτευση, παρατηρείται αυξανόμενη τάση αποφυγής που φτάνει το 50%, οπότε συνολικά υπηρετεί περίπου 35% της ηλικιακής ομάδας χωρίς ουσιαστικές κυρώσεις για τους αρνητές. Από τις γυναίκες, όσες επικαλούνται θρησκευτικούς λόγους (έστω και παράτυπα) απαλλάσσονται, το ίδιο οι παντρεμένες και όσες αποκτούν παιδιά· συνολικά αθροίζουν ποσοστό μεγαλύτερο από 40%. 
Στις εκλογές του Ισραήλ η θρησκευτική κοινότητα της Yeshiva (σπουδαστές με αντικείμενο την πίστη) διαδραματίζει σημαντικό ρόλο, καθώς οι αντιδράσεις για την υποχρεωτική στρατολόγηση μεταξύ άλλων, αποτελούν καταλυτικό παράγοντα στο σχηματισμό κυβέρνησης (2015, διετία 2019-20). Αντίστοιχες προσπάθειες και αντιδράσεις έχουν υπάρξει και παλιότερα.
 
Στην Ιταλία η στρατιωτική θητεία ήταν υποχρεωτική για τους άνδρες μέχρι τις 31 Δεκεμβρίου 2004. Το δικαίωμα στην αντίρρηση συνείδησης είχε νομικά αναγνωριστεί το 1972 έτσι ώστε όσοι το επιθυμούσαν να μπορούν να υπηρετήσουν εναλλακτική θητεία.
Το Ιταλικό Κοινοβούλιο ενέκρινε το μέτρο της κατάργησης της υποχρεωτικής θητείας το 2004, και εφαρμόστηκε από την 1 Ιανουαρίου 2005. Ο ιταλικός στρατός αποτελείται πλέον από επαγγελματίες στρατιώτες, άνδρες και γυναίκες.
Η Καμπότζη θέσπισε το 2006 νόμο για την υποχρεωτική στράτευση των ανδρών 18-30 ετών, με διάρκεια θητείας 18 μήνες. Ο αριθμός των ατόμων που κατατάσσονται επί του συνόλου, καθορίζεται κάθε χρόνο από το αντίστοιχο υπουργείο. 
 
Στον Καναδά ποτέ δεν εφαρμόστηκε υποχρεωτική θητεία σε καιρό ειρήνης. Η θητεία ήταν εξαιρετικά αμφιλεγόμενο θέμα κατά τους δύο Παγκόσμιους Πολέμους, ιδίως στην επαρχία του Κεμπέκ.
 
Λόγω αναταράξεων στην περιοχή της Μέσης Ανατολής εξαιτίας του πολέμου στη Συρία, αλλά και της αντιπαλότητας που προέκυψε με τη Σαουδική Αραβία, ο εμίρης του Κατάρ Ταμίμ μπιν Χαμάντ αλ Θανί θέσπισε το 2014 για πρώτη φορά την υποχρεωτική στράτευση σε πολίτες 18-35 ετών. Η διάρκεια της θητείας ορίστηκε 3-4 μήνες ανάλογα με το μορφωτικό επίπεδο, και είναι προαπαιτούμενη σε οποιαδήποτε πρόσληψη αλλά και για την έκδοση άδειας ασκήσεως επαγγέλματος. 
Από το 2018 επιτρέπεται στις γυναίκες να υπηρετούν ως εθελόντριες, ενώ η θητεία για τους άντρες αυξήθηκε στους 12 μήνες ανεξαρτήτου εκπαίδευσης. Οι ενδιαφερόμενοι καλούνται να παρουσιαστούν μέσα σε 60 μέρες αλλιώς αντιμετωπίζουν ποινή φυλάκισης και πρόστιμο. 
 
Από το 2017 δεν υπάρχει υποχρεωτική στρατιωτική υπηρεσία. Παλιότερα εφαρμοζόταν ένα σύστημα επιλεκτικής στράτευσης, με διάρκεια 2 έτη. Όσον αφορά τις αναβολές, τις απαλλαγές και άλλα ζητήματα θητείας, εμφανιζόταν φαινόμενα διαφθοράς και δωροδοκιών. Το μέγεθος και η αποδοτικότητα του στρατού κυμαινόταν σε χαμηλά επίπεδα, σε μια από τις φτωχότερες χώρες του πλανήτη, η οποία έχει ταλανιστεί για πολλά χρόνια από πραξικοπήματα, επαναστάσεις και εμφύλιους πολέμους. Μεγάλο πρόβλημα αποτελούσε επίσης η στρατολόγηση ανηλίκων και παιδιών. Γι΄ αυτό το λόγο, αλλά και για την αποφυγή γενοκτονίας λόγω των συνεχών συγκρούσεων μεταξύ των φυλών, από το 2014 αναπτύχθηκαν στην περιοχή ειρηνευτικές δυνάμεις του ΟΗΕ. Από τα μέσα του 2016 η Ευρωπαϊκή Ένωση αποφάσισε να συνεισφέρει στην εκπαίδευση ενός νέου επαγγελματικού στρατού. 
Η καθολική στρατολόγηση είναι θεωρητικά υποχρεωτική στη Λαϊκή Δημοκρατία της Κίνας με βάση το νόμο. Ωστόσο, λόγω του τεράστιου πληθυσμού της Κίνας και συνεπακόλουθα του μεγάλου αριθμού υποψηφίων που είναι διαθέσιμοι κάθε φορά, ο Λαϊκός Απελευθερωτικός Στρατός είχε πάντοτε αρκετούς εθελοντές. Οπότε στην πράξη δεν απαιτείται στρατολόγηση.
Οι πολίτες από τις περιοχές Μακάο και Χογκ-Κονγκ που τελούν υπό διαφορετικό καθεστώς διαχείρισης δεν γίνονται δεκτοί.
Η διάρκεια της στρατιωτικής θητείας είναι γενικά 18-24 μήνες. Για όσους έχουν ανώτερες σπουδές είναι 12 μήνες, και για όσους υπηρετούν κοντά στην περιοχή που διαμένουν (επαρχιώτες φαντάροι) 12-18 μήνες. Όμως διάφορες παραστρατιωτικές ομάδες στρατολογούν επίσης άτομα, μέχρι και μικρής ηλικίας παιδιά. Η απόφαση 781/2012 του Συνταγματικού Δικαστηρίου απαιτεί να αναγνωρίζεται ως θύμα πολέμου κάθε ανήλικο παιδί - άρρεν ή θήλυ - που χρησιμοποιείται από αντάρτες ή παραστρατιωτικές ομάδες για στρατιωτικούς σκοπούς και μυστικές πληροφορίες. Αυτές οι περιπτώσεις απαλλάσσονται και δεν επιτρέπεται να στρατολογηθούν ξανά. 
Η Κόστα Ρίκα κατήργησε τον στρατό της το 1949, επενδύοντας τα χρήματα στην εκπαίδευση και την υγεία. Διατηρεί μια μικρή δύναμη η οποία εκτελεί χρέη αστυνομίας και ελέγχου των συνόρων. 
 
Η στρατιωτική θητεία στην Κούβα ορίζεται από το Σύνταγμα στο άρθρο 65:
"Η υπεράσπιση της Σοσιαλιστικής πατρίδας είναι η μεγαλύτερη τιμή και το ύψιστο καθήκον όλων των Κουβανών. Ο νόμος ρυθμίζει τη στρατιωτική υπηρεσία που απαιτείται από κάθε Κουβανό. Η προδοσία της πατρίδας είναι το σοβαρότερο έγκλημα· αυτός που το διαπράττει υπόκειται στις πιο αυστηρές κυρώσεις. " 
Η θητεία είναι υποχρεωτική μεταξύ των ηλικιών 17-28, με διάρκεια 2 χρόνια. Όσοι έχουν γίνει δεκτοί για φοίτηση σε πανεπιστήμιο πριν τη στρατολόγηση τους, έχουν τη δυνατότητα υπηρεσίας για 1 χρόνο. Η στρατιωτική θητεία εκπληρώνεται ως επί το πλείστον σε μονάδες του στρατού, αλλά όχι αποκλειστικά. Το Υπουργείο Εσωτερικών κατανέμει επίσης τους νεοσύλλεκτους σε διάφορα τμήματα του (Πυροσβεστική, Δασοφύλαξη, Λιμενικό, μεταξύ άλλων). Υπάρχει ακόμη περίπτωση οι στρατολογημένοι να χρησιμοποιηθούν ως εργατικό δυναμικό για 2,5 χρόνια, κυρίως σε αγροτικές εργασίες ή οποιαδήποτε άλλη παραγωγική δραστηριότητα θεωρείται απαραίτητη. Η εναλλακτική υπηρεσία δεν αποτελεί επιλογή των στρατευμένων· αποφασίζεται ανάλογα με τις ανάγκες του κράτους.
 
Το Κουβέιτ είχε καταργήσει την υποχρεωτική στράτευση για τους πολίτες του το 2001 αλλά την επανέφερε το 2017,  με διάρκεια 12 μήνες. 
Αρκετοί διαμαρτυρήθηκαν γι' αυτή την αλλαγή και αρχικά οι μισοί αρνήθηκαν να υπηρετήσουν, με την κυβέρνηση να αντιδρά με μέτρα όπως φυλάκιση, πρόστιμο και μεγαλύτερη θητεία. Επίσης άρνηση έκδοσης οποιουδήποτε πιστοποιητικού, φοίτησης σε πανεπιστήμιο και παροχή ιατρικής περίθαλψης. 
 
Στις 3 Οκτωβρίου 2007 η κυβέρνηση της Κροατίας πρότεινε στο κοινοβούλιο την κατάργηση της υποχρεωτικής στρατιωτικής θητείας. Η πρόταση υποστηρίχθηκε από τον Πρόεδρο Στίπε Μέσιτς και μετά από κοινοβουλευτική ψηφοφορία στις 5 Οκτωβρίου 2007 η απόφαση έγινε επίσημη. Από την 1 Ιανουαρίου 2008 η υποχρεωτική στρατιωτική (ή εναλλακτική) θητεία αντικαταστάθηκε με επαγγελματικό στρατό.
 
Όλοι οι Κύπριοι πολίτες ηλικίας 18-50 ετών έχουν υποχρέωση εκπλήρωσης στρατιωτικής ή εναλλακτικής υπηρεσίας. Η διάρκεια της πλήρους ένοπλης θητείας ήταν 24 μήνες μέχρι το 2016, οπότε μειώθηκε σε 14 μήνες. Οι αντιρρησίες συνείδησης μπορούν να υπηρετήσουν άοπλη θητεία 18 μηνών ή κοινωνική θητεία 19 μηνών. 
Προβλέπεται επίσης μειωμένη θητεία ανάλογα με την οικογενειακή κατάσταση ή για κατοίκους του εξωτερικού, αναβολή κυρίως για σπουδές, και απαλλαγή κατά περιπτώσεις. Η νέα δομή της Εθνικής Φρουράς επιφέρει σημαντικές αλλαγές στον αριθμό των μονάδων και πρόσληψη περισσότερων επαγγελματικών στελεχών.
Το Σύνταγμα της Λαϊκής Δημοκρατίας του Κονγκό όπως ισχύει από το 2005, δεν προβλέπει πλέον υποχρεωτική στρατιωτική θητεία. Σύμφωνα με το άρθρο 63, υπάρχει η ευχέρεια να καθοριστεί με νόμο, αλλά κάτι τέτοιο δεν έχει εφαρμοστεί. Από το 2000, στη χώρα δρουν και ειρηνευτικές αποστολές του ΟΗΕ (σήμερα η MONUSCO), λόγω διάφορων αναταραχών.
Η Λετονία κατήργησε την υποχρεωτική στρατιωτική θητεία την 1 Ιανουαρίου 2007.
Μέχρι το 2005 η στρατιωτική θητεία στο Λίβανο ήταν διάρκειας ενός χρόνου για τους άνδρες. Στις 4 Μαΐου 2005 υιοθετήθηκε ένα νέο σύστημα στρατολόγησης και η θητεία μειώθηκε στους 6 μήνες. Από τις 10 Φεβρουαρίου 2007 η υποχρεωτική στρατιωτική θητεία καταργήθηκε και ο στρατός έγινε μισθοφορικός.
Το 2008 η Λιθουανία είχε αποφασίσει την κατάργηση της υποχρεωτικής θητείας και τη δημιουργία καθαρά επαγγελματικού στρατού. Ωστόσο το 2015 η κυβέρνηση την επανέφερε, αρχικά για 5 έτη (μέχρι το 2020). Η στρατολόγηση δεν είναι καθολική, αλλά αφορά έναν αριθμό 3.500 εθελοντών και κληρωτών, με διάρκεια 9 μήνες. Το ποσοστό της ηλικιακής ομάδας για κάθε έτος είναι περίπου 10% (ενδεικτικά για το 2019, η συνολική λίστα επιλαχόντων περιελάμβανε 31.068 άτομα). Όσοι καλούνται για στρατιωτική ή εναλλακτική υπηρεσία μπορούν να ζητήσουν αναβολή, αν η στράτευση τους θέτει σε ιδιαίτερα επαχθή θέση. Οι φοιτητές απαλλάσσονται. 
Το Λουξεμβούργο έχει εθελοντικό στρατό. 
Η Μάλτα είναι μια από τις ευρωπαϊκές χώρες που είχαν ανέκαθεν εθελοντικό στρατό.
 
Το Μαρόκο είχε καταργήσει την υποχρεωτική θητεία στις 31 Αυγούστου 2006. Ωστόσο, το Φεβρουάριο του 2019 την επανέφερε επίσημα, με βάση το νόμο 44.18 που είχε προωθήσει ο βασιλιάς Μοχάμετ ΣΤ΄. Ορισμένοι από τους άρρενες πολίτες 19-25 ετών καλούνται να υπηρετήσουν για 12 μήνες (το 2019 κλήθηκαν 10.000 και 15.000 αναμένονται για το 2020), αλλιώς αντιμετωπίζουν ποινή φυλάκισης και πρόστιμο. Οι φοιτητές πανεπιστημίων και όσοι επικαλούνται λόγους υγείας απαλλάσσονται. Το μέτρο της στρατολόγησης εφαρμόστηκε για την καταπολέμηση της ανεργίας , για περισσότερη πειθαρχία στους νέους , και για να ρυθμιστεί το καθεστώς στην περιοχή της Δυτικής Σαχάρας. 
Ο Πρόεδρος του Μαυροβουνίου Φίλιπ Βουγιάνοβιτς κατήργησε την υποχρεωτική στρατιωτική θητεία στις 30 Αυγούστου 2006.
 
Η στρατιωτική υπηρεσία στο Μεξικό (στην ισπανική γλώσσα, Servicio Militar Nacional ή SMN) περιλαμβάνει όλους τους άνδρες που φθάνουν στην ηλικία των 18 ετών, αλλά αυτοί που θα υπηρετήσουν προκύπτουν από κλήρωση.
Όσοι "τραβήξουν" μαύρη μπάλα χρησιμεύουν ως διαθέσιμες εφεδρείες, δηλαδή δεν υποχρεούνται να καταταγούν άμεσα και παίρνουν απαλλαγή στο τέλος του έτους. Σε όσους "πέσει" άσπρη μπάλα κατατάσσονται στο Εθνικό Στρατιωτικό Τάγμα (Batallón del Servicio Militar Nacional) και υπηρετούν έναν χρόνο. Σε ορισμένες πόλεις, όπως η Veracruz και το Ciudad Madero, το σύστημα λοταρίας περιλαμβάνει επίσης μπλε μπάλες, που όποιος τις τύχει υπηρετεί στο ναυτικό.
 
Ολόκληρη την περίοδο από το 1988 έως το 2010 η χώρα κυβερνώνταν από στρατιωτική χούντα.
Μετά το 2013, οι πολίτες της Μιανμάρ δεν υποχρεούνται να υπηρετούν στρατιωτικά.
Η Μογγολία έχει υποχρεωτική και εθελοντική στρατιωτική υπηρεσία, με τη δυνατότητα υπογραφής επαγγελματικού συμβολάιου μετά από 1 χρόνο υπηρεσίας. Οι Μογγόλοι είναι κατά κύριο λόγο ένας νομαδικός λαός, με σχετικά μικρό στρατό. Ο ρόλος του είναι περισσότερο βοηθητικός προς τους πολίτες σε περίπτωση φυσικών καταστροφών ή επέμβασης σε έκτακτη ανάγκη. Επίσης χρησιμοποιείται για την άσκηση στρατιωτικής διπλωματίας στο εξωτερικό, με συμμετοχή σε ειρηνευτικές αποστολές και εκστρατείες.
Η στρατιωτική υπηρεσία είναι υποχρεωτική για άνδρες και γυναίκες 18-35 ετών. Τους δύο πρώτους μήνες κάθε έτους γίνεται επιλεκτική στρατολόγηση μιας δύναμης περίπου 10.000 στρατιωτών , σε μια χώρα με πληθυσμό περίπου 30.000.000. Η διάρκεια της θητείας είναι 2 χρόνια, και δεν υπάρχει δυνατότητα εναλλακτικής υπηρεσίας. 
 
Η Μολδαβία έχει ανακοινώσει σχέδιo που προβλέπει τη σταδιακή κατάργηση της υποχρεωτικής στράτευσης, αρχής γενομένης από το φθινόπωρο του 2018. 
Η Μπελίζ έχει ορίσει ως κατώτατο ηλικιακό όριο για κατάταξη στις Ένοπλες Δυνάμεις τα 18 χρόνια. Ποτέ μέχρι τώρα δεν έχει επιβληθεί υποχρεωτική κατάταξη αλλά αυτό είναι στην ευχέρεια του Γενικού Στρατηγού.
Στη Νέα Ζηλανδία η υποχρεωτική θητεία για τους άνδρες εφαρμόστηκε το 1940 και καταργήθηκε το 1972.
 
Η στρατιωτική είτε η εναλλακτική θητεία είναι υποχρεωτική στην Νορβηγία, για πολίτες 19-35 ετών. Η πλήρης διάρκεια της θητείας είναι 19 μήνες, που χωρίζεται στη βασική εκπαίδευση 12 μηνών (για μερικές κατηγορίες 6 μήνες) και σε επαναληπτική εκπαίδευση ανά διαστήματα. Η δεύτερη συνήθως δεν εκπληρώνεται. Στις 14 Ιουνίου 2013 το κοινοβούλιο της Νορβηγίας τάχθηκε υπέρ της υποχρεωτικής στράτευσης και των γυναικών, καθιστώντας τη Νορβηγία τη μόνη ευρωπαϊκή χώρα και το πρώτο μέλος του ΝΑΤΟ που εφαρμόζει κάτι τέτοιο από το 2015. Η επίσημη αιτιολόγηση ήταν η "ισότητα των δύο φύλων". 
Στην πράξη, οι νεοσύλλεκτοι δεν αναγκάζονται να υπηρετήσουν, αλλά επιλέγονται όσοι είναι περισσότερο πρόθυμοι. Μάλιστα από το 2011 οι ολικοί αρνητές στράτευσης δεν έχουν τιμωρηθεί, απλά απαλλάσσονται. Περίπου 60.000 Νορβηγοί είναι διαθέσιμοι για στρατολόγηση κάθε χρόνο, αλλά 8.000 έως 10.000 υπηρετούν τελικά. 
 
Στη Νότια Αφρική, κατά τη διάρκεια του Απαρτχάιντ ίσχυε 2-ετής υποχρεωτική στρατιωτική θητεία για τους λευκούς άνδρες. Η κατάργησή της έγινε το 1994.
 
Η Νότια Κορέα έχει ένα αρκετά μεγάλο στράτευμα, που αριθμεί πάνω από 600.000 άτομα. Σχέδια που έχουν γίνει κατά καιρούς για επαγγελματικό στρατό και μείωση του στρατεύματος εγκαταλείπονται τελικά λόγω της αντιπαλότητας με τη Βόρεια Κορέα. Η θητεία διαρκεί 21-24 μήνες ανάλογα τον κλάδο (μέχρι το 2022 θα μειωθεί σε 18-22 μήνες) και υπόχρεοι είναι οι άντρες ηλικίας 18-35 χρονών. Εναλλακτική υπηρεσία δεν υπάρχει παρά μόνο για λόγους υγείας ή επαγγέλματος (π.χ. γιατρός, δικηγόρος, τεχνικός) και διαρκεί 24-36 μήνες. 
Ειδικής μεταχείρισης τυγχάνουν οι Ολυμπιονίκες και άλλοι διαπρέποντες αθλητές. Υπάρχουν περιπτώσεις μη δικαιούχων που επιζητούν το ίδιο, όπως γόνοι πλουσίων ή διάσημοι καλλιτέχνες. Κάτι τέτοιο στην κοινωνία της Νότιας Κορέας ισοδυναμεί με σκάνδαλο, έτσι η κυβέρνηση προσπαθεί να λαμβάνει αυστηρά μέτρα.
 
Η ηλικία των 18 είναι η ελάχιστη νόμιμη ηλικία για υποχρεωτική και εθελοντική στρατιωτική θητεία. Παρ' όλα αυτά, η UNICEF εκτιμά ότι μέχρι τα τέλη του 2018 περισσότερα από 19.000 παιδιά είχαν λάβει μέρος στον που ξεκίνησε το 2013. Η κυβέρνηση του Νοτίου Σουδάν υπέγραψε συμφωνίες τον Αύγουστο του 2015 που περιελάμβαναν την απομάκρυνση όλων των ανηλίκων από τις ένοπλες δυνάμεις και την αντιπολίτευση, όμως συνεχίστηκε η στρατολόγηση τους από τα αντιμαχόμενα μέρη. 
 
Η Ολλανδία εφάρμοσε για πρώτη φορά υποχρεωτική θητεία το 1814 με σκοπό την επάνδρωση της εθνοφυλακής, σε συνδυασμό με έναν μόνιμο στρατό ο οποίος θα στελεχώνονταν από εθελοντές. Η έλλειψη εθελοντών όμως οδήγησε στη συγχώνευση των δύο σωμάτων σε ένα, ο κύριος όγκος του οποίου αποτελούνταν από κληρωτούς υπό τις διαταγές επαγγελματιών αξιωματικών. Αυτό το σύστημα διατηρήθηκε μέχρι και το τέλος του Ψυχρού Πολέμου. Από το 1991 μέχρι το 1996 οι ολλανδικές ένοπλες δυνάμεις μείωσαν το ποσοστό των κληρωτών και ο στρατός μετετράπη σε εθελοντικό. Οι τελευταίοι νεοσύλλεκτοι εισήχθησαν το 1995 και απολύθηκαν το 1996. Οι νόμοι και τα συστήματα της στρατολόγησης αν και ανενεργοί δεν έχουν καταργηθεί επίσημα.
 
Η Ουγγαρία κατήργησε την υποχρεωτική στρατιωτική θητεία το Νοέμβριο του 2004 μετά την αναθεώρηση του Συντάγματος από το κοινοβούλιο της χώρας. Για να επανέλθει η θητεία χρειάζεται πλειοψηφία δύο τρίτων από τη βουλή, πράγμα απίθανο για το κοντινό μέλλον. Η Ουγγαρία από τότε έχει δημιουργήσει επαγγελματικό στρατό με εθελοντές που υπηρετούν βάσει συμβολαίου 4+4 χρόνια.
Η διάρκεια της υποχρεωτικής θητείας είναι ετήσια, για άνδρες ηλικίας 18-27 ετών. Δίνεται η δυνατότητα υπηρεσίας για 1 μήνα, με εξαγορά του υπόλοιπου χρόνου. Όσοι εκπληρώνουν την στρατιωτική θητεία απολαμβάνουν προνομιακής μεταχείρισης όσον αφορά την εύρεση εργασίας ή την εισδοχή σε πανεπιστήμια.
 
Ο ουκρανικός στρατός αντιμετώπιζε σοβαρά προβλήματα με «καψόνια» σε νεοσύλλεκτους (βλ. "Ντεντόβστσινα)", σε μικρότερο βαθμό βέβαια από τη Ρωσία. Η χώρα είχε μειώσει τη διάρκεια της θητείας από 24 σε 18 μήνες στις αρχές της δεκαετίας του 2000, και σε 12 μήνες το 2004. Είχε επίσης αποφασιστεί η δημιουργία επαγγελματικού στρατού, και η υποχρεωτική στρατολόγηση εγκαταλείφθηκε το 2012.
Ωστόσο η προσάρτηση της Κριμαίας από τη Ρωσία το 2014, και ο πόλεμος στο Ντονμπάς οδήγησαν στην επαναφορά της στρατολόγησης και σε πολλές περιπτώσεις τη βίαιη επιστράτευση. Αφορά άνδρες 20-27 ετών και η διάρκεια της θητείας είναι 12 μήνες. Από το 2016 και μετά, στις συγκρούσεις στέλνονται μισθοφόροι. Το σχέδιο για μετατροπή του στρατού σε επαγγελματικό προχωράει, καθώς η πλειοψηφία των στρατιωτών είναι με συμβόλαιο. 
Το Πακιστάν, όπως και η Ινδία, διατηρούσε πάντα έναν πλήρως εθελοντικό στρατό.
Ο Παναμάς κατάργησε επισήμως ολόκληρο το στρατό το 1992 και τον μεταμόρφωσε στην Εθνική Αστυνομία.
Η Παραγουάη έχει υποχρεωτική θητεία 1 έτους στο πεζικό ή 2 ετών στο ναυτικό· η αεροπορία στελεχώνεται από εθελοντές. Το Σύνταγμα της χώρας (1992) κατοχυρώνει το δικαίωμα εναλλακτικής υπηρεσίας για τους αντιρρησίες συνείδησης , με αρκετούς να κάνουν χρήση αυτής της δυνατότητας. Μάλιστα το 2019 υπήρξε πρόταση οι αντιρρησίες συνείδησης να κάνουν αναδάσωση σε κάποιες περιοχές. Το ποσοστό της ηλικιακής ομάδας που κατατάσσεται κάθε χρόνο είναι μικρότερο από 20%. 
 
Το Περού κατήργησε την στρατιωτική θητεία το 1999. 
 
Η Πολωνία ανέστειλε την υποχρεωτική στρατιωτική θητεία στις 5 Δεκεμβρίου 2008 με εντολή του Υπουργού Άμυνας. Η υποχρεωτική στρατιωτική θητεία καταργήθηκε επισήμως όταν το πολωνικό κοινοβούλιο τροποποίησε τον νόμο περί στρατολόγησης στις 9 Ιανουαρίου 2009. Ο νόμος τέθηκε σε ισχύ στις 11 Φεβρουαρίου 2009.
 
Η Πορτογαλία κατήργησε την υποχρεωτική στρατιωτική θητεία στις 19 Νοεμβρίου 2004.
Το Πράσινο Ακρωτήρι εφαρμόζει επιλεκτική στρατολόγηση για άντρες και γυναίκες ηλικίας 18-35 ετών, με διάρκεια 2 χρόνια. Ο στρατός αναδιατάχθηκε το 2007 και συνεργάζεται με άλλες χώρες για την καταπολέμηση του εμπορίου ναρκωτικών, ως θαλάσσιος κόμβος μεταξύ Λατινικής Αμερικής και Ευρώπης. 
Το Ρουμανικό Κοινοβούλιο ψήφισε την κατάργηση της υποχρεωτικής στράτευσης τον Οκτώβριο του 2005, σαν συνέχεια της συνταγματικής αναθεώρησης του 2003 που επέτρεπε στη Βουλή να κάνει τη στρατιωτική θητεία προαιρετική. Επίσημα κατήργησε την υποχρεωτική θητεία στις 23 Οκτωβρίου 2006, με τη χώρα να πραγματοποιεί μεταρρυθμίσεις στο στρατό για τις οποίες είχε δεσμευτεί κατά την εισχώρησή της στο ΝΑΤΟ.
 
Η στρατολόγηση στη Ρωσία έχει διάρκεια 12 μηνών και είναι υποχρεωτική για όλους τους άνδρες ηλικίας 18-27 ετών, με ορισμένες εξαιρέσεις (π.χ. πατέρας 2 παιδιών, λόγοι υγείας κλπ). Το 2006, η Ρωσική κυβέρνηση και η Κρατική Δούμα αποφάσισαν σταδιακή μείωση της θητείας, από 24 μήνες σε 18 μήνες για όσους κατατάχτηκαν το 2007, και σε 12 μήνες από το 2008 και μετά. Τα επόμενα χρόνια διατηρήθηκε μια τάση για αποφυγή της στράτευσης, λόγω των συνεχιζόμενων περιστατικών βίας στα στρατόπεδα και της επικινδυνότητας των πολέμων στη Συρία και την Ουκρανία. Ο αριθμός των καλούμενων για υπηρεσία συνεχώς μειωνόταν από το 2009 ως το 2018, με την πρόσληψη περισσότερων επαγγελματιών. Το 2015 οι στρατιώτες με συμβόλαιο έφτασαν να αποτελούν τη μισή δύναμη. Το 2017 ο πρόεδρος της Ρωσίας Βλαντίμιρ Πούτιν ανακοίνωσε τη σταδιακή κατάργηση της υποχρεωτικής θητείας. 
Ο στρατός της χώρας είναι από τους χαμηλότερα χρηματοδοτούμενους στην Αφρική και έχει ιστορικό αυτόνομης δράσης με απόπειρες πραξικοπημάτων. Η στράτευση των αντρών είναι υποχρεωτική μετά τα 18, όμως η στελέχωση είναι πολύ χαμηλή (για παράδειγμα το 2009 αριθμούσε 300 άτομα σε σύνολο 38.000). Λόγω της στρατηγικής θέσης και των αποθεμάτων πετρελαίου, ενδιαφερόμενες τρίτες χώρες προσπαθούν να εκπαιδεύσουν μια νέα δύναμη. 
Η Σερβία κατάργησε την υποχρεωτική στρατιωτική θητεία την 1η Ιανουαρίου 2011.
Από το 2004, η Σιγκαπούρη μείωσε την υποχρεωτική περίοδο στρατιωτικής θητείας 30 μηνών σε 22-24 μήνες. Η μείωση των δύο μηνών δίνεται σε όσους αποδείξουν ότι έχουν καλή φυσική κατάσταση σε μια σειρά από δοκιμασίες όπως τρέξιμο, κάμψεις, έλξεις κλπ. Υπόχρεοι είναι οι άντρες 18-21 ετών.
Η Σλοβακία κατήργησε την υποχρεωτική στρατιωτική θητεία το 2004.
 
Ο πρωθυπουργός της Σλοβενίας Άντον Ροπ κατήργησε την υποχρεωτική στρατιωτική θητεία στις 9 Σεπτεμβρίου 2003.
Το 2012 η Σομαλία μετατράπηκε σε ομοσπονδιακό κράτος, και το νέο Σύνταγμα της χώρας δεν προβλέπει υποχρεωτική θητεία, αντίθετα στο κεφάλαιο 14 (που αφορά την ειρήνη και την ασφάλεια) τo άρθρo 127 αναφέρεται σε "δικαίωμα" κατάταξης και επαγγελματισμό . Η κυβέρνηση προσπαθεί να επιλύσει το διχασμό που προέκυψε από τις πολεμικές διαμάχες, οι οποίες ξεκίνησαν το 1991 και διήρκεσαν για πάνω από 20 χρόνια. Ο νέος στρατός (SNA) επιζητά να θέσει υπό τη δικαιοδοσία του περιοχές όπως η Πούντλαντ και η Σομαλιλάνδη, που είχαν αυτονομία όσον αφορά και τις ένοπλες δυνάμεις τους. Σημαντική είναι η συμβολή της διεθνούς δύναμης AMISOM, τόσο για την ειρηνευτική διαδικασία, όσο και για την εκπαίδευση των Σομαλών στρατιωτών. 
Η στρατιωτική θητεία ήταν υποχρεωτική στη Σουηδία από το 1901 μέχρι την 1η Ιουλίου 2010, οπότε αποφασίστηκε επίσημα η αναστολή της στρατολόγησης. Το δικαίωμα στην αντίρρηση συνείδησης αναγνωρίστηκε πολύ νωρίς, το 1920, έτσι η εναλλακτική κοινωνική υπηρεσία για τους αντιρρησίες συνείδησης ήταν εύκολα διαθέσιμη αντί για στρατιωτική θητεία. Ο αριθμός εκείνων που τελικά επέλεγαν να υπηρετήσουν, συνεχώς μειωνόταν με αποκορύφωμα τα έτη πριν το 2010, όταν περίπου 6.000 - 8.000 άτομα από τους 100.000 - 120.000 υποψηφίους ολοκλήρωσαν την στρατιωτική θητεία. 
Μετά την επέμβαση της Ρωσίας στην Κριμαία και λόγω του ότι η Σουηδία δεν είναι μέλος του ΝΑΤΟ, η κυβέρνηση προσπαθεί να επαναφέρει μια μορφή επιλεκτικής στρατολόγησης για άνδρες και γυναίκες από την 1η Ιανουαρίου 2018. Ο αριθμός των τελικών υποψηφίων θα είναι 4.000-5.000 άτομα επί ενός συνόλου 100.000, δηλαδή ποσοστό περίπου 5%.
Η Σρι Λάνκα δεν είχε ποτέ υποχρεωτική στρατιωτική θητεία, είτε υπό τη βρετανική κυριαρχία είτε μετά την ανεξαρτησία το 1948.
Οι άνδρες που καλούνται για υπηρεσία είναι ηλικίας 18-36 ετών. Όσοι γεννήθηκαν πριν το 1993 υπηρετούσαν 12 μήνες (οι τελευταίοι απολύθηκαν το Δεκέμβρη 2018), ενώ οι γεννηθέντες από το 1994 και μετά καλούνται να συμπληρώσουν 4 μήνες υποχρεωτικής στρατιωτικής εκπαίδευσης. Σε ορισμένες περιπτώσεις η στρατιωτική θητεία μπορεί να αντικατασταθεί με πολιτική υπηρεσία. Ο υπουργός Άμυνας της Ταϊβάν Φενγκ Σι-κουάν είχε ανακοινώσει ότι μετά το 2018, η υποχρεωτική στρατολόγηση θα καταργηθεί. Το 2018, το 70% των στρατευμένων ήταν εθελοντές, και μετά το 2019 προβλέπεται ο στρατός να είναι πλήρως εθελοντικός. 
 
Σε ηλικία 18 ετών οι πολίτες εγγράφονται στα μητρώα του στρατού, και στην ηλικία των 21 πραγματοποιείται κλήρωση βάσει της οποίας γίνεται επιλεκτική στρατολόγηση. Η διάρκεια της υπηρεσίας είναι 2 χρόνια. Το 2016, οι εθελοντές ξεπέρασαν σε αριθμό τους κληρωτούς. 
 
Η Τανζανία δεν είχε ποτέ υποχρεωτική στρατολόγηση, από την αρχή που έγινε ανεξάρτητο κράτος.
Η στράτευση στο Τατζικιστάν είναι υποχρεωτική για τους άντρες, με διάρκεια 18 μήνες (12 μήνες για απόφοιτους πανεπιστημίων). Η στρατολόγηση πολλές φορές γίνεται με βίαιη προσαγωγή των νέων από δημόσιους χώρους "(oblava)" ή μετά από εισβολή σε κατοικίες. Οικογένειες προσπαθούν να αποφύγουν τη θητεία, επειδή οι συνθήκες διαβίωσης στα στρατόπεδα είναι επικίνδυνες για την υγεία, ενώ υπάρχουν σοβαρά προβλήματα με ξυλοδαρμούς και κακομεταχείριση "(dedovshina)" που έχουν οδηγήσει σε θανάτους. Οργανώσεις για τα ανθρώπινα δικαιώματα διαμαρτύρονται για αυτές τις πρακτικές και οι Αρχές της χώρας δεσμεύτηκαν για βελτίωση. 
 
Στην Τζαμάικα η στρατιωτική θητεία είναι προαιρετική για πολίτες άνω των 18 ετών. Νεώτεροι νεοσύλλεκτοι μπορούν να καταταγούν με γονική συναίνεση.
Στην Τουρκία, η υποχρεωτική στρατιωτική θητεία ισχύει για όλους τους άνδρες ηλικίας 20 έως 41 χρονών. Όσοι συμμετέχουν σε προγράμματα τριτοβάθμιας εκπαίδευσης ή επαγγελματικής κατάρτισης επιτρέπεται να καθυστερήσουν την κατάταξη έως ότου ολοκληρώσουν τα προγράμματα ή φθάσουν σε ορισμένη ηλικία. Στις 25 Ιουνίου 2019, ο πρόεδρος της Τουρκίας Ρετζέπ Ταγίπ Ερντογάν υπέγραψε νέο νόμο για τη στρατιωτική υπηρεσία, ο οποίος προβλέπει μείωση της θητείας κατά το ήμισυ (συνολική διάρκεια 6 μήνες) και δυνατότητα σε όλους τους στρατιώτες (εκτός αν υπάρχουν ελλείψεις) να εξαγοράσουν το υπόλοιπο της θητείας τους αφού λάβουν βασική εκπαίδευση για 1 μήνα 
Παλιότερα, κυρίως όσοι αποκτούσαν πανεπιστημιακή μόρφωση μπορούσαν να υπηρετήσουν 6 μήνες αντί για 12 πλήρους θητείας (είχε μειωθεί το 2014, από 15 μήνες). Επίσης, μόνο οι πολίτες που διέμεναν εκτός Τουρκίας και είχαν εργαστεί για τουλάχιστον 3 χρόνια μπορούσαν να εξαγοράσουν τη θητεία τους. Κατά καιρούς και ανάλογα με τις οικονομικές ανάγκες του στρατού, δινόταν η δυνατότητα εξαγοράς της θητείας και σε άλλες κατηγορίες, όπως τα έτη 1987, 1992, 1999, 2011 και 2015. Η πιο πρόσφατη ήταν η περίοδος Αύγουστος - Νοέμβριος 2018. Για να αποφύγουν να βρεθούν σε εμπόλεμη ζώνη, αρκετοί είχαν επιλέξει να πληρώσουν, με αποτέλεσμα χιλιάδες υπόχρεων να κάνουν χρήση της ρύθμισης. 
Η άρνηση της υποχρεωτικής στρατιωτικής θητείας λόγω αντίρρησης συνείδησης είναι παράνομη στην Τουρκία και τιμωρείται με φυλάκιση από το νόμο. Επίσης, ο Κανονισμός για τη Στρατιωτική Υγεία των Τουρκικών Ενόπλων Δυνάμεων αναφέρει την ομοφυλοφιλία ως ασθένεια. Τα άτομα αυτά πρέπει να «αποδείξουν την ομοφυλοφιλία τους», υφιστάμενοι εξετάσεις που το Human Rights Watch χαρακτηρίζει «ταπεινωτικές και εξευτελιστικές». 
 
Η Τσεχία κατήργησε την στρατιωτική θητεία στις 31 Δεκεμβρίου 2004.
 
Οι Τυνήσιοι πολίτες (άνδρες και γυναίκες) ηλικίας 20-23 ετών καλούνται να εκπληρώσουν τη θητεία τους, διάρκειας 12 μηνών. Εθελοντές μπορούν να καταταγούν και νωρίτερα, στην ηλικία των 18. Στην πράξη ένα πολύ μικρό ποσοστό παρουσιάζεται για υπηρεσία, και ο στρατός στελεχώνεται κυρίως από επαγγελματίες. 
Οι Φινλανδοί έχουν έντονο το πατριωτικό πνεύμα και κάθε χρόνο περίπου 80% του πληθυσμού υπηρετεί. Η διάρκεια της θητείας είναι περίπου 6, 9 ή 12 μήνες ανάλογα το πόστο. Υπάρχει και η δυνατότητα άοπλης θητείας διάρκειας 9 ή 12 μηνών. Η αναβολή επιτρέπεται για διάφορες αιτίες μέχρι την ηλικία των 29 ετών. Για τους αντιρρησίες συνείδησης η θητεία διαρκεί 12 μήνες, ενώ υπάρχουν και αποστρατικοποιημένες περιοχές των οποίων οι κάτοικοι απαλλάσσονται (Νησιά Ώλαντ)
Η ρύθμιση του μεγέθους του στρατεύματος βασίζεται σε μια διαφορετική λογική από της επιλεκτικής στράτευσης. Όσοι Φινλανδοί ολοκληρώνουν τη βασική εκπαίδευση τίθενται στις εφεδρείες μέχρι την ηλικία των 50, και καλούνται ανά διαστήματα για χρονική διάρκεια ανάλογα με το βαθμό τους. Οι εργοδότες είναι υποχρεωμένοι να τους επαναπροσλάβουν, ενώ εκτιμάται θετικά για την πορεία της καριέρας και τις απολαβές τους.
Όλοι οι άντρες της Χιλής μεταξύ 17 και 24 ετών είναι εν δυνάμει επιλέξιμοι για στρατιωτική θητεία (12 μήνες πεζικό - 22 μήνες ναυτικό/ αεροπορία). Αρχικά, η στρατιωτική θητεία είναι εθελοντική και γίνεται υποχρεωτική μόνο αν δεν έχουν ολοκληρωθεί οι ποσοστώσεις που απαιτούνται για τις ένοπλες δυνάμεις. Η γενική διεύθυνση εθνικής κινητοποίησης (στα ισπανικά Dirección general de Movilización Nacional, DGMN) είναι υπεύθυνη για την τελική πρόσληψη εθελοντών και στρατιωτών. Όσοι κληθούν υποχρεωτικά, μπορούν να υποβάλλουν αίτηση για απαλλαγή (έγγαμοι, οικονομικοί λόγοι, απόγονοι θυμάτων παραβίασης ανθρωπίνων δικαιωμάτων ή πολιτικής βίας, προβλήματα υγείας), ενώ όσοι σπουδάζουν μπορούν να προσφέρουν εναλλακτική υπηρεσία.
Υποχρεωτική στράτευση γυναικών.
Σε αρκετές χώρες δίνεται η δυνατότητα στις γυναίκες να συμμετέχουν στο στράτευμα, συνήθως σε πιο υποστηρικτικό ρόλο, ενώ σε άλλες απαγορεύεται τελείως. Στις παρακάτω εξαιρέσεις τους επιβάλλεται η θητεία: 
Χρήσιμοι σύνδεσμοι.
Διεθνής Αμνηστία
Ευρωπαϊκό γραφείο Αντίρρησης Συνείδησης
Παρατηρητήριο Ανθρωπίνων Δικαιωμάτων
Ύπατη Αρμοστεία ΟΗΕ (UNHCR)
Child Soldiers
War Resisters' International

</doc>
<doc id="68156" url="https://el.wikipedia.org/wiki?curid=68156" title="Ναός του Επικούριου Απόλλωνα">
Ναός του Επικούριου Απόλλωνα



</doc>
<doc id="68157" url="https://el.wikipedia.org/wiki?curid=68157" title="Μίλος Βούγιανιτς">
Μίλος Βούγιανιτς

Ο Μίλος Βούγιανιτς (σερβικά: "Милош Вујанић", 13 Νοεμβρίου 1980) είναι Σέρβος πρώην διεθνής καλαθοσφαιριστής, ο οποίος αγωνιζόταν στη θέση του πλέι μέικερ. Το 2007 κατέκτησε το Τριπλ Κράουν με τον Παναθηναϊκό.
Καριέρα.
Ως αθλητής.
Ξεκίνησε την καριέρα του από τα παιδικά τμήματα του Ερυθρού Αστέρα Βελιγραδίου, με την αντρική ομάδα του Ερυθρού Αστέρα αγωνίστηκε στο Σερβικό πρωτάθλημα την σεζόν 1998-99.
Το καλοκαίρι του 2001 πήρε μεταγραφή για την Παρτιζάν Βελιγραδίου και αγωνίστηκε εκεί για 2 σεζόν (2001-03) κατακτώντας δυο συνεχόμενα νταμπλ.Το 2002 επιλέχτηκε στο νούμερο 34 του ντραφτ από τους Νιού Γιορκ Νικς. Το 2003 μάλιστα ήταν ο πρώτος σκόρερ της Ευρωλίγκα, σκοράροντας κατά μέσο όρο 25,8 πόντους, ενώ βρέθηκε και στην δεύτερη καλύτερη πεντάδα της διοργάνωσης.
Επόμενος σταθμός της καριέρας του η Φορτιτούντο Μπολόνια, όπου αγωνίστηκε για δυο σεζόν (2003-05). Το 2004 έφτασε στον τελικό της Ευρωλίγκα, αλλά ηττήθηκε από την Μακάμπι Τελ Αβίβ, με τον ίδιο να είναι πρώτος σκόρερ του τελικού με 21 πόντους. Το 2005 κατέκτησε το πρωτάθλημα Ιταλίας.
Τη σεζόν 2005-06 αγωνίστηκε στην Μπαρτσελόνα.
Το καλοκαίρι του 2007 τον αποκτά ο Παναθηναϊκός για τη σεζόν 2006-2007. Με τους πράσινους κατέκτησε τα πάντα, Ευρωλίγκα, Πρωτάθλημα και Κύπελλο Ελλάδας. Το Νοέμβριο του 2007 αφού ξεκίνησε να αγωνίζεται για τη νέα χρονιά δεν κατάφερε να καθιερωθεί στο βασικό κορμό της ομάδας και έτσι μεταγράφηκε στη Ντιναμό Μόσχας για να μπορέσει να διεκδικήσει θέση βασικού.
Τον Ιούνιο του 2008 μεταγράφηκε στην Εφές Πίλσεν. Με την τουρκική ομάδα κατέκτησε το νταμπλ της περιόδου.
Το 2009 πήγε στην Ισπανία για λογαριασμό της Μούρθια, όπου και παρέμεινε ένα χρόνο. Το 2010, ήταν στους 50 υποψήφιους για να βρεθεί στην καλύτερη ομάδα της Ευρωλίγκα για την δεκαετία 2000-2010, ωστόσο δεν κατάφερε να μπει στην τελική δεκάδα.
Τελευταία ομάδα της καριέρας του ήταν ο Πανιώνιος τη σεζόν 2010-11.
Ως προπονητής.
Το καλοκαίρι του 2012, βρέθηκε στο πόστο του βοηθού προπονητή στην Παρτιζάν. Παρέμεινε εκεί μέχρι τον Ιανουάριο του 2013.
Εθνική Σερβίας.
Ήταν μέλος της τότε Γιουγκοσλαβίας, που κατέκτησε το χρυσό μετάλλιο στο Μουντομπάσκετ 2002, στην Ιντιανάπολη. Συμμετείχε επίσης, ως Σερβία Μαυροβούνιο πλέον, στο Ευρωμπάσκετ 2003, στην Σουηδία καθώς και στους Ολυμπιακούς Αγώνες 2004, στην Αθήνα.

</doc>
<doc id="68158" url="https://el.wikipedia.org/wiki?curid=68158" title="Ντέγιαν Τομάσεβιτς">
Ντέγιαν Τομάσεβιτς

Ο Ντέγιαν Τομάσεβιτς (Σερβικά: "Дејан Томашевић"), γεννήθηκε 6 Μαΐου 1973), είναι Σέρβος πρώην διεθνής μπασκετμπολίστας καθώς και πρώην Γενικός Γραμματέας της σερβικής ομοσπονδίας μπάσκετ. Έχει ύψος 2,08 μέτρα και αγωνιζόταν ως σέντερ. Αποτέλεσε παίκτη του Παναθηναϊκού για τρία χρόνια. Συνολικά στην καριέρα του κατέκτησε 17 τίτλους.
Καριέρα.
Ξεκίνησε την καριέρα του το 1990 στον Ερυθρό Αστέρα. Πέντε χρόνια αργότερα αγωνίστηκε στην Παρτιζάν Βελιγραδίου για τέσσερα χρόνια τις σεζόν 1995-99. 
Τα επόμενα δύο χρόνια (1999-01) ήταν αθλητής της Μπουντούτσνοστ. Όντας στη Μπουντούτσνοστ το 2001, στην έκδοση της νέας Ευρωλίγκα, ολοκλήρωσε τη χρονιά με περισσότερες από 30 μονάδες σε αξιολόγηση μέσο όρο ανά αγώνα. Κανείς άλλος μέχρι σήμερα δεν έχει καταφέρει να φτάσει αυτόν τον αριθμό. Επίσης ήταν πρώτος σε μέσο όρο ριμπάουντ με 11,5 ανά αγώνα. Το 2001 ήταν ο MVP της κανονικής διάρκειας της Ευρωλίγκα. 
Τη σεζόν 2001-02 αγωνίστηκε με την ισπανική Τάου Κεράμικα. Από το 2003 έως το 2005 αγωνίστηκε στη Βαλένθια με την οποία κατέκτησε το ULEB Cup το 2003, βγαίνοντας MVP των τελικών.
Το 2005 συμφώνησε με τον Παναθηναϊκό. Με τους πράσινους κέρδισε 3 πρωταθλήματα, 3 κύπελλα αλλά και την Ευρωλίγκα το 2007 κάνοντας καθοριστική εμφάνιση στον τελικό του Ο.Α.Κ.Α, έχοντας 16 πόντους και 3 ριμπάουντ. Το 2007 ανανέωσε με τον Παναθηναϊκό για δύο ακόμα χρόνια, αλλά δεν ολοκλήρωσε το συμβόλαιό του. 
Τον Σεπτέμβριο του 2008 συμφώνησε να συνεχίσει την καριέρα του στον ΠΑΟΚ, όπου έμεινε για ένα χρόνο και τελείωσε την πλούσια αθλητική του καριέρα. Το 2010, ήταν στους 50 υποψήφιους για να βρεθεί στην καλύτερη ομάδα της Ευρωλίγκα για την δεκαετία 2000-2010, δεν κατάφερε ωστόσο να μπει στην τελική δεκάδα.
Εθνική ομάδα.
Ο Τομάσεβιτς ήταν πρώτο μέλος της εθνικής ομάδας Γιουγκοσλαβίας και Σερβίας των ανδρών, με την οποία κέρδισε 3 χρυσά μετάλλια στο EuroBasket 1995, το EuroBasket 1997 και το EuroBasket 2001 καθώς και το χάλκινο μετάλλιο στο EuroBasket 1999. Επίσης κέρδισε 2 χρυσά μετάλλια στο Παγκόσμιο Κύπελλο της FIBA, κατακτώντας το χρυσό στο Παγκόσμιο Πρωτάθλημα της FIBA το 1998 και στο Παγκόσμιο Πρωτάθλημα της FIBA το 2002. Επίσης κέρδισε ένα ασημένιο μετάλλιο στους Θερινούς Ολυμπιακούς Αγώνες του 1996 και αγωνίστηκε επίσης στους Θερινούς Ολυμπιακούς Αγώνες του 2000 στο Σίδνεϊ και στους Θερινούς Ολυμπιακούς Αγώνες του 2004 στην Αθήνα. Τελευταία του διοργάνωση με τον εθνόσημο ήταν το Ευρωμπάκσετ 2005 που πραγματοποιήθηκε στην πατρίδα του, Σερβία.
Ομοσπονδία Μπάσκετ Σερβίας.
Τον Απρίλιο του 2011, ο Τομάσεβιτς, έγινε αντιπρόεδρος της Ομοσπονδίας Μπάσκετ της Σερβίας, υπεύθυνος για τους διαγωνισμούς. Τον Οκτώβριο του 2015, διορίστηκε γενικός γραμματέας της Ομοσπονδίας Μπάσκετ της Σερβίας. Στις 21 Νοεμβρίου 2019, λίγους μήνες πριν ολοκληρωθεί η θητεία του, παραιτήθηκε από το πόστο του μετά από οκτώ χρόνια.
Στις 25 Μαΐου 2019, ηττήθηκε στις εκλογές για την Προεδρία της FIBA Europe. 

</doc>
<doc id="68159" url="https://el.wikipedia.org/wiki?curid=68159" title="Κρίστιαν Άνφινσεν">
Κρίστιαν Άνφινσεν

Ο Κρίστιαν Άνφινσεν ήταν Αμερικανός βιοχημικός. Γεννήθηκε στο Μόνεσεν των ΗΠΑ στις 26 Μαρτίου 1916 και πέθανε στις 14 Μαΐου 1995.
Σπούδασε στο Πανεπιστήμιο του Χάρβαρντ. Δίδαξε και εργάστηκε σε ερευνητικά προγράμματα στα Πανεπιστήμια της Πενσυλβάνια και του Χάρβαρντ και στο Ιατρικό Ινστιτούτο Νόμπελ της Στοκχόλμης. Από το 1950 ως το 1982 εργάστηκε στο Εθνικό Ινστιτούτο Υγείας στο Μέριλαντ των ΗΠΑ.
Το 1972 τιμήθηκε με το Νόμπελ Χημείας (το μοιράστηκε με τον Στάνφορντ Μουρ και τον Ουίλιαμ Στάιν) για τις έρευνές του σχετικά με τη δομή των ενζύμων και των πρωτεϊνών. Πολύ σημαντικό εξακολουθεί να θεωρείται το σύγγραμμά του "Η μοριακή βάση της εξέλιξης" (1959).

</doc>
<doc id="68161" url="https://el.wikipedia.org/wiki?curid=68161" title="Μαίρη Λαλοπούλου">
Μαίρη Λαλοπούλου

Η Μαίρη Λαλοπούλου (Αθήνα 1926;-14 Μαΐου 1989) ήταν Ελληνίδα ηθοποιός.
Βιογραφία.
Πρωτοεμφανίστηκε με το Ρεαλιστικό Θέατρο, στο έργο "Χρυσάφι" (1949). Έπαιξε σε ρόλους καρατερίστας σε αρκετές κινηματογραφικές ταινίες, κυρίως κωμωδίες. Έπαιξε επίσης σε παραστάσεις στο Εθνικό Θέατρο.
Θεατρικές παραστάσεις.
Συμπληρωματικός πίνακας θεατρικών παραστάσεων στις οποίες συμμετείχε η Λαλοπούλου, ως ηθοποιός

</doc>
<doc id="68163" url="https://el.wikipedia.org/wiki?curid=68163" title="Σέμνη Καρούζου">
Σέμνη Καρούζου

Η Σέμνη Καρούζου (12 Απριλίου 1898 - 8 Δεκεμβρίου 1994) ήταν αρχαιολόγος,στο Εθνικό Αρχαιολογικό Μουσείο της Αθήνας 
Βιογραφικά στοιχεία.
Γεννήθηκε στην Τρίπολη Αρκαδίας. Ονομαζόταν Κλεοσέμνη Παπασπυρίδη. Ο πατέρας της ήταν στρατιωτικός και η μητέρα της, μοναχοκόρη ενός δικαστή, είχε λάβει γαλλική μόρφωση, όπως τα περισσότερα κορίτσια της μεσαίας και ανώτερης κοινωνικής τάξης τον 19ο αιώνα στην Ελλάδα. Λόγω του επαγγέλματος του πατέρα της, αναγκάζονταν να μετακινούνται συχνά σε διάφορες πόλεις της ελληνικής επαρχίας, όπως ο Πύργος Ηλείας, το Μεσολόγγι, η Ζάκυνθος, η Σύρος, ο Βόλος και η Χαλκίδα, μέχρι να καταλήξουν τελικώς στην Αθήνα, όπου η Σέμνη τελείωσε τη βασική εκπαίδευση. Η οικογένεια της την ενθάρρυνε για το αντικείμενο των σπουδών που αποφάσισε να ακολουθήσει. Ήταν μαθήτρια του Χρήστου Τσούντα στο Καποδιστριακό Πανεπιστήμιο Αθηνών, όπου και γνώρισε τον αρχαιολόγο και ακαδημαϊκό Χρήστο Καρούζο (1900-1967), με τον οποίο το 1931 παντρεύτηκε
Το 1924, η Σέμνη μετατέθηκε στην Κρήτη για να συνδράμει στις μινωικές ανασκαφές του Στέφανου Ξανθουδίδη, ενώ αργότερα μετέβη στην Εύβοια, όπου διεξήγε έρευνα για την αρχαία Ερέτρια. Όσο βρισκόταν στο Ηράκλειο, είχε την ευκαιρία να μπει στον κύκλο επαφών του συγγραφέα Νίκου Καζαντζάκη, τον οποίο είχε γνωρίσει λίγα χρόνια νωρίτερα μαζί με τον ποιητή Άγγελο Σικελιανό. Στο φιλικό της περιβάλλον περιλαμβάνονταν και ο μεταρρυθμιστής Δημήτριος Γληνός, ο Μανώλης Τριανταφυλλίδης, ο φιλόσοφος Γιάννης Ιμβριώτης και ο συνθέτης Δημήτρης Μητρόπουλος. Η Σέμνη λάμβανε μέρος σε διάφορα κοινωνικο-πολιτικά κινήματα. Αν και η ίδια δεν ήταν φανατική φεμινίστρια, γνώριζε προσωπικά και σεβόταν το έργο και τις ιδέες φεμινιστριών, όπως η μουσικός Αύρα Θεοδωροπούλου και η Ρόζα Ιμβριώτη.
Το 1933, έγινε η πρώτη γυναίκα έφορος αγγείων του Εθνικού Αρχαιολογικού Μουσείου. Προηγουμένως, ήταν Έφορος Αρχαιοτήτων Θεσσαλίας και μετά Αργολίδας.
Κατά τη διάρκεια του Β' Παγκοσμίου Πολέμου αυτή κι ο σύζυγός της ήταν οι μόνοι Έλληνες αρχαιολόγοι που παραιτήθηκαν από το Γερμανικό Αρχαιολογικό Ινστιτούτο Αθηνών. Με τη Χούντα των Συνταγματαρχών, έγινε persona non grata, απομακρύνθηκε από το Αρχαιολογικό Μουσείο και βρέθηκε σε εξορία για μικρό χρονικό διάστημα.
Το 1964 ολοκλήρωσε μαζί με τον σύζυγό της το έργο επανέκθεσης των αρχαίων στο μουσείο. Έχει συγγράψει οδηγούς για το Εθνικό Μουσείο και άλλα έργα. Υπήρξε αντιπρόεδρος (1975-1977) της "Εν Αθήναις Αρχαιολογικής Εταιρείας".
Πέθανε σε ηλικία 96 ετών, το Δεκέμβριο του 1994.

</doc>
<doc id="68166" url="https://el.wikipedia.org/wiki?curid=68166" title="Κείμενα των Πυραμίδων">
Κείμενα των Πυραμίδων

Με τον όρο Κείμενα των Πυραμίδων εννοούνται επικήδειες επιγραφές που γράφτηκαν στους τοίχους των πρώιμων αρχαίων αιγυπτιακών πυραμίδων της νεκρόπολης της Σαχάρα (Σακκάρα). Θεωρούνται ουσιαστικά τα αρχαιότερα γνωστά ιερά κείμενα.
Πυραμίδες της νεκρόπολης της Σακκάρα.
Τα κείμενα των πυραμίδων είναι γραμμένα στους τοίχους δέκα πυραμίδων της νεκρόπολης της Σακκάρα. Αυτές οι πυραμίδες χρονολογούνται από την πέμπτη, έκτη και όγδοη δυναστεία του Παλαιού Βασιλείου (2705-2213 Π.Κ.Ε./π.Χ.). Το κύριο τμήμα αυτής της τεράστιας συλλογής κειμένων βρίσκεται στις πυραμίδες των Φαραώ της πέμπτης και έκτης δυναστείας, δηλαδή του Ούνας (Unas), του τελευταίου φαραώ της πέμπτης δυναστείας, του διαδόχου του Τέτι (Teti), πρώτου φαραώ της έκτης δυναστείας και των διαδόχων του Τέτι Πέπι Α’, Μερενρέ και Πέπι Β’. Ένα μικρό σώμα κειμένων βρίσκεται επίσης στις πυραμίδες που ανήκουν στις τρεις βασίλισσες του Πέπι Β’, την Ουτζεμπτέν, την Νέιτ και την Άπουϊτ. Το τρίτο, επίσης μικρό σώμα κειμένων βρίσκεται στην πυραμίδα του Αμπ της όγδοης δυναστείας. Τον Μάρτιο του 2000 ακοινώθηκε η ανακάλυψη και μιας δέκατης πυραμίδας με ανάλογα κείμενα, στο 8ο Διεθνές συνέδριο Αιγυπτιολογίας στο Κάιρο, από τον διευθυντή Αιγυπτιακών Αρχαιοτήτων Δρ. Gaballah και τον διευθυντή της ανασκαφής, καθ. Jean Leclant.
Τα κείμενα.
Τα κείμενα πυραμίδων προκάλεσαν αρκετό προβληματισμό σχετικά με την προέλευσή τους, επειδή προέκυψαν ως πλήρως ανεπτυγμένη συλλογή νεκρικών κειμένων, χωρίς οποιοδήποτε προηγούμενο στο αρχαιολογικό αρχείο.
Τα κείμενα των πυραμίδων αποτελούνται από περίπου 759 επωδούς. Η έκφραση επωδός χρησιμοποιείται για να περιγράψει τους ψαλμούς που συνθέτουν αυτά τα κείμενα επειδή είναι πιθανό ότι ψάλλονταν από τους ιερείς κατά τη διάρκεια βασιλικών νεκρικών τελετουργικών. Οι επωδοί ποικίλλουν αρκετά ως προς το μήκος τους και χωρίζονται συχνά μεταξύ τους με δείκτες στο ιερογλυφικό κείμενο.
Θεματολογία.
Το κύριο θέμα στα κείμενα πυραμίδων είναι η ανάσταση και η ανάληψη του φαραώ στον μεταθανάτιο κόσμο, γεγονός που περιγράφουν με αρκετούς διαφορετικούς τρόπους. Σε ορισμένα από τα κείμενα, ο βασιλιάς επιβιβάζεται στην ηλιακή βάρκα και περνά μέσα από διαφορετικές περιοχές στον ουρανό, αντιμετωπίζοντας πολλούς Θεούς. Σε άλλα κείμενα ο φαραώ προσεγγίζει τον ουρανό ως γεράκι ή χήνα. Σε άλλες περιπτώσεις ανεβαίνει την κλίμακα προς το ουράνιο στερέωμα. Σε όλα τα κείμενα παρατηρείται η έμφαση στην αιώνια ύπαρξη του βασιλιά και ο ουρανός το βασίλειο του ηλιακού θεού Ρα ως κατοικία της μεταθανάτιας ζωής.
Ένα άλλο στοιχείο που προκύπτει από τα κείμενα είναι οι προσφορές βρώσης και πόσης, που μας επιτρέπουν να διαμορφώνουμε άποψη για την ποικιλία των εδεσμάτων που προσφέρονταν στους βασιλείς και των συστατικών τους.
Παραδείγματα.
Μετά θάνατον, ο βασιλιάς πρέπει πρώτα να εγερθεί από τον τάφο του. Η Δήλωση 373 περιγράφει:
Τα κείμενα στη συνέχεια περιγράφουν διάφορους τρόπους για να φθάσει ο Φαραώ στους ουρανούς, και ένας από αυτούς είναι με την ανάβαση μιας σκάλας. Στη δήλωση 304 ο βασιλιάς λέει:
Ένας άλλος τρόπος είναι με ναυν. Εάν ο βαρκάρης αρνείται να τον πάρει, ο βασιλιάς έχει άλλα σχέδια:

</doc>
<doc id="68167" url="https://el.wikipedia.org/wiki?curid=68167" title="Βιβλίο των νεκρών">
Βιβλίο των νεκρών



</doc>
<doc id="68168" url="https://el.wikipedia.org/wiki?curid=68168" title="Pheng Xat Lao">
Pheng Xat Lao

Το "Pheng Xat Lao" είναι ο εθνικός ύμνος του Λάος. Συνθέτης είναι ο Dr. "Thongdy Sounthonevichit" (1905-1968) , ο οποίος τον συνέθεσε το 1941. Καθιερώθηκε ως εθνικός ύμνος το 1947. Οι αρχικοί στίχοι αντικαταστάθηκαν μετά τη δημιουργία της Λαοκρατικής Δημοκρατίας του Λάος, το 1975.
Στίχοι στα λαοτινά.
ຊາດລາວຕັ້ງແຕ່ໃດມາ ລາວທຸກຖ້ວນຫນ້າເຊີດຊູສຸດໃຈ
ຮ່ວມແຮງຮ່ວມຈິດຮ່ວມໃຈ ສາມັກຄີກັນເປັນກຳລັງດຽວ
ເດັດດ່ຽວພ້ອມກັນກ້າວຫນ້າ ບູຊາຊູກຽດຂອງລາວ
ສົ່ງເສີມໃຊ້ສິດເປັນເຈົ້າ ລາວທຸກຊົນເຜົ່າສະເໝີພາບກັນ
ບໍ່ໃຫ້ຝູງຈັກກະພັດ ແລະພວກຂາຍຊາດເຂົ້າມາລົບກວນ
ລາວທັງມວນຊູເອກະລາດ ອິດສະລະພາບຂອງຊາດລາວໄວ້
ຕັດສິນໃຈສູ້ຊິງເອົາໄຊ ພາຊາດກ້າວໄປສູ່ຄວາມວັດທະນາ
Απόδοση στα λατινικά.
Xatlao tangtae dayma lao thookthuan na xeutxoo sootchay,
Huamhaeng huamchit huamchay samakkhikan pen kamlang diao.
Detdiao phomkan kaona booxa xukiat khong lao,
Songseum xaysit pen chao laothook xonphao sameu pabkan.
Bo hay Fung chackkaphat lae phuak khayxat khaomalob kuan,
Lao thangmuan xoo ekkalat itsalaphab khong xatlao vai,
Tatsin chay soo xing ao xay Pa Sad kaopay soo khuam vatthana.
Ελληνική μετάφραση.
Όλα τα χρόνια ο λαός του Λάος δοξάζει την Πατρίδα τους,
Με ενωμένες τις καρδιές, το πνεύμα και τη ζωντάνια μας, σαν να είμαστε ένα 
Προχωρώντας αποφασιστικά εμπρός,
Με σεβασμό και με περισσή αξιοπρέπεια για το λαοτινό λαό
Και διακηρύσσοντας το δικαίωμα να είναι οι άρχοντές μας.
Οι Λαοτινοί όλων των προελεύσεων είναι ίσοι
Και ποτέ πια δε θα αφήσουν ιμπεριαλιστές και προδότες να τους κάνουν κακό.
Ολόκληρος ο λαός θα διασφαλίσει την ανεξαρτησία
Και την ελευθερία του κράτους του Λάος.
Αυτοί είναι αποφασισμένοι να αγωνιστούν για τη νίκη
Προκειμένου να οδηγήσουν το έθνος σε ευημερία.

</doc>
<doc id="68169" url="https://el.wikipedia.org/wiki?curid=68169" title="Οικουμενική Διακήρυξη Ανθρωπίνων Δικαιωμάτων">
Οικουμενική Διακήρυξη Ανθρωπίνων Δικαιωμάτων



</doc>
<doc id="68170" url="https://el.wikipedia.org/wiki?curid=68170" title="Τσουμάλι Σαγιασόνε">
Τσουμάλι Σαγιασόνε

Ο Τσουμάλι Σαγιασόνε (Choummaly Sayasone, 6 Μαρτίου 1936- ) είναι πολιτικός από το Λάος. Υπηρέτησε ως ο πρόεδρος της ασιατικής χώρας από το 2006 ως το 2016 (και Γενικός Γραμματέας του Επαναστατικού Λαϊκού Κόμματος).
Βιογραφία.
Γεννήθηκε στο Αταπού. Χρημάτισε υπουργός Άμυνας. Έγινε μέλος του Πολιτμπιρό το 2001. Από το 2001 ως το 2006 ήταν Αντιπρόεδρος του Λάος. Στις 21 Μαρτίου του 2006 ανέλαβε Γενικός Γραμματέας της Κεντρικής Επιτροπής του Λαϊκού Επαναστατικού Κόμματος του Λάος και στις 8 Ιουνίου 2006 έγινε πρόεδρος του Λάος.
Τον Μάρτιο του 2011 επανεξελέγη Γενικός Γραμματέας του LPRP στο 9ο συνέδριο του κόμματος. Ο Τσουμάλι Σαγιασόνε επανεξελέγη πρόεδρος στις 15 Ιουνίου 2011, όπως ήταν ευρέως αναμενόμενο, έπειτα από το άνοιγμα των εργασιών της Βουλής που προήλθε από τις εκλογές του 2011. 
Ο Τσουμάλι δεν διεκδίκησε και άλλη θητεία στο συνέδριο του Ιανουαρίου του 2016, σημαίνοντας την αποχώρησή του. Νέος Γενικός Γραμματέας του κόμματος και συνακόλουθα ηγέτης της χώρας εξελέγη ο Μπουνχάνγκ Βορασίθ στις 22 Ιανουαρίου 2016. 

</doc>
<doc id="68171" url="https://el.wikipedia.org/wiki?curid=68171" title="Σαμπάχ αλ-Άχμαντ αλ-Τζαμπρ αλ-Σαμπάχ">
Σαμπάχ αλ-Άχμαντ αλ-Τζαμπρ αλ-Σαμπάχ

Ο Σαμπάχ αλ-Άχμαντ αλ-Τζαμπρ αλ-Σαμπάχ (Sabah IV Al-Ahmad Al-Jaber Al-Sabah, αραβικά: صباح الأحمد الجابر الصباح ) ήταν Εμίρης του Κουβέιτ από το 2006 ως το 2020. Ήταν τέταρτος γιος του πρώην Εμίρη του Κουβέιτ και είχε δύο γιους.
Πρώτα χρόνια.
Γεννήθηκε στις 16 Ιουνίου του 1929. Σπούδασε στο σχολείο αλ-Μουμπαράκγια. Ήταν δίδυμος αδερφός του εμίρη Τζαμπρ αλ-Άχμαντ αλ-Τζαμπρ αλ-Σαμπάχ, ο οποίος τον διόρισε Πρωθυπουργό στις 13 Ιουλίου του 2003. Ο Εμίρης αυτός πέθανε στις 15 Ιανουαρίου 2006. Ο αλ Σαμπάχ ήταν χήρος, καθώς η σύζυγός του Σέιχα Φιτούχ, πέθανε το 1990.
Πολιτική καριέρα.
Το 1962 ανέλαβε υπουργός Πληροφοριών και την επόμενη χρονιά στις 28 Ιανουαρίου 1963 έγινε Υπουργός Εξωτερικών. Στο αξίωμα αυτό υπηρέτησε από το 1963 ως το 2003, γεγονός που τον κατέστησε έναν από τους μακροβιότερους Υπουργούς Εξωτερικών στον κόσμο. Ήταν επίσης Υπουργός Πληροφοριών, αντιπρόεδρος της κυβερνήσεως και διορίστηκε νέος Εμίρης μετά την παραίτηση του άρρωστου Εμίρη Σεΐχ Σαάντ Αλ ("Sheik Saad Al Abdallah Al Salem Al Sabah") στις 23 Ιανουαρίου του 2006. Την επομένη ημέρα, ο Εμίρης καθαιρέθηκε από την Εθνοσυνέλευση του εμιράτου, καθώς κρίθηκε ανίκανος να κυβερνήσει εξαιτίας προβλημάτων υγείας. Ο Σεΐχ Σαμπάχ Αλ Αχμάντ ανακηρύχθηκε νέος Εμίρης από την Εθνοσυνέλευση. 
Στις 19 Μαρτίου του 2008 διέλυσε την εθνοσυνέλευση και προκήρυξε πρόωρες εκλογές, οι οποίες διενεργήθηκαν στις 17 Μαΐου. Λίγο νωρίτερα, στις 17 Μαρτίου, έπειτα από αγώνα για την εξουσία η κυβέρνηση είχε παραιτηθεί.
Κατά την θητεία του εμίρη Σαμπάχ, ψηφίστηκε ένας από τους πιο σημαντικούς νόμους για την ελευθερία του τύπου στον αραβικό κόσμο. 
Απεβίωσε στις 29 Σεπτεμβρίου 2020.

</doc>
<doc id="68173" url="https://el.wikipedia.org/wiki?curid=68173" title="Αμπντάλα">
Αμπντάλα



</doc>
<doc id="68174" url="https://el.wikipedia.org/wiki?curid=68174" title="Α΄Παγκόσμιος Πόλεμος">
Α΄Παγκόσμιος Πόλεμος



</doc>
<doc id="68176" url="https://el.wikipedia.org/wiki?curid=68176" title="Νασέρ αλ-Μουχάμαντ αλ-Αχμάντ αλ-Σαμπάχ">
Νασέρ αλ-Μουχάμαντ αλ-Αχμάντ αλ-Σαμπάχ

Ο σεΐχης Νασέρ αλ Μουχάμαντ αλ Αχμάντ αλ Σαμπάχ ήταν ο πρωθυπουργός του Κουβέιτ από το 2006 ως το 2011. 
Πρωθυπουργία.
Γεννήθηκε το 1940. Έγινε Υπουργός Πληροφοριών και υπηρέτησε ως πρεσβευτής στο Ιράν. Έκανε σπουδές Πολιτικών και νομικών επιστημών στο Πανεπιστήμιο της Γενεύης. Στις 7 Φεβρουαρίου 2006 διορίστηκε από τον Εμίρη Πρωθυπουργός του Κουβέιτ. Στις 6 Μαρτίου του 2007 επαναδιορίστηκε Πρωθυπουργός, έπειτα από την παραίτηση της προηγούμενης κυβέρνησης στις 4 Μαρτίου. Είχε προηγηθεί πρόταση μομφής κατά του Υπουργού Υγείας. Αργότερα, το Δεκέμβριο του 2007 παραιτήθηκε και ο Υπουργός Πληροφοριών. Το Μάρτιο του 2008 η κυβέρνηση του αλ-Σαμπάχ παραιτήθηκε. Στις 17 Δεκεμβρίου του ίδιου χρόνου επαναδιορίστηκε στην πρωθυπουργία. Η κυβέρνηση παραιτήθηκε και η παραίτηση έγινε δεκτή από τον Εμίρη στις 16 Μαρτίου του 2009.
Στις 9 Μαΐου, έπειτα από την εκλογή νέου Κοινοβουλίου , ο Νασέρ αλ-Μουχάμαντ έλαβε εκ νέου εντολή για σχηματισμό κυβέρνησης, για 6η συνεχή φορά. Τον Δεκέμβριο του 2009 βουλευτές της αντιπολίτευσης κατέθεσαν πρόταση μομφής εναντίον του πρωθυπουργού, κατηγορώντας τον ως "μη συνεργάσιμο". Επίσης, καταγγελίες έκαναν λόγο για κατάχρηση εκατομμυρίων δολαρίων από το Γραφείο του πριν τις εκλογές του 2008 και για χρηματισμό ενός βουλευτή.
Στις 3 Ιανουαρίου 2011, έπειτα από την καταστολή διαδήλωσης της αντιπολίτευσης τον προηγούμενο μήνα, με απολογισμό 14 τραυματίες (στις 8 Δεκεμβρίου 2010), η κυβέρνηση ήρθε ξανά αντιμέτωπη με πρόταση μομφής στο Κοινοβούλιο, η οποία απορρίφθηκε οριακά. Ειδικότερα, 25 βουλευτές την υπερψήφισαν και ισάριθμοι την καταψήφισαν. 
Την 1η Απριλίου 2011 η κυβέρνησή του παραιτήθηκε, αφήνοντας ανοικτό το ενδεχόμενο να διεξαχθούν πρόωρες εκλογές. Στις 8 Μαΐου 2011 ο αλ-Σαμπάχ ανακοίνωσε την νέα κυβέρνηση, της οποίας το σχήμα παρέμεινε όμως αμετάβλητο. Η ορκωμοσία της έγινε στις 10 Μαΐου 2011.

</doc>
<doc id="68179" url="https://el.wikipedia.org/wiki?curid=68179" title="Ίβο Σάναντερ">
Ίβο Σάναντερ

Ο Ίβο Σάναντερ ("Ivo Sanader", 8 Ιουνίου 1953-) είναι Κροάτης πολιτικός, πρωθυπουργός από το 2003 ως την παραίτησή του, το 2009.
Προσωπική ζωή και εκπαίδευση.
Γεννήθηκε στο Σπλιτ στις 8 Ιουνίου του 1953. Έχει πτυχίο στη συγκριτική λογοτεχνία από αυστριακό πανεπιστήμιο και είναι παντρεμένος, με 2 παιδιά.
Πρωθυπουργία.
Μετά τη νίκη της Κροατικής Δημοκρατικής Ένωσης (HDZ) στις εκλογές του 2003 διορίστηκε Πρωθυπουργός στις 9 Δεκεμβρίου του 2003. Στις 23 Δεκεμβρίου του ιδίου έτους εγκρίθηκε ο διορισμός του στο αξίωμα από το Κοινοβούλιο, με 88 ψήφους επί συνόλου 152.
Ο Σάναντερ ήταν ο τελευταίος ηγέτης που επισκέφτηκε τον Πάπα Ιωάννη Παύλο Β΄ στο Βατικανό το Φεβρουάριο του 2005, λίγο πριν το θάνατο του Ποντίφικα. 
Στις 16 Δεκεμβρίου του 2007 ο Σάναντερ έλαβε εντολή σχηματισμού νέας κυβέρνησης , η οποία εγκρίθηκε από το Κοινοβούλιο στις 12 Ιανουαρίου του 2008 με ψήφους 82-62. Τον Οκτώβριο του 2008 ο πρωθυπουργός απέλυσε τους υπουργούς Εσωτερικών και Δικαιοσύνης αλλά και τον αρχηγό της Αστυνομίας, έπειτα από τη δολοφονία από τη μαφία της 26χρονης Ιβάνα Χοντάκ, κόρης ενός επιφανούς δικηγόρου. 
Παραίτηση.
Την 1η Ιουλίου του 2009 ανακοίνωσε την παραίτησή του από την πρωθυπουργία και την αποχώρησή του από την πολιτική. Η παραίτησή του εγκρίθηκε από το κοινοβούλιο στις 3 Ιουλίου. Την ίδια ημέρα έλαβε εντολή σχηματισμού κυβέρνησης η Γιαντράνκα Κοσόρ.
Επιστροφή στην πολιτική και αποπομπή από το HDZ.
Στις 3 Ιανουαρίου 2010, σε αντίθεση με ό,τι είχε δηλώσει αρχικά (την 1η Ιουλίου 2009), ο Σάναντερ ανακοίνωσε την επιστροφή του στην πολιτική και δήλωσε ότι η απόφασή του να αποσυρθεί ήταν εσφαλμένη. Παράλληλα είπε για το κόμμα του ότι δεν ήταν ένα κόμμα που άξιζε να λάβει μόνο το 12% των ψήφων, αναφορικά με τον πρώτο γύρο των προεδρικών εκλογών. Υποστηρίχθηκε από λίγες δεκάδες βουλευτές του HDZ, όχι όμως και από τα μέλη της κυβέρνησης. Μια ημέρα μετά αποφασίστηκε έπειτα από σύσκεψη μίας ημέρας, η αποπομπή του από την Κροατική Δημοκρατική Ένωση, με 16 ψήφους υπέρ, 3 κατά και 2 αποχές. Ο ίδιος ο Σάναντερ δεν ήταν παρών στη σύσκεψη.
Τον Οκτώβριο του 2010 ενεργοποιήθηκε ξανά η βουλευτική του έδρα και απέκτησε ξανά κοινοβουλευτική ασυλία. Στις 9 Δεκεμβρίου 2010, όμως, το Κοινοβούλιο της Κροατίας ψήφισε την άρση της ασυλίας του, μετά την δίωξή του από το USKOK, την υπηρεσία της Γενικής Εισαγγελίας που ειδικεύεται σε υποθέσεις διαφθοράς και οργανωμένου εγκλήματος. Ο ίδιος κατέφυγε στην Σλοβενία.
Σύλληψη, δίκη και φυλάκιση.
Ο Εισαγγελέας της Κροατίας εξέδωσε ένταλμα σύλληψης για τον πρώην πρωθυπουργό για κατηγορίες διαφθοράς, ζητώντας και από την Ιντερπόλ να προβεί στη σύλληψη του. Στις 10 Δεκεμβρίου συνελήφθη στην Αυστρία.
Εν συνεχεία εκδόθηκε από την Αυστρία στις 18 Ιουλίου 2011 και μεταφέρθηκε σε φυλακές στο Ζάγκρεμπ.
Αργότερα αποφυλακίστηκε με εγγύηση αλλά το Μάιο του 2012 του απαγγέλθηκαν ξανά κατηγορίες για διαφθορά αναφορικά με την πώληση ηλεκτρικού ρεύματος στην κροατική εταιρεία πετροχημικών Dioki Group σε τιμές κάτω του κόστους, κάτι που ζημίωσε την δημόσια εταιρεία HEP.
Το Σεπτέμβριο του 2012 κατηγορήθηκε ξανά για 5η φορά.
Στις 20 Νοεμβρίου 2012 καταδικάστηκε σε φυλάκιση 10 ετών (πρωτοβάθμια απόφαση) και έγινε ο ανώτατος αξιωματούχος της Κροατίας που καταδικάστηκε για διαφθορά. Ο Σάναντερ αρνήθηκε τις κατηγορίες και ισχυρίστηκε ότι η δίκη είχε πολιτικά κίνητρα. Σήμερα εκτίει την ποινή του σε φυλακές στο Ζάγκρεμπ.

</doc>
<doc id="68180" url="https://el.wikipedia.org/wiki?curid=68180" title="Βάλντας Αντάμκους">
Βάλντας Αντάμκους



</doc>
<doc id="68182" url="https://el.wikipedia.org/wiki?curid=68182" title="Μπουασόνε Μπουφαβάνχ">
Μπουασόνε Μπουφαβάνχ

Ο Μπουασόνε Μπουφαβάνχ ("Βouasone Bouphavanh", 3 Ιουνίου 1954) είναι πολιτικός από το Λάος, πρωθυπουργός από το 2006 ως το 2010. Αντικατέστησε στην πρωθυπουργία τον Μπουνχάνγκ Βορασίτ, ο οποίος έγινε αντιπρόεδρος. Είναι μέλος του Επαναστατικού Κόμματος του Λαού του Λάος. Θεωρείται προστατευόμενος του πρώην προέδρου Καμτάι Σιφαντόνε.
Καριέρα.
Γεννήθηκε στην επαρχία Σαλαβάν στις 3 Ιουνίου του 1954. Τη δεκαετία του 1970 ως φοιτητής ανέπτυξε δράση ως ακτιβιστής και συμμετείχε σε διαδηλώσεις διαμαρτυρίας κατά του τότε καθεστώτος. Έκανε σπουδές μεταξύ άλλων στο Ινστιστούτο της Μόσχας, την περίοδο από το 1986 ως το 1990. Αργότερα έγινε τρίτος αντιπρόεδρος της κυβέρνησης και υπεύθυνος σχεδιασμού.
Πρωθυπουργός.
Έγινε πρώτος αντιπρόεδρος της κυβέρνησης στις 3 Οκτωβρίου 2003 και Πρωθυπουργός στις 8 Ιουνίου του 2006. Ο επίσημος διορισμός του έγινε στα πλαίσια σαρωτικού ανασχηματισμού της κυβέρνησης. Εκπροσωπεί τη νέα γενιά πολιτικών. . Είναι 7ος στην ιεραρχία του Πολιτμπιρό. Παραιτήθηκε ξαφνικά στις 23 Δεκεμβρίου 2010.

</doc>
<doc id="68191" url="https://el.wikipedia.org/wiki?curid=68191" title="Άιγκαρς Καλβίτις">
Άιγκαρς Καλβίτις

Ο Άιγκαρς Καλβίτις ("Aigars Kalvītis", 27 Ιουνίου 1966) είναι Λετονός πολιτικός, πρωθυπουργός της χώρας από τις 2 Δεκεμβρίου 2004 ως τις 5 Δεκεμβρίου του 2007.
Γεννήθηκε στις 27 Ιουνίου 1966. Σπούδασε Οικονομικά και συνετέλεσε στην ίδρυση του Κόμματος του Λαού της Λετονίας, το 1997. Εξελέγη για πρώτη φορά βουλευτής το 1998. Χρημάτισε Υπουργός Γεωργίας από το 1999 ως το 2000 και Υπουργός Οικονομικών από το 2000 ως το 2002. Επανεξελέγη στη Βουλή το 2002 και το 2006.
Το 2004, ανέλαβε επικεφαλής κυβέρνησης συνασπισμού, υπό το κόμμα του (Κόμμα του Λαού) και το Κόμμα της Νέας Εποχής, της Ένωσης Οικολόγων και Γεωργών και του Κόμματος «Πρώτα η Λετονία». Το κόμμα του κέρδισε τις εκλογές στις 7 Οκτωβρίου 2006, με μικρή διαφορά εδρών και έγινε η πρώτη κυβέρνηση από την ανεξαρτησία που κατάφερε να επανεκλεγεί.
Το Νοέμβριο του 2007 ανακοίνωσε την παραίτησή του από την πρωθυπουργία, σε ισχύ από τις 5 Δεκεμβρίου του ιδίου έτους.

</doc>
<doc id="68192" url="https://el.wikipedia.org/wiki?curid=68192" title="Για την Πατρίδα μας, την Γκάμπια">
Για την Πατρίδα μας, την Γκάμπια

Για την πατρίδα μας την Γκάμπια ("For The Gambia Our Homeland") ονομάζεται ο εθνικός ύμνος της Γκάμπια, σε στίχους της Virginia Julie Howe και σύνθεση του Jeremy Frederick Howe (βασίστηκε στο παραδοσιακό τραγούδι των Mandinka Foday Kaba Dumbuya). Καθιερώθηκε το 1965 με την ανεξαρτησία.

</doc>
<doc id="68193" url="https://el.wikipedia.org/wiki?curid=68193" title="Παγκόσμιο πρωτάθλημα χόκεϊ επί πάγου ανδρών">
Παγκόσμιο πρωτάθλημα χόκεϊ επί πάγου ανδρών

Το Παγκόσμιο Πρωτάθλημα χόκεϊ στον πάγο ανδρών είναι η γνωστότερη ίσως διεθνής διοργάνωση του χειμερινού αυτού αθλήματος. Διοργανώνεται από τη Διεθνή Ομοσπονδία Χόκεϊ επί Πάγου (IIHF). Από το 1920 μέχρι και το 1968, τα Παγκόσμια Πρωταθλήματα που συνέπιπταν με τους Χειμερινούς Ολυμπιακούς Αγώνες διεξάγονταν ταυτόχρονα με αυτούς. Από το 1990 είναι Παγκόσμιο πρωτάθλημα ανδρών. 
Στον τελικό της διοργάνωσης που διεξήχθη στη Λευκορωσία, στις 25 Μαΐου 2014, η Ρωσία κατέκτησε τον 5ο της τίτλο (και 27ο αν υπολογιστούν και οι νίκες της ΕΣΣΔ), νικώντας με 5-2 τη Φινλανδία στον τελικό του Μινσκ. Το χάλκινο μετάλλιο κατέκτησε η Σουηδία με νίκη επί της Τσεχίας με 3-0. 
Ο πιο πρόσφατος τελικός, του 2017, είχε νικήτρια ομάδα τη Σουηδία, που κέρδισε τον 10ο της τίτλο.

</doc>
<doc id="68196" url="https://el.wikipedia.org/wiki?curid=68196" title="Παγκόσμιο πρωτάθλημα χόκεϊ επί πάγου νέων">
Παγκόσμιο πρωτάθλημα χόκεϊ επί πάγου νέων

Το Παγκόσμιο Πρωτάθλημα Νέων Χόκεϊ επί Πάγου ("International Ice Hockey Federation World Under 20 Championship ", ανεπίσημα γνωστό ως "World Junior Hockey Championship" και με το αρκτικόλεξο WJHC) διεξήχθη για πρώτη φορά το 1974. Ο Καναδάς παραμένει η πολυνίκης ομάδα, με συνολικά 33 μετάλλια, εκ των οποίων τα 18 χρυσά. 
Νικητές.
Οι νικητές σε όλα τα Παγκόσμια Πρωταθλήματα Νέων (ηλικίας κάτω των 20 ετών) Χόκεϊ επί Πάγου:
Πίνακας μεταλλίων.
Οι χώρες με τα ονόματά τους γραμμένα με "πλάγιους χαρακτήρες" δεν μετέχουν πλέον στα παγκόσμια πρωταθλήματα.
2007.
Ο τελικός του Παγκοσμίου Πρωταθλήματος έγινε στις 5 Ιανουαρίου μεταξύ του Καναδά και της Ρωσίας, και έληξε 4-2. Ο μικρός τελικός έγινε μεταξύ της Σουηδίας και των ΗΠΑ και έληξε 1-3.
2008.
Η διοργάνωση του 2008 ξεκίνησε στις 26 Δεκεμβρίου του 2007 και ολοκληρώθηκε στις 5 Ιανουαρίου 2008. Τον τίτλο κατέκτησε ο Καναδάς κερδίζοντας τη Σουηδία. Την τρίτη θέση κατέλαβε η Ρωσία.
2009.
Το 2009 ο Καναδάς διατηρήθηκε για 5η συνεχή χρονιά και 15η συνολικά στην ιστορία της διοργάνωσης στον κατάλογο των τροπαιούχων, κατακτώντας το χρυσό μετάλλιο στην έδρα του στον τελικό στις 5 Ιανουαρίου του 2009. Επικράτησε της Σουηδίας στον τελικό με 5-1. Το χάλκινο μετάλλιο για μία ακόμη φορά κέρδισε η Ρωσία.
2010.
Οι ΗΠΑ κατέκτησαν τον τίτλο, νικώντας στον τελικό της 5ης Ιανουαρίου στο Σασκάτσουαν τον Καναδά με 6-5 στην παράταση. Το χάλκινο μετάλλιο κατέκτησε η Σουηδία, επικρατώντας με 11-4 της Ελβετίας. 

</doc>
<doc id="68199" url="https://el.wikipedia.org/wiki?curid=68199" title="Ευρωπαϊκό πρωτάθλημα χόκεϊ επί πάγου">
Ευρωπαϊκό πρωτάθλημα χόκεϊ επί πάγου

Το Ευρωπαϊκό πρωτάθλημα χόκεϊ στον πάγο της IIHF ήταν διοργάνωση που διεξαγόταν, με διακοπές, από το 1910 μέχρι και το 1932.Τα μετάλλια στο Ευρωπαϊκό Πρωτάθλημα απονέμονταν στους Ευρωπαίους συμμετέχοντες στο Παγκόσμιο πρωτάθλημα χόκεϊ επί πάγου της IIHF μέχρι το 1991.
Ευρωπαϊκό πρωτάθλημα της IIHF.
Σημειώσεις

</doc>
<doc id="68202" url="https://el.wikipedia.org/wiki?curid=68202" title="Σωτηρία (αποσαφήνιση)">
Σωτηρία (αποσαφήνιση)

Με τον όρο, λέξη ή όνομα "Σωτηρία" μπορεί να αναφερόμαστε:

</doc>
<doc id="68204" url="https://el.wikipedia.org/wiki?curid=68204" title="Γύρος της Ιταλίας">
Γύρος της Ιταλίας

Ο Διεθνής ποδηλατικός γύρος Ιταλίας ("Giro d' Italia") διεξάγεται κάθε χρόνο και έγινε για πρώτη φορά στις 13 Μαΐου 1909. Το Φεβρουάριο του 2012 έγινε γνωστό ότι ο νικητής του Γύρου του 2011, Αλμπέρτο Κονταδόρ, βρέθηκε θετικός σε αναβολικές ουσίες. Έτσι, του αφαιρέθηκε ο τίτλος και πήγε στον Ιταλό Μικέλε Σκαρπόνι (1979-2017).
Νικητές του ποδηλατικού γύρου Ιταλίας.
Νικητές ανά εθνικότητα.
Ποδηλάτες από 15 διαφορετικές χώρες έχουν κερδίσει το Γύρο της Ιταλίας.
Πολυνίκες.
Ως το 2019, 22 ποδηλάτες είχαν κερδίσει το γύρο της Ιταλίας περισσότερες από μία φορά.

</doc>
<doc id="68207" url="https://el.wikipedia.org/wiki?curid=68207" title="Σωτηρία (θεολογία)">
Σωτηρία (θεολογία)

Με τον θρησκειολογικό όρο σωτηρία, αναφερόμαστε στο γεγονός που περιγράφει τη λύτρωση της ανθρωπότητας από τα μεγαλύτερα δεινά της κτίσης όπως ο πόνος, η κακία ή ο θάνατος.
Χριστιανισμός.
Ορθόδοξη Εκκλησία.
Η σωτηρία ξεκινά με τη Μετάνοια, το Βάπτισμα και τη λήψη των δωρεών του Αγίου Πνεύματος διά του Χρίσματος. Η Μετάνοια προϋποθέτει την αλλαγή της αντίληψης του ανθρώπου για τη ζωή του, την εγκατάλειψη του παλαιού τρόπου ζωής και την εισδοχή σε ένα νέο με άξονα τη διδασκαλία του Ιησού. Το Βάπτισμα σημαίνει τη νέκρωση του παλιού ανθρώπου και την αναγέννησή του απολαμβάνοντας την ενότητα με το Χριστό. Και το να λάβει τις δωρεές του Αγίου Πνεύματος συνίσταται στο να λάβει το Πνεύμα, το οποίο τον καθιστά ικανό να εισέλθει στη νέα εν Χριστώ ζωή, γαλουχούμενος μέσα στην Εκκλησία, ώστε να προσαρμοστεί στην εικόνα του Θεού. 
Η σωτηρία απαιτεί πίστη στον Ιησού Χριστό. Οι άνθρωποι δεν μπορούν να σωθούν από τις καλές πράξεις τους. Η σωτηρία είναι "πίστη εργαζόμενη μέσω της αγάπης." Είναι μια συνεχής, ισόβια διαδικασία. Δεδομένη, από τη μία πλευρά, γιατί εκχωρήθηκε στο ανθρώπινο γένος μέσω του θανάτου και της Ανάστασης του Ιησού. Πρέπει όμως να κατακτηθεί γιατί ο πιστός "σώζεται" από την ενεργό συμμετοχή του μέσω της πίστης του στην ένωσή του με το Χριστό διά του Αγίου Πνεύματος. 
Ο τελευταίος στόχος του ορθόδοξου Χριστιανού είναι να επιτύχει τη "θέωση", την ένωση με το Θεό, βασικό χαρακτηριστικό κορυφαίων αγίων μορφών της Εκκλησίας. Αυτό εκφράζεται μερικές φορές με το απόφθεγμα: "Ο Θεός έγινε άνθρωπος ώστε να μπορέσει ο άνθρωπος να γίνει Θεός."
Προτεσταντισμός.
Τι είναι σωτηρία στην Αγία Γραφή; σωτηρία είναι η διάσωση, απελευθέρωση και ασφάλεια από κάποια μεγάλη καταστροφή. 
Ποια είναι αυτη η μεγάλη καταστροφή που περιγράφει ο Κύριος Ιησούς; είναι η κρίση που θα έρθει επάνω σε όλους τους αμαρτωλούς: ο δεύτερος θάνατος, η λίμνη τής φωτιάς (Ματθαίος 25:41 Τότε, θα πει και σ' εκείνους που θα είναι από τα αριστερά: Πηγαίνετε από μένα, οι καταραμένοι, στην αιώνια φωτιά, που είναι ετοιμασμένη για τον διάβολο και για τους αγγέλους του.) 
Πώς μπορούμε να σωθούμε από την αιώνια φωτιά; Πολύ απλά, με την ομολογία του στόματος μας. (Ρωμαιους 10:8 Αλλά, τι λέει; «Κοντά σου είναι ο λόγος, στο στόμα σου, και στην καρδιά σου»..)
Ο άνθρωπος σώζεται στιγμιαία όταν ομολογήσει με το στόμα του τον Κύριο Ιησού και πιστέψει στην ανάσταση του. (Ρωμαιους 10:8 Αλλά, τι λέει; «Κοντά σου είναι ο λόγος, στο στόμα σου, και στην καρδιά σου»· δηλαδή, ο λόγος τής πίστης που κηρύττομε· Ρωμαιους 10:9 ότι, αν με το στόμα σου ομολογήσεις Κύριο, τον Ιησού, και μέσα στην καρδιά σου πιστέψεις ότι ο Θεός τον ανέστησε από τους νεκρούς, θα σωθείς·)
Έπειτα που ο άνθρωπος θα λάβει σωτηρία θα πρέπει να λάβει την υπόσχεση του Αγίου Πνεύματος, το τρίτο πρόσωπο τής Αγίας Τριάδας (Λουκάς 11:13 Αν, λοιπόν, εσείς που είστε πονηροί, ξέρετε να δίνετε καλές δόσεις στα παιδιά σας, πόσο μάλλον ο Πατέρας ο ουράνιος θα δώσει Πνεύμα Άγιο σ' εκείνους που ζητούν απ' αυτόν;) Το Άγιο Πνεύμα θα δώσει δύναμη για να ζήσει ο πιστός μια αγία ζωή (Πράξεις 1:8 αλλά, θα πάρετε δύναμη, όταν έρθει επάνω σας το Άγιο Πνεύμα..) θα δώσει μια προσωπική σχέση με τον Θεό (Ά Ιωάννη 4:13) και θα οδηγή την υπόλοιπη ζωή του πιστού. (Ρωμαιους 8:14 Επειδή, όσοι διοικούνται από το Πνεύμα τού Θεού, αυτοί είναι γιοι τού Θεού.)
Ιστορία του Προτεσταντισμού:
Το 1517 ο Γερμανός μοναχός Μαρτίνος Λούθηρος άρχισε τη διαμαρτύρηση του κατά της Ρωμαϊκής Εκκλησίας. Αν και αρχικά δεν σχεδίαζε μια ευρεία μεταρρύθμιση, το πεισματικά ανυποχώρητο της Εκκλησίας αλλά και η έντονη προσωπικότητα του ίδιου του Λούθηρου εξελίχθηκαν σε μια αντιπαράθεση που οδήγησε στη δημιουργία ενός από τους τρεις μεγάλους κλάδους, του χριστιανισμού, μαζί με τον Ρωμαιοκαθολικισμό και την Ορθοδοξία.
Δύο από τους πρωτεργάτες της Μεταρρύθμισης, ο Έρασμος και ο Λούθηρος, εξέφραζαν διαφορετικές απόψεις από την Καθολική Εκκλησία ως προς το πρωτείο των Γραφών. Η Καθολική αρχή δίδασκε την υπεροχή της Εκκλησίας επί της Γραφής αφού κατά το 2ο μ.Χ. αι., αποδέχτηκε ορισμένα κείμενα της Γραφής και απέρριψε άλλα καθώς συνέτασσε τη Χριστιανική Βίβλο.
Σύμφωνα όμως με την κοινή παράδοση του Έρασμου και του Λούθηρου η Εκκλησία δεν είναι αλάθητη ενώ πρέπει να είναι είναι διάκονος του λόγου του Θεού, που υπήρξε πριν από την Εκκλησία και είναι το θεμέλιο της.
Εκεί που ο Έρασμος διαφωνούσε με τον Λούθηρο ήταν η διδασκαλία του τελευταίου ως προς τον προορισμό του ανθρώπου δηλ. ότι όλοι οι άνθρωποι είναι αμαρτωλοί και τους πρέπει καταδίκη. Σύμφωνα με τον Λούθηρο, η σωτηρία είναι δώρο που δεν το αξίζουν, και χορηγείται από το έλεος του Θεού, ενώ ο άνθρωπος δεν μπορεί να κερδίσει τη σωτηρία. Πίστευε ότι οι διδασκαλίες της Εκκλησίας για τα πνευματικά οφέλη από τη νηστεία, οι πωλήσεις αφέσεων, τα προσκυνήματα, έτρεφαν την ανθρώπινη υπερηφάνεια και υπεροψία και έκαναν τον πιστό να νοιώθει σίγουρος για τη σωτηρία του.
Έτσι, ο Λούθηρος με τον Ιωάννη Καλβίνο (φημισμένο Προτεστάντη) κήρυξαν ότι η ανθρωπότητα είναι αμαρτωλή και διεφθαρμένη και το χάσμα μεταξύ ανθρώπου και Θεού είναι πολύ μεγάλο για να υπερνικηθεί από ανθρώπινα έργα. Μόνο ο Θεός μπορεί να σώσει τον άνθρωπο ενώ ούτε και ο πιο χαρισματικός δεν αξίζει μία θέση μεταξύ των εκλεκτών.
Μάρτυρες του Ιεχωβά.
Βασικές έννοιες.
Η Βιβλική έννοια της σωτηρίας έχει διάφορες πτυχές. Στις αφηγήσεις της Αγίας Γραφής υπάρχουν πολλά περιστατικά στα οποία ο αληθινός Θεός διαφύλαξε ανθρώπους από κίνδυνο ή από καταστροφή, καθώς και από τα χέρια καταπιεστών και διωκτών. Επίσης, ο Ιεχωβά παρέχει μέσω του Γιου, του Ιησού Χριστού, απελευθέρωση από το παρόν πονηρό σύστημα πραγμάτων. Εντούτοις, η μεγαλειώδης σωτηρία αφορά την απελευθέρωση της ανθρωπότητας από τα δεσμά της αμαρτίας και του θανάτου και την προοπτική της αιώνιας ζωής.
Ο ρόλος της πίστης και της υπακοής.
Με βάση την Αγία Γραφή, οι Μάρτυρες του Ιεχωβά πιστεύουν ότι η σωτηρία είναι δώρο από τον Θεό. Σύμφωνα με τα λόγια του αποστόλου Παύλου, «"το δώρο που δίνει ο Θεός είναι αιώνια ζωή μέσω του Χριστού Ιησού του Κυρίου μας"». (Ρωμαίους 6:23, "ΜΝΚ") Η σωτηρία, όμως, δεν έρχεται αυτόματα. Υπάρχουν βασικές προϋποθέσεις στις οποίες θα πρέπει να ανταποκρίνεται το κάθε άτομο ώστε να αποκτήσει τα προσόντα για αυτό το θεϊκό δώρο. Ο Ιησούς Χριστός είπε: «"Ο Θεός αγάπησε τον κόσμο τόσο πολύ, ώστε έδωσε τον μονογενή του Γιο, για να μην καταστραφεί όποιος ασκεί πίστη σε αυτόν, αλλά να έχει αιώνια ζωή"». Επίσης, ο απόστολος Ιωάννης πρόσθεσε: «"Αυτός που ασκεί πίστη στον Γιο έχει αιώνια ζωή· αυτός που παρακούει τον Γιο δεν θα δει ζωή"». (Ιωάννης 3:16, 36) Είναι προφανές ότι ο Θεός απαιτεί πίστη και υπακοή από κάθε άτομο που επιθυμεί και ελπίζει να αποκτήσει αιώνια σωτηρία. Αυτό περιλαμβάνει το να δεχτεί το λύτρο και να ακολουθήσει τα ίχνη του Ιησού.
Αποκατάσταση από την πτώση στην αμαρτία και τον θάνατο.
Εφόσον όλοι οι άνθρωποι γεννιούνται αμαρτωλοί και ατελείς, δεν έχουν την τάση να υπακούν και δεν μπορούν να υπακούν στον Θεό σε τέλειο βαθμό. Γι' αυτό ο Ιεχωβά προμήθευσε ένα λύτρο, δηλαδή το πολύτιμο χυμένο αίμα του Ιησού Χριστού το οποίο κατέβαλε στον Θεό και έτσι δίνεται η ευκαιρία για τους απογόνους του Αδάμ να ελευθερωθούν από την αμαρτία και το θάνατο που όλοι οι άνθρωποι έχουν κληρονομήσει. Σύμφωνα με τις Γραφές: «"Όπως μέσω ενός ανθρώπου [του Αδάμ] μπήκε η αμαρτία στον κόσμο και μέσω της αμαρτίας ο θάνατος, και έτσι ο θάνατος απλώθηκε σε όλους τους ανθρώπους [...] Διότι αν με το παράπτωμα ενός πέθαναν πολλοί, η παρ’ αξία καλοσύνη του Θεού και η δωρεά του με την παρ’ αξία καλοσύνη από τον έναν άνθρωπο, τον Ιησού Χριστό, αφθόνησαν πολύ περισσότερο σε πολλούς"». (Ρωμαίους 5:13, 15) «"Ο [Χριστός Ιησούς] έδωσε τον εαυτό του για εμάς, ώστε να μας ελευθερώσει από κάθε είδους ανομία και να καθαρίσει για τον εαυτό του έναν λαό αποκλειστικά δικό του, ζηλωτή για καλά έργα"». (Τίτο 2:14) «"Από αυτό φανερώθηκε η αγάπη του Θεού στην περίπτωσή μας, επειδή ο Θεός απέστειλε τον μονογενή του Γιο στον κόσμο για να κερδίσουμε εμείς ζωή μέσω αυτού. [...] Όχι ότι εμείς αγαπήσαμε τον Θεό, αλλά ότι εκείνος αγάπησε εμάς και απέστειλε τον Γιο του ως εξιλαστήρια θυσία για τις αμαρτίες μας"». (1 Ιωάννη 4:9, 10)
Ο ρόλος της ηθικής διαγωγής.
Εντούτοις, το κάθε άτομο θα πρέπει διαρκώς να αγωνίζεται να ζει σε αρμονία με τις οδούς του Θεού, οι οποίες έχουν καταγραφεί στο λόγο Του, την Αγία Γραφή. Όπως είπε ο Ιησούς, οι ακόλουθοί του θα πρέπει να τηρούν «"τις εντολές"» του Θεού. (Μάρκος 10:18) Ως αποτέλεσμα, το άτομο αποκτάει την επιδοκιμασία του Θεού αλλά και μεγάλη χαρά, διότι «"οι εντολές του δεν είναι βαριές"», αποτελούν «"αναζωογόνηση"». (1 Ιωάννη 5:3· Παροιμίες 3:1, 8) Ο Θεός αναμένει υποδειγματική ηθική διαγωγή από εκείνους στους οποίους θα χορηγήσει σωτηρία. Ο απόστολος Παύλος, στην Πρώτη Επιστολή προς Κορινθίους (6:9-11), αναφέρει: «"Τι! Δεν γνωρίζετε ότι άδικοι άνθρωποι δεν θα κληρονομήσουν τη βασιλεία του Θεού; Μην παροδηγείστε. Ούτε πόρνοι ούτε ειδωλολάτρες ούτε μοιχοί ούτε άντρες που χρησιμοποιούνται για αφύσικους σκοπούς ούτε άντρες που πλαγιάζουν με άντρες ούτε κλέφτες ούτε άπληστοι ούτε μέθυσοι ούτε υβριστές ούτε άρπαγες θα κληρονομήσουν τη βασιλεία του Θεού. Και όμως, τέτοιοι ήσασταν μερικοί. Αλλά καθαριστήκατε, αλλά αγιαστήκατε, αλλά ανακηρυχτήκατε δίκαιοι στο όνομα του Κυρίου μας Ιησού Χριστού και με το πνεύμα του Θεού μας"». Βέβαια η προσκόλληση στους ηθικούς κανόνες του Θεού δεν δίνει σε κανέναν το δικαίωμα να επικρίνει τους άλλους, καθώς ο Θεός «"έχει προσδιορίσει ημέρα κατά την οποία σκοπεύει να κρίνει την κατοικημένη γη με δικαιοσύνη μέσω ενός άντρα [του Ιησού] τον οποίο διόρισε, και έδωσε εγγύηση σε όλους τους ανθρώπους ανασταίνοντάς τον από τους νεκρούς"». (Πράξεις 17:31)
Ο ρόλος της προσωπικής σχέσης με τον Θεό.
Η Αγία Γραφή προσδιορίζει την πηγή της σωτηρίας: «"Όποιος επικαλεστεί το όνομα του Κυρίου θα διασωθεί"». (Ρωμαίους 10:13· Ιωήλ 2:32) Η απόκτηση προσωπικής σχέσης με τον αληθινό Θεό, τον Δημιουργό και ουράνιο Πατέρα, αποτελεί θεμελιώδες στοιχείο για τη σωτηρία του ανθρώπου. Για να καταστεί αυτό δυνατό προηγούνται κάποια ακόμη βήματα. Ο απόστολος Πάυλος σχολιάζει: «"Ωστόσο, πώς θα επικαλεστούν εκείνον στον οποίο δεν έχουν θέσει πίστη; Και πώς θα θέσουν πίστη σε εκείνον για τον οποίο δεν έχουν ακούσει; Και πώς θα ακούσουν αν δεν τους κηρύξει κάποιος; [...] Η πίστη, λοιπόν, έρχεται ως επακόλουθο αυτού που ακούει κανείς. Και αυτό που ακούει κανείς είναι μέσω του λόγου σχετικά με τον Χριστό"». (Ρωμαίους 10:14-17)
Η παρ´αξία καλοσύνη του Θεού και τα έργα πίστης.
Βέβαια, η σωτηρία δεν μπορεί σε καμία περίπτωση να αποτελέσει αποτέλεσμα των έργων που επιτελεί κάποιος. Η όλη πρόνοια για σωτηρία είναι έκφραση της παρ' αξία καλοσύνης ("χάρης") του Θεού. «"Με αυτή την παρ’ αξία καλοσύνη έχετε σωθεί μέσω πίστης· και αυτό δεν οφείλεται σε εσάς, είναι δώρο του Θεού. Όχι, δεν οφείλεται σε έργα, για να μην έχει κανείς βάση να καυχηθεί"». (Εφερσίους 2:8, 9) Δεν υπάρχει τρόπος για να μπορέσει ένας απόγονος του Αδάμ να κερδίσει σωτηρία από μόνος του, άσχετα με το πόσο ευγενή είναι τα έργα του.
Παρ' όλο που ένα άτομο δεν κερδίζει σωτηρία με τα έργα του, όποιος έχει γνήσια πίστη θα έχει και τα έργα που θα συμφωνούν με αυτή —έργα υπακοής στις εντολές του Θεού και του Χριστού, έργα που θα κάνουν φανερή την πίστη του και την αγάπη του. Χωρίς τέτοια έργα, η πίστη του είναι νεκρή. Όπως αναφέρεται στην Επιστολή του Ιακώβου: «"Ποιο το όφελος, αδελφοί μου, αν κάποιος λέει ότι έχει πίστη αλλά δεν έχει έργα; Μήπως μπορεί αυτή η πίστη να τον σώσει; [...] Η πίστη, αν δεν έχει έργα, είναι από μόνη της νεκρή. [...] Βλέπετε ότι ο άνθρωπος θα ανακηρυχτεί δίκαιος μέσω έργων, και όχι μόνο μέσω πίστης. [...] Πράγματι, όπως το σώμα χωρίς πνεύμα είναι νεκρό, έτσι και η πίστη χωρίς έργα είναι νεκρή"». (Ιάκωβος 2:14, 17, 24, 26)
Το δώρο της «αιώνιας ζωής» και οι δύο προορισμοί.
Με επίκεντρο τη λυρωτική θυσία του Ιησού Χριστού, οι Μάρτυρες του Ιεχωβά αποβλέπουν στην απόκτηση αυτού του "δώρου που δίνει ο Θεός", την «αιώνια ζωή». Πιστεύουν ότι η Γραφή υποδεικνύει δύο προορισμούς για τα άτομα που θα ευλογηθούν με αυτό τον τρόπο: α) τον αποκαταστημένο "επίγειο Παράδεισο", ο οποίος επιφυλάσεται για όλη την υπάκουη ανθρωπότητα και β) τον "ουρανό", για μια μικρή ομάδα όσιων ατόμων που πρόκειται να βασιλεύσουν μαζί με τον Ιησού επί της υπάκουης ανθρωπότητας.
Ισλάμ.
Θα μπορούσε κανείς ανεπιφύλακτα να χαρακτηρίσει το Ισλάμ ως τη θρησκεία που υπαγορεύει το άνευ όρων δόσιμο στον Αλλάχ, την χωρίς επιφυλάξεις υποταγή στο θέλημα Του. Η θέση αυτή έχει ως αφετηρία τη διδασκαλία του Κορανίου, ότι ο Αλλάχ είναι ο δημιουργός των πάντων και επομένως και του ανθρώπου, για το λόγο αυτό ο άνθρωπος οφείλει να προσαρμόσει κάθε εκδήλωση της ζωής του στις επιταγές του παντοδύναμου Θεού. 
Ο Μωάμεθ υπενθυμίζει στους ανθρώπους την ευθύνη τους για ό,τι πράττουν και με εικόνες, παραστάσεις και οράματα δίνει εντυπωσιακά την εικόνα της μέλλουσας κρίσης, ώστε να μην αποστερηθούν την σωτηρία. Αυτό σημαίνει ότι για τους μουσουλμάνους η σωτηρία συνίσταται στην, κατά την ημέρα της μέλλουσας κρίσης, επιβράβευση των έργων των ανθρώπων, των πιστών στο Ισλάμ, εφόσον βέβαια τα έργα τους ήταν σύμφωνα με το θέλημα του Αλλάχ.
Ο Αλλάχ παραμένει πάντα ο Κύριος των πάντων, ο απόλυτος άρχων του σύμπαντος και η σωτηρία του ανθρώπου μεταφράζεται στην επιβράβευση του για τη συστοίχισή του με τις επιταγές του Αλλάχ. Η εκπλήρωση των επιταγών του Θεού διασφαλίζει τη σωτηρία στον πιστό μουσουλμάνο.
Ο άνθρωπος καθοδηγείται με τον Νόμο, τον οποίο έδωσε ο Θεός, η υψηλή σοφία του οποίου περιέχεται στο Κοράνι. Το "Κοράνι" είναι έκφραση τόσο της θέλησης όσο και της σοφίας του Θεού, αφού αποτελεί θεία αποκάλυψη. Στον πυρήνα του Νόμου βρίσκονται τα βασικά θρησκευτικά καθήκοντα του Ισλάμ, δηλαδή η ομολογία πίστεως, η προσευχή, η νηστεία, η ελεημοσύνη και η ιερή αποδημία στη Μέκκα. Παράλληλα οι βασικές αρχές της ισλαμικής ηθικής, τις οποίες καθορίζει ο Νόμος αποτελούν την εγγύηση της ποιότητας των πράξεων του ανθρώπου.

</doc>
