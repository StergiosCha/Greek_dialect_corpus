<doc id="59786" url="https://el.wikipedia.org/wiki?curid=59786" title="Α.Ο Εθνικός Ολυμπιακός Βόλου">
Α.Ο Εθνικός Ολυμπιακός Βόλου



</doc>
<doc id="59788" url="https://el.wikipedia.org/wiki?curid=59788" title="Ελληνικές βουλευτικές εκλογές 1902">
Ελληνικές βουλευτικές εκλογές 1902

Την Κυριακή 17 Νοεμβρίου 1902 πραγματοποιήθηκαν εθνικές βουλευτικές εκλογές, (οι πρώτες εκλογές του 20ου αιώνα), ωστόσο κανένας πολιτικός αρχηγός δεν κατάφερε να εξασφαλίσει την νίκη. Οι δυο μεγάλες παρατάξεις - "δηλιγιαννικοί" και "θεοτοκικοί" - ήρθαν ισοδύναμες με 102 βουλευτές η κάθε μία. 
μετά τις εκλογές.
Την επομένη των εκλογών ο Πρωθυπουργός Αλέξανδρος Ζαΐμης έσπευσε να παραιτηθεί, και ο βασιλιάς Γεώργιος έκανε δεκτή την παραίτηση, αν και διαφαινόταν το κυβερνητικό αδιέξοδο λόγω της ισοδυναμίας των "κομμάτων". Ο βασιλιάς έδωσε εντολή σχηματισμού κυβέρνησης στον τότε Πρόεδρο του Αρείου Πάγου, Κωνσταντίνο Σημαντήρα, ο οποίος αρνήθηκε αμέσως, και ο βασιλιάς χρονοτριβούσε προσπαθώντας να βρεί άλλες εναλλακτικές.
Τελικά, και ύστερα από τις ταραχές που ξέσπασαν στην Αθήνα, από εξαγριωμένους υποστηρικτές του Δηλιγιάννη (που εν τω μεταξύ ερχόμενος σε συμφωνία με τον Αλέξανδρο Ζαΐμη είχε καταφέρει να κερδίσει την κοινοβουλευτική πλειοψηφία) που έμειναν γνωστές ως «Σανιδικά», ο Θεόδωρος Δηλιγιάννης ανέλαβε την Πρωθυπουργία στις 24 Νοεμβρίου 1902.

</doc>
<doc id="59789" url="https://el.wikipedia.org/wiki?curid=59789" title="CEV Cup πετοσφαίρισης ανδρών">
CEV Cup πετοσφαίρισης ανδρών

Το Κύπελλο Ευρωπαϊκής Συνομοσπονδίας Ανδρών ("CEV Cup") είναι διοργάνωση πετοσφαίρισης, που διεξάγεται κάθε χρόνο με συμμετοχή ανδρικών ομάδων από την Ευρώπη. Αποτελεί μετεξέλιξη του Κυπέλλου Κυπελλούχων Ομάδων Ευρώπης (CEV Cup Winner's Cup).
Το 2000-01 έγινε η πρώτη μετονομασία του, σε Top Teams Cup (Κύπελλο Κορυφαίων Ομάδων) . Το 2007-08 απέκτησε την τωρινή του ονομασία (CEV Cup). Η άλλη ευρωπαϊκή διοργάνωση που έως τότε ονομαζόταν CEV Cup μετονομάστηκε από την ίδια περίοδο σε Κύπελλο Θριάμβου Ευρωπαϊκής Συνομοσπονδίας πετοσφαίρισης (CEV Challenge Cup).
Νικητές.
Έως και το 1986-87 η τελική φάση διεξήγετο σε όμιλο με βαθμολογία, και νικήτρια ήταν η ομάδα με τους περισσότερους βαθμούς. Το αναγραφόμενο σκόρ είναι αυτό μεταξύ του 1ου και του 2ου της τελικής κατάταξης.&lt;br&gt;
Το 1977-78 ισοβάθμησαν τρεις ομάδες με 5 βαθμούς. Ο τελικός νικητής Ερυθρός Αστέρας Πράγας είχε καλύτερο συντελεστή σετ με 7-4, έναντι 7-5 των άλλων δύο, και κατέκτησε το κύπελλο. 

</doc>
<doc id="59790" url="https://el.wikipedia.org/wiki?curid=59790" title="Νόμος του Γκε-Λισάκ">
Νόμος του Γκε-Λισάκ



</doc>
<doc id="59794" url="https://el.wikipedia.org/wiki?curid=59794" title="Ανίτκαβμπιρ">
Ανίτκαβμπιρ



</doc>
<doc id="59795" url="https://el.wikipedia.org/wiki?curid=59795" title="Hofgeismar">
Hofgeismar



</doc>
<doc id="59796" url="https://el.wikipedia.org/wiki?curid=59796" title="Συνθήκες της Ρώμης (1957)">
Συνθήκες της Ρώμης (1957)

Οι Συνθήκες της Ρώμης του 1957 είναι οι δύο διεθνείς συνθήκες με τις οποίες ιδρύθηκαν η Ευρωπαϊκή Οικονομική Κοινότητα (ΕΟΚ) και η Ευρωπαϊκή Κοινότητα Ατομικής Ενέργειας (ΕΥΡΑΤΟΜ), από τις οποίες προήλθε η Ευρωπαϊκή Ένωση. Υπεγράφησαν από εκπροσώπους του Βελγίου, της Δυτικής Γερμανίας, της Γαλλίας, της Ιταλίας, του Λουξεμβούργου και της Ολλανδίας στις 25 Μαρτίου 1957 και η ημερομηνία υπογραφής τους θεωρείται η επίσημη ημερομηνία γέννησης της Ευρωπαϊκής Ένωσης.
Τα προηγηθέντα.
Μετά την υπογραφή της συνθήκης των Παρισίων, η διαδικασία για τη συνεργασία μεταξύ των κρατών-μελών της Ευρωπαϊκής Κοινότητας Άνθρακα και Χάλυβα είχε γνωρίσει δύο μεγάλες αποτυχίες. Πρώτα ναυάγησαν οι διαπραγματεύσεις για την Ευρωπαϊκή Αμυντική Κοινότητα (ΕΑΚ). Το σχέδιο των ευρωπαϊστών για δημιουργία κοινού ευρωπαϊκού στρατού, που θα λειτουργούσε ως αντίβαρο του σοβιετικού στρατού, απορρίφθηκε από τη Γαλλική Εθνοσυνέλευση το 1954. Η αποτυχία αυτή ανέτρεψε επίσης τα σχέδια για την Ευρωπαϊκή Πολιτική Κοινότητα (ΕΠΚ), η οποία αποσκοπούσε στη δημιουργία μιας Ευρωπαϊκής Ομοσπονδίας με διπλό κοινοβούλιο. Εν τέλει η αποτυχία των υπερφιλόδοξων σχεδίων των ευρωπαϊστών για την ευρωπαϊκή ολοκλήρωση τους οδήγησε στην αναζήτηση πρακτικότερων πεδίων, καταλήγοντας έτσι στην απόφαση για οικονομική συνεργασία.
Η Συνθήκη για την ίδρυση της ΕΟΚ.
Η συνθήκη αυτή, συνέχεια της Συνθήκης των Παρισίων, προέβλεπε τη δημιουργία μιας κοινής αγοράς βασισμένης στην τελωνειακή ένωση των προαναφερθέντων κρατών. Τα θέματα αυτά είχαν τεθεί ήδη από τη διάσκεψη της Μασσαλίας, τον Ιούνιο του 1955. Με τη συνθήκη αυτή επίσης αποφασίστηκε η συγκρότηση ειδικού συμβουλευτικού οργάνου, της Συνέλευσης, με έδρα το Στρασβούργο και αποτελούμενου από 142 μέλη, διοριζόμενα από τα κοινοβούλια των έξι κρατών, το οποίο το 1962 ονομάστηκε Ευρωπαϊκό Κοινοβούλιο. Η συνθήκη τέθηκε επισήμως σε ισχύ την 1η Ιανουαρίου 1958.
Με τη συνθήκη αυτή, μεταξύ άλλων, προβλέπονταν:
Θεμελιώδης ήταν, τέλος, και η πρόβλεψη για την απαγόρευση των διακρίσεων κατά φυσικών και νομικών προσώπων λόγω εθνικότητας από τις αρχές κάθε κράτους-μέλους.
Η Συνθήκη για την ίδρυση της ΕΥΡΑΤΟΜ.
Με τη συνθήκη αυτή, που υπεγράφη την ίδια μέρα με την προηγούμενη, προβλεπόταν η συνεργασία στον τομέα της εκμετάλλευσης της ατομικής ενέργειας. Στη λογική της παλαιότερης Ευρωπαϊκής Κοινότητας Άνθρακα και Χάλυβα, ετίθετο υπό κοινή εποπτεία η παραγωγή ατομικής ενέργειας, του ισχυρότερου όπλου την εποχή εκείνη. Ενώ η Συνθήκη για την ίδρυση της ΕΚΑΧ είχε όριο 50 ετών, δηλαδή λήξη στις 23 Ιουλίου 2002, αυτή για την ίδρυση της ΕΥΡΑΤΟΜ συμφωνήθηκε διαρκής. Με τη συνθήκη αυτήν προβλεπόταν η συνδιαχείριση στην παραγωγή ατομικής ενέργειας, για την κάλυψη των αναγκών των μελών, και η πώληση των πλεονασμάτων σε κράτη μη-μέλη.
Η Σύμβαση για ορισμένα κοινά όργανα των ΕΚ.
Το τρίτο και τελευταίο διεθνές κείμενο που υπογράφηκε την ίδια ημέρα στη Ρώμη ήταν η "Σύμβαση σχετικά με ορισμένα κοινά όργανα των Ευρωπαϊκών Κοινοτήτων". Με αυτή προβλεπόταν η συγχώνευση ορισμένων οργάνων των τριών ΕΚ που καλούνταν να εκπληρώσουν ανάλογες αποστολές, εφόσον θα ετίθεντο σε ισχύ και οι δύο νέες Συνθήκες και δεδομένου ότι τα όργανα της ΕΚΑΧ βρίσκονταν σε λειτουργία ήδη από το 1952. Επρόκειτο για τις τρεις Συνελεύσεις, τα τρία Δικαστήρια και τις δύο Οικονομικές και Κοινωνικές Επιτροπές (η ΕΚΑΧ δε διέθετε τέτοια), που θα τα αντικαθιστούσαν μία ενιαία Συνέλευση, ένα ενιαίο Δικαστήριο και μία ενιαία Οικονομική και Κοινωνική Επιτροπή αντίστοιχα.
Οι αντιπροσωπείες.
Τα κράτη που υπέγραψαν τη συνθήκη εκπροσωπούνταν ως εξής:
Η ιστορική σημασία της Συνθήκης.
Αν και οι ρυθμίσεις των Συνθηκών κατά βάση αφορούσαν θέματα οικονομικής συνεργασίας, οδήγησαν τελικά στην προώθηση της ιδέας της ευρωπαϊκής ολοκλήρωσης. Το κείμενό τους θεωρείται από τα βασικά "συνταγματικά" κείμενα της Ευρωπαϊκής Ένωσης (ο πρώτος της Καταστατικός χάρτης). Η επέτειος των 50 χρόνων από την υπογραφή τους εορτάστηκε με λαμπρές εκδηλώσεις απ' όλα τα κράτη μέλη (που αριθμούν πλέον τα 27) και με ειδική σύνοδο Κορυφής στο Βερολίνο, υπό την προεδρία της Γερμανίδας καγκελαρίου Άνγκελα Μέρκελ, και την υπογραφή Διακήρυξης των αξιών της Ευρωπαϊκής Ένωσης και της ανάγκης περαιτέρω συνεργασίας. Ειδικές εκδηλώσεις έγιναν επίσης στη Ρώμη, όπου υπογράφτηκε η εν λόγω συνθήκη.
Βιβλιογραφία.
Αμφότερα τα κείμενα βρίσκονται στην ιταλική Βικιθήκη, με τους εξής τίτλους: 

</doc>
<doc id="59797" url="https://el.wikipedia.org/wiki?curid=59797" title="Συνθήκη της Ρώμης">
Συνθήκη της Ρώμης



</doc>
<doc id="59803" url="https://el.wikipedia.org/wiki?curid=59803" title="Breguet Atlantique">
Breguet Atlantique

Το Breguet Br.1150 Atlantique είναι ένα αναγνωριστικό αεροσκάφος μακράς ακτίνας, κυρίως για χρήση πάνω από τη θάλασσα. Χρησιμοποιείται από πολλές χώρες του ΝΑΤΟ ως αναγνωριστικό και περιπολικό αεροσκάφος καθώς και ως αεροσκάφος ανθυποβρυχιακού πολέμου. Το Γαλλικής κατασκευής αεροπλάνο είναι επίσης ικανό να φέρει πυραύλους αέρος - εδάφους.
Σχεδίαση και εξέλιξη.
Το Breguet Br.1150 Atlantique είναι το μόνο αεροπλάνο που σχεδιάστηκε και κατασκευάστηκε αποκλειστικά για θαλάσσια επιτήρηση, αντί να τροποποιηθεί κάποιο υπάρχον σχέδιο. Παρόλο που η πρωταρχική αποστολή του Atlantique είναι ο ανθυποβρυχιακός πόλεμος και ο πόλεμος κατά στόχων επιφανείας, είναι ικανό να εκτελέσει αποστολές έρευνας και διάσωσης, πόντισης ή ανίχνευσης ναρκών και ναυτική επιτήρηση μακράς ακτίνας.
Απώλειες.
Το 1999 ένα Atlantique του Ναυτικού του Πακιστάν καταρρίφθηκε από την Ινδική αεροπορία.

</doc>
<doc id="59806" url="https://el.wikipedia.org/wiki?curid=59806" title="Τελάρο">
Τελάρο



</doc>
<doc id="59813" url="https://el.wikipedia.org/wiki?curid=59813" title="Αστροπαλιά">
Αστροπαλιά



</doc>
<doc id="59815" url="https://el.wikipedia.org/wiki?curid=59815" title="Γιάννης Πρετεντέρης">
Γιάννης Πρετεντέρης

Ο Γιάννης Πρετεντέρης (πλήρες όνομα: Ιωάννης-Βαπτιστής, γεν. 3 Αυγούστου 1954) είναι Έλληνας δημοσιογράφος. Είναι γιος του συγγραφέα Κώστα Πρετεντέρη.
Σπουδές.
Είναι πτυχιούχος Οικονομικών Επιστημών, Διπλωματούχος ειδικευμένων σπουδών στο Ευρωπαϊκό Δίκαιο του πανεπιστημίου Γκρενόμπλ της Γαλλίας. Επίσης είναι διπλωματούχος ανώτατων σπουδών Πολιτικών Επιστημών με ειδικότητα στη Διεθνή Ιστορία και Πολιτική στο πανεπιστήμιο της Γενεύης.
Σταδιοδρομία.
Εργάζεται στις εφημερίδες "Τα Νέα" και "Το Βήμα της Κυριακής". Από το 1989 μέχρι και σήμερα, εργάζεται στον τηλεοπτικό σταθμό Mega Channel, όπου παρουσιάζει την πολιτική-ενημερωτική εκπομπή "Ανατροπή", ενώ παράλληλα ειναι πολιτικός σχολιαστής στο κεντρικό δελτίο ειδήσεων του σταθμού.
Κριτική.
Έχει κατά καιρούς δεχτεί κριτική από πολιτικά πρόσωπα, όπως η πρώην Πρόεδρος της Βουλής, Ζωή Κωνσταντοπούλου, αλλά και από άλλους συναδέλφους του δημοσιογράφους, όπως ο Κώστας Βαξεβάνης.

</doc>
<doc id="59816" url="https://el.wikipedia.org/wiki?curid=59816" title="Άννα Παναγιωταρέα">
Άννα Παναγιωταρέα

Η Άννα Παναγιωταρέα, γεννημένη στην Αθήνα, είναι Ελληνίδα δημοσιογράφος και Καθηγήτρια στο Τμήμα Δημοσιογραφίας του Αριστοτελείου Πανεπιστημίου Θεσσαλονίκης. 
Είναι πτυχιούχος της Φιλοσοφικής Σχολής του Πανεπιστημίου Αθηνών. Έχει εργαστεί σε διάφορες εφημερίδες και περιοδικά: «Επίκαιρα», «Ελεύθερος Τύπος», «Απογευματινή», «Καθημερινή». Επίσης σε ραδιοφωνικούς και τηλεοπτικούς σταθμούς: Κανάλι 1, ANT1, Flash 9.61, ΝΕΤ, Mega Channel και Alpha TV. Υπήρξε επίσης παραγωγός της εκπομπής «Ουδείς αναμάρτητος» που φιλοξενήθηκε στη συχνότητα της ΝΕΤ. Τιμήθηκε (25.11.2014) με το παράσημο του Χρυσού Λέοντος του Αγίου Μάρκου απ τον Πάπα &amp; Πατριάρχη Αλεξανδρείας &amp; πάσης Αφρικής Κύριο Θεόδωρο Β΄.
Σύντομο βιογραφικό.
Σπουδές
Πτυχίο Κλασσικής Φιλολογίας, Καποδιστριακό Πανεπιστήμιου Αθηνών
Διδακτορικό Ιστορίας και Αρχαιολογίας, ΑΠΘ.
Ερευνητικά ενδιαφέροντα
Αίτια φθίνουσας πορείας Τύπου
Παράγοντες εμπορευματοποίησης ειδήσεων
Ποιοτική και ποσοτική αξιολόγηση τηλεοπτικής ενημέρωσης
Πολιτική ενημέρωση και κοινωνική οργάνωση στα Νέα Μέσα
Διδασκόμενα μαθήματα (Τμήμα Δημοσιογραφίας και ΜΜΕ, ΑΠΘ)
Προπτυχιακό επίπεδο
Α εξάμηνο: Τηλεοπτική Δημοσιογραφία: Τεχνικές έρευνας και συνέντευξης
Β. Εξάμηνο: Ανάλυση και σύνθεση Ειδήσεων
Πρόγραμμα : GEJII- ERASMUS : Environmental disasters
Μεταπτυχιακό επίπεδο (Τμήμα Δημοσιογραφίας και ΜΜΕ, ΑΠΘ)
Α Εξάμηνο: Θεωρία και Πρακτική Σύγχρονης Δημοσιογραφίας-Διεπιστημονική προσέγγιση της Δημοσιογραφίας
Β Εξάμηνο: Η δημοσιογραφία στο σινεμά
Πρόσφατες Δημοσιεύσεις
1. Παναγιωταρέα Α., Δυο δικτατορίες κι ένα σκάνδαλο. Τα μέσα σε αντίξοες συνθήκες.[Αθήνα: Εκδ.ΛΙΒΑΝΗ, 2010]. Α΄τόμος.
2. Α.Παναγιωταρέα :«Ελεγκτικοί μηχανισμοί και πραγματικότητα στη μιντιακή αγορά» στον συλλογικό τόμο : « ΜΜΕ και Δημοκρατία», Επ. Κ.Ζώρας, Α.Παναγιωταρέα, Δ.Ποταμιάνος, Μ.Σπουρδαλάκης.[ Αθήνα:Εκδ. ΛΙΒΑΝΗ, 2010]
.Παναγιωταρέα: Α « Η τηλεοπτική εμπορευματοποίηση του πόνου» στον συλλογικό τόμο: « Η διαχείριση του πόνου στα ΜΜΕ. Γλωσσικές και κοινωνικές παράμετροι».[Αθήνα: Εκδ.ΛΙΒΑΝΗ ] Επ. Ν.Τσιτσανούδη. Υπό έκδοση.
Τον Σεπτέμβριο του 2014 ανέλαβε καθήκοντα εκπρόσωπου τύπου για το Υπουργείο Πολιτισμού, σχετικά με το ανασκαφικό έργο και ευρήματα του Τύμβου Καστά από την αρχαιολογική ομάδα της Κατερίνας Περιστέρη, σε συνεργασία με τη γενική γραμματέα του υπουργείου Λίνα Μενδώνη.
Κριτική.
Στις αρχές του 2009 απέτυχε να εκλεγεί τακτικό μέλος ΔΕΠ στο ΑΠΘ με αποτέλεσμα την έντονη αντίδρασή της, υποστηρίζοντας ότι "αναρχοαυτόνομοι" δεν επέτρεψαν την εκλογή της. Αυτό διαψεύστηκε από τους παρευρισκόμενους. Οι λόγοι της μη εκλογής της συνδέονται με κατηγορίες φοιτητών, που φοίτησαν στο Τμήμα Δημοσιογραφίας του ΑΠΘ και αμφισβητούν τα τυπικά της προσόντα, καθώς και τις ικανότητες της, κάτι που έρχεται σε πλήρη αντίθεση με την εισήγηση των μελών ΔΕΠ του Τμήματος Δημοσιογραφίας.
Τον Φεβρουάριο του 2012 κατηγορήθηκε ότι λάμβανε μισθό ύψους 8.000 Ευρώ/μήνα από γνωστό Ελληνικό νοσοκομείο χωρίς κάποια αρμοδιότητα στο συγκεκριμένο χώρο.

</doc>
<doc id="59818" url="https://el.wikipedia.org/wiki?curid=59818" title="Δίκαιο κατά των περιορισμών του ανταγωνισμού">
Δίκαιο κατά των περιορισμών του ανταγωνισμού



</doc>
<doc id="59820" url="https://el.wikipedia.org/wiki?curid=59820" title="Μόσχευμα">
Μόσχευμα

Ο όρος Μόσχευμα μπορεί να αναφέρεται στο:

</doc>
<doc id="59822" url="https://el.wikipedia.org/wiki?curid=59822" title="Μαλβίνα Κάραλη">
Μαλβίνα Κάραλη

Η Μαλβίνα Κάραλη (Τερψιθέα Πειραιά, 3 Φεβρουαρίου 1952 - Αθήνα, 7 Ιουνίου 2002), γεννημένη ως Μαρία Σακκά, ήταν Ελληνίδα συγγραφέας, σεναριογράφος, δημοσιογράφος και παρουσιάστρια. Καταγόταν από τα Ψαρά από τον πατέρα της και από την πλευρά της μητέρας της από την Πύλο. Η Ψαριανή οικογένεια από γιαγιά της είχε ρίζες από την οικογένεια Λεοντή (από την οποία καταγόταν και ο Ιωάννης Λεοντής, γνωστότερος ως Ιωάννης Βαρβάκης).
Η Μαλβίνα ήταν το πρώτο παιδί από τον δεύτερο γάμο του πατέρα της. Ο Ψαριανός παππούς της Γιώργης Σακκάς, ήταν ναύαρχος του τότε Βασιλικού Πολεμικού Ναυτικού και η μητέρα της δασκάλα, το γένος Ιωάννη Χαρίτου, την οποία γνώρισε ο πατέρας της σε μετάθεσή του από την "Τράπεζα της Ελλάδος" στην Πύλο το 1950. Είχε έναν αδελφό, τον Γιώργη-Αλκίνοο Σακκά.
Με το πραγματικό της όνομα (Μαίρη Σακκά) συμμετείχε στις ταινίες «Ορφανή σε ξένα χέρια» (1962) του Ερρίκου Θαλασσινού, «Κατρακύλισμα... στο βούρκο» (1962) του Σπύρου Ζιάγκου και «Ορφανή στους πέντε δρόμους» του Παναγιώτη Κωνσταντίνου.
Απόφοιτη του Αρσακείου ή φοίτησε ένα έτος κατά δήλωση του μεγάλου αδελφού της, ο οποίος σε τηλεοπτική συνέντευξη και σε συνέντευξη στο «Πρώτο Θέμα», μας διόρθωσε ανακριβή στοιχεία γύρω από το εν λόγω θέμα.
Εργάστηκε επί χρόνια ως δημοσιογράφος σε εφημερίδες όπως η "Απογευματινή" και η "Ελευθεροτυπία" και ως αρθρογράφος στα περιοδικά "Φαντάζιο", "Επίκαιρα", "Γυναίκα", "Κλικ" και "01".
Η τηλεοπτική της καριέρα ξεκίνησε στην ΕΡΤ («"Οι νότες και τα λόγια"», 1988 - 1989, «"Μαγειρική τέχνη"» μαζί με τον Δημήτρη Ποταμιάνο, 1992 - 1993) και συνέχισε στους τηλεοπτικούς σταθμούς Seven X («"Mea culpa"», 1992 - 1993, «"Η πόλις εάλω"», 1993), ΑΝΤ1 («"Το έγκλημα της Δευτέρας» και «Το έγκλημα της Τρίτης"», 1993 - 1994, «"Όσο υπάρχουν Έλληνες"», 1994), Star Channel («"Βίοι αγίων"», 1995, «"Μαλβίνα ρίχτεν"», 1999), ΣΚΑΪ νυν Alpha TV («"Μαλβίνα live"», 1995 - 1997, «"Αρνάκι με κους-κους"», 1996), Mega Channel («"Μαλβίνα hostess"», 1997 - 1998), Extra Channel («"MalviNight"», 2001), κ.ά.
Οι πιο δημοφιλείς εκπομπές της ήταν το Mea Culpa (Seven X), Malvina Live (ΣΚΑΪ), Μalvina Hostess (Mega Channel), Malvina Rixten (Star Channel). Ο χαρακτήρας αυτών των τηλεοπτικών σόου, που συνήθως προβάλλονταν πριν ή μετά το κεντρικό δελτίο ειδήσεων, ήταν επιθεωρησιακός.
Παράλληλα, ως σεναριογράφος, τιμήθηκε με δύο κρατικά βραβεία σεναρίου για τις ταινίες «"Ξένια"» (1989) του Πατρίς Βιβάνκος και «"Κρυστάλλινες Νύχτες"» (1992) της Τώνιας Μαρκετάκη. Συνυπέγραψε επίσης τα σενάρια στις ταινίες «"Αρχάγγελος του Πάθους"» (1987) του Νίκου Βεργίτση και «"Ζωή χαρισάμενη"» (1993) του Πατρίς Βιβάνκος.
Έγραψε τα βιβλία «"Αθώος σαν αγαπημένος"» (εκδ. Καστανιώτη, 1989), «"Τα κορίτσια στη σαβάνα"» (εκδ. Νεφέλη, 1991), «"Πιο πολύ, πιο πολλοί"» (εκδ. Αστάρτη, 2000), «"Έρωτας και άλλες πολεμικές τέχνες"» (εκδ. Κάκτος, 1996), συλλογή κειμένων από τη στήλη της «Επ' αυτοφόρω» στο περιοδικό «Γυναίκα» από την περίοδο 1989 έως 1996 καθώς και σειρά πέντε βιβλίων μαγειρικής υπό τον γενικό τίτλο «"Η κουζίνα της Μαλβίνας"» («"Συνταγές για κόρες ακαμάτρες"», εκδ. Αστάρτη 1999, «"Μαλβινέζικα"», εκδ. Αστάρτη, 1999, «"Συνταγές για κουζίνα αποψάτη"», εκδ. Αστάρτη, 2000, «"Πιάτα της απάτη"ς», εκδ. Αστάρτη, 2000, «"Συνταγές κατάλληλες για όλους"», εκδ. Αστάρτη, 2001). Επίσης, έγραψε την μυθιστορηματική βιογραφία της Αλίκης Βουγιουκλάκη («"Γλυκό κορίτσι"», εκδ. Αστάρτη, 1997).
Το βιβλίο "Σαββατογεννημένη" (εκδ. Τσαγκαρουσιάνος, 2005 - με κείμενά της από το περιοδικό "Symbol" της εφημερίδας "Επενδυτής"), κυκλοφόρησε μετά το θάνατό της.
Έκανε τρεις γάμους και απέκτησε τρία παιδιά. Ο πρώτος γάμος της ήταν με τον βιβλιοχαρτοπώλη Βαγγέλη Κάραλη, ο δεύτερος με τον σκηνογράφο Γιώργο Πάτσα και ο τελευταίος με τον συγγραφέα Διονύση Χαριτόπουλο.
Πέθανε στην Αθήνα τον Ιούνιο του 2002 από καρκίνο. Κηδεύτηκε στο Πρώτο Νεκροταφείο Αθηνών.

</doc>
<doc id="59823" url="https://el.wikipedia.org/wiki?curid=59823" title="Νάσος Αθανασίου">
Νάσος Αθανασίου

Ο Νάσος Αθανασίου, γεννημένος στο Αιγάλεω στις 2 Μαρτίου 1951 είναι Έλληνας δημοσιογράφος.
Απόφοιτος της Νομικής Σχολής Αθηνών, έχει εργαστεί στις εφημερίδες «Έθνος», «Καθημερινή», «Ελεύθερος Τύπος» και στα περιοδικά «Ένα» και «Εικόνες». Στις 2 Φεβρουαρίου 1976 ξεκίνησε να παρουσιάζει στην ΕΡΤ την ενημερωτική εκπομπή Κάθε μεσημέρι. Στις 20 Δεκεμβρίου του ιδίου έτους πήγε να υπηρετήσει τη θητεία του στο Στρατό και τη θέση του στην παρουσίαση της εκπομπής πήρε ο Μιχάλης Ρούσσος μέχρι τις 14 Απριλίου του 1979, που η ΕΡΤ αποφάσισε την οριστική διακοπή της για οικονομικούς λόγους. Ο Ρούσσος απεβίωσε σε ηλικία 42 ετών στις 6 Αυγούστου του 1983. Ο Αθανασίου έχει εργαστεί επίσης στον τηλεοπτικό σταθμό ΕΤ1 μαζί με τον Γιώργο Παπαδάκη και την Σεμίνα Διγενή, όπου παρουσίαζαν την ενημερωτική εκπομπή «Τρεις στον αέρα». Για πολλά χρόνια εργαζόταν στον τηλεοπτικό σταθμό Mega Channel παρουσιάζοντας την «Εκπομπή».
Τα τελευταία χρόνια ασχολείται ενεργά με την πολιτική και είναι βουλευτής Αττικής του ΣΥΡΙΖΑ από τον Μάιο του 2012 μέχρι σήμερα.

</doc>
<doc id="59824" url="https://el.wikipedia.org/wiki?curid=59824" title="Αρχίδαμος">
Αρχίδαμος

Με το όνομα Αρχίδαμος φέρονται πέντε Βασιλείς της αρχαίας Σπάρτης, προερχόμενοι όλοι από το γένος των Ευρυποντιδών, οι οποίοι και ήταν:

</doc>
<doc id="59826" url="https://el.wikipedia.org/wiki?curid=59826" title="Top Teams Cup">
Top Teams Cup



</doc>
<doc id="59827" url="https://el.wikipedia.org/wiki?curid=59827" title="Μόσχευμα (βοτανική)">
Μόσχευμα (βοτανική)

Στη Βοτανική το μόσχευμα είναι το τμήμα ενός φυτού, που κόβεται και στη συνέχεια φυτεύεται σε κατάλληλο χώρο, σχηματίζει ρίζωμα και αναπτύσσεται σε πλήρες νέο φυτό. Το μόσχευμα είναι ένα μέσο αγενούς πολλαπλασιασμού των φυτών. Η συγκεκριμένη τεχνική πολλαπλασιασμού συναντάται σε φυτά, που διαθέτουν βολβούς, ρίζες και κορμούς. 
Το μόσχευμα μπορεί να είναι ρίζα, βλαστός, ρίζωμα ή οφθαλμός και σπάνια φύλλο. Συνήθως το πιο κοινό μόσχευμα είναι ο βλαστός. Μετά το τέλος της βλαστικής περιόδου χρησιμοποιείται τμήμα ώριμου βλαστού, ενώ κατά τη διάρκεια της περιόδου αυτής ολόκληρος βλαστός. Δεν πολλαπλασιάζονται όλα τα φυτά με μόσχευμα, αλλά μόνο αυτά που θεωρούνται ανώτερα. Όταν ένα μόσχευμα φέρει και φύλλα τότε λέγεται "φυλλοφόρο". Ορισμένα μοσχεύματα βγάζουν ρίζες εύκολα, ενώ άλλα δύσκολα ή έχουν εποχικές ιδιαιτερότητες.
Για να δημιουργηθεί και να αναπτυχθεί το φυτό από μόσχευμα παίζουν ρόλο οι κλιματικές συνθήκες, η υγρασία, η μορφολογία του εδάφους και το φως.

</doc>
<doc id="59828" url="https://el.wikipedia.org/wiki?curid=59828" title="Πολύμετρο">
Πολύμετρο

Το πολύμετρο είναι ένα ηλεκτρολογικό/ηλεκτρονικό όργανο το οποίο μετράει την τάση, την ένταση και την αντίσταση σ΄ ένα ηλεκτρικό κύκλωμα.
Ένα πολύμετρο μπορεί να είναι μια φορητή συσκευή χρήσιμη για τη εύρεση ελαττωμάτων ή ένα όργανο που μπορεί να μετρήσει σε έναν πολύ υψηλό βαθμό ακριβείας. Ένα τέτοιο όργανο βρίσκεται συνήθως σε εργαστήρια και μπορεί να χρησιμοποιηθεί για να χαρακτηρίσει τα πρότυπα αντίστασης και τάσης ή να ρυθμίσει και να ελέγξει την απόδοση των πολλών χρήσεων. 
Το ρεύμα, η τάση, και οι μετρήσεις αντίστασης θεωρούνται τυποποιημένα χαρακτηριστικά γνωρίσματα για το πολύμετρο. Τα πολύμετρα AVO, είναι κατασκευαστής πολυμέτρων που άντλησαν το όνομά τους από τα αμπέρ (Α), τα βολτ (V), και τα ωμ (Ω), μονάδες που χρησιμοποιούνται για τη μέτρηση του ρεύματος, της τάσης, και της αντίστασης αντίστοιχα.
Είναι εξαιρετικά πρακτικές συσκευές που μπορούν να χρησιμοποιηθούν για να ανιχνεύσουν ηλεκτρικά προβλήματα σε οικιακές συσκευές, στα ηλεκτρονικά συστήματα ενός αυτοκινήτου κ.α.
Είναι η συσκευή που έχει όλες τις δυνατότητες των παραπάνω οργάνων(ωμόμετρο, βολτόμετρο, αμπερόμετρο)και ανάλογα την μέτρηση που κάνουμε αλλάζουμε τον μεταγωγέα στο κατάλληλο όργανο ενώ ταυτόχρονα απομονώνουμε τα υπόλοιπα.

</doc>
<doc id="59830" url="https://el.wikipedia.org/wiki?curid=59830" title="Τσάμπιονς Λιγκ (πετοσφαίριση ανδρών)">
Τσάμπιονς Λιγκ (πετοσφαίριση ανδρών)

Το CEV Τσάμπιονς Λιγκ πετοσφαίρισης (αγγλικά: "CEV Champions League") είναι η σημαντικότερη διοργάνωση του αθλήματος σε ευρωπαϊκό επίπεδο. Ξεκίνησε το 1959 ως "Κύπελλο πρωταθλητριών" και μετονομάστηκε σε "Champions League" το 2000.
Σύστημα διεξαγωγής.
Στην Α' φάση της διοργάνωσης μετέχουν 28 ομάδες χωρισμένες σε επτά ομίλους των τεσσάρων. Στη Β' φάση προκρίνονται η πρώτη κάθε ομίλου και οι πέντε καλύτερες δεύτερες. Στη Β' φάση οι δώδεκα ομάδες χωρίζονται σε έξι ζευγάρια και δίνουν δίπλους αγώνες. Οι έξι νικήτριες προκρίνονται στα προημιτελικά όπου χωρίζονται σε τρία ζευγάρια και δίνουν δίπλους αγώνες. Οι τρεις νικήτριες προκρίνονται στο final-4. Η τέταρτη ομάδα του final-4 είναι η διοργάνωτρια, η οποία προκρίνεται απευθείας σε αυτό μετά το τέλος της Α' φάσης. Στην τελική φάση (final-4) γίνονται μονοί αγώνες για τα ημιτελικά, το μικρό τελικό (θέσεις 3-4) και το Μεγάλο τελικό (θέσεις 1-2) ο νικητής του οποίου αναδεικνύεται Πρωταθλήτρια ομάδα Ευρώπης στην πετοσφαίριση.
Σύστημα βαθμολόγησης:
Το σύστημα βαθμολόγησης ισχύει για τους ομίλους αλλά και για τις νοκ-αουτ φάσεις.
Εξωτερικοί σύνδεσμοι.
__ΕΥΡΕΤΗΡΙΟ__
__ΔΕΣΜΟΣΝΕΑΣΕΝΟΤΗΤΑΣ__

</doc>
<doc id="59831" url="https://el.wikipedia.org/wiki?curid=59831" title="Κυψέλη">
Κυψέλη

Κυψέλη είναι μία φυσική ή ανθρώπινη δομή (αντίστοιχα ονομάζεται φυσική κυψέλη και τεχνητή κυψέλη) μέσα στην οποία ζουν μέλισσες.
Τις φυσικές κυψέλες συνήθως αποτελούν κουφάλες δέντρων, ανοίγματα βράχων ή άλλες μικρές φυσικές κοιλότητες. 
Οι τεχνητές κυψέλες είναι κατά κύριο λόγο ξύλινες, ενώ τα τελευταία χρόνια κατασκευάζονται πλαστικές κυψέλες και κυψέλες από άλλα υλικά. 
Οι κυψέλες εσωτερικά αποτελούνται από ξύλινα πλαίσια με κηρήθρες, παράλληλες εξαγωνικές δομές, κούφιες στο εσωτερικό και κατασκευασμένες από κερί, οι οποίες συνιστούν τον σκελετό τους. Μέσα στις κηρήθρες η βασίλισσα γεννά τα αυγά και εκεί αναπτύσσονται οι προνύμφες των μελισσών και αποθηκεύονται θρεπτικές ουσίες όπως μέλι και γύρη. Οι τεχνητές κυψέλες έχουν σκοπό την εκμετάλλευση των μελισσών για το μέλι τους, το κερί τους και λοιπά προϊόντα. 
Τύποι κυψελών μελισσών.
Σε όλο τον κόσμο χρησιμοποιούνται εδώ και εκατοντάδες χρόνια διάφοροι τύποι κυψελών. Η ανάγκη για ομοιομορφία μεταξύ των κυψελών ενός μελισσοκόμου είναι αυτονόητη. Σημαντικό είναι επίσης να υπάρχει ομοιομορφία στις διαστάσεις των κυψελών στους μελισσοκόμους μιας γεωγραφικής περιοχής (π.χ. χώρας), ώστε να διευκολύνονται οι αγοροπωλησίες μελισσιών. Έτσι, με την πάροδο των χρόνων, δύο τύποι κυψελών έχουν επικρατήσει παγκοσμίως: η κυψέλη Dadant και η κυψέλη Langstroth. Και στις δύο κυψέλες που θα περιγράψουμε παρακάτω, το διάστημα μεταξύ των πλαισίων κηρηθρών της κυψέλης πρέπει να είναι αυστηρά 6-9mm. Αν είναι μικρότερο, οι μέλισσες σχηματίζουν "γέφυρες" και συγκολλούν τα πλαίσια, που εξάγονται μετά με δυσκολία. Αν το διάστημα είναι μεγαλύτερο των 9cm, οι μέλισσες περιορίζουν το χώρο τους στην κηρήθρα τους. 
Υλικό της κυψέλης μελισσών.
Όπως προαναφέραμε, ανάλογα με το υλικό κατασκευής τους, διακρίνονται σε ξύλινες και πλαστικές. Τα μελίσσια παραμένουν όλο το χρόνο στις αντίξοες καιρικές συνθήκες (κρύο, υγρασία, ήλιος), επομένως τα υλικά τους πρέπει να είναι άριστα, αλλά και να υπάρχει και η ανάλογη συντήρησή τους μετά την πάροδο των ετών. 
Βαφή και συντήρηση της κυψέλης.
Κατά την αγορά ή την κατασκευή της κυψέλης από το μελισσοκόμο, και για να μπορεί να αντέξει τις συνθήκες σε εξωτερικό χώρο, η κυψέλη πρέπει να βαφτεί σωστά εξωτερικά. Όταν έχουν περάσει τα χρόνια, ανάλογα με τη χρήση της, η κυψέλη πρέπει να συντηρηθεί, για να συνεχίσει να φιλοξενεί στο εσωτερικό της το μελίσσι.

</doc>
<doc id="59832" url="https://el.wikipedia.org/wiki?curid=59832" title="Λεόν Βαλράς">
Λεόν Βαλράς

&lt;br&gt;
Ο Λεόν Βαλράς (γαλλ. "Léon Walras") ήταν Γάλλος μαθηματικός και οικονομολόγος.
Ήταν γιος του επίσης Γάλλου οικονομολόγου Ωγκούστ Βαλράς. Γεννήθηκε στις 16 Δεκεμβρίου 1834 στην πόλη Εβρέ της Γαλλίας. Έγινε γνωστός για τη θεωρία του περί «ισορροπίας». Έχει χαρακτηριστεί «ο μεγαλύτερους από τους οικονομολόγους».
Πέθανε στις 5 Ιανουαρίου 1910 στην Ελβετία.

</doc>
<doc id="59834" url="https://el.wikipedia.org/wiki?curid=59834" title="489 π.Χ.">
489 π.Χ.



</doc>
<doc id="59835" url="https://el.wikipedia.org/wiki?curid=59835" title="Όσκαρ Καλύτερου Πρωτότυπου Τραγουδιού">
Όσκαρ Καλύτερου Πρωτότυπου Τραγουδιού

Το βραβείο Όσκαρ καλύτερου πρωτότυπου τραγουδιού είναι ένα από τα βραβεία που απονέμει κάθε χρόνο η Αμερικανική Ακαδημία Κινηματογραφικών Τεχνών και Επιστημών. Για να είναι υποψήφιο ένα τραγούδι πρέπει να είναι πρωτότυπο, να έχει γραφεί δηλαδή ειδικά για τις ανάγκες της ταινίας που ακούγεται. Δεν βραβεύονται τραγούδια που ήταν ήδη γνωστά πριν την προβολή της ταινίας ή ενσωματώνουν στοιχεία από παλιότερες συνθέσεις.
Υποψηφιότητες.
Αρχικά τα μέλη της ακαδημίας που ασχολούνται με τη σύνθεση τραγουδιών επιλέγουν τα υποψήφια τραγούδια. Ο αριθμός των υποψηφιοτήτων δεν είναι σταθερός κάθε χρόνο. Σύμφωνα με τους σημερινούς κανόνες μπορεί να είναι πέντε ή τρεις, ανάλογα με το συνολικό αριθμό τραγουδιών που έχουν υποβληθεί για αξιολόγηση. Στη συνέχεια όλα τα μέλη της ακαδημίας ψηφίζουν για το καλύτερο ανάμεσα στα υποψήφια τραγούδια και το βραβείο απονέμεται στην ετήσια τελετή των Όσκαρ.
Το βραβείο δίνεται στο συνθέτη και στιχουργό του τραγουδιού και όχι στον ερμηνευτή (ο οποίος βέβαια σε κάποιες περιπτώσεις είναι κοινός με το συνθέτη). Τα τελευταία χρόνια η ακαδημία έχει περιορίσει το μέγιστο αριθμό συντελεστών που μπορούν να βραβευτούν για ένα τραγούδι σε τρεις.
Στατιστικά.
Περισσότερα βραβεία ανά συνθέτη ή στιχουργό.
Περισσότερες φορές που κέρδισαν το Βραβείο (σε παρένθεση ο συνολικός αριθμός υποψηφιοτήτων):
Γυναικείες νίκες.
Η Ντόροθι Φιλντς ήταν η πρώτη γυναίκα-τραγουδοποιός που κέρδισε το Όσκαρ καλύτερου τραγουδιού. Έγραψε τους στίχους για το νικητήριο τραγούδι του 1936 "The Way You Look Tonight" (σε μουσική του Τζερόμ Κερν) που ερμήνευσε ο Φρεντ Αστέρ στην ταινία "Swing Time". 
Ακολούθησε το 1968 η Μέριλιν Μπέργκμαν, η οποία συνδημιούργησε με το σύζυγό της, Άλαν , τους στίχους του τραγουδιού "Windmills of Your Mind" (σε μουσική του Μισέλ Λεγκράν) από την ταινία "The Thomas Crown Affair" το 1968. Έκτοτε και άλλες γυναίκες κέρδισαν το βραβείο: 
Ξενόγλωσσοι νικητές.
Ο Μάνος Χατζιδάκις ήταν ο πρώτος που βραβεύτηκε με Όσκαρ για τραγούδι σε άλλη γλώσσα εκτός της αγγλικής, το 1960 με το τραγούδι "Τα Παιδιά του Πειραιά" από την ταινία "Ποτέ την Κυριακή". Ο δεύτερος ξένος τραγουδοποιός ήταν ο Χόρχε Ντρέξλερ για το Al Otro Lado del Río από την ταινία "The Motorcycle Diaries" το 2004. 
Ράντι Νιούμαν.
Ο Ράντι Νιούμαν προτάθηκε 20 συνολικά φορές για το Όσκαρ καλύτερου τραγουδιού και κέρδισε τελικά το 2001 με το τραγούδι "If I Didn't Have You" από την ταινία "Μπαμπούλας Α.Ε." (Monsters, Inc). Κέρδισε το δεύτερο Όσκαρ το 2010 με το τραγούδι "We Belong Together" από την ταινία "Toy Story 3".

</doc>
<doc id="59836" url="https://el.wikipedia.org/wiki?curid=59836" title="Θεόδωρος Ρουσόπουλος">
Θεόδωρος Ρουσόπουλος

Ο Θεόδωρος Ρουσόπουλος (Κυπαρισσία, 13 Σεπτεμβρίου 1963) είναι Έλληνας δημοσιογράφος και πολιτικός. 
Σπουδές.
Σπούδασε στο Εργαστήρι Επαγγελματικής Δημοσιογραφίας. Συμπλήρωσε της σπουδές του με την παρακολούθηση Σεμιναρίων Δημοσιογραφίας στην «Oxford Academy». Είναι πτυχιούχος του Τμήματος Σπουδών στον Ελληνικό Πολιτισμό, της Σχολής Ανθρωπιστικών Σπουδών του Ελληνικού Ανοιχτού Πανεπιστημίου. Το 2014 του απονεμήθηκε ο τίτλος του Διδάκτορα Ιστορίας από το Τμήμα Ανθρωπιστικών και Κοινωνικών Σπουδών του Πανεπιστημίου του Εδιμβούργου. Η Διδακτορική του διατριβή με  θέμα “Identity disputes and politics at the end of the 17th century”, ανέδειξε προβλήματα εθνικής ταυτότητας των Ελλήνων της Βενετίας στα τέλη του 17ου αιώνα. Μιλάει Αγγλικά. 
Η καριέρα του ως δημοσιογράφος.
Ξεκίνησε την καριέρα του στην εφημερίδα «Ελευθεροτυπία» (1981-1995) ενώ επίσης αρθρογραφούσε για πολλά χρόνια στο μηνιαίο περιοδικό «Elle». Από το 1989 έως το 1999, παρουσίαζε στον τηλεοπτικό σταθμό Mega Channel την επιτυχημένη ενημερωτική εκπομπή "7+7". Έχει συνεργαστεί επίσης με τον ραδιοσταθμό Αθήνα 9.84 (1987-1989) και τον τηλεοπτικό σταθμό Star Channel, στην εκπομπή "Επι-θέσεις" (1999). Έχει τιμηθεί με Βραβείο από το Ίδρυμα Μπότση καθώς και από την Τουρκική Ένωση Δημοσιογράφων Ραδιοτηλεόρασης με το βραβείο καλύτερης ευρωπαϊκής τηλεοπτικής εκπομπής. 
Η καριέρα του στην πολιτική.
Η πολιτική του διαδρομή ξεκίνησε από τη θέση του εκπροσώπου τύπου της Νέας Δημοκρατίας το 2000. Μετά τις εκλογές του 2004, ο πρωθυπουργός Κώστας Καραμανλής τον όρισε Υπουργό Επικρατείας και κυβερνητικό εκπρόσωπο. Στη νέα Κυβέρνηση που σχηματίστηκε μετά τις εκλογές του 2007, ανέλαβε και πάλι τη θέση τη Υπουργού Επικρατείας και Εκπροσώπου Τύπου της Κυβέρνησης. Στις 24 Οκτωβρίου του 2008, μετά από 8 χρόνια στενής συνεργασίας με τον Κώστα Καραμανλή, αποφάσισε να παραιτηθεί από τη θέση του Υπουργού Επικρατείας, προκειμένου να υπερασπιστεί τον εαυτό του στο ζήτημα της υπόθεσης της Μονής Βατοπεδίου, στην οποία προσπάθησε να τον εμπλέξει μερίδα Μέσων Μαζικής Ενημέρωσης, ενώ για τους ίδιους λόγους αποφάσισε να μην είναι εκ νέου υποψήφιος στις Βουλευτικές εκλογές του 2009. Στις 17 Νοεμβρίου 2010 η ολομέλεια της Βουλής (ΠΑΣΟΚ, ΚΚΕ, ΛΑΟΣ, ΣΥΡΙΖΑ ) απέρριψε την πρόταση παραπομπής του Θεόδωρου Ρουσόπουλου στο δικαστικό συμβούλιο, ενώ η υπόθεση έκλεισε τον Μάρτιο του 2017. 
Στις 20 Ιουνίου 2011, εκδόθηκε η απόφαση του δικαστηρίου σχετικά με την αγωγή του Ρουσόπουλου εναντίον του τηλεοπτικού σταθμού Alpha TV και των Δημοσιογράφων Γ. Αυτιά, Γ. Βλάχου και Γ. Ντάσκα για συκοφαντική δυσφήμιση, σχετικά με την υπόθεση της Μονής Βατοπεδίου. Το δικαστήριο δικαίωσε τον πρώην Υπουργό σε σχέση με τους Βλάχο, Ντάσκα και Αυτιά και επιδίκασε αποζημίωση 15.000 ευρώ συν δικαστικά έξοδα στον Ρουσόπουλο. 
Ακαδημαϊκή καριέρα.
Από το 2015 είναι Επισκέπτης Καθηγητής της Σχολής Ανθρωπιστικών και Κοινωνικών Επιστημών του Τμήματος Κοινωνικών Επιστημών και Επιστημών Συμπεριφοράς του Ευρωπαϊκού Πανεπιστημίου Κύπρου, στο οποίο διδάσκει Μέσα Μαζικής Ενημέρωσης και Επικοινωνία σε φοιτητές του προπτυχιακού και μεταπτυχιακού προγράμματος σπουδών. Έχει επίσης διδάξει ως teaching associate στο long-distance graduate program του Pepperdine University Of California. 
Οικογένεια.
Είναι παντρεμένος με τη δημοσιογράφο Μάρα Ζαχαρέα.

</doc>
<doc id="59837" url="https://el.wikipedia.org/wiki?curid=59837" title="459 π.Χ.">
459 π.Χ.



</doc>
<doc id="59838" url="https://el.wikipedia.org/wiki?curid=59838" title="458 π.Χ.">
458 π.Χ.



</doc>
<doc id="59839" url="https://el.wikipedia.org/wiki?curid=59839" title="Ευρωπαϊκή Τράπεζα Επενδύσεων">
Ευρωπαϊκή Τράπεζα Επενδύσεων

Στη Συνθήκη της Ρώμης προβλεπόταν η ίδρυση "Ευρωπαϊκής Τραπέζης Επενδύσεων" (ΕΤΕπ). Η Τράπεζα ιδρύθηκε επισήμως την 1 Ιανουαρίου 1958, μαζί με την έναρξη ισχύος της εν λόγω συνθήκης. Σκοπός της ήταν η χρηματοδότηση των αναγκαίων έργων προκειμένου να επιτευχθούν οι στόχοι της Ένωσης. Οι δραστηριότητές της εκτείνονται στους εξής τομείς:
Η Ευρωπαϊκή Τράπεζα Επενδύσεων υπήρξε επί δεκαετίες ο αποκλειστικός οικονομικός βραχίονας της Ευρωπαϊκής Ένωσης. Σήμερα δραστηριοποιείται σε 130 χώρες εκτός ΕΕ, υποστηρίζοντας κυρίως προγράμματα οικονομικής συνεργασίας και χρηματοδότησης εκπαιδευτικών και κοινωνικών προγραμμάτων. Η έδρα της είναι στο Λουξεμβούργο.

</doc>
<doc id="59840" url="https://el.wikipedia.org/wiki?curid=59840" title="457 π.Χ.">
457 π.Χ.



</doc>
<doc id="59841" url="https://el.wikipedia.org/wiki?curid=59841" title="456 π.Χ.">
456 π.Χ.



</doc>
<doc id="59843" url="https://el.wikipedia.org/wiki?curid=59843" title="454 π.Χ.">
454 π.Χ.



</doc>
<doc id="59845" url="https://el.wikipedia.org/wiki?curid=59845" title="452 π.Χ.">
452 π.Χ.



</doc>
<doc id="59846" url="https://el.wikipedia.org/wiki?curid=59846" title="451 π.Χ.">
451 π.Χ.



</doc>
<doc id="59847" url="https://el.wikipedia.org/wiki?curid=59847" title="450 π.Χ.">
450 π.Χ.



</doc>
<doc id="59848" url="https://el.wikipedia.org/wiki?curid=59848" title="449 π.Χ.">
449 π.Χ.



</doc>
<doc id="59849" url="https://el.wikipedia.org/wiki?curid=59849" title="447 π.Χ.">
447 π.Χ.



</doc>
<doc id="59850" url="https://el.wikipedia.org/wiki?curid=59850" title="446 π.Χ.">
446 π.Χ.



</doc>
<doc id="59851" url="https://el.wikipedia.org/wiki?curid=59851" title="445 π.Χ.">
445 π.Χ.



</doc>
<doc id="59852" url="https://el.wikipedia.org/wiki?curid=59852" title="444 π.Χ.">
444 π.Χ.



</doc>
<doc id="59853" url="https://el.wikipedia.org/wiki?curid=59853" title="443 π.Χ.">
443 π.Χ.



</doc>
<doc id="59854" url="https://el.wikipedia.org/wiki?curid=59854" title="Φουντουκιά">
Φουντουκιά

Η φουντουκιά ή λεπτοκαρυά είναι αγγειόσπερμο, δικότυλο, φυλλοβόλο φυτό και ανήκει στην τάξη των Φηγωδών (Fagales) και στην οικογένεια των Σημυδοειδών (Betulaceae). Τα είδη της είναι ψηλά δέντρα που φτάνουν σε ύψος και τα 35 μέτρα ή θάμνοι με ύψος 3-4 μέτρα. Τα φύλλα της είναι ωοειδή, ενώ εναλλάσσονται και φέρουν τρίχες. Τα άνθη της φουντουκιάς έχουν διαφορές μεταξύ τους και τα αρσενικά σχηματίζουν μακριές ταξιανθίες ενώ στα θηλυκά οι ταξιανθίες είναι μικρές και περιβάλλονται από λέπια.
Ετυμολογία.
Η λέξη «φουντούκι» προέρχεται από τη φράση "ποντικόν κάρυον", δηλαδή «καρύδι του Πόντου», ονομασία που προέκυψε λόγω της καλλιέργειας της φουντουκιάς στον Πόντο τα αρχαία χρόνια. Από εκεί, η λέξη "ποντικόν" πέρασε στα αραβικά και μετέπειτα στα τουρκικά ως "fındık" (, «φουντούκ»), και τελικά επέστρεψε στα Νέα Ελληνικά με αντιδάνειο ως «φουντούκι» κατά την Τουρκοκρατία.
Το επιστημονικό όνομα «κόρυλος» ετυμολογείται από την αρχαία ελληνική λέξη "κόρυς" (περικεφαλαία), καθώς ο καρπός του φουντουκιού όταν είναι φρέσκος περιβάλλεται από φλοιώδες περίβλημα κάνοντάς το να μοιάζει με στρατιωτικό κράνος. 
Χαρακτηριστικά.
Οι φουντουκιές είναι αυτοφυείς και άγριες ή καλλιεργούνται, για τους νόστιμους καρπούς τους τα φουντούκια. Το φουντούκι έχει στρογγυλό σχήμα με γωνίες και φέρει περίβλημα το οποίο βγαίνει εύκολα και σκληρό περικάρπιο.
Η φουντουκιά είναι ανθεκτική σε χαμηλές θερμοκρασίες, ιδιαίτερα οι θαμνώδεις ποικιλίες. Αναπτύσσεται σχετικά γρήγορα και προτιμά τα υγρά και δροσερά μέρη. Οι ανοιξιάτικοι παγετοί μπορούν να βλάψουν τα άνθη της. Στο έδαφος δεν έχει ιδιαίτερες προτιμήσεις, ευδοκιμεί σε όλους τους τύπους εδαφών. Η συγκομιδή γίνεται όταν τα φουντούκια παίρνουν χρώμα καστανό.
Στη συνέχεια αφαιρούνται τα περιβλήματα τους και τοποθετούνται σε ειδικούς κλιβάνους για να ξηραθούν. Έπειτα, διοχετεύονται σε ειδικά μηχανήματα για το σπάσιμο του κελύφους, τους σπαστήρες φουντουκιών.
Οι καρποί.
Τα φουντούκια είναι θρεπτικά, πλούσια σε πρωτεΐνες και ανόργανα στοιχεία. Τρώγονται κυρίως ψημένα και είναι από τους πολύ καλούς ξηρούς καρπούς. Χρησιμοποιούνται στη σοκολατοβιομηχανία, στη ζαχαροπλαστική και στην αρτοποιία όπου αλέθονται μαζί με σιτάρι για την παραγωγή ψωμιού.
Τα είδη.
Υπάρχουν αρκετά είδη φουντουκιάς και στην Ελλάδα βρίσκουμε δύο: 
Την ήμερη φουντουκιά ή λεπτοκαρυά ("Corylus avellana" - "Κόρυλος η αβελλάνα") και την αγριοφουντουκιά ("Corylus colurna"). 
Άλλα είδη φουντουκιάς είναι η γιγάντια με ύψος 35 μέτρων και μεγάλη παραγωγή μακρύκαρπων φουντουκιών.
Η φουντουκιά του Θιβέτ ("Corylus ferox" - "Κόρυλος η θηριώδης") με καλής ποιότητας φουντούκια και πλούσιο φύλλωμα καλλιεργείται και ως καλλωπιστικό φυτό.

</doc>
<doc id="59856" url="https://el.wikipedia.org/wiki?curid=59856" title="442 π.Χ.">
442 π.Χ.



</doc>
<doc id="59857" url="https://el.wikipedia.org/wiki?curid=59857" title="440 π.Χ.">
440 π.Χ.



</doc>
<doc id="59858" url="https://el.wikipedia.org/wiki?curid=59858" title="439 π.Χ.">
439 π.Χ.



</doc>
<doc id="59859" url="https://el.wikipedia.org/wiki?curid=59859" title="Διεθνές Κινηματογραφικό Φεστιβάλ της Ουαγκαντουγκού">
Διεθνές Κινηματογραφικό Φεστιβάλ της Ουαγκαντουγκού

Το Διεθνές Κινηματογραφικό Φεστιβάλ της Ουαγκαντουγκού, είναι το μοναδικό διεθνές κινηματογραφικό φεστιβάλ της Αφρικής. Διεξάγεται κάθε δύο χρόνια και είναι περισσότερο γνωστό ως FESPACO. Η έδρα του είναι η πρωτεύουσα της Μπουρκίνα Φάσο, η Ουαγκαντουγκού. Στην απονομή του 2009, κέρδισε το μεγάλο βραβείο η ταινία "Teza" του Χαϊλέ Γκερίμα, που καταγράφει την εποχή της δικτατορίας στην Αιθιοπία.
Στην τελευταία απονομή του 2013, κέρδισε η ταινία του Σενεγαλέζου Αλέν Γκομίς "Tey".

</doc>
<doc id="59860" url="https://el.wikipedia.org/wiki?curid=59860" title="437 π.Χ.">
437 π.Χ.



</doc>
<doc id="59861" url="https://el.wikipedia.org/wiki?curid=59861" title="436 π.Χ.">
436 π.Χ.



</doc>
<doc id="59862" url="https://el.wikipedia.org/wiki?curid=59862" title="435 π.Χ.">
435 π.Χ.



</doc>
<doc id="59863" url="https://el.wikipedia.org/wiki?curid=59863" title="434 π.Χ.">
434 π.Χ.



</doc>
<doc id="59864" url="https://el.wikipedia.org/wiki?curid=59864" title="433 π.Χ.">
433 π.Χ.



</doc>
<doc id="59865" url="https://el.wikipedia.org/wiki?curid=59865" title="Τζελάλ Μπαγιάρ">
Τζελάλ Μπαγιάρ

Ο Τζελάλ Μπαγιάρ (16 Μαΐου 1883 - 22 Αυγούστου 1986) υπήρξε Τούρκος πολιτικός, Πρωθυπουργός και Πρόεδρος της Τουρκικής Δημοκρατίας.
Πρώτα χρόνια.
Γεννήθηκε το 1884 και ήταν γιος μεταναστών από τη Βουλγαρία. Αρχικά έκανε καριέρα ως τραπεζικός και δούλεψε στην Deutsche Orientbank στην Προύσα. Από νεαρής ηλικίας ασχολήθηκε με την πολιτική και εισχώρησε στο κίνημα «Ένωση και Πρόοδος» το 1907. Από το 1908 ως το 1918 διετέλεσε γραμματέας και επικεφαλής του παραρτήματος της Επιτροπής "Ένωσης και Προόδου" στην Σμύρνη. Αργότερα (1920) εξελέγη βουλευτής του Βιλαετίου Σαρουχάν (σημερινή νομαρχία Μαγνησίας) και στη συνέχεια της Σμύρνης. Από τότε αντιπροσώπευε χωρίς διακοπή στη τουρκική εθνοσυνέλευση (Βουλή) την εκλογική του περιφέρεια Σμύρνης εκτός μικρής περιόδου όπου εκλέχθηκε βουλευτής Κωνσταντινούπολης. Πολέμησε κατά των Ελλήνων, εντασσόμενος στα ανταρτικά σώματα της Σμύρνης. Το 1921 ανέλαβε Υπουργός Εθνικής Οικονομίας και το 1923 Υπουργός Ανασυγκρότησης και ανταλλαγής πληθυσμών σύμφωνα με την Συνθήκη της Λωζάνης επί Κυβερνήσεως Ισμέτ Ινονού.
Υπουργικά καθήκοντα.
Το 1924 εγκατέλειψε την θέση του Υπουργού και ανέλαβε γενικός διευθυντής της τουρκικής τράπεζας επιχειρήσεων «Ις Μπακανσί». Το 1932 ανέλαβε ξανά το Υπουργείο Οικονομίας επί κυβερνήσεως ίδιου πρωθυπουργού. Το 1937 διαδέχθηκε τον Ινονού ως αναπληρωτής πρωθυπουργός και αργότερα ως οριστικός. Το 1938, μετά τον θάνατο του Κεμάλ Ατατούρκ ο Ινονού ανέλαβε Πρόεδρος Δημοκρατίας και ο Μπαγιάρ ανέλαβε τον σχηματισμό νέας Κυβέρνησης με την οποία και κυβέρνησε την Χώρα μέχρι το 1939. Από τότε διατήρησε μόνο την βουλευτική του ιδιότητα μέχρι το 1945, οπότε και τέθηκε επικεφαλής τεσσάρων βουλευτών που υπέγραψαν δήλωση η οποία και υπήρξε η απαρχή της δημοκρατικής κίνησης από την οποία και οδηγήθηκε η Χώρα στις εκλογές, στις 14 Μαΐου του 1950.
Πρόεδρος.
Μετά τη δήλωση εκείνη, η οποία και προκάλεσε βίαιες συζητήσεις στην Εθνοσυνέλευση, ο Μπαγιάρ και οι οπαδοί του εγκατέλειψαν το Λαϊκό Κόμμα που ανήκαν μέχρι τότε και δημιούργησαν το «Δημοκρατικό Κόμμα». Στις εκλογές εκείνες του 1950 το Δημοκρατικό Κόμμα υπερίσχυσε με συντριπτική πλειοψηφία και ο Τζελάλ Μπαγιάρ εκλέχθηκε Πρόεδρος της Τουρκικής Δημοκρατίας αναθέτοντας την Πρωθυπουργία στον Αντνάν Μεντερές. Την θέση του Προέδρου Δημοκρατίας διατήρησε μέχρι το 1960. Καταδικάστηκε σε θάνατο το 1961, αλλά η ποινή του μετατράπηκε εξαιτίας της ηλικίας του. Αφέθηκε ελεύθερος με τη γενική αμνηστία του 1966. Πέθανε στην Κωνσταντινούπολη, σε ηλικία 103 ετών, το 1986.

</doc>
<doc id="59866" url="https://el.wikipedia.org/wiki?curid=59866" title="432 π.Χ.">
432 π.Χ.



</doc>
<doc id="59867" url="https://el.wikipedia.org/wiki?curid=59867" title="Ουαγκαντούγκου">
Ουαγκαντούγκου



</doc>
<doc id="59868" url="https://el.wikipedia.org/wiki?curid=59868" title="Ουαγκαντουγκού">
Ουαγκαντουγκού

Η Ουαγκαντουγκού (αγγλικά: "Ouagadougou") είναι η πρωτεύουσα της αφρικανικής χώρας Μπουρκίνα Φάσο. Είναι γνωστή στους κινηματογραφόφιλους, καθώς εκεί διεξάγεται κάθε δύο χρόνια το Διεθνές Κινηματογραφικό Φεστιβάλ FESPACO.

</doc>
<doc id="59869" url="https://el.wikipedia.org/wiki?curid=59869" title="FESPACO">
FESPACO



</doc>
<doc id="59870" url="https://el.wikipedia.org/wiki?curid=59870" title="430 π.Χ.">
430 π.Χ.

Θάνατοι.
▪ 50.000 νεκροί λόγο του λοιμού των Αθηνών

</doc>
<doc id="59871" url="https://el.wikipedia.org/wiki?curid=59871" title="429 π.Χ.">
429 π.Χ.



</doc>
<doc id="59872" url="https://el.wikipedia.org/wiki?curid=59872" title="427 π.Χ.">
427 π.Χ.



</doc>
<doc id="59873" url="https://el.wikipedia.org/wiki?curid=59873" title="426 π.Χ.">
426 π.Χ.



</doc>
<doc id="59874" url="https://el.wikipedia.org/wiki?curid=59874" title="423 π.Χ.">
423 π.Χ.



</doc>
<doc id="59875" url="https://el.wikipedia.org/wiki?curid=59875" title="422 π.Χ.">
422 π.Χ.



</doc>
<doc id="59876" url="https://el.wikipedia.org/wiki?curid=59876" title="Κώστας Βίρβος">
Κώστας Βίρβος

Ο Κώστας Βίρβος (Τρίκαλα Θεσσαλίας, 29 Μαρτίου 1926 - Παλαιό Φάληρο, 6 Αυγούστου 2015) ήταν Έλληνας στιχουργός.
Βιογραφία.
Ο Κώστας Βίρβος είναι ένας από τους σημαντικότερους στιχουργούς εκατοντάδων τραγουδιών τα οποία έμειναν διαχρονικά, μελοποιήθηκαν από τους σπουδαιότ τραγουδιστών στο Ελληνικό τραγούδι. Το έργο του καλύπτει μια μεγάλη γκάμα τραγουδιών από το Ρεμπέτικο, Λαϊκό και Έντεχνο, ενώ ασχολήθηκε και με το Παραδοσιακό. Γεννήθηκε στα Τρίκαλα στις 29 Μαρτίου 1926. Ο πατέρας του, πλούσιος έμπορος, τον στέλνει στην Αναργύρειο και Κοργιαλένειο Σχολή Σπετσών. Τελειώνοντας το γυμνάσιο το 1943 κατεβαίνει στην Αθήνα και φοιτά στην Πάντειο. Ο ίδιος σύμφωνα με διηγήσεις του έγραφε στιχάκια από νωρίς, αλλά ήθελε να γίνει σκηνοθέτης μιας και του άρεσε ιδιαίτερα το θέατρο. Στην Ναζιστική Κατοχή βρίσκεται πρωτοετής φοιτητής της Παντείου στην Αθήνα. Το 1943 περνάει στις γραμμές της Εθνικής Αντίστασης ως μέλος του ΕΑΜ. Το Μάρτη του '44 συλλαμβάνεται και βασανίζεται, γιατί έγραφε συνθήματα στους τοίχους για την τότε κυβέρνηση του βουνού. Ο πατέρας του με 800 χρυσές λίρες τον απελευθερώνει και έπειτα φεύγει για το βουνό, όπου εκεί συναντά και τον Άρη Βελουχιώτη.
Εργάστηκε ως δημόσιος υπάλληλος στο Υπουργείο Οικονομικών απ' το 1954 έως το 1985 απ' όπου συνταξιοδοτήθηκε με τον βαθμό του Διευθυντή. Ήταν παντρεμένος με την Καίτη Καραντζή και έχει δυο κόρες, την Αναστασία και την Μαρία. Η κόρη του Μαρία Βίρβου είναι καθηγήτρια του Πανεπιστημίου Πειραιώς και έχει συγγράψει την βιογραφία του με τίτλο "Κώστας Βίρβος- Εγώ δεν ζω γονατιστός" που έχει εκδοθεί από τις εκδόσεις Παπαζήση. Το βιβλίο της βιογραφίας 730 σελίδων, αναφέρεται λεπτομερώς στη ζωή και το έργο του λαϊκού ποιητή Κώστα Βίρβου, του οποίου τα ποιήματα έχουν μελοποιηθεί κατά το μεγαλύτερο μέρος τους από το σύνολο σχεδόν των μεγαλύτερων συνθετών του 20ου αιώνα.
Τα πρώτα του στιχάκια τα δίνει στον Απόστολο Καλδάρα, με τον οποίο γνωρίζονταν από μικροί. Το πρώτο στιχούργημα του λέγεται "Ο φαντάρος" {ανέκδοτο τραγούδι του 1947}, που αν και μελοποιήθηκε αρχικά από τον Β. Τσιτσάνη και αργότερα από τον Α. Καλδάρα δε γραμμοφωνήθηκε, λόγω εμφυλίου και παρά το εμφανές μήνυμα της συμφιλίωσης, ("μα ο φαντάρος δεν παραπονιέται/ κι έχει ελπίδα μέσα στην καρδιά/ πως θα γυρίσει πάλι στους δικούς του/ τα χέρια όταν δώσουμε ξανά").
Το πρώτο τραγούδι που κυκλοφόρησε ήταν το «Να το βρεις από άλλη» σε μουσική Καλδάρα και ερμηνευτές τους Σούλα Καλφοπούλου και Μάρκο Βαμβακάρη (1948). Έχει γράψει πάνω από 2000 τραγούδια, λαϊκά, έντεχνα, μέχρι και παραδοσιακού ύφους με κοινωνικό και πολιτικό, άμεσο ή έμμεσο, περιεχόμενο. Ο ίδιος συνδιαμορφώνει το Ελληνικό τραγούδι, καθώς συμπορεύεται διαδοχικά με πολλές γενιές κορυφαίων καλλιτεχνών. Ξεκινά από το Ρεμπέτικο τραγούδι, προχωρά στο Λαϊκό, αλλά και στο Έντεχνο και το Παραδοσιακό. Συνεργάστηκε με τους σημαντικότερους συνθέτες, από το ρεμπέτικο, λαϊκό, όπως Βασίλη Τσιτσάνη,Απόστολο Καλδάρα, Θεόδωρο Δερβενιώτη, Μπάμπη Μπακάλη, Χρήστο Νικολόπουλο αλλά και έντεχνο τραγούδι, όπως Μίκη Θεοδωράκη, Μίμη Πλέσσα, Γιάννη Μαρκόπουλο, Χρήστο Λεοντή κ.ά. και με τους κορυφαίους ερμηνευτές, όπως Στέλιο Καζαντζίδη, Γρηγόρη Μπιθικώτση, Πάνο Γαβαλά, Γιώργο Νταλάρα , Μανώλη Μητσιά, Γιώτα Λύδια, Καίτη Γκρέυ, Μπάμπη Τσετίνη, Βαγγέλη Περπινιάδη, Τόλη Βοσκόπουλο, Γιάννη Πάριο, Γιάννη Καλαντζή, Μαρινέλλα, Βίκυ Μοσχολιού, Χάρις Αλεξίου κ.ά. Άλλα σημαντικά του τραγούδια είναι: «Της γερακίνας γιος» του Βασίλη Τσιτσάνη, «Το καράβι» του Βασίλη Τσιτσάνη, «Μια παλιά ιστορία» του Στέλιου Καζαντζίδη, «ο κυρ Θάνος πέθανε», "Ένα όμοφο αμάξι με δυο άλογα", "Στου Μπελαμή το ουζερί" σε μουσική Γρηγόρη Μπιθικώτση, "Ζαϊρα", "Γεννήθηκα για να πονώ" σε μουσική Βασίλη Τσιτσάνη, "Κοιμήσου αγγελούδι μου" σε μουσική Μίκη Θεοδωράκη, «Πάρε τα χνάρια μου» , "'Ισως" σε μουσική Θεόδωρου Δερβενιώτη, «Άγια Κυριακή» σε μουσική Μίμη Πλέσσα, «Μακριά μου να φύγεις» σε μουσική Πάνου Γαβαλά, και άλλα. Το πέρασμά του και στους ολοκληρωμένους κύκλους τραγουδιών έγινε με το μνημειώδες δισκογραφικό έργο "Καταχνιά" του Χρήστου Λεοντή, με το «Α-Ω», σε μουσική Μπιθικώτση, το «Θάλασσα, πικροθάλασσα», σε μουσική Μίμη Πλέσσα και πλήθος άλλων. Επίσης είναι ο συνθέτης του ύμνου της ποδοσφαιρικής ομάδας του Α.Ο. Τρίκαλα. Ένα σημαντικό έργο του είναι ο Θεσσαλικός Κύκλος σε μουσική τού Γιάννη Μαρκόπουλου.
Ο Κώστας Βίρβος εξέδωσε ανθολογία 300 ποιημάτων του, που περιλαμβάνουν τις μεγάλες ενότητες ποιημάτων που έγραψε ο ίδιος όπως την «ΚΑΤΑΧΝΙΑ» (τα κείμενα της οποίας συνέγραψε με την επιμέλεια του Νικηφόρου Βρεττάκου), «ΘΕΣΣΑΛΙΚΟΣ ΚΥΚΛΟΣ», «ΤΑ ΤΡΑΓΟΥΔΙΑ ΤΗΣ ΜΕΤΑΝΑΣΤΕΥΣΗΣ», «ΝΕΚΡΙΚΟΙ ΔΙΑΛΟΓΟΙ», σε ελεύθερη μετάφραση/απόδοση του ιδίου από τον Λουκιανό, «ΤΟ ΠΑΝΟΡΑΜΑ», «ΖΕΙ;», «ΓΡΑΦΕΙΟΚΡΑΤΙΑ» «ΟΥΤΟΠΙΑ» και πολλά άλλα, καθώς και ένα βιβλίο ποιημάτων για τη Θεσσαλία «ΠΡΑΣΙΝΑ ΒΟΥΝΑ ΚΑΙ ΧΡΥΣΑΦΕΝΙΟΙ ΚΑΜΠΟΙ», αλλά και ποιήματα τα οποία μελοποιήθηκαν μεμονωμένα, όπως το «ΚΟΙΜΗΣΟΥ ΑΓΓΕΛΟΥΔΙ ΜΟΥ», «ΤΗΣ ΓΕΡΑΚΙΝΑΣ ΓΙΟΣ» κ.ά. Το έργο του ασχολήθηκε με τα μεγάλα κοινωνικά προβλήματα αλλά και τις ηρωικές σελίδες της ιστορίας της Ελλάδας, όπως ο 2ος Παγκόσμιος Πόλεμος και η Αντίσταση στο έργο Καταχνιά, το Κιλελέρ στον Θεσσαλικό Κύκλο, τα κύματα μετανάστευσης της δεκαετίας του 50, οι αγώνες ανεξαρτησίας της Κύπρου κ.ά. Το έργο του έχει τύχει ευρύτατης κοινής αλλά και φιλολογικής αποδοχής. Ο ίδιος τιμήθηκε από δύο Προέδρους Δημοκρατίας της Κύπρου και τον Ραδιοτηλεοπτικό Οργανισμό ΡΙΚ της Κύπρου, από τα Πανεπιστήμια Αθηνών, Ιωαννίνων και Πειραιώς, από τον Φιλολογικό Ιστορικό Λογοτεχνικό Σύνδεσμο (Φ.Ι.ΛΟ.Σ.) Τρικάλων ο οποίος έχει καταξιωθεί ως ένα από τα δραστηριότερα πολιτιστικά σωματεία της χώρας μας και έχει τιμηθεί για την προσφορά του στα Ελληνικά Γράμματα από την Ακαδημία Αθηνών, από τους πολιτιστικούς φορείς δεκάδων δήμων της χώρας και του εξωτερικού. Στην γενέτειρα πόλη του, των Τρικάλων, ένας δρόμος της πόλης και ένα δημόσιο δημοτικό σχολείο έχουν λάβει το όνομά του, ως απόδοση τιμής στην προσφορά του, ενώ εκθέματα από τη ζωή και το έργο του εκτίθενται σε τρία μουσεία. Μετά το θάνατό του, η εκπαιδευτική περιφέρεια Θεσσαλίας συνδιοργάνωσε με τον Δήμο Τρικκαίων, υπό την αιγίδα του Υπουργείου Παιδείας, το 1ο Πανελλήνιο Συνέδριο για τη ζωή και το έργο του με τη συμμετοχή πλήθους Πανεπιστημιακών και εκπαιδευτικών της πρωτοβάθμιας και δευτεροβάθμιας εκπαίδευσης.
Ο Μίκης Θεοδωράκης Μίκη Θεοδωράκη είχε πει: «Ο Βίρβος είναι ένα από τα μεγάλα κλαριά επάνω στο δέντρο της Ελληνικής μουσικής. Είναι ο λαϊκός ποιητής που έγραψε χιλιάδες τραγούδια. Πολλοί από μας και από σας δεν θα ξέρετε ότι τα τραγούδια που έχετε αγαπήσει και τραγουδήσει και με τα οποία έχετε συγκινηθεί, έχετε κλάψει, έχετε πονέσει, έχετε ελπίσει, τα έχει γράψει εκείνος. Έχει συνεργαστεί με όλους σχεδόν τους πιο μεγάλους και κλασικούς συνθέτες της λαϊκής μας μουσικής».
Έφυγε το βράδυ της Πέμπτης 6 Αυγούστου 2015, ταλαιπωρημένος από βαρύ εγκεφαλικό επεισόδιο ενώ βρισκόταν διασωληνωμένος στο σπίτι του, στο Παλαιό Φάληρο.
Συγγραφικό έργο.
Έχει εκδώσει τα εξής βιβλία:
Πολλοί στίχοι από τραγούδια του βασίζονται στις εμπειρίες του Βίρβου από την Κατοχή, όταν τον συνέλαβαν το 1944 και μπήκε στην απομόνωση.
Ο ίδιος αφηγείται:
Δισκογραφία.
LP - ALBUM:

</doc>
<doc id="59877" url="https://el.wikipedia.org/wiki?curid=59877" title="421 π.Χ.">
421 π.Χ.



</doc>
<doc id="59878" url="https://el.wikipedia.org/wiki?curid=59878" title="419 π.Χ.">
419 π.Χ.

Το έτος 419 π.Χ. ήταν ένα έτος του προ-Ιουλιανού Ρωμαϊκού ημερολογίου. Τότε, ήταν γνωστό ως Έτος του Δικαστηρίου των Λανάτους, Ρούτιλους, Τρισίπιτινους και Αξίλλα (ή, πιο σπάνια, έτος 335 "Ab urbe condita"). Η ονομασία 419 π.Χ. για το έτος αυτό έχει χρησιμοποιηθεί από την πρώιμη μεσαιωνική περίοδο, όταν η ημερολογιακή εποχή του μ.Χ. έγινε η διαδεδομένη μέθοδος στην Ευρώπη για την ονομασία των ετών.

</doc>
<doc id="59879" url="https://el.wikipedia.org/wiki?curid=59879" title="Grumman HU-16 Albatross">
Grumman HU-16 Albatross

Το Grumman HU-16 Albatross είναι μια μεγάλη αμφίβια αεράκατος με δύο εμβολοφόρους κινητήρες. Αρχικά ονομαζόταν "SA-16" και το 1962 μετονομάστηκε σε "HU-16".
Ιστορία.
Το μεγαλύτερο ποσοστό των Albatross χρησιμοποιήθηκε από την USAF, κυρίως για την εναέρια διάσωση. Η USAF χρησιμοποίησε εκτενέστατα τα SA-16 στην Κορέα, όπου απέκτησε φήμη γερού και αξιόπιστου αεροσκάφους. Αργότερα το HU-16B Albatross (έκδοση μεγάλου εκπετάσματος) χρησιμοποιήθηκε από την Υπηρεσία Διάσωσης της USAF στον πόλεμο του Βιετνάμ. Το HU-16D Albatross χρησιμοποιήθηκε για έρευνα και διάσωση από το Αμερικανικό Ναυτικό και μεταφορές στη νήσο Γκουάμ κατά τη διάρκεια του πολέμου του Βιετνάμ. Πτήσεις καλής πίστης ήταν επίσης συχνές μεταξύ της Αμερικάνικης Κοινοπολιτείας των Νησιών του Ειρηνικού στις αρχές τις δεκαετίας του 1970. Το αεροσκάφος επίσης χρησιμοποιήθηκε από την Αμερικανική Ακτοφυλακή για πολλά χρόνια.
Η σχεδίαση του Albatross επέτρεπε την προσθαλάσσωση στον ωκεανό προκειμένου να διασωθούν πιλότοι που έχουν καταρριφθεί, χάρη στη σχεδίαση σχήματος V της ατράκτου και το μεγάλο μήκος που επέτρεπαν στο αεροσκάφος να προσθαλασσωθεί σε κυματώδεις συνθήκες.
Το HU-16B Albatross σε Ελληνική υπηρεσία.
Το 1969 η Ελλάδα παρέλαβε δώδεκα HU -16B Albatross από την Νορβηγία. Με την παραλαβή των πρώτων αεροπλάνων ιδρύθηκε η 353 Μοίρα Ναυτικής Συνεργασίας (353 ΜΝΑΣ), η οποία στεγάστηκε στο βόρειο τμήμα του Αεροδρομίου της Ελευσίνας, στην 112 Πτέρυγα Μάχης (112 ΠΜ). Τα ελληνικά HU -16B κατασκευάστηκαν το 1951 και 1952 σαν αμφίβιες αεράκατοι με την ονομασία "Grumman SA -16A-GR" και "SA-16B-GR", και στην USAF χρησιμοποιήθηκαν σε ρόλο Έρευνας και Διάσωσης ("SAR"). Το 1961 μετασκευάστηκαν σε ανθυποβρυχιακά και το 1962 δόθηκαν στην Νορβηγία σαν Grumman HU -16B (ASW). Την εκπαίδευση των πιλότων και τυ προσωπικού εδάφους παρείχε προσωπικό της Αμερικανικής Ακτοφυλακής (US Coast Guard) ενώ την εκπαίδευση στις ανθυποβρυχιακές συσκευές προσωπικό του Αμερικανικού Ναυτικού (US Navy). 
Η μοίρα εντάχθηκε διοικητικά στην Πολεμική Αεροπορία και επιχειρησιακά στο Πολεμικό Ναυτικό. Τα ιπτάμενα πληρώματα ήταν μικτά από την Πολεμική Αεροπορία και το Πολεμικό Ναυτικό. Από τα 6 μέλη του πληρώματος, τα 3 (συντονιστής τακτικής, ασυρματιστής και χειριστής ανθυποβρυχιακών συσκευών) προέρχονταν από το Ναυτικό και τα 3 (κυβερνήτης, συγκυβερνήτης και ιπτάμενος μηχανικός) από την Αεροπορία. Αργότερα 2 HU -16B μετατράπηκαν σε αεροσκάφη Ηλεκτρονικού Πολέμου ("ELINT"). Την απόφαση απόσυρσης των Albatross επιτάχυνε το ατύχημα στις 23 Ιανουαρίου 1992 στην Ελευσίνα, όταν ένα Albatross κατέπεσε σε κατοικημένη περιοχή και βρήκαν το θάνατο τα τρία μέλη του πληρώματος. Τελικά, τα Albatross αντικαταστάθηκαν από τα Lockheed P -3B Orion.

</doc>
<doc id="59880" url="https://el.wikipedia.org/wiki?curid=59880" title="418 π.Χ.">
418 π.Χ.

Το έτος 418 π.Χ. ήταν ένα έτος του προ-Ιουλιανού Ρωμαϊκού ημερολογίου. Τότε, ήταν γνωστό ως Έτος του Δικαστηρίου των Φιδένας, Αξίλλα και Μαγκουλάνους (ή, πιο σπάνια, έτος 336 "Ab urbe condita"). Η ονομασία 418 π.Χ. για το έτος αυτό έχει χρησιμοποιηθεί από την πρώιμη μεσαιωνική περίοδο, όταν η ημερολογιακή εποχή του μ.Χ. έγινε η διαδεδομένη μέθοδος στην Ευρώπη για την ονομασία των ετών.

</doc>
<doc id="59881" url="https://el.wikipedia.org/wiki?curid=59881" title="416 π.Χ.">
416 π.Χ.



</doc>
<doc id="59882" url="https://el.wikipedia.org/wiki?curid=59882" title="414 π.Χ.">
414 π.Χ.



</doc>
<doc id="59883" url="https://el.wikipedia.org/wiki?curid=59883" title="411 π.Χ.">
411 π.Χ.



</doc>
<doc id="59884" url="https://el.wikipedia.org/wiki?curid=59884" title="Ελληνικές βουλευτικές εκλογές 1905">
Ελληνικές βουλευτικές εκλογές 1905

Την Δευτέρα 20 Φεβρουαρίου 1905 η κυβέρνηση Θεόδωρου Δηλιγιάννη, πραγματοποίησε εθνικές βουλευτικές εκλογές, της οποίες κέρδισε με σημαντική πλειοψηφία (145 έδρες) ο ίδιος και το κόμμα του. 
Κύριο χαρακτηριστικό της προεκλογικής περιόδου ήταν η επίθεση που δέχτηκε το "κόμμα" του Αλέξανδρου Ζαΐμη από τους πολιτικούς του αντιπάλους, αφού το θεωρούσαν σαν εμπόδιο στην ομαλή διακυβέρνηση της χώρας, "«...γιατί η ύπαρξη τρίτου κόμματος ικανού να επηρεάσει την πλειοψηφία παρέλυε την πειθαρχία των κομμάτων και αύξανε την βουλιμία των προσωπικών απαιτήσεων των βουλευτών οι οποίοι όταν οι πλειοψηφίες είναι ασθενείς αισθάνονται ότι η τύχη της κυβερνήσεως εξαρτάται από την ατομική τους διάθεση. (...)»" 
Πραγματικά, ο προεκλογικός στόχος επετεύχθη, και μάλιστα υπέρ του Δηλιγιάννη, που κατέκτησε την Πρωθυπουργία για 5η αλλά και τελευταία φορά.
Πρώτος σε ψήφους βουλευτής αναδείχτηκε ο Στέφανος Δραγούμης με 20.107 ψήφους, ακολουθούμενος από τον Νικόλαο Γουναράκη (16.808) και τον Δημήτριο Ράλλη (16.734), όλοι τους βουλευτές Αττικής.
μετά τις εκλογές.
Στις 31 Μαΐου 1905 ο Θεόδωρος Δηλιγιάννης δολοφονήθηκε εν μέση οδό, από έναν μπράβο χαρτοπαικτικών λεσχών, τον Αντώνη Κωσταγερακάρη, του οποίου τα συμφέροντα επλήγησαν με την απόφαση του Πρωθυπουργού να κλείσει όλες τις χαρτοπαικτικές λέσχες. 
. Ο δεύτερος τη τάξει ισχυρός άντρας του "δηλιγιαννικού κόμματος" ήταν ο βουλευτής Λακωνίας, Κυριακούλης Μαυρομιχάλης. Ωστόσο η ηγετική του παρουσία δεν ήταν τόσο δυνατή ώστε να συγκεντρώσει την απόλυτη στήριξη των βουλευτών. Σε ψηφοφορία που έγινε μεταξύ των βουλευτών για την ανάδειξη του νέου αρχηγού, ο Μαυρομιχάλης συγκέντρωσε 82 ψήφους, ο "δηλιγιαννικός" Πρόεδρος της Βουλής Αλέξανδρος Ρώμας , 19 και ο Δημήτριος Ράλλης, 2.
Τελικά στις 12 Ιουνίου 1905 και ύστερα από πέντε μέρες συνεχόμενων διαβουλεύσεων Μαυρομιχάλη ο Δημήτριος Ράλλης ανέλαβε την Πρωθυπουργία, με οριακή πλειοψηφία, την οποία θα έχανε ύστερα από 6 μήνες κατά την διάρκεια της ψηφοφορίας για την ανάδειξη του Προέδρου της Βουλής, στις 28 Νοεμβρίου 1905 και Πρωθυπουργός θα αναλάμβανε ο Γεώργιος Θεοτόκης.

</doc>
<doc id="59886" url="https://el.wikipedia.org/wiki?curid=59886" title="Ελληνικές βουλευτικές εκλογές 1906">
Ελληνικές βουλευτικές εκλογές 1906

Την Δευτέρα 26 Μαρτίου 1906 διενεργήθηκαν εθνικές βουλευτικές εκλογές, τις οποίες κέρδισε με ισχυρή πλειοψηφία (111 έδρες) το "κόμμα" του Κερκυραίου πολιτικού Γεωργίου Θεοτόκη, συνεχίζοντας έτσι την πρωθυπουργική θητεία του που έχει αρχίσει ήδη από τον Δεκέμβριο του 1905.
προς τις εκλογές.
Μετά τη δολοφονία του Θεόδωρου Δηλιγιάννη στις 31 Μαΐου 1905, ο κατακερματισμός των βουλευτών σε πολλές φατρίες, οδήγησε στην αδυναμία σχηματισμού ισχυρής κυβέρνησης. Οι προθέσεις των Αλέξανδρου Ρώμα, Κωνσταντίνου Καραπάνου αλλά και του Δημητρίου Ράλλη (που δεν ανήκε στο κυρίως σώμα των υποστηρικτών του Δηλιγιάννη), να διεκδικήσουν την αρχηγία, επέφεραν την παρέμβαση του βασιλιά, ο οποίος ζήτησε από την κοινοβουλευτική ομάδα, να εκλέξει αυτή, ύστερα από ψηφοφορία, τον αρχηγό της. Οι βουλευτές τότε, ανακήρυξαν με 82 ψήφους υπέρ τον Κυριακούλη Μαυρομιχάλη ως πρόεδρο του Εθνικού κόμματος (όπως ήταν ο ανεπίσημος τίτλος του "κόμματος Δηλιγιάννη"). Επειδή αυτές οι ψήφοι δεν επαρκούσαν για την δημιουργία κυβέρνησης πλειοψηφίας, ύστερα από πολλές διαβουλεύσεις σχηματίστηκε τελικά κυβέρνηση συνεργασίας Μαυρομιχάλη - Ράλλη η οποία πήρε την κοινοβουλευτική πλειοψηφία και διατηρήθηκε στην εξουσία μέχρι τις 5 Δεκεμβρίου του 1905. 
Η συμμαχία Μαυρομιχάλη - Ράλλη, δεν κατόρθωσε να μακροημερεύσει λόγω των σφοδρών διαφωνιών που είχαν ξεσπάσει στο εσωτερικό της κοινοβουλευτικής ομάδας, και έτσι, ο βασιλιάς αμέσως μετά την παραίτηση της κυβέρνησης, έδωσε την Πρωθυπουργία, στον αρχηγό του δεύτερου σε δύναμη κόμματος του κοινοβουλίου, σε αυτό του Γεωργίου Θεοτόκη. Ο Θεοτόκης, μη θέλοντας να εξαρτάται από την ψήφο ανοχής των "δηλιγιννιακών βουλευτών" προκειμένου να κυβερνήσει, προκήρυξε εκλογές για τις 26 Μαρτίου 1906, τις οποίες κατάφερε να κερδίσει άνετα. 
οι εκλογές.
Οι εκλογές αυτές διεξήχθησαν με τις αλλαγές που είχε επιφέρει η προηγούμενη κυβέρνηση Δηλιγιάννη στον εκλογικό νόμο, η σημαντικότερη των οποίων ήταν η μείωση των βουλευτικών εδρών (ο αριθμός των εδρών τότε δεν είχε κατοχυρωθεί συνταγματικά και εξαρτώνταν από τις ψήφους που έπαιρναν οι βουλευτές), με την αύξηση του ορίου εκλογής από 12.000 σε 16.000 ψήφους για τις επαρχίες και από 3.000 σε 5.000 ψήφους για τις προνομιούχες περιφέρειες (Ύδρα, Σπέτσες και Ψαρά). 

</doc>
<doc id="59887" url="https://el.wikipedia.org/wiki?curid=59887" title="Ελληνικές βουλευτικές εκλογές Αυγούστου 1910 (Αναθεωρητική)">
Ελληνικές βουλευτικές εκλογές Αυγούστου 1910 (Αναθεωρητική)

Την Δευτέρα 8 Αυγούστου 1910 διενεργήθηκαν από την κυβέρνηση Στέφανου Δραγούμη, βουλευτικές εκλογές για την ανάδειξη Αναθεωρητικής Βουλής, αναγκαία ενέργεια προκειμένου να εξασφαλιστεί η ομαλή μετάβαση από την περίοδο του Κινήματος στο Γουδί, στο δημοκρατικό κοινοβουλευτικό πολίτευμα.
Ήδη στην πολιτική ζωή της χώρας είχε αρχίσει να κυριαρχεί ο Ελευθέριος Βενιζέλος, ο οποίος μάλιστα, με πρωτοβουλία οπαδών του είχε τεθεί υποψήφιος για βουλευτής στην περιφέρεια Αττικοβοιωτίας, στην οποία μάλιστα εκλέχτηκε πρώτος βουλευτής. 
Οι εκλογές αυτές εκ των πραγμάτων, είχαν το χαρακτήρα της σύγκρουσης ανάμεσα στα παλαιότερα κόμματα και στους φορείς των ιδεών του Κινήματος στο Γουδί, τους οποίους ένωνε το κοινό σύνθημα της "«ανόρθωσης»" της χώρας, κυριώτερος εκφραστής των οποίων ήταν ο Ελευθέριος Βενιζέλος.
Οι εκλογές ωστόσο δεν ανέδειξαν ξεκάθαρο νικητή, αν και την πλειοψηφία την κατέκτησαν οι βουλευτές των παλαιότερων κομμάτων με μερίδιο 65% των εδράνων της Βουλής. Ωστόσο η ύπαρξη τόσων πολλών ανεξάρτητων βουλευτών (στη Θεσσαλία μάλιστα κυριάρχησαν) δείχνει από τη μια την ανάγκη ύπαρξης ενός νέου πολιτικού φορέα (ανάγκη που θα καλύψει η δημιουργία του κόμματος των Φιλελευθέρων, στις 22 Αυγούστου 1910), και από την άλλη την ανάγκη εκσυχρονισμού της δημόσιας ζωής και της ικανοποίησης πάγιων λαϊκών αιτημάτων (όπως η φλέγουσα τότε, επίλυση του αγροτικού ζητήματος).
Η κυβέρνηση Δραγούμη - αν και μετά τις εκλογές εξακολουθούσε να έχει την στήριξη της κοινοβουλευτικής πλειοψηφίας- παραιτήθηκε στις 12 Σεπτεμβρίου 1910, και ο Βασιλιάς Γεώργιος επέλεξε να ορίσει ως νέο Πρωθυπουργό, τον Ελευθέριο Βενιζέλο. 

</doc>
<doc id="59888" url="https://el.wikipedia.org/wiki?curid=59888" title="Ελληνικές βουλευτικές εκλογές Νοεμβρίου 1910 (Αναθεωρητική)">
Ελληνικές βουλευτικές εκλογές Νοεμβρίου 1910 (Αναθεωρητική)

Οι δεύτερες βουλευτικές εκλογές του 1910 διεξήχθησαν την Δευτέρα 28 Νοεμβρίου 1910 με σκοπό την ανάδειξη της Β΄ Αναθεωρητικής Βουλής. Σε σύνολο 362 εδρών, το Κόμμα των Φιλελευθέρων του Ελευθέριου Βενιζέλου κατέκτησε τις 307 κατακτώντας την απόλυτη πλειοψηφία.
Με αυτό το αποτέλεσμα των εκλογών (αποτέλεσμα της αποχής από τις εκλογές των παλαιότερων, ισχυρών πολιτικών παραγόντων της χώρας) ο Βενιζέλος μπόρεσε να κυβερνήσει απρόσκοπτα μέχρι τον Φεβρουάριο του 1915.
Ιστορικό.
Νικητής των προηγούμενων εκλογών του Αυγούστου, αναδείχτηκε ο «Ηνωμένος Συνασπισμός Κομμάτων» (πολιτικός συνασπισμός των παλαιότερων ισχυρών πολιτικών παραγόντων της χώρας, Γ. Θεοτόκης Δημ.Ράλλη Αλ. Ζαΐμη), δίνοντας στον ήδη Πρωθυπουργό Στέφανο Δραγούμη τη δυνατότητα να παραμείνει στην διακυβέρνηση της χώρας, αφού εξακολουθούσε να έχει την κοινοβουλευτική πλειοψηφία.
Ο Στ. Δραγούμης όμως, παραιτήθηκε από το αξίωμα στις 12 Σεπτεμβρίου, και ο Βασιλιάς Γεώργιος Α΄ διόρισε στις 6 Οκτωβρίου 1910 στην θέση του, τον Ελευθέριο Βενιζέλο. Επειδή όμως, ο Βενιζέλος θα ήταν αδύνατον να πάρει ψήφο εμπιστοσύνης από ένα κοινοβουλευτικό σώμα στο οποίο κατείχε την μειοψηφία, συμφώνησε με τον Βασιλιά, να διαλύσουν την Βουλή και να προκηρύξουν και πάλι εκλογές. Τα παλαιότερα κόμματα, αντιδρώντας στις αντισυνταγματικές, όπως τις θεωρούσαν, διευθετήσεις Βασιλιά και Βενιζέλου αρνήθηκαν τη συμμετοχή τους στις εκλογές, δίνοντας έτσι στο νεοπαγές Κόμμα Φιλελευθέρων την απόλυτη κοινοβουλευτική πλειοψηφία.
Η Βουλή που συγκλήθηκε μετά τις εκλογές έφερε εις πέρας την Αναθεώρηση και ψήφισε το νέο Σύνταγμα την 1η Ιουνίου 1911.

</doc>
<doc id="59889" url="https://el.wikipedia.org/wiki?curid=59889" title="Ελληνικές βουλευτικές εκλογές 1932">
Ελληνικές βουλευτικές εκλογές 1932

Οι εκλογές, στις 25 Σεπτεμβρίου 1932, έγιναν από την κυβέρνηση Ελευθερίου Βενιζέλου, με το σύστημα της απλής αναλογικής. Κανένα κόμμα δεν κέρδισε την αυτοδυναμία και το αποτέλεσμα ήταν τέτοιο, ώστε ήταν πολύ δύσκολη η συνεργασία κομμάτων, για το σχηματισμό κυβέρνησης.
Μετά από διαβουλεύσεις, κυβέρνηση σχηματίζει ο Παναγής Τσαλδάρης, από τις 3 Νοεμβρίου 1932 μέχρι τις 16 Ιανουαρίου 1933 (Κυβέρνηση Παναγή Τσαλδάρη 1932), οπότε αναλαμβάνει ξανά ο Ελευθέριος Βενιζέλος με την Κυβέρνηση Ελευθερίου Βενιζέλου 1933 να οδηγήσει τη χώρα στις εκλογές του Μαρτίου του 1933.

</doc>
<doc id="59890" url="https://el.wikipedia.org/wiki?curid=59890" title="Echo Tattoo">
Echo Tattoo

Οι Echo Tattoo είναι ελληνικό συγκρότημα ροκ μουσικής που ξεκίνησε την πορεία του στην Αθηναϊκή Σκηνή στις αρχές της δεκαετίας του '90 και θεωρείται ένα από τα σημαντικότερα και επιδραστικότερα σχήματα της Ελληνικής Ανεξάρτητης Σκηνής. Ο ήχος τους προδίδει επιρροές από συγκροτήματα των δεκαετιών του '60 και του '70, και μουσικά είδη όπως η 60's Psychedelic, η Soul, η Pop, η Progressive, η Hard Rock, η Power Pop, η Electronica, η Trip Hop κ.α.
Ιστορία..
Ο πυρήνας του συγκροτήματος, η τραγουδίστρια (performer, συνθέτρια/στιχουργός &amp; παραγωγός του συγκροτήματος) και ο κιθαρίστας (συνθέτης/στιχουργός) Πάνος Κουρτσούνης, γνωρίστηκαν όταν τo 1988 ο Πάνος έγινε για ένα σύντομο χρονικό διάστημα μέλος των No Man's Land, του πρώτου συγκροτήματος του οποίου ιδρυτικό μέλος υπήρξε η Χασαπίδου. Ο Πάνος είχε έρθει από τη Σπάρτη στην οποία έζησε μέχρι τα 17 του χρόνια και στην οποία είχε δημιουργήσει με φίλους από το σχολείο το πρώτο του συγκρότημα, τους Super Nova.
Οι Super Nova έπαιζαν ψυχεδελικό ροκ με έντονη την παρουσία της σόλο κιθάρας, ενώ τα πλήκτρα φανερά επηρεασμένα από τους Gong, έδιναν ένα ιδιαίτερο ύφος στο συνολικό αποτέλεσμα. Χαρακτηριστικό του συγκροτήματος εκτός από την Space Rock μουσική τους, ήταν το γεγονός ότι έκαναν πρόβες στο λεγόμενο "καλύβι", ένα μικρό παλιό πλήνθινο οίκημα που βρισκόταν στον ευρύτερο χώρο ενός πορτοκαλεώνα. Το καλύβι αποτελούσε πόλο έλξης για τους φίλους του συγκροτήματος, που περνούσαν ώρες εν τω μέσω των ατελείωτων αυτοσχεδιασμών του γκρουπ και παρόλο που μοιράζονταν το χώρο με τις οχιές που ήταν κουλουριασμένες στην εσωτερική επένδυση της οροφής. Σε αυτόν τον χώρο έγιναν και αρκετές από τις πρώτες πρόβες των Echo Tattoo, πριν ακόμα καταλήξουν στο όνομα με το οποίο έγιναν γνωστοί.
Μέλη..
Στα 20 και πλέον χρόνια της παρουσίας τους στην ελληνική ανεξάρτητη σκηνή οι Echo Tattoo έχουν αποκτήσει ένα πιστό κοινό που έχει γίνει επανειλημμένα μάρτυρας των πολυάριθμων αλλαγών μελών που έχουν επηρεάσει τον ήχο αλλά και την πορεία του συγκροτήματος. Η καινούργια, σταθερή σύνθεση του συγκροτήματος, περιλαμβάνει τον Αλφόνσο Μιγδάνη (κιθάρα), Γιάννη Καραδήμα (μπάσο) και Νίκο Γκίκα (τύμπανα).
Η πρώτη σύνθεσή τους περιελάμβανε εκτός από την Χασαπίδου και τον Κουρτσούνη, τρία μέλη των Super Nova: Την Γιούλα Καβούρη στα πλήκτρα, τον Σπύρο Βελίκα στο μπάσο και τον Γρηγόρη Ηλιόπουλο στα τύμπανα. Στην σύνθεση του συγκροτήματος έχουν βρεθεί κατά καιρούς αξιόλογοι μουσικοί, γνωστοί κυρίως από άλλα μουσικά σχήματα, όπως ο Βασίλης Σπυρόπουλος και ο Νίκος Δόικας, του συγκροτήματος Σπυριδούλα (στο οποίο αρχικά τραγουδούσε ο Παύλος Σιδηρόπουλος), ο Κλέων Αντωνίου, των Mode Plagal και των Muhabet Mafia, ο Στάθης Καλυβιώτης που μαζί με την Κρίστη Στασινοπούλου αποτελούν το Greekadelia Folktronic duo, ο Νίκος Μενουδάκης, ο Κανέλλος Δαβέρος, ο Ντίνος Ζούμπερης, ο Κώστας Μπαλαμπάνης, ο Νίκος Ψωμιάδης, ο Γιώργος Κοκότης, ο Καλικρατίδας Νίτσος, ο Πάνος Ασημένιος, ο Δημήτρης Θεοχάρης, ο Θανάσης Τσαγρής, Στέφανος Στεφανίδης κ.α.
Η Χασαπίδου έχει χαρακτηριστεί από διάφορους μουσικούς συντάκτες ως η "Βασίλισσα της Ελληνικής Ροκ Σκηνής" και "η κορυφαία τραγουδίστρια της εγχώριας σκηνής", ενώ θεωρείται μία από τις σημαντικότερες γυναικείες φυσιογνωμίες στην Ιστορία της Ελληνικής ανεξάρτητης σκηνής και ο κιθαρίστας Πάνος Κουρτσούνης ένας από τους πιο ιδιόμορφους και αξιοσημείωτους κιθαρίστες. 
Στιχουργική..
Στο σύνολό του το στιχουργικό έργο του συγκροτήματος έχει πολιτικοποιημένη χροιά, ενώ οι στίχοι δημιουργούν έντονες αντιθέσεις εναλλασσόμενοι ανάμεσα στον ερωτικό και τον πολιτικοποιημένο λόγο συχνά ακόμα και μέσα στο ίδιο κομμάτι. Ο πολιτικοποιημένος λόγος του συγκροτήματος διακρίνεται και στα δελτία τύπου τους που κατά καιρούς έχουν δημοσιευτεί στον τύπο.
Echo Tattoo, 1992..
Ο πρώτος τους δίσκος με τίτλο ομώνυμο του συγκροτήματος, ηχογραφήθηκε κατά το ήμισυ το 1990 και ολοκληρώθηκε το 1992. Κυκλοφόρησε το 1992, σε βινίλιο από την ανεξάρτητη ελληνική δισκογραφική εταιρία Studio II του Βλάσση Ερημάκη, ιδιοκτήτη του ομώνυμου στούντιο για πρόβες, στον αριθμό 1 της οδού Τραπεζουντίου, στα Εξάρχεια. Περιέχει εννέα κομμάτια και από πολλούς οπαδούς της ψυχεδέλιας και με κύριο υπέυθυνο το Βελγικό περιοδικό Crohinga Well, θεωρήθηκε ψυχεδελικό άλμπουμ, ενώ ήδη έδινε στοιχεία για την εισαγωγή ηλεκτρονικών χαρακτηριστικών στη μουσική του συγκροτήματος (Track, B2: Red). Το άλμπουμ θεωρείται σπάνιο και δεν έχει μέχρι στιγμής υπάρξει επανέκδοσή του σε ψηφιακή μορφή, αν και κυκλοφορούν bootleg mp3s στο διαδίκτυο.
S.C.Y.P.E., 1996..
Τον Μάρτιο του 1996 και ενώ το συγκρότημα βρισκόταν στην Θεσσαλονίκη για τα τηλεοπτικά γυρίσματα της εκπομπής του Star Channel Κομφούζιο, που παρουσίαζαν ο Αντώνης Κανάκης, ο Αντώνης Παραράς και ο Σωτήρης Καλυβάτσης, μέσω ραδιοσύζευξης των ευρωπαϊκών ραδιοφωνιών και της ΕΡΑ και με διοργανώτρια πόλη την Κοπεγχάγη, συμμετείχαν στον 2ο Διαγωνισμό Τραγουδιού για τα Προγράμματα Νεότητας της Ευρώπης "S.C.Y.P.E". Με το τραγούδι τους "Over" και δια ψηφοφορίας των ακροατών, κέρδισαν το Α΄ Πανευρωπαϊκό Βραβείο και αμέσως μετά υπέγραψαν συμβόλαιο με την εγχώρια ανεξάρτητη δισκογραφική εταιρία FM Records με την οποία κυκλοφόρησαν το άλμπουμ τους με τίτλο "Room of Toys". To "Over" συμπεριλαμβάνεται μόνο στο ομώνυμο CD Single
όμως όχι στην εκτέλεση που κέρδισε στον διαγωνισμό S.K.Y.P.E. αλλά από μεταγενέστερη ηχογράφηση και εκ νέου παραγωγή (Warehouse).
Η ηχογράφηση που κέρδισε το διαγωνισμό είναι διαθέσιμη σε συλλογές της FM Records αλλά και σε μορφή video στο youtube.
Room of Toys, 1997..
Το Room of Toys ηχογραφήθηκε σε διάστημα ενός μηνός στα studio Moles (στην μυστηριακή παλιά πόλη Bath, στην οποία έζησε και από την οποία εμπνεύστηκε η συγγραφέας Jane Austen) και Matrix (στο Λονδίνο), στην Αγγλία, με παραγωγό τον Bryan New που έχει στο ενεργητικό του παραγωγές και μίξεις για καλλιτέχνες όπως οι: The Cure, Sugarcubes, Neneh Cherry, Billy Ocean, Joan Armatrading, Paradise Lost, Will Smith, Dub War, Pop will eat Itself κ.α. Περιλαμβάνει 10 κομμάτια ανάμεσα στα οποία είναι και το Unconditional Love, κομμάτι που χρησιμοποίησε στην ταινία του Ο Κύριος με τα Γκρι, ο βραβευμένος σκηνοθέτης Περικλής Χούρσογλου. Ο ήχος του συγκροτήματος έχει υποστεί ολοκληρωτική μεταμόρφωση με κύριο χαρακτηριστικό την εισαγωγή στοιχείων της electronica. Κυκλοφόρησε στην Ελλάδα, το Βέλγιο, την Ισπανία και την Ολλανδία από την AFM και διανομή της Viva Records.
U2 POP, Θεσσαλονίκη, 1997..
To 1997, το συγκρότημα ανοίγει την συναυλία των U2 στη Θεσσαλονίκη, (Βλέπε www.youtube.com/watch?v=hiRx47HeQ6w) παίζοντας πριν από τον Νίκο Πορτοκάλογλου. Οι Echo Tattoo έχουν ανοίξει τις συναυλίες πολλών ξένων καλλιτεχνών, κατά τις εμφανίσεις τους στην Ελλάδα συμπεριλαμβανομένων των: Bad Company, Giant Sand, Soup Dragons, The Fall κ.α.
Mind your Step, 2008..
Το 2008, οι Echo Tattoo επέστρεψαν δισκογραφικά με το "Mind Your Step" που εκδόθηκε κάτω από τη στέγη της εταιρίας Music Mirror (Καθρέφτης Ήχων Αληθινών) του Μωυσή Ασσέρ, που ειδικεύεται στην έντεχνη ελληνική μουσική, και δια της θυγατρικής της Recycled Recordings που δημιουργήθηκε από τον Νίκο Παντουβάκη της εταιρείας Καθρέφτης.
Η Εύη Χασαπίδου ανέλαβε την παραγωγή του άλμπουμ, με την βοήθεια των Άρη Χρήστου και Θοδωρή Ζεφκιλή παραγωγών στο Studio SCA όπου ξεκίνησαν οι ηχογραφήσεις το 2004. Το άλμπουμ ολοκληρώθηκε το 2006, μετά από πολλά στάδια ηχογραφήσεων και επεξεργασίας. 
Στο δίσκο συμμετέχουν ο Αrgy των Nightstalker, η Tanya των Liquidust και οι Βαγγέλης Κουραστής, Στέφανος Στεφανίδης και Χρήστος (λείπει το επίθετο) μέλη του συγκροτήματος Bliss, με φωνητικά στο Caveman (track 11), και ο Alex K. των The Earthbound και The Last Drive στο Apocalypse (track 5).
Συμμετέχουν επίσης: Σοφία Χουλιαρά (ζωγράφος, κόρη του ζωγράφου Νίκου Χουλιαρά), Κατερίνα Ασλανίδου, Νίκος Μασσαράς κ.α.
Στην ομάδα παραγωγής συμμετείχαν οι Άρης Χρήστου, Θοδωρής Ζεφκυλής, Νίκος Μασσαράς του SCA ενώ βοήθεια
σε διάφορους τομείς προσέφεραν οι Rotting Christ, Matisse, Cyanna, Suave Gap, Fingers Crossed.
Το άλμπουμ κυκλοφόρησε στην Ελλάδα σε μορφή CD ενώ τα ηλεκτρονικά δικαιώματα και την διανομή του άλμπουμ μέσω διαδικτύου έχει αναλάβει η Αμερικανική εταιρία The Orchard.
Επανακυκλοφόρησε σε βινύλιο από την Labyrinth Of Thoughts, σε 200 συλλεκτικά αντίτυπα όλα ζωγραφισμένα από την Εύη, έχοντας υποστεί νέο και καθαρότερο mastering. Περιείχε και ένα bonus track, το "She move", το οποίο είχε ηχογραφηθεί το 1993.
Δισκογραφία.
Albums
Singles &amp; EPs
Συμμετοχές

</doc>
<doc id="59891" url="https://el.wikipedia.org/wiki?curid=59891" title="Αγαθοκλής">
Αγαθοκλής

Αγαθοκλής είναι ένα ελληνικό ανδρικό όνομα, που χρησιμοποιούταν συνηθέστερα κατά την αρχαιότητα. Προέρχεται από τη σύνθεση των λέξεων "αγαθός + κλέος" και σημαίνει «"ο έχων καλή φήμη"».
Το λήμμα "Αγαθοκλής" μπορεί να αναφέρεται σε κάποιον από τους παρακάτω αρχαίους Έλληνες:
Άλλες χρήσεις.
Ο Αγαθοκλής (όνομα), είναι κύριο ανδρικό όνομα που εορτάζεται στις 17 Σεπτεμβρίου.

</doc>
<doc id="59897" url="https://el.wikipedia.org/wiki?curid=59897" title="Αμπερόμετρο">
Αμπερόμετρο

Το αμπερόμετρο είναι ένα όργανο μέτρησης της έντασης του ηλεκτρικού ρεύματος σε έναν αγωγό και τοποθετείται πάντα σε σειρά με αυτόν. Αμπερόμετρα που χρησιμοποιούνται για μέτρηση χαμηλών ρευμάτων ονομάζονται συνήθως μιλιαμπερόμετρα ή μικροαμπερόμετρα.
Οι συνηθέστεροι τύποι ηλεκτρομηχανικών αμπερομέτρων είναι:
Για να μετρηθούν μεγαλύτερα ρεύματα, ένας αντιστάτης ακριβείας μικρής τιμής συνδέεται σε διακλάδωση (παράλληλα) με το αμπερόμετρο. Το μεγαλύτερο μέρος του ρεύματος διέρχεται μέσω της διακλάδωσης, και μόνο ένα μικρό μέρος διέρχεται από το αμπερόμετρο. 
Η τυπική πτώση τάσεως σε ένα ηλεκτρομηχανικό αμπερόμετρο είναι της τάξης των 50 mV στο μέγιστο ρεύμα.
Σήμερα διατίθενται και ψηφιακά αμπερόμετρα τα οποία χρησιμοποιούν ένα μετατροπέα αναλογικού σήματος σε ψηφιακό (ADC) για να μετρήσουν την πτώση τάσεως πάνω σε μια αντίσταση ακριβείας μικρής τιμής που παρεμβάλλεται στο κύκλωμα. 
Τα θερμικά αμπερόμετρα αποτελούνται από αντίσταση ακριβείας, συνήθως 0.1Ω, μέσα από την οποία διέρχεται το μετρούμενο ρεύμα, από θερμοστοιχείο και από μικροαμπερόμετρο κινητού πηνίου. Το θερμοστοιχείο αναπτύσσει ηλεκτρική τάση 0-10 mV, ανάλογη με την θερμοκρασία της αντίστασης, η οποία προκαλεί διέλευση ρεύματος μέσα από το μικροαμπερόμετρο. Τα θερμικά αμπερόμετρα λειτουργούν σε ευρεία περιοχή συχνοτήτων από συνεχές ρεύμα (DC) έως άνω των 50 MHz.
Ένα πρόβλημα κατά τη χρήση του αμπερόμετρου είναι η ανάγκη να παρεμβάλλεται στο κύκλωμα. Σε κυκλώματα εναλλασσόμενου ρεύματος αυτό μπορεί να αποφευχθεί με την χρήση ενός μετασχηματιστή ρεύματος, ο οποίος μετατρέπει το μαγνητικό πεδίο γύρω από έναν αγωγό σε ένα μικρό ρεύμα, το οποίο μπορεί να μετρηθεί εύκολα με ένα συνηθισμένο αμπερόμετρο σε αρκετή απόσταση από τον αγωγό ενώ παράλληλα εξασφαλίζεται ηλεκτρική απομόνωση. Με παρόμοιο τρόπο, αμπερόμετρα χωρίς επαφή, κατάλληλα για συνεχές και για εναλλασσόμενο ρεύμα, κατασκευάζονται χρησιμοποιώντας αισθητήρες μαγνητικού πεδίου (Χαλλ).
Ιστορία.
Η σχέση μεταξύ του ηλεκτρικού ρεύματος, του μαγνητικού πεδίου και των δυνάμεων γύρω από αυτό διατυπώθηκε για πρώτη φορά από τον Χανς Κρίστιαν Έρστεντ, ο οποίος, το 1820, παρατήρησε ότι η βελόνα μίας πυξίδας απέκλινε από τον βορρά (που έπρεπε να δείχνει κανονικά) όταν τοποθετούταν δίπλα σε κάποιο καλώδιο που διαρρέονταν από ηλεκτρικό ρεύμα. Το γαλβανόμετρο χρησιμοποιούταν για τη μέτρηση του ρεύματος χρησιμοποιώντας την παραπάνω παρατήρηση, ενώ η απαραίτητη δύναμη επαναφοράς για την αποκατάσταση του δείκτη στο μηδέν προερχόταν από το μαγνητικό πεδίο της Γης. Έτσι όμως τα όργανα μέτρησης μπορούσαν να χρησιμοποιηθούν μόνο όταν ευθυγραμμίζονταν με το μαγνητικό πεδίο της Γης. Η ευαισθησία του οργάνου αυξήθηκε όταν προστέθηκαν ελατήρια στον μηχανισμό ώστε να δημιουργούν δυνάμεις επαναφοράς ανεξαρτήτως της θέσης του οργάνου.

</doc>
<doc id="59899" url="https://el.wikipedia.org/wiki?curid=59899" title="Ωμόμετρο">
Ωμόμετρο

Το Ωμόμετρο (Αγγλ. "Ohmmeter") είναι μια ηλεκτρική συσκευή που μετρά την ροή του ηλεκτρικού ρεύματος που περνάει μέσα από μία ηλεκτρική αντίσταση. Συνήθως εμπεριέχεται σε ένα πολύμετρο και δε συναντάται ως ξεχωριστό όργανο μέτρησης.
Το αρχικό σχέδιο ενός ωμόμετρου παρείχε μια μικρή μπαταρία εφαρμόζοντας μια τάση σε μια αντίσταση. Ένας ακριβέστερος τύπος ωμόμετρου έχει ένα ηλεκτρονικό κύκλωμα από το οποίο περνά σταθερό ρεύμα (Ι) μέσω της αντίστασης, και ένα άλλο κύκλωμα που μετρά την τάση (V) πέρα από την αντίσταση.

</doc>
<doc id="59903" url="https://el.wikipedia.org/wiki?curid=59903" title="Βολτόμετρο">
Βολτόμετρο

Το βολτόμετρο (Αγγλ. "voltmeter") είναι ένα όργανο που χρησιμοποιείται για τη μέτρηση της διαφοράς δυναμικού (ηλεκτρικής τάσης) μεταξύ δύο σημείων ενός ηλεκτρικού κυκλώματος. Το βολτόμετρο λειτουργεί με βάση τα μαγνητικά ή τα θερμικά αποτελέσματα του ηλεκτρικού ρεύματος. Αποτελείται από δύο ακροδέκτες Κ και Λ, οι οποίοι συνδέονται με τα σημεία του κυκλώματος μεταξύ των οποίων θέλουμε να μετρήσουμε τη διαφορά δυναμικού. Τα βολτόμετρα συνδέονται πάντα παράλληλα (σε διακλάδωση) σε ένα κύκλωμα και για τον λόγο αυτό έχουν μεγάλη εσωτερική αντίσταση σε σχέση με τά άλλα στοιχεία του κυκλώματος, ώστε να μην επηρεάζουν τα χαρακτηριστικά του. 
Ιδανικό ονομάζεται το βολτόμετρο το οποίο έχει άπειρη εσωτερική αντίσταση και η σύνδεσή του δεν επηρεάζει καθόλου το κύκλωμα.
Υπάρχουν αναλογικά (ηλεκτρομηχανικά) βολτόμετρα κινητού πηνίου (D'Arsonval) και ψηφιακά βολτόμετρα. Ειδικός τύπος είναι τα ηλεκτροστατικά βολτόμετρα για υψηλές τάσεις.
Σε κυκλώματα εναλλασσόμενου ρεύματος μέσης και υψηλής τάσεως τα βολτόμετρα συνδέονται μέσω μετασχηματιστή τάσεως. 

</doc>
<doc id="59906" url="https://el.wikipedia.org/wiki?curid=59906" title="Μπερνάρ-Μαρί Κολτές">
Μπερνάρ-Μαρί Κολτές

Ο Μπερνάρ-Μαρί Κολτές ("Bernard-Marie Koltès", 9 Απριλίου 1948 - 15 Απριλίου 1989) ήταν Γάλλος θεατρικός συγγραφέας.
Βιογραφία.
Ο Μπερνάρ-Μαρί Κολτές, γεννημένος σε μια μεσοαστική οικογένεια στο Μετζ το 1948, ανακαλύπτει για πρώτη φορά τη μαγεία του θεάτρου στα 20 χρόνια του, συγκλονισμένος από την ερμηνεία της ηθοποιού Μαρί Καζαρέ στη Μήδεια. Από τη στιγμή εκείνη ξεκινά να ασχολείται συστηματικά με τη συγγραφή θεατρικών έργων, εκδίδοντας τον μακρύ μονόλογο "Η νύχτα πριν από τα δάση", που ανέβηκε στο φεστιβάλ Αβινιόν το 1977.
Το θέατρο του Κολτές είναι μία συνεχόμενη αναζήτηση με θέμα την επικοινωνία των ανθρώπων και βρίσκεται σε αντίθεση με τη γενιά της οποίας δημιούργημα είναι το θέατρο του παραλόγου.
Τα έργα του Κολτές είναι από τα πλέον γνωστά και ο ίδιος βρίσκεται ανάμεσα στους πιο δημοφιλείς θεατρικούς συγγραφείς του κόσμου, έχοντας δει όλα τα δημιουργήματά του να ανεβαίνουν επί σκηνής. Τα ταξίδια του στην Αφρική, και η μάχη της Αφρικανικής κουλτούρας με αυτήν της Ευρώπης, τον εμπνέουν και γράφει το έργο "Μάχη νέγρου με σκύλους", ενώ μετά από ένα ταξίδι στην Αμερική γράφει τη "Δυτική αποβάθρα", που καταπιάνεται με την ιστορία δύο αδελφών σε μια ξένη κουλτούρα. Ο ψυχοπαθής δολοφόνος Ρομπέρτο Σούκο είναι η έμπνευση για το τελευταίο του έργο "Ρομπέρτο Σούκο". Πέθανε το 1989 στο Παρίσι από AIDS.

</doc>
<doc id="59907" url="https://el.wikipedia.org/wiki?curid=59907" title="Μουσταφά">
Μουσταφά

Κύριο μουσουλμανικό όνομα ιδίως στους Τούρκους. Είναι επίθετο από την αραβική γλώσσα που σημαίνει εκλεκτός και διαπρεπής. Μουσταφά ονομάζοταν ο Προφήτης των μουσουλμάνων Μωάμεθ.
Το όνομα αυτό χρησιμοποιείται από τους Τούρκους είτε μόνο του, είτε ακολουθούμενο άλλου οπότε και επέχει θέση επιθέτου.
Στην ελληνική γλώσσα ως μόνο όνομα λέγεται Μουσταφάς, αν όμως ακολουθεί και άλλο λέγεται Μουσταφά π.χ. Μουσταφά Κεμάλ. Με το όνομα αυτό φέρονται τέσσερις Σουλτάνοι της Οθωμανικής Αυτοκρατορίας οι:
Επίσης Μουσταφά λεγόταν ο πρωτότοκος γιος του Σουλειμάν Α' και της Μαχιντεβράν ο οποίος γεννήθηκε το 1515 και πεθανε το 1553.

</doc>
<doc id="59909" url="https://el.wikipedia.org/wiki?curid=59909" title="Μουσταφάς">
Μουσταφάς



</doc>
<doc id="59910" url="https://el.wikipedia.org/wiki?curid=59910" title="Κρήνη Τρικάλων">
Κρήνη Τρικάλων

Η Κρήνη είναι χωριό του νομού Τρικάλων. Ο πληθυσμός του χωριού ανέρχεται σήμερα στους 1090 κατοίκους. Οι κάτοικοί της Κρήνης ασχολούνται κυρίως με τη γεωργία και την κτηνοτροφία, που είναι η βασικότερη πηγή εσόδων τους. 
Γεωγραφικά, η Κρήνη Τρικάλων εκτείνεται στα ανατολικά του Νομού Τρικάλων και ειδικότερα στο 25ο χιλιόμετρο της Εθνικής Οδού Τρικάλων-Λάρισας, σε απόσταση 5 χιλιομέτρων από την Εθνική Οδό. Η συνολική έκταση του χωριού είναι 18.000 στρέμματα και έχει υψόμετρο 130 μέτρα. Συνορεύει ανατολικά με το Γριζάνο, δυτικά με την Οιχαλία, νότια με τον Κλοκοτό, νοτιοανατολικά με τη Φαρκαδόνα και βόρεια με το Αχλαδοχώρι.
Πρόκειται για ένα από τα παλαιότερα κατοικίσιμα χωριά της ευρύτερης περιοχής. Το χωριό μαρτυρείται τουλάχιστον από τη βυζαντινή εποχή, γεγονός που επιβεβαιώνει και η ύπαρξη του βυζαντινού Ναού του Αγίου Νικολάου, ο οποίος κατά τις έρευνες υπολογίζεται ότι χτίστηκε περίπου το 1200 μ.Χ. Σημαντικότερες της χρονολογίας κτίσεως του ναού έχουν χαρακτηριστεί οι εικονογραφίες του και γενικότερα ο εσωτερικός του διάκοσμος, με την εικόνα του θαύματος του Αγίου Ευσταθίου να είναι η μοναδική που διασώζεται Πανελλαδικά. 
Κατά την οθωμανική απογραφή του 1454-1455 μ.Χ., η Κρήνη αναφερόταν στις τούρκικες απογραφές ως Βοστίδι, ήταν καταγεγραμμένη ως Κεφαλοχώρι και είχαν απογραφεί πληθυσμιακά 99 οικογένειες. Εκτός από το Βυζαντινό Ναό του Αγίου Νικολάου, η Κρήνη είναι μεστή από εκκλησίες και παρεκκλήσια. Σύντομα μπορούν να απαριθμηθούν: ο ενοριακός Ναός των Αγίων Θεοδώρων που χτίστηκε το 1731 μ.Χ., το ξωκκλήσι των Αγίων Αναργύρων ( το οποίο και εορτάζεται την 1η Ιουλίου στο πανηγύρι του χωριού), η εκκλησία της Παναγίας, του Αγίου Αθανασίου και της Αγίας Αικατερίνης. 
Η Κρήνη περιβάλλεται από λόφους που δημιουργούν ένα φυσικό φρούριο. Στον περίβολο της εκκλησίας του Αγίου Νικολάου, που βρίσκεται σ’ ένα λόφο ανατολικά της Κρήνης, υπάρχει εδώ και κάποια χρόνια ένα άνετο πάρκο με πανοραμική θέα τόσο του χωριού όσο και του κάμπου. 
Στην ανατολική είσοδο του χωριού και ακριβώς κάτω από το ροδώνα του Αγίου Νικολάου βρίσκεται η τοποθεσία «Πλάτανος» και η οποία οφείλει την ονομασία της σ’ έναν αιωνόβιο πλάτανο που υπήρχε εκεί μέχρι πριν από κάποια χρόνια. Στο ίδιο σημείο βρίσκεται και μια πετρόχτιστη βρύση με τρεχούμενο πόσιμο νερό προερχόμενο από την υπόγεια πηγή του Ναού του Αγίου Νικολάου. 
Στο νότιο τμήμα απλώνεται ο κάμπος της Κρήνης συνολικής έκτασης 8.000 στρεμμάτων.
Στην Κρήνη δραστηριοποιείται και Πολιτιστικός Σύλλογος που απαριθμεί 200 μέλη, κυρίως νέους, και είναι ένας από τους πιο δραστήριους στην περιοχή. 
Τα τελευταία χρόνια ο Πολιτιστικός Σύλλογος έχει αρχίσει να δημιουργεί το δικό του Λαογραφικό Μουσείο, αναδεικνύοντας πτυχές του παρελθόντος, που κάποτε αποτελούσαν κομμάτι της καθημερινότητας. Ιστορία και Πολιτισμός βρίσκουν στέγη σε μία από τις αίθουσες του Δημοτικού Σχολείου της Κρήνης, που μετά τη συγχώνευσή του πέρασε κι αυτό στην ιστορία.

</doc>
<doc id="59915" url="https://el.wikipedia.org/wiki?curid=59915" title="Δίδυμη Γη">
Δίδυμη Γη

&lt;br&gt;
Στα πλαίσια ενός νοητού πειράματος ο Χίλαρι Πάτναμ, αναφέρθηκε σε ένα φανταστικό πλανήτη προκειμένου να υποστηρίξει ότι τα νοήματα των λέξεων «απλώς δεν βρίσκονται μέσα στο κεφάλι» αλλά ότι μέχρι ενός βαθμού εξαρτώνται από τον τρόπο με τον οποίο υπάρχουν τα πράγματα έξω από εμάς.
Το νοητό πείραμα.
Σύμφωνα με το νοητό πείραμα του Πάτναμ, μπορούμε να υποθέσουμε ότι υπάρχει κάπου στο διάστημα ένας πλανήτης όπως ακριβώς η Γη, μια δίδυμη Γη. Η διαφορά που υπάρχει είναι ότι οι λίμνες και τα ποτάμια της δίδυμης αυτής Γης περιέχουν ένα υγρό όμοιο με το νερό της Γης του οποίου η χημική σύνθεση δεν είναι όπως του νερού της Γης, Η2Ο, αλλά ΧΥΖ.
Έτσι όταν οι κάτοικοι της δίδυμης Γης προφέρουν ή γράφουν τη λέξη «νερό», δεν εννοούν ο,τι εννοούν οι κάτοικοι της Γης με τη λέξη «νερό». Για μεν τους κατοίκους της Γης «νερό» σημαίνει τη σύνθεση Η2Ο ενώ για τους κατοίκους της δίδυμης Γης «νερό» σημαίνει μια διαφορετική σύνθεση, ΧΥΖ.

</doc>
<doc id="59916" url="https://el.wikipedia.org/wiki?curid=59916" title="Αρχή της επαλήθευσης">
Αρχή της επαλήθευσης

Η αρχή της επαλήθευσης είναι θεωρία των φιλοσόφων του κύκλου της Βιέννης την οποία πρώτος εξέφρασε ο Τζουλς Άλφρεντ Αίερ, όπου «μια πρόταση θεωρείται ότι κυριολεκτικά έχει νόημα, εάν, και μόνον εάν, είναι αναλυτική ή είναι εμπειρικώς επαληθεύσιμη». Η αρχή της επαλήθευσης έχει δύο εναλλακτικές (ή τον συνδυασμό τους) τον εμπειρισμό (βιωματικότητα ή μη) και τον αναλυτικό στοχασμό ο οποίος στις μέρες μας είναι σχεδόν πάντα επιστημονικός (η ρητορική πειθώ δεν είναι επαρκώς αναλυτική).
Η Αρχή.
Ο Τζουλς Άλφρεντ Αίερ έκανε σαφές ότι η αρχή της επαληθευσιμότητας, αφορά μόνον σε προτάσεις γνωστικού περιεχομένου, δηλαδή σε προτάσεις που προβάλλονται ως αληθείς ή ως ψευδείς, γιατί υπάρχουν και εκφράσεις με τις οποίες ο ομιλητής δεν υποστηρίζει κάτι που είναι αλήθεια ή ψέμα, αλλά κάτι άλλο π.χ συναισθήματα.
Κατά τους εισηγητές της στοχεύει στην διασφάλιση του κύρους των προτάσεων της επιστήμης καθώς στόχος της επιστήμης είναι η κατοχύρωση της αλήθειας και η απεμπόληση του ψεύδους.
Με την εισαγωγή της αρχής της επαληθευσιμότητας οι φιλόσοφοι του κύκλου της Βιέννης ήταν να προστατεύσουν τις προτάσεις της επιστήμης από άλλες προτάσεις που προβάλλονται ως αληθείς ή ψευδείς χωρίς να πληρούν το κριτήριο της αναλυτικότητας ή της εμπειρικής διαπιστευσιμότητας.
Η πρόταση π.χ «Ο Θεός δημιούργησε τον κόσμο» που προβάλλεται από τους θεϊστές ως αληθής, βάσει της αρχής της επαληθευσιμότητας στερείται νοήματος, επειδή ούτε ως αναλυτική μπορεί να θεωρηθεί καθώς η άρνησή της «Ο Θεός δεν δημιούργησε τον κόσμο» δεν είναι αντιφατική, όπως απαιτεί μια αναλυτική πρόταση, ούτε ως εμπειρικώς επαληθεύσιμη μιας και κανείς ποτέ δεν παρατήρησε το Θεό να δημιουργεί τον κόσμο.
Όλες οι προτάσεις που χωρίς να είναι αναλυτικές ή εμπειρικώς επαληθεύσιμες προβάλλονται ως αληθείς συγκροτούν την κατηγορία των μεταφυσικών προτάσεων οι οποίες στερούνται νοήματος. Αυτές τις προτάσεις θέλησαν οι εισηγητές της επαληθευσιμότητας να απομακρύνουν από το πεδίο της επιστήμης.
Οι επιφυλάξεις.
Ωστόσο, μεταξύ των επιφυλάξεων που έχουν διατυπωθεί εν σχέση προς την ισχύ της αρχής της επαληθευσιμότητας, είναι το γεγονός ότι τόσο οι φυσικοί νόμοι, πάνω στους οποίους στηρίζονται οι επιστήμες, όσο και η ίδια η διατύπωση της αρχής της επαληθευσιμότητας δεν πληρούν το κριτήριο της αρχής της επαληθευσιμότητας.
Οι φυσικοί νόμοι αποτελούν αφενός συμπυκνωμένες περιγραφές της εμπειρίας του παρελθόντος αφετέρου προβλέψεις του μέλλοντος. Έτσι ο φυσικός νόμος π.χ. ότι ο ήλιος ανατέλλει κάθε πρωί, από τη μια πλευρά μεν περικλείει ο,τι ο εκάστοτε ομιλητής και κάθε άλλος άνθρωπος έχει παρατηρήσει έως τώρα – ότι δηλαδή κατά το παρελθόν ο ήλιος ανέτειλε κάθε πρωί- από την άλλη δε πλευρά σημαίνει ότι και στο μέλλον ο ήλιος θα πρέπει να συνεχίσει να ανατέλλει κάθε πρωί.
Η πρόβλεψη αυτή όμως έχει ισχύ υπό την προϋπόθεση ότι είναι αληθής η αρχή της ομοιομορφίας της φύσης, ωστόσο, κατά τους εισηγητές του κριτηρίου της επαληθευσιμότητας θα πρέπει να θεωρηθεί ως μια μεταφυσική και ως εκ τούτου στερουμένου νοήματος αφού ούτε αναλυτική ούτε εμπειρικά επαληθεύσιμη είναι. 
Η ίδια διατύπωση εξάλλου, της αρχής της επαληθευσιμότητας σύμφωνα με την οποία «μια πρόταση θεωρείται ότι κυριολεκτικά έχει νόημα, εάν, και μόνον εάν, είναι αναλυτική ή είναι εμπειρικώς επαληθεύσιμη» δεν μπορεί να θεωρηθεί αναλυτική ή εμπειρικώς επαληθεύσιμη και ως εκ τούτου βάσει του ίδιου του κριτηρίου της επαληθευσιμότητας που εισηγήθηκαν οι φιλόσοφοι του κύκλου της Βιέννης, στερείται νοήματος.

</doc>
<doc id="59918" url="https://el.wikipedia.org/wiki?curid=59918" title="Αχίτων">
Αχίτων

Η λέξη αχίτων στη καθαρεύουσα σημαίνει γενικά ο φερόμενος χωρίς χιτώνα.
Στο πληθυντικό Αχίτωνες ονομάσθηκαν οι φιλελεύθεροι Ισπανοί που το 1820 προκάλεσαν επανάσταση κατά του Φερδινάνδου Ζ΄.
Στην Αθήνα όμως, μνημειώδες έχει μείνει το ομώνυμο χαριτωμένο ποίημα του Τιμολέοντα Αμπελά που όλοι οι στίχοι του είναι ομοιοκατάληκτοι κατά το "αχίτων".

</doc>
<doc id="59919" url="https://el.wikipedia.org/wiki?curid=59919" title="Λεον Βαλρας">
Λεον Βαλρας



</doc>
<doc id="59920" url="https://el.wikipedia.org/wiki?curid=59920" title="Θόδωρος Ρουσόπουλος">
Θόδωρος Ρουσόπουλος



</doc>
<doc id="59928" url="https://el.wikipedia.org/wiki?curid=59928" title="Αγγλοσάξονες">
Αγγλοσάξονες

Με τον όρο Αγγλοσάξονες (αγγλικά: "Anglo-Saxons") περιγράφεται μια ομάδα λαών γερμανικής καταγωγής, οι οποίοι κατά τη διάρκεια του δεύτερου μισού του 5ου μ.Χ. αιώνα, ξεκινώντας από την ευρύτερη περιοχή της βόρειας Γερμανίας, εισέβαλαν στα Βρετανικά νησιά υποτάσσοντας τους ντόπιους κελτικούς πληθυσμούς. Πιο συγκεκριμένα, στην ομάδα αυτή περιλαμβάνονται οι Άγγλοι, οι Σάξονες και οι Γιούτοι. Οι Άγγλοι, όπως και οι γείτονές τους Σάξονες, ξεκίνησαν από την περιοχή Σλέσβιχ-Χόλσταϊν στο νότιο ήμισυ της χερσονήσου της Γιουτλάνδης (βορειότερο άκρο της σημερινής Γερμανίας), ενώ οι Γιούτοι κατοικούσαν στο βόρειο ήμισυ της χερσονήσου της Γιουτλάνδης (τμήμα της σημερινής Δανίας).
Ως αγγλοσαξονική ορίζεται η περίοδος της βρετανικής ιστορίας από την αρχική εγκατάσταση των Αγγλοσαξόνων (περίπου 450 μ.Χ.) μέχρι τη νορμανδική κατάκτηση (1066 μ.Χ.), περίοδος μέσα στην οποία συντελείται βαθμιαία η ομογενοποίηση των γερμανικών με τα κελτικά/βρετανικά φύλα και η δημιουργία του Αγγλικού Έθνους. 
Ιστορία.
Στις αρχές του 5ου μ.Χ. αιώνα, το δυτικό τμήμα της Ρωμαϊκής Αυτοκρατορίας αντιμετωπίζει μεγάλα προβλήματα από τις επιδρομές βαρβαρικών λαών και ουσιαστικά βρίσκεται στο τελευταίο στάδιο πριν από την κατάρρευσή του. Το 410 μ.Χ. αποσύρονται από τη Βρετανία τα τελευταία ρωμαϊκά στρατεύματα, για να ενισχύσουν την άμυνα της Ρώμης ενάντια στους Βησιγότθους. Την εποχή αυτή, η οποία σε γενικές γραμμές συμπίπτει χρονικά με την άφιξη των πρώτων Αγγλοσαξόνων, οι κύριοι κάτοικοι των νησιών είναι λαοί κελτικής προέλευσης, όπως οι Σκώτοι και οι Πίκτοι στον βορρά, και οι Βρετανοί καθώς και κάποιοι εναπομείναντες ρωμαϊκοί πληθυσμοί στον νότο. Οι λαοί αυτοί, μετά την απόσυρση των ρωμαϊκών λεγεώνων άρχισαν να συγκρούονται μεταξύ τους. Στη σύγκρουση αυτή, οι Βρετανοί με τη βοήθεια μισθοφόρων από τις νεοφερμένες γερμανικές φυλές κατάφεραν να αντιμετωπίσουν τους Πίκτους και τους Σκώτους. Ωστόσο, οι Αγγλοσάξονες, μετά τη νίκη τους αυτή και αφού δεν έμειναν ικανοποιημένοι από τα εδάφη που έλαβαν ως αποζημίωση, βρήκαν κάποιο πρόσχημα και εγκατέλειψαν τους Βρετανούς συμμαχώντας με τους Πίκτους. Από το σημείο αυτό, αρχίζουν να κατακτούν σταδιακά την ενδοχώρα. Η κατάκτηση αυτή θα είναι μια αργή διαδικασία που θα διαρκέσει πάνω από έναν αιώνα.
Επταρχία.
Στις περιοχές όπου εγκαταστάθηκαν οι Άγγλοι, δηλαδή βόρεια, βορειοανατολικά και κεντρικά της σημερινής Αγγλίας, δημιουργήθηκαν αργότερα τα βασίλεια της Μερκίας, της Νορθουμβρίας και της Ανατολικής Αγγλίας. Οι Σάξονες εγκαταστάθηκαν κυρίως στο νότιο τμήμα του νησιού, όπου αργότερα προέκυψαν τα βασίλεια Έσσεξ, Σάσσεξ και Ουέσσεξ. Τέλος, η περιοχή που κατείχαν οι Γιούτοι στο νοτιοανατολικό άκρο της Αγγλίας θα μετεξελιχθεί στο βασίλειο του Κεντ. Αυτά τα επτά βασίλεια αποτέλεσαν την επονομαζόμενη "Αγγλοσαξονική Επταρχία".
Κατά την άφιξή τους στη Βρετανία οι αγγλοσαξονικοί λαοί έφεραν μαζί τις παγανιστικές συνήθειές τους εκτοπίζοντας τους εκχριστιανισμένους πληθυσμούς προς την περιοχή της σημερινής Ουαλίας. Ωστόσο, σύντομα η κατάσταση αναστράφηκε και ξεκίνησε η διαδικασία εκχριστιανισμού τους, η οποία ακολούθησε δύο διαφορετικές πορείες: Η πρώτη ξεκίνησε από την Κελτική Εκκλησία, η οποία με έδρα την Ιρλανδία, τη Σκωτία και την Ουαλία έδρασε ιεραποστολικά από τον 5ο έως τον 7ο μ.Χ. αιώνα. Από τη μονή της Αϊόνα, που ιδρύθηκε το 563 μ.Χ. από τον Άγιο Κολούμπα, ξεκίνησαν ιεραποστολές για τον προσηλυτισμό των ειδωλολατρών Αγγλοσαξόνων με κατεύθυνση από βορρά προς νότο. Στα πλαίσια των ιεραποστολών αυτών, ο βασιλιάς της Νορθουμβρίας Όσβαλντ ασπάσθηκε τον χριστιανισμό. Το δεύτερο κύμα εκχριστιανισμού προήλθε από τη Ρωμαιοκαθολική Εκκλησία και ακολούθησε αντίθετη κατεύθυνση ξεκινώντας από το νότο. Ο πάπας Γρηγόριος Α' έστειλε τον βενεδικτίνο μοναχό Αυγουστίνο στην αυλή του βασιλιά του Κεντ Έθελμπερτ, του οποίου η σύζυγος ήταν χριστιανή, για να προσηλυτίσει τους Αγγλοσάξονες. Η πόλη του Καντέρμπουρυ έγινε έδρα της ρωμαιοκαθολικής ιεραποστολής και έδρα αρχιεπισκοπής με πρώτο αρχιεπίσκοπο τον Αυγουστίνο, ο οποίος έμεινε γνωστός ως Αυγουστίνος του Καντέρμπερι. Ανάμεσα στα δύο ρεύματα εκχριστιανισμού δημιουργήθηκαν αρκετές διαφορές. Η Εκκλησία της Αϊόνα, αφού προσηλύτισε τους Αγγλοσάξονες, διαφοροποιήθηκε από τη Ρώμη αναπτύσσοντας δικές της θεωρίες, παρόμοιες με τα δόγματα των Ανατολικών Ορθοδόξων Εκκλησιών. Έτσι, οι Κέλτες παρέμεναν πιστοί στην αρχική παράδοση για τον εορτασμό του Πάσχα, τον οποίο είχε αναθεωρήσει η Ρώμη, και χρησιμοποιούσαν την ελληνική και όχι τη λατινική γλώσσα στις τελετουργίες τους. Η κατάσταση ξεκαθάρισε το 664 μ.Χ. στη Σύνοδο του Γουίτμπι, όπου έλαβε χώρα η μεγαλύτερη διαμάχη μεταξύ των αντιπροσώπων της Κελτικής και της Ρωμαϊκής Εκκλησίας. Σε αυτήν τα αγγλοσαξονικά βασίλεια απέρριψαν την Κελτική Εκκλησία και επέλεξαν τη Ρωμαϊκή, με αποτέλεσμα η ρωμαϊκή επιρροή να επεκταθεί βαθμιαία στις κελτικές χώρες: Κορνουάλη, Βρετάνη, Νήσος του Μαν, Ιρλανδία και Σκωτία.

</doc>
<doc id="59934" url="https://el.wikipedia.org/wiki?curid=59934" title="Ομαλός Χανίων">
Ομαλός Χανίων

Το οροπέδιο του Ομαλού Χανίων βρίσκεται σε απόσταση 38 χιλιομέτρων από τα Χανιά σε ύψος 1100 μέτρων στα Λευκά Όρη. Έχει έκταση 15 τετραγωνικών χιλιομέτρων και το μεγαλύτερο μέρος του ανήκει στους κατοίκους της Κοινότητας Λάκκων . Επί τουρκοκρατίας ήταν άντρο επαναστατών. Μόνο δυο φορές κατάφεραν οι Τούρκοι να φθάσουν ως εκεί και για λίγες μέρες, κατά την αποτυχούσα επανάσταση των ετών 1886 - 1888 (επανάσταση των χιλίων ημερών). Από τον Ομαλό πηγάζει το γνωστό επαναστατικό άσμα: Πότε θα κάνει ξαστεριά πότε θα Φλεβαρίσει να πάρω το τουφέκι μου...να κατεβώ στον Ομαλό... Εχει τρεις εισόδους μια από την πλευρά των Λάκκων (πόρος), μιά από την πλευρά των Σφακιών (ξυλόσκαλο από όπου αρχίζει και το γνωστό Φαράγγι της Σαμαριάς, και μια από την πλευρά του Ομαλού. 
Κλίμα.
Το κλίμα που επικρατεί στην περιοχή του Ομαλού έχει τα χαρακτηριστικά και του μεσογειακού κλίματος και του ηπειρώτικού, με την θερμοκρασία κατά τους χειμερινούς μήνες να κυμαίνεται από τους 3⁰C έως και τους 10⁰C, και το καλοκαίρι από τους 12⁰C έως και τους 28⁰C, κατά τους μήνες Απρίλιο έως και Νοέμβριο ο καιρός είναι ηλιόλουστος, με ελάχιστες μέρες βροχής μικρής διαρκείας αλλά μεγάλης έντασης, αντιθέτως τον χειμώνα επικρατεί ολικό ψύχος, το χιόνι κάνει πολύ συχνά την εμφάνιση του σε πολύ μεγάλες ποσότητες η οποίες ορισμένες φορές ξεπερνάνε τα 2 μέτρα. Η χαμηλότερη θερμοκρασία που καταγράφηκε ποτέ ήταν στις (13 Φεβρουαρίου 2004) -14⁰C, και η υψηλότερη 36,5⁰C.

</doc>
<doc id="59941" url="https://el.wikipedia.org/wiki?curid=59941" title="Αρχίδαμος Α΄">
Αρχίδαμος Α΄

Ο Αρχίδαμος Α' ήταν βασιλιάς της Σπάρτης (π.600 - π.575 π.χ.). Ήταν από το γένος των Ευρυποντιδών, 12ος απόγονος του Προκλή.
Διαδέχθηκε τον πατέρα του Αναξίδαμο. Κατά τη βασιλεία του, η Σπάρτη διατήρησε φιλικές σχέσεις με τις γειτονικές της πόλεις. Τον διαδέχθηκε ο υιός του Αγασικλής.

</doc>
<doc id="59951" url="https://el.wikipedia.org/wiki?curid=59951" title="Φέρντιναντ Λασάλ">
Φέρντιναντ Λασάλ



</doc>
<doc id="59952" url="https://el.wikipedia.org/wiki?curid=59952" title="Αρχίδαμος Β΄">
Αρχίδαμος Β΄

Ο Αρχίδαμος Β' ήταν βασιλιάς της αρχαίας Σπάρτης. Ανήκε στο βασιλικό γένος των Ευρυποντιδών.
Γιος του Ζευξιδάμου διαδέχθηκε στο θρόνο τον παππού του Λεωτυχίδα όταν εκείνος εξορίστηκε, καθώς ο πατέρας του είχε ήδη πεθάνει. Διακρίθηκε κατά τον φοβερό σεισμό της Σπάρτης το 464 π.Χ., στο τέταρτο έτος της Βασιλείας του. Τότε οδήγησε τον λαό του έξω από την πόλη με την δικαιολογία της αιφνίδιας επίθεσης από κάποιο εχθρό με αποτέλεσμα να τον σώσει από τις συνέπειες της καταστροφής του κύριου σεισμού που ακολούθησε. Η ενέργεια αυτή του Αρχίδαμου θεωρείται μέχρι σήμερα η αρχαιότερη ιστορική πρόβλεψη σεισμού καθώς και μέτρο αντισεισμικής προστασίας. Όμως μετά τον σεισμό εκείνο ο Αρχίδαμος αντιμετώπισε τον ξεσηκωμό των ειλώτων που είχαν σπεύσει να επωφεληθούν του σεισμού, καθώς και εκείνο των περιοίκων και Μεσσηνίων.
Κατά περιγραφή του Θουκυδίδη (ΙΙ-13,1) όταν κάποτε ήταν φιλοξενούμενος του Περικλή επέδειξε πνεύμα συνδιαλλαγής και φιλειρηνικές διαθέσεις κατά τις προηγηθείσες του Πελοποννησιακού πολέμου διαπραγματεύσεις. Κατηγορήθηκε μάλιστα στη Σπάρτη, ενώ είχε ληφθεί απόφαση έναρξης εχθροπραξιών, ότι εκείνος συνέχεια ολιγωρούσε και ανέβαλε την έναρξη του πολέμου, είτε προφασιζόμενος θρησκευτικές εορτές, είτε με την ελπίδα ότι οι Αθηναίοι θα ήταν περισσότερο υποχωρητικοί.
Παρέμεινε όμως αρχηγός των Λακεδαιμονίων μέχρι και το τρίτο έτος του πολέμου εκείνου όταν το δεύτερο έτος εισέβαλε τελικά στην Αττική, το δε τρίτο προχώρησε, αντί των Αθηνών, στη Βοιωτία όπου και κυρίευσε τις Πλαταιές. Όμως στο τρίτο αυτό έτος αντικαταστάθηκε από τον συμβασιλέα Πλειστοάνακτα. Λίγο αργότερα όταν πέθανε, κατά τον χειμώνα του 427-426 π.Χ. την θέση του ανέλαβε ο γιος του Άγις Β΄.
Δείτε επίσης.
Αρχιδάμειος πόλεμος
ΒΙΒΛΙΟΓΡΑΦΙΑ.
Ραμού-Χαψιάδη, Ά., "Αρχίδαμος ο Ζευξιδάμου και η εξωτερική πολιτική της Σπάρτης επί της βασιλείας του (διατριβή επί υφηγεσίᾳ)", Αθήναι, 1978.

</doc>
<doc id="59956" url="https://el.wikipedia.org/wiki?curid=59956" title="Καίνιξμπεργκ">
Καίνιξμπεργκ



</doc>
<doc id="59960" url="https://el.wikipedia.org/wiki?curid=59960" title="Opel Performance Center">
Opel Performance Center

To Opel Performance Center (OPC) είναι υποκατάστημα του γερμανικής αυτοκινητοβιομηχανίας Opel (θυγατρικής εταιρίας της αμερικάνικης General Motors έως τον Μάρτιο του 2017 και στη συνέχεια του Ομίλου PSA). Το OPC ιδρύθηκε το 1997 με σκοπό να επιτηρεί τις αγωνιστικές δραστηριότητες της Opel και να αναπτύξει τις αποδόσεις κάποιων εκ των εκδόσεων των οχημάτων Opel. Ο ρόλος της είναι παρόμοιος με της HSV στην Holden όπως επίσης της Special Vehicle Team με την Ford.
Εμπορικά μοντέλα της OPC.
Τα οχήματα που αναπτύσσονται από την OPC πωλούνται κάτω από το εμπορικό σήμα Opel, ως ειδικές εκδόσεις των τυποποιημένων οχημάτων της Opel. Είναι χαρακτηριστικά χρωματισμένα με μια ιδιαίτερη σκιά μπλε χρώματος (αν και σε άλλα χρώματα έχουν διατεθεί στην αγορά) και φέρουν το χαρακτηριστικό σήμα "OPC". Κύριοι ανταγωνιστές τους στην Ευρώπη φέρονται να είναι οι εκδόσεις ST των ευρωπαϊκών Ford.
Έως το 2012, η OPC έχει αναπτύξει τα εξής μοντέλα της Opel:
παραγωγής πλέον)
πλέον)
Πρότυπα οχήματα της OPC.
Στα εννέα χρόνια ύπαρξης η OPC παρουσίασε τα εξής πρότυπα οχήματα:

</doc>
<doc id="59964" url="https://el.wikipedia.org/wiki?curid=59964" title="Ιλάειρα">
Ιλάειρα

Η Ιλάειρα ήταν κόρη του βασιλιά της Μεσσηνίας Λεύκιππου και αδελφή της Φοίβης. Οι Ιλάειρα και Φοίβη απήχθησαν από τους Διόσκουρους Κάστορα και Πολυδεύκη. Οι Ιλάειρα και Φοίβη ήταν ξαδέλφια των Διόσκουρων, και την εποχή της απαγωγής, ήταν ήδη αρραβωνιασμένες με τους Ίδα και Λυγκέα, επίσης ξαδέλφια τους (γιούς του αδελφού του Λεύκιππου, Αφαρέα).
Αποτέλεσμα της απαγωγής ήταν ο πόλεμος μεταξύ των Ίδα και Λυγκέα κατά Κάστορα και Πολυδεύκη, στον οποίο βρήκαν άδοξο τέλος οι Διόσκουροι.

</doc>
<doc id="59966" url="https://el.wikipedia.org/wiki?curid=59966" title="ΔΝΤ">
ΔΝΤ



</doc>
<doc id="59967" url="https://el.wikipedia.org/wiki?curid=59967" title="IMF">
IMF



</doc>
<doc id="59969" url="https://el.wikipedia.org/wiki?curid=59969" title="Διθύραμβος">
Διθύραμβος

Ο Διθύραμβος ήταν αυτοσχέδιο χορικό, λατρευτικό και θρησκευτικό άσμα, προς την λατρεία του Διονύσου.
Περιγραφή.
Ψαλλόταν από ομάδα πενήντα ανδρών ή γυναικών, μεταμφιεσμένων ίσως σε τράγους με την συνοδεία αυλού, χορεύοντας γύρω από τον βωμό του. Επίσης ο πρώτος των χορευτών, ο εξάρχων απέδιδε και κάποια αφήγηση σχετικά με την ζωή του θεού. 
Το θέμα αρχικά ήταν η γένεση του Βάκχου, ενώ στην συνέχεια το πλαίσιο έγινε ευρύτερο. Πιστεύεται πως η λέξη προήλθε από: α) τον "Διθύραμβο" Διόνυσο, που γεννήθηκε δύο φορές, μια από την Σέμελη και μια από τον μηρό του Δία και β) δις-θύρα-βαίνω. Η εξέλιξή του οδήγησε στη γένεση της τραγωδίας, σύμφωνα με το θεωρητικό μοντέλο της δημιουργίας του δράματος του Αριστοτέλη. Με τα χρόνια εξελίχθηκε από λατρευτικό τραγούδι σε ξεχωριστό λυρικό και χορευτικό καλλιτεχνικό είδος.
Πατέρας αυτής της εξέλιξης θεωρείται ο Αρίων (Μύθημνα, Λέσβος) που ήταν ο πρώτος που συνέθεσε τον διθύραμβο, του έδωσε λυρική μορφή και αφηγηματικό περιεχόμενο και παρουσίασε τους χορευτές μεταμφιεσμένους σε Σατύρους (δηλαδή με χαρακτηριστικά τράγου) για αυτό και ονομάστηκε «ευρετής του τραγικού τρόπου» επιβεβαιωμένο από το λεξικό Σούδα.
Αργότερα ο Θέσπης (Ικαρία) στην θέση του εξάρχοντα εισήγαγε και τον υποκριτή ηθοποιό ο οποίος έκανε διάλογο με τον χορό, συνέπεια αυτής της καινοτομίας ήταν η γέννηση της τραγωδίας στην Αττική.
Σήμερα διασώζονται διθύραμβοι του Βακχυλίδη.
Επιγραφή.
Χορηγική ανάθεση Τρίποδα για Νίκη στο Διθύραμβο (2ος αι. μ.Χ.)
Πηγή: Epigraphy.packhum.org
Αναφορές από την Αρχαία Ελληνική Γραμματεία.
Πηγή: *Από Βικιθήκη ΕΥΡΙΠΙΔΗΣ - Βάκχαι 519-529

</doc>
<doc id="59970" url="https://el.wikipedia.org/wiki?curid=59970" title="Ρένια Λουϊζίδου">
Ρένια Λουϊζίδου



</doc>
<doc id="59978" url="https://el.wikipedia.org/wiki?curid=59978" title="Horst Köhler">
Horst Köhler



</doc>
<doc id="59982" url="https://el.wikipedia.org/wiki?curid=59982" title="Συνταγματική Μοναρχία">
Συνταγματική Μοναρχία

Η Συνταγματική μοναρχία είναι μια μορφή πολιτεύματος που καθιερώνεται στο πλαίσιο ενός συνταγματικού συστήματος που αναγνωρίζει έναν εκλεγμένο ή κληρονομικό μονάρχη ως αρχηγό κράτους, σε αντιδιαστολή με μια απόλυτη μοναρχία, όπου ο μονάρχης διατηρεί την απόλυτη εξουσία. Η διαδικασία της διακυβέρνησης και του νόμου μέσα σε μια συνταγματική μοναρχία είναι συνήθως πολύ διαφορετική από αυτήν που παρατηρείται σε μια απόλυτη μοναρχία. 
Οι σύγχρονες συνταγματικές μοναρχίες εφαρμόζουν συνήθως την έννοια trias politica ή «το χωρισμό των δυνάμεων», όπου ο μονάρχης είτε είναι ανώτατη Αρχή του εκτελεστικού κλάδου είτε έχει απλά έναν εθιμοτυπικό ή συμβολικό ρόλο και επί των τριών βασικών λειτουργιών μας Πολιτείας.
Στις Συνταγματικές Μοναρχίες υπάρχει Πρωθυπουργός ως Πρόεδρος της Κυβέρνησης και ασκεί εκτελεστική εξουσία, αλλά ο Μονάρχης εξακολουθεί να έχει πολιτικές , εκτελεστικές, εξουσίες τις οποίες μπορεί να χρησιμοποιήσει σύμφωνα με τις δυνατότητες που του παρέχουν σχετικά άρθρα του υφιστάμεου Συντάγματος.
Έχουν υπάρξει Συνταγματικές Μοναρχίες με χαρακτήρα φασιστικό (ή σχεδόν-φασιστικά), όπως συνέβη στην Ιταλία, Ιαπωνία και Ισπανία, ή και με στρατιωτικές δικτατορίες, όπως είναι αυτήν την περίοδο η περίπτωση στην Ταϊλάνδη.
Ιστορικά οι Συνταγματικές Μοναρχίες είναι η εξέλιξη των Απόλυτων Μοναρχιών και εξελίσονται συνήθως σε Βασιλευόμενες Κοινοβουλευτικές Δημοκρατίες και σπανιότερα σε κάποιο τύπο αβασίλευτης δημοκρατίας (Προεδρευόμενη ή Προεδρική Δημοκρατία).
Συνταγματικές Μοναρχίες σήμερα είναι:

</doc>
<doc id="59983" url="https://el.wikipedia.org/wiki?curid=59983" title="Διεθνές Νομισματικό Ταμείο">
Διεθνές Νομισματικό Ταμείο

Το Διεθνές Νομισματικό Ταμείο (ΔΝΤ) (αγγλικά: "International Monetary Fund - IMF", προφέρεται "Άι Εμ Εφ", γαλλικά: "Fonds Monetaire International - FMI"), είναι ένας διεθνής οργανισμός ο οποίος επιβλέπει το παγκόσμιο χρηματοπιστωτικό σύστημα παρακολουθώντας τις συναλλαγματικές ισοτιμίες και τα ισοζύγια πληρωμών και προσφέροντας οικονομική και τεχνική βοήθεια όταν του ζητηθεί. Το ΔΝΤ ιδρύθηκε στις 27 Δεκεμβρίου του 1945 όπως κυρώθηκε στο Φεκ 315 και τον Αναγκαστικό Νόμο 766 στην Ουάσιγκτον, την πρωτεύουσα των ΗΠΑ κατόπιν συνομολόγησης 29 Χωρών που είχαν συμβάλει στο 80% του κεφαλαίου. Η ίδρυση του Οργανισμού αυτού είχε προπαρασκευαστεί κατά τη Διεθνή Νομισματική και Χρηματοδοτική Συνδιάσκεψη που συνήλθε στο Μπρέτον Γουντς, του Νιου Χάμσαϊρ των ΗΠΑ, ενάμισι χρόνο πριν, από 1ης Ιουλίου μέχρι 22 Ιουλίου του 1944. Έδρα του Οργανισμού ορίσθηκε η Ουάσιγκτον, ως πρωτεύουσα της χώρας με το μεγαλύτερο ποσοστό συμμετοχής.
Σκοποί του ΔΝΤ.
Κύριος σκοπός του εν λόγω οργανισμού είναι η προώθηση της διεθνούς νομισματικής συνεργασίας μεταξύ των κρατών-μελών με ισόρροπη ανάπτυξη του διεθνούς εμπορίου. Για τον σκοπό αυτό προωθούνται συγκεκριμένα μέτρα, ή οσάκις κρίνεται αναγκαίο αποφασίζονται ιδιαίτερα μέτρα, μεταξύ των οποίων είναι:
Διοικητική διάρθρωση ΔΝΤ.
Ανώτατο διοικητικό όργανο του ΔΝΤ είναι το λεγόμενο «Συμβούλιο των Διοικητών» στο οποίο εκπροσωπείται κάθε κράτος μέλος μ΄ ένα Διοικητή και έναν αναπληρωματικό για πέντε συνεχή έτη. Το Συμβούλιο αυτό συνέρχεται μία φορά ετησίως στη λεγόμενη "Τακτική Σύνοδο". Κατά τη διάρκεια της συνόδου αυτής εγκρίνονται τα πεπραγμένα του Οργανισμού, εκλέγονται νέοι διευθυντές, ενώ λαμβάνονται διάφορες αποφάσεις όπως π.χ. τυχόν αλλαγή ισοτιμιών, περί εισόδου νέων μελών, κ.λπ. Πολλές από τις εξουσίες του Συμβουλίου των διοικητών έχουν σήμερα μεταβιβαστεί στο Εκτελεστικό Συμβούλιο που αποτελεί τον αμέσως υφιστάμενο όργανο του ΔΝΤ. 
Ο Διοικητικός Διευθυντής του Συμβουλίου προΐσταται του Εκτελεστικού Συμβουλίου καθώς και όλου του προσωπικού του Οργανισμού που υπολογίζεται περίπου στα 4000 άτομα από 180 και πλέον χώρες. 
Σημειώνεται ότι το Εκτελεστικό Συμβούλιο ασχολείται κυρίως με θέματα τρέχουσας φύσεως του Οργανισμού αφού για τα σημαντικότερα επιλαμβάνεται το Συμβούλιο των Διοικητών.
Συστήματα Διάχυσης Δεδομένων (DDS).
Το 1995 το Διεθνές Νομισματικό Ταμείο (ΔΝΤ) άρχισε να εργάζεται για τη δημιουργία προτύπων διάχυσης δεδομένων (data dissemination) με στόχο να καθοδηγήσει τις χώρες-μέλη του ΔΝΤ να δημοσιοποιούν στο κοινό τα οικονομικά τους στοιχεία. Η Διεθνής Νομισματική και Οικονομική Επιτροπή (ΔΝΟΕ) προσυπέγραψε τα πρότυπα, τα οποία χωρίζονται σε δύο συστήματα: το Σύστημα Διάχυσης Γενικών Δεδομένων (GDDS - General Data Dissemination System) και το Πρότυπο Διάχυσης Ειδικών Δεδομένων (SDDS - Special Data Dissemination Standard).
Το Εκτελεστικό Συμβούλιο του ΔΝΤ ενέκρινε τα SDDS και GDDS το 1996 και το 1997 αντίστοιχα, ενώ ακολούθησαν τροποποιήσεις οι οποίες εκδόθηκαν στον αναθεωρημένο "Οδηγό στο Σύστημα Διάχυσης Γενικών Δεδομένων" (Guide to the General Data Dissemination System). Το σύστημα απευθύνεται κυρίως σε στατιστικολόγους και στοχεύει να βελτιώσει πολλές πτυχές στα στατιστικά συστήματα των χωρών.
Μέλη του ΔΝΤ.
Μέλη του ΔΝΤ γίνονται δεκτά μόνο ελεύθερες και κυρίαρχες χώρες. Το 2000 τα μέλη του ΔΝΤ αριθμούσαν 182 (χώρες) ενώ σήμερα (2020) έχουν αυξηθεί κατά 8 και ανέρχονται σε 190 μέλη. 
Στα συστήματα παρακολούθησης των οικονομιών, συνεισφέρουν στατιστικά δεδομένα χωρίς να είναι μέλη του ΔΝΤ, και τα εξής κράτη και περιοχές:
Δεν είναι μέλη του ΔΝΤ επίσης οι εξής έξι χώρες: 
Κριτήρια για ένταξη.
Οποιαδήποτε χώρα μπορεί να ζητήσει να γίνει μέλος του ΔΝΤ. Η αίτηση θα εξεταστεί πρώτα από το Εκτελεστικό Συμβούλιο του ΔΝΤ, το οποίο θα υποβάλει έκθεση στο Διοικητικό Συμβούλιο του ΔΝΤ με εισηγήσεις. Οι εισηγήσεις αφορούν το μερίδιο που αναλογεί (quota) στο υποψήφιο μέλος, τον τρόπο πληρωμής της συνδρομής, και άλλους όρους και προϋποθέσεις για ένταξη. Αφού το Διοικητικό Συμβούλιο εγκρίνει την έκθεση, η αιτούσα χώρα οφείλει να λάβει τα απαραίτητα νομικά μέτρα σύμφωνα με τη δική της νομοθεσία ώστε να μπορέσει να υπογράψει τη σχετική συμφωνία με το ΔΝΤ και να εκπληρώσει τις υποχρεώσεις της ως μέλος.
Το μερίδιο (quota) ενός μέλους του ΔΝΤ καθορίζει τη συνδρομή που πρέπει να πληρώνει, το βάρος της ψήφου του, την πρόσβαση σε χρηματοδοτήσεις από το ΔΝΤ, και το μερίδιό του σε Special Drawing Rights. Ένα μέλος δεν μπορεί μονομερώς να αυξήσει το μερίδιό του - η οποιαδήποτε αύξηση πρέπει πρώτα να εγκριθεί από το Εκτελεστικό Συμβούλιο. Για παράδειγμα, το 2001 δεν επιτράπηκε στην Κίνα να αυξήσει το μερίδιό της όσο επιθυμούσε, ώστε να παραμείνει στο επίπεδο της μικρότερης οικονομίας των G7 (Καναδάς). Έκτοτε, η συνεισφορά της έχει αυξηθεί μόνο ελαφρώς.
Από το 2006 διεξάγεται συζήτηση για αλλαγές στον τρόπο ψήφισης, ώστε να γίνεται πιο δίκαια.
Βοήθεια και μεταρρυθμίσεις.
Η βασική αποστολή του ΔΝΤ είναι να παρέχει τεχνική και οικονομική βοήθεια σε χώρες που βρίσκονται σε πολύ δύσκολη οικονομική κατάσταση. Χώρες-μέλη που έχουν πρόβλημα με το ισοζύγιο πληρωμών μπορούν να ζητήσουν δάνεια και βοήθεια στη διαχείριση της εθνικής τους οικονομίας. Για να δοθεί η βοήθεια απαιτείται συνήθως από τις χώρες αυτές να προβούν σε μεταρρυθμίσεις (οι οποίες αναφέρονται σε μερικές περιπτώσεις ως "συναίνεση της Ουάσινγκτον"). Αυτές οι μεταρρυθμίσεις συνήθως απαιτούνται γιατί χώρες με σταθερή συναλλαγματική ισοτιμία μπορούν να δημιουργήσουν οικονομικές, νομισματικές και πολιτικές πρακτικές οι οποίες να οδηγήσουν οι ίδιες το σύστημα σε κρίση. Για παράδειγμα, χώρες με τεράστια ελλείμματα προϋπολογισμού, ανεξέλεγκτο πληθωρισμό, αυστηρό έλεγχο τιμών, ή ιδιαίτερα υπερτιμημένο ή υποτιμημένο νόμισμα διατρέχουν τον κίνδυνο να αντιμετωπίσουν στο μέλλον σοβαρό πρόβλημα με το ισοζύγιο πληρωμών. Έτσι, τα προγράμματα αυτά έχουν ως στόχο, να διορθώσουν τις συνθήκες που οδήγησαν στην οικονομική κρίση και όχι απλώς να χρηματοδοτήσουν την έλλειψη υπεύθυνης στάσης στα οικονομικά.
Όταν η βοήθεια συνίσταται από δάνεια, αυτά συνήθως δίνονται σε δόσεις, καθεμιά από τις οποίες δίνεται υπό την προϋπόθεση ότι έχουν επιτευχθεί συγκεκριμένοι στόχοι.
Επικρίσεις.
Η προσέγγιση του ΔΝΤ έχει δεχτεί πολλές επικρίσεις. Σύμφωνα με πολλούς υποστηρικτές του ΔΝΤ, κάποιες από αυτές τις επικρίσεις είναι αποτέλεσμα του ότι οι περισσότεροι άνθρωποι δεν γνωρίζουν καλά τις λειτουργίες και τους στόχους του ΔΝΤ, και αυτό οφείλεται στην έλλειψη διαφάνειας εντός του ΔΝΤ, καθώς και στην περίπλοκη φύση του διεθνούς οικονομικού συστήματος γενικότερα. Οι εισηγήσεις για βελτίωση αυτής της κατάστασης περιλαμβάνουν τη μείωση των οικονομολόγων, οι οποίοι - πολλοί φοβούνται - ότι χρησιμοποιούν τις χώρες του αναπτυσσόμενου κόσμου ως πειραματόζωα. Από την άλλη, κάποιοι φοβούνται ότι οι αλλαγές αυτές που προτείνονται εισάγουν θέματα που είναι περισσότερο πολιτικά παρά οικονομικά και τα οποία έχουν ήδη οδηγήσει σε οικονομικές κρίσεις. Σύμφωνα με τον Ούλριχ Μπεκ, το Διεθνές Νομισματικό Ταμείο έχει ως πρωταρχικό στόχο την αποτροπή μια παγκόσμιας οικονομικής κρίσης.
Ο ρόλος των δύο οργανισμών του Μπρέτον Γουντς έχει αμφισβητηθεί από μερικούς από τα τέλη της ψυχροπολεμικής περιόδου. Οι επικριτές ισχυρίζονται ότι αυτοί που κατευθύνουν την πολιτική του ΔΝΤ εσκεμμένα στήριξαν καπιταλιστικές στρατιωτικές δικτατορίες που πρόσκεινταν φιλικά σε αμερικανικές και ευρωπαϊκές εταιρείες. Οι επικριτές ισχυρίζονται επίσης ότι το ΔΝΤ είναι σε γενικές γραμμές απαθές ή και εχθρικό στις απόψεις τους για δημοκρατία, ανθρώπινα δικαιώματα και εργατικά δικαιώματα. Η αντιπαράθεση αυτή έχει συμβάλει στη δημιουργία του κινήματος ενάντια στην παγκοσμιοποίηση. Άλλοι ισχυρίζονται ότι το ΔΝΤ δεν έχει αρκετή ισχύ για να δημοκρατικοποιήσει κυρίαρχα κράτη, αν και αυτό δεν εντάσσεται ούτως ή άλλως στους δεδηλωμένους στόχους του, οι οποίοι είναι να συμβουλεύει και να προωθεί την οικονομική σταθερότητα. Το επιχείρημα υπέρ του ΔΝΤ είναι ότι η οικονομική σταθερότητα αποτελεί πρόδρομο της δημοκρατίας.
Δύο επικρίσεις από οικονομολόγους είναι ότι η οικονομική βοήθεια δίδεται πάντοτε υπό διάφορες προϋποθέσεις (conditionalities), περιλαμβανομένων των Προγραμμάτων Διαρθρωτικής Προσαρμογής (Structural Adjustment Programs). Οι προϋποθέσεις, υποστηρίζεται, παρεμποδίζουν την κοινωνική σταθερότητα και επομένως και τους δεδηλωμένους στόχους του ΔΝΤ, ενώ τα Προγράμματα Διαρθρωτικής Προσαρμογής οδηγούν σε αύξηση της φτώχειας στις χώρες που δέχονται τη βοήθεια.
Κατά κανόνα, το ΔΝΤ και οι υποστηρικτές του είναι υπέρμαχοι της μονεταριστικής προσέγγισης. Αυτό έχει ως συνέπεια ότι εκείνοι που ανήκουν στη σχολή σκέψης της προσφοράς (supply-side economics) διαφωνούν ανοικτά με το ΔΝΤ. Το ΔΝΤ υποστηρίζει συχνά την υποτίμηση νομισμάτων, την οποία η σχολή της προσφοράς θεωρεί ότι αυξάνει τον πληθωρισμό. Επίσης, συνδέουν την ψηλή φορολογία των προγραμμάτων λιτότητας με συρρίκνωση της οικονομίας.
Η υποτίμηση του νομίσματος συνιστάται από το ΔΝΤ σε κυβερνήσεις χωρών των οποίων η οικονομία βρίσκεται σε κακή κατάσταση. Οι οικονομολόγοι που δίνουν έμφαση στην προσφορά ισχυρίζονται ότι οι κεϋνσιανές πολιτικές του ΔΝΤ είναι καταστροφικές για την οικονομική ευημερία.
Από την άλλη, το ΔΝΤ μερικές φορές υποστηρίζει "προγράμματα λιτότητας", τα οποία συνεπάγονται αύξηση των φόρων ακόμη και όταν η οικονομία είναι αδύνατη, με στόχο να παρέχουν έσοδα στην κυβέρνηση για να αντιμετωπίσει το έλλειμμα προϋπολογισμού, κάτι που είναι αντίθετο με την κεϋνσιανή πολιτική. Αυτές οι πολιτικές επικρίθηκαν από τον Τζόζεφ Ε. Στίγκλιτς, πρώην οικονομολόγο και αντιπρόεδρο της Παγκόσμιας Τράπεζας, στο βιβλίο του "Globalization and Its Discontents". Ο Στίγκλιτς υποστήριξε ότι, στρεφόμενο σε μια πιο νομισματική προσέγγιση, το ΔΝΤ δεν έχει πλέον έγκυρο στόχο, αφού σχηματίστηκε για να παρέχει κονδύλια σε χώρες για να υλοποιήσουν κεϋνσιανή αποκατάσταση των πληθωριστικών μεγεθών.
Προηγούμενοι διευθυντές.
Βάσει άγραφου νόμου, ο Διοικητής του ΔΝΤ είναι πάντοτε από την Ευρώπη και ο Πρόεδρος της Παγκόσμιας Τράπεζας από τις Ηνωμένες Πολιτείες. Οι Εκτελεστικοί Διευθυντές, οι οποίοι εγκρίνουν τον Διοικητή, ψηφίζονται από τους Υπουργούς Οικονομικών των χωρών που εκπροσωπούν. Ο δεύτερος τη τάξει στην ιεραρχία του ΔΝΤ είναι παραδοσιακά Αμερικανός.
Το ΔΝΤ ελέγχεται ως επί το πλείστον από τις μεγάλες δυνάμεις της Δύσης, με το βάρος ψήφου στο Εκτελεστικό Συμβούλιο να καθορίζεται από την οικονομική συνεισφορά της κάθε χώρας στον οργανισμό. Σπάνια το Συμβούλιο υπερψηφίζει αποφάσεις που συγκρούονται με τα συμφέροντα των ΗΠΑ ή των ευρωπαϊκών χωρών. 

</doc>
<doc id="59984" url="https://el.wikipedia.org/wiki?curid=59984" title="Λη ντε Φόρεστ">
Λη ντε Φόρεστ

Ο Λη ντε Φόρεστ ("Lee De Forest", 26 Αυγούστου 1873 - 30 Ιουνίου 1961) ήταν Αμερικανός εφευρέτης, πρωτοπόρος στην ανάπτυξη της ραδιοεπικοινωνίας.
Βιογραφία.
Ο ντε Φόρεστ γεννήθηκε στο Μπλαφς (Bluffs) της Αϊόβα και σπούδασε στο πανεπιστήμιο του Γέιλ.
Σχεδίασε διάφορες απλές συσκευές για ασύρματο ραδιόφωνο και συσκευές αποστολής τηλεγραφικών σημάτων. Η σημαντικότερη εφεύρεσή του, εντούτοις, ήταν ένας τύπος λυχνίας κενού που ο ντε Φόρεστ αποκάλεσε «audion», και που είναι σήμερα γνωστός ως «τρίοδος». Αυτή η λυχνία, που εφευρέθηκε το 1906, έφερε την επανάσταση σε ολόκληρο τον τομέα της ηλεκτρονικής. Το «audion» έγινε βασικό συστατικό σχεδόν σε όλα τα ραδιόφωνα, τα ραντάρ, την τηλεόραση και τους ηλεκτρονικούς υπολογιστές μέχρι που στις αρχές της δεκαετίας του ’50 τα τρανζίστορ άρχισαν να χρησιμοποιούνται ευρέως.
Το 1910 παρουσίασε την πρώτη ζωντανή ραδιοφωνική μετάδοση όπερας και έξι έτη αργότερα ανήγγειλε τα αποτελέσματα της προεδρικής εκλογής στην πρώτη ραδιοφωνική μετάδοση ειδήσεων. 
Το 1923 έγινε ο πρώτος που κατάφερε να εφαρμόσει τον ήχο στον μέχρι εκείνη τη στιγμή βουβό κινηματογράφο. Ο ντε Φόρεστ κατοχύρωσε με δίπλωμα ευρεσιτεχνίας περισσότερες από 300 άλλες ηλεκτρικές και ηλεκτρονικές συσκευές, συμπεριλαμβανομένων αρκετών στον τομέα του ομιλούντος κινηματογράφου.

</doc>
<doc id="59985" url="https://el.wikipedia.org/wiki?curid=59985" title="Χάινριχ Χερτζ">
Χάινριχ Χερτζ

Ο Χάινριχ Ρούντολφ Χερτς ή Χερτζ ("Heinrich Rudolf Hertz", 22 Φεβρουαρίου 1857 – 1 Ιανουαρίου 1894) ήταν Γερμανός φυσικός, ο πρώτος που πέτυχε την εκπομπή, μετάδοση και λήψη ραδιοκυμάτων.
Επιβεβαίωσε την ηλεκτρομαγνητική θεωρία του Τζέιμς Μάξγουελ και κατά τη διάρκεια πειραμάτων (1886-1889) παρήγαγε και μελέτησε ηλεκτρομαγνητικά κύματα (γνωστά επίσης ως ερτζιανά κύματα ή ραδιοκύματα). Κατέδειξε ότι αυτά είναι μακρά, εγκάρσια κύματα που ταξιδεύουν με την ταχύτητα του φωτός και μπορούν να απεικονιστούν, να διαθλαστούν, και να πολωθούν όπως το φως. Προσέγγισε το φωτοηλεκτρικό φαινόμενο. Ανέπτυξε την "Ηλεκτροδυναμική κινούμενων σωματιδίων". Η μονάδα της συχνότητας, το "Hertz", ονομάστηκε έτσι προς τιμή του. Στα γραπτά του περιλαμβάνονται εργασίες όπως «Τα ηλεκτρικά κύματα» και «Αρχές της μηχανικής». Πέθανε στη Βόννη σε ηλικία μόλις 37 ετών.
Βιογραφικά στοιχεία.
Ο Χάινριχ Χερτς ήταν τέκνο εύπορης και καλλιεργημένης οικογένειας του Αμβούργου. Γονείς του ήταν ο δικηγόρος και μέλος της γερουσίας του Αμβούργου Γκούσταφ Φέρντιναντ Χερτς (2/8/1827 - 8/9/1914), και μητέρα του η Άννα Ελίζαμπετ Πφέφερκορν.Ως μαθητής στο γυμνάσιο "Gelehrtenschule des Johanneums" στο Αμβούργο, ο Χερτς έδειξε ικανότητα τόσο στις φυσικές επιστήμες, όσο και στις ξένες γλώσσες, μαθαίνοντας εξωσχολικά την αραβική και τη σανσκριτική. Αργότερα σπούδασε φυσικομαθηματικά και μηχανική στη Δρέσδη, στο Τεχνικό Πανεπιστήμιο του Μονάχου και στο Πανεπιστήμιο Χούμπολτ του Βερολίνου. Στο τελευταίο είχε καθηγητές τους Γκούσταβ Κίρχοφ και Χέρμαν φον Χέλμχολτς, και εκεί απέκτησε το διδακτορικό του το 1880, παραμένοντας και την επόμενη τριετία ως βοηθός του Χέλμχολτς. Το 1883 ο Χερτς ανέλαβε μια θέση λέκτορα της θεωρητικής φυσικής στο Πανεπιστήμιο του Κιέλου. Το 1885 έγινε τακτικός καθηγητής στο Πανεπιστήμιο της Καρλσρούης.
Το 1886 ο Χερτς νυμφεύθηκε την Ελίζαμπετ Ντολ (E. Doll, 1864-1941), κόρη του Μαξ Ντολ, λέκτορα της γεωμετρίας στο Πανεπιστήμιο της Καρλσρούης. Απέκτησαν δύο κόρες: τη Γιοχάνα, που γεννήθηκε στις 20 Οκτωβρίου 1887, και τη Ματίλντε Κάρμεν (1891-1975), η οποία έγινε αξιόλογη βιολόγος. Στην Καρλσρούη ο Χερτς διεξήγαγε τις έρευνές του στα ηλεκτρομαγνητικά κύματα, ορόσημο στην ιστορία του ηλεκτρομαγνητισμού και θεμέλιο για την ανάπτυξη της ραδιοφωνίας.
Στις 3 Απριλίου 1889 ο Χερτς δέχθηκε τη διπλή θέση του καθηγητή της Φυσικής και του διευθυντή του Ινστιτούτου Φυσικής στη Βόννη, την οποία και διετήρησε μέχρι τον θάνατό του. Στη Βόννη ερεύνησε θέματα της θεωρητικής μηχανικής και δημοσίευσε τις έρευνές του στο βιβλίο "Die Prinzipien der Mechanik in neuem Zusammenhange dargestellt" (= «Οι αρχές της Μηχανικής παρουσιασμένες σε μια νέα μορφή»), το οποίο εκδόθηκε μετά τον θάνατό του.
Θάνατος.
Το 1892 διαγνώσθηκε στον Χερτς μια μόλυνση (μετά από εξετάσεις που έκανε εξαιτίας ημικρανιών που είχε) και χειρουργήθηκε για τη θεραπεία του. Πέθανε από κοκκιωματώδη αγγειίτιδα σε ηλικία 36 ετών στη Βόννη, και τάφηκε στο Κοιμητήριο Όλσντορφ του Αμβούργου.
Η σύζυγος του Χερτς Ελίζαμπετ δεν ξαναπαντρεύτηκε ποτέ. Ούτε και οι κόρες τους παντρεύτηκαν, οπότε δεν υπάρχουν πλέον απόγονοι του Χερτς.

</doc>
<doc id="59988" url="https://el.wikipedia.org/wiki?curid=59988" title="Μεγάλα Διονύσια">
Μεγάλα Διονύσια

Τα Μεγάλα ή εν άστει Διονύσια ήταν αθηναϊκή γιορτή προς τιμήν του Διονύσου του Ελευθερέα. Θεσμοθετήθηκαν από τον Πεισίστρατο. 
Ήταν μία πολυήμερη, ανοιξιάτικη γιορτή που διαρκούσε από τις 8 έως τις 13 του μηνός Ελαφηβολιώνος και άρχιζαν να γιορτάζονται στην Αθήνα από τα μέσα του 6ου αιώνα όταν ο τύραννος Πεισίστρατος εισήγαγε στο άστυ, από την κώμη των Ελευθερών, τη λατρεία του Ελευθερέως Διονύσου. Την 1η μέρα, εκτός από μια θυσία στον Ασκληπιό, το τέμενος του οποίου βρισκόταν πλάι σε αυτό του Διονύσου, στη νότια πλαγιά της ακρόπολης, γινόταν επίσης η μεταφορά του ξόανου του θεού από το τέμενος αυτό σε ένα μικρό ναό της Ακαδήμειας. Αυθημερόν γινόταν και προάγωνας, με τον οποίο δινόταν στο κοινό μια συνοπτική ιδέα των δραματικών παραστάσεων που θα παρουσιάζονταν. Την επόμενη μέρα, μια μεγάλη εύθυμη πομπή μετέφερε μέσω του Κεραμεικού το ξόανο από την Ακαδήμεια στο ιερό του θεού, σε ανάμνηση της παλιάς μεταφοράς του από την κώμη των Ελευθερών. Συμμετείχαν ομάδες ανδρών και παιδιών που έψαλλαν διθυράμβους, νέοι που οδηγούσαν ταύρους για θυσία στο Θεό αλλά και νέες που κουβαλούσαν κάνιστρα με τα απαραίτητα σκεύη. Το απόγευμα και το βράδυ οι πολίτες γύριζαν στην πόλη χορεύοντας. Την 3η μέρα ξεκινούσαν οι δραματικοί αγώνες, στους οποίους ήταν αφιερωμένες και οι υπόλοιπες μέρες της γιορτής. 
Οι τραγωδίες παρουσιάζονταν από την 10η μέχρι και τη 15η ημέρα του Ελαφηβολιώνα (Μάρτιος/Απρίλιος)αρχικά και μετά τους κλασικούς χρόνους έως και την 7η μεσούντος, δηλαδή δύο ημέρες ακόμα. Είναι επίσης γνωστό ότι από το το 486 π.Χ. κατά τη διάρκεια των εορτών παρουσιάζονταν κωμωδίες. Ο διαγωνισμός τραγικών ηθοποιών τοποθετείται χρονικά στα 449 ενώ των κωμικών πολύ αργότερα (329-312).
Εκτιμάται ότι την επόμενη μέρα των Διονυσίων λάμβανε χώρα συνέλευση απολογισμού των Διονυσίων, ενώ πηγές αναφέρουν και την τέλεση της γιορτής των Πανδίων την τελευτάια μέρα.
Σημαντικοί νικητές των μεγάλων Διονυσίων.
Κωμωδία.
&lt;br&gt;

</doc>
<doc id="59989" url="https://el.wikipedia.org/wiki?curid=59989" title="Διόνυσος ο Ελευθερέας">
Διόνυσος ο Ελευθερέας

Ο Διόνυσος ο Ελευθερέας ήταν τοπικός θεός της περιοχής των Αθηνών. Πήρε το όνομά του από το ξόανο που μεταφέρθηκε στην Αθήνα από το Αττικοβοιοτικό χωριό Ελευθερές. Το ιερό του βρισκόταν στη νότια πλευρά της Ακρόπολης, όπου και είχε στηθεί το ομώνυμο θέατρο του Διονύσου.

</doc>
<doc id="59990" url="https://el.wikipedia.org/wiki?curid=59990" title="International Monetary Fund">
International Monetary Fund



</doc>
<doc id="59991" url="https://el.wikipedia.org/wiki?curid=59991" title="Κυριακή του Θωμά στο Σούλι Πατρών">
Κυριακή του Θωμά στο Σούλι Πατρών



</doc>
<doc id="59995" url="https://el.wikipedia.org/wiki?curid=59995" title="Εν άστει Διονύσια">
Εν άστει Διονύσια



</doc>
<doc id="59996" url="https://el.wikipedia.org/wiki?curid=59996" title="Θέσπις">
Θέσπις

Ο ποιητής Θέσπις από τον δήμο Ικαρίας (σημερινό Διόνυσο), θεωρείται ο εφευρέτης της τραγωδίας και πιθανότατα και ο πρώτος ηθοποιός. Στα μέσα περίπου του 6ου αι. π.Χ., είχε την έμπνευση να ξεχωρίσει τον εξάρχοντα, ο οποίος ήταν ο πρωτοχορευτής του διθυράμβου, και να παρεμβάλει στο διθύραμβο απαγγελία με άλλο μέτρο και διαφορετική μελωδία από του Χορού (κατά πάσα πιθανότητα το επιχείρησε πρώτος). Έτσι, επειδή ο εξάρχων του χορού - που φορούσε προσωπείο, δηλαδή μάσκα - έκανε διάλογο με το χορό και αποκρινόταν (αρχ. "ὑπεκρίνετο") στις ερωτήσεις του, ονομάστηκε "υποκριτής", δηλαδή ηθοποιός.
Ο Θέσπις παρουσίασε για πρώτη φορά τραγωδία στα Μεγάλα Διονύσια κατά την 61η Ολυμπιάδα (μεταξύ 536-532 π.Χ.). Δεν έχουν διασωθεί παρά μόνο μερικοί στίχοι και οι αμφισβητούμενοι τίτλοι των έργων του "«άθλα επί Πελία»" ή "«Φόρβας»", "«Ιερείς»", "«Ημίθεοι»", "«Πενθεύς»". 

</doc>
<doc id="59997" url="https://el.wikipedia.org/wiki?curid=59997" title="Χοιρίλος (δραματικός ποιητής)">
Χοιρίλος (δραματικός ποιητής)

Ο Χοιρίλος υπήρξε δραματικός ποιητής. Υπάρχουν μαρτυρίες ότι έγραψε 160 τραγωδίες και κέρδισε δεκατρείς φορές στα Μεγάλα Διονύσια. Διασώζεται μόνο ένας τίτλος τραγωδίας του: η "«Αλόπη»".

</doc>
<doc id="59999" url="https://el.wikipedia.org/wiki?curid=59999" title="Ντοστογέφσκι">
Ντοστογέφσκι



</doc>
<doc id="60010" url="https://el.wikipedia.org/wiki?curid=60010" title="Ελληνικές βουλευτικές εκλογές 1935">
Ελληνικές βουλευτικές εκλογές 1935

Οι εκλογές για την Ε' Εθνοσυνέλευση στην Ελλάδα έγιναν στις 9 Ιουνίου 1935. Δεν συμμετείχε το Κόμμα Φιλελευθέρων και τα συνεργαζόμενα κόμματα Αγροτικό Κόμμα, Προοδευτικό Κόμμα, Αγροτικό και Εργατικό Κόμμα και το Κόμμα Συντηρητικών Δημοκρατικών

</doc>
<doc id="60013" url="https://el.wikipedia.org/wiki?curid=60013" title="Φρύνιχος (τραγικός ποιητής)">
Φρύνιχος (τραγικός ποιητής)

Ο Φρύνιχος υπήρξε τραγικός ποιητής της αρχαιότητας. Έμεινε στην ιστορία για το πρόστιμο ύψους χιλίων δραχμών που του επέβαλαν οι Αθηναίοι ως τιμωρία εξαιτίας της παράστασης "«Μιλήτου Άλωσις»". 
Βιογραφία.
Ο Φρύνιχος ήταν γιος του Πολυφράσμονα και μαθητής του Θέσπη. Ήταν σύγχρονος του Αισχύλου αλλά γηραιότερος από αυτόν. 
Η συνδρομή του στο Ελληνικό θέατρο.
Ο Φρύνιχος και ο Αισχύλος ήταν οι προπάτορες του ελληνικού τραγικού θεάτρου, εγκαταλείποντας την κωμωδία. Το έργο του "«Μιλήτου Άλωσις»" απαγορεύτηκε ακριβώς γιατί θεωρήθηκε ότι προξενούσε λύπη και προσέβαλλε την ευαισθησία των Αθηναίων υπενθυμίζοντάς τους τα δεινά που υπέφερε η Μίλητος όταν την κατέκτησαν. Η πρόθεση του Φρύνιχου προφανώς δεν ήταν απλώς και μόνο να σοκάρει το κοινό του, το οποίο σύμφωνα με τον Ηρόδοτο κατά την διάρκεια της παράστασης ξέσπασε σε γοερούς θρήνους. Ο Φρύνιχος καταδικάστηκε σε πρόστιμο και το έργο του απαγορεύτηκε, ενώ απαγορεύτηκε και η οποιαδήποτε μελλοντική θεατρική διασκευή του ιδίου θέματος. Πιστεύεται ότι ο χορός στο έργο αυτό αποτελείτο από γυναίκες που είχαν αιχμαλωτιστεί στην άλωση. Το ίδιο δραματικό στοιχείο είχε χρησιμοποιήσει μάλλον και το έργο του "Φοίνισαι", όπου ο χορός πιθανόν να αποτελείτο από τις συζύγους των Φοινίκων πολεμιστών που αιχμαλωτίστηκαν από τον Ξέρξη μετά την μάχη της Σαλαμίνας και εν συνεχεία απαγχονίστηκαν. 
Ο Φρύνιχος πήρε μέρος με το έργο του "Φοίνισαι" στην 71η Ολυμπιάδα και βραβεύτηκε με την πρώτη θέση για την κατηγορία της τραγωδίας. 
Έργα του.
Ως έργα του αναφέρονται : 

</doc>
<doc id="60020" url="https://el.wikipedia.org/wiki?curid=60020" title="Ευρωπαϊκό πρωτάθλημα κρίκετ σάλας">
Ευρωπαϊκό πρωτάθλημα κρίκετ σάλας

Το Ευρωπαϊκό Πρωτάθλημα Κρίκετ Σάλας αποτελεί τη σημαντικότερη ευρωπαϊκή διοργάνωση του κρίκετ. Το πιο πρόσφατο πρωτάθλημα διοργανώθηκε από τις 8 ως τις 10 Φεβρουαρίου του 2008 και νικήτρια αναδείχθηκε η Δανία επικρατώντας σε έναν συναρπαστικό τελικό στη Φινλανδία επί της Πορτογαλίας.
Νικητές.
Οι νικήτριες χώρες στα πρωταθλήματα Ευρώπης στο κρίκετ σάλας 

</doc>
<doc id="60026" url="https://el.wikipedia.org/wiki?curid=60026" title="Ελληνικές ευρωεκλογές 1989">
Ελληνικές ευρωεκλογές 1989

Οι Ελληνικές ευρωεκλογές 1989 διεξήχθησαν την Κυριακή 18 Ιουνίου 1989, ταυτόχρονα με τις βουλευτικές εκλογές. Διενεργήθηκαν με βάση τους νόμους 1180/81, 1427/84 και το υπ' αριθμόν 259/89 Προεδρικό Διάταγμα, ενώ το εκλογικό σύστημα ήταν η απλή αναλογική με τη διαδικασία της λίστας.
Αποτελέσματα.
1 Στον Συνασπισμό της Αριστεράς και της Προόδου μετείχε και το ΚΚΕ.
Οι εκλεγμένοι ευρωβουλευτές.
1 Η Μαριέττα Γιαννάκου αντικαταστάθηκε από τον Μενέλαο Χατζηγεωργίου τον Απρίλιο του 1990.
&lt;br&gt;2 Ο Τίμος Χριστοδούλου αντικαταστάθηκε από τον Γιώργο Ζαββό τον Απρίλιο του 1990.
&lt;br&gt;3 Ο Γιώργος Ρωμαίος αντικαταστάθηκε από τον Μανώλη Καρέλη τον Οκτώβριο του 1993.
&lt;br&gt;4 Ο Διονύσης Λιβανός αντικαταστάθηκε από τον Γιώργο Ραυτόπουλο το Νοέμβριο του 1993.

</doc>
<doc id="60028" url="https://el.wikipedia.org/wiki?curid=60028" title="Φιλοθέη Φωκίδας">
Φιλοθέη Φωκίδας

Η Φιλοθέη (παλιά ονομασία "Γκουμαίοι") είναι χωριό 389 κατοίκων στο νοτιοδυτικό άκρο του Νομού Φωκίδας. Υπάγεται διοικητικά στον Δήμο Δωρίδος. Καταλαμβάνει έκταση 13.000 στρεμμάτων και βρίσκεται σε υψόμετρο περίπου 500 μέτρων.
Ιστορία.
Οι Γκουμαίοι, όπως ονομαζόταν το χωριό μέχρι το 1958, κτίστηκαν κατά τις αρχές του 19ου αιώνα, κυρίως από κατοίκους-νομάδες των γύρω του περιοχών, ενώ το 1826 εγκαθίστανται στον τόπο αγωνιστές που προέρχονταν από την έξοδο του Μεσολογγίου. Παράλληλα, αυξάνεται ο πληθυσμός του από την εγκατάσταση κατοίκων κι από άλλα χωριά της περιοχής.
Κατά την πιθανότερη εκδοχή, η παλαιά ονομασία του χωριού προέρχεται από βλαχοποιμένα στην υπηρεσία της Μονής Βαρνάκοβας που έφερε το όνομα «Γκούμας».
Αν και ο οικισμός είναι σχετικά πρόσφατος, μαρτυρίες που χρονολογούνται από τον 16ο αιώνα αναφέρουν την ύπαρξη ενός χωριού με το όνομα «Απάνω Λόγγος» σε κοντινή απόσταση από τη σημερινή του θέση. Τεκμήρια εξάλλου της αρχαιότητας του τόπου αποτελούν τόσο ο αρχαιολογικός χώρος του Παλιόκαστρου (τοπωνύμιο που συναντάται και σε αρκετά άλλα χωριά του Δήμου), σε απόσταση 1 χλμ. από το χωριό και υψόμετρο 650 μ., όπου υπάρχουν ερείπια οχυρώσεων της δωρικής εποχής και ενδείξεις τειχών ακρόπολης, όσο και το ιστορικό μοναστήρι του Αϊ-Γιάννη των Θέρμων, μετόχι της Μονής Βαρνάκοβας, το οποίο χρονολογείται από την εποχή της Δυναστείας των Κομνηνών, καταστράφηκε ωστόσο από οθωμανική επιδρομή κατά την περίοδο της Επανάστασης.
Το χωριό καλύπτει σήμερα έκταση 13.000 στρεμμάτων, την οποία απέκτησε σταδιακά και με το πέρασμα των χρόνων. Πολλές από τις εκτάσεις που τώρα του ανήκουν ήταν άλλοτε μετόχι της Μονής Βαρνάκοβας.

</doc>
<doc id="60029" url="https://el.wikipedia.org/wiki?curid=60029" title="Διεθνές Αεροδρόμιο Σχίπχολ">
Διεθνές Αεροδρόμιο Σχίπχολ

Το Διεθνές Αεροδρόμιο Σχίπχολ (ολλανδικά: "Luchthaven Schiphol", , IATA: AMS, ICAO: EHAM) είναι το κύριο διεθνές αεροδρόμιο της Ολλανδίας, που βρίσκεται 20 λεπτά (9,1 χιλιόμετρα ή 5,6 μίλια) νοτιοδυτικά του Άμστερνταμ, στο δήμο Χααρλεμμερμέιρ (Haarlemmermeer) της Βόρειας Ολλανδίας. Είναι το πέμπτο πιο πολυσύχναστο αεροδρόμιο στην Ευρώπη από την άποψη αριθμού επιβατών.
Το Σκίπχολ είναι ο βασικός κόμβος για την KLM και την περιφερειακή θυγατρική της KLM Cityhopper καθώς και για τις Arkefly, Corendon Dutch Airlines, Martinair, και Transavia. Το αεροδρόμιο χρησιμεύει επίσης ως κομβικό σημείο για την Easyjet και ως ευρωπαϊκός κόμβος για την Delta Air Lines και ως βάση για την ισπανική Vueling.
Ιστορία.
Το όνομα Σκίπχολ προέρχεται από παλαιά οχύρωση που ονομαζόταν Fort Schiphol, η οποία ήταν τμήμα των οχυρωματικών έργων "Stelling van Amsterdam".. Πριν από το 1852, το πόλντερ Χααρλεμμερμέιρ, στο οποίο βρίσκεται σήμερα το αεροδρόμιο ήταν μια μεγάλη λίμνη με ρηχές περιοχές. Υπάρχουν πολλές εκδοχές για το πώς ο τόπος πήρε το όνομά του. Η πιο δημοφιλής είναι ότι στα ρηχά νερά ξαφνικές βίαιες καταιγίδες είχαν βυθίσει πολλά πλοία. Αυτός ήταν ο κύριος λόγος για την ανάκτηση του. Στα αγγλικά, το Schiphol μεταφράζεται σε «Τάφο του πλοίου», μια αναφορά σε πολλά πλοία που υποτίθεται ότι χάθηκαν στη λίμνη. Όταν η λίμνη αποξηράνθηκε, ωστόσο, δεν βρέθηκαν ναυάγια. Μια άλλη πιθανή προέλευση του ονόματος είναι η λέξη «scheepshaal». Μια scheepshaal είναι ένα χαντάκι ή τμήμα καναλιού, στο οποίο το πλοία θα πρέπει να ρυμουλκείται από τη μια λίμνη στην άλλη. Μια τρίτη εξήγηση θα ήταν ότι το όνομα προέρχεται από τις λέξεις «scip hol». Η έννοια αντιπροσωπεύει μια δασωμένη περιοχή χαμηλού υψομέτρου (hol, όπως και στο όνομα της Ολλανδίας), από όπου λαμβανόταν ξυλεία για τη ναυπήγηση πλοίων.
Το Σκίπχολ άρχισε να λειτουργεί στις 16 Σεπτεμβρίου 1916 ως βάση της στρατιωτικής αεροπορίας, με λίγα στρατιωτικά παραπήγματα και ένα πεδίο που χρησίμευε ως πλατφόρμα και διέθετε διαδρόμους. Όταν πολιτικά αεροσκάφη άρχισαν να χρησιμοποιούν το πεδίο (17 Δεκεμβρίου, 1920) συχνά το αποκαλούσαν "Schiphol-les-Bains". Η κατασκευαστική των αεροσκαφών Fokker δημιούργησε εργοστάσιο κοντά στο αεροδρόμιο Σκίπχολ το 1919. Το τέλος του Α΄ Παγκοσμίου Πολέμου σηματοδότησε την απαρχή της μη στρατιωτικής χρήσης του αεροδρομίου Σκίπχολ και το αεροδρόμιο έχασε τελικά εντελώς τον στρατιωτικό ρόλο του.
Μέχρι το 1940, το Schiphol είχε τέσσερις ασφαλτοδιαδρόμους σε γωνίες 45 μοιρών, όλοι με μήκος 1.020 μέτρα (3.350 πόδια) ή λιγότερο. Ένας επεκτάθηκε για να γίνει ο σημερινός διάδρομος 04/22. Δύο άλλοι τον διέσχιζαν στις συντεταγμένες 52.312 ° N 4.800 ° E . Το αεροδρόμιο καταλήφθηκε από τους Γερμανούς το ίδιο έτος και μετονομάστηκε σε "Fliegerhorst Schiphol". Ένα μεγάλο μέρος της αντιαεροπορικής άμυνας είχε εγκατασταθεί στην περιοχή γύρω από το Σκίπχος και ψεύτικοι αεροδιάδρομοι κατασκευάστηκαν στις περιοχές κοντά στο Μπέννεμπρουκ, (Bennebroek), στο Φαϊφχάουζεν (Vijfhuizen) και στο Φοχελενζανχ (Vogelenzang), σε μια προσπάθεια να παραπλανώνται τα συμμαχικά βομβαρδιστικά. Κατασκευάστηκε επίσης σιδηροδρομική σύνδεση. Παρά τα αμυντικά αυτά εργα, το αεροδρόμιο βομβαρδίστηκε έντονα, και μια εξαιρετικά ισχυρή επίθεση στις 13 Δεκεμβρίου 1943 προκάλεσε τόσο μεγάλη ζημιά που κατέστησε το αεροδρόμιο άχρηστο ως ενεργή βάση. Μετά από αυτό χρησιμοποιήθηκει μόνον ως πεδίο προσγείωσης έκτακτης ανάγκης, έως ότου οι ίδιοι οι Γερμανοί κατέστρεψαν τα απομεινάρια του αεροδρομίου κατά την έναρξη της επιχείρησης "Λαχαναγορά" (Operation Market Garden). Στο τέλος του πολέμου, το αεροδρόμιο αποκαταστάθηκε γρήγορα, με το πρώτο αεροσκάφος, ένα Douglas DC-3 , να προσγειώνεται στις 8 Ιουλίου του 1945.
Ένα νέο κτίριο του τερματικού σταθμού ολοκληρώθηκε το 1949 και αποφασίστηκε ότι το Σκίπχολ επρόκειτο να γίνει το κύριο αεροδρόμιο της Ολλανδίας. Η επέκταση ήρθε εις βάρος της μικρής πόλης που ονομάζεται Ράικ (Rijk), η οποία κατεδαφίστηκε για να δημιουργηθεί χώρος για την επέκταση του αεροδρομίου. Το όνομα αυτής της πόλης έχει μείνει στο όνομα της σύγχρονης βιομηχανικής ζώνης, που ονομάστηκε "Schiphol-Rijk". Το 1967, ο Ολλανδός σχεδιαστής Μπένο Βίσσινγκ (Benno Wissing) δημιούργησε τη σήμανση για το αεροδρόμιο, η οποία είναι γνωστή για τη σαφήνειά της και τον εμπεριστατωμένο χρωματικό κώδικα: για να αποφευχθεί η σύγχυση, ο ίδιος απαγόρευσε οποιαδήποτε άλλη σήμανση σε αποχρώσεις του κίτρινου και του πράσινου που χρησιμοποιείται. Αυτό ήταν τμήμα του νέου κτιρίου του τερματικού σταθμού, που αντικατέστησε τις παλαιότερες εγκαταστάσεις που βρίσκονταν σε αυτό που είναι τώρα η ανατολική πλευρά του αεροδρομίου. Η αποβάθρα Α του αεροδρομίου τροποποιήθηκε το 1970 για να επιτρέψει σε αεροσκάφη Boeing 747 να κάνουν χρήση των πυλών επιβίβασης.
Η κατασκευή του νέου πύργου ελέγχου εναέριας κυκλοφορίας ολοκληρώθηκε το 1991, καθώς ο υπάρχων πύργος δεν ήταν πλέον σε θέση να επιβλέπει ολόκληρο το αεροδρόμιο. Νέα σήμανση προσανατολισμού σχεδιάστηκε εκείνη τη χρονιά από τον Πάουλ Μάικσενααρ (Paul Mijksenaar). Ο έκτος διάδρομος ολοκληρώθηκε σε αρκετή απόσταση δυτικά από το υπόλοιπο αεροδρόμιο το 2003 και έλαβε το προσωνύμιο "Polderbaan", με γέφυρα τροχιοδρόμησης να διασχίζει τον αυτοκινητόδρομο Α5. Η απόσταση του διαδρόμου σημαίνει ότι οι χρόνοι τροχοδρόμησης προς και από αυτόν τον διάδρομο μπορεί να ανέλθουν μεταξύ 10 και 20 λεπτών. Απαιτήθηκε, επίσης, η κατασκευή ενός επιπλέον πύργου ελέγχου εναέριας κυκλοφορίας, καθως ο κύριος πύργος είναι πολύ μακριά για να επιβλέπει αυτό το τμήμα του αεροδρομίου.
Στις 25 Φεβρουαρίου του 2005, ληστεία διαμαντιών σημειώθηκε στο τερματικό εμπορευμάτων του Σκίπχολ. Οι ληστές χρησιμοποίησαν ένα κλεμμένο φορτηγό της KLM να αποκτήσουν πρόσβαση στον ελεγχόμενο χώρο του αερολιμένα. Η εκτιμώμενη αξία των διαμαντιών ήταν περίπου 75 εκατομμύρια ευρώ, καθιστώντας την μία από τις μεγαλύτερες ληστείες διαμαντιών της ιστορίας. Αργότερα εκείνο το έτος ξέσπασε πυρκαϊά στο κέντρο κράτησης του αεροδρομίου, με απολογισμό 11 νεκρούς και 15 τραυματίες. Στο συγκρότημα βρίσκονταν 350 άνθρωποι κατά τη στιγμή του συμβάντος. Τα αποτελέσματα από την έρευνα σχεδόν ένα χρόνο αργότερα έδειξε ότι οι προφυλάξεις πυρασφάλειας δεν είχαν εφαρμοστεί. Ξεσηκώθηκε εθνική κατακραυγή, η οποία είχε ως αποτέλεσμα την παραίτηση του υπουργού Δικαιοσύνης Πιτ Χέιν Ντόννερ (Piet Hein Donner) του δημάρχου Χάρτοχ (Hartog) του Χααρλεμμερμέιρ. Παραιτήθηκε επίσης η υπουργός Χωροταξίας Σύμπιλλα Ντέκκερ (Sybilla Dekker), επειδή αυτή έφερε την ευθύνη για την κατασκευή, την ασφάλεια και τη συντήρηση κρατικών κτιρίων.

</doc>
<doc id="60031" url="https://el.wikipedia.org/wiki?curid=60031" title="Ελληνικές Ευρωεκλογές Ιουνίου 1989">
Ελληνικές Ευρωεκλογές Ιουνίου 1989



</doc>
<doc id="60032" url="https://el.wikipedia.org/wiki?curid=60032" title="Ελληνικές Ευρωεκλογές 1989">
Ελληνικές Ευρωεκλογές 1989



</doc>
<doc id="60033" url="https://el.wikipedia.org/wiki?curid=60033" title="Μινέρβα Μελπομένη Μαλλιώρη">
Μινέρβα Μελπομένη Μαλλιώρη

Η Μινέρβα Μελπομένη Μαλλιώρη (30 Αυγούστου 1952) είναι Ελληνίδα πρώην ευρωβουλευτής.
Γεννήθηκε στην Πάτρα. Είναι πτυχιούχος της Οδοντιατρικής Σχολής και της Ιατρικής Σχολής του Πανεπιστημίου Αθηνών. Είναι Ομότιμη Καθηγήτρια ψυχιατρικής του Τμήματος Ιατρικής της Ιατρικής Σχολής του Πανεπιστημίου Αθηνών. Διετέλεσε Εκπρόσωπος της Ελλάδος στο πρόγραμμα της Ευρωπαϊκής Ένωσης για την Ψυχιατρική Μεταρρύθμιση στην Ελλάδα και παράλληλα εργάσθηκε ως ψυχίατρος στην Πανεπιστημιακή Ψυχιατρική Κλινική του Αιγινητείου Νοσοκομείου. Χρημάτισε Πρόεδρος του Οργανισμού Κατά των Ναρκωτικών (Ο.ΚΑ.ΝΑ.).
Επίσης έχει διατελέσει εκπρόσωπος της ΕΟΚ σε πολλές ομάδες σχετικά με θέματα υγείας. Εξελέγη ευρωβουλευτής με το ΠΑ.ΣΟ.Κ. στις ευρωεκλογές του 1999. Χρημάτισε εκπρόσωπος του Ευρωκοινοβουλίου στο ΔΣ του Ευρωπαϊκού Κέντρου Πρόληψης και Ελέγχου Νόσων. Εργάσθηκε ως σύμβουλος σε θέματα Ψυχικής Υγείας και Ναρκωτικών στο Παγκόσμιο Οργανισμό Υγείας (Π.Ο.Υ.) στη Γενεύη και στο Υπουργείο Υγείας και Κοινωνικών Ασφαλίσεων.
Στις εκλογές του Σεπτεμβρίου 2007 ήταν υποψήφια Βουλευτής Αχαΐας με το ΠΑΣΟΚ αλλά απέτυχε να εκλεγεί. Στις ευρωεκλογές του 2019 ήταν υποψήφια ευρωβουλευτής με το Κίνημα Αλλαγής αλλα δεν εξελέγη.
Είναι μέλος της Κεντρικής Πολιτικής Επιτροπής και μέλος της Γραμματείας Τομέα Υγείας του «Κινήματος Αλλαγής».

</doc>
<doc id="60035" url="https://el.wikipedia.org/wiki?curid=60035" title="Σχίπχολ">
Σχίπχολ



</doc>
<doc id="60036" url="https://el.wikipedia.org/wiki?curid=60036" title="Ροτ Βάϊς Έσσεν">
Ροτ Βάϊς Έσσεν



</doc>
<doc id="60037" url="https://el.wikipedia.org/wiki?curid=60037" title="410 π.Χ.">
410 π.Χ.



</doc>
<doc id="60038" url="https://el.wikipedia.org/wiki?curid=60038" title="409 π.Χ.">
409 π.Χ.



</doc>
<doc id="60039" url="https://el.wikipedia.org/wiki?curid=60039" title="407 π.Χ.">
407 π.Χ.



</doc>
<doc id="60041" url="https://el.wikipedia.org/wiki?curid=60041" title="405 π.Χ.">
405 π.Χ.



</doc>
<doc id="60042" url="https://el.wikipedia.org/wiki?curid=60042" title="404 π.Χ.">
404 π.Χ.



</doc>
<doc id="60043" url="https://el.wikipedia.org/wiki?curid=60043" title="403 π.Χ.">
403 π.Χ.



</doc>
<doc id="60044" url="https://el.wikipedia.org/wiki?curid=60044" title="402 π.Χ.">
402 π.Χ.



</doc>
<doc id="60045" url="https://el.wikipedia.org/wiki?curid=60045" title="401 π.Χ.">
401 π.Χ.



</doc>
<doc id="60046" url="https://el.wikipedia.org/wiki?curid=60046" title="400 π.Χ.">
400 π.Χ.



</doc>
<doc id="60047" url="https://el.wikipedia.org/wiki?curid=60047" title="399 π.Χ.">
399 π.Χ.



</doc>
<doc id="60048" url="https://el.wikipedia.org/wiki?curid=60048" title="398 π.Χ.">
398 π.Χ.



</doc>
<doc id="60049" url="https://el.wikipedia.org/wiki?curid=60049" title="397 π.Χ.">
397 π.Χ.



</doc>
<doc id="60050" url="https://el.wikipedia.org/wiki?curid=60050" title="Δήμος Αντιρρίου">
Δήμος Αντιρρίου

Ο Δήμος Αντιρρίου ήταν δήμος του νομού Αιτωλοακαρνανίας που συστάθηκε με το πρόγραμμα Καποδίστριας από τη συνένωση παλαιότερων κοινοτήτων της περιοχής, που αποτέλεσαν στη συνέχεια τα δημοτικά διαμερίσματα του δήμου. Λειτούργησε την περίοδο 1999 -2010 οπότε και καταργήθηκε με την εφαρμογή του προγράμματος Καλλικράτης και εντάχθηκε στον νέο δήμο Ναυπακτίας. Βρισκόταν στα νότια της Αιτωλοακαρνανίας, στο πιο κοντινό σημείο από την Πελοπόννησο, στην είσοδο του Κορινθιακού κόλπου.
Ο δήμος είχε 2.375 κατοίκους σύμφωνα με την απογραφή του 2001 και αποτελούταν από 3 δημοτικά διαμερίσματα: Αντιρρίου, Μακύνειας και Μολυκρείου. 
Διαίρεση.
Στον δήμος περιλαμβάνονταν τα παρακάτω δημοτικά διαμερίσματα
Δήμαρχοι Αντιρρίου.
Δήμαρχοι του καποδιστριακού δήμου διετέλεσαν οι:

</doc>
<doc id="60051" url="https://el.wikipedia.org/wiki?curid=60051" title="396 π.Χ.">
396 π.Χ.



</doc>
<doc id="60052" url="https://el.wikipedia.org/wiki?curid=60052" title="395 π.Χ.">
395 π.Χ.



</doc>
<doc id="60053" url="https://el.wikipedia.org/wiki?curid=60053" title="394 π.Χ.">
394 π.Χ.



</doc>
<doc id="60054" url="https://el.wikipedia.org/wiki?curid=60054" title="393 π.Χ.">
393 π.Χ.



</doc>
<doc id="60055" url="https://el.wikipedia.org/wiki?curid=60055" title="392 π.Χ.">
392 π.Χ.



</doc>
<doc id="60056" url="https://el.wikipedia.org/wiki?curid=60056" title="391 π.Χ.">
391 π.Χ.



</doc>
<doc id="60057" url="https://el.wikipedia.org/wiki?curid=60057" title="390 π.Χ.">
390 π.Χ.



</doc>
<doc id="60058" url="https://el.wikipedia.org/wiki?curid=60058" title="389 π.Χ.">
389 π.Χ.



</doc>
<doc id="60059" url="https://el.wikipedia.org/wiki?curid=60059" title="388 π.Χ.">
388 π.Χ.



</doc>
<doc id="60060" url="https://el.wikipedia.org/wiki?curid=60060" title="Αχίτωνες">
Αχίτωνες



</doc>
<doc id="60061" url="https://el.wikipedia.org/wiki?curid=60061" title="387 π.Χ.">
387 π.Χ.



</doc>
<doc id="60062" url="https://el.wikipedia.org/wiki?curid=60062" title="386 π.Χ.">
386 π.Χ.



</doc>
<doc id="60063" url="https://el.wikipedia.org/wiki?curid=60063" title="385 π.Χ.">
385 π.Χ.



</doc>
<doc id="60064" url="https://el.wikipedia.org/wiki?curid=60064" title="384 π.Χ.">
384 π.Χ.



</doc>
<doc id="60065" url="https://el.wikipedia.org/wiki?curid=60065" title="383 π.Χ.">
383 π.Χ.



</doc>
<doc id="60066" url="https://el.wikipedia.org/wiki?curid=60066" title="382 π.Χ.">
382 π.Χ.



</doc>
<doc id="60068" url="https://el.wikipedia.org/wiki?curid=60068" title="Μονή Παναγίας Βαρνάκοβας">
Μονή Παναγίας Βαρνάκοβας

Η Ιερά Μονή Παναγίας Βαρνάκοβας, αφιερωμένη στην Κοίμηση της Θεοτόκου, είναι ένα από τα ιστορικότερα μοναστήρια της Ελλάδας. Ιδρύθηκε κατά τη μεσοβυζαντινή περίοδο, το έτος 1077, από τον Όσιο Αρσένιο τον Βαρνακοβίτη και γρήγορα ανεδείχθη σε θρησκευτικό κέντρο μεγάλης ακτινοβολίας, θέση που διατηρεί μέχρι και σήμερα, αποκαλούμενη «η Αγία Λαύρα της Ρούμελης». Το χαρακτηριστικό της όνομα «Βαρνάκοβα» πιθανώς προέρχεται από παλαιότερο σλαβικό τοπωνύμιο.
Η Μονή βρίσκεται στο νοτιοδυτικό άκρο του νομού Φωκίδας, στον πρώην Δήμο Ευπαλίου, 25 περίπου χιλιόμετρα βορειοανατολικά της Ναυπάκτου, στον παλαιό δρόμο του Λιδωρικίου. Είναι κτισμένη πάνω σε έναν μικρό λόφο στις παρυφές των Βαρδουσίων Ορέων και σε υψόμετρο 750 περίπου μέτρων, μέσα σε πυκνό δάσος από δρυς και αγριοκαστανιές, με πλουσιότατη θέα προς την ορεινή Ναυπακτία, τη Δωρίδα, το Όρος Γκιώνα και τον ποταμό Μόρνο.
Κορυφαίο κειμήλιο του μοναστηριού υπήρξε η θαυματουργή εικόνα της Παναγίας Βαρνάκοβας. Η εικόνα έφερε εμφανές ράγισμα κατά μήκος του προσώπου της Θεοτόκου, που σύμφωνα με αυτόπτες μάρτυρες δημιουργήθηκε από τοπικό σεισμό στις 15 Αυγούστου 1940, την ώρα του τορπιλισμού του ευδρόμου Έλλη στην Τήνο. (Καταστράφηκε από πυρκαγιά την Κυριακή 14 Ιουνίου του 2020, μαζί με άλλα ιστορικά κειμήλια.)
Ιστορία.
Η επωνυμία «Βαρνάκοβα» (ή «Βερνίκοβα», ή «Βερνίκωβα», ή «Βερνικώ»), την οποία φέρει η Μονή, ερμηνεύεται με διάφορους τρόπους από τους ιστορικούς. Κατά μία εκδοχή, το όνομα προέρχεται από σλαβικό τοπωνύμιο του 10ου αιώνα. Κατά μία άλλη, η εικόνα της Παναγίας είχε έλθει από την πόλη Βάρνα της Βουλγαρίας, εξ ου και η ονομασία.
Όπως αναφέρει η κτητορική επιγραφή, η οποία βρίσκεται στο εσωτερικό του Καθολικού, εντοιχισμένη υπεράνω της πύλης που συνδέει τον εξωνάρθηκα με τον κυρίως ναό, η Μονή ιδρύθηκε το 1077, επί αυτοκράτορος Μιχαήλ Ζ' Δούκα (Παραπινάκη) (ο οποίος θήτευσε το διάστημα 1071-1078) και Οικουμενικού Πατριάρχου Κοσμά Α' Ιεροσολυμίτου (1075-1081). Ιδρυτής της ήταν ο Όσιος Αρσένιος Βαρνακοβίτης, μοναχός καταγόμενος από την Καρυά Δωρίδας, ο οποίος αφιέρωσε τον πρώτο ναό στο Γενέθλιο της Θεοτόκου. Παράλληλα όμως εορταζόταν και η Κοίμηση της Θεοτόκου, η οποία τελικά επεκράτησε ως κυρία εορτή της Μονής.
Επί αυτοκράτορος Αλεξίου Α' Κομνηνού (1081-1118) και Οικουμενικού Πατριάρχου Νικολάου Γ' Κυρδινιάτη (Γραμματικού) (1084-1111), συμπληρώνεται και αγιογραφείται ο αρχικός ναός (το 1084) και ολοκληρώνεται η κατασκευή του μοναστικού συγκροτήματος, ενώ λίγο αργότερα (το 1148) ιδρύεται δεύτερος και μεγαλοπρεπέστερος ναός. Ο ίδιος ο Αλέξιος Κομνηνός περιεβλήθη το Μοναχικό Σχήμα με το όνομα «Ακάκιος» και ετάφη μέσα στον Ναό της Παναγίας. Στον ίδιο Ναό ετάφη και ο Εμμανουήλ Πορφυρογέννητος, που είχε διαδεχθεί τον Ιωάννη Ανδρόνικο και αυτός τον Αλέξιο Κομνηνό στο θρόνο. Στη Μονή βρέθηκε επιγραφή σε πέτρινη λάρνακα που αναφέρει τα ονόματα "Σεβαστοκράτωρ Άννα και Κωνσταντίνος" (Κομνηνοί) Την περίοδο εκείνη η Μονή κατέχει αρκετά μετόχια στην γύρω περιοχή, με μερικά από αυτά να προέρχονται από αφιερώσεις των Κομνηνών, γεγονός που μαρτυρεί την ακτινοβολία της. Στις αρχές του 13ου αιώνα, όπως αναφέρεται στο κτητορικό της Μονής για το έτος 1212, ζούσαν στη Βαρνάκοβα 96 ιερομόναχοι και διάκονοι, ενώ η περιουσία του Μοναστηριού ήταν μεγάλη, ανάλογη του κύρους του.
Μετά την Άλωση της Κωνσταντινούπολης από τους Σταυροφόρους, το 1204, το Μοναστήρι τέθηκε υπό το Δεσποτάτο της Ηπείρου (1204-1359) και παρέμεινε εντεταγμένο σε αυτό για όσο το Δεσποτάτο υπήρχε (δηλαδή ως το 1359, οπότε και ενσωματώθηκε ξανά στη Βυζαντινή Αυτοκρατορία).
Οι Κομνηνοί Δούκες, άρχοντες του Δεσποτάτου, αγάπησαν τόσο πολύ την Παναγία τη Βαρνάκοβα, ώστε μερικοί εξ αυτών επέλεξαν το καθολικό της Μονής ως τόπο ενταφιασμού τους. Μάλιστα, τουλάχιστον δύο από αυτούς έγιναν μοναχοί: ο Αλέξιος, με το όνομα Ακάκιος, ο κάποτε ηγούμενος (όπως αναφέρθηκε ήδη) και ο πατέρας του Εμμανουήλ, με το όνομα Ματθαίος. Το 1919, ο αρχαιολόγος Αναστάσιος Ορλάνδος ανακάλυψε τους τάφους τους κάτω από το δάπεδο του εσωνάρθηκα, ενώ σώζονται μέχρι σήμερα στη Μονή οι επιτύμβιες πλάκες.
Ανάλογη με τους Κομνηνούς εύνοια προς το Μοναστήρι λέγεται πως επέδειξαν και οι τελευταίοι αυτοκράτορες του Βυζαντίου, οι Παλαιολόγοι.
Μετά το τέλος της Βυζαντινής Αυτοκρατορίας, προς τα τέλη του 15ου αιώνα, η παράδοση θέλει τη Μονή να πυρπολείται μερικώς και κατόπιν να γνωρίζει παρακμή. Η Βαρνάκοβα, πάντως, επανέρχεται στην Ιστορία λίγα χρόνια αργότερα, το 1520, όταν ηγούμενός της αναλαμβάνει ο Όσιος Δαυίδ (1520-1532). Η Μονή γνωρίζει τότε σημαντική ακμή: υπάρχουν μαρτυρίες πως οι μοναχοί ενδιαφέρονται για την οργάνωση βιβλιοθήκης ενώ εκεί λειτουργεί, από τις αρχές του 16ου αιώνα (πριν από το 1550), με κεντρική μορφή τον μοναχό διδάσκαλο Νικόδημο Καβάσιλα (περίπου 1595-1652) και ως το 1900, περίφημο σχολείο Ελληνικών σε επίπεδο Σχολαρχείου. Κατά την περίοδο αυτή, το 1626, έρχεται στη Βαρνάκοβα και ο Όσιος Ευγένιος ο Αιτωλός, για να μαθητεύσει στον καλογεροδιδάσκαλο Καλλίνικο. Στα 1578 η μονή αριθμεί περίπου 200 μοναχούς, όπως μας πληροφορεί ο Πρωτονοτάριος του Πατριαρχείου Θεοδόσιος Ζυγομαλάς.
Ακολουθεί έπειτα δύσκολη περίοδος, καθώς οι Τούρκοι κλέβουν την περιουσία του Μοναστηριού, το οποίο κατόπιν λεηλατείται στα πλαίσια διενέξεων Τούρκων και Βενετών (1687-1699). Σε μια περίοδο διαδοχικών εχθροπραξιών, η Βαρνάκοβα κατορθώνει να συντηρείται χάρη αφ' ενός στη χρήση διπλωματίας του τότε ηγουμένου Ιακώβου, αφ' ετέρου στις καλές σχέσεις της με τους Βενετούς, που κατείχαν ακόμη τη Ναύπακτο, κοντά στην οποία ανήκαν τα περισσότερα κτήματα της Μονής.
Στην περίοδο της Τουρκοκρατίας, η Μονή διαδραμάτισε καθοριστικό ρόλο ως εθνικό και πατριωτικό κέντρο. Υπήρξε κρησφύγετο-ορμητήριο πολλών Κλεφτών και Αρματωλών της γύρω περιοχής (όπως οι Δήμος Σκαλτσάς ή Σκαλτσοδήμος, Κωνσταντάρας ή Ζαχαριάς, Καλύβας), ενώ δεν ήταν λίγες οι περιπτώσεις που ενεπλάκη σε ένοπλη αντιπαράθεση με τους Τούρκους, λόγω της φιλοξενίας κυνηγημένων Ελλήνων οπλαρχηγών. Σε διάφορες μάχες της περιοχής την περίοδο της Επανάστασης του 1821 διαδραμάτισε σημαντικό ρόλο και ο μοναχός της μονής Παρθένιος Ζωγράφος, αποκαλούμενος για τη δράση του και «Παπαφλέσσας της Δωρίδας».
Κατά το έκτο έτος της επανάστασης (1826), λίγες εβδομάδες μετά την Έξοδο του Μεσολογγίου, δύναμη 4.000 ανδρών του Κιουταχή, προελαύνοντας προς τα ανατολικά, πολιορκεί την Βαρνάκοβα, όπου φιλοξενούνταν και Έλληνες που είχαν διαφύγει κατά την Έξοδο. Ηγούμενος είναι τότε ο Κοσμάς Θεοχάρης. Μαζί με τους μοναχούς και τα γυναικόπαιδα, μέσα στο μοναστήρι βρίσκονται αρκετοί οπλαρχηγοί της περιοχής και όχι μόνο (π.χ. Κίτσος Τζαβέλας). Η πολιορκία κρατάει ημέρες, ωστόσο οι Τούρκοι αδυνατούν να καταλάβουν το μοναστήρι. Ύστερα από επανειλημμένες προσπάθειες εκπόρθησης των οχυρώσεών του χωρίς επιτυχία, αποφασίζουν μυστικά να σκάψουν υπόγεια, κάτω από τη Μονή, με σκοπό να την ανατινάξουν. Το μυστικό τους προδίδεται, όμως, στους μοναχούς από έναν Αλβανό και στις 26 Μαΐου αποφασίζεται έξοδος, η οποία και πραγματοποιείται, με απώλεια δύο μοναχών και ενός λαϊκού. Η Βαρνάκοβα, έπειτα, ανατινάζεται από τους Τούρκους, για να ξαναχτιστεί μετά από πέντε χρόνια, το 1831, με (μάλλον προσωπική) επιχορήγηση 1.800 φοινίκων από τον Ιωάννη Καποδίστρια, ο οποίος θεωρείται δεύτερος κτήτωρ της Ιεράς Μονής.
Με τη σύσταση του νεοελληνικού κράτους, το Μοναστήρι λειτουργεί ξανά, χωρίς να έχει την ίδια περιουσία, ούτε την ίδια έκταση, όπως άλλοτε. Το 1984 η Μονή θα ερημωθεί, αλλά από το 1992 και έπειτα επαναλειτουργεί από γυναίκες μοναχές, με επικεφαλής την ηγουμένη Θεοδοσία Ανδρικοπούλου.
Το Καθολικό της Μονής έχει ταλαιπωρηθεί στατικά από τους σεισμούς, συμπεριλαμβανομένου αυτού του Αιγίου το 1995 και παραμένει κλειστό από το 2010, για λόγους ασφαλείας των επισκεπτών.
Την Κυριακή 29 Ιανουαρίου 2017, από μεγάλη πυρκαγιά που ξέσπασε περί τις 12:30 το μεσημέρι και εξαπλώθηκε ραγδαία εντός διώρου, πολλά κτήρια του Μοναστηριού (πλην του Καθολικού και του νέου Ιερού Ναού) υπέστησαν μεγάλη καταστροφή, ενώ απωλέσθηκε το αρχείο τής Μονής, μαζί με πολλά ιστορικά κειμήλια. Οι εργασίες που απαιτούνται ως την πλήρη αποκατάσταση των ζημιών που προκλήθηκαν, βρίσκονται στο στάδιο της τεχνικής μελέτης και αναμένεται να διαρκέσουν αρκετό καιρό. Ήδη πάντως ξεκίνησε η αναστήλωση του Καθολικού τής Ιεράς Μονής, καθώς το Σάββατο 17 Ιουλίου 2021, ανήμερα της εορτής της Αγίας Μεγαλομάρτυρος Μαρίνας, πραγματοποιήθηκε αγιασμός για την έναρξη των σχετικών εργασιών, οι οποίες αναμένετα να ολοκληρωθούν εντός 1 έτους.
Την Κυριακή 14 Ιουνίου 2020, περί τις 21:30, η Ιερά Μονή επλήγη από νέα καταστροφική πυρκαγιά, η οποία κατέστρεψε ολοσχερώς τον νέο Ιερό Ναό που κατασκευάστηκε μετά το κλείσιμο του Καθολικού. Από την πυρκαγιά αυτή καταστράφηκε και η ιστορική εικόνα της Παναγίας, μαζί με άλλα θρησκευτικά κειμήλια.
Παρά τις δυσκολίες και τις καταστροφές που έχει αντιμετωπίσει στους 10 αιώνες της ύπαρξής του, το Μοναστήρι παραμένει φάρος της Ορθοδοξίας και πόλος έλξης προσκυνητών. Από την κτίση του μέχρι και σήμερα, αποδίδονται στην Παναγία Βαρνάκοβα πλήθος θαυμάτων, μερικά εκ των οποίων καταγράφονται στα βιβλία που εκδίδει η ίδια η Μονή, η οποία είναι γνωστή σε όλη την Ελλάδα, την Κύπρο, την Ομογένεια, καθώς και σε αρκετές Ορθόδοξες κοινότητες άλλων χωρών.
Αρχιτεκτονική.
Ο αρχικός ναός ξεκίνησε να δημιουργείται το 1077, συμπληρώθηκε δε και αγιογραφήθηκε το 1084. Το 1148 δημιουργείται ένας δεύτερος, μεγαλύτερος ναός, είτε με εκ βάθρων ανέγερση είτε επεκτείνοντας τον πρώτο ναό. Ο νέος αυτός ναός ήταν αρχιτεκτονικού τύπου βασιλικής με τρούλο, με τρία ζεύγη κιόνων σε δύο σειρές, που χώριζαν το εσωτερικό του σε τρία κλίτη. Στην τελική του μορφή, το Καθολικό της μονής αποτελούταν από έναν εξωτερικό νάρθηκα (εξωνάρθηκας), έναν εσωτερικό νάρθηκα (εσωνάρθηκας) και τον κυρίως ναό, που ήταν και το παλαιότερο μέρος του αρχιτεκτονικού συνόλου. Ο εσωνάρθηκας ανεγέρθη εκ βάθρων το 1151 ενώ ο εξωνάρθηκας το 1229, όπως δηλώνεται σε χρονικό σημείωμα του 1690, ένα από τα πολλά έγγραφα που διασώθηκαν στον θησαυρό της Μονής. Το δάπεδο του ναού ήταν διακοσμημένο με μαρμαροθετήματα. Ο ναός αυτός πυρπολήθηκε το 1700 (ίσως, μάλιστα, να είχε προηγηθεί μια παρόμοια πυρκαγιά και το δεύτερο μισό του 15ου αιώνα), ανακαινίσθηκε το 1805 και τελικά ανατινάχθηκε στις 26 Μαΐου 1826, κατά την τελική φάση της πολιορκίας της Μονής.
Το σύγχρονο Καθολικό.
Ο σύγχρονος ναός είχε ανακατασκευαστεί το 1831. Όπως και ο παλαιός, ήταν τρίκλιτος βασιλική με τρούλο, αμφικλινής, κεραμοσκεπής, κτισμένος δια λαξευτών λίθων. Εξωτερικά, στα δεξιά της εισόδου του, υπάρχει δίλοβο κωδωνοστάσιο, σε σχέδιο του Ανδρέα Γάσπαρη Κάλανδρου, υπεύθυνου της ανακατασκευής, επηρεασμένο από την επτανησιώτικη αρχιτεκτονική. Ο νάρθηκας και ο κυρίως ναός διαιρούνταν σε τρία κλίτη από δύο σειρές κιόνων, μεταξύ των οποίων ξεχώριζαν οι κίονες του παλαιού εξωνάρθηκα που ήταν και οι μοναδικοί σωζόμενοι κίονες του παλαιού ναού. Ο κύριος ναός περιείχε 4 ζεύγη κιόνων.
Ο μοναδικός νάρθηκας του σημερινού ναού βρισκόταν στη θέση του παλαιού εξωτερικού νάρθηκα, ενώ διασωζόταν και μέρος του. Πάνω από την πύλη από την οποία επικοινωνούσε ο νάρθηκας με τον κυρίως ναό ήταν εντοιχισμένη η κτητορική επιγραφή, ενώ διασωζόταν και τοιχογραφία του εικονογραφικού τύπου της Παναγίας Οδηγήτριας, που σύμφωνα με τον Αναστάσιο Ορλάνδο αναγόταν σε εποχή πριν την άλωση της Κωνσταντινούπολης (δηλαδή, πριν το 1453).
Αντίθετα με τον εξωνάρθηκα, ο παλαιός εσωτερικός νάρθηκας δεν διακρινόταν στον σημερινό ναό. Ο αρχικός διαχωρισμός του ναού σε εσωτερικό νάρθηκα και κύριο μέρος γινόταν αντιληπτός από μια μικρή υψομετρική διαφορά ελάχιστων εκατοστών στο δάπεδο του κυρίως ναού.
Το δάπεδο του κυρίως ναού αποτελούνταν εν μέρει από μαρμαροθετήματα του 11ου αιώνα, τα οποία ήταν και το μοναδικό στοιχείο διακόσμησης που διασωζόταν από τον παλαιό ναό, καθώς οι τοιχογραφίες και το ξυλόγλυπτο τέμπλο χρονολογούνταν από τον 19ο αιώνα και συγκεκριμένα από την περίοδο 1831-1838, κατά την οποία ανοικοδομήθηκε ο ναός.
Θεματικά, τα μαρμαροθετήματα του δαπέδου χωριζόταν σε 25 μικρά τετράγωνα ή ορθογώνια πλαίσια, ομαδοποιημένα σε 14 ομάδες, τα οποία έφεραν είτε γεωμετρικές παραστάσεις είτε παραστάσεις ζώων. Οι παραστάσεις ήταν κατασκευασμένες με την τεχνική της εκτομής του μαρμάρου με βάση το σχέδιο του πλαισίου και τοποθετημένα στις τομές μικρών μαρμάρινων τεμαχίων. Λόγω της δυσκολίας της τεχνικής, η ύπαρξη παραστάσεων ζώων σε βυζαντινούς ναούς είναι σπάνια.
Μετά το κλείσιμο του Καθολικού λόγω προβλημάτων στατικότητας, κατασκευάστηκε νέος Ιερός Ναός, ο οποίος καταστράφηκε εντελώς στην πυρκαγιά της 14ης Ιουνίου 2020. Σε εξέλιξη βρίσκονται ήδη οι διαδικασίες της ανακατασκευής του, σε συνδυασμό με τα προγραμματιζόμενα έργα αποκατάστασης των ζημιών που έχουν προκαλέσει στις κτηριακές υποδομές οι σεισμοί και η πυρκαγιά της 29ης Ιανουαρίου 2017.
Διοικητικά.
Η Μονή αναφέρεται - απογράφεται επίσημα, μετά την απελευθέρωση, ως "Μονή Βαρνακόβης" το 1835 να προσαρτάται στον τότε δήμο Ποτιδανείας του νομού Φωκίδος και Λοκρίδος. Το 1940 το όνομα της διορθώθηκε σε Μονή Κοιμήσεως Θεοτόκου Βαρνακόβης. Από το 2010 και σύμφωνα με το σχέδιο Καλλικράτης, μαζί με το Τείχιο αποτελούν την τοπική κοινότητα Τειχίου που υπάγεται στη δημοτική ενότητα Ευπαλίου του Δήμου Δωρίδας και σύμφωνα με την Απογραφή του 2011 έχει πληθυσμό 16 μοναχές.

</doc>
<doc id="60071" url="https://el.wikipedia.org/wiki?curid=60071" title="Μετωπιαίος λοβός">
Μετωπιαίος λοβός

Ο μετωπιαίος λοβός (frontal lobe) είναι μία περιοχή του εγκεφάλου των θηλαστικών. Είναι οι μεγαλύτεροι απ' όλους τους λοβούς του εγκεφάλου και σχηματίζουν τις πρόσθιες μοίρες των εγκεφαλικών ημισφαιρίων. Βρίσκονται μπροστά από τον βρεγματικό λοβό, με τον οποίο χωρίζεται από την "κεντρική αύλακα" και μπροστά και πάνω από τον κροταφικό λοβό, με τον οποίο χωρίζεται από την "πλάγια σχισμή". Οι έξω και άνω επιφάνειές τους εκτείνονται προς τα πίσω ως τη στεφανιαία ραφή του κρανίου. Οι κάτω (βασικές) επιφάνειες επικάθονται στις κογχικές μοίρες του μετωπιαίου οστού στον πρόσθιο κρανιακό βόθρο.
Λειτουργίες.
Στους μετωπιαίους λοβούς βρίσκονται ανατομικές περιοχές με σπουδαία λειτουργική σημασία:
Ακόμη, οι μετωπιαίοι λοβοί ελέγχουν τη συνείδηση που έχουμε για τις πράξεις μας, την κρίση μας για ό,τι συμβαίνει στις καθημερινές μας δραστηριότητες, τις συναισθηματικές μας αντιδράσεις, τη γλώσσα που χρησιμοποιούμε, καθώς και τη γνώση του νοήματος των λέξεων που επιλέγουμε. Προβλήματα που παρατηρούνται μετά από βλάβη είναι η απώλεια της κίνησης διαφόρων μερών του σώματος, η αδυναμία σχεδιασμού, η ύπαρξη έμμονων ιδεών, αλλαγές στην διάθεση, δυσκολία στην επίλυση προβλημάτων και ανικανότητα έκφρασης της γλώσσας. Οι ασθενείς με βλάβες στην περιοχή αυτήν παρουσιάζουν διαταραχές της προσωπικότητας, καθώς εμφανίζεται αδυναμία ανάληψης πρωτοβουλιών, απάθεια και αμέλεια για την προσωπική εμφάνιση και υγιεινή, καθώς και αντικοινωνική συμπεριφορά. Οι μετωπιαίοι λοβοί διαδραματίζουν καθοριστικό ρόλο στην επεξεργασία των πληροφοριών, άρα και στη νόηση.

</doc>
<doc id="60073" url="https://el.wikipedia.org/wiki?curid=60073" title="Βρεγματικός λοβός">
Βρεγματικός λοβός

Οι βρεγματικοί λοβοί (αριστερός και δεξιός) του εγκεφάλου βρίσκονται στο οπίσθιο μέρος της κεντρικής Αύλακα Ρόλαντ, άνωθεν των κροταφικών λοβών και των ινιακών. 
Οι βρεγματικοί λοβοί έχουν ρόλο, μεταξύ άλλων, απαρτίωσης απτικών πληροφοριών,αίσθηση πόνου και θερμοκρασίας καθώς και άλλων αισθητικών τροπικοτήτων(modalities) όπως οπτικές, ακουστικές, αιθουσιαίες, δερματικές. Επίσης για ανώτερες διεργασίες όπως για τον χωρικό προσανατολισμό την ιδιοδεκτικότητα, για κάποιες πτυχές του λόγου. Υπάρχουν αρκετοί τρόποι διαχωρισμοί και ανάλυσης των βρεγματικών λοβών, στην προκειμένη θα αναλυθουν σε δύο υπο τμήματα , των ανώτερο βρεγματικό που βρίσκεται ο πρωτοταγής σωματαισθητικός φλοιός και τον κατώτερο με της ανώτερες λειτουργίες όπου τα όρια του με τον ινιακό είναι σχετικά ασαφή. 
Πρωτοταγής Σωματαισθητικός Φλοιός.
Ο πρωτοταγής Σωματαισθητικός φλοιός εδράζεται στην οπίσθια κεντρική έλλικα. Εκεί δεχόμαστε τις απτικές πληροφορίες του σώματος, μάλιστα κάθε περιοχή έχει χαρτογραφηθεί με ακρίβεια στο Αισθητικό Ανθρωπάριο του Penfield. Παράλληλα έχει πληροφορίες για την σωματαισθησία και την εικόνα του σώματος. 
Εξωτερικοί σύνδεσμοι.
J. Graham Beaumont. Introduction to Neuropsychology 

</doc>
<doc id="60075" url="https://el.wikipedia.org/wiki?curid=60075" title="Ινιακός λοβός">
Ινιακός λοβός

Οι ινιακοί λοβοί εντοπίζονται στο πίσω τμήμα του εγκεφάλου και είναι υπεύθυνοι για την όραση καθώς εκεί βρίσκεται ο οπτικός φλοιός.
Το αριστερό ημισφαίριο «βλέπει» το δεξί ήμισυ του οπτικού πεδίου και το δεξί ημισφαίριο το αριστερό ήμισυ. Σε περίπτωση βλάβης στο αριστερό ημισφαίριο της συγκεκριμένης περιοχής, το δεξί ημισφαίριο αναλαμβάνει όλο το οπτικό πεδίο, όχι όμως και μετά από βλάβη στο αντίστοιχο πεδίο του δεξιού ημισφαιρίου. Βλάβες στους ινιακούς λοβούς μπορούν να προκαλέσουν προβλήματα -εκτός από αυτά της όρασης- όπως η δημιουργία παραισθήσεων, η αδυναμία στην αναγνώριση κινήσεων και λέξεων καθώς και ζωγραφισμένων αντικειμένων.

</doc>
<doc id="60076" url="https://el.wikipedia.org/wiki?curid=60076" title="Αρχίδαμος Γ΄">
Αρχίδαμος Γ΄

Ο Αρχίδαμος Γ΄ (... - 338 π.Χ.), γιος του Αγησιλιάου Β', ήταν βασιλιάς της Σπάρτης από το 360 π.Χ. έως το 338 π.Χ. Ανήκε στο γένος των Ευρυποντιδών.
Βιογραφία.
Ο Αρχίδαμος Γ' ήταν γιος του Αγησιλάου Β' και της Κλεόρας και εγγονός του Αρχιδάμου Β΄. Γεννήθηκε πιθανώς το 401 ή 400 π.Χ. και ανέλαβε Βασιλιάς το 311 π.Χ.. Έλαβε μέρος σε πολλές μάχες κατά την βασιλεία του πατρός του μεταξύ των οποίων και στη μάχη κατά των Αρκάδων που είχε χαρακτηριστικά ονομασθεί άδακρυς μάχη. Επίσης πολέμησε κατά την εισβολή του Επαμεινώνδα στη Λακεδαίμονα. Δοκίμασε όμως ανεπιτυχώς να αντιδράσει κατά της Μεσσήνης και της Μεγαλόπολης, καθώς επίσης και κατά των Θηβαίων, που ήταν οι κύριοι βοηθοί των Φωκέων κατά τον Γ΄ ιερό πόλεμο.
Σκοτώθηκε σε μάχη στην Ιταλία μαχόμενος επικεφαλής μισθοφόρων στο πλευρό των Ταραντίνων και κατά των Μεσαπίων, ανήμερα της Μάχης της Χαιρωνείας στις 7 Μεταγειτνιώνος του 338 π.Χ.. Το σώμα του όμως δεν ετάφη γιατί οι νικητές αρνήθηκαν να το παραδώσουν. Οι Σπαρτιάτες όμως ανήγειραν ανδριάντα του στην αρχαία Ολυμπία.

</doc>
<doc id="60082" url="https://el.wikipedia.org/wiki?curid=60082" title="Δήμος Μεσσάτιδος">
Δήμος Μεσσάτιδος

Ο Δήμος Μεσσάτιδος ήταν διοικητική διαίρεση του Νομού Αχαΐας, ο οποίος συστάθηκε δύο φορές κατά το παρελθόν. Έδρα του δήμου, κατά την πιο πρόσφατη σύστασή του, ήταν η Οβρυά.
Ονομασία.
Ο δήμος πήρε την ονομασία του από την αρχαία Μεσσάτιδα ("Μεσσάτις"), μία από εκ των τριών αρχαίων πόλεων που ένωσε ο Πατρέας ιδρύοντας την Πάτρα ("αι Πάτραι"). Η Μεσσάτιδα, που είχε ιδρύσει ο Εύμηλος, βασιλιάς της Αρόης, βρισκόταν ανάμεσα στις άλλες δύο πόλεις, την Αρόη και την Άνθεια, και για αυτό ονομάστηκε Μεσσάτις, δηλαδή στην μέση. Στα όρια του δήμου, στο λόφο "Μυγδαλιά" της περιοχής του σημερινού Πετρωτού, πιστεύεται ότι βρισκόταν η αρχαία Άνθεια.
Έμβλημα.
Έμβλημα του δήμου αποτελούσαν ο θεός Διόνυσος και ένα τσαμπί σταφύλι, καθώς και μια μορφή στέγης που περικλείει τις απεικονίσεις αυτές. Ο Διόνυσος επιλέχτηκε γιατί ήταν ο προστάτης της αρχαίας Μεσσάτιδος, στην είσοδό της οποίας υπήρχε και ναός αφιερωμένος σε αυτόν ο οποίος ήταν ιδιαίτερα γνωστός στους αρχαίους Έλληνες. Ο μύθος λέει ότι ο θεός κατέφυγε στην περιοχή κυνηγημένος από τον Πάνα περνώντας εκεί ένα μεγάλο μέρος των παιδικών του χρόνων ως την ενηλικίωση του. Το τσαμπί σταφυλιού επιλέχτηκε γιατί αφενός ο Διόνυσος είναι θεός του κρασιού και αφετέρου γιατί η περιοχή έχει παράδοση στην καλλιέργεια αμπελιών. Η απεικόνιση της στέγης υποδηλώνει την κοινή συμβίωση στον ίδιο Δήμο όλων των πρώην Κοινοτήτων, οι οποίες συγχωνεύτηκαν για τη δημιουργία του αποτελώντας τα δημοτικά διαμερίσματα του.
Ιστορία.
Δήμος Μεσσάτιδος (1835-1836).
Ιδρύθηκε το 1835 με το Β.Δ. 8/4/1835 με την ονομασία "Μεσσάτιδα", έχοντας έδρα το Σαραβάλι, και είχε 496 πληθυσμό κατοίκους.
Περιλάμβανε τους οικισμούς: Οβρυά, Σαραβάλι, Βελίζι, Σκούρα (Πατρών), Μουσταφά Αφέντη, Βουντούσα, Ψαράδες, Γαιδουριάρη, Καλλιθέας, Βόλα, Παυλόκαστρο, Μιντιλόγλι, Νεοχώρι, Δρεστενά, Πουρναρόκαστρο, Παλαιόπυργος, Ελεκύστρα, Ζάστοβα και Μονή Ανάληψης.
Οι οικισμοί Μουσταφά Εφέντη, Βουντούσα και Ψαράδες δεν υπάρχουν σήμερα ενώ απουσιάζουν τα ίχνη κατοίκησής τους. Πρόκειται για αγροτικές εκτάσεις που ανήκουν στο πρώην δημοτικό διαμέρισμα Κρήνης και αποτελούν μαζί με το τότε Βελίζι τους τέσσερις οικισμούς που ενώθηκαν πολύ αργότερα και δημιούργησαν την Κοινότητα Κρήνης.
Η ιστορία του ονόματος είναι ίδια με τον μεταγενέστερο ομώνυμο Δήμο. Με το Β.Δ. 3/7/1836 ο Δήμος Μεσσάτιδος απορροφήθηκε από το Δήμο Πατρέων και οι κάτοικοί του αποτέλεσαν δημότες Πατρεών.
Δήμος Μεσσάτιδος (1997-2010).
Το 1997, με το Σχέδιο Καποδίστριας (Φ.Ε.Κ. Α΄ 244/1997) που αφορούσε τη δημιουργία νέων δήμων με τη συνένωση κοινοτήτων, συστάθηκε ο Δήμος Μεσσάτιδος, ο οποίος περιλάμβανε τις πρώην κοινότητες Οβρυά, Κρήνη, Σαραβάλι, Θέα, Καλλιθέα, Πετρωτό και Κρυσταλλόβρυση και τους οικισμούς τους Λυγιές, Παυλόκαστρο και Δεμένικα. Έδρα του δήμου αποτέλεσε η Οβρυά καθώς ήταν και ο μεγαλύτερος οικισμός. Το 2011, με την εφαρμογή του Σχεδίου Καλλικράτης (Φ.Ε.Κ. 87/τ.Α'/2010), ο Δήμος απορροφήθηκε από το Δήμο Πατρέων και έκτοτε η έκταση του αποτελεί δημοτική ενότητά του.
Υπήρξε ο τρίτος δήμος σε πληθυσμό στην Αχαΐα μετά τους Δήμους Πατρέων και Αιγίου, καθώς σύμφωνα με την Απογραφή του 2001 είχε πληθυσμό 12.246 κατοίκους, 5.565 απ' τους οποίους κατοικούσαν στην έδρα του, την Οβρυά. Η έκτασή του ανερχόταν σε 66.366 στρέμματα.
Ο δήμος συνόρευε με τους δήμους Πατρέων, Παραλίας, Βραχνεΐκων, Φαρρών και την Κοινότητα Λεοντίου. Αποτελούταν από πεδινές, ημιορεινές και ορεινές εκτάσεις και ο πληθυσμός του χαρακτηριζόταν κυρίως ως ημιαστικός.
Εκλογές.
Στις δημοτικές εκλογές που διεξήχθησαν το 2006 ο από του 2002 δήμαρχος Αθανάσιος Κολλιτσίδας επενεξελέγη με 43,8% και 13 έδρες στον πρώτο γύρο έναντι 27,9% και 4 έδρες για τον αντίπαλό του Γεράσιμο Γέμο. Συμπληρωματικά, ο υποψήφιος Γιώργος Μπούρδος έλαβε 24,9% και 4 έδρες και ο υποψήφιος Ιωάννης Κασπίρης 3,4% και καμία έδρα.
Δημοτικά διαμερίσματα (1997-2010).
Ο «καποδιστριακός» δήμος περιλάμβανε τα παρακάτω δημοτικά διαμερίσματα και οικισμούς:
Αθλητισμός.
Στα όρια του Δήμου δραστηριοποιούνται τα σωματεία Α.Π.Σ. Φωστήρας Οβρυάς, Γ.Π.Σ. Αχαιός Σαραβαλίου, Α.Ο. Γαλήνη Πατρών, Α.Ο. Ίκαρος Πετρωτού, Α.Ο. Σπάρτακος Οβρυάς, Α.Ο. Κρήνη 97, Α.Ο. Γαλαξίας Δεμενίκων-Σαραβαλίου, Α.Ο. Θέας, Α.Ο. Καλλιθέας, Α.Π.Σ. Άτλας Οβρυάς και Α.Ο. Μίλων Οβρυάς.
Ο Δήμος διαθέτει ένα δημοτικό γήπεδο στο Σαραβάλι ενώ γήπεδο ποδοσφαίρου έχουν επίσης ο Ίκαρος και ο Φωστήρας (με χόρτο). Ανοιχτά γήπεδα μπάσκετ έχουν η Κρήνη 97 και ο Γαλαξίας ενώ ο Μίλων έχει γήπεδο βόλευ (ανοιχτό). Στα όρια του Δήμου Μεσσάτιδος βρίσκεται επίσης το αθλητικό της κέντρο η Θύελλα Πατρών ενώ στην περιοχή των Δεμενίκων βρίσκονται τα γήπεδα του ποδοσφαιρικού τμήματος της Γαλήνης Πατρών.
Ο Δήμος, κάθε χρόνο από το 1999 έως το 2006, διοργάνωνε μαζί με τον Αυτοκινητιστικό Όμιλο Πατρών (Α.Ο.Π.) τον αγώνα αυτοκινήτων «Ανάβαση Ομπλού», ο οποίος συγκαταλέγεται στο Πανελλήνιο πρωτάθλημα αναβάσεων.

</doc>
<doc id="60085" url="https://el.wikipedia.org/wiki?curid=60085" title="Αεροδρόμιο Σχίπχολ">
Αεροδρόμιο Σχίπχολ



</doc>
<doc id="60087" url="https://el.wikipedia.org/wiki?curid=60087" title="Επιχείρησις Απόλλων (ταινία)">
Επιχείρησις Απόλλων (ταινία)

Το Επιχείρησις Απόλλων είναι ελληνοσουηδική συμπαραγωγή μεγάλου μήκους του 1968 σε σκηνοθεσία Γιώργου Σκαλενάκη. Το σενάριο είναι του Γιάννη Τζιώτη και του Volodja Semitjov και η παραγωγή της Δαμασκηνός - Μιχαηλίδης, Film AB TVS και Inge Ivarson Filmproductions. Τη μουσική έχει γράψει ο Γιάννης Μαρκόπουλος.
Πλοκή.
Ένας νεαρός Γερμανός πρίγκιπας που επισκέπτεται την Ελλάδα ερωτεύεται μία Ελληνίδα ξεναγό και το σκάει από την θαλαμηγό του, για να μπορέσει να ζήσει ελεύθερος τον έρωτά του, έστω και για δυο μέρες.
Σύνοψη.
Ο Γερμανός πρίγκιπας Γιαν έρχεται στην Ελλάδα για διακοπές και φιλοξενείται στη θαλαμηγό μιας διάσημης πριμαντόνας. Ένα πρωινό, και παρά τις σθεναρές αντιρρήσεις της ακολουθίας του, κάνει μια βόλτα με ελικόπτερο πάνω από την Αθήνα. Στον Λυκαβηττό, διακρίνει μια πανέμορφη ξεναγό, την Έλενα, και καταγοητευμένος απ’ τη λαμπερή παρουσία της αποφασίζει να τη γνωρίσει από κοντά, παριστάνοντας τον απλό τουρίστα. Ενώ εκείνος χαίρεται τις ελληνικές αρχαιότητες, σαν μέλος του γκρουπ της Έλενας, η εξαφάνισή του έχει κινητοποιήσει τις μυστικές υπηρεσίες και τον πρέσβη της χώρας του. Μέχρι όμως να τον ανακαλύψουν, ο Γιαν και η Έλενα έχουν ερωτευτεί ο ένας την άλλη κι έχουν ζήσει υπέροχες στιγμές. Ο πρίγκιπας δυσανασχετεί όταν τον ανακαλύπτουν και αρνείται να επανέλθει στα καθήκοντά του, η Έλενα όμως τον πείθει ότι είναι καλύτερα να χωρίσουν οι δρόμοι τους, καθώς ανήκουν σε δυο τελείως διαφορετικούς κι ασύμβατους κόσμους.
Πληροφορίες για την ταινία.
Η ταινία κυκλοφόρησε στην Αγγλία και στις Ηνωμένες Πολιτείες με τον τίτλο "Apollo Goes on Holiday", ενώ στην Γαλλία με τον τίτλο "Apollo part en vacances."
Η διάρκεια της ταινίας είναι 88 λεπτά. Στις ελληνικές κινηματογραφικές αίθουσες, έκανε πρεμιέρα στις 5 Φεβρουαρίου 1968. Κόβοντας 316.511 εισιτήρια, ήρθε στην 22η θέση ανάμεσα σε 99 ταινίες της ίδιας σεζόν. Κυκλοφόρησε και με τη μορφή ντιβιντί στις 22 Νοεμβρίου 2010. 
Η φωνή του νεαρού πρίγκιπα ντουμπλάρεται από τον Κώστα Καρρά. 
Εκτός από τον Λυκαβηττό και την Αθήνα, υπάρχουν στην ταινία πλάνα από το Ναύπλιο, την Επίδαυρο και την Κέρκυρα. Στις σκηνές της Επιδαύρου ερμηνευμένο από τον Γιάννη Μαρκόπουλου το γνωστό τραγούδι του “Ζαβαρακατρανέμια“. 

</doc>
<doc id="60089" url="https://el.wikipedia.org/wiki?curid=60089" title="Βαρνάκοβα">
Βαρνάκοβα



</doc>
<doc id="60090" url="https://el.wikipedia.org/wiki?curid=60090" title="Καμπούτερς">
Καμπούτερς

Οι Καμπόουτερς (ολλ: "Kabouters") ήταν ένα κίνημα αντικουλτούρας που αναπτύχθηκε και έδρασε την περίοδο 1969-1970 στην Ολλανδία, με ιδιαίτερη δράση στο Άμστερνταμ.
Ιστορικό.
Το κίνημα δημιουργήθηκε από τα πρώην μέλη του κινήματος των Πρόβος Ρόελ βαν Ντούιν και Ρόμπερτ-Τζάσπερ Γκρότφελτ, μετά την επίσημη διάλυση των Πρόβος το 1967. Επισήμως, ο 27χρονος τότε Βαν Ντούιν ίδρυσε τους Καμπούτερς στις 5 Φεβρουαρίου 1970 με την διακήρυξη της Πορτοκαλί Ελεύθερης Πολιτείας (ολλ: "Oranje Vrijstaat"), ενός φανταστικού κράτους, τα σύνορα του οποίου συνέπιπταν με αυτά της Ολλανδίας, και κατοίκους που ονομάζονταν Καμπούτερς (μικροσκοπικά ανθρωπάκια που ζουν κάτω από το έδαφος, αγγ: "gnomes")
Οι Καμπούτερς προηγούνται χρονικά του κινήματος των καταλήψεων του οποίου θεωρούνται θεμελιωτές. Τον Ιούνιο του 1970 συμμετείχαν στις Ολλανδικές Δημοτικές εκλογές. Στο Άμστερνταμ αναδείχθηκαν τρίτη δύναμη συγκεντρώνοντας το 11% των ψήφων και κερδίζοντας πέντε από τις 45 έδρες. Κατόρθωσαν επίσης να κερδίσουν δύο έδρες στην Χάγη και από μία στους Δήμους των Άλκμααρ, Άρνεμ και Λέιντεν. Βλέποντας την δύναμή τους να ανεβαίνει, οι Καμπούτερς κατέβασαν ψηφοδέλτιο και στις βουλευτικές εκλογές του 1971, χωρίς ωστόσο να μπορέσουν να ξεχωρίσουν.
Η νίκη στις Δημοτικές εκλογές διαίρεσε τους Καμπούτερς: μερικοί από τους Συμβούλους επιδίωκαν να χρησιμοποιήσουν την εκλογική διαδικασία για να νομιμοποιήσουν το πρόγραμμα τους, ενώ άλλοι επιδίωξαν να προβοκάρουν τις συνεδριάσεις που τις θεωρούσαν ως παρωδία δημοκρατίας. Ταυτόχρονα τα στελέχη των ομάδων που ενεργούσαν στους δρόμους θεωρούσαν ότι η με οποιοδήποτε τρόπο συμμετοχή στο Δημοτικό Συμβούλιο αποσπούσε ενέργεια και προσοχή από την άμεση δράση.
Μετά την λήξη της θητείας των δημοτικών συμβουλίων του Άμστερνταμ, της Χάγης, του Άλκμααρ και του Λέιντεν, οι Καμπούτερς αποφάσισαν την αυτονομία των ομάδων τους και στη συνέχεια αυτοδιαλύθηκαν ως ενιαίο κίνημα. Η ομάδα του Βαν Ντούιν εξακολούθησε ωστόσο να εκλέγεται στο δημοτικό συμβούλιο του Άμστερνταμ με το όνομα «Ριζοσπάστες».
Η Δράση των Καμπούτερς.
Η Ελεύθερη Πολιτεία δημιούργησε σκιώδη κυβέρνηση με Υπουργεία και τμήματα, καθώς και τρία καταστήματα βιολογικών προϊόντων και μία «δημοκρατικά αυτό-διευθυνόμενη» βιοτεχνία ενδυμάτων. Οι Καμπούτερς προωθούσαν τους στόχους τους χρησιμοποιώντας προβοκατόρικες και χιουμοριστικές τεχνικές.
Ενδεικτικές ενέργειες τους:

</doc>
<doc id="60091" url="https://el.wikipedia.org/wiki?curid=60091" title="Πτολεμαίος Β΄ Φιλάδελφος">
Πτολεμαίος Β΄ Φιλάδελφος

Ο Πτολεμαίος Β’ ο Φιλάδελφος (Κοπτικά:
ⲡⲧⲟⲗⲉⲙⲁⲓⲟⲥ ⲡⲓⲙⲁϩⲃ̅ ⲫⲓⲗⲁⲇⲉⲗⲫⲟⲥ, Κως, 309 π.Χ. – Αλεξάνδρεια, 246 π.Χ.) ήταν βασιλιάς της Αιγύπτου από το 283 έως το 245 π.Χ., ο δεύτερος της δυναστείας των Πτολεμαίων, οι οποίοι κυβέρνησαν τη χώρα κατά την ελληνιστική περίοδο. Πατέρας του και ιδρυτής της δυναστείας ήταν ο Πτολεμαίος Α’ ο Σωτήρ, στρατηγός του Αλεξάνδρου του Μεγάλου. Μητέρα του ήταν η τέταρτη και ευνοούμενη σύζυγος του πατέρα του, η Βερενίκη Α’. Κατά τη διάρκεια της βασιλείας του ισχυροποίησε τον έλεγχο της Αιγύπτου πάνω στην Παλαιστίνη και τη Βόρεια Αφρική και τη μεταμόρφωσε σε κέντρο του ελληνικού πολιτισμού.
Νεανικά χρόνια &amp; μόρφωση.
Ο πατέρας του Πτολεμαίου, ο Πτολεμαίος ο Σωτήρ, ήταν ένας από τους στρατηγούς του Αλεξάνδρου, αυτός στον οποίο δόθηκε το βασίλειο της Αιγύπτου μετά τη διανομή του απέραντου κράτους του Μακεδόνα στρατηλάτη. Είχε τέσσερις γνωστές σε εμάς συζύγους. Όταν η τρίτη από αυτές η Ευρυδίκη, κόρη του Αντίπατρου, έφτασε στην Αίγυπτο για να παντρευτεί τον Πτολεμαίο, έφερε μαζί της μια νεαρή χήρα, τη Βερενίκη, ως κυρία επί των τιμών της. Ο βασιλιάς συνήψε ερωτικές σχέσεις με την Βερενίκη, και έγινε η ευνοούμενη η τέταρτη σύζυγός του. Του χάρισε τρία παιδιά: την Αρσινόη, τη Φιλωτέρα και τον Πτολεμαίο. Ο θρόνος ανήκε δικαιωματικά στο γιο της Ευρυδίκης, τον Πτολεμαίο Κεραυνό που ήταν μεγαλύτερος, όμως ο πατέρας του επέλεξε το γιο της Βερενίκης, τον Πτολεμαίο. Σε ηλικία 18 ετών, το 290 π.Χ. έγινε συμβασιλέας του πατέρα του για να εξασφαλιστεί η διαδοχή του. Ο ετεροθαλής αδελφός του, ο Πτολεμαίος Κεραυνός, φιλονίκησε με τον πατέρα του και εγκατέλειψε την Αλεξάνδρεια. Αργότερα έγινε βασιλιάς της Μακεδονίας.
Ο Πτολεμαίος Β΄, ο γιος της Βερενίκης, διαδέχτηκε τον πατέρα του στην ηλικία των 25 ετών το έτος 283 π.Χ. Την εποχή εκείνη ήταν απλώς γνωστός με τον όνομα “Πτολεμαίος ο γιος του Πτολεμαίου”. Ακόμη το όνομα Πτολεμαίοι δεν είχε καθιερωθεί στις συνειδήσεις ως μια μακριά δυναστεία αντρών με το ίδιο όνομα. Απλά έτυχε πατέρας και γιος να έχουν το ίδιο όνομα. Δεν υπήρχε ακόμη η πρόθεση όλοι οι βασιλείς που θα τους διαδέχονταν, υποθέτοντας πάντα πως η δυναστεία θα συνεχιζόταν, θα ονομάζονταν Πτολεμαίοι. Αργότερα οι σύγχρονοί τους θα απένειμαν στον καθένα από ένα τίτλο - παρατσούκλι ώστε να γίνεται η διάκριση μεταξύ τους. Οι σύγχρονοι μελετητές τούς παρείχαν και αριθμούς. Το δεύτερο μέλος της δυναστείας λοιπόν, έμεινε στην ιστορία ως ο Πτολεμαίος Β’ ο Φιλάδελφος, δηλαδή αυτός που αγαπά την αδελφή του. Το επίσημο αιγυπτιακό του όνομα ήταν Meryamun Setepenre, που σημαίνει “Πολυαγαπημένος του Άμμωνος, Εκλεκτός του Ρε”.
Ο Πτολεμαίος ως χαρακτήρας ήταν πολύ διαφορετικός από τον πατέρα του. Το σκληροτράχηλο στρατηγό του Αλεξάνδρου διαδέχτηκε ένας άντρας με αγάπη για τις επίγειες απολαύσεις, με ενδιαφέρον για τις επιστήμες και τις τέχνες. Η συνήθεια τού να προσλαμβάνονται οι καλύτεροι εκπαιδευτικοί ή ποιητές για να μορφώσουν τον πρίγκιπα – διάδοχο, ήταν κάτι που ο Πτολεμαίος ο Σωτήρ γνώριζε από την πατρίδα του, τη Μακεδονία, όπου ο νεαρός Αλέξανδρος διδάχτηκε από τον ίδιο τον Αριστοτέλη. Παιδαγωγός του υπήρξε ο Στράτων της Λαμψάκου, ένας από τους κύριους αντιπροσώπους της Σχολής του Αριστοτέλη. Θεωρείται πως από εκεί πηγάζει το ενδιαφέρον που επέδειξε ο μετέπειτα βασιλιάς για τη ζωολογία και τη γεωγραφία, μιας και ο Αριστοτέλης και οι αρχές του ήταν στραμμένες προς τη μελέτη των επιστημών.
Κοινωνικό και πολιτιστικό έργο.
Όπως και ο πατέρας του, ο Πτολεμαίος Β’ ήταν ένας έξυπνος διπλωμάτης. Όταν έχανε σε στρατιωτικό επίπεδο, αναπλήρωνε το χαμένο έδαφος κανονίζοντας στρατηγικούς γάμους που μετέτρεπαν τους εχθρούς του σε συγγενείς. Ήταν επίσης και ικανός κυβερνήτης, οργανώνοντας την αιγυπτιακή οικονομία για να ιδρύσει μια περίοδο ευμάρειας, τουλάχιστον για τις ανώτερες κοινωνικά τάξεις και τους εμπόρους. Η Αλεξάνδρεια μεγάλωσε τόσο σε μέγεθος που έπρεπε να χωριστεί σε τρεις συνοικίες: τη Ρακότιδα, όπου κατοικούσαν οι ντόπιου Αιγύπτιοι, το Βρουχείο, το βασιλικό ελληνικό κομμάτι της πόλης και η Εβραϊκή συνοικία.
Η Αλεξάνδρεια δεν μεγάλωσε όμως μόνο σε μέγεθος, αλλά και σε ποιότητα. Ήταν ο Πτολεμαίος ο Β’ που κάλεσε στην Αίγυπτο τα πιο λαμπρά πνεύματα των επιστημών και των γραμμάτων κάνοντάς την λαμπρό κέντρο πολιτισμού. Τους ενέταξε στην τοπική κοινωνία και τους χάρισε απαλλαγές από φόρους και άλλες υποχρεώσεις, επιτρέποντάς τους να ασχοληθούν απερίσκεπτοι με το πνευματικό τους έργο. Κάτω από την καθοδήγησή του τα έργα ανοικοδόμησης που είχε ξεκινήσει ο πατέρας του, όπως ο Φάρος και η Βιβλιοθήκη, ολοκληρώθηκαν και το Μουσείον έγινε κέντρο των ελληνικών γραμμάτων, που θα μπορούσε να ανταγωνιστεί την Ακαδημία των Αθηνών.
Οι εβραϊκές πηγές του αποδίδουν τη μετάφραση των ιερών τους γραφών στα ελληνικά, ένα έργο που βοήθησε τον εξελληνισμό των Εβραίων και έκανε τη δική τους γραμματεία προσβάσιμη στον υπόλοιπο κόσμο. Ο χριστιανική αφήγηση της Ιστορίας αναφέρει πως το έργο αυτό πραγματοποίησαν εβδομήντα γραφείς, με αποτέλεσμα ο καρπός της δουλειάς τους να λάβει το όνομα «Η Μετάφραση των Εβδομήκοντα». Ο Πτολεμαίος συνέχισε την επέκταση του βασιλείου στην Παλαιστίνη μετατρέποντας πόλεις Χαναναίων σε ελληνικές πόλεις. Η Ράμπα στη Ιορδανία ( το σημερινό Αμμάν ) ξαναχτίστηκε ως Φιλαδέλφεια. Η πόλη Άκκο στη φοινικική ακτή έγινε Πτολεμαΐδα. Και οι δύο πήραν τα ονόματα αυτά για να τον τιμήσουν. 
Για να προωθήσει το εμπόριο με την Ανατολή κατασκεύασε ένα κανάλι ώστε να ενώσει το Νείλο με τον κόλπο του Σουέζ. Η κατασκευή για την ακρίβεια είχε ξεκινήσει υπό τον φαραώ Νεκώ και συνεχίστηκε από το Δαρείο, που όμως εγκατέλειψε τα σχέδιά του όταν του είπαν πως η Ερυθρά θάλασσα βρισκόταν σε υψηλότερο επίπεδο από το Νείλο. Το κανάλι ονομάστηκε προς τιμήν του βασιλιά «Ποτάμι του Πτολεμαίου». Κι ακόμη κι αν πολλά από τα επιτεύγματα του Πτολεμαίου χάθηκαν για εμάς από την αναπόφευκτη φθορά του χρόνου, μια από τις συνεισφορές του που άντεξαν περισσότερο στο χρόνο είναι ορατή ακόμη και σε εμάς σήμερα. Ήταν ο πρώτος που έφερε καμήλες στην Αίγυπτο.
Έθεσε έτσι τις βάσεις για όλα εκείνα τα πράγματα που έκαναν την Αλεξάνδρεια γνωστή. Δεν προήλθαν βέβαια όλα αυτά από την ανιδιοτελή αγάπη του βασιλιά για τα γράμματα. Ήταν και ένα τρόπος προβολής. Όπως ακριβώς οι λόγιοι επωφελούνταν της προστασίας του βασιλιά, έτσι ήταν υποχρεωμένοι να τον εκθειάζουν στα γραπτά τους και να του αποδίδουν θεϊκά χαρακτηριστικά. Φυσικά, αυτή η διαφήμιση δεν έφτανε και πολύ καλά μέχρι τα πέρατα του βασιλείου. Η χώρα αποτελούνταν από δυο διαφορετικούς κόσμους που δεν συμφιλιώθηκαν κατά το μεγαλύτερο μέρος της βασιλείας των Πτολεμαίων. Πολλοί από τους Έλληνες δεν έμπαιναν στον κόπο να μάθουν την αιγυπτιακή γλώσσα, και πιστεύεται πως η πρώτη ηγεμόνας που το έκανε δεν είναι άλλη από τη διάσημη Κλεοπάτρα, την τελευταία μονάρχη της δυναστείας. Οπότε όλες οι διαδικασίες γίνονταν διαμέσου διερμηνέων. Η περίπλοκη γραφειοκρατία ήταν αυτή που κυβερνούσε.
Εξωτερική πολιτική.
Η φιλοδοξία του Οίκου των Πτολεμαίων ήταν να επεκτείνει την κυριαρχία του εκτός της Αιγύπτου, σε περιοχές της Ασίας, καθώς και να κυριαρχήσει στο θαλάσσιο χώρο της Μεσογείου και να αποκτήσει επιρροή στα πολιτικά πράγματα του ελληνικού κόσμου. Ως αποτέλεσμα οι διαμάχες με τα γειτονικά κράτη ήταν αναπόφευκτες. Η βασιλεία του Πτολεμαίου περιελάμβανε πολλούς πολέμους, μα συνήθως διεξάγονταν από τους στρατηγούς και τους ναυάρχους του. Μόνο σε μια εκστρατεία στο Νείλο μαθαίνουμε πως συμμετείχε αυτοπροσώπως ο Πτολεμαίος, αντίθετα με τον πατέρα του ή με άλλους σύγχρονους του όπως ο Αντίοχος Α΄ ή ο Αντίγονος Β΄ Γονατάς. Κατά τη διάρκεια των ετών που κυβερνούσε ο Πτολεμαίος, σημειώθηκαν πολλές πολιτικές ζυμώσεις στην περιοχή της Ανατολικής Μεσογείου. Το 281 οι δύο τελευταίοι διάδοχοι του Μεγάλου Αλεξάνδρου, ο Λυσίμαχος και ο Σέλευκος συγκρούστηκαν για να διευθετήσουν τις πολιτικές τους διαφορές. Ο Λυσίμαχος ηττήθηκε και έχασε τη ζωή του. Όσο για το Σέλευκο, ο δρόμος προς το θρόνο του Αλεξάνδρου ήταν πια ανοικτός για εκείνον. Η κατάσταση για το νεαρό Πτολεμαίο, ο οποίος ήταν ταυτόχρονα και πεθερός και γαμπρός του νεκρού Λυσίμαχου, ήταν πολύ επικίνδυνη. Μαζί με το Σέλευκο ήταν και ο ετεροθαλής αδελφός του, ο Πτολεμαίος Κεραυνός, και υπήρχε πάντα η πιθανότητα ο γηραιός βασιλιάς να βοηθούσε τον Κεραυνό να διεκδικήσει τα δικαιώματά του στο θρόνο της Αλεξάνδρειας.
Ωστόσο η κατάσταση άλλαξε απρόσμενα, όταν ο Πτολεμαίος Κεραυνός δολοφόνησε τον Σέλευκο στο Άργος της Θράκης το 281 π.Χ., λίγο καιρό μετά τη διάβασή τους από τον Ελλήσποντο. Οι φιλοδοξίες του Κεραυνού αφορούσαν πλέον μονάχα τη Μακεδονία, την οποία διεκδίκησε με νύχια και με δόντια με μια σειρά μαχών ενάντια σε σημαντικά πρόσωπα της εποχής. Όταν πλέον τα είχε καταφέρει έστειλε ένα μήνυμα στον Πτολεμαίο αναφέροντας πως αποποιούνταν πια τα δικαιώματά του στο θρόνο της Αιγύπτου, μιας και το βασίλειο της Μακεδονίας ήταν πιο ικανοποιητικό για εκείνον. Αυτό ήταν σίγουρα μια ανακούφιση για τον Πτολεμαίο. Οι συγκρούσεις βέβαια δεν σταμάτησαν στην περιοχή της Ανατολικής Μεσογείου, καθώς μια σειρά από ισχυρούς βασιλείς μάχονταν να ενισχύσουν τη θέση τους, ο καθένας ανάλογα με τα συμφέροντά τους. Μια τυπική ανακωχή συνέβη μεταξύ τους κατά τη διάρκεια μιας εισβολής Γαλατών από το Δούναβη το 279 π.Χ. , σπέρνοντας το πολιτικό χάος: ο Κεραυνός χάθηκε και οι επόμενοι βασιλείς της Μακεδονίας διαδέχονταν ο ένας τον άλλο με μεγάλη ταχύτητα. Τελικά η κατάσταση σταθεροποιήθηκε κάπως ως εξής: στη Μακεδονία κυβέρνησε ο Αντίγονος Β' Γονατάς, στην βόρεια Συρία, ένα μεγάλο μέρος της Μικράς Ασίας, στις Μεσοποταμία, Βαβυλωνία και Περσία, οι Σελευκίδες, σε άλλα μέρη της Μικράς Ασίας, οι νέες τοπικές δυναστείες, ενώ στην Αίγυπτο, στην Παλαιστίνη, στην Κυρήνη και στην Κύπρο, οι Πτολεμαίοι. Στην ηπειρωτική και νησιωτική Ελλάδα, στο Βόσπορο και τη Μαύρη Θάλασσα, οι παλαιές πόλεις – κράτη συνέχισαν να έχουν σχετική ανεξαρτησία, συμμαχώντας πότε με τον ένα μονάρχη και πότε με τον άλλο.
Μια ευκαιρία για τον Πτολεμαίο να κυριαρχήσει στον ελλαδικό χώρο προέκυψε όταν η Μακεδονία γνώριζε μια περίοδο παλινόρθωσης υπό την ηγεμονία του Αντίγονου Β' Γονατά. Η Ελλάδα και το Αιγαίο βρίσκονταν στη μακεδονική σφαίρα επιρροής ήδη από τις μέρες του Φιλίππου του Β’ και ο Γονατάς δεν σκόπευε να εγκαταλείψει το ρόλο του αυτό. Όταν ο Γονατάς ξεκίνησε να ξαναχτίζει την ναυτική κυριαρχία των Μακεδόνων στη θάλασσα, ο Πτολεμαίος θορυβήθηκε. Άρχισε λοιπόν να υποδαυλίζει την ανησυχία των εχθρών της Μακεδονίας στην περιοχή. Η Αθήνα, που βρισκόταν κάτω από τον έλεγχο των Μακεδόνων, ήταν ένας από τους εχθρούς αυτούς. Η Αίγυπτος ήδη ήταν αυτή που προμήθευε σιτάρι στους Αθηναίους. Γνώριζε καλά πως η πλειοψηφία των κατοίκων της πόλης επιθυμούσε βαθιά την ελευθερία της και την αυτονομία της από τη Μακεδονία. Επιπροσθέτως ήθελαν να ανακτήσουν τον έλεγχο του Πειραιά. Επίσης ο Πτολεμαίος απευθύνθηκε στο Σπαρτιάτη βασιλιά Αρέο για συμμαχία. Τελικά, όταν κατάλαβε πως η στιγμή ήταν κατάλληλη, μέσω των πρακτόρων του, ενθάρρυνε τους Αθηναίους να κηρύξουν τον πόλεμο στον Αντίγονο. Τη δουλειά αυτή στην Αθήνα έκανε ένας ιδεαλιστής και όμορφος πολίτης που ονομαζόταν Χρεμονίδης, από τον οποίο πήρε και ο πόλεμος αυτός το όνομά του.
Ωστόσο ο πόλεμος αυτός είχε το αντίθετο αποτέλεσμα για τον Πτολεμαίο Β’ και τους Έλληνες. Ο Πτολεμαίος στην πραγματικότητα έκανε ελάχιστα για να βοηθήσει τους Αθηναίους. Όταν ο Σπαρτιάτης βασιλιάς συνάντησε τον Αντίγονο έξω από την Κόρινθο, σκοτώθηκε στη πεδίο της μάχης, αφήνοντας στον Αντίγονο την ευκαιρία να πολιορκήσει την Αθήνα. Η Αίγυπτος δεν αντέδρασε και τελικά οι Έλληνες βρέθηκαν σε κατάσταση χειρότερη από την προπολεμική. Πάντως ο Πτολεμαίος κέρδισε έδαφος και συνέχισε να ανάβει σπίθες κατά των Μακεδόνων. Καμιά φορά κέρδιζε περιοχές, κι άλλοτε τις έχανε με τον ίδιο τρόπο.
Πρώτος και Δεύτερος Συριακός Πόλεμος.
Ο πολιτικός ανταγωνισμός ανάμεσα στη Δυναστεία των Σελευκιδών και των Πτολεμαίων ήταν σχεδόν μόνιμος. Τελικά οδηγήθηκε σε πραγματικό πόλεμο μάλλον την άνοιξη του 276 π.Χ., όταν ο Πτολεμαίος εισέβαλε στη Συρία, όπως μας πληροφορεί μια επιγραφή από τη Βαβυλώνα. Το περιστατικό αυτό ονόμασαν οι σύγχρονοι μελετητές “Πρώτο Συριακό Πόλεμο”. Δεν γνωρίζουμε τίποτα για το τι συνέβη τότε. Μόνο σκόρπια στοιχεία. Ο Παυσανίας σύντομα αναφέρει πως οι αιγυπτιακές δυνάμεις, χτυπώντας εδώ κι εκεί στα εδάφη των αντιπάλων τους εμπόδισαν την εισβολή τους στην Αίγυπτο. Επίσης είναι γνωστό πως ο Αιγύπτιοι περίμεναν κάποια επίθεση. Η στήλη του Pithom αναφέρει μια επίσκεψη του Πτολεμαίου στην Ηρωόπολη, στον Ισθμό του Σουέζ, τον Ιανουάριο του 273 π.Χ., να επιθεωρήσει τα αμυντικά μέτρα. Η σύζυγός του, η Αρσινόη Β', ήταν μαζί του, ήταν πιθανόν ο πραγματικός επιθεωρητής. Από την αιγυπτιακή πλευρά έχουμε μόνο δύο αναφορές του πολέμου: μια ιερογλυφική επιγραφή, που σήμερα βρίσκεται στο Μουσείο του Λούβρου, και ένα ποίημα του Θεόκριτου.
Στο “Δεύτερο Συριακό Πόλεμο”, με αντίπαλο τον Αντίοχο Β' τον Θεό ο Πτολεμαίος υπέφερε σημαντικές απώλειες στις ακτές της Μικράς Ασίας και συμφώνησε να κάνει ειρήνη παντρεύοντας τον Αντίοχο με την κόρη του Βερενίκη. 
Αυτό ήταν το πολιτικό κλίμα την εποχή του Πτολεμαίου Β’, κατά τη βασιλεία του οποίου η Αίγυπτος έφτασε σε μεγάλα ύψη δύναμης και δόξας. Ιστορίες σχετικά με τις πράξεις του βασιλιά αυτού, των στρατηγών και των πρέσβεών του, έχουν χαθεί για πάντα. Ωστόσο διαθέτουμε πληροφορίες από τις επιτομές μεταγενέστερων συγγραφέων, από κάποιες αναφορές και λίγες σποραδικές επιγραφές, πράγμα που μας επιτρέπει να φτιάξουμε ένα αμφίβολο χρονικό της βασιλείας του Πτολεμαίου Φιλάδελφου.
Πτολεμαίος και Αρσινόη.
Μεταξύ του 279 και του 274 π.Χ. μια βούληση ισχυρότερη από αυτή του Πτολεμαίου κατέφθασε στην Αλεξάνδρεια: η αδελφή του Αρσινόη, μετέπειτα γνωστή ως Αρσινόη Β’ η Φιλάδελφος. Ήταν αδελφή του από τους ίδιους γονείς, και είχε παντρευτεί αρχικά το βασιλιά της Θράκης Λυσίμαχο. Δολοπλοκώντας ενάντια στους πολιτικούς της αντιπάλους, είχε συμβάλει στα γεγονότα που οδήγησαν στην πτώση του συζύγου της. Κατέφυγε με τα παιδιά της στην Κασσάνδρεια, όπου και ο Πτολεμαίος Κεραυνός, που ήταν ετεροθαλής αδελφός της, τής πρότεινε γάμο ώστε να συμμαχήσουν. Εκείνη θεώρησε την προσφορά συμφέρουσα, αλλά ξεγελάστηκε: ο Κεραυνός θανάτωσε δύο από τα τρία παιδιά της, που στο μέλλον πιθανόν να διεκδικούσαν το θρόνο του στη Μακεδονία. Μετά από μια σύντομη περιπλάνηση και διαμονή στη Σαμοθράκη, η Αρσινόη επέστρεψε στην ασφάλεια του πατρικού της σπιτιού. Με τα όνειρά της να γίνει βασίλισσα της Μακεδονίας κατεστραμμένα, κουβάλησε στις αποσκευές της ένα φιλόδοξο σχέδιο. Να βασιλέψει στο βασίλειο του πατέρα της.
Ο Πτολεμαίος ο Β’ ήταν ήδη παντρεμένος με την Αρσινόη Α’, κόρη του αποθανόντα συζύγου της Αρσινόης Β’, του Λυσίμαχου. Του είχε μάλιστα χαρίσει ήδη τρία παιδιά: δυο γιους, τον Πτολεμαίο και το Λυσίμαχο, και μια κόρη, τη Βερενίκη τη Φερνοφόρο. Αυτό δεν εμπόδισε την Αρσινόη τη Β’ να πραγματοποιήσει τα σχέδια της. Κατάφερε να πείσει τον βασιλιά Πτολεμαίο πως η σύζυγός του συνωμοτούσε κατά της ζωής του. Δυο από τους υποτιθέμενους συνεργούς της, κάποιος Αμύντας και ένας Ροδίτης με το όνομα Χρύσιππος, ο γιατρός της, θανατώθηκαν και η ίδια η βασίλισσα εξορίστηκε στην Άνω Αίγυπτο. Με την ανταγωνίστριά της μακριά, η Αρσινόη παντρεύτηκε τον αδελφό της Πτολεμαίο Β' και έγινε βασίλισσα της Αιγύπτου. Ο γάμος μεταξύ δυο ομοαίματων αδελφών ήταν ανήκουστος στον ελληνικό κόσμο, και πολλοί σκανδαλίστηκαν. Μάλιστα η Αρσινόη εκείνη την εποχή ήταν περίπου σαράντα ετών, μερικά χρόνια μεγαλύτερη από τον άνδρα της. Ωστόσο η πρακτική αυτή ήταν συνηθισμένη στις δυναστείες των φαραώ της αρχαίας Αιγύπτου. Κι εφόσον οι Πτολεμαίος και Αρσινόη θεωρούνταν θεοί, οι Έλληνες έπρεπε να θεωρήσουν πως ο Δίας και η Ήρα που ήταν επίσης αδέλφια και σύζυγοι, έδιναν τη συγκατάθεσή τους για το γάμο αυτό. Ο Πτολεμαίος και η Αρσινόη έλαβαν το επίθετο “Φιλάδελφος”, δηλαδή αυτός που αγαπά τον αδελφό του. Η Αρσινόη μάλλον δεν μπόρεσε να προσφέρει άλλα παιδιά στο βασιλιά, ωστόσο από τα επίσημα έγγραφα φαίνεται πως υιοθέτησε εκείνα της άλλης Αρσινόης. Υπάρχει και μια πιθανότητα να υιοθέτησε και ο Πτολεμαίος τον επιζήσαντα γιο της Αρσινόης από το γάμο της με τον Λυσίμαχο, τον Πτολεμαίο Νιο, τον οποίο έκανε συμβασιλέα την περίοδο 267 - 259 π.Χ. Αυτή η συμβασιλεία πιθανώς έληξε μετά την επανάσταση που αυτός υποκίνησε με τον Τίμαρχο, τύραννο της Μιλήτου, το 259 π.Χ.
Ο Σωτάδης ο Κρης, ένας κωμικός ποιητής που έγραφε άσεμνους στίχους, ιδιαίτερα δημοφιλής στην εποχή του, σατίρισε το γάμο αυτό ως ανήθικο. Αναγκάστηκε να εγκαταλείψει την Αλεξάνδρεια αμέσως μετά τη δημοσίευση του ποιήματος. Συνελήφθη όμως από τον Πάτροκλο, το ναύαρχο του βασιλιά Πτολεμαίου, και λίγο έξω από τις ακτές τις Καρίας, βρήκε το θάνατο αφού τον πέταξαν μέσα στη θάλασσα σε ένα δοχείο από μολύβι.
Σύμφωνα με ένα σύντομο σχόλιο του ιστορικού Παυσανία, ήταν κάτω από τη δραστική καθοδήγηση της Αρσινόης που πολλά ανεπιθύμητα μέλη της οικογένειας εξολοθρεύτηκαν. Ο αδελφός του Πτολεμαίου, ο Αργαίος, θανατώθηκε με την κατηγορία της προδοσίας. Με την Αρσινόη στο τιμόνι, κανείς δεν μπορεί να είναι σίγουρος αν οι κατηγορίες ήταν κατασκευασμένες ή όχι. Επίσης, ένας άλλος ανώνυμος ετεροθαλής αδελφός τους από τη σύζυγο του πατέρα τους, την Ευρυδίκη, κατηγορήθηκε πως προκαλούσε αναστάτωση στην Κύπρο και θανατώθηκε και αυτός. Επιπροσθέτως, ήδη από την εποχή εκείνη είχε γίνει αντιληπτό στον ελληνικό κόσμο πως την εξωτερική πολιτική του κράτους χάραζε το στιβαρό χέρι της Αρσινόης. Για κάποιους μελετητές απλώς ασκούσε μεγάλη επιρροή, αλλά ο Πτολεμαίος ήταν εξίσου ικανός να τα καταφέρει μόνος του. Δεν θα μάθουμε ποτέ πως αισθανόταν ο Πτολεμαίος για όλα αυτά. Έκανε μεγάλη επίδειξη σεβασμού προς το πρόσωπό της μετά το θάνατό της το 268 π.Χ. , μα αυτό δεν αποδεικνύει και πολλά. Μα ακόμη κι αν δεν είχε τα αισθήματα ενός εραστή απέναντι στην αδελφή του, είναι σχεδόν σίγουρο πως λυπήθηκε για την απώλεια του καθοδηγητικού και πρακτικού μυαλού της συντρόφου του. Προώθησε όχι μόνο τη λατρεία των γονέων τους σαν θεούς, αλλά και απεικόνισε αυτόν και την Αρσινόη ως αδελφές θεότητες. Το όνομα της Αρσινόης επικαλούνταν οι ψαράδες για να τους προστατεύει ακόμη κι όσο ζούσε, ίσως γιατί έβλεπαν σε αυτή μια ενσάρκωση της Ίσιδας. Αργότερα αυτή την τακτική υιοθέτησαν οι μετέπειτα Σελευκίδες, για παράδειγμα ο Αντίοχος Γ' ο Μέγας και ο Αντίοχος Δ' Επιφανής, αλλά και οι Ρωμαίοι αυτοκράτορες, καθώς επίσης και οι δικοί του απόγονοι.
Διαδοχή.
Ο Πτολεμαίος Β' Φιλάδελφος πέθανε ειρηνικά στην Αλεξάνδρεια και τάφηκε εκεί. Τον διαδέχτηκε ο γιος του από την Αρσινόη Α’, ο Πτολεμαίος Γ' Ευεργέτης. Άλλα παιδιά από την ένωση αυτή ήταν ο Λυσίμαχος και η Βερενίκη η Φερνοφόρος. Ο Πτολεμαίος ο Β' είχε επίσης σχέσεις με τη Βιλιστίχη, ένωση που πρέπει να είχε ως αποτέλεσμα τη γέννηση του Πτολεμαίου Ανδρομάχου. Ο Πτολεμαίος είχε επίσης σχέσεις με την Κλεινώ, την Δίδυμη, τη Μνήσιδα, τη Μυρτίον, την Ποθείνη και τη Στρατονίκη. Πιθανές επίσης είναι οι σχέσεις του με την Αγαθοκλέα, την Αγλαΐδα και τη Γλαύκη. Δεν γνωρίζουμε για τυχόν παιδιά που προέκυψαν από τις ενώσεις αυτές.

</doc>
<doc id="60094" url="https://el.wikipedia.org/wiki?curid=60094" title="Αρχίδαμος Δ΄">
Αρχίδαμος Δ΄

Ο Αρχίδαμος Δ΄ ήταν βασιλιάς της αρχαίας Σπάρτης. Ανήκε στο βασιλικό γένος των Ευρυποντιδών. Ήταν ο 23ος βασιλεύς από το γένος αυτό.
Ο Αρχίδαμος Δ΄ ήταν γιος του Ευδαμίδα Α' και της Αρχιδάμειας, και εγγονός του Αρχιδάμου Γ΄. Βασίλευσε περί το 300 π.Χ.. Υπερασπίστηκε με γενναιότητα τη Σπάρτη κατά την επιδρομή του Δημητρίου του Πολιορκητή όταν επιτέθηκε εναντίον της το 295 π.Χ.. Τον διαδέχθηκε ο υιός του Ευδαμίδας Β΄.

</doc>
<doc id="60095" url="https://el.wikipedia.org/wiki?curid=60095" title="Αρχιδάμειος πόλεμος">
Αρχιδάμειος πόλεμος

Ο όρος Αρχιδάμειος πόλεμος δεν αφορούσε κάποιο συγκεκριμένο πόλεμο, αλλά ήταν αρχαία ελληνική έκφραση με την οποία δηλώνονταν κάθε πόλεμος αντίθετος προς την επιθυμία εκείνου που τον αναλάμβανε.
Η έκφραση αυτή προήλθε από τις επιδρομές του ειρηνόφιλου Βασιλέα της Σπάρτης Αρχίδαμου Β΄ στην Αττική. Εξ αυτού ονομάσθηκε από τους ιστορικούς «Αρχιδάμειος πόλεμος» και ολόκληρη η πρώτη περίοδος του Πελοποννησιακού Πολέμου (431-421 π.Χ.).

</doc>
<doc id="60096" url="https://el.wikipedia.org/wiki?curid=60096" title="Ευρωμπάσκετ 1935">
Ευρωμπάσκετ 1935

Το 1ο Ευρωπαϊκό Πρωτάθλημα Καλαθοσφαίρισης διεξήχθη από τη Διεθνή Ομοσπονδία (FIBA) στη Γενεύη της Ελβετίας, μεταξύ 2-7 Μαΐου 1935 και με τη συμμετοχή δέκα εθνικών ομάδων ανδρών. Η διοργάνωση είχε ουσιαστικά δοκιμαστικό χαρακτήρα (test event), εν όψει της εισόδου του μπάσκετ στα ολυμπιακά αθλήματα τον επόμενο χρόνο στους Αγώνες του Βερολίνου.
Οι κανονισμοί του αθλήματος εκείνη την εποχή ήταν απλοί, αλλά δε διέφεραν σημαντικά από τους σημερινούς. Οι πιο σημαντικές διαφορές ήταν οι παρακάτω:
Φάση Νοκ-άουτ.
Οι ομάδες χωρίστηκαν σε πέντε ζευγάρια και οι νικητές από τα τρία συνέχιζαν στα ημιτελικά. Οι νικητές των δύο τελευταίων ζευγαριών διασταυρώνονταν μεταξύ τους για την τέταρτη θέση που οδηγούσε στα ημιτελικά.
Έντονα = νικητής αγώνα "Πλάγια = προκρίνεται στον τελικό"
Εξωτερικοί σύνδεσμοι.
&lt;br&gt;

</doc>
<doc id="60097" url="https://el.wikipedia.org/wiki?curid=60097" title="Αντίχθωνας">
Αντίχθωνας

Ο Αντίχθων είναι υποθετικό σώμα του ηλιακού συστήματος με μάζα ίση με αυτή της Γης, την ύπαρξη του οποίου υπέθεσε ο Έλληνας πυθαγόρειος φιλόσοφος Φιλόλαος στο μη γεωκεντρικό κοσμολογικό του μοντέλο, στο οποίο όλα τα σώματα στο Σύμπαν περιστρέφονται γύρω από ένα Κεντρικόν Πυρ. Σύμφωνα με τον Φιλόλαο και τους Πυθαγόρειους, εφόσον οι πλανήτες αποτελούνταν από αιθέρια ύλη με ελάχιστη ή καθόλου πυκνότητα, η Αντίχθων, αυτή η "αντί-γη", η οποία αποτελούνταν από τα ίδια υλικά με τον πλανήτη Γη, εξισορροπούσε το κέντρο ισορροπίας του σύμπαντος. 
Στην ελληνική αρχαιότητα οι πυθαγόρειοι φιλόσοφοι και ιδίως ο Φιλόλαος, όπως αναφέρει ο Αριστοτέλης στο "περί ουρανού" βιβλίο του, πίστευαν ότι ο Ήλιος, η Σελήνη, και οι πλανήτες Ερμής, Αφροδίτη, Γη, Άρης, Ζευς και Κρόνος, μέσα στη σφαίρα των απλανών κινούνταν γύρω από ένα κεντρικό σημείο πυρός, που το καλούσαν Κεντρικόν Πυρ ή Εστία του Σύμπαντος και το οποίο όμως δεν ήταν ορατό. Έτσι στο σύνολο φαίνονταν 9 κινήσεις ουρανίων σωμάτων. Επειδή όμως οι αριθμοί ήταν συγχρόνως και οι μόνες αληθείς πραγματικότητες, για τους πυθαγόρειους, εικόνες αριθμών αποτελούσαν και διάφορα σώματα, αλλά και επειδή ο αριθμός 10 ήταν ιερός αριθμός, για εκείνους, ως άθροισμα των πρώτων τεσσάρων αριθμών (1+2+3+4) εξ αυτού πίστευαν ότι και οι περί την Εστίαν κινούμενοι θα πρέπει να είναι 10. Δηλαδή ότι υπάρχει και άλλος πλανήτης, όμοιος με τη Γη, ο οποίος διαγράφει την δέκατη τροχιά.&lt;br&gt; 
Τον πλανήτη αυτόν ονόμασαν Αντίχθονα (Αντίχθων) και οι πυθαγόρειοι φιλόσοφοι πίστευαν ότι βρίσκεται σε θέση αντίθετη από τη Γη ως προς την Εστία του Σύμπαντος με αποτέλεσμα να μην είναι ορατός.&lt;br&gt;
Οι μαθητές όμως του Φιλόλαου, ο Ικήτας και Έκφαντος απέρριψαν τις ιδέες αυτές περί Αντίχθονα.
Αντίχθονα όμως ονόμαζαν οι αρχαίοι και το νότιο ημισφαίριο του πλανήτη μας, περίπου δηλαδή με την σημερινή έννοια του "αντίποδα" (τα άκρα της γήινης διαμέτρου).

</doc>
<doc id="60098" url="https://el.wikipedia.org/wiki?curid=60098" title="Ευρωμπάσκετ 1937">
Ευρωμπάσκετ 1937

Το δεύτερο ευρωπαϊκό πρωτάθλημα καλαθοσφαίρισης διεξήχθη υπό την αιγίδα της FIBA Europe από τις 2 έως τις 7 Μαΐου 1937. Διοργανώθηκε στη Ρίγα, πρωτεύουσα της Λετονίας η οποία ήταν η απερχόμενη πρωταθλήτρια.
Η Λιθουανία κατέκτησε αήττητη τον τίτλο, εν μέσω όμως έντονων διαμαρτυριών από τις υπόλοιπες χώρες, λόγω του ότι είχε προβεί σε μαζική πολιτογράφηση Αμερικανών με - ενίοτε αμφισβητούμενες - λιθουανικές ρίζες. Χαρακτηριστικό ήταν το παράδειγμα του σταρ της ομάδας, του πανύψηλου για την εποχή πίβοτ Φρανκ Λιούμπιν ή "Πράνας Λούμπινας" επί το λιθουανικότερον, ο οποίος ένα χρόνο νωρίτερα είχε αναδειχθεί χρυσός ολυμπιονίκης με την Εθνική ΗΠΑ.
Πρώτος σκόρερ της διοργάνωσης αναδείχθηκε ο Ιταλός Λίβιο Φραντσεσκίνι με συνολικά 49 πόντους.
Προκριματική Φάση.
Οι ομάδες χωρίστηκαν σε δύο ομίλους. Οι δύο πρώτοι του Α' ομίλου διασταυρώνονταν με τους δύο πρώτους του Β' ομίλου στην ημιτελική φάση, ενώ οι δύο τελευταίοι κάθε ομίλου έπαιξαν για τις θέσεις 5-8.
Εξωτερικοί σύνδεσμοι.
&lt;br&gt;

</doc>
<doc id="60099" url="https://el.wikipedia.org/wiki?curid=60099" title="Ευρωμπάσκετ 1939">
Ευρωμπάσκετ 1939

Το 3ο Ευρωπαϊκό Πρωτάθλημα Καλαθοσφαίρισης, υπό την αιγίδα της FIBA Europe, διεξήχθη με τη συμμετοχή οκτώ εθνικών ομάδων από τις 21 έως τις 28 Μαΐου 1939 και ήταν το τελευταίο πριν το Β' Παγκόσμιο Πόλεμο. Έλαβε χώρα στο Κάουνας, πρωτεύουσα της απερχόμενης πρωταθλήτριας Λιθουανίας, με τη μορφή του ενιαίου ομίλου και χωρίς αγώνες νοκ-άουτ.
Η ομάδα της διοργανώτριας κατέκτησε για δεύτερη συνεχόμενη φορά τον τίτλο - ήταν το 3 στα 3 για τις βαλτικές χώρες, οι οποίες λίγους μήνες αργότερα θα έχαναν την ανεξαρτησία τους. Πρωταγωνιστής των νικητών ήταν ο Μίκολας Ρούζγκις, κορυφαίος παίκτης του τουρνουά, και προπονητής ο Φρανκ Λιούμπιν (ή Πράνας Λούμπινας). Ο Λιούμπιν έγινε έτσι ο πρώτος που κατέκτησε το Ευρωμπάσκετ τόσο ως παίκτης (1937) όσο και ως προπονητής, θα παρέμενε δε ο μοναδικός μέχρι το 2005 που το κατόρθωμα επαναλήφθηκε από τον Παναγιώτη Γιαννάκη. 
Αξίζει να αναφερθούν τα ρεκόρ διαφοράς πόντων που πέτυχαν οι Λιθουανοί (103), Λετονοί (101) και Εσθονοί (90) με αντίπαλο τη Φινλανδία - η τελευταία μάλιστα σημείωσε μόλις έναν πόντο εναντίον της Εσθονίας (αρνητικό ρεκόρ επίθεσης), με τελικό σκορ 91-1 και ημίχρονο 47-0!
Συνθέσεις ομάδων.
Ο Λούμπινας της Λιθουανίας συμμετείχε ως Φρανκ Λούμπιν με την ομάδα των ΗΠΑ, στους Ολυμπιακούς Αγώνες του Βερολίνου το 1936.
Εξωτερικοί σύνδεσμοι.
&lt;br&gt;

</doc>
<doc id="60100" url="https://el.wikipedia.org/wiki?curid=60100" title="381 π.Χ.">
381 π.Χ.



</doc>
<doc id="60103" url="https://el.wikipedia.org/wiki?curid=60103" title="379 π.Χ.">
379 π.Χ.



</doc>
<doc id="60104" url="https://el.wikipedia.org/wiki?curid=60104" title="378 π.Χ.">
378 π.Χ.



</doc>
<doc id="60105" url="https://el.wikipedia.org/wiki?curid=60105" title="Αντίθεση (αστρονομία)">
Αντίθεση (αστρονομία)

Στην αστρονομία αντίθεση ονομάζεται η θέση των πλανητών κατά την περιφορά τους περί τον Ήλιο, όταν η αποχή τους φθάνει τις 180°. Για παράδειγμα, όταν ο Ήλιος δύει και την ώρα εκείνη ανατέλλει κάποιος πλανήτης, τότε ο παρατηρούμενος αυτός πλανήτης βρίσκεται σε αντίθεση και η Γη βρίσκεται μεταξύ του Ηλίου και του πλανήτη αυτού. Τα δύο ουράνια σώματα, δηλαδή Ήλιος και πλανήτης απέχουν γωνιακά ως προς τη Γη 180° ή επιστημονικότερα η ορθή αναφορά τους διαφέρει κατά 12 ώρες.&lt;br&gt;
Μεταξύ των πλανητών καθίσταται αντιληπτό ότι ο Ερμής και η Αφροδίτη καλούμενοι και εσωτερικοί πλανήτες, ευρισκόμενοι σε τροχιές κοντύτερα του Ήλιου από της Γης, ουδέποτε μπορούν να έρθουν σε αντίθεση με τον Ήλιο, ενώ οι καλούμενοι εξωτερικοί πλανήτες είναι οι μόνοι που έρχονται σε αντίθεση με τον Ήλιο.
Κατά τη στιγμή της αντίθεσης το προς τη Γη στραμμένο ημισφαίριο του πλανήτη φωτίζεται ολόκληρο από τον Ήλιο τότε και ονομάζεται "πλησιφαής" ή ολοφώτιστος. Τότε ακριβώς είναι που φαίνεται πολύ λαμπρός, ενώ διέρχεται από τον μεσημβρινό του τόπου ή ουράνιο μεσημβρινό κατά το μεσονύκτιο. 
Η εποχή της αντίθεσης των πλανητών είναι η πλέον κατάλληλη για τις παρατηρήσεις τους. Περί του χρόνου που έκαστος εξωτερικός πλανήτης βρίσκεται σε αντίθεση αναφέρεται στις αστρονομικές εφημερίδες.

</doc>
<doc id="60107" url="https://el.wikipedia.org/wiki?curid=60107" title="377 π.Χ.">
377 π.Χ.

Γεγονότα.
Μαύσωλος ανέλαβε Βασιλιάς της Καρίας μετά τον θάνατο του πεθερού του Εκατόμνου. Έχει σύζυγο και αδερφή την Αρτεμισία Β' της Καρίας η οποία ανέλαβε τον θρόνο το 353 π.Χ..
Θάνατοι.
Εκάτομνος Βασιλιάς της Καρίας. Τον διαδέχτηκε ο Μαύσωλος που έχει σύζυγο και αδερφή την Αρτεμισία Β' της Καρίας η οποία ανέλαβε τον θρόνο το 353 π.Χ..

</doc>
<doc id="60108" url="https://el.wikipedia.org/wiki?curid=60108" title="Καμίγ Φλαμμαριόν">
Καμίγ Φλαμμαριόν

Ο Καμίγ Φλαμμαριόν ("Camille Flammarion", 26 Φεβρουαρίου 1842 – 3 Ιουνίου 1925) ήταν Γάλλος αστρονόμος, συγγραφέας και μεγάλος εκλαϊκευτής της επιστήμης του. Το πλήρες όνομά του αναφέρεται σπανίως ως "Nicolas Camille Flammarion".
Η ζωή του.
Ο Φλαμμαριόν γεννήθηκε στο χωριό Μοντινύ λε-Ρουά (Montigny le-Roi), κοντά στη Λανγκρ (Langres) της Γαλλίας (περιοχή Ω-Μαρν (Haute-Marne)), ο πρωτότοκος γιος μιας οικογένειας με 4 παιδιά. "«Είμαι γιος αγροτών, αληθινό παιδί της Φύσης»", γράφει στην αυτοβιογραφία του, πράγμα που δικαιολογεί την αγάπη του για τη Φύση και κατ' επέκταση και για τις φυσικές επιστήμες.
Την πρώτη επαφή με αστρονομικό φαινόμενο την είχε στην έκλειψη Ηλίου της 9ης Οκτωβρίου 1847. Αργότερα, παρατήρησε μία άλλη μερική έκλειψη Ηλίου (28 Ιουλίου 1851) με μαυρισμένο από καπνό γυαλί. Ενθουσιάστηκε, κι όταν ο δάσκαλός του στο σχολείο του εξήγησε το φαινόμενο ο ενθουσιασμός μετατράπηκε σε βαθύ θαυμασμό. Από τότε άρχισε να ασχολείται με την Αστρονομία. Το 1853 παρατήρησε έναν κομήτη και σχεδίασε την ουρά του.
Ο πατέρας του Καμίγ, ο Ετιέν, δοκίμασε να επεκταθεί από τη γεωργία στο εμπόριο, αλλά έπεσε θύμα του συνεταίρου του και πτώχευσε. Η οικογένεια μετανάστευσε έτσι στο Παρίσι, όπου ο Καμίγ βρήκε δουλειά ως βοηθός χαράκτη (Σεπτέμβριος 1856). Είχε αρκετό ελεύθερο χρόνο ώστε να παρακολουθεί νυκτερινά μαθήματα στην «Πολυτεχνική Εταιρεία» και να γράψει πραγματεία που εκδόθηκε με τίτλο "Ο Κόσμος πριν την εμφάνιση του ανθρώπου" το 1858. Τον Μάιο 1858 ο Καμίγ αρρώστησε και ο γιατρός που κάλεσε εντυπωσιάσθηκε τόσο από το χειρόγραφο αυτού του έργου, ώστε πρότεινε στον διευθυντή του Αστεροσκοπείου των Παρισίων Ουρμπέν Λεβεριέ, που ήταν γνωστός του, να προσλάβει τον Φλαμμαριόν στο αστεροσκοπείο. Πράγματι, στις 24 Ιουνίου 1858 ο Καμίγ Φλαμμαριόν παρουσιάστηκε εκεί, στον αστρονόμο Puiseux, που τον ρώτησε μερικά πράγματα, έκρινε ικανοποιητικές τις απαντήσεις του και τον προσέλαβε ως μαθητευόμενο αστρονόμο.
Γρήγορα όμως ο Φλαμμαριόν απογοητεύτηκε: Ενώ ονειρευόταν να παρατηρεί τα θαύματα του ουρανού, βρέθηκε σε ένα γραφείο να κάνει χιλιάδες βαρετούς υπολογισμούς. Μελετά λοιπόν παράλληλα εντατικά και γράφει 2 έργα, το δεύτερο από τα οποία, "Η πληθύς των κατοικημένων κόσμων", εκδόθηκε και γνώρισε μεγάλη επιτυχία. Πράγμα που εκνεύρισε τον αυστηρό και κακότροπο Λεβεριέ, ο οποίος κάλεσε τον νεαρό υπάλληλό του και του είπε, με ύφος που δεν άφηνε περιθώρια για συζήτηση: «Βλέπω κύριε ότι δεν σκοπεύετε να μείνετε εδώ. Είναι πολύ απλό, μπορείτε να φύγετε.»
Ο Φλαμμαριόν είδε τα όνειρά του να διαλύονται. Ωστόσο, ο Λεβεριέ είχε δημιουργήσει πολλούς εχθρούς, που συμπαραστέκονταν στα «θύματά» του. Με συστάσεις λοιπόν του Σαρλ Ντελωναί (Charles Delaunay), ο Καμίγ προσλήφθηκε στο "Bureau des Longitudes" (Γραφείο Προσδιορισμού Γεωγραφικών Μηκών) με μεγαλύτερο μισθό. Για να διεξαγάγει όμως αστρονομικές παρατηρήσεις, περίμενε ως το 1866, οπότε και νοίκιασε μια μικρή ταράτσα όπου εγκατέστησε τηλεσκόπιο διαμέτρου 11 εκατοστών. Με αυτό παρατήρησε τον Καινοφανή του Βορείου Στεφάνου.
Ο πόλεμος του 1870 έδωσε στον Φλαμμαριόν τη δυνατότητα να δείξει το παρατηρησιακό του ταλέντο, ως υπεύθυνος του στρατιωτικού παρατηρητηρίου του πύργου Muette, που διέθετε διόπτρες και τηλεσκόπια με τα οποία κανόνιζαν τις βολές του γαλλικού πυροβολικού κατά του γερμανικού, που βομβάρδιζε το Παρίσι.
Μετά το τέλος του πολέμου, ο Φλαμμαριόν συνέχισε να γράφει άρθρα και αστρονομικές εργασίες, ενώ άρχισε να δίνει και διαλέξεις. Σιγά-σιγά έγινε ευρύτερα γνωστός. Το 1873 ο υπουργός παιδείας της Γαλλίας πείθει τον Λεβεριέ να αναγνωρίσει το σφάλμα του και να επαναπροσλάβει τον Φλαμμαριόν. Με τον τρόπο αυτό ο Φλαμμαριόν επανέρχεται ως «επαγγελματίας» αστρονόμος και παρατηρεί διπλούς αστέρες. Από αυτές τις παρατηρήσεις προέκυψε το έργο του "Οι διπλοί αστέρες - κατάλογος πολλαπλών αστέρων σε κίνηση" (1878). Ο Φλαμμαριόν πρώτος ανακάλυψε την ιδία κίνηση του Αλντεμπαράν, αλλά και την τροχιά ενός συνοδού σε διπλό αστέρα, κάτι που τον ενέπλεξε σε διαμάχη με τον διάσημο Όττο φον Στρούβε, διευθυντή στο Αστεροσκοπείο Πούλκοβο της Ρωσίας, ο οποίος σφετερίστηκε την ανακάλυψή του.
Το κυρίως έργο του και η αναγνώριση.
Από το 1867 ως τον θάνατό του, ο Φλαμμαριόν παρουσίασε 60 ανακοινώσεις στη Γαλλική Ακαδημία, καλύπτοντας πολλούς κλάδους της Αστρονομίας. Μεγάλο μέρος των μελετών του παρουσιάσθηκε στο εννεάτομο έργο του "Αστρονομικές μελέτες". Το 1880 κυκλοφόρησε η "«Λαϊκή Αστρονομία»" ("Astronomie Populaire"), που επισκίασε με την τεράστια επιτυχία της όλα τα άλλα έργα του. Η έκδοση ήταν πραγματικά «λαϊκή», αφού ήταν πολύ φθηνή (10 λεπτά του φράγκου), και πούλησε ένα εκατομμύριο αντίτυπα. Το επόμενο έτος (1881) το βιβλίο του "Τα άστρα και τα αξιοπερίεργα του ουρανού" απευθυνόταν σε όσους ήθελαν να μάθουν περισσότερα για τον ουρανό και την αστρονομική παρατήρηση. Για τους αρχάριους κυκλοφόρησε μια σύνοψη, τη "Μικρή Περιγραφική Αστρονομία".
Εκείνη την περίοδο, το ουράνιο σώμα που κυρίως απασχολούσε τον ίδιο τον Φλαμμαριόν ήταν ο πλανήτης Άρης, αφού οι παρατηρήσεις του Τζιοβάνι Σκιαπαρέλι έκαναν πολλούς να πιστέψουν ότι ήταν κατοικημένος από ευφυή όντα. Οι μεταβολές στην επιφάνεια του Άρη που παρατήρησε ο Φλαμμαριόν κατά την ίδια αντίθεση, του 1876, φάνηκαν να ενισχύουν την άποψη αυτή.
Η μεγαλύτερη επιθυμία του Φλαμμαριόν ήταν να αποκτήσει ένα δικό του αστεροσκοπείο, όπου θα μπορούσε να αφοσιωθεί στις μελέτες του χωρίς περιορισμούς. Σε αυτό στάθηκε τυχερός, αφού το 1882 ο βαθύπλουτος M. Meret, θαυμαστής των έργων του, του προσέφερε έκταση στο Ζυβισύ-συρ-Ορζ (Juvisy-sur-Orge) όπου κτίσθηκε ένα αστεροσκοπείο εξοπλισμένο με τηλεσκόπιο διαμέτρου 24 cm. Από εκεί ο Φλαμμαριόν παρατήρησε την αντίθεση του Άρη το 1884. Το Αστεροσκοπείο του Ζιβισύ έγινε σύντομα τόπος αναφοράς για όλους όσους είχαν ένα έντονο ενδιαφέρον για την Αστρονομία.
Το 1882 ο Φλαμμαριόν ίδρυσε το περιοδικό "L'Astronomie", που εκδίδεται μέχρι σήμερα και ήταν, μετά τη «Λαϊκή Αστρονομία», ο μεγαλύτερος σταθμός για την εκλαΐκευση της επιστήμης αυτής στο ευρύ κοινό που πραγματικά ενδιαφερόταν για αυτή. Στη συνέχεια ίδρυσε τη Γαλλική Αστρονομική Εταιρεία (Société Astronomique de France, SAF), της οποίας υπήρξε ο πρώτος πρόεδρος.
Συνολικά συνέγραψε πάνω από 50 βιβλία, τόσο εκλαϊκευτικά επιστημονικά όσο και φιλοσοφικά δοκίμια, ακόμα και μυθιστορήματα επιστημονικής φαντασίας, όπως "Το τέλος του κόσμου", όπου εξιστορεί την πορεία και τον θάνατο της ανθρωπότητας μετά από 10 εκατομμύρια χρόνια, προβλέπει την τηλεόραση, την ηλιακή ενέργεια, την Ευρωπαϊκή Ένωση, κ.ά.. Υπήρξε ο πρώτος που πρότεινε τα ονόματα Τρίτων και Αμάλθεια για τους δορυφόρους αυτούς του Ποσειδώνα και του Δία.
Σήμερα η μνήμη του Φλαμμαριόν ζει κυρίως μέσα από τα εκλαϊκευτικά του έργα. Αλλά υπήρξε και ένας παραγωγικότατος ερευνητής επιστήμονας. Ο Roger des Varennes έγραψε:
«Από όλους τους αστρονόμους του 19ου αιώνα ο Φλαμμαριόν είχε τις πιο πρωτότυπες ιδέες. Και φυσικά δεν αναφέρομαι στα βιβλία του, αλλά στις επιστημονικές εργασίες του και τις ανακοινώσεις στην Ακαδημία των Επιστημών. Δημοσίευε 11 εργασίες κάθε χρόνο κατά μέσο όρο κι έτσι ο Αραγκό, ο Λεβεριέ, κ.ά. έρχονται μετά απ' αυτόν.»
Πνευματισμός και κοσμοθεωρία.
Ο Φλαμμαριόν, στην προσπάθειά του να ανιχνεύσει το μυστήριο του θανάτου, ασχολήθηκε και με τον πνευματισμό και γενικότερα με το πρόβλημα της μεταθανάτιας ζωής. Διαβάζοντας τυχαία ήδη το 1861 το "Βιβλίο των πνευμάτων" του πατέρα του πνευματισμού Αλλάν Καρντέκ εντυπωσιάστηκε και επικοινώνησε με τον συγγραφέα. Παρακολούθησε πολλά πειράματα του Καρντέκ με τραπέζια που μετακινούνταν από μόνα τους, κλπ.. Αντέδρασε όμως στην ερμηνεία του ότι ήταν έργο πνευμάτων των νεκρών, και ήταν βέβαιος ότι επρόκειτο για «μια διάχυτη φυσική δύναμη, που είναι ακόμα άγνωστη και ο άνθρωπος διαθέτει μέσα του, ως έκφραση της ασυνείδητης θέλησής του», όπως αναφέρει στην ογκώδη (600 σελίδων) εργασία που έγραψε για τα πνευματιστικά φαινόμενα, το "Οι άγνωστες φυσικές δυνάμεις" (1906). Επεχείρησε να εξηγήσει έτσι και τις εμφανίσεις φαντασμάτων.
Στα πλαίσια των σχετικών ερευνών του, ο Φλαμμαριόν με αγγελίες στις εφημερίδες ζήτησε από καθένα που είχε κάποια «μεταφυσική εμπειρία» να του γράψει γι' αυτή. Υπομονετικά, διάβασε τις χιλιάδες επιστολές που έλαβε και ξεχώρισε όσες μαρτυρίες πίστευε πως ήταν αξιόπιστες, τις οποίες έλεγξε εξονυχιστικά. Στο βιβλίο του "Το άγνωστο και οι ψυχικές δυνάμεις" παραθέτει δεκάδες επιστολές με εμπειρίες υπνωτισμού, τηλεπάθειας, και άλλων παραψυχολογικών φαινομένων. Ωστόσο, διατήρησε μέσα του και τη φλόγα της αμφιβολίας: όταν έκανε αυτές τις έρευνες έχασε έναν αγαπητό φίλο που του είχε υποσχεθεί ότι θα ερχόταν σε μεταθανάτια επικοινωνία μαζί του, «αλλά δεν έλαβα από αυτόν την παραμικρή εκδήλωση» γράφει ο Φλαμμαριόν στην αυτοβιογραφία του. 
Στα νιάτα του ο Φλαμμαριόν απέρριπτε οποιαδήποτε υπερφυσική ύπαρξη. Στη συνέχεια πίστεψε στην ύπαρξη της ανθρώπινης ψυχής. Ο Θεός, κατά τη γνώμη του, κυβερνά τη Φύση, δρα ως ευεργετική βούληση αδιάφορη για τις ανθρώπινες περιπέτειες και ενδιαφέρεται για τη διαιώνιση της ζωής. Η ψυχή επιβιώνει μετά τον θάνατο του σώματος. Στο προαναφερθέν μυθιστόρημα του Φλαμμαριόν "Το τέλος του κόσμου" περιέχεται και η φιλοσοφική του θεώρηση για τον κόσμο, μια «αστρονομική φιλοσοφία».
Χαρακτηριστικό απόσπασμα έργου του.
"«Ποιο νοήμον πλάσμα, ποιο πλάσμα ικανό να αποκρίνεται συναισθηματικά σε μια όμορφη εικόνα, μπορεί να κοιτάξει το βραχόσπαρτο, ασημένιο μισοφέγγαρο που τρεμουλιάζει στον βαθυγάλαζο ουρανό ακόμα και με το μικρότερο των τηλεσκοπίων, και να μην αποκτήσει την εντονότερη ευχάριστη εντύπωση; Να μην αισθανθεί αποκομμένος από την καθημερινότητα εδώ πάνω στη γη και μεταφερμένος προς αυτό τον πρώτο σταθμό των ουράνιων ταξιδιών; Ποια σκεπτόμενη ψυχή θα μπορούσε να κοιτάξει τον λαμπρό Δία με τους τέσσερις ακολουθούντες δορυφόρους, ή τον μεγαλόπρεπο Κρόνο κυκλωμένο από τον μυστηριώδη δακτύλιό του, ή ένα διπλό άστρο που λάμπει πορφυρό και ζαφειρένιο ταυτόχρονα μέσα στην απεραντοσύνη της νύχτας, και να μη γεμίσει με ένα αίσθημα θαυμασμού; Ναι, πράγματι, αν η ανθρωπότητα - από τους ταπεινούς ξωμάχους στους αγρούς και τους εργάτες στις πόλεις μέχρι τους δασκάλους, τους επαγγελματίες, όσους έχουν φθάσει στην κορυφή της δόξας ή του πλούτου... - αν γνώριζαν ποια βαθιά εσωτερική ευχαρίστηση περιμένει αυτούς που ατενίζουν τα ουράνια, τότε η Γαλλία, όχι, ολόκληρη η Ευρώπη, θα ήταν καλυμμένη με τηλεσκόπια αντί για ξιφολόγχες, προάγοντας έτσι την παγκόσμια ευτυχία και ειρήνη.»" (1880)

</doc>
<doc id="60110" url="https://el.wikipedia.org/wiki?curid=60110" title="Άντζελο Σέκι">
Άντζελο Σέκι

Ο Πιέτρο Άντζελο Σέκι ("Pietro Angelo Secchi", 28 Ιουνίου 1818 – 26 Φεβρουαρίου 1878) ήταν Ιταλός αστρονόμος, πρωτοπόρος της παρατηρησιακής Αστροφυσικής.
Ο Σέκι γεννήθηκε στην επαρχία Ρέτζιο-Εμίλια και απεβίωσε στη Ρώμη.
Βιογραφία.
Υπήρξε ο ένας από τους δύο πρωτοπόρους στην αστρονομική Φασματοσκοπία και την ταξινόμηση των αστρικών φασμάτων, μαζί με τον Γιόζεφ φον Φραουνχόφερ. Σε ηλικία 16 ετών εισήλθε στο Τάγμα των Ιησουιτών και αργότερα, σε ηλικία 32 ετών, έγινε διευθυντής του Αστεροσκοπείου του Βατικανού, ενώ διετέλεσε και καθηγητής στο Κολέγιο της Ρώμης. Ο Σέκι ασχολήθηκε ιδιαιτέρως με την ηλιακή Φασματοσκοπία, της οποίας θεωρείται και ο ιδρυτής. Παρατηρώντας τον Ήλιο ανακάλυψε μορφολογικά στοιχεία της επιφάνειάς του.
Ο Σέκι σχεδίασε το 1858 έναν από τους πρώτους χάρτες του πλανήτη Άρη, όπου ονομάζει τη σημερινή Μεγάλη Σύρτη «Ατλαντικό Κανάλι» Προηγήθηκε έτσι του Τζιοβάνι Σκιαπαρέλι στη χρήση του όρου "canali" για τον Άρη, παρότι οι «πορθμοί» του Σέκι δεν ήσαν οι μακριές και ευθύγραμμες διώρυγες των Σκιαπαρέλι και Πέρσιβαλ Λόουελ.
Ως προς την ταξινόμηση των αστρικών φασμάτων, ο Σέκι μελέτησε τα φάσματα 400 αστέρων και τα κατέταξε σε 4 διαφορετικούς τύπους στην πρώτη τέτοια εργασία (δημοσιεύθηκε το 1863). Περαιτέρω, ήταν ένας από τους πρώτους που χρησιμοποίησε τη Φωτογραφία στην Αστρονομία.
Το 1848-49 ο Σέκι και άλλοι Ιησουίτες κατέφυγαν στις ΗΠΑ, όπου ο Σέκι συνεργάσθηκε με τον επίσης πρωτοπόρο στη Μετεωρολογία, Υδρογραφία και Ωκεανογραφία αστρονόμο Matthew F. Maury, τον πρώτο διοικητή του μετέπειτα Ναυτικού Αστεροσκοπείου των ΗΠΑ στην Ουάσινγκτον.
Αργότερα, ο Σέκι έγραψε το σχετικό έργο "Sui recenti progressi della Meteorologia" (Ρώμη 1861). Μερικά άλλα έργα του είναι:
Προς τιμή του Σέκι πήρε το όνομά του ο Κρατήρας Secchi κοντά στον ισημερινό της Σελήνης και ένας πολύ μεγαλύτερος κρατήρας στο νότιο ημισφαίριο του πλανήτη Άρη. Ο Σέκι επίσης κατασκεύασε ένα ωκεανογραφικό όργανο γνωστό ως "δίσκος του Σέκι".

</doc>
<doc id="60115" url="https://el.wikipedia.org/wiki?curid=60115" title="Ιάιντο">
Ιάιντο

Το Ιάιντο () είναι ιαπωνική πολεμική τέχνη, στην οποία κάποιος ασκείται να ξιφουλκεί όσο πιο γρήγορα γίνεται και να αντεπιτίθεται εναντίον ενός ή και περισσοτέρων αντιπάλων. Η εξάσκησή του αναπτύσσει τον συντονισμό σώματος και κινήσεων, βελτιώνει την φυσική κατάσταση και αναπτύσσει την ικανότητα πνευματικής συγκέντρωσης του ασκουμένου, μια μορφή "ενεργού διαλογισμού".
Προέλευση.
Οι τέχνες του ιαπωνικού ξίφους ανάγονται στον Ιιζάσα Τσοϊσάι, ιδρυτή της σχολής Τένσιν Κατόρι Σίντο Ρύου, η οποία περιελάμβανε την χρήση πολλών όπλων, όπως του ξίφους, της λόγχης, του ραβδιού κ.ά. Ένα μέρος της εξάσκησης περιελάμβανε τεχνικές ταχείας ξιφούλκησης και άμεσης χρησιμοποιήσεως του ξίφους. Όμως, η πατρότητα του Ιάιντο, στην σημερινή του τουλάχιστον μορφή, ανάγεται σε μία αμφιλεγόμενη προσωπικότητα, τον Χαγιασιζάκι Τζινσούκε Σιγκενόμπου (1542-1621).
Σύμφωνα με την παράδοση, ο Χαγιασιζάκι Τζινσούκε Σιγκενόμπου, σε ηλικία 14 ετών και με σκοπό να εκδικηθεί τον θάνατο του πατέρα του, αποτραβήχτηκε στον ναό του, Χαγιασιζάκι Μυοτζίν, προσευχόμενος και ασκούμενος επί 100 ημέρες. Εκεί φέρεται να δέχεται θεϊκή έμπνευση για την τέχνη του ξίφους, βάσει της οποίας ανέπτυξε την τεχνική της ταχείας ξιφούλκησης. Ονόμασε την τέχνη του "Σινμέι Μούσο Ρύου" και με αυτήν κατόρθωσε να εκδικηθεί τον θάνατο του πατέρα του. Αργότερα, ονόμασε την τέχνη του "Μούσο Σίντεν Τζουσίν Μπάττο ντο". Όλες οι σημερινές σχολές Ιάιντο προέρχονται από την σχολή αυτή.
Σημαντικό ρόλο στην εξέλιξη της τέχνης διαδραμάτισαν προσωπικότητες όπως οι: Ταμίγια Χεϊμπέι Σιγκεμάσα (τέλη 1500 – 16;;), ιδρυτής της σχολής Ταμίγια ρύου), Χασεγκάουα Τσικαρανοσούκε Εϊσίν (περί το 1610, εισήγαγε τον τρόπο να φέρεται το κατάνα στην ζώνη με την κόψη προς τα πάνω), Όε Μασαμίτσι Σικέι (1852 – 1927), Νακαγιάμα Χακούντο Γιουσίν (1869 – 1958). Ιδιαίτερα στους δύο τελευταίους οφείλεται η σημερινή κωδικοποίηση της εξάσκησης, όπως αυτή εμφανίζεται μέσα από τις δύο κυριότερες σχολές έκφρασης, το Μούσο Τζίκιντεν Έισιν Ρύου και το Μούσο Σίντεν Ρύου.
Ονομασία.
Αυτή καθ’ εαυτή η ονομασία Ιάιντο οφείλεται στον Νακαγιάμα Χακούντο και πρωτοεμφανίζεται στα μέσα της δεκαετίας του 1930. Οι χαρακτήρες κάντζι ‘’Ι’’ και ‘’αι’’ μπορούν να διαβασθούν επίσης ως "ιττε" και "αβάσου", στην φράση "Τσούμε νι ίττε, κύου νι αβάσου" (="οτιδήποτε κι αν κάνεις, οπουδήποτε κι αν είσαι, να είσαι πάντοτε έτοιμος"). 
Δομή της εξάσκησης.
Η εξάσκηση στο Ιάιντο συνίσταται στην απόκτηση της γνώσεως του πώς κρατείται το ξίφος και πώς εκτελούνται τα βασικά κοψίματα μ’ αυτό. Ακολούθως, ο ασκούμενος αρχίζει την εξάσκηση των "κάτα", μέσα από τα οποία μαθαίνει την πρακτική εφαρμογή των τεχνικών και τα οποία εκτελούνται χωρίς αντίπαλο. 
Στα πλαίσια της Ιαπωνικής Ομοσπονδίας Κέντο (Zen Nihon Kendo Renmei, ZNKR), αυτό περιλαμβάνει ένα σύνολο 12 κάτα με την ονομασία ZNKR Iai (πρώην Seittei Iai). Τα κάτα αυτά προέρχονται από τις κυριότερες παλαιές σχολές, κορύου, περιλαμβάνουν τις βασικές αρχές και χρήσεις του ξίφους και αποτελούν την προετοιμασία για περαιτέρω μελέτη πάνω στις παλαιές σχολές, η εξάσκηση στις οποίες αρχίζει στο επίπεδο του 2ου ή 3ου νταν. 
Σήμερα, στην Ιαπωνική Ομοσπονδία Κέντο εκπροσωπούνται πέντε παλαιές σχολές: Μούσο Τζίκιντεν Έισιν Ρύου, Μούσο Σίντεν Ρύου, Ταμίγια Ρύου, Χόκκι Ρύου και Σινκάγκε Ρύου.
Κάθε κορύου περιλαμβάνει δύο έως τρία σετ κάτα, αυξανόμενης δυσκολίας, κυρίως από θέσεις στο έδαφος, σέιζα ή τάτε χίζα. Σε πιο προχωρημένα επίπεδα υπάρχουν σετ κάτα δύο ατόμων, όπου οι δύο ασκούμενοι, σε διακριτούς ρόλους (σιντάσι και ουτσιντάσι), ασκούνται σε αντικείμενα απόστασης και χρονισμού, που δεν μπορούν να εξασκήσουν στα κάτα ενός ατόμου. Στο Ιάντο δεν υπάρχει ελεύθερος αγώνας, σιάι, όμως ο συνδυασμός με εξάσκηση στο κέντο, καλύπτει και το αντικείμενο αυτό. 
Δομή των κάτα.
Κάθε κάτα ακολουθεί την ίδια βασική δομή:
Τι χρειάζεται για την εξάσκηση.
Κατά την εξάσκηση φέρεται χακάμα και κεϊκόγκι. Η χακάμα είναι συνήθως μαύρη ή σκούρα μπλε και το κεϊκόγκι σε χρώμα που συνδυάζεται με την χακάμα. Κάτω από την χακάμα φέρεται μία ζώνη, όμπι, για να συγκρατεί το ξίφος στην θέση του, το χρώμα της οποίας επιλέγεται, ώστε να συνδυάζεται με αυτό του κεϊκόγκι και της χακάμα. Ένα ζέκκεν, είδος πάνινης ετικέτας, φέρεται στο αριστερό στήθος με το όνομα του ασκούμενου και το όνομα του ντότζο ή της χώρας. Τίποτε στην εξωτερική εμφάνιση δεν δείχνει τον βαθμό του ασκούμενου ή του δασκάλου, αυτό διακρίνεται από την τεχνική του και μόνο.
Το βασικό εργαλείο εξάσκησης αποτελεί το ξίφος: ξύλινο ξίφος εξασκήσεως (μποκέν/μποκουτό) για αρχαρίους και απομίμηση κατάνα από κράμα αλουμινίου (ιάιτο, χωρίς ακονισμένη κόψη), για περισσότερο προχωρημένους. Υψηλού επιπέδου ασκούμενοι χρησιμοποιούν σίνκεν ("ζωντανή λεπίδα"), που έχουν κατασκευασθεί είτε σήμερα, είτε και αρκετά χρόνια πριν.
Ο χώρος εξασκήσεως, το ντότζο, απαιτεί μία ελεύθερη επιφάνεια συνήθως ξύλινου πατώματος, χωρίς να αποκλείεται η εξάσκηση σε επιφάνεια με τατάμι ή υποκατάστατα του ξύλου. Σημαντικό στοιχείο προσοχής είναι το ύψος της αιθούσης, ώστε να επιτρέπει την απρόσκοπτη κίνηση του ξίφους. Επίσης δεν πρέπει να παραβλέπεται ότι για προφανείς λόγους ασφαλείας, η απόσταση μεταξύ των ασκουμένων πρέπει να είναι μεγαλύτερη απ’ ότι σε άλλες πολεμικές τέχνες, γεγονός που έχει άμεση σχέση με το μέγεθος του χώρου.
Μετά την προθέρμανση, η οποία συνήθως εκτελείται ανεξάρτητα, η εξάσκηση ξεκινά με το Εθιμοτυπικό Ενάρξεως, το οποίο περιλαμβάνει χαιρετισμό προς την καμίζα (καμίζα νι ρέι ή σινζεν νι ρέι), χαιρετισμό προς τον δάσκαλο (σενσέι νι ρέι) και χαιρετισμό προς το ξίφος (Το ρέι). Ακολουθεί εξάσκηση σε βασικές ή προχωρημένες τεχνικές κοψιμάτων, σουμπούρι και κιχόν, τα οποία δυνατόν να περιλαμβάνουν και εξάσκηση σε Τσιμπούρι και Νότο.
Ακολουθεί η εξάσκηση σε κάτα, όπου ο δάσκαλος εξηγεί τα σημεία προσοχής και το η τα κάτα εξασκούνται, είτε ομαδικά με την κατεύθυνση του δασκάλου, είτε ατομικά σε περιπτώσεις ασκουμένων προχωρημένου επιπέδου, όπου ο δάσκαλος κινούμενος ανάμεσα στους ασκούμενους διορθώνει και κατευθύνει την προσπάθεια τους.
Στο τέλος της εξάσκησης εκτελείται το Εθιμοτυπικό Λήξεως, που συνίσταται στην αντίστροφη σειρά αυτού της Ενάρξεως. Θα πρέπει να επισημανθεί ότι της εξασκήσεως προηγείται προετοιμασία, καθαρισμός με κατάλληλο λάδι και επιθεώρηση του ξίφους, ενώ μετά την εξάσκηση γίνεται και πάλι καθαρισμός του ξίφους προ της φυλάξεως του στην θήκη μεταφοράς του.

</doc>
<doc id="60117" url="https://el.wikipedia.org/wiki?curid=60117" title="Εμπορείο Θήρας">
Εμπορείο Θήρας

Το Εμπορείο ή Εμπορειό ή αλλιώς "Νημπορειό" είναι το μεγαλύτερο χωριό της Σαντορίνης, με πληθυσμό 1.938 κατοίκους, βάσει της Απογραφής του 2011. Υπάγεται διοικητικά στο Τοπικό διαμέρισμα Εμπορείου του Δήμου Θήρας. Βρίσκεται στη νότια πλευρά του νησιού και σε απόσταση 12 χιλιομέτρων από τα Φηρά, στους πρόποδες του βουνού του Προφήτη Ηλία. Ο παραδοσιακός οικισμός του αποτελούσε ένα από τα "καστέλια" του νησιού, καθώς στους μεσαιωνικούς χρόνους τα σπίτια χτίζονταν το ένα δίπλα στο άλλο ώστε οι κάτοικοι να προφυλάσσονται από τους πειρατές.
Υπάρχουν διάφορες θεωρίες για την προέλευση του ονόματος. Η επικρατέστερη θεωρία θέλει το όνομα να προέρχεται από την λέξη "εμπόριο" είτε γιατί εκεί γινόταν η αγοραπωλησία όλων των εμπορευμάτων, είτε εξαιτίας του γεγονότος ότι στην περιοχή υπήρχε το εμπορικό λιμάνι της Αρχαίας Ελευσίνας. Άλλη θεωρία θέλει το όνομα να προέρχεται από τις λέξεις "νέο" και "μπούργκ" (Γαλλικά "Bourg": "μεσαιωνικό οχυρωμένο χωριό") και σήμαινε "νέο χωριό".
Ο Πύργος του Γουλά.
Από τα χαρακτηριστικά του χωριού είναι ο πύργος του Γουλά (Τουρκικά "kule": "πύργος"), ένας τετραγωνικός πύργος στο βορεινό τμήμα του χωριού, ο οποίος χτίστηκε κατά την περίοδο της ενετικής κυριαρχίας, πιθανότατα γύρω στον 15ο αιώνα. Η παράδοση θέλει ο πύργος να έχει κτιστεί από τους μοναχούς της Μονής του Αγίου Ιωάννου του Θεολόγου της Πάτμου και ότι εκεί φυλάσσονταν οι θησαυροί της μονής. Στην πραγματικότητα, η χρήση του, ως "μετόχι", από τους μοναχούς της μονής αυτής έγινε αρκετά μεταγενέστερα της ανέγερσης του, ενώ πηγές αναφέρουν ότι πριν την μονή ανήκε στην οικογένεια Δαργέντα. Στο εσωτερικό του πύργου υπήρχε εκκλησάκι, το οποίο δεν υπάρχει πια, του Οσίου Χριστοδούλου, ο οποίος ήταν ιδρυτής της Μονής της Πάτμου. Από τον πύργο υπήρχε σήραγγα, η οποία οδηγούσε στο καστέλι.
Το καστέλι.
Το Εμπορείο ένα από τα "καστέλια" του νησιού. Το χαρακτηριστικό στα καστέλια ήταν ότι τα σπίτια χτίζονταν σε σειρά, κολλητά το ένα στο άλλο, σε περιμετρική διάταξη, με παράθυρα και εισόδους από την εσωτερική μεριά του οικισμού. Αυτό προστάτευε τους κατοίκους από τις εχθρικές επιδρομές. Συνήθως σε κάθε καστέλι υπήρχε μία μοναδική είσοδος. Η είσοδος στο καστέλι του Εμπορείου υπάρχει μέχρι και σήμερα και οι ντόπιοι την αποκαλούν η Πόρτα.
Σε όλα τα καστέλια της Σαντορίνης, ακριβώς έξω από την είσοδο ή σε μικρή απόσταση από αυτή, υπήρχε ναός της Αγίας Θεοδοσίας.
Εκκλησίες.
Στην είσοδο του χωριού από Φηρά, υπάρχει το εκκλησάκι του Αγίου Νικολάου του Μαρμαρίτη. Το εκκλησάκι αυτό είναι στην πραγματικότητα αρχαίο ταφικό μνημείο του 3ου αιώνα π.Χ., το οποίο στους σύγχρονους χρόνους μετατράπηκε σε χριστιανικό ναό αφιερωμένο στον Άγιο Νικόλαο. Ο άγιος πήρε το προσωνύμιο "Μαρμαρίτης" από τα γκρίζα πελεκητά μάρμαρα με τα οποία είναι χτισμένο το μνημείο.
Στον παραδοσιακό οικισμό υπάρχουν πολλές γραφικές εκκλησίες, από τις οποίες ξεχωρίζει η εκκλησία της Παλιάς Παναγιάς ή "Παναγιά η Μεσανή", χτισμένη πιθανότατα τον 16ο αιώνα, η οποία έχει ένα από τα ομορφότερα καμπαναριά του νησιού. Το ξυλόγλυπτο τέμπλο της είναι από το 1883.
Άλλη σημαντική εκκλησία είναι η Μεταμόρφωση του Σωτήρος ή "Χριστός", η οποία κατασκευάστηκε στις αρχές του 19ου αιώνα και έχει εντυπωσιακό βοτσαλωτό προαύλιο.
Ο λόφος του Γαβρίλου.
Απέναντι από το πύργο του Γουλά υπάρχει ο λόφος του Γαβρίλου ή παλιότερα "βουνό Πλατανιμού", στον οποίο υπάρχουν οκτώ παραδοσιακοί ανεμόμυλοι του 19ου αιώνα και βυζαντινά ερείπια. Οι ανεμόμυλοι έχουν ανακηρυχθεί ως ιστορικά και διατηρητέα κτίσματα και οι έξι από αυτούς έχουν παραχωρηθεί σήμερα στον Δήμο Θήρας. Σύμφωνα με μελέτη που έχει συνταχθεί για λογαριασμό του δήμου, στο μέλλον προβλέπεται οι δύο να δουλεύουν ως κανονικοί ανεμόμυλοι, ο ένας ως μουσείο για ανεμόμυλους και εργαλεία μυλωνάδων, ένας ως παραδοσιακό καφενείο και οι υπόλοιποι ως καταστήματα παραδοσιακών προϊόντων.
Στην κορυφή του λόφου του Γαβρίλου υπάρχει και παρεκκλήσι του Προφήτη Ηλία ή "Προφήτης Ηλίας ο χαμηλός", σε αντίθεση με το μοναστήρι του Προφήτη Ηλία που είναι "ο υψηλός".

</doc>
<doc id="60120" url="https://el.wikipedia.org/wiki?curid=60120" title="Ο Θόδωρος και το δίκαννο">
Ο Θόδωρος και το δίκαννο

Ο Θόδωρος και το δίκαννο είναι μία κωμική ταινία του 1962, παραγωγής Φίνος Φιλμ σε σκηνοθεσία Ντίνου Δημόπουλου και σενάριο Νίκου Τσιφόρου. Πρωταγωνιστούν: Μίμης Φωτόπουλος, Σμαρούλα Γιούλη, Νίτσα Τσαγανέα, Ιωάννα Παπαστεφανή, Τζον Στίβενς, Ράνια Καρίδου, Ντίνος Κόλοβος, Ζήσης Καραγιαννέας.
Πλοκή.
Ο αυστηρών και παλαιών αρχών λογιστής Θόδωρος (Μίμης Φωτόπουλος) επιμένει να κρατά την κόρη του, Χριστίνα (Σμαρούλα Γιούλη), περιορισμένη για να μη βρεθεί μπλεγμένη.
Κάποια στιγμή, βρίσκει τον γαμπρό της αρέσκειας του, τον Μιχάλη (Κώστας Βουτσάς), που τυχαίνει να είναι και ανιψιός του προϊσταμένου του Θόδωρου στην εταιρεία όπου εργάζεται, και αποφασίζει να τον παντρέψει στην κόρη του, η οποία όμως είναι ήδη ερωτευμένη με κάποιον άλλο. Αφήνει, λοιπόν, τη Χριστίνα να πάει σε ένα πάρτι, με τον όρο να τη συνοδεύσει ο Μιχάλης. Τα πράγματα περιπλέκονται όταν και οι δύο υποψήφιοι γαμπροί αποδεικνύονται απατεώνες.
Παραγωγή και παραλειπόμενα.
Το σενάριο βασίζεται στο θεατρικό έργου των Νίκου Τσιφόρου και Πολύβιου Βασιλειάδη που είχε κάνει μεγάλη επιτυχία στο θέατρο Αμιράλ όπου παρουσιάστηκε με πρωταγωνιστές πάλι τον Φωτόπουλο και τη Γιούλη. 
Η έκφραση του Θόδωρου «Ουρανία το δίκαννο!», με το οποίο απειλούσε την απείθαρχη κόρη του φωνάζοντας στη γυναίκα του να φέρει το δίκαννο, στην οποία οφείλεται και ο τίτλος της ταινίας, έχει μείνει χαρακτηριστικός.
Η πρώτη προβολή της ταινίας πραγματοποθοιήθηκε στις 15 Οκτωβρίου 1962. Κόβοντας 31.317 εισιτήρια, κατατάχθηκε στην 21η θέση ανάμεσα σε 82 ταινίες της ίδιας σεζόν. Κυκλοφόρησε και με τη μορφή ντιβιντί στις 11 Απριλίου 2006. 

</doc>
<doc id="60121" url="https://el.wikipedia.org/wiki?curid=60121" title="Μολών λαβέ">
Μολών λαβέ

Η αρχαία ελληνική ρηματική φράση «Μολὼν λαβέ» είναι η πασίγνωστη ιστορική φράση του Λεωνίδα, βασιλιά των Σπαρτιατών.
Ιστορικά στοιχεία.
Ήταν η απάντηση που δόθηκε στους κήρυκες του βασιλιά των Περσών Ξέρξη,όταν αυτός ζήτησε την παράδοση των όπλων των αμυνομένων Ελλήνων στο στενό των Θερμοπυλών.
Η απάντηση «μολὼν λαβέ» (=«"αφού / εφόσον έρθεις, πάρ'τα"» ή κατά την πιο γνωστή μετάφραση «"έλα να τα πάρεις"») φαίνεται πως εξόργισε τον Πέρση ηγεμόνα που διέταξε, αμέσως μετά, να ξεκινήσει η ιστορική μάχη των Θερμοπυλών το 480 π.Χ. Η φράση παραδίδεται από τον μεταγενέστερο αρχαίο Έλληνα συγγραφέα Πλούταρχο, στο έργο του "Ηθικά" (κεφάλαιο "Αποφθέγματα Λακωνικά", "Λεωνίδας Αναξανδρίδου", απόφθεγμα 11).
Η απάντηση εκείνη έμεινε αθάνατη στην παγκόσμια ιστορία, χαρίζοντας στον Λεωνίδα υστεροφημία ως πρότυπο γενναιότητας, θεματοφύλακα πάτριων αρχών, νόμων και καθήκοντος.
&lt;br&gt;&lt;br&gt;
Σύμφωνα με τον Πλούταρχο.
Πηγή : Πλούταρχος -Ἀποφθέγματα Λακωνικά - Απὀ Βικιθήκη 
Ετυμολογία.
Ετυμολογικά οι λέξεις "μολών" και "λαβέ" παράγονται από τα αρχαία ρήματα "βλώσκω" «πηγαίνω, έρχομαι - φτάνω, περνώ», στη συγκεκριμένη περίπτωση από το θέμα "μολ-" του αορίστου β' του ρήματος) και "λαμβάνω" (τύπος προστακτικής τού αορίστου β΄).
Είναι αξιοσημείωτο ότι στην τσακωνική διάλεκτο το ρήμα "μόλω" επιβιώνει μέχρι σήμερα με τη σημασία «έρχομαι».
Δείτε επίσης.
Μάχη των Θερμοπυλών

</doc>
<doc id="60123" url="https://el.wikipedia.org/wiki?curid=60123" title="Νίκος Σαμψών">
Νίκος Σαμψών

Ο Νίκος Σαμψών (16 Δεκεμβρίου 1935 - 9 Μαΐου 2001) ήταν Ελληνοκύπριος δημοσιογράφος, μέλος της ΕΟΚΑ, εκδότης, αρχηγός παραστρατιωτικής οργάνωσης και πολιτικός. 
Έμεινε γνωστός κυρίως για το γεγονός ότι υπήρξε διορισμένος πρόεδρος της Κύπρου για οκτώ ημέρες από τους Ελλαδίτες και Ελληνοκύπριους πραξικοπηματίες της 15ης Ιουλίου του 1974 όταν αυτοί ανέτρεψαν τον νόμιμα εκλεγμένο Πρόεδρο Μακάριο. 
Το πραξικόπημα απετέλεσε την αφορμή για την τουρκική εισβολή που πραγματοποιήθηκε πέντε ημέρες αργότερα. Για την ενέργεια του να αποδεχτεί τον διορισμό του στην προεδρία από τις πραξικοπηματικές δυνάμεις, ο Σαμψών καταδικάστηκε το 1976 από την δικαιοσύνη σε εικοσαετή φυλάκιση, από την οποία εξέτισε μικρό μέρος καθώς αργότερα, το Ανώτατο Δικαστήριο της Κύπρου αποφάσισε την αποφυλάκιση του. Ενδιάμεσα, είχε παραμείνει για αρκετά χρόνια στο εξωτερικό.
Τα πρώτα χρόνια και η συμμετοχή στην ΕΟΚΑ.
Ο Νικόλαος Σαμψών Γεωργιάδης γεννήθηκε στις 16 Δεκεμβρίου του 1935 στη Λευκωσία ( άλλοι αναφέρουν ως τόπο γέννησής του την Αμμόχωστο ). Εργάστηκε από νεαρή ηλικία ως δημοσιογράφος σε διάφορες εφημερίδες όπως ο «Φιλελεύθερος», «Η Αλήθεια», η «Cyprus Mail» και οι «Times Of Cyprus» και παράλληλα εντάχθηκε στον ενωτικό, απελευθερωτικό και αντιαποικιακό αγώνα της ΕΟΚΑ καταγράφοντας ιδιαίτερα έντονη δράση κατά τη διάρκεια της άνοιξης και του θέρους του 1956. Μνημονεύεται κυρίως για τη δημιουργία του λεγομένου «μιλίου του θανάτου», στην οδό Λήδρας στην παλιά πόλη της Λευκωσίας, σημείο όπου αρκετοί Βρετανοί στρατιώτες εκτελέστηκαν από την ΕΟΚΑ και μεταξύ άλλων διακρίθηκε για την απελευθέρωση των Αργύρη Καραδήμα και Παναγιώτη Γεωργίου στο Γενικό Νοσοκομείο Λευκωσίας στις 15 Αυγούστου του 1956, για τη συμμετοχή του στην αιματηρή συμπλοκή την 31η Αυγούστου του 1956 στο ίδιο νοσοκομείο που είχε ως αποτέλεσμα την απελευθέρωση του Πολύκαρπου Γιωρκάτζη, για την εκτέλεση του λοχαγού Ουίλσον (υπεύθυνος του Βρετανικού Στρατιωτικού Νοσοκομείου Λευκωσίας και εξάδελφος της συζύγου του κυβερνήτη Χάρντινγκ) την 21η Σεπτεμβρίου του ίδιου έτους, την εκτέλεση λίγες ημέρες αργότερα δύο Βρετανών υπαξιωματικών της αστυνομίας στην οδό Λήδρας κλπ. Μελανό σημείο της δράσης του στα πλαίσια της ΕΟΚΑ απετέλεσε η εκτέλεση του Βρετανού δημοσιογράφου Μακ Ντόναλντ, πράξη για την οποία επικρίθηκε και από την ηγεσία της οργάνωσης.
Για τη δράση του συλλαμβάνεται την 30ή Ιανουαρίου του 1957, έπειτα από προδοσία, στο Δάλι όπου είχε καταφύγει μετά από αποτυχημένη απόπειρα επίθεσης σε Τουρκοκύπριο αστυνομικό, βασανίζεται και καταδικάζεται δις εις θάνατον με την ποινή να μετατρέπεται τελικά σε ισόβια κάθειρξη. Μετήχθη στις φυλακές της Μεγάλης Βρετανίας για να εκτίσει την ποινή που του επιβλήθηκε αλλά μετά την ανεξαρτησία της Κύπρου και την ίδρυση του κυπριακού κράτους, χορηγήθηκε γενική αμνηστία και το 1960 επέστρεψε στην Κύπρο αφού πρώτα παρέμεινε για ένα μικρό χρονικό διάστημα στην Ελλάδα μαζί με άλλους απελευθερωθέντες αγωνιστές της ΕΟΚΑ.
Από την ανεξαρτησία μέχρι την εισβολή.
Δραστηριότητες την περίοδο 1960-1963.
Λίγο καιρό μετά την επιστροφή του από την εξορία και συγκεκριμένα την 24η Οκτωβρίου του 1960, ο Σαμψών προβαίνει στην έκδοση της εφημερίδας «Μάχη», η κυκλοφορία της οποίας χαιρετίζεται μεταξύ άλλων και από τους Μακάριο και Γρίβα. Τον Δεκέμβριο του ίδιου έτους μετατρέπει την «Μάχη» από εβδομαδιαία σε καθημερινή ενώ τον Ιούλιο του 1961 ιδρύει την εβδομαδιαία εφημερίδα «Θάρρος». Παράλληλα, το 1962 δημιουργεί πολιτικό φορέα υπό την ονομασία «Οργάνωσις Προστασίας Ελλήνων Κύπρου» αλλά και τη δική του ένοπλη παραστρατιωτική ομάδα έπειτα από έγκριση του Μακαρίου (παρόμοια άδεια έλαβε από τον τότε προκαθήμενο της κυπριακής εκκλησίας αλλά και πρόεδρο της κυπριακής δημοκρατίας και ο Βάσος Λυσσαρίδης).
Διακοινοτικές Συγκρούσεις και δράση στην Ομορφίτα.
Με την έναρξη των Διακοινοτικών Συγκρούσεων τα Χριστούγεννα του 1963, ο Σαμψών ηγήθηκε του δικού του ένοπλου τμήματος με υπαρχηγό τον Νεοπτόλεμο Γεωργίου-Λεφτή. Διεδραμάτισε μάλιστα σπουδαίο ρόλο στις συγκρούσεις στην Ομορφίτα, οι οποίες ξέσπασαν όταν οι Ελληνοκύπριοι που κατοικούσαν στο στρατηγικής σημασίας προάστιο της Λευκωσίας, το οποίο κατοικείτο κυρίως από Τουρκοκύπριους, δέχτηκαν σφοδρή επίθεση από τουρκοκυπριακές ένοπλες δυνάμεις.
Ο Σαμψών και η διλοχία του, που αποτελείτο από περίπου 60 άνδρες, χάρη και στην ενίσχυση από τους άνδρες του Βάσου Λυσσαρίδη και του Ρένου Κυριακίδη ανέλαβαν το κύριο βάρος της επίθεσης επιτυγχάνοντας να καταλάβουν τις αντίπαλες θέσεις και να εκκαθαρίσουν έπειτα από σκληρή μάχη το προάστιο από τους Τουρκοκύπριους ενόπλους. Ακολούθως, γύρω στα 800 γυναικόπαιδα της τουρκοκυπριακής κοινότητας απομακρύνθηκαν από την πεδίο των μαχών, παραδόθηκαν στις αρχές και φιλοξενήθηκαν εντός ελληνικού σχολείου (κατ' άλλη εκδοχή, κρατήθηκαν εκεί ως όμηροι) για να παραδοθούν στη συνέχεια στον Ερυθρό Σταυρό και να μεταφερθούν με ασφάλεια στον τουρκοκυπριακό τομέα της Λευκωσίας. Η δράση του αποσπάσματος Σαμψών στην Ομορφίτα και η καθοριστική συμβολή του στην έκβαση της μάχης είχε ως αποτέλεσμα την αποθέωση του ιδίου και των ανδρών του από τον ελλαδικό και κυπριακό τύπο. Αντιθέτως, λόγω των ιδίων γεγονότων, ο Σαμψών εξελίχθηκε σε μισητή προσωπικότητα για τους Τούρκους. Σε αυτό, πέραν της καθοριστικής συμβολής του στην έκβαση της μάχης, διαδραμάτισε ρόλο το ότι η ομάδα Σαμψών θεωρείτο η πιο εξτρεμιστική από όλες τις κυπριακές παραστρατιωτικές ομάδες, ενώ διάφοροι συγγραφείς κάνουν λόγο για δράση και κατά αμάχων. Μάλιστα, η τουρκική πλευρά εκμεταλλεύτηκε με τον καλύτερο τρόπο τις φήμες αυτές κατά του Σαμψών, στον οποίο και απέδωσε το προσωνύμιο «ο χασάπης της Ομορφίτας», ενώ ξένα περιοδικά όπως το «Newsweek», τον παρουσίαζαν ως «φονιά με την αθώα παιδική μορφή».
Πολιτικές και λοιπές δραστηριότητες.
Εκείνη την εποχή, ο Σαμψών διέθετε μεγάλο έρεισμα στους κόλπους της κυπριακής νεολαίας ενώ από Ελλαδίτη δημοσιογράφο που επισκέφτηκε την Κύπρο και τον συνάντησε χαρακτηρίζεται ως "απροσάρμοστος, πεισματάρης, αναρχικός, πατριώτης και ισχυρογνώμων".
Ο Σαμψών, αρχικά υπήρξε ένθερμος υποστηρικτής του Μακαρίου και η εφημερίδα του, «Μάχη», διακρινόταν για την έντονη αντιβρετανική, αντιαμερικανική και αντινατοϊκή αρθρογραφία της ενώ από το 1967 και μετά υιοθετεί φιλοχουντική στάση. Το 1969 εμπλέκεται ενεργά στην πολιτική ως συναρχηγός της φιλομακαριακής Προοδευτικής Παρατάξεως. Κατά την περίοδο 1969 - 1970 διατελεί πρόεδρος του κόμματος ενώ το 1970 θα επιτύχει να εκλεγεί βουλευτής στη Βουλή των Αντιπροσώπων στις γενικές εκλογές όντας πρώτος σε προτιμήσεις ψήφου στην επαρχία Αμμοχώστου, από το 1973 όμως αρχίζει να συγκλίνει προς τη γριβική παράταξη με αποτέλεσμα την ανεξαρτητοποίησή του το 1974, για την οποία καθοριστικός παράγοντας υπήρξε η συναισθηματικά φορτισμένη παρουσία του, η οποία από πολλούς συσχετιζόταν με άλλα κίνητρα, στην κηδεία του Γρίβα τον Ιανουάριο του ίδιου έτους στη Λεμεσό.
Ο Σαμψών δεν ήταν άγνωστος στα ελληνικά πολιτικά δρώμενα της προ-πραξικοπιματικής περιόδου. Συγκεκριμένα, ήταν ένας από τους βασικότερους μάρτυρες κατηγορίας στην υπόθεση ΑΣΠΙΔΑ. Στη δίκη της υπόθεσης αυτής, έπειτα από τις συνεχείς ερωτήσεις του δικηγόρου υπεράσπισης Νικηφόρου Μανδηλαρά, ο Σαμψών υποστήριξε ότι δεν θυμόταν τι έγραφε στις εφημερίδες που διεύθυνε, και παρά την προστασία που του παρείχε ο Πρόεδρος του Δικαστηρίου αποδείχτηκε τελικά η ψευδομαρτυρία του.
Συν τοις άλλοις, σύμφωνα με δημοσίευμα της αμερικανικής εφημερίδας «Washington Post» και με μαρτυρία του πράκτορα της NSA Ουίσλοου Πεκ, ο Σαμψών ήταν όργανο της CIA από τις αρχές της δεκαετίας του 1960 κάτι το οποίο αρνήθηκε κατηγορηματικά ο Σαμψών.
Ιούλιος του 1974.
Πραξικόπημα και ανάληψη της προεδρίας.
Κατά το πραξικόπημα της 15ης Ιουλίου του 1974, στη Κύπρο, το οποίο είχε οργανώσει ο Δημήτριος Ιωαννίδης, τότε αφανής επικεφαλής της χούντας στην Αθήνα, οι δυνάμεις της Εθνικής Φρουράς και της ΕΛΔΥΚ, συνεπικουρούμενες από μέλη της ΕΟΚΑ Β' , έφεδρους αξιωματικούς και άλλες αντιμακαριακές δυνάμεις μετά την αρχική επικράτηση του πραξικοπήματος, έπειτα από σύντομες αλλά σφοδρές μάχες σε ολόκληρη την Κύπρο, ανέτρεψαν τον Μακάριο ο οποίος κατέφυγε αρχικά στην Πάφο και από εκεί μετέβη στο εξωτερικό. Το όλο εγχείρημα της ανατροπής του Μακαρίου, είχε, κατά τα φαινόμενα, την ενθάρρυνση της CIA και του αμερικανικού Υπουργείου Εξωτερικών υπό τον Χένρυ Κίσινγκερ.
Αν και το όνομα του Σαμψών δεν συμπεριλαμβανόταν ανάμεσα σε αυτά των υποψηφίων αντικαταστατών του Μακαρίου, η εξαφάνιση του Γλαύκου Κληρίδη με το που ξεκίνησαν οι πρώτες μάχες, η απουσία στο εξωτερικό του προέδρου του Ανωτάτου Δικαστηρίου, Μιχαλάκη Τριανταφυλλίδη και η άρνηση του Ζήνωνα Σεβέρη, οδήγησαν τον ταξίαρχο Γεωργίτση να αναθέσει, βιαστικά, στον Σαμψών την προεδρία της Κύπρου. Δύο χρόνια αργότερα, κατά τη διάρκεια της δίκης του, ο Σαμψών υποστήριξε ότι δέχτηκε να αναλάβει την προεδρία επειδή νόμιζε πως ο Μακάριος ήταν νεκρός, όπως άλλωστε είχε διαδοθεί, μετά την σφοδρή επίθεση των πραξικοπηματιών εναντίον του Προεδρικού Μεγάρου το πρωί της 15ης Ιουλίου.
Η επιλογή του Σαμψών από τους πραξικοπηματίες δεν ήταν τυχαία, αφού ο ίδιος απολάμβανε της πλήρους εμπιστοσύνης τους καθώς είχε, από χρόνια, αναπτύξει στενές επαφές με στελέχη της χούντας των Αθηνών, με πράκτορες της ΚΥΠ αλλά και με Ελλαδίτες αξιωματικούς που υπηρετούσαν στην Κύπρο. Εξάλλου, εκείνη την ημέρα, μετά τις πρώτες συγκρούσεις, οπότε και κατέστη σαφές ποια πλευρά θα επικρατούσε, μετέβη, όπως άλλωστε και άλλοι αντιμακαριακοί παράγοντες, στην έδρα του ΓΕΕΦ με σκοπό να συνδράμει τους πραξικοπηματίες. Μάλιστα, φέρεται να αναζήτησε για λογαριασμό τους κάποια από τα πρόσωπα που προορίζονταν για αντικαταστάτες του Μακαρίου.
Ο Σαμψών ορκίστηκε την ίδια ημέρα από τον, καθαιρεμένο από την Μείζονα Ιερά Σύνοδο, Γεννάδιο και στη συνέχεια προχώρησε σε διάγγελμα προς τον λαό όπου μεταξύ άλλων κατηγορούσε τον Μακάριο, δικαιολογούσε το πραξικόπημα ισχυριζόμενος ότι ο στρατός αναγκάστηκε να επέμβει λόγω εσωτερικών πολιτικών ανωμαλιών ενώ τόνιζε ότι αναλάμβανε με ιδιαίτερη υπερηφάνεια τα νέα του καθήκοντα και πως στόχος του ήταν η αποκατάσταση του νόμου και της τάξεως, η ηρεμία στους κόλπους της κυπριακής εκκλησίας, η άμεση αντιμετώπιση των προβλημάτων όλων των κοινωνικών τάξεων, η συνέχιση της διαδικασίας επίλυσης του Κυπριακού μέσω ενισχυμένων διακοινοτικών συνομιλιών καθώς και η προκήρυξη ελεύθερων εκλογών σε ορίζοντα ενός έτους.
Αμέσως μετά την οριστική επικράτηση των πραξικοπηματιών, ο Σαμψών εκμεταλλευόμενος τη θέση του πέτυχε να προστατεύσει αρκετούς υποστηρικτές του Μακαρίου αποτρέποντας ακόμα και δολοφονίες ενώ κατά τις παραμονές της εισβολής και με τον πόλεμο να πλανάται πάνω από την Κύπρο πρότεινε γενική επιστράτευση η οποία όμως απορρίφθηκε από τον ταξίαρχο Γεωργίτση με το σκεπτικό να μην προκληθεί η Τουρκία. Παράλληλα, προσπάθησε να κατευνάσει τους φόβους της διεθνούς κοινής γνώμης για τις εξελίξεις καθώς και να πείσει την τουρκοκυπριακή κοινότητα πως το καθεστώς δεν αποτελούσε απειλή για αυτούς, με την ελπίδα πως με αυτόν τον τρόπο θα απέκλειε το ενδεχόμενο τουρκικής επέμβασης.
Η τουρκική εισβολή.
Όμως, με την εκδήλωση της τουρκικής εισβολής φάνηκε ότι η στηριζόμενη και επιβαλλόμενη από τις πραξικοπηματικές δυνάμεις, κυβέρνηση Σαμψών, δεν ενέπνεε την αξιοπιστία και την εμπιστοσύνη που θα χρειαζόταν σε περίοδο εθνικής κρίσης. Συγκεκριμένα, αρκετοί αρνήθηκαν να πάρουν τα όπλα ενώ άλλοι, κυρίως τις πρώτες ώρες, είδαν την εισβολή ως ευκαιρία για να καταρρεύσει η πραξικοπηματική κυβέρνηση. Συν τοις άλλοις, ο Σαμψών ως προσωπικότητα δεν διέθετε κύρος στο εξωτερικό και η τοποθέτησή του στην θέση του προέδρου χαρακτηρίστηκε προκλητική: στην Αγγλία λόγω της έντονης δράσης του την περίοδο του αγώνα της ΕΟΚΑ είχε τη φήμη του δολοφόνου και εκτελεστή Άγγλων ενώ ήταν για τους Τούρκους μισητή προσωπικότητα κυρίως εξαιτίας των γεγονότων στην Ομορφίτα τον Δεκέμβριο του 1963.
Τελικά, την 23η Ιουλίου, με τα τουρκικά στρατεύματα να κατέχουν την Κερύνεια, την Εθνική Φρουρά και την ΕΛΔΥΚ να έχουν αποτύχει να εξαλείψουν τον ισχυρό θύλακα Κιόνελι - Αγύρτας και την συμφωνία κατάπαυσης του πυρός σε ισχύ (συμφωνία την οποία όμως δεν σεβάστηκε η τουρκική πλευρά συνεχίζοντας τις επιχειρήσεις) ο Σαμψών αναγκάστηκε, υπό το βάρος των εξελίξεων, να παραιτηθεί και να παραδώσει την προεδρία στον πρόεδρο της βουλής των αντιπροσώπων, Γλαύκο Κληρίδη, ως νόμιμο αναπληρωτή μέχρι την επιστροφή του Μακάριου (την ίδια ημέρα κατέρρεε και στην Αθήνα η χούντα των Συνταγματαρχών και αποφάσιζε να παραδώσει την εξουσία στους πολιτικούς). Μετά την παραίτησή του, ο Σαμψών, προχώρησε μέσω ραδιοφώνου σε νέο διάγγελμα προς τον κυπριακό λαό όπου τόνιζε μεταξύ άλλων πως μέσω της «επανάστασης» (όπως χαρακτήρισε το πραξικόπημα της 15ης Ιουλίου) έπεσε το προσωποπαγές καθεστώς του Μακαρίου, αποκάλεσε την τουρκική εισβολή άνανδρη και ισχυρίστηκε πως ανέλαβε την προεδρία όχι από προσωπική φιλοδοξία αλλά για να αποτρέψει τον εμφύλιο και να ενώσει ψυχικά τον λαό. Τέλος, ανέφερε πως είχε τη συνείδησή του ήσυχη και πως η παραίτησή του ήταν προέκταση της όλης προσφοράς του.
Αξίζει να σημειωθεί πως ο Σαμψών θεωρείτο από τους πραξικοπηματίες προσωρινή λύση ανάγκης, ενώ ταυτόχρονα η θέση του επιβαρυνόταν και από τις αρνητικές αναφορές από τα ξένα ΜΜΕ.
Μετά την Εισβολή.
Η σύλληψη και η δίκη του Σαμψών.
Μετά την επιστροφή του Μακαρίου στην Κύπρο, τον Δεκέμβριο του 1974, ο Σαμψών δεν δικάστηκε άμεσα καθώς ίσχυε η προφορική αμνηστεία την οποία παραχώρησε ο Κύπριος ιεράρχης και πολιτικός. Παρόλα αυτά, την 30ή Οκτωβρίου του 1975, εγκρίθηκε ψήφισμα, βάση του οποίου θα διώκονταν οι «αμετανόητοι» για τα γεγονότα του πραξικοπήματος αλλά και όσοι συνέχιζαν τη δράση τους (όπως π. χ. η ΕΟΚΑ Β', η οποία υφίστατο μέχρι και το 1978). Οι δηλώσεις του Σαμψών κατά τη διάρκεια του δευτέρου ετήσιου μνημόσυνου του Γρίβα τον Ιανουάριο του 1976 απετέλεσαν την αφορμή για την έναρξη ποινικής δίωξης εναντίον του με αποτέλεσμα αρχικά την κλήση του από την Αστυνομία και την επιβολή απαγόρευσης εξόδου του από τη χώρα (3 Φεβρουαρίου) και εν συνεχεία τη σύλληψή του στις 16 Μαρτίου του 1976.
Στις 27 Απριλίου το επαρχιακό δικαστήριο της Λευκωσίας αποφάσισε την απευθείας παραπομπή του σε κακουργιοδικείο έπειτα από εισήγηση της εισαγγελίας για αποφυγή της διαδικασίας της προανάκρισης, κάτι που δέχτηκε και ο ίδιος ο Σαμψών , ο οποίος παρουσιάστηκε στη δίκη χωρίς συνήγορο αφού κανένας δικηγόρος δεν είχε δεχτεί να αναλάβει μέχρι εκείνη τη στιγμή την υπεράσπισή του. Άξιο αναφοράς είναι το γεγονός πως κατά τη διάρκεια της συνεδρίασης, έξω από τον χώρο των δικαστηρίων σημειώθηκαν άγριες συμπλοκές μεταξύ υποστηρικτών και αντιπάλων του κατηγορουμένου ενώ η αστυνομία προχώρησε στη σύλληψη πέντε υποστηρικτών (οι τέσσερις εκ των οποίων ήταν γυναίκες) του Σαμψών με την κατηγορία ότι συμπεριφέρθηκαν απρεπώς και ότι εξύβρισαν τον πρόεδρο της δημοκρατίας, Μακάριο.
Η δίκη του Σαμψών, την υπεράσπιση του οποίου ανέλαβε τελικά ο Μανώλης Χριστοφίδης, συνεχίστηκε από την 21η Ιουλίου στο Κακουργιοδικείο Λευκωσίας, το οποίο εξέδωσε κατά την 31η Αυγούστου 1976 την ετυμηγορία του, τονίζοντας πως ο κατηγορούμενος δεν δικαζόταν για τα πιστεύω του αλλά για τις πράξεις του: το δικαστήριο απεφάνθη πως ο Νίκος Σαμψών κρίθηκε ένοχος για συνεργασία σε πολεμικές επιχειρήσεις εναντίον της Κυπριακής Δημοκρατίας καθώς και για σφετερισμό του αξιώματος του προέδρου της δημοκρατίας κατά το διάστημα από τις 15 μέχρι και τις 23 Ιουλίου του 1974, κατηγορίες τις οποίες είχε αποδεχτεί και ο ίδιος, και του επιβλήθηκε εικοσαετής ποινή φυλάκισης με βάση τα άρθρα 20, 21 και 40 του ποινικού κώδικα ενώ η απόφαση δεν εφεσιβλήθη. Νωρίτερα, ο Σαμψών είχε δηλώσει στο δικαστήριο πως δεν μετάνιωνε για τις πράξεις του και πως έδρασε με γνώμονα την εξυπηρέτηση της πατρίδας.
Μετάβαση και παραμονή στο εξωτερικό.
Περίπου τρία χρόνια αργότερα, στις 21 Απριλίου του 1979, με διάταγμα του τότε προέδρου της κυπριακής δημοκρατίας, Σπύρου Κυπριανού, πραγματοποιήθηκε προσωρινή αναστολή της ποινής του Σαμψών για λόγους υγείας. Συγκεκριμένα, έπειτα από εξέταση στην οποία υποβλήθηκε από γιατρούς από την Ελλάδα, τις ΗΠΑ και την Κύπρο, διαγνώστηκε επιδείνωση της υγείας του (ο Σαμψών υπέφερε από αιμοπτύσεις) και κρίθηκε απαραίτητη η άμεση μετάβασή του σε κλινική του εξωτερικού για θεραπεία.
Η αναστολή της ποινής είχε αρχικά εξάμηνη διάρκεια, η οποία στην πορεία διπλασιάστηκε, και έγινε αφού πρώτα ο Σαμψών υπέγραψε δήλωση με την οποία υποχρεούτο μετά την απόλυσή του από τις φυλακές να εγκαταλείψει άμεσα την Κύπρο και να μην επανέλθει μέχρι την αποπεράτωση της θεραπείας και να εκτίσει το υπόλοιπο της ποινής του με την επιστροφή του από το εξωτερικό, μετά την αποθεραπεία.
Ο Σαμψών μετέβη αρχικά για ιατρική παρακολούθηση στο Μόναχο της Δυτικής Γερμανίας και αργότερα στη Γαλλία όπου και παρέμεινε ως το 1990 παρά το γεγονός ότι ο πρόεδρος Σπύρος Κυπριανού είχε άρει από τον Δεκέμβριο του 1980 το διάταγμα της προσωρινής αναστολής που του είχε παρασχεθεί το 1979 και ταυτόχρονα τον καλούσε να επιστρέψει στην Κύπρο για να εκτίσει το υπόλοιπο της ποινής του, καθώς σύμφωνα με πληροφορίες που είχε στη διάθεσή της η κυπριακή κυβέρνηση, ο Σαμψών στο διάστημα της μέχρι τότε απουσίας του όχι μόνο δεν είχε υποβληθεί σε θεραπεία αλλά ταυτόχρονα συνδεόταν (σύμφωνα πάντα με τους ισχυρισμούς της κυπριακής κυβέρνησης) και με παράνομες δραστηριότητες.
Κατά τη διάρκεια της παραμονής του στο εξωτερικό, μεταξύ άλλων υποστήριξε ότι την 17η Ιουλίου 1974, τρεις ημέρες πριν την τουρκική εισβολή στην Κύπρο, πραγματοποιήθηκε στο Λονδίνο μυστική συνάντηση μεταξύ του Μακαρίου και Μπουλέντ Ετσεβίτ.
Επιστροφή στην Κύπρο.
Μετά την επιστροφή του στην Κύπρο, ο Σαμψών τέθηκε υπό κράτηση. Στις 6 Σεπτεμβρίου του 1991, το Ανώτατο Δικαστήριο θα αποφασίσει την αποφυλάκιση του, έτσι στις 22 Μαρτίου 1992 του απονεμήθηκε χάρη του υπολοίπου της ποινής του, από τον τότε Πρόεδρο της Κυπριακής Δημοκρατίας Γιώργο Βασιλείου. Μετά την αποφυλάκισή του, επέστρεψε στον δημοσιογραφικό χώρο συνεχίζοντας την έκδοση των εφημερίδων του, που είχε ξεκινήσει από παλαιότερα, δύο ημερησίων, της «Μάχης» και της «Νίκης», και μίας εβδομαδιαίας, του «Θάρρους».
Θάνατος.
Απεβίωσε σε ηλικία 66 ετών, την Τετάρτη 9 Μαΐου 2001 έπειτα από πολύχρονη αντιμετώπιση καρκίνου, σε κλινική της Λευκωσίας όπου νοσηλευόταν. Η σορός του εκτέθηκε σε λαϊκό προσκύνημα στα γραφεία της εφημερίδας «Μάχη», γεγονός που προκάλεσε την αντίδραση του ΑΚΕΛ που με ανακοίνωση υποστήριξε πως ο Σαμψών λόγω της συμπεριφοράς του κατά το πραξικόπημα δεν άξιζε την τιμή λαϊκού προσκυνήματος. Η κηδεία του πραγματοποιήθηκε την 12η Μαΐου στον Ι. Ν. της Παναγίας Ευαγγελίστριας στην Παλλουριώτισσα υπό την παρουσία πλήθους κόσμου ανάμεσα στους οποίους συγκαταλέγονταν ο πρόεδρος του ΔΗΣΥ Νίκος Αναστασιάδης καθώς και αρκετοί βουλευτές και στελέχη του κόμματος ενώ στη νεκρώσιμο ακολουθία χοροστάτησε ο τότε αρχιεπίσκοπος Κύπρου Χρυσόστομος Α'.
Ήταν παντρεμένος με τη Βέρα Φεσσά με την οποία απέκτησε έναν γιο και μια κόρη. Ο γιος του Σωτήρης Σαμψών είναι αντιπρόεδρος του ΔΗΣΥ και πρώην βουλευτής Αμμοχώστου.

</doc>
<doc id="60124" url="https://el.wikipedia.org/wiki?curid=60124" title="Βέγας">
Βέγας

Βέγας και διεθνώς Vega είναι η ιδιαίτερη ονομασία του αστέρα α (άλφα) του αστερισμού Λύρα. Είναι ο φωτεινότερος αστέρας της Λύρας και ο δεύτερος σε φωτεινότητα ολόκληρου του βόρειου ημισφαιρίου της ουράνιας σφαίρας μετά τον Αρκτούρο και πέμπτος λαμπρότερος σε όλη την ουράνια σφαίρα. Βρίσκεται σε απόσταση μόλις 25 ετών φωτός ενώ, μαζί με τον Σείριο και τον Αρκτούρο είναι τα λαμπρότερα αστέρια στη γειτονιά του Ήλιου.
Ο Βέγας είναι ένας από τους καλύτερα μελετημένους αστέρες μετά τον Ήλιο. Ο Βέγας θα είναι ο βόρειος πολικός αστέρας σε 13727 χρόνια , όταν η απόκλισή του θα είναι +86°14', όπως ήταν και το 12.000 π.Χ. λόγω της μεταπτώσεως των ισημεριών. Ο Βέγας ήταν το πρώτο άστρο μετά τον Ήλιο που φωτογραφήθηκε και το πρώτο του οποίο το φάσμα καταγράφηκε.
Είναι εύκολα ορατός τα καλοκαιρινά βράδια μέχρι και τον Νοέμβριο, περνά από το ζενίθ στην κεντρική Ελλάδα και αποτελεί τη βορειοδυτική κορυφή του λεγόμενου «Θερινού Τριγώνου» και τον φωτεινότερο αστέρα του τριγώνου αυτού (οι άλλοι αστέρες είναι ο Ντενέμπ και ο Αλτάιρ).
Ονομασίες και Ιστορία.
Το όνομα Βέγας, παρότι μοιάζει ελληνικό, προέρχεται από το αραβικό Waki, που στους "Αλφόνσειους Πίνακες" πήρε τη μορφή Wega. Η πλήρης αραβική ονομασία ήταν Al Nasr al Waki, δηλαδή «ο αετός που πέφτει ή εφορμά», και αντιστοιχούσε σε ολόκληρο τον αστερισμό. Στη συνέχεια ο Bayer ανέφερε αμφότερα τα Wega και Vega, οπότε και καθιερώθηκε το δεύτερο (αν και ορθότερο είναι το πρώτο). Ο Σκάλιγκερ αναφέρει τον Βέγα ως Waghi, ενώ ο Ριτσιόλι ως Vuega και Vagieh. Παρόμοια με τους Άραβες, οι αρχαίοι Αιγύπτιοι κατά τον Hewitt αποκαλούσαν τον Βέγα Maat, δηλαδή «αστέρα-όρνιο».
Οι αρχαίοι Έλληνες και Ρωμαίοι αποκαλούσαν τον Βέγα «Λύρα» (Lyra) από το όνομα του όλου αστερισμού, γεγονός που υποκρύπτεται πίσω από τις ονομασίες Allore, Alahore, Alohore των εκδόσεων της "Αλμαγέστης" του 16ου αιώνα και των πινάκων του ίδιου αιώνα. Ο Flamsteed αναφέρει ομοίως το «Λύρα» και για τον αστέρα. Ο Κικέρων χρησιμοποιεί την ονομασία Fidis ειδικώς για τον Βέγα, όπως και ο Πλίνιος ο πρεσβύτερος την ονομασία Fidicula ("the Harp-star" στην κλασική μετάφραση του Holland). Γενικά, οι Ρωμαίοι έδιναν τόση σημασία στον Βέγα, ώστε καθόριζαν την έναρξη του φθινοπώρου τους από το γεγονός της δύσεώς του κατά το λυκαυγές.
Χωρίς να είναι βέβαιο, πιθανολογείται ότι οι Βαβυλώνιοι αποκαλούσαν τον Βέγα Dilgan, «Αγγελιαφόρο του Φωτός». Δεδομένου ότι κατά τη 15η χιλιετία π.Χ. ήταν, χάρη στη μετάπτωση του γήινου άξονα, κοντά στη θέση του σημερινού Πολικού Αστέρα, κοντά στον Βόρειο Ουράνιο Πόλο, το όνομα που του απέδιδαν οι προγενέστεροι Ακκάδιοι, Tir-anna (= Ζωή των Ουρανών), φαίνεται να είναι κάποια μακρινή ανάμνηση από το γεγονός αυτό. Το ίδιο και οι Ασσύριοι ονόμαζαν τον Βέγα Dayan-same (= Δικαστή των Ουρανών). Στα σανσκριτικά ονομαζόταν Abhijit, δηλαδή «Νικηφόρος». Περί το 14.000 μ.Χ. ο Βέγας θα ξαναγίνει το πολικό άστρο για όσους ζούμε στο βόρειο ημισφαίριο της Γης.
Οι Κινέζοι, συναστρώνοντας τον Βέγα με τους αστέρες ε και ζ Λύρας, σχημάτιζαν την Chi Neu, το Κορίτσι που Γνέθει ή Υφαίνει. Επίσης, εκεί τοποθετούσαν τη μία άκρη της «Γέφυρας της Κίσσας» πάνω από τον Γαλαξία, με τον «Γελαδάρη» τους (τον αστερισμό Αετό) να αποτελεί την άλλη άκρη. Υποτίθεται ότι η Chi Neu είναι απομονωμένη από τον σύζυγό της Niu Lang (τον Αλτάιρ) και τα παιδιά τους (τους αστέρες β και γ Αετού) στην άλλη πλευρά του ποταμού-Γαλαξία. Αλλά ο σχετικός μύθος, δημοφιλής όχι μόνο στην Κίνα αλλά και στην Κορέα και την Ιαπωνία, έχει πολλές παραλλαγές, με τον Κύκνο να παίρνει κάποτε μέρος. Στην Ιαπωνία συγκεκριμένα, ο Βέγας αποκαλείται «Η Πριγκίπισσα Υφάντρα». Η ιαπωνική εορτή Ταναμπάτα βασίζεται πάνω στον σχετικό θρύλο.
Ο Βέγας υπήρξε ο πρώτος αστέρας που φωτογραφήθηκε, στις 16 Ιουλίου 1850, και ο πρώτος αστέρας του οποίου φωτογραφήθηκε το φάσμα, το 1872. Δεν είναι βέβαιο το κατά πόσο υπήρξε και ο πρώτος αστέρας του οποίου μετρήθηκε η ηλιοκεντρική παράλλαξη, στα πρωτοπόρα πειράματα του Φρίντριχ Στρούβε το 1837.
Αστροφυσικά δεδομένα.
Ο Βέγας είναι, κατά κάποιο τρόπο, το πρότυπο του «ακριβώς» λευκού αστέρα αφού η κλίμακα της κυανής φωτεινότητας (μεγέθους) B ορίσθηκε έτσι ώστε ο δείκτης χρώματος (B-V) για τον Βέγα να είναι ακριβώς 0,00. Μοιράζεται τον ίδιο φασματικό τύπο με τον Σείριο και η μέση επιφανειακή του θερμοκρασία ανέρχεται στους 9.600 K. Είναι όμως σχετικώς νεαρός αστέρας της Κύριας Ακολουθίας, αφού η ηλικία του υπολογίζεται στα 450 ως 460 εκατομμύρια έτη Πάντως δεν θα ζήσει περισσότερο από 1 δισεκατομμύριο έτη συνολικά. Η διάμετρός του είναι 2,26 με 2,78 φορές μεγαλύτερη της ηλιακής. Η απόκλιση ευθύνεται στο γεγονός ότι η περιστροφή του Βέγα είναι πολύ γρήγορη (μόνο 12,5 ώρες, δηλαδή περίπου 50 φορές ταχύτερη από την ηλιακή) και γι'αυτό το λόγο έχει πεπλατυσμένο σχήμα. Η πεπλάτυνση επίσης σημαίνει ότι αν δεν βλέπαμε την πολική του περιοχή αλλά τον ισημερινό του, θα φαινόταν περίπου 20% αμυδρότερος εξαιτίας ενός αστροφυσικού φαινομένου που ονομάζεται βαρυτική αμαύρωση και ισορροπεί την επιφανειακή του θερμοκρασία από 7.600 K στον ισημερινό σε σχεδόν 10.000 K κοντά στους πόλους του.
Παρά το ότι ο Βέγας δεν είναι γίγαντας αστέρας, έχει απόλυτο μέγεθος 0,58. Αυτό σημαίνει ότι στην πραγματικότητα είναι τριάντα εφτά φορές λαμπρότερος από τον Ήλιο και 2,5 φορές λαμπρότερος από τον Σείριο. Ο Βέγας πλησιάζει το Ηλιακό Σύστημα με ταχύτητα 13,5 χιλιόμετρα το δευτερόλεπτο (δηλαδή 48.600 χιλιόμετρα την ώρα). Δεν θα κάψει, όμως, τη Γη, αφού η αρκετά σημαντική ιδία κίνηση που έχει (0,35΄΄ ανά έτος) φανερώνει ότι δεν κατευθύνεται ακριβώς προς εμάς: Θα έλθει σε μία ελάχιστη απόσταση 17,2 ετών φωτός μετά από 290 χιλιάδες γήινα έτη, οπότε και θα μας προσπεράσει και θα αρχίσει να απομακρύνεται. Σε 210 χιλιάδες έτη θα διαδεχθεί τον Σείριο ως ο φωτεινότερος αστέρας (έως -0,81 θα φθάσει το φαινόμενο μέγεθός του) σε όλο τον γήινο νυκτερινό ουρανό και θα παραμείνει ο φωτεινότερος επί 270 χιλιάδες έτη.
Ο Βέγας είναι ελαφρότατα μεταβλητός αστέρας, εξαιτίας εσωτερικών αναπάλσεων (βλ. παλλόμενοι μεταβλητοί αστέρες). Η μάζα του είναι 2,1 φορές μεγαλύτερη της ηλιακής και ο μέσος όγκος του είκοσι φορές μεγαλύτερος του ηλιακού.
Περιαστρικός δίσκος.
Ο Βέγας περιβάλλεται ακόμα από περιαστρικό δίσκο, γεγονός που αναφέρεται και στο μυθιστόρημα επιστημονικής φαντασίας του Καρλ Σαγκάν "Contact". Ο δίσκος ανακαλύφθηκε από τον δορυφόρο IRAS καθώς υπήρχε περισσεία υπέρυθρης ακτινοβολίας που προερχόταν από την περιοχή του Βέγα. Μετέπειτα έρευνες έδειξαν ότι ο δίσκος έχει ακτίνα 120 ΑΜ και φαίνεται κατά μέτωπο. Έρευνες από το διαστημικό τηλεσκόπιο Σπίτζερ, το οποίο τράβηξε υψηλής ανάλυσης εικόνες στο υπέρυθρο του Βέγα, έδειξαν ότι ο δίσκος έχει ακτίνα 330 ΑΜ στα 24 νανόμετρα, 543 ΑΜ στα 70 και 815 ΑΜ στα 160, που αποτελείται από σωματίδια με διαστάσεις 1 ως 50 nm. Αυτή η σκόνη προέρχεται από ένα δίσκο συντριμμιών και όχι από ένα πρωτοπλανητικό δίσκο.

</doc>
<doc id="60126" url="https://el.wikipedia.org/wiki?curid=60126" title="Μουτσούνα Νάξου">
Μουτσούνα Νάξου

Η Μουτσούνα Νάξου είναι παραλιακός οικισμός και ανοικτός σχετικά όρμος, στα ανατολικά παράλια της Νάξου, με περιορισμένες λιμενικές εγκαταστάσεις. Αποτελούσε μέχρι αρχές της δεκαετίας του 80 κυρίως εμπορικό όρμο εξαγωγής σμύριδας.
Στη Μουτσούνα καταλήγει το εναέριο σύστημα μεταφοράς σμύριδας ο «εναέριος» όπως λέγεται τοπικά, από τα σημεία εξόρυξης όπου και το μετάλλευμα ζυγίζεται και στη συνέχεια φορτώνεται προς εξαγωγή σε φορτηγά πλοία που προσεγγίζουν εκεί.
Διοικητικά ανήκει στην Απείρανθο με την οποία και συνδέεται με ασφαλτοστρωμένο δρόμο κλίσης που χρήζει προσοχής.
Το 1960 αριθμούσε 65 κατοίκους. Στη τελευταία απογραφή αριθμεί 84 κατοίκους.
Το επίνειο τ' Απεράθου..
Η Μουτσούνα είναι συνδεδεμένη με την ιστορία του σμυριγλιού στον 20ο αιώνα. Το λιμάνι της ήταν το κέντρο φόρτωσης του σμυριγλιού, σε εποχές, ιδιαίτερα μέχρι το Β΄ Παγκόσμιο Πόλεμο, οπότε το σμυρίγλι ήταν ένα βασικό εξαγώγιμο προϊόν της Ελλάδας.
Στη διαδρομή από τ' Απεράθου προς τη Μουτσούνα,-12 χιλιόμετρα- έχουμε την ευκαιρία να παρακολουθήσουμε την πορεία του «Εναέριου», του εναέριου σιδηρόδρομου, που μετέφερε το σμυρίγλι από τις στοές της εξόρυξης του, μέσα στα βουνά, μέχρι τη σκάλα φόρτωσης στο λιμάνι της Μουτσούνας. Ο εναέριος σιδηρόδρομος των σμυριδωρυχείων της Νάξου συγκαταλέγεται ανάμεσα στα κορυφαία βιομηχανικά μνημεία της Ελλάδας.
Σήμερα, η Μουτσούνα είναι κυρίως ένας τουριστικός προορισμός, ο οποίος μπορεί ν΄ αποτελέσει και το κέντρο για περαιτέρω εξερεύνηση των Ανατολικών και Νότιο-ανατολικών ακτών της Νάξου, με τις πανέμορφες και σχετικά παρθένες ακόμα ακρογιαλιές και το μαγευτικό τοπίο, που συνδυάζει τα βουνά, τη θάλασσα και απέναντι, τις αναδυόμενες Μικρές Κυκλάδες.
Το χειμώνα στη Μουτσούνα οι μόνιμοι κάτοικοι είναι περίπου είκοσι οικογένειες -μερικοί είναι συνταξιούχοι αλλά και Δημόσιοι υπάλληλοι-που ασχολούνται με τη γεωργία, την αλιεία και την κτηνοτροφία. Στην παραλία Αϊ-Γιάννης λειτουργεί το πολύ γραφικό καφέ-ουζερί "Η Σκάλα" του Κουνετονικόλα αλλά και δύο καλές ταβέρνες με νόστιμους, οικονομικούς μεζέδες, ιδανικα για ρομαντικές και ειδυλλιακές εξορμήσεις. Ειδική μνεία πρέπει να γίνει για την ημέρα των Φώτων κατά την οποία αγιάζονται τα ύδατα από τον παπα-Μιχάλη Οικονόμου. Ακολουθεί κέρασμα από το Σύλλογο "τα Φανάρια" με ρακή, κρασί, μυζήθρες, ελιές ζαμπόνι και σπιτικά γλυκά.Το 2017 ιδρύθηκε και λειτουργεί με αξιόλογη δραστηριότητα ο σύλλογος Μουτσούνας "Τα Καπόνια".
Στη Μουστούνα υπάρχουν αρκετά τουριστικά καταλύματα στα οποία ο επισκέπτης μπορεί να απολαύσει τις διακοπές του καθώς και καταστήματα για φαγητό (Ασφαλώς και θα βρούμε φρέσκο ψάρι), καφέ δίπλα στο κύμα, ενώ η συγκοινωνία με το ΚΤΕΛ είναι αρκετά ικανοποιητική και η σύνδεση με την υπόλοιπη Νάξο συχνή.
Απο τη Μουτσούνα και λίγο μετά τα Λιγαρίδια υπάρχει χωματόδρομος μέτριος ο οποίος μας οδηγεί μέσω Δανακού απο κοντινότερο δρόμο προς το κέντριο του νησιού και απο εκεί στην Πόλη της Νάξου.
Από Μουτσούνα και με σύγχρονο ασφαλτοστρωμένο δρόμο 20 χιλιομέτρων οδηγούμαστε σε δεκάδες φυσικά λιμανάκια με πεντακάθαρα νερά που καλύπτουν όλα τα γούστα απο ερημιές μέχρι πολυσύχναστες αμμουδερές παραλίες. Μια συμβουλή: Να έχετε φουλ βενζίνη και τη φωτογραφική σας μηχανή έτοιμη!
Οι κυριότερες περιοχές είναι: Λιγαρίδια-Κανάκης η ψιλλή άμμο -Κλειδός-Βόλακας και καταλήγουμε στο γραφικό και απάνεμο όρμο του Πανέρμου από τα πλέον απάνεμα φυσικά λιμανάκια της Νάξου και ίσως των Κυκλάδων.
Πάντως και ανάμεσα στις περιοχές αυτές θα συναντήγσουμε και άλλα μικρά και πολλές φορές απόκρυφα λιμανάκια αν είμαστε ιδιαίτερα παρατηρητικοί και υπομονευτικοί περιηγητές.
Παντού τους καλοκαιρινούς μήνες θα συναντήσουμε κατά μήκος της διαδρομής δωμάτια προς ενοικίαση τα οποία προσφέρουν και φαγητό με θέα τα διαμάντια των μικρών Κυκλάδων και την Ανατολή του ήλιου με ήχους απο ζώα στα αγροκτήματα και την αυγή το ξύπνημα απο τους πετεινούς.
Διοικητικές μεταβολές.
Σήμερα, μετά τη τελευταία μεταβολή του 2010 ("πρόγραμμα Καλλικράτης"), αποτελεί μαζί με τους οικισμούς Αζάλα ( 29 κ.), Απέραθο ( 722 κ.), Κανάκι ( 14 κ.), Κλειδώ ( 24 κ.), Λυγαρίδια ( 23 κ.) και Πάνερμο ( 8 κ.) τη "δημοτική κοινότητα Απεράθου" ( 904 κ.). Η δ.κ. Απεράθου υπάγεται στη δημοτική ενότητα Δρυμαλίας, του "δήμου Νάξου και Μικρών Κυκλάδων", της περιφερειακής ενότητας Νάξου (του πρώην νομού Κυκλάδων), στην περιφέρεια Νοτίου Αιγαίου.

</doc>
<doc id="60127" url="https://el.wikipedia.org/wiki?curid=60127" title="Αντιγόνη της Ηπείρου">
Αντιγόνη της Ηπείρου

Η Αντιγόνη (320 π.Χ. - 295 π.Χ.) ήταν βασίλισσα των Μολοσσών στην περιοχή της Ηπείρου, κατά την ελληνιστική περίοδο. Η καταγωγή της ήταν από τη Μακεδονία, ωστόσο συνδέθηκε με τον Οίκο των Πτολεμαίων στην Αίγυπτο και με τον Οίκο τον Αιακιδών στην Ήπειρο, αποτελώντας την πρώτη σύζυγο του ξακουστού βασιλιά Πύρρου. Προς τιμήν της ο τελευταίος ίδρυσε την Αντιγόνεια στην βόρεια Ήπειρο.
Βιογραφικά στοιχεία.
Η Αντιγόνη ήταν κόρη της Βερενίκης Α΄, μετέπειτα βασίλισσας της Αιγύπτου στο πλευρό του Πτολεμαίου Α' του Σωτήρος, από τον πρώτο της γάμο με έναν Μακεδόνα ευγενή, το Φίλιππο. Σίγουρα γεννήθηκε πριν το 317 π.Χ., χρονιά στην οποία η μητέρα της, όντας χήρα πλέον, συνδέθηκε με τον Πτολεμαίο. Σύμφωνα με τον Πλούταρχο, ο Πύρρος, εξόριστος βασιλιάς της Ηπείρου, εστάλη από τον κουνιάδο του, το Δημήτριο τον Πολιορκητή, στην Αίγυπτο, σε κατάσταση ομηρείας. Εκεί επιλέχτηκε ανάμεσα σε πολλούς ευγενείς για σύζυγος της Αντιγόνης κάτι που υπήρξε ιδιαίτερα τιμητικό. Κατόπιν ο Πτολεμαίος τον ενίσχυσε στην προσπάθειά του να ανακτήσει το θρόνο του.
Κατά τη διάρκεια της ζωής του ο Πύρρος νυμφεύτηκε πολλές φορές, ωστόσο η Αντιγόνη ήταν η πρώτη από τις συζύγους του και μοναδική όσο ζούσε. Το ζεύγος απέκτησε δύο παιδιά: τον Πτολεμαίο – που ονομάστηκε έτσι προς τιμήν του φαραώ της Αιγύπτου – και πιθανώς την Ολυμπιάδα (όχι τη μητέρα του Αλεξάνδρου, πρόκειται για άλλη πριγκίπισσα). Η Αντιγόνη πέθανε το 295 π.Χ., την ίδια χρονιά με τη γέννηση του γιου της, οπότε είναι πιθανό να άφησε την τελευταία της πνοή στη γέννα ή λίγο μετά.
Πηγές.
&lt;br&gt;

</doc>
<doc id="60129" url="https://el.wikipedia.org/wiki?curid=60129" title="Συνθήκη του Νεϊγύ">
Συνθήκη του Νεϊγύ

Η Συνθήκη του Νεϊγύ υπογράφηκε στις 27 Νοεμβρίου 1919 στην κωμόπολη Νεϊγύ-συρ-Σεν (Neuilly sur Seine) μεταξύ της Βουλγαρίας και των νικητριών δυνάμεων του Α' Παγκοσμίου πολέμου, και συγκεκριμένα με τις Αγγλία, Γαλλία, ΗΠΑ και Ιταλία ως «Προέχουσες Δυνάμεις», και με τη συμμετοχή των Βέλγιο, Κίνα, Κούβα, Ελλάδα, Χετζάζ (μεταγενέστερα Σαουδική Αραβία), Πολωνία, Πορτογαλία, Ρουμανία, Γιουγκοσλαβία, Ταϋλάνδη και Τσεχοσλοβακία, ως συμμάχων και συμβαλλομένων δυνάμεων των πρώτων.
Με τη συνθήκη αυτή, που από τη βουλγαρική ιστοριογραφία έχει χαρακτηριστεί ως η δεύτερη εθνική καταστροφή, η Βουλγαρία υποχρεώθηκε στα ακόλουθα:
Η κατακραυγή για την ήττα και την επαίσχυντη για τους Βουλγάρους συνθήκη οδήγησε στην πτώση της κυβέρνησης (είχε προηγηθεί η παραίτηση του Βασιλιά Φερδινάνδου υπέρ του γιου του Μπόρις Γ') και στο ξέσπασμα κοινωνικών ταραχών.
Σημειώσεις.
(*)¹ Ταυτόχρονα με την κύρια συνθήκη η Βουλγαρία υπόγραψε ειδική συνθήκη με την Ελλάδα περί εθελουσίας αμοιβαίας μετανάστευσης των εκατέρωθεν μειονοτήτων εκ της οποίας και ακολούθησε εθελουσία ανταλλαγή πληθυσμών. Σημειώνεται όμως ότι η Ελλάδα συμμετείχε στον πόλεμο, στο τέλος του 1917, χωρίς όμως προηγουμένως να έχει συνάψει συμφωνία με τους Συμμάχους για τα οφέλη που θα απεκόμιζε από την πολεμική της συμβολή. Έτσι ο τότε Έλληνας Πρωθυπουργός Ε. Βενιζέλος που συμμετείχε στη υπογραφή της συνθήκης αυτής αρκέσθηκε στην ελεύθερη αυτοδιάθεση των λαών και την κύρια προβολή των ελληνικών αξιώσεων σε μελλοντική καταλληλότερη στιγμή.
(*)² Οι ελληνικές διεκδικήσεις περιλαμβάνονταν στο από 30 Δεκεμβρίου 1918 Υπόμνημα το οποίο και εξέθεσε με μεγάλη επιδεξιότητα ο Ε. Βενιζέλος ενώπιον του «Συμβουλίου των Δέκα» στις 3 Φεβρουαρίου 1919 το οποίο και βρήκε ευμενή απήχηση με εξαίρεση του Αμερικανούς και κυρίως αντίθετους του Ιταλούς. Γνωρίζοντας έτσι ο Βενιζέλος εκ των προτέρων την στάση αυτών στο σημείο βοήθειας των συμμάχων προς την Βουλγαρία για την έξοδο στο Αιγαίο λαμβάνοντας τον λόγο ζήτησε την εφαρμογή της αρχής των Εθνοτήτων της Θράκης της οποίας το δυτικό τμήμα έπρεπε να παραχωρηθεί στην Ελλάδα τονίζοντας μεταξύ άλλων: 
Επίσης δεν εκπληρώθηκαν από την Βουλγαρία άλλες προς την Ελλάδα υποχρεώσεις που αφορούσαν αποφάσεις του Ελληνοβουλγαρικού Μεικτού Διαιτητικού Δικαστηρίου των Παρισίων και του διαιτητού Γουώριν για προσγενόμενες ζημίες σε Έλληνες υπηκόους κατά το διάστημα της ουδετερότητας της Ελλάδος (11 Οκτωβρίου 1915 μέχρι 27 Ιουνίου 1917)
Βέβαια εκτός της Ελλάδος και η Οθωμανική Αυτοκρατορία διεκδικούσε τη Δυτική Θράκη με την από 17 Ιουνίου 1919 έκθεση, το Υπόμνημα της οποίας υποβλήθηκε ακόμη αργότερα στο Συμβούλιο των Δέκα (περίπου 6 μήνες αργότερα από την υποβολή του ελληνικού) το οποίο και απορρίφθηκε από το Συμβούλιο στις 25 Ιουνίου 1919 περιορίζοντας έτσι την μονομαχία διεκδίκησης μεταξύ Ελλάδος και Βουλγαρίας.
Επισημαίνεται ακόμη ότι από τη Συνθήκη του Μούδρου (30 Οκτωβρίου 1918) μέχρι τη συνομολόγηση της παρούσας Συνθήκης είχαν μεσολαβήσει οι ακόλουθες κατά χρονολογική σειρά Συνθήκες:

</doc>
<doc id="60131" url="https://el.wikipedia.org/wiki?curid=60131" title="Επιχείρησις Απόλλων">
Επιχείρησις Απόλλων

Με τον τίτλο Επιχείρησις Απόλλων υπάρχουν

</doc>
<doc id="60140" url="https://el.wikipedia.org/wiki?curid=60140" title="Μουσταφάς Α΄">
Μουσταφάς Α΄



</doc>
<doc id="60141" url="https://el.wikipedia.org/wiki?curid=60141" title="Grumman G-21 Goose">
Grumman G-21 Goose

Η αμφίβια αεράκατος Grumman G-21 Goose σχεδιάστηκε αρχικά σαν ένα δεκαθέσιο επιβατικό αεροσκάφος, για χρήση από τους επιχειρηματίες της περιοχής του Λονγκ Άιλαντ. Σύντομα όμως υιοθετήθηκε από το Αμερικανικό Ναυτικό ("US Navy") και την Ακτοφυλακή ("Coast Guard") και κατά τη διάρκεια του Β’ παγκοσμίου πολέμου υπηρέτησε στις ένοπλες δυνάμεις των Ηνωμένων Πολιτειών και του Καναδά σε ρόλο μεταγωγικού, αναγνωριστικού, εκπαιδευτικού και διάσωσης και χρησιμοποιήθηκε από την RAF σε καθήκοντα διάσωσης. Κατά τη διάρκεια της υπηρεσίας του στη RAF έλαβε και το όνομα "Goose" (Χήνα).
Μετά το τέλος του πολέμου τα αεροσκάφη επέστρεψαν σε πολιτική χρήση πετώντας από την Αλάσκα έως τον Αμαζόνιο.
Από τα 345 αεροσκάφη που κατασκευάστηκαν τα 60 βρίσκονται σήμερα σε πτητική κατάσταση, μερικά από τα οποία έχουν υποστεί τροποποιήσεις όπως το Turbo-Goose.
Τροποποιήσεις.
Υπήρξαν αρκετές τροποποιήσεις για το Goose, η πλέον πολυπληθέστερη όμως ήταν εκείνη της "McKinnon Enterprises", η οποία έκανε τρεις μετατροπές. Η πρώτη αφορούσε την αντικατάσταση την κινητήρων του αεροσκάφους με δύο "Lycoming GSO-480". Η δεύτερη, που ονομαζόταν "Turboprop Goose" αφορούσε την αντικατάσταση των κινητήρων με δύο "Pratt &amp; Whitney PT6A turboprops". Η τρίτη και τελευταία έκδοση ήταν το "Turbo-Goose", το οποίο βασιζόταν στο "Turboprop Goose", έχοντας όμως μεγαλύτερα παράθυρα και ανασυρόμενους πλωτήρες στα φτερά.
Η εταιρεία "Antilles Seaplanes" θα ξεκινήσει να κατασκευάζει νέες τεχνολογικά εκδόσεις του Grumman Goose του 2007.
Τηλεοπτικές Εμφανίσεις.
Το Grumman Goose χρησιμοποιήθηκε στην ταινία "Commando" με τον Άρνολντ Σβαντζενέκερ. Χρησιμοποιήθηκε επίσης στην τηλεοπτική σειρά της δεκαετίας του 1980 Το Μυστήριο του Χρυσού Πιθήκου ("Tales of the Gold Monkey") , που αποτελούσε τηλεοπτική μεταφορά της ταινίας Μόνο οι άγγελοι έχουν φτερά ("Only Angels Have Wings") με τον "Στήβεν Κόλινς".

</doc>
<doc id="60143" url="https://el.wikipedia.org/wiki?curid=60143" title="Ειδωλόθυτο">
Ειδωλόθυτο



</doc>
<doc id="60144" url="https://el.wikipedia.org/wiki?curid=60144" title="Βερόνικα (φυτό)">
Βερόνικα (φυτό)

Όκυνθος
Η όκυνθος, αγγειόσπερμο, δικότυλο φυτό ανήκει στην τάξη Προσωπανθή (Personales) και στην οικογένεια Χοιραδιοειδή (Scrophulariaceae) με 300 περίπου είδη ποωδών φυτών.
Τα φύλλα του είναι απλά , τα άνθη της μικρά χρώματος μπλε και σε μερικά είδη μοβ, λευκά ή ροζ.
Τα περισσότερα από τα είδη της βερόνικας καλλιεργούνται ως καλλωπιστικά φυτά, υπάρχουν όμως και είδη που τρώγονται ως σαλατικά.
Τα κυριότερα είδη βερόνικας είναι :
1.- Βερόνικα η κυμβαλαρία (Veronica cymbalaria).
Αυτοφυές φυτό γνωστό και ως λιναρία φτάνει σε ύψος τα 70 εκατοστά και βρίσκεται σε βραχώδεις περιοχές , σε ερείπια παλιών σπιτιών και είναι πολύ κοινό στην Ελλάδα. Ο βλαστός του είναι νηματοειδής που έρπει ή αναρριχάται και ριζοβολά στα γόνατα.
Τα φύλλα του φέρουν μίσχους και εναλλάσσονται ενώ τα άνθη του είναι χρώματος μοβ ή ιώδους.
Είναι γνωστό και με τις ονομασίες "χιλιομάνα" και "περούκα".
2.-Βερόνικα η φαρμακευτική ή κοινή (Veronica officinalis).
Κοινή σε διάφορους βοσκότοπους και λιβάδια της Ελλάδας.
Τα φύλλα της είναι οδοντωτά και ελλειψοειδή. Το φυτό καλλιεργείται και είναι γνωστό και με την ονομασία τσάι της Ελβετίας . Τα φύλλα του χρησιμοποιούνται στην παρασκευή αφεψήματος, ενώ θεωρείται και εξαιρετικό κατά του βήχα.
3.-Βερόνικα η μπεκαμπούνκα (Veronica beccabunga). 
Γνωστή και ως "αυλακόχορτο" ,βρίσκεται σε υγρές τοποθεσίες και κοντά σε λίμνες ποταμούς ή ρυάκια.
Οι βλαστοί και τα φύλλα της τρώγονται ως σαλατικό.
4.-Βερόνικα η μακροκάλυξ (Veronica macrocalyx).
Πολυετές ποώδες φυτό με απλωτό και αδενώδη βλαστό. Το ύψος του φτάνει τα 60 εκατοστά και μοιάζει πολύ με το είδος κυμβαλαρία. Βρίσκεται σε βραχώδεις και ορεινές περιοχές.
Στη Μάνη είναι γνωστό και με τις ονομασίες "μπάμπαλι" και "ταρακόχορτο".
5.-Βερόνικα η περσική (Veronica persica).
Οι βλαστοί του φυτού είναι λεπτοί και φτάνουν το 1 μέτρο σε ύψος.
Τα άνθη του έχουν ανοιχτό γαλάζιο χρώμα και η στεφάνη του φεύγει εύκολα ακόμα και με τον άνεμο.
6.- Βερόνικα η αναγάλλια-υδρόβια (Veronica anagallis-aquatica).
Συνήθως διετές φυτό με δυνατό υπόγειο βλαστό με ρίζες και παχύ υπέργειο που έρπει.
Αγαπά τα υγρά μέρη και είναι γνωστό και ως "ασπροσέλινο". Τρώγεται ως λαχανικό και στην Ασία καλλιεργείται σε πολλές περιοχές.

</doc>
<doc id="60150" url="https://el.wikipedia.org/wiki?curid=60150" title="Κηφήνας">
Κηφήνας

Ο κηφήνας είναι η αρσενική μέλισσα, που κύριο σκοπό ύπαρξης έχει την γονιμοποίηση της βασιλισσας. Σε περιόδους αφθονίας της τροφής (π.χ. την άνοιξη) οι υπόλοιπες μέλισσες ανέχονται τους κηφήνες. Όμως τις περιόδους έλλειψης τροφής και της προετοιμασίας για τη διαχείμαση ( φθινόπωρο) οι μέλισσες εξοντώνουν τους κηφήνες ως άχρηστους, πετώντας τους -κυριολεκτικά- έξω από την κυψέλη.
Αυτό γίνεται για την προστασία της κυψέλης μιας και όταν γονιμοποιηθεί και άλλο η βασίλισσα θα μεγαλώσει το πρόβλημα επιβίωσης της.
Μεταφορικά, χρησιμοποιείται για να περιγράψει τους ανθρώπους που είναι τεμπέληδες (γνωστοί και ως κηφηναριά ή κηφηναρίες ή βαζούρες).

</doc>
<doc id="60155" url="https://el.wikipedia.org/wiki?curid=60155" title="Η Καινή Διαθήκη των Τεσσάρων Καθηγητών">
Η Καινή Διαθήκη των Τεσσάρων Καθηγητών

Η Καινή Διαθήκη των Τεσσάρων Καθηγητών, όπως επικράτησε να λέγεται, είναι μια έκδοση της Καινής Διαθήκης που περιλαμβάνει «το πρωτότυπον κείμενον με νεοελληνικήν μετάφρασιν (απόδοση)». Το έργο αυτό εκδόθηκε και παραδόθηκε στο κοινό το 1967. Συντομογραφείται ως ΚΔΤΚ.
Την ενδογλωσσική μετάφραση του ελληνικού κειμένου σε απλή καθαρεύουσα επιμελήθηκαν οι καθηγητές της Θεολογικής Σχολής του Πανεπιστημίου Αθηνών Β. Βέλλας, Ε. Αντωνιάδης, Α. Αλιβιζάτος και Γ. Κονιδάρης. Η ανάθεση τού έργου στους καθηγητές έγινε από τις Ηνωμένες Βιβλικές Εταιρίες, οι οποίες εξέδιδαν ήδη από τα μέσα του 19ου αιώνα την Νεοελληνική Μετάφραση ολόκληρης της Γραφής σε επιμέλεια Νεόφυτου Βάμβα. Όπως αναφέρεται στον πρόλογο του έργου, η ανάγκη για αυτή την νεότερη μετάφραση προέκυψε επειδή «η γλώσσα της [μετάφρασης του Βάμβα] δεν ανταποκρίνεται απολύτως εις την ελληνικήν που ομιλείται σήμερα και δια τον λόγον αυτόν, η μετάφρασις δεν διαβάζεται πολύ ευχάριστα και μάλιστα, σε μερικά μέρη, είναι δυσνόητη διότι χρησιμοποιούνται εκφράσεις που με την εξέλιξιν της γλώσσης έχουν αχρηστευθή». Ως βασικό κείμενο της μετάφρασης χρησιμοποιήθηκε το "Textus Receptus" (Παραδεδεγμένον Κείμενον) και σε μερικές περιπτώσεις το κριτικό κείμενο Novum Testamentum Graece.
Η μετάφραση αυτή έγινε και με έγκριση της Ιεράς Συνόδου της Εκκλησίας της Ελλάδας, ενώ αργότερα την κυκλοφόρησε και η Αποστολική Διακονία. Ο αγγλικός τίτλος του έργου είναι "The New Testament in Modern Greek".

</doc>
<doc id="60156" url="https://el.wikipedia.org/wiki?curid=60156" title="ΚΔΤΚ">
ΚΔΤΚ



</doc>
<doc id="60158" url="https://el.wikipedia.org/wiki?curid=60158" title="Μία Μαρτίνι">
Μία Μαρτίνι

Η Μία Μαρτίνι, χαϊδευτικά Μιμί από το κοινό της (Мia Martini, ψευδώνυμο της Ντομένικα Μπερτέ, "Domenica Rita Adriana Bertè", 20 Σεπτεμβρίου 1947 – 12 Μαΐου 1995) υπήρξε μία από τις μεγαλύτερες Ιταλίδες τραγουδίστριες και τραγουδοποιούς. 
Γεννήθηκε το 1947 στο Μπανιάρα Καλάμπρα. Εκπροσώπησε την Ιταλία στην Eurovision 2 φορές: Η πρώτη το 1977 με το τραγούδι "Libera" με το οποίο κατέλαβε τη 13η θέση και η δεύτερη το 1992 με το τραγούδι "Rapsodia" με το οποίο κατέλαβε την 4η θέση. Απεβίωσε το 1995 στο Καρντάνο ντι Κάμπο.
Έχει κερδίσει τρεις φορές το βραβείο της κριτικής επιτροπής στον Ιταλικό διαγωνισμό τραγουδιού Σανρέμο.
Κοινώς αποδεκτή ως μία από τις μεγαλύτερες τραγουδίστριες του ιταλικού ρεπερτορίου, φημίζεται για το εκλεπτυσμένο ρεπερτόριό της και το μεγαλείο της φωνητικής της έκτασης, καθώς και για το έντονο πάθος που χαρακτήριζε κάθε της ερμηνεία.
Η Μία Μαρτίνι συνεργάστηκε με πολλούς από τους πιο φημισμένους Ιταλούς συνθέτες έχοντας τραγουδήσει σε διάφορες γλώσσες. Κυρίως στα Ιταλικά, τραγούδησε επίσης και στην Αγγλική, Ισπανική, Γαλλική και Γερμανική γλώσσα, καθώς και στα Ελληνικά (στο τραγούδι "Agapimu" σε στίχους της ίδιας και του Τζοβάνι Κόντε, μουσική του Ντάριο Μπαλντάν Μπέμπο). Σε αντίθεση με τις περισσότερες τραγουδίστριες της Ιταλίας, τα τραγούδια της δεν έχουν ως μόνιμο επίκεντρο τον έρωτα, αλλά η θεματολογία ακουμπά ποικίλα ζητήματα, όπως τις άσχημες οικογενειακές συνθήκες (για παράδειγμα στο τραγούδι "Padre davvero (=Πατέρας στ' αλήθεια)" περιγράφει τη σχέση που είχε με τον πατέρα της), το βιασμό (στο τραγούδι "La vergine e il mare (= Η παρθένα και η θάλασσα)"), τη θρησκεία (στο τραγούδι "Gesù è mio fratello (= Ο Ιησούς είναι αδερφός μου)"), τα ναρκωτικά (στο τραγούδι "La malattia (= Η ασθένεια)") και την θέση των καταπιεσμένων γυναικών (στο τραγούδι "Io donna, io persona (= Εγώ γυναίκα, εγώ άνθρωπος)" και στο μεγάλο της σουξέ "Gli uomini non cambiano" "(= Οι άντρες δεν αλλάζουν)"), αντλώντας έμπνευση από το σκληρό και βάναυσο παρελθόν της.
Είναι κατά τρία χρόνια μεγαλύτερη αδελφή της Ιταλίδας τραγουδίστριας Λορεντάνα Μπερτέ, με την οποία μοιράζονται την ίδια μέρα γενεθλίων. Το 2019 κυκλοφόρησε η βιογραφική της ταινία "Io sono Mia" ("Είμαι η Μία", αλλά μπορεί να μεταφραστεί και ως "Εγώ είμαι δική μου").

</doc>
<doc id="60159" url="https://el.wikipedia.org/wiki?curid=60159" title="Ricchi e Poveri">
Ricchi e Poveri

Οι Ricchi e Poveri είναι ιταλικό μουσικό συγκρότημα της ποπ οι οποίοι εκπροσώπησαν την Ιταλία το 1978 στην Eurovision με το τραγούδι "Questo Amore" όπου ήρθαν 12οι με 53 πόντους.

</doc>
<doc id="60161" url="https://el.wikipedia.org/wiki?curid=60161" title="Μάο Τσε Τούνγκ">
Μάο Τσε Τούνγκ



</doc>
<doc id="60162" url="https://el.wikipedia.org/wiki?curid=60162" title="Κροταφικός λοβός">
Κροταφικός λοβός

Ο κροταφικός λοβός του εγκεφάλου βρίσκεται στο πλάγιο τμήμα κάθε ημισφαιρίου, κοντά στους κροτάφους.
Ο κροταφικός λοβός είναι υπεύθυνος για την ακοή, την αντίληψη σύνθετων εικόνων, την κατανόηση της ομιλίας (στο αριστερό ημισφαίριο) καθώς και συμπεριφορές που είναι υπεύθυνες για τα κίνητρα και το συναίσθημα. Μετά από βλάβες σε περιοχές του κροταφικού λοβού παρουσιάζονται προβλήματα που έχουν σχέση με την αναγνώριση προσώπων, κατανόηση λέξεων, επιλεκτική προσοχή, αύξηση ή μείωση της σεξουαλικότητας, καθώς και ίλιγγος, επιθετική συμπεριφορά, επίμονη ομιλία (μετά από βλάβη στο δεξιό κροταφικό λοβό), οσφρητικές και οπτικές παραισθήσεις, συναισθήματα δέους και πανικού. Τα συνοδά κινητικά φαινόμενα περιλαμβάνουν παράξενους μορφασμούς, κινήσεις μάσησης κ.ά.

</doc>
<doc id="60176" url="https://el.wikipedia.org/wiki?curid=60176" title="Κέννεθ Σίβερτσεν">
Κέννεθ Σίβερτσεν

Ο Κέννεθ Σίβερτσεν ("Kenneth Sivertsen", 16 Ιανουαρίου 1961 - 24 Δεκεμβρίου 2006) ήταν Νορβηγός μουσικός, ποιητής, κωμικός και συνθέτης. 

</doc>
<doc id="60178" url="https://el.wikipedia.org/wiki?curid=60178" title="Ντομίνικα Μπερτέ">
Ντομίνικα Μπερτέ



</doc>
<doc id="60183" url="https://el.wikipedia.org/wiki?curid=60183" title="376 π.Χ.">
376 π.Χ.



</doc>
<doc id="60184" url="https://el.wikipedia.org/wiki?curid=60184" title="375 π.Χ.">
375 π.Χ.



</doc>
<doc id="60185" url="https://el.wikipedia.org/wiki?curid=60185" title="374 π.Χ.">
374 π.Χ.



</doc>
<doc id="60186" url="https://el.wikipedia.org/wiki?curid=60186" title="373 π.Χ.">
373 π.Χ.



</doc>
<doc id="60187" url="https://el.wikipedia.org/wiki?curid=60187" title="372 π.Χ.">
372 π.Χ.



</doc>
<doc id="60188" url="https://el.wikipedia.org/wiki?curid=60188" title="371 π.Χ.">
371 π.Χ.



</doc>
<doc id="60189" url="https://el.wikipedia.org/wiki?curid=60189" title="370 π.Χ.">
370 π.Χ.



</doc>
<doc id="60191" url="https://el.wikipedia.org/wiki?curid=60191" title="368 π.Χ.">
368 π.Χ.



</doc>
<doc id="60192" url="https://el.wikipedia.org/wiki?curid=60192" title="Κυπαρίσσι">
Κυπαρίσσι

Γυμνόσπερμο, κωνοφόρο, αειθαλές φυτό, το κυπαρίσσι ανήκει στην οικογένεια των Κυπαρισσοειδών με 18 είδη που βρίσκονται στις περιοχές της Βορείου Αμερικής, στις χώρες της Μεσογείου και στη Δυτική Ασία.
Τα περισσότερα είδη είναι δέντρα που φτάνουν σε ύψος τα 30 μέτρα και έχουν σχήμα οβελίσκου.
Λίγα είναι τα θαμνώδη είδη που είναι αυτοφυή άγριων βραχωδών περιοχών με απλωμένα κλαδιά που δεν ξεπερνούν σε ύψος τα 7 μέτρα.
Ο φλοιός του δέντρου χωρίζεται σε λωρίδες που αποχωρίζονται και πέφτουν. Τα φύλλα του είναι απλωτά βελονοειδή και σε μεγαλύτερη ηλικία αποκτούν λέπια.
Οι κώνοι του κυπαρισσιού έχουν σχήμα σφαιρικό και φέρουν ζεύγη ξυλωδών λεπιών που βγαίνουν από τον άξονα του κάθε κώνου.
Τα λέπια αυτά όταν γονιμοποιηθούν φέρουν αρκετούς σπόρους που ωριμάζουν κάθε δεύτερο χρόνο. Ο κώνος ανοίγει 2 χρόνια αργότερα.
Είδη.
Τα πιο γνωστά είδη κυπαρισσιού είναι :
Είναι δέντρο πολύμορφο και υπάρχει σε πολλές παραλλαγές. Οι πιο σημαντικές είναι δύο:
η πυραμιδοειδής παραλλαγή, στην οποία τα κλαδιά του είναι όρθια και λέγεται και αρσενικό κυπαρίσσι, και η oριζοντιόκλαδος παραλλαγή, με οριζόντια απλωτά κλαδιά και πλατιά πλούσια κόμη, που είναι το γνωστό θηλυκό κυπαρίσσι.
Το κυπαρίσσι το κοινό είναι γνωστό από τα πανάρχαια χρόνια. Σύμφωνα με το μύθο την ονομασία του την οφείλει στον Κυπάρισσο από την Κω που τον μεταμόρφωσε ο θεός Απόλλωνας σε δέντρο έτσι ώστε να παραμείνει αθάνατος, μαζί και η θλίψη του μετά από το θάνατο του αγαπημένου του ελαφιού.
Έτσι σύμφωνα με αυτή την άποψη έμεινε ως πένθιμο δέντρο και φυτεύεται σε κοιμητήρια.
Εξωτερικοί σύνδεσμοι.
Κυπαρίσσι το αειθαλής – Cupressus sempervirens

</doc>
<doc id="60194" url="https://el.wikipedia.org/wiki?curid=60194" title="Α.Ε. Διδυμοτείχου">
Α.Ε. Διδυμοτείχου

Η Αθλητική Ένωση Διδυμοτείχου (Α.Ε.Δ.) είναι αθλητικό σωματείο με έδρα το Διδυμότειχο του νομού Έβρου στην Ελλάδα. Ιδρύθηκε το 1933. Χρώματά της είναι το πράσινο και το άσπρο και σήμα της το τριφύλλι. Δραστηριοποιείται στο άθλημα του ποδοσφαίρου, ενώ στο παρελθόν διέθετε και τμήμα πετοσφαίρισης.
Ο σύλλογος έχει ως έδρα το Δημοτικό Στάδιο Διδυμοτείχου. Η ομάδα αγωνίζεται στο πρωτάθλημα της Α' τοπικής κατηγορίας Ε.Π.Σ. Εβρου.
Ιστορία.
Η ομάδα συμμετείχε για 9 συνεχόμενες αγωνιστικές χρονιές (1977-78 έως 1985-86) στο Εθνικό Ερασιτεχνικό Πρωτάθλημα, το οποίο θεσπίστηκε την περίοδο 1977–78, ως την περίοδο 1981–82 λειτούργησε ως η Γ΄ Εθνική του ελληνικού ποδοσφαίρου και μεταξύ 1982–83 και 1986–87 ως η Δ΄ Εθνική.
Η μεγαλύτερη διάκριση της ομάδας ήταν την αγωνιστική χρονιά 1979-80 όταν κατέκτησε το Κύπελλο Ερασιτεχνών νικώντας στον τελικό τον Α.Ο. Νεάπολης Πειραιά με 1-0 στο Καυτανζόγλειο Στάδιο.
Τις αγωνιστικές περιόδους 2002-03 και 2003-04 η ομάδα συμμετείχε και πάλι στην Δ΄ Εθνική. Έκτοτε συμμετείχε στο πρωτάθλημα της Α΄ κατηγορίας της ΕΠΣ Έβρου.
Την περίοδο 2016–17, η ομάδα κατέκτησε το πρωτάθλημα της Α΄ Κατηγορίας ΕΠΣ Έβρου, πετυχαίνοντας έτσι την άνοδο στη Γ΄ Εθνική κατηγορία.
Σύμβολα.
Διακριτικό σήμα της ΑΕΔ αποτελεί το τριφύλλι. Το 2017, ο σύλλογος παρουσίασε ένα νέο σήμα, με σημαντικές διαφορές από το παλαιότερο, διατηρώντας το τριφύλλι.
Η διαχρονική πορεία.
Η παρουσία της ΑΕΔ κατά τις χρονιές 1977-78 έως 1982-83 ήταν η εξής:
Αξιοσημείωτοι ποδοσφαιριστές.
Οι γνωστότεροι παίκτες της ΑΕΔ ήταν οι Δημήτρης Λαμπούδης και Θανάσης Τζιώρας (σκόρερ με 51 τέρματα).
Επίσης αξιοσημείωτος ο Χρήστος Γιαννόπουλος (νυν αρχηγός της ΑΕΔ) με τις περισσότερες συμμετοχές στην ιστορία της ομάδας και πάνω από 200 γκολ.
Τμήμα πετοσφαίρισης.
Η Αθλητική Ένωση Διδυμοτείχου ήταν ιδρυτικό μέλος της Ένωσης Πετοσφαιρικών Σωματείων Θράκης το 1983. Το τμήμα πετοσφαίρισης του συλλόγου είναι ανενεργό.

</doc>
<doc id="60195" url="https://el.wikipedia.org/wiki?curid=60195" title="Πάνω Λεύκαρα">
Πάνω Λεύκαρα

Τα Πάνω Λεύκαρα είναι δήμος της επαρχίας Λάρνακας στην Κύπρο. Αποτελεί ένα από τους έξι δήμους της επαρχίας Λάρνακας.
Τοποθεσία.
Τα Λεύκαρα είναι χτισμένα σε υψόμετρο 575 μέτρων, στα νοτιοανατολικά της οροσειράς του Τροόδους. Απέχουν 35 χιλιόμετρα από τη Λάρνακα, 50 χιλιόμετρα από τη Λευκωσία και 55 χιλιόμετρα από τη Λεμεσό.
Στα βορειοδυτικά συνορεύουν με τη Βαβατσινιά και τον Λαζανιά, στα βόρεια με τον Λυθροδόντα, στα βορειοανατολικά με τον Δελίκηπο, στα ανατολικά με τον Κόρνο, στα νοτιοανατολικά με την Κοφίνου, στα νότια με τα Κάτω Λεύκαρα και τη Σκαρίνου, στα νοτιοδυτικά με τον Κάτω Δρυ, τη Χοιροκοιτία και τη Βάβλα και στα δυτικά με τη Λάγια.
Ονομασία.
Σχετικά με την προέλευση της ονομασίας "Λεύκαρα" υπάρχουν τρεις εκδοχές:
Ο διαχωρισμός σε Πάνω Λεύκαρα και Κάτω Λεύκαρα εμφανίζεται την εποχή της τουρκοκρατίας, όταν, το πιθανότερο, δημιουργήθηκε ο γειτονικός και ανεξάρτητος οικισμός των Κάτω Λευκάρων από εκτοπισμένους Έλληνες. Πριν την τουρκοκρατία, οι πηγές αναφέρουν το χωριό Λεύκαρα, το οποίο ήταν τα σημερινά Πάνω Λεύκαρα.
Ιστορία.
Τα Λεύκαρα υπήρχαν από τα βυζαντινά χρόνια. Η πρώτη γραπτή μαρτυρία για την ύπαρξη του χωριού με την ονομασία Λεύκαρα προέρχεται από την Τυπική Διαθήκη του Αγίου Νεοφύτου, ο οποίος αναφέρει ότι γεννήθηκε στα Λεύκαρα το 1134. Η καταγωγή του Αγίου Νεοφύτου από τα Λεύκαρα επιβεβαιώνεται και στο απολυτίκιο του αγίου όπου αναφέρεται ως "Των Λευκάρων το κλέος." 
Την εποχή της Φραγκοκρατίας (13ος αιώνας) τα Λεύκαρα αποτέλεσαν έδρα της Επισκοπής Αμαθούντας, η οποία ήταν μια από τις τέσσερις επισκοπικές έδρες της Κύπρου. Ιστορικές μαρτυρίες αναφέρουν ότι τον 14ο αιώνα είχαν εξοριστεί στα Λεύκαρα τα ηγετικά στελέχη του στρατιωτικού μοναχικού τάγματος των Ναϊτών.
Την εποχή της Ενετοκρατίας (15ος-18ος αιώνας), τα Λεύκαρα αποτέλεσαν τουριστικό θέρετρο για τις αρχόντισσες των Ενετών. Μια εκδοχή αναφέρει ότι οι αρχόντισσες αυτές δίδαξαν το λευκαρίτικο κέντημα στις γυναίκες του χωριού. Επιπλέον, πιστεύεται ότι την εποχή αυτή ο Λεονάρντο Ντα Βίντσι επισκέφτηκε το χωριό, όπου και αγόρασε ένα μεγάλο τραπεζομάντηλο για την Αγία Τράπεζα του Καθεδρικού ναού του Μιλάνου.
Το 1570 ξεκίνησε η Τουρκοκρατία στην Κύπρο. Τα Λεύκαρα δέχθηκαν τουρκικές επιδρομές και ένας μεγάλος αριθμός κατοίκων σκοτώθηκε. Την εποχή της τουρκοκρατίας ξεκίνησε ο διαχωρισμός σε Πάνω Λεύκαρα και Κάτω Λεύκαρα, όταν, το πιθανότερο, δημιουργήθηκε ο γειτονικός και ανεξάρτητος οικισμός των Κάτω Λευκάρων από εκτοπισμένους Έλληνες. Πριν την τουρκοκρατία, οι πηγές αναφέρουν το χωριό Λεύκαρα, το οποίο ήταν τα σημερινά Πάνω Λεύκαρα.
Το 1878 ξεκίνησε η Αγγλοκρατία στην Κύπρο. Το 1882 θεσπίστηκε νόμος σύμφωνα με τον οποίο ο αρμοστής είχε την εξουσία να ιδρύει ή να καταργεί δήμους μετά από αίτηση των κατοίκων μιας περιοχής. Οι κάτοικοι των Πάνω Λευκάρων έκαναν αίτηση το 1883 και η κοινότητα τους ανακηρύχθηκε σε δήμο την ίδια χρονιά.
Πληθυσμός.
Σύμφωνα με τις απογραφές πληθυσμού που πραγματοποιήθηκαν στην Κύπρο, ο πληθυσμός των Πάνω Λευκάρων παρουσιάζει μείωση τις τελευταίες δεκαετίες. Αποτελεί τον μικρότερο σε πληθυσμό δήμο της Κύπρου (εξ αυτών που ελέγχει η Κυπριακή Δημοκρατία).
Πριν την τουρκική εισβολή του 1974 στα Λεύκαρα κατοικούσαν Ελληνοκύπριοι και Τουρκοκύπριοι, με τους Ελληνοκύπριους να πλειοψηφούν. Ο πληθυσμός των Λευκάρων έφθασε στο υψηλότερο σημείο του τις δεκαετίες του 1930 και 1940. Τη δεκαετία του 1950 ο πληθυσμός μειώθηκε λόγω μετανάστευσης του πληθυσμού στο εξωτερικό.
Κατά τη διάρκεια των δικοινοτικών διαταραχών του 1963, οι Τουρκοκύπριοι κάτοικοι των Λευκάρων (περίπου 360) μετακινήθηκαν στην Κοφίνου. Μόνο τριάντα από αυτούς επέστρεψαν στα Λεύκαρα. Οι υπόλοιπο παρέμειναν στην Κοφίνου. Το φθινόπωρο του 1974 οι Τουρκοκύπριοι που επέστρεψαν στα Λεύκαρα και αυτοί που παρέμειναν στην Κοφίνου, μεταφέρθηκαν στο βόρειο τμήμα της Κύπρου. Οι περισσότεροι από αυτούς εγκαταστάθηκαν στον Άγιο Θεόδωρο Αμμοχώστου.
Ο πίνακας που ακολουθεί παρουσιάζει τον πληθυσμό των Πάνω Λευκάρων όπως καταγράφηκε στις απογραφές πληθυσμού που έγιναν στην Κύπρο.
Λευκαρίτικο κέντημα.
Τα Λεύκαρα είναι γνωστά για τα λευκαρίτικα κεντήματα. Οι γυναίκες των Λευκάρων κεντούσαν τα λευκαρίτικα κεντήματα για να στολίζουν τα σπίτια τους. Η παράδοση αναφέρει ότι το λευκαρίτικο κέντημα ξεκίνησε την περίοδο 1191-1517, όταν οι αρχόντισσες των Ενετών δίδαξαν στις γυναίκες του χωριού το κέντημα. Οι γυναίκες του χωριού εξέλιξαν τα κεντήματα ώστε να αποκτήσουν τοπικό χαρακτήρα. Τα σχέδια του λευκαρίτικου κεντήματος είναι εμπνευσμένα από τη φύση και το περιβάλλον. Επιπλέον, η παράδοση αναφέρει ότι το 1481 ο Λεονάρντο Ντα Βίντσι επισκέφθηκε τα Λεύκαρα, αγόρασε ένα από τα κεντήματα και το πήρε στον Καθεδρικού ναού του Μιλάνου. Παρόμοιο κέντημα προσφέρθηκε στον ίδιο ναό στις 19 Οκτωβρίου 1986 όταν ο ναός γιόρτασε τα 600 χρόνια ύπαρξης του. Στα τέλη του 19ου αιώνα οι κάτοικοι του χωριού ξεκίνησαν να πωλούν τα κεντήματα τους και σε άλλες περιοχές εντός και εκτός Κύπρου, ξεκινώντας το εμπόριο των λευκαρίτικων κεντημάτων, το οποίο επέφερε έσοδα σε κάθε οικογένεια στα Λεύκαρα. Τον Οκτώβριο του 2010 το λευκαρίτικο κέντημα εντάχθηκε στον κατάλογο της Άυλης Πολιτιστικής Κληρονομιάς της UNESCO.
Αργυροχοΐα.
Στις αρχές του 18ου αιώνα ξεκίνησε η αργυροχοΐα στα Λεύκαρα. Οι κάτοικοι του χωριού κατασκεύαζαν σκαλέτες για τον λαιμό, αλυσίδες, σκουλαρίκια, βραχιόλια, ασημένια κουταλάκια, βέρες, σταυρούς, καδενών αλλά και εκκλησιαστικών ειδών όπως καντήλες, εικόνες, εξαπτέρυγα, σταυρούς, ευαγγέλια και καπνιστομέρρεχα.
Αρχιτεκτονική.
Τα σπίτια στα Λεύκαρα αποτελούν δείγμα της λαϊκής αρχιτεκτονικής της Κύπρου. Στα Πάνω Λεύκαρα υπάρχει Μουσείο Λαϊκής Τέχνης. Στο μουσείο, αρχοντικό του 19ου αιώνα, υπάρχουν έπιπλα, ενδυμασίες και κεντήματα του 19ου αιώνα.
Ιεροί ναοί.
Στα Πάνω Λεύκαρα βρίσκεται η εκκλησία του Τιμίου Σταυρού, η οποία κατασκευάστηκε τον 14ο αιώνα.
Δήμαρχοι.
Δήμαρχοι Δήμου Λευκάρων διετέλεσαν κατά σειρά οι:
Σημείωση: Δεν έχουν εντοπιστεί στοιχεία για τους δημάρχους από το 1883 έως το 1986.
Αδελφοποιήσεις.
Ο Δήμος Λάρνακας είναι αδελφοποιημένος με:
Διάφορα.
Το 2018 η Ένωση Ιαπωνικών Ταξιδιωτικών Πρακτόρων περιέλαβε τα Λεύκαρα στις 30 ομορφότερες πόλεις της Ευρώπης.

</doc>
<doc id="60204" url="https://el.wikipedia.org/wiki?curid=60204" title="Αρχηγείο">
Αρχηγείο

Ο όρος Αρχηγείο δηλώνει την έδρα (τόπο ή κατάστημα) εγκατάστασης του αρχηγού ή της κεντρικής υπηρεσίας διοίκησης ενός οργανισμού, απ' όπου συντονίζονται όλες ή οι σημαντικότερες λειτουργίες του. Ως στρατιωτικός όρος και σύμφωνα με τους στρατιωτικούς κανονισμούς σημαίνει την κεντρική διοίκηση ή το κεντρικό επιτελείο στρατιωτικών υπηρεσιών ή σωμάτων ασφαλείας π.χ. Αρχηγείο Στόλου, Αρχηγείο Λιμενικού Σώματος, Αρχηγείο ΝΑΤΟ (ΝΑΤΟ ΗQ), κ.λπ.
Παλαιότερα ο Ελληνικός στρατός από το 1878 μέχρι και το 1897 ήταν διαιρεμένος σε τρία αρχηγεία, το Αρχηγείο Λαρίσης, το Αρχηγείο Μεσολογγίου και το Αρχηγείο Αθηνών, κατά γαλλικό πρότυπο, τα οποία μετά την έκβαση του Ελληνοτουρκικού πολέμου 1897 καταργήθηκαν υπέρ ενός και ενιαίου, (κατά αγγλικό και γερμανικό πρότυπο).
Ο όρος αυτός στην αγγλική αποδίδεται με τα αρχικά H.Q. ή HQ (Headquarters) που χρησιμοποιείται ευρύτερα και στον εμπορικό χώρο όπως σε βιομηχανίες, ναυτιλιακές εταιρίες, τράπεζες κ.λπ.

</doc>
<doc id="60208" url="https://el.wikipedia.org/wiki?curid=60208" title="Μπόνι Τάϊλερ">
Μπόνι Τάϊλερ



</doc>
<doc id="60209" url="https://el.wikipedia.org/wiki?curid=60209" title="Bonnie Tyler">
Bonnie Tyler



</doc>
<doc id="60210" url="https://el.wikipedia.org/wiki?curid=60210" title="Willy Puchner">
Willy Puchner



</doc>
<doc id="60212" url="https://el.wikipedia.org/wiki?curid=60212" title="Γεώργιος Ασπρέας">
Γεώργιος Ασπρέας

Ο Γεώργιος Ασπρέας ήταν δημοσιογράφος, ιστορικός μυθιστοριογράφος αλλά και θεατρικός συγγραφέας.
Βιογραφικά στοιχεία.
Γεννήθηκε στο Ναύπλιο το 1875, όπου και πήγε σχολείο. Ήρθε στην Αθήνα και φοίτησε Ιατρική και Νομική, αλλά διέκοψε τις σπουδές του για να γίνει δημοσιογράφος. Εργάστηκε στην «Απογευματινή» του Γαβριηλίδη ως συνεργάτης, συντάκτης και πολεμικός απεσταλμένος. Εργάστηκε ως δημοσιογράφος στις καλύτερες και μεγαλύτερες εφημερίες της Ελλάδας. Έγινε διευθυντής του «Σκριπ» και των «Καιρών». Διακρίθηκε όμως περισσότερο ως ιστορικός ερευνητής, συγγραφέας και μυθιστοριογράφος. Πέθανε το 1952 στην Αθήνα.
Έργα του.
Συνέγραψε την τρίτομη «Πολιτική Ιστορία της Νεώτερης Ελλάδος» που βραβεύθηκε το 1932 από την Ακαδημία Αθηνών με το πρώτο ιστορικό βραβείο της, και «Τα πολιτικά κόμματα εν Ελλάδι». Παρουσίασε ως συγγραφέας και φιλολογικό έργο, την «Βασιλοπούλα του Μυστρά», «Κυρία της τιμής», και άλλα. Επιδόθηκε στο θέατρο και έγραψε 17 έργα. 

</doc>
<doc id="60215" url="https://el.wikipedia.org/wiki?curid=60215" title="Θεοξένα των Συρακουσών">
Θεοξένα των Συρακουσών

Η Θεοξένα, ήταν πιθανόν κόρη της Βερενίκης Α΄ από τον πρώτο της σύζυγο, το Φίλιππο, έναν Μακεδόνα ευγενή. Μετά το θάνατό του, η Βερενίκη κατόπιν έγινε σύζυγος του Πτολεμαίου Α΄ του Σωτήρος, βασιλιά της Αιγύπτου και ιδρυτή της δυναστείας των Πτολεμαίων. Η Θεοξένα με τη σειρά της παντρεύτηκε περίπου το 300 π.Χ. τον Αγαθοκλή, βασιλιά της Σικελίας και έγινε η τρίτη στη σειρά σύζυγός του. Απέκτησε μαζί του δύο παιδιά, με πιθανά ονόματά τους τα Αρχάγαθος και Θεοξένα. Μετά το θάνατο του Αγαθοκλή το 289 επέστρεψε στην Αίγυπτο μαζί με τα παιδιά της.
Στην πραγματικότητα η καταγωγή της δεν δηλώνεται πουθενά ρητά. Αρχικά ο Πλούταρχος στους Βίους του ( "Πύρρος" ), αναφέρει πως η Βερενίκη είχε από τον πρώτο της γάμο περισσότερες από μια κόρες, με την Αντιγόνη να είναι σίγουρα η μία. Η σχέση της Θεοξένας τώρα με τον Οίκο του Πτολεμαίου αφήνεται να εννοηθεί από δύο σημεία στο έργο του ιστορικού Ιουστίνου. Αναφέρει λοιπόν, πως η Θεοξένα ήρθε από την Αίγυπτο και πως τα παιδιά της ήταν ακόμη μικρά κατά την επιστροφή της στην Αίγυπτο, από το οποίο συμπεραίνουμε πως ο γάμος έγινε λιγότερο από 15 χρόνια πριν. Την περίοδο εκείνη ο Αγαθοκλής έγινε βασιλιάς, ακολουθώντας το παράδειγμα των διαδόχων, ζητώντας ισότιμη αναγνώριση. Την εποχή εκείνη επίσης ο Πτολεμαίος παρότρυνε μια σειρά από διπλωματικούς γάμους ( Αντιγόνη, Αρσινόη Β’, Λυσάνδρα και Πτολεμαΐδα ). Εφόσον είναι κάτι παραπάνω από πιθανόν ο γάμος της Θεοξένας να αποτέλεσε μέρος αυτών, θα πρέπει να ήταν μια κοπέλα αντάξια του κύρους του Αγαθοκλή. Και καθώς ο Πτολεμαίος χρησιμοποίησε με τον ίδιο τρόπο τα άλλα παιδιά Βερενίκης Α’ από τον πρώτο της γάμο ( η Αντιγόνη νυμφεύθηκε τον Πύρρο της Ηπείρου και ο Μάγας έγινε κυβερνήτης της Κυρήνης πάνω κάτω την εποχή εκείνη ), ενισχύεται οι πιθανότητες πράγματι η Θεοξένα να ήταν κόρη της Βερενίκης. 
Υπάρχει και μια μικρότερη πιθανότητα να ήταν η Θεοξένα κόρη του ίδιου του Πτολεμαίου από κάποια σύζυγο ή ανώνυμη παλλακίδα του, καθώς και να ήταν κοντινή συγγενής του αλλά όχι α’ βαθμού.

</doc>
<doc id="60216" url="https://el.wikipedia.org/wiki?curid=60216" title="Αλεσάντρο Βόλτα">
Αλεσάντρο Βόλτα

Ο Αλεσάντρο Βόλτα (ιταλική γλώσσα: "Alessandro Giuseppe Antonio Anastasio Volta", 18 Φεβρουαρίου 1745 – 5 Μαρτίου 1827) ήταν Ιταλός φυσικός, ο οποίος έγινε κυρίως γνωστός για την εφεύρεση της ηλεκτρικής μπαταρίας το 1800.
Βιογραφία.
Γεννήθηκε και σπούδασε στο Κόμο (Como) του Πελεντριου. Οι γονείς του Φίλιππος Βόλτα "(Filippo Volta") και η Μαρία Μανταλένα Ινζάγκι "(Maria Maddalena Inzaghi"), τον έστειλαν σε χριστιανικό σχολείο με σκοπό να γίνει δικηγόρος. Το 1774 έγινε καθηγητής της φυσικής στο γυμνάσιο του Κόμο. Το πάθος του ήταν πάντα η μελέτη της ηλεκτρικής ενέργειας και ενώ ακόμα ήταν νέος σπουδαστής έγραψε και ποίημα στα λατινικά σε αυτήν την συναρπαστική νέα ανακάλυψη. Το πρώτο επιστημονικό έγγραφό του, είχε τον τίτλο "De vi attractiva ignis electrici ac phaenomenis inde pendentibus". Πολύ νέος δημοσίευσε την πρώτη του πραγματεία πάνω στη «λουγδουνική λάγηνο», έναν νέο βελτιωμένο τύπο ηλεκτροσκοπίου. Το επίτευγμα αυτό του χάρισε τον τίτλο του καθηγητή φυσικής στη γενέτειρά του, το Κόμο, αλλά και τον τίτλο του επίτιμου μέλους της Βασιλικής Εταιρείας του Λονδίνου. Το 1778 ανακάλυψε και απομόνωσε το αέριο μεθάνιο (CH4). Η επόμενη επινόησή του ήταν το «ηλεκτροφόρο», δηλαδή δύο μεταλλικές πλάκες, η μία από εβονίτη και η άλλη με μονωτική λαβή που αλληλοφορτίζονταν θετικά και αρνητικά. Κατ' ουσίαν αυτή ήταν η πρώτη μπαταρία. Ακολούθησαν οι ανακαλύψεις του ευδιόμετρου, του «ηλεκτρικού πιστολιού», της άσβηστης «λυχνίας υδρογόνου» και ως επακόλουθο η έδρα φυσικής το 1779 στο πανεπιστήμιο της Παβίας. Το 1780 ο Λουίτζι Γκαλβάνι, φίλος του Βόλτα, ανακάλυψε ότι η επαφή δυο διαφορετικών μετάλλων, μέσω του ιστού ενός βατράχου, είχε ως αποτέλεσμα τη δημιουργία ηλεκτρικού ρεύματος. Ο Βόλτα άρχισε να πειραματίζεται το 1794 χρησιμοποιώντας μόνο τα μέταλλα και διαπίστωσε ότι ο ζωικός ιστός δεν ήταν απαραίτητος για την παράγωγη του ηλεκτρικού ρεύματος και το 1800 κατάφερε να κατασκευάσει την πρώτη ηλεκτρική (βολταϊκή) στήλη (μπαταρία) Το 1801 παρουσίασε την ηλεκτρική στήλη του στο Μέγα Ναπολέοντα, ο οποίος τον ανακήρυξε Κόμη και Γερουσιαστή στο Βασίλειο της Λομβαρδίας. Το 1815 ο αυτοκράτορας της Αυστρίας τον όρισε διευθυντή της Φιλοσοφικής Σχολής του Πανεπιστημίου της Πάντοβα.
Συμβολή στη φυσική και την ιατρική.
Ο Βόλτα εισήγαγε τις έννοιες του δυναμικού (τάσης) και της ηλεκτρικής χωρητικότητας. Εφηύρε τη βολταïκή στήλη (ηλεκτρική μπαταρία), το ηλεκτρόμετρο και το ευδιόμετρο. Αργότερα μαζί με τους Λαβουαζιέ και Λαπλάς συμμετείχε σε πειράματα για τον ατμοσφαιρικό ηλεκτρισμό, ενώ με τον Γκαλβάνι πειραματίστηκε πάνω στον ζωικό ηλεκτρισμό. Διαμάχη, όμως, με τον τελευταίο οδήγησε τον Βόλτα σε πυρετώδεις προσωπικές μελέτες, που του έδωσαν το δικαίωμα το 1800 να ανακοινώσει τη σπουδαιότατη ανακάλυψη της πρώτης πηγής συνεχούς ρεύματος, της περίφημης «βολταϊκής στήλης» με ηλεκτρόδια από χρυσό (+) και ψευδάργυρο (-) και ηλεκτρολύτη θειικό οξύ. Ο Μέγας Ναπολέων για να τον τιμήσει του απένειμε τον τίτλο του κόμη της Λομβαρδίας, ενώ πολύ αργότερα, το 1881, η παγκόσμια επιστημονική κοινότητα έδωσε προς τιμήν του το όνομα βολτ στη μονάδα τάσης του ρεύματος.
Συμβολή στη χημεία.
Ο Βόλτα ανακάλυψε το μεθάνιο (CH4).
Η πρώτη μπαταρία - CPU.
Ανακοινώνοντας την ανακάλυψη του βολταϊκού σωρού, ο Βόλτα αποδίδει φόρο τιμής στις επιρροές των Γουίλιαμ Νίκολσον, Τιβέριο Καβάλο, και Αβραάμ Μπένετ.
Η μπαταρία που δημιουργήθηκε από τον Βόλτα πιστώνεται ως το πρώτο ηλεκτροχημικό κελί. Αποτελείται από δύο ηλεκτρόδια: ένα κράμα ψευδάργυρου και το άλλο από χαλκό. Ο ηλεκτρολύτης είναι είτε θειικό οξύ που αναμειγνύεται με νερό ή άρμη. Ο ηλεκτρολύτης υπάρχει με τη μορφή 2H+ και SO42−. Ο ψευδάργυρος, που είναι υψηλότερος στην ηλεκτροχημική σειρά τόσο από τον χαλκό και τον υδρογόνο, αντιδρά με το αρνητικά φορτισμένο θειικό άλας (SO42−). Τα θετικά φορτισμένα ιόντα υδρογόνου (πρωτόνια) συλλαμβάνουν ηλεκτρόνια από το χαλκό, σχηματίζοντας φυσαλίδες αερίου υδρογόνου, H2.
Έτσι, υπάρχουν δύο πόλοι και ηλεκτρικό ρεύμα δεν θα ρέει εάν είναι συνδεδεμένοι. Οι χημικές αντιδράσεις σε αυτό το βολταϊκό κύτταρο έχουν ως εξής:
Ψευδάργυρος:
Zn → Zn2+ + 2e−
Θειικό οξύ:
2H+ + 2e− → H2
Ο χαλκός δεν αντιδρά, αλλά μάλλον λειτουργεί ως ηλεκτρόδιο για το ηλεκτρικό ρεύμα.
Ωστόσο, αυτή κυψελίδα έχει επίσης μερικά μειονεκτήματα. Δεν είναι ασφαλής στην χρήση, δεδομένου ότι το θειικό οξύ, έστω και αραιωμένο, μπορεί να είναι επικίνδυνο. Επίσης, η ισχύς του κυττάρου ελαττώνεται με την πάροδο του χρόνου, επειδή το αέριο υδρογόνο δεν απελευθερώνεται. Αντ' αυτού, συσσωρεύεται στην επιφάνεια του ηλεκτροδίου ψευδαργύρου και σχηματίζει ένα φραγμό μεταξύ του μετάλλου και του διαλύματος του ηλεκτρολύτη (πόλωση της μπαταρίας).
Τα τελευταία χρόνια και η συνταξιοδότησή του στο Καμάνγκο.
Προς τιμήν του έργου του, ο Ναπολέων Βοναπάρτης τον έχρισε Κόμη το 1810. Απεικονίζεται στο χαρτονόμισμα των 10.000 Ιταλικών λιρετών μαζί με ένα σχέδιο του βολταϊκού σωρού.
Ο Βόλτα αποσύρθηκε το 1819 στο κτήμα του στο Καμνάγκο, μιας συνοικίας του Κόμο, στην Ιταλία, που τώρα ονομάζεται "Καμνάγκο Βόλτα" προς τιμήν του. Πέθανε εκεί στις 5 Μαρτίου 1827, αμέσως μετά τα 82α γενέθλιά του. Τα λείψανά του ενταφιάστηκαν σε εκείνη την περιοχή.
Η κληρονομιά του Βόλτα κληρονομιά εορτάζεται από το μνημείο του "Ναού" του Βόλτα που βρίσκεται στο δημόσιο κήπο δίπλα στη λίμνη. Υπάρχει επίσης ένα μουσείο το οποίο έχει δημιουργηθεί προς τιμήν του, στο οποίο υπάρχει ένα μέρος του εξοπλισμού που ο Βόλτα είχε χρησιμοποιήσει για τη διεξαγωγή πειραμάτων. Σε κοντινή απόσταση βρίσκεται η Βίλα Όλμο όπου στεγάζεται από το Ίδρυμα Βολτιάν, μια οργάνωση που προωθεί επιστημονικές δραστηριότητες. Διεξάγονται πειραματικές μελέτες του Βόλτα και οι πρώτες εφευρέσεις του, κοντά στο Κόμο.
Θρησκευτικές πεποιθήσεις.
Ο Βόλτα ανατράφηκε ως καθολικός και για όλη τη ζωή του συνέχισε να διατηρεί την πίστη του.

</doc>
<doc id="60217" url="https://el.wikipedia.org/wiki?curid=60217" title="Ζόννεμπεκε">
Ζόννεμπεκε

Το Ζόννεμπεκε (ολλανδ. "Zonnebeke", φλαμανδ. "Zunnebeke") είναι δήμος της Δυτικής Φλάνδρας στο Βέλγιο. Αποτελείται από πέντε οικισμούς: Ζόννεμπεκε, Μπέσελαρε, Χέλουφελντ, Πάσσενταλε και Ζάντφορντε.
Έχει πληθυσμό 12.445 κατοίκων (). Η έκτασή του είναι 67,57 χλμ² και η πληθυσμιακή πυκνότητα περίπου 184 κάτοικοι ανά χλμ².
Ο ταχυδρομικός κώδικας είναι το 8980, ενώ το τηλεφωνικό πρόθεμα της πόλης το 051 (σε κάποιες περιοχές του δήμου το 057).
Ο δήμος είναι αδελφοποιημένος με τον γερμανικό δήμο του Λάνταου ("Landau an der Isar").

</doc>
<doc id="60221" url="https://el.wikipedia.org/wiki?curid=60221" title="Καυτατζόγλου">
Καυτατζόγλου



</doc>
<doc id="60223" url="https://el.wikipedia.org/wiki?curid=60223" title="Κουλόμπ (μονάδα μέτρησης)">
Κουλόμπ (μονάδα μέτρησης)

Το Κουλόμπ (Αγγλ. "Coulomb") είναι η μονάδα μέτρησης ηλεκτρικού φορτίου και το σύμβολό της είναι το C. Το όνομά της το πήρε από τον διακεκριμένο Γάλλο φυσικό Σαρλ Ογκουστίν ντε Κουλόμπ.
Ορισμός.
Το 1 κουλόμπ ορίζεται ως το ποσό του ηλεκτρικού φορτίου που περνάει μέσα σε ένα δευτερόλεπτο από έναν αγωγό ο οποίος και διαρρέεται από ρεύμα έντασης ενός (1) αμπέρ.
Μπορεί επίσης να οριστεί και με τη βοήθεια της χωρητικότητας και της τάσης, όπου 1 κουλόμπ ορίζεται ως 1 φαράντ χωρητικότητας επί 1 βολτ διαφοράς δυναμικού:
Με αυτή την έννοια, ένα C είναι το φορτίο που περιέχεται σε πυκνωτή χωρητικότητας ενός φαράντ, ανάμεσα στους οπλισμούς του οποίου υπάρχει διαφορά δυναμικού ενός V.
Το κουλόμπ είναι μεγάλη μονάδα φορτίου, και συνήθως χρησιμοποιούνται τα υποπολλαπλάσιά του. Τα πιο γνωστά υποπολλ/σια είναι τα mC (μιλικουλόμπ, 10-3C), μC (μικροκουλόμπ, 10-6C), nC (νανοκουλόμπ, 10-9C)και pC (πικοκουλόμπ, 10-12C).
1 κουλόμπ είναι ισοδύναμο με φορτίο 6.242×1018 πρωτονίων ή ηλεκτρονίων (στη δεύτερη περίπτωση με αρνητικό πρόσημο) ή αλλιώς ένα ηλεκτρόνιο (ή πρωτόνιο) έχει φορτίο 1 / 6.242×1018 κουλόμπ = ~1,6×10-19 κουλόμπ.

</doc>
<doc id="60225" url="https://el.wikipedia.org/wiki?curid=60225" title="Ελασσώνα Λάρισας">
Ελασσώνα Λάρισας



</doc>
<doc id="60226" url="https://el.wikipedia.org/wiki?curid=60226" title="Τσαρίτσανη Λάρισας">
Τσαρίτσανη Λάρισας



</doc>
<doc id="60228" url="https://el.wikipedia.org/wiki?curid=60228" title="Στρατονίκη">
Στρατονίκη

Το λήμμα Στρατονίκη μπορεί να αναφέρεται σε κάποιο από τα παρακάτω:

</doc>
<doc id="60229" url="https://el.wikipedia.org/wiki?curid=60229" title="Στρατονικεία">
Στρατονικεία



</doc>
<doc id="60230" url="https://el.wikipedia.org/wiki?curid=60230" title="Ικανότητα προς το δικολογείν">
Ικανότητα προς το δικολογείν



</doc>
<doc id="60234" url="https://el.wikipedia.org/wiki?curid=60234" title="Ευρωμπάσκετ 1946">
Ευρωμπάσκετ 1946

Το 4ο Ευρωπαϊκό Πρωτάθλημα Καλαθοσφαίρισης (30 Απριλίου - 4 Μαΐου 1946) σηματοδότησε την επανέναρξη του θεσμού μετά το Β' Παγκόσμιο Πόλεμο. Φιλοξενήθηκε για δεύτερη φορά από τη Γενεύη (η επιλογή οφείλεται στην ουδετερότητα της Ελβετίας κατά τον πόλεμο), συμμετείχαν 10 εθνικές ομάδες και πρωταθλήτρια αναδείχθηκε η Τσεχοσλοβακία. Κορυφαίος της νικήτριας και του τουρνουά αναδείχτηκε ο Γιόζεφ Κρέπελα, ενώ έκανε ντεμπούτο ο κορυφαίος καλαθοσφαιριστής της Ευρώπης για τα επόμενα χρόνια, ο επίσης Τσεχοσλοβάκος πίβοτ Χάρολντ Μράζεκ με ύψος 1,93.
Με τη νίκη της, η Τσεχοσλοβακία ξεκίνησε μια παράδοση που κράτησε έως το Ευρωμπάσκετ του 1971 και ήθελε τον τίτλο να καταλήγει σε χώρα του ανατολικού μπλοκ (εάν στο τελευταίο συνυπολογιστεί η Γιουγκοσλαβία του Τίτο, προστίθενται ακόμα πέντε διοργανώσεις). Επίσης:
Προκριματικός Γύρος.
Οι ομάδες χωρίστηκαν σε τρία γκρουπ, αποτελούμενα από 4 ομάδες το πρώτο και από 3 ομάδες τα άλλα δύο. Οι πρώτες δύο ομάδες του Α' γκρουπ και οι πρώτες των άλλων δύο προκρίνονταν απ' ευθείας στα ημιτελικά, ενώ οι υπόλοιπες ομάδες έπαιξαν για τις θέσεις 5-10.
Αγώνες νοκ-άουτ.
Οι δεύτερες των γκρουπ Β' και Γ' έπαιξαν για τις θέσεις 5-6 ενώ οι δύο τελευταίες ομάδες του γκρουπ Α' και οι τελευταίες των Β' και Γ' έπαιξαν για τις θέσεις 7-10.
Εξωτερικοί σύνδεσμοι.
&lt;br&gt;

</doc>
<doc id="60235" url="https://el.wikipedia.org/wiki?curid=60235" title="Αχμαντίγια">
Αχμαντίγια

Οι Αχμαντίγια είναι τα μέλη μιας νεότερης και πιο δραστήριας μουσουλμανικής θρησκευτικής ομάδας (αίρεσης), τα μέλη της οποίας ακολουθούν τη διδασκαλία του Ινδού μουσουλμάνου Μιρζά Γκουλάμ Αχμάντ ο οποίος ισχυρίστηκε ότι είναι μαχντί, ένα πρόσωπο που περίμεναν οι μουσουλμάνοι στο τέλος του κόσμου, ανάλογο προς το Μεσσία του Χριστιανισμού, μια ενσάρκωση του Θεού του Ινδουισμού Κρίσνα και μια επανεμφάνιση (μπουρούζ) του Μωάμεθ. Ο Γκουλάμ έζησε στα τέλη του 19ου αιώνα. 
Οι Αχμαντίγια δραστηριοποιούνται μέσω της προπαγάνδας και των μεταφράσεων του Κορανίου σε ευρωπαϊκές γλώσσες. Ο Γκουλάμ Αχμάντ προσπάθησε να θέσει όλες τις θρησκείες του κόσμου υπό το Ισλάμ. Ωστόσο η συγκεκριμένη αίρεση αντιμετώπισε μεγάλη αντίδραση από τους ορθόδοξους μουσουλμάνους θεολόγους, που αντιδρούσαν γενικότερα στο Σουφισμό και από πολιτικούς που φοβούνταν τη μεγάλη επίδραση που ασκούσε στον κόσμο.

</doc>
<doc id="60236" url="https://el.wikipedia.org/wiki?curid=60236" title="Στήβεν Νηλ">
Στήβεν Νηλ

Ο Στήβεν Νηλ ("Stephen Roy Albert Neale", 9 Ιανουαρίου 1958) είναι Άγγλος Φιλόσοφος, καθηγητής φιλοσοφίας στο πανεπιστήμιο του CUNY (City University of New York) από το 2007. Προηγουμένως, ο Νηλ ήταν καθηγητής φιλοσοφίας στο Πανεπιστήμιο Ρούτγκερς από το 1999 έως το 1999, καθηγητής φιλοσοφίας στο Πανεπιστήμιο Μπέρκλεϊ στην Καλιφόρνια από το 1990 έως το 1999, καθηγητής φιλοσοφίας στο Κολέγιο του Birkbeck (Πανεπιστήμιο του Λονδίνου) από το 1996 έως το 1997 και καθηγητής-αναπληρωτής φιλοσοφίας στο Πανεπιστήμιο του Πρίνστον από το 1988 έως το 1990.
Το 2002, του απονεμήθηκε η υποτροφία Guggenheim, το 1998 η Υποτροφία “National Endowment for Humanities” και το 1995 η υποτροφία του Ιδρύματος Rockefeller. Είναι ειδικός κατά κύριο λόγο στη Φιλοσοφία του Λόγου, στη Γλωσσολογία και στη Φιλοσοφική Λογική. Είναι “ρεαλιστικός” ως προς το ρόλο της γλώσσας στην έκφραση της σκέψης. 
Θεωρείται ως ένας από τους σημαντικότερους ειδικούς ως προς τα επιχειρήματα και τη Θεωρία των Περιγραφών του Μπέρτραντ Ράσελ.

</doc>
<doc id="60238" url="https://el.wikipedia.org/wiki?curid=60238" title="Γεωπονικό Πανεπιστήμιο Αθηνών">
Γεωπονικό Πανεπιστήμιο Αθηνών

Το Γεωπονικό Πανεπιστήμιο Αθηνών (Γ.Π.Α.) βρίσκεται στην ευρύτερη περιοχή του Βοτανικού, στην Αθήνα. Ιδρύθηκε το 1920 επί κυβερνήσεως Ελευθερίου Βενιζέλου με τον νόμο 1844/1920 ως αυτοτελές ΑΕΙ με την επωνυμία Ανωτέρα Γεωπονική Σχολή Αθηνών (Α.Γ.Σ.Α.) και με πρώτο διατελέσαντα πρύτανη τον γεωπόνο και πολιτικό Σπυρίδωνα Χασιώτη, που υπήρξε εξέχουσα προσωπικότητα της γεωπονικής επιστήμης του τόπου μας. Το Γ.Π.Α. αποτελεί το πρώτο ανώτατο εκπαιδευτικό ίδρυμα στην Ελλάδα σε αυτόν τον επιστημονικό τομέα και είναι το τρίτο κατά σειρά αρχαιότητας πανεπιστημιακό ίδρυμα της Ελλάδας μετά το ΕΚΠΑ και το ΕΜΠ. Το 2016 το Γ.Π.Α. βρίσκεται στην 25η θέση της ευρωπαϊκής κατάταξης και στην 76η θέση της παγκόσμιας κατάταξης των γεωπονικών πανεπιστημίων, σύμφωνα με τον δείκτη NTU ο οποίος μετρά την ερευνητική δραστηριότητα.
Ιστορία.
Το 1920 ιδρύεται η Ανωτέρα Γεωπονική Σχολή Αθηνών. Η σχολή εγκαταστάθηκε στο κτήμα Χασέκη, στον Βοτανικό, εκεί όπου από το 1888 λειτουργούσε η Τριανταφυλλίδειος Γεωργική Σχολή. Η ίδρυση της Γεωπονικής Σχολής συμπίπτει χρονικά με την Μικρασιατική Καταστροφή, γεγονός που σηματοδοτεί μια κρίσιμη οικονομική περίοδο για την Ελλάδα. Η άφιξη πλέον του ενός εκατομμυρίου προσφύγων δημιουργεί ποικίλα προβλήματα και συμβάλλει στην αγροτική μεταρρύθμιση.
Η συμβολή της Α.Γ.Σ.Α. στην αντιμετώπιση των σύνθετων ζητημάτων του αγροτικού χώρου υπήρξε καθοριστική. Το 1926 ιδρύεται το Ειδικό Ταμείο της Σχολής που επιλύει σημαντικά ζητήματα εξοπλισμού και κτιριακών εγκαταστάσεων. Το 1929 με τον νόμο 3894 η σχολή μετονομάζεται από Ανωτέρα σε Ανωτάτη, ενώ η φοίτηση αυξάνεται από 3,5 σε 4 τέσσερα χρόνια. Το 1934 με τον νόμο 6263 η Σχολή γίνεται ισότιμη με το Εθνικό και Καποδιστριακό Πανεπιστήμιο Αθηνών και τάσσεται μετά από το Εθνικό Μετσόβιο Πολυτεχνείο.
Την περίοδο 1937 – 1943 η Σχολή μεταφέρεται κι ενσωματώνεται στο Πανεπιστήμιο της Θεσσαλονίκης. Το 1947 η φοίτηση αυξάνεται σε 5 έτη. Το 1972 καθιερώνεται βασικός ενιαίος κορμός εκπαίδευσης για τα τρία πρώτα έτη σπουδών και δύο έτη ειδίκευσης σε βασικούς τομείς της γεωπονικής επιστήμης. Από τη δεκαετία του 1980 γίνεται σταδιακή επέκταση της Σχολής με την κατασκευή νέων κτιρίων στον χώρο μεταξύ της Ιεράς Οδού και της Λεωφόρου Αθηνών. Το 1985/1986 γίνεται κατάτμηση σε δύο τμήματα: Γεωργικής Παραγωγής και Γεωργικής Ανάπτυξης. Το 1989, με το Προεδρικό Διάταγμα 377, η Ανωτάτη Γεωπονική Σχολή Αθηνών μετεξελίχθηκε σε Γεωργικό Πανεπιστήμιο Αθηνών, αποτελούμενο από επτά ανεξάρτητα ακαδημαϊκά τμήματα. Το 1995, με το Προεδρικό Διάταγμα 226, το Γεωργικό Πανεπιστήμιο Αθηνών μετονομάζεται σε Γεωπονικό Πανεπιστήμιο Αθηνών.
Το 2013 με το Σχέδιο "Αθηνά" του Υπουργείου Παιδείας και Θρησκευμάτων και με το Προεδρικό Διάταγμα 80, το γενικό τμήμα του πανεπιστημίου καταργείται και ιδρύονται δυο σχολές με την πρώτη να αφορά την Αγροτική Παραγωγή, τις Υποδομές και το Περιβάλλον και την δεύτερη να αφορά τα Τρόφιμα, την Βιοτεχνολογία και την Ανάπτυξη.
Σκοπός του ιδρύματος.
Το Γεωπονικό Πανεπιστήμιο Αθηνών (εφεξής ΓΠΑ) παρέχει υψηλού επιπέδου Εκπαιδευτικό και Ερευνητικό έργο σε προπτυχιακό και μεταπτυχιακό επίπεδο στους τομείς των Γεωπονικών Επιστημών. Όραμα του Ιδρύματος αποτελεί η δυναμική τοποθέτησή του στο διεθνές ακαδημαϊκό περιβάλλον και η ανταπόκρισή του στις παραγωγικές και αναπτυξιακές ανάγκες της ελληνικής οικονομίας και κοινωνίας. Παράλληλα, το όραμά του υλοποιείται σε τρεις άξονες δράσεων με στόχους την Εκπαιδευτική Αριστεία, την Ερευνητική Αριστεία και τη Σύνδεση με την κοινωνία.
Το ΓΠΑ συνεπές ως προς τον ιστορικό του ρόλο, παρακολουθεί, παρεμβαίνει αλλά και αναπτύσσεται στους ρυθμούς και τις κατευθύνσεις της σύγχρονης εκπαίδευσης και επιστήμης. Βρίσκεται σε συνεχή επαφή με την κοινωνία, αντιλαμβάνεται τις ανάγκες της και παρέχει θέσεις και προτάσεις για την επίλυση προβλημάτων που αφορούν στον αγροτοδιατροφικό τομέα.
Το Άρθρο 1 του Εσωτερικού Κανονισμού του Γεωπονικού Πανεπιστημίου Αθηνών ορίζει ότι: ""Το ΓΠΑ παρέχει γεωπονική εκπαίδευση σε προπτυχιακό και μεταπτυχιακό επίπεδο η οποία καλύπτει όλους τους τομείς της γεωργικής δραστηριότητας. Τα εκπαιδευτικά του προγράμματα συνδυάζουν τη θεωρητική διδασκαλία με την εργαστηριακή άσκηση και την πρακτική εξάσκηση, πηγάζουν από την ερευνητική εμπειρία και σχετίζονται με τα προβλήματα και τις προοπτικές της ελληνικής γεωργίας. Αποσκοπούν να καταστήσουν τους αποφοίτους του Ιδρύματος ικανούς για το ρόλο του Γεωπόνου, που είναι δάσκαλος και συμπαραστάτης του Αγρότη και σχεδιαστής της γεωργικής ανάπτυξης της χώρας, ενώ συμβάλλει με την έρευνά του στην επίλυση των προβλημάτων του αγροτικού χώρου και στην ορθολογική διαχείριση των φυσικών πόρων για την παραγωγή αγροτικών προϊόντων. Μέσα στα πλαίσια του ΓΠΑ θεραπεύεται η βασική και προσανατολισμένη έρευνα που αποσκοπεί στην ανάπτυξη της γεωπονικής επιστήμης και σε μια αυτοδύναμη ελληνική γεωργία προς το συμφέρον του αγροτικού πληθυσμού και γενικότερα του ελληνικού λαού"."
Σπουδές.
Εισαγωγή.
Η εισαγωγή των φοιτητών στο Γ.Π.Α. γίνεται με το σύστημα των Γενικών Πανελληνίων Εξετάσεων.
Διάρκεια.
Η διάρκεια σπουδών είναι πέντε ακαδημαϊκά έτη και περιλαμβάνουν:
Σχολές και τμήματα.
Το Γεωπονικό Πανεπιστήμιο Αθηνών αποτελείται από 6 σχολές και 14 τμήματα. Συγκεκριμένα:
Α. Σχολή Επιστημών των Φυτών
Β. Σχολή Επιστημών των Ζώων
Τμήμα Επιστήμης Φυτικής Παραγωγής.
Σκοπός του τμήματος αυτού είναι η εκπαίδευση και η δημιουργία στελεχών, που θα συμβάλλουν στην ανάπτυξη της γεωργίας στην Ελλάδα και θα αυξήσουν την ανταγωνιστικότητα της ελληνικής γεωργίας. Για την επίτευξη του σκοπού αυτού το τμήμα μεταδίδει γνώσεις αλλά και δημιουργεί καινούρια γνώση για την αύξηση της φυτικής παραγωγής με τρόπους που δεν δημιουργούν προβλήματα στο περιβάλλον και την υγεία του ανθρώπου. Στο Τμήμα Επιστήμης Φυτικής Παραγωγής φοιτούν περίπου 750 προπτυχιακοί ενεργοί φοιτητές, 40 μεταπτυχιακοί και 45 υποψήφιοι διδάκτορες.
Τμήμα Επιστήμης Ζωικής Παραγωγής και Υδατοκαλλιεργειών.
Το τμήμα αυτό παρέχει θεωρητική και πρακτική παιδεία σε θέματα Γενετικής Βελτίωσης, Εκτροφής και Διατροφής, τόσο των αγροτικών ζώων όσο και των υδρόβιων οργανισμών. Το πρόγραμμα σπουδών περιλαμβάνει σειρά μαθημάτων, που αφορούν σε θέματα Ανατομίας, Φυσιολογίας και Υγιεινής Αγροτικών Ζώων, Γενικής και Ειδικής Ζωοτεχνίας, Γενετικής Βελτίωσης, Φυσιολογίας Θρέψεως και εφαρμοσμένης Διατροφής των Ζώων, καθώς και Εφαρμοσμένης Υδροβιολογίας.
Τμήμα Αξιοποίησης Φυσικών Πόρων και Γεωργικής Μηχανικής.
Στόχος του τμήματος αυτού είναι η δημιουργία επιστημόνων που κατέχουν ουσιαστικές γνώσεις γεωπονίας σε συνδυασμό με τα ειδικά επιμέρους αντικείμενα που αναφέρονται στην ορθολογική διαχείριση των Φυσικών Πόρων και του Περιβάλλοντος, τις Γεωργικές Κατασκευές και τη Γεωργική Μηχανολογία. Ιδιαίτερα σημαντική είναι και η ερευνητική δραστηριότητα, η οποία εκτείνεται σε όλους τους επιστημονικούς τομείς που καλύπτουν τα Εργαστήρια, με ιδιαίτερη επίδοση στις τεχνολογίες αιχμής.
Τμήμα Επιστήμης Τροφίμων και Διατροφής του Ανθρώπου.
Αποστολή του τμήματος Επιστήμης και διατροφής του ανθρώπου είναι να καλλιεργεί και να προάγει την οικεία επιστήμη μέσω της διδασκαλίας και της έρευνας και να παρέχει στους φοιτητές του όλες τις γνώσεις και δεξιότητες που απαιτούνται προκειμένου να προδιαγράφουν και να εφαρμόζουν διαδικασίες αξιοποίησης φυσικών πρώτων υλών για την παραγωγή ασφαλών τροφίμων εγνωσμένης διατροφικής αξίας τα οποία θα ανταποκρίνονται στις διατροφικές ανάγκες του σύγχρονου ανθρώπου.
Ο κλάδος των τροφίμων Διατροφής Παρεμφερών Προϊόντων και ποτών είναι συνεχώς αναπτυσσόμενος στην Ελλάδα και διεθνώς. Η ανάγκη της παραγωγής, διακίνησης, επεξεργασίας και διάθεσης τροφίμων και ποτών, σύμφωνα με τους κανόνες ορθών γεωργικών και βιομηχανικών πρακτικών, δημιουργούν αυξημένη ζήτηση για εξειδικευμένο προσωπικό. Εξειδικευμένους επαγγελματίες που θα έχουν τις γνώσεις να σχεδιάζουν, να επιβλέπουν, να παρεμβαίνουν στην παραγωγή, καθώς και να ελέγχουν τα προϊόντα σε κάθε στάδιο της παραγωγικής διαδικασίας, έως και τη διάθεσή τους προς κατανάλωση στο Καταναλωτή. Ο ρόλος είναι η διασφάλιση παραγωγής προϊόντων, τα οποία πληρούν τις προδιαγραφές που επιβάλλονται τόσο από τη νομοθεσία όσο και από τα νέα δεδομένα που προκύπτουν από τη συνεχώς εξελισσόμενη επιστήμη της διατροφής.
Τμήμα Βιοτεχνολογίας.
Το τμήμα αυτό λειτουργεί από το 1989 (αρχικά σαν Τμήμα Γεωπονικής Βιοτεχνολογίας και από το 2013 πήρε τη σημερινή του ονομασία), και στοχεύει στην κατάρτιση επιστημόνων ικανών να μελετούν, ερευνούν και προάγουν τομείς της επιστήμης που αφορούν στη γενετική και τις εφαρμογές της, στη μοριακή βιολογία και τα κυκλώματα γονιδίων στη βιολογία βιοσυστημάτων, στην εξέλιξη και τη γενετική τροποποίηση για την κατανόηση της λειτουργίας και ανάπτυξης των οργανισμών, στη λειτουργική γονιδιωματική, τη δημιουργία και ανάλυση διαγονιδιακών οργανισμών (ΓΤΟ), στη διαχείριση του γενετικού υλικού της πρωτογενούς παραγωγής μέσω της τεχνολογίας ανασυνδυασμένου DNA, στις ομικές τεχνολογίες, τη συνθετική βιολογία και την κυτταρική μηχανική, στις βιοδιεργασίες και την ενζυμομηχανική, στη μελέτη ενζύμων και πρωτεϊνών και τις εφαρμογές τους στις βιοεπιστήμες και τη βιομηχανία, στη βιοενέργεια μέσω χρησιμοποίησης ‘πράσινων οργανισμών’, στη βιοφυσική και τη βιοπληροφορική για την κατανόηση της δομής και λειτουργίας των βιομορίων και βιοσυστημάτων, στη νανοτεχνολογία, τους βιοαισθητήρες, τα μικροηλεκτρονικά συστήματα και τις μοριακές τεχνικές ως μεθόδους ανάλυσης και διάγνωσης, στην επανορθωτική ιατρική μέσω βλαστοκυττάρων, στη φαρμακευτική βιοτεχνολογία και την παραγωγή βιοπροϊόντων από ‘κυτταρικά εργοστάσια’.
Τμήμα Αγροτικής Οικονομίας και Ανάπτυξης.
Το τμήμα αυτό προσφέρει την απαραίτητη επιστημονική εκπαίδευση θεωρητικού και πρακτικού χαρακτήρα, ώστε να καταστούν ικανοί οι φοιτητές του για την επιστημονική αντιμετώπιση πρώτιστα των οικονομικών αλλά και των κοινωνικών και περιβαλλοντικών διαστάσεων του εκσυγχρονισμού και της ανάπτυξης τόσο του γεωργικού τομέα σε εθνικό και ευρωπαϊκό επίπεδο, όσο και των αγροτικών περιοχών.
Στο τμήμα εισάγονται κάθε χρόνο περίπου 60-70 προπτυχιακοί και 40 μεταπτυχιακοί φοιτητές.
Βιβλιοθήκη Γεωπονικού Πανεπιστημίου Αθηνών.
Η βιβλιοθήκη και κέντρο πληροφόρησης του Γεωπονικού Πανεπιστημίου Αθηνών ιδρύθηκε το 1945 και απευθύνεται σε όλα τα μέλη που ανήκουν στο Πανεπιστήμιο (διδακτικό προσωπικό, σπουδαστές κ.λπ.) και στο ευρύ κοινό που την επισκέπτεται. Το 1977 εμπλουτίζεται με νέο υλικό, προσλαμβάνει εκπαιδευμένο προσωπικό και παρέχει τις πρώτες υπηρεσίες, μέχρι που το 1997 λειτουργεί πλέον σε σύγχρονο κτίριο και συμβάλει σημαντικά στο έργο του Πανεπιστημίου. Κύριος σκοπός της είναι να συγκεντρώνει και να διατηρεί συλλογές, να παρέχει σύγχρονες υπηρεσίες και πηγές πληροφόρησης που να ανταποκρίνονται στις πληροφοριακές ανάγκες των χρηστών της με στόχο την υποστήριξη των εκπαιδευτικών και ερευνητικών διαδικασιών τους. Παράλληλα παρακολουθεί εξελίξεις της Τεχνολογίας και βελτιώνει τις παρεχόμενες υπηρεσίες της, εμπλουτίζεται με νέες προσκτήσεις βάσει αναγκών και ελλείψεων και συνεργάζεται με άλλες βιβλιοθήκες.
Η συλλογή της καλύπτει τα μαθήματα που διδάσκονται στο Πανεπιστήμιο, βάσει των προγραμμάτων σπουδών και αποτελείται από βιβλία, χάρτες σε έντυπη και ψηφιακή μορφή, μεταπτυχιακές και διδακτορικές διατριβές του Πανεπιστημίου, έντυπα και ηλεκτρονικά περιοδικά, οπτικοακουστικό υλικό (CD-ROMS, DVDs κ.ά.) και στατιστικές εκδόσεις που περιλαμβάνουν έντυπο και ηλεκτρονικό υλικό με στατιστικά στοιχεία για τη Γεωπονική Επιστήμη.
Χάρτης.
Το Γεωπονικό Πανεπιστήμιο Αθηνών βρίσκεται στη δυτική Αττική, στην περιοχή του Βοτανικού, σε μια κατάφυτη έκταση τριακοσίων περίπου στρεμμάτων, εκατέρωθεν της Ιεράς Οδού, λίγα μόλις λεπτά από το κέντρο της Αθήνας, στην καρδιά του ιστορικού Ελαιώνα. Στα δεκαέξι συγκροτήματα που διαθέτει, στεγάζονται σαράντα ένα άρτια εξοπλισμένα εργαστήρια, σύγχρονη βιβλιοθήκη, αίθουσες ηλεκτρονικών υπολογιστών, υποδειγματικές γεωργικές εγκαταστάσεις (δενδροκομείο, αμπελώνας, αγρός με φυτικές συλλογές, ανθοκομείο, θερμοκήπια, βουστάσιο, προβατοστάσιο, πτηνοτροφείο, γαλακτοκομείο, δεξαμενές υδατοκαλλιεργειών, μονάδα παραγωγής κομπόστ, γεωργικό μουσείο, φοιτητική εστία, γυμναστήριο, γήπεδα αθλοπαιδιών κ.ά.
Το Πανεπιστήμιο συνδέεται συγκοινωνιακά με λεωφορεία στη στάση "Γεωπονική", η οποία βρίσκεται επί της Ιεράς Οδού, στη στάση "Γαρδένια", η οποία βρίσκεται επί της Λεωφόρου Αθηνών, καθώς και μέσω της Γραμμής 3 του Μετρό με τους σταθμούς «Κεραμεικός» και «Ελαιώνας».
Έμβλημα.
Έμβλημα του ιδρύματος αποτελεί η Δήμητρα, θεά της γεωργίας κατά την ελληνική μυθολογία.
Αρχειακό Υλικό.
Πολύτιμα έγγραφα, βιβλία, χειρόγραφα και πάσης φύσεως αρχειακό υλικό που αφορά στην Ιστορία και την εξέλιξη του ΓΠΑ, από την ίδρυσή του -το 1920- μέχρι σήμερα, φιλοξενούνται στο Ιστορικό Αρχείο του ΓΠΑ. Το υλικό αυτό αποτελεί σημαντική πηγή άντλησης πληροφοριών, σχετικά με το ρόλο και την προσφορά του Πανεπιστημίου στην οργάνωση και τον εκσυγχρονισμό της γεωργίας στη χώρα μας.
Παράλληλα, το Κέντρο Τεκμηρίωσης της Ιστορίας της Ελληνικής Γεωργίας φιλοδοξεί να αποτελέσει ένα πολύπλευρο κέντρο έρευνας, ιστορικού και κοινωνιολογικού χαρακτήρα, του αγροτικού χώρου.
Περιοδικό "Τριπτόλεμος".
Το περιοδικό εκδόθηκε για πρώτη φορά το 1994. Το όνομά του οφείλει στον μυθικό ήρωα που διέδωσε την καλλιέργεια των δημητριακών στον κόσμο των θνητών, μετά από εντολή της Δήμητρας, θεάς της Γεωργίας.
Ο Τριπτόλεμος δεν είναι ένα αμιγώς επιστημονικό περιοδικό, καθώς δεν δημοσιεύει πρωτότυπες επιστημονικές εργασίες, ως προϊόν ερευνητικής δουλειάς των μελών της Πανεπιστημιακής ή της ευρύτερης Γεωπονικής Επιστημονικής κοινότητας. Το περιοδικό φιλοξενεί άρθρα γενικού γεωπονικού ενδιαφέροντος, αλλά και άρθρα που καλύπτουν την επικαιρότητα, καθώς και πληροφορίες που σχετίζονται με τη ζωή και τις ευρύτερες (διδακτικές, επιστημονικές, πολιτιστικές, κοινωνικές, αθλητικές κ.α.) δραστηριότητες των μελών της Πανεπιστημιακής μας κοινότητας. Η συχνότητα έκδοσης του περιοδικού είναι δύο τεύχη το χρόνο και η πρόθεση της συντακτικής επιτροπής είναι να αυξηθεί σε τρία.

</doc>
<doc id="60241" url="https://el.wikipedia.org/wiki?curid=60241" title="Ημεροβίγλι Θήρας">
Ημεροβίγλι Θήρας

Το Ημεροβίγλι ή "Μεροβίγλι" είναι χωριό της Σαντορίνης που βρίσκεται 3 χιλιόμετρα βορειοδυτικά των Φηρών, στο υψηλότερο σημείο της καλδέρας, περίπου 300 μέτρα από την επιφάνεια της θάλασσας. Σύμφωνα με την απογραφή του 2001 έχει 467 κατοίκους. Ανήκει στο Τοπικό διαμέρισμα Ημεροβιγλίου του Δήμου Θήρας.
Έχει κηρυχθεί παραδοσιακός οικισμός και έχουν επιβληθεί ειδικοί όροι και περιορισμοί ως προς την δόμηση.
Το όνομα του είναι σύνθετο, από τις λέξεις "ημέρα" και "βίγλα" (Λατινικά "vigilare": "κάνω σκοπός") και πιθανότατα προέρχεται από την ύπαρξη εκεί, δηλαδή στην θέση του σημερινού οικισμού, "ημεροβιγλίου", δηλαδή μικρού πύργου που λειτουργούσε ως παρατηρητήριο ημέρας, καθώς η θέση του επέτρεπε την παρατήρηση όλου του χώρου και την έγκαιρη ειδοποίηση των κατοίκων του νησιού για την εμφάνιση πειρατών από την πλευρά του Έξω Γιαλού.
Το κάστρο του Σκάρου.
Το παλαιότερο κάστρο ή "Επάνω κάστρο" ή "Ρόκα" (βράχος) χτίστηκε στα ύστερα βυζαντινά χρόνια, από τον ενετό Ιάκωβο Βαρότση, στον οποίο παραχωρήθηκε η Σαντορίνη το 1207. Ο ίδιος και οι ευγενείς του το χρησιμοποιούσαν ως έδρα και κατοικία. Γύρω και κάτω από το Επάνω κάστρο οικοδομήθηκε ολόκληρος οικισμός, το "καστέλι" του Σκάρου, ένα από τα πέντε καστέλια της Σαντορίνης. Κύριο στοιχείο της δόμησης ήταν η σχεδόν καθολική χρήση της πέτρας. Στην είσοδο υπήρχε κινητή ξύλινη γέφυρα, από την βάση της οποίας ερείπια υπάρχουν ακόμα και σήμερα. Δεν αλώθηκε ποτέ σε όλη την διάρκεια της Ενετικής κυριαρχίας. Η εγκατάλειψη του Σκάρου ξεκίνησε στις αρχές του 17ου αιώνα. Υπέστη σοβαρές ζημιές από την έκρηξη του 1650 στο υποθαλάσσιο ηφαίστειο Κολούμπο και αργότερα από τον σεισμό του 1817, έτσι ώστε σήμερα σώζονται μόνο ελάχιστα ερείπια. Επιπρόσθετα, οι κάτοικοι, κατά την αποχώρηση τους από τον οικισμό, αφαιρούσαν και υλικά προκειμένου να τα χρησιμοποιήσουν για την κατασκευή των νέων τους κατοικιών σε άλλα μέρη του νησιού. Ο Σκάρος ήταν η πρωτεύουσα της Σαντορίνης μέχρι τον 18ο αιώνα και οι κάτοικοι του ονομάζονταν "καστρινοί". Η μόνη ακριβής εικόνα που υπάρχει για τον Σκάρο είναι σχέδιο με μολύβι, το οποίο ανήκει στην συλλογή του Thomas Hope και βρίσκεται στο Μουσείο Μπενάκη.
Ιερά Μονή Αγίου Νικολάου Ημεροβιγλίου Θήρας.
Ανάμεσα στο Φηροστεφάνι και στο Ημεροβίγλι υπάρχει η γυναικεία Μονή του Αγίου Νικολάου. Είναι αφιερωμένη στον Άγιο Νικόλαο, στον Άγιο Παντελεήμονα και στην Ζωοδόχο Πηγή.
Η Μονή ιδρύθηκε στις 6 Δεκεμβρίου του 1651, όταν η οικογένεια Γκύζη, μία από τις λίγες ορθόδοξες οικογένειες που έμεναν μέσα στο καστέλι του Σκάρου, με την άδεια του τότε Αρχιεπισκόπου Σαντορίνης, αποφάσισε να μετατρέψει σε γυναικεία μονή το ιδιόκτητο εκκλησάκι του Αγίου Νικολάου, το οποίο βρισκόταν μέσα στο καστέλι του Σκάρου. Η Μονή παρέμεινε στην θέση αυτή μέχρι το 1815. Στις 29 Δεκεμβρίου του 1815 δόθηκε άδεια από τον Πατριάρχη Κωνσταντινουπόλεως Κύριλλο ΣΤ΄ να οικοδομηθεί νέα Μονή στην θέση που βρίσκεται σήμερα, όπου υπήρχε μικρός ναός της Ζωοδόχου Πηγής. Η κατασκευή της Μονής, λόγω οικονομικών δυσχερειών παρατάθηκε μέχρι το 1820. Στο ενδιάμεσο διάστημα 1815-1820 οι καλόγριες είχαν μεταφερθεί σε γυναικεία Μονή που βρισκόταν στο καστέλι του Πύργου. Η Μονή περιήλθε στο Ελληνικό κράτος το 1849 με απόφραση του Αρείου Πάγου.
Στην Μονή υπάρχει σημαντική βυζαντινή εικόνα του Αγίου Νικολάου και όμορφο ξυλόγλυπτο τέμπλο.
Εκκλησίες.
Στο Ημεροβίγλι, όπως και σε ολόκληρη την Σαντορίνη, υπάρχουν πάρα πολλές εκκλησίες και εκκλησάκια. Χαρακτηριστικά είναι το παρεκκλήσι Θεοσκέπαστη, χτισμένο στην άκρη ενός βράχου, στο μπροστινό μέρος του Σκάρου, με θέα στην καλδέρα, για το οποίο έχει γράψει διήγημα ο Ηλίας Βενέζης, και η Παναγία η Μαλτέζα ή "Ναός των Εισοδίων της Θεοτόκου", η οποία πήρε το όνομά της από εικόνα που βρέθηκε στη θάλασσα κοντά στην Μάλτα. Σύμφωνα με την παράδοση, σε ένα ταξίδι από τη Σαντορίνη στην Μάλτα, για μεταφορά βινσάντο, ο Μεροβιγλιανός καπετάνιος Θεόδωρος Μπορλής, σπρωγμένος από όνειρο με την Παναγία, μάζεψε την εικόνα Της από την θάλασσα και την έφερε στο Ημεροβίγλι όπου και έκτισε την εκκλησία προς χάρη Της. Το ξυλόγλυπτο τέμπλο της έχει παραστάσεις από την Παλαιά Διαθήκη. Η αρχική εκκλησία της Παναγίας της Μαλτέζας ήταν του 19ου αιώνα μ.Χ., καταστράφηκε, όμως, με τον σεισμό του 1956 και στην θέση της οικοδομήθηκε νέος ναός.
Στο μονοπάτι για τα ερείπια του κάστρου του Σκάρου υπάρχει το παρεκκλήσι Άγιος Ιωάννης ο Αποκεφαλισθείς ή "Κατηφόρης", επειδή βρίσκεται στον κατήφορο του μονοπατιού. Το παρεκκλήσι αυτό ανακατασκευάστηκε το 1966 και εορτάζει στις 29 Αυγούστου.

</doc>
<doc id="60243" url="https://el.wikipedia.org/wiki?curid=60243" title="Σελλάς Μεσσηνίας">
Σελλάς Μεσσηνίας

Ο Σελλάς αναφερόμενος παλαιότερα και ως το Σελά ή το Σελλά, είναι ορεινός οικισμός κοντά στο Ραπτόπουλο και υπάγεται διοικητικά στον Δήμο Τριφυλίας, του Νομού Μεσσηνίας.
Τοποθεσία.
Ο "Σελλάς" βρίσκεται περίπου 19 χιλιόμετρα προς τα νοτιοανατολικά της Κυπαρισσίας στη διαδρομή που ξεκινά από αυτήν και συνεχίζει προς το χωριό του Σελλά, μέσω των χωριών Μπλεμενιάνων, Βρυσών, Καρβουνίου, Μουριατάδας και τον λόφο «Ελληνικό», όπου είναι ο "Αρχαιολογικός χώρος της Μουριατάδας". Κατόπιν ο ταξιδιώτης–επισκέπτης εισέρχεται στο λεκανοπέδιο της περιοχής της Τριπύλης και ακολουθεί τον δρόμο που ανηφορίζει προς το Σελλά. Το χωριό είναι σε υψόμετρο 496 μέτρα και απέχει 19 περίπου χιλιόμετρα από τις ακτές του Ιονίου Πελάγους. Από το Ραπτόπουλο ο Σελλάς απέχει περίπου 12 χιλιόμετρα.
Ιστορία.
Ονομασία.
Η περιοχή του οικισμού, κατά την αρχαιότητα, ήταν τμήμα του βασιλείου του Νέστορα, της αρχαίας Πύλου. Το ίδιο το χωριό, έχει μακρόχρονη ιστορία που ακολουθεί την ιστορία της Τριφυλίας και της ευρύτερης περιοχής της Τριπύλης. Σύμφωνα με την επίσημη εκδοχή του Δήμου τριφυλίας, το χωριό χτίστηκε, πιθανώς γύρω στα 1350 με 1400, με την μορφή που έχει ως σήμερα. Υπάρχουν, σύμφωνα με την τοπική παράδοση, τέσσερις εκδοχές σχετικά με την ονομασία του χωριού: Με βάση την πρώτη εκδοχή, στη διάρκεια της Τουρκοκρατίας, καθώς ο αγάς που το διαφέντευε, ο Αγάς Καραλής, κυκλοφορούσε στην περιοχή με ένα σελωμένο άλογο και όλοι έλεγαν «Πάμε στου «σελλά» το χωριό», έμεινε η αναφορά "Σελλάς". Προηγουμένως το χωριό ίσως ονομαζόταν "Ράντου". Το όνομά του, ο Καραλής, το έδωσε στ’ αλώνια, ανατολικά του χωριού, δηλαδή την τοποθεσία "Καραλή", κοντά στο σημερινό υδραγωγείο και δίπλα από το ερειπωμένο σπίτι του Κανασουλέα - «στ’ αλώνια του Καραλή», εκεί όπου οι Σελλαίοι αλώνιζαν τα γεννήματά τους. Σύμφωνα με την δεύτερη εκδοχή η ονομασία "Σελλά", προήλθε από το ποτάμι του νερόμυλου, που αναφέρεται σε χάρτη ως ο ποταμός "Σελλάς", αλλά πιθανώς δεν ανταποκρίνεται στην πραγματικότητα καθώς δεν προκύπτει ότι το χωριό λεγόταν «ο Σελλάς» (αναφορές σε δημόσια έγγραφα, ιστορικές μαρτυρίες, αφηγήσεις παλαιοτέρων κλπ.). Αντίθετα, υπάρχουν πλείστες καταγραφές, που αναφέρουν το χωριό ως «το Σελά» ή «το Σελλά» (με ένα ή με δύο λάμδα). Σύμφωνα με την τρίτη εκδοχή η ονομασία προήλθε από τη σλαβική λέξη "Σελλό", που στα Σλαβικά σημαίνει «χωριό», πιθανώς κατά την κάθοδο των Σλάβων στην Πελοπόννησο, περί το 760, και ίσως η εκδοχή αυτή να επιβεβαιώνει ότι το Σελλά είναι χρονικά παλαιότερο χωριό, απ’ ότι αναφέρεται ως σήμερα. Τέλος, η τέταρτη εκδοχή πιθανολογεί ότι η ονομασία προέρχεται από την τοποθεσία "Σιλέζα" ή "Σελέζα" ή "Σουλιέζα", που στα Αρβανίτικα σημαίνει «μεγάλο χωριό» ή «κεφαλοχώρι» (πρόκειται για τη σημερινή τοποθεσία "Σιλέζα", όπου βρίσκεται και η "Βρύση Σιλέζα του Σελλά").
Ενετοκρατία.
Την εποχή της Ενετοκρατίας αναφερόταν ως το "Σελά" (Sela). Ο οικισμός αναφέρεται επίσης σε διάφορες απογραφές των Βενετών Προνοητών της Γαληνοτάτης Δημοκρατίας της Βενετίας, οι οποίες έγιναν στο χρονικό διάστημα της τριακονταετίας (1683/84-1715), κατά την οποία οι Βενετοί κατείχαν την Πελοπόννησο. Το "Σελά" (Sela), ανήκε, το 1689, σύμφωνα με την απογραφή Corner, στην επαρχία της Αρκαδίας (ή Αρκαδιάς, δηλαδή την περιοχή της σημερινής Κυπαρισσίας), η οποία ήταν μια από τις 4 επαρχίες, στις οποίες χωριζόταν τότε το διαμέρισμα της Μεθώνης (επαρχία Φαναριού, επαρχία Αρκαδιάς, επαρχία Ναβαρίνου και επαρχία Μεθώνης). Το "Σελλά", αναφερόταν ως "Sella", στην απογραφή Grimani του 1700 και την απογραφή Pacifico/Alberghetti του 1704.
Νεότερη ιστορία.
Ο Σελλάς συμετείχε στον αγώνα των Ελλήνων εναντίον των Τούρκων τα χρόνια της επανάστασης. Υπάρχουν μάλιστα 7 υπεραιωνόβια δέντρα, τα περισσότερα από κάθε άλλο μέρος της Πελοποννήσου, που θα σημανθούν με το ειδικό μεταλλικό επετειακό λογότυπο «1821 - 2021: Δίκτυο Αιωνόβιων Δέντρων Ελληνικής Επανάστασης» καθώς αποτελούν αυτόπτες μάρτυρες των μαχών της επανάστασης, τα οποία είναι τα εξής:
Στον προαύλιο χώρο της Ιεράς Μονής Αγίου Νικήτα υπάρχουν 2 υπεραιωνόβιες βελανιδιές που χρονολογούνται στα 400 χρόνια περίπου. Τα χρόνια της επανάστασης, οι Σελλαίοι μαχητές γονάτισαν κάτω από τις 2 βελανιδιές και προσευχήθηκαν όλοι μαζί στον προστάτη του χωριού Άγιο Νικήτα προκειμένου να τους βοηθήσει να αντιμετωπίσουν το Τουρκικό απόσπασμα του Ιμπραήμ που ερχόταν μετά την καύση του χωριού Αετός Τριφυλλίας, με προορισμό το Μανιάκι. Στη μάχη που έγινε στην μονή του Άγιου Νικήτα ανήμερα της εορτής του, στις 15/9/1827, οι Σελλαίοι πολεμιστές διασκόρπισαν και διαμέλισαν τους Τούρκους. Τότε, ένα μέρος του διαμελισμένου Τουρκικού στρατεύματος συγκεντρώθηκε στον πλάτανο του «Καμπίλια» που χρονολογείται στα 700 χρόνια περίπου και βρίσκεται στην θέση «Κέρκιζα» στο Σελλά, 500 μέτρα από το σημείο της μάχης, ενώ το υπόλοιπο στράτευμα κατάφερε να συσπειρωθεί στον πλάτανο του «Τσοπάνη» στη θέση «Συμπόσι» που χρονολογείται στα 500 χρόνια περίπου και βρίσκεται στα 1800 μέτρα από τη μονή. Η μάχη αυτή είχε ιστορική σημασία γιατί οι Σελλαίοι πολεμιστές καθυστέρησαν πολύ τους Τούρκους με αποτέλεσμα να δοθεί ο απαιτούμενος χρόνος στους άνδρες των 10 χωριών της Τριπύλης να ταμπουρωθούν στο χωριό Λυκουδέσι, να νικήσουν τους Τούρκους και να απελευθερώσουν τους ομήρους και τα αιγοπρόβατα του Αετού που προορίζονταν για την τροφοδοσία των Τούρκικων στρατευμάτων.
Σε απόσταση 80 μέτρων από το Κοιμητήριο του Σελλά υπάρχουν 3 βελανιδιές που χρονολογούνται στα 250 χρόνια περίπου. Κατά τη διάρκεια της Ελληνικής Επανάστασης του 1821, ο αρχηγός του χωριού ο Παπά Διονύσης συγκέντρωνε κάτω από αυτά τα δέντρα τους Σελλαίους μαχητές, τους έδινε συμβουλές και οδηγίες πριν ξεκινήσουν όλοι μαζί για τα πεδία των μαχών (Δερβενάκια, Τριπολιτσά, Άργος, Μεσσηνιακά φρούρια, Μανιάκι, Λάλα κτλ). 
Αργότερα, το χωριό αναφερόταν τον 19ο αιώνα ως "Lela" σύμφωνα με τον Pouqueville το 1815 και "Sela" σύμφωνα με την απογραφή του 1829, που έγινε από την «επιστημονική αποστολή του Μοριά» (Mission scientifique de Morée), η οποία ήταν τμήμα της γαλλικής αποστολής με την ονομασία Εκστρατεία του Μοριά ("Expédition de Morée"), η οποία ήταν αποστολή εκστρατευτικού σώματος 13.000 - 15.000 ανδρών, υπό την αρχηγία του Νικολάου - Ιωσήφ Μαιζώνος στην Πελοπόννησο, μεταξύ των ετών 1828 και 1833. Το "Σελά" προσαρτήθηκε το 1835, στον παλαιό Δήμο Τριπύλης, ο οποίος είχε ως έδρα αρχικά τον οικισμό Ραυτόπουλον. Το 1840 το "Σελά" ορίζεται αυτό ως έδρα του δήμου Τριπύλης και παρέμεινε ως το 1843, όταν μεταφέρεται η έδρα του δήμου στον οικισμό της "Σαρακινάδας" (ή "Σαρακηνάδας", σήμερα το Κρυονέρι, της δημοτικής ενότητας Αετού). Το 1853 το "Σελά" αναφέρεται, στον β΄ τόμο των «Ελληνικών» του Ιάκωβου Ρίζου Ραγκαβή ως πρώην έδρα του Δήμου Τριπύλης της Επαρχίας Τριφυλίας με πληθυσμό 227 κατοίκων, με βάση την απογραφή του 1851. Ως έδρα του δήμου τότε αναφερόταν η "Σαρακινάδα". Σύμφωνα με την απογραφή του 1861 το "Σελά" ήταν και πάλι τότε έδρα του δήμου με 279 κατοίκους. Λίγο αργότερα η έδρα του δήμου μεταφέρεται και πάλι στην "Σαρακινάδα", ενώ το 1876 μεταφέρεται από αυτήν στον οικισμό "Ραυτόπουλον", όπως επιβεβαιώνεται και από την απογραφή του 1879. Το "Ραυτόπουλον" παρέμεινε έδρα του παλαιού Δήμου Τριπύλης ως το 1912, που αυτός καταργήθηκε. Το 1899 το "Σελά" μεταφέρεται από το Νομό Μεσσηνίας και υπάγεται στον Νομό Τριφυλίας, για μια περίπου δεκαετία, ως το 1909, που επανέρχεται ξανά στον Νομό Μεσσηνίας, ως οικισμός της Επαρχίας Τριφυλίας. Το 1912 το "Σελά" γίνεται έδρα στην "Κοινότητα Σελά", στην οποία προσαρτάται και ο οικισμός "Λεσοβίτι" (σήμερα το Άνυδρον). Από το 1940, η κοινότητα αναγράφεται επίσημα, ως "Κοινότητα Σελλά" και το χωριό ως ο "Σελλάς". Ο "Σελλάς" παρέμεινε έδρα της ομώνυμης κοινότητας, από το 1912 ως το 1997, όταν τότε, στα πλαίσια των αλλαγών που επήλθαν στη τοπική αυτοδιοίκηση, μέσω του σχεδίου «Καποδίστριας», αυτός και το Άνυδρον υπήχθησαν στην κατηργημένη Κοινότητα Τριπύλας, ως το 2010. Η "Κοινότητα Τριπύλας" μετονομάσθηκε επίσημα, το 2006, σε "Κοινότητας Τριπύλης" και καταργήθηκε στα τέλη του 2010. Από το 2011, μετά τις νέες αλλαγές του σχεδίου «Καλλικράτης» ο Σελλάς ανήκει πλέον στον νέο Δήμο Τριφυλίας. Ο δήμος αυτός, συστάθηκε με το Πρόγραμμα Καλλικράτης με την συνένωση των προϋπαρχόντων δήμων Αετού, Αυλώνος, Γαργαλιάνων, Κυπαρισσίας, Φιλιατρών και την κοινότητα Τριπύλας. Ο Σελλάς σήμερα είναι η έδρα στην "Τοπική Κοινότητα του Σελλά" του "Δήμου Τριφυλίας", στην οποία υπάγεται και ο οικισμός του Άνυδρου.
Κάτοικοι.
Ο οικισμός, με βάση την απογραφή του 2011, έχει 74 μόνιμους κατοίκους, οι οποίοι απασχολούνται με την κτηνοτροφία, καθώς και σε διάφορες αγροτικές εργασίες.
Κτίρια - εκδηλώσεις - αξιοθέατα.
Εκτός από τα παραδοσιακά πετρόκτιστα σπίτια υπάρχει η κεντρική εκκλησία του χωριού, η οποία είναι Ιερος Ναος "Αγίας Τριάδας" και η εκκλησία της "Κοίμησης της Θεοτόκου", που χτίστηκε στα μέσα του 19ου αιώνα, στην τοποθεσία Πέρα Ρούγα, με εξαιρετική αμφιθεατρική θέα σε όλο το χωριό, η οποία γιορτάζει τον Δεκαπενταύγουστο και γίνεται τότε το πανηγύρι του χωριού. Επίσης, η εκκλησία της "Ανάληψης" στο κοιμητήριο του χωριού, το εκκλησάκι του "Άη-Γιάννη του Προδρόμου", στην τοποθεσία "Αμπέλια" και το εκκλησάκι της "Αγίας Παρασκευής", στην είσοδο του χωριού. Σημαντική δραστηριότητα στα πολιτιστικά δρώμενα του χωριού έχει και ο «Σύλλογος Απανταχού Σελλαίων Τριφυλίας "Η Αγία Τριάς"», ο οποίος υποστηρίζει την λειτουργία του Πολιτιστικού Κέντρου του χωριού. Στο ίδιο κτίριο, αυτό του παλαιού Δημοτικού Σχολείου, στεγάζεται και το "Κέντρο Εξυπηρέτησης Πολιτών" (ΚΕΠ) του χωριού.
Τα ιστορικά κτίρια, η βιοποικιλότητα της περιοχής με δρυς και πεύκα καθώς και το Σελλαίικο ποτάμι που ξεκινάει από το βουνό επάνω από το χωριό και εκβάλλει στο Ιόνιο πέλαγος, καθιστούν την περιοχή αγαπημένο προορισμό πεζοπορικών και ορειβατικών συλλόγων.Ιερά Μονή Αγίου Νικήτα Σελλά
Στην κορυφή του βουνού "Άη-Λιάς", κοντά στο χωριό, βρίσκεται επίσης το ιστορικό μοναστήρι του "Άη-Νικήτα", στο οποίο εορτάζεται ο Άγιος Νικήτας ο Γότθος (εορτασμός 15 Σεπτεμβρίου),το οποίο χρονολογείται από τον 16ο αιώνα (1593-1610) και περιλαμβάνεται στον κατάλογο των κηρυγμένων αρχαιολογικών χωρών και μνημείων της Ελλάδας του Υπουργείου Πολιτισμού. Η διαδρομή από το χωριό μέχρι το μοναστήρι, το οποίο βρίσκεται σε υψόμετρο 850 μέτρα, περνάει μέσα από το εξαιρετικής ομορφιάς δάσος με ακακίες, βελανιδιές και πηγές με τρεχούμενα νερά. Η πεζοπορική διαδρομή από το χωριό Σελλάς μέχρι τη Μονή του Άγιου Νικήτα που παρέμεινε κλειστή για πάνω από 40 χρόνια, εγκαινιάστηκε το 2020 από τον Σύλλογο Πεζοπόρων Ορειβατών Καλαμάτας Σ.Π.Ο.Κ. ΕΥΚΛΗΣ. 
Λαογραφικό Μουσείο Σελλά.
Στο Σελλά έχει την έδρα του και το "Λαογραφικό Μουσείο Σελλά", που ιδρύθηκε το 2006 και στο οποίο υπάρχουν παλαιά αγροτικά εργαλεία, είδη υφαντικής και οικοτεχνίας, καθώς και παραδοσιακά υφαντά, ενδύματα και κεντήματα και διάφορα άλλα αντικείμενα της καθημερινής ζωής και δράσης της τοπικής κοινωνίας, όπως αυτή διεξαγόταν σε παλαιότερες εποχές.
Πάρκο Τριπύλης.
Σημαντικό αξιοθέατο για την περιοχή του χωριού είναι και το "Πάρκο Τριπύλης", που βρίσκεται περίπου 200 μέτρα πάνω από τη "Γέφυρα του Σελλά" και είναι πλούσιο σε καρυδιές, ροδιές, καστανιές, συκιές, μπουρνελιές, κερασιές. Εκεί ο επισκέπτης μπορεί να ψαρέψει, να κολυμπήσει και να κάνει πικ νικ στο κιόσκι, να να δει τον παλιο νερομυλο του Αργύρη που χτίστηκε τον 19ο αιώνα και να περπατήσει στα παραποτάμια μονοπάτια του σημαντικού σε βιοποικιλότητα "Σελλαίικου ποταμού".1821-2021: Δίκτυο Αιωνόβιων Δέντρων Ελληνικής Επανάστασης
Στην Τοπική Κοινότητα Σελλά υπάρχουν υπεραιωνόβια δέντρα, που σχετίζονται με την Ελληνική Επανάσταση και αποτελούν σύμβολο σοφίας, μακροζωίας, Ιερότητας και γενναιότητας.
Ειδικότερα:
1.    Στον προαύλιο χώρο της Ιστορικής Ιεράς Μονής Αγίου Νικήτα Σελλά, που έχει χαρακτηρισθεί ως ΜΝΗΜΕΙΟ με απόφαση του Υπουργείου Πολιτισμού, υπάρχουν δύο (2) μεγάλα δένδρα «Αριές», τα οποία προϋπήρχαν προ του έτους 1593 που κτίσθηκε η Μονή.
2.    Στη θέση «Κερσίζα» σώζεται μέχρι σήμερα «Ο πλάτανος του Καμπύλια» που χρονολογείται στα 700 χρόνια περίπου.
3.    Στη Θέση «Συμπόσι» υπάρχει «Ο πλάτανος του τσοπάνη» που χρονολογείται στα 500 χρόνια περίπου.
4.    Σε απόσταση 80 μέτρα από το Κοιμητήριο του χωριού μας, επίσης υπάρχουν 3 δένδρα, τα οποία χρονολογούνται περισσότερο από 250 χρόνια.

</doc>
<doc id="60248" url="https://el.wikipedia.org/wiki?curid=60248" title="Διάδρομος αεροδρομίου">
Διάδρομος αεροδρομίου

Διάδρομος (αγγλικά: Runway) είναι η καθορισμένη ορθογώνια περιοχή που βρίσκεται σε ένα αεροδρόμιο και η οποία προορίζεται για τις προσγειώσεις και απογειώσεις των αεροσκαφών. Ο διάδρομος είναι η κυριότερη και η χαρακτηριστικότερη υποδομή και του πιο υποτυπώδους πολιτικού ή στρατιωτικού αεροδρομίου, εν χρήσει. Συχνά, χρησιμοποιείται λανθασμένα ο όρος "αεροδιάδρομος", ο οποίος δεν είναι ταυτόσημος με το διάδρομο, καθώς ο αεροδιάδρομος αποτελεί μέρος του εναέριου χώρου (air space), μέσα στον οποίο μπορούν να ίπτανται αεροσκάφη. Η λέξη διάδρομος συναντάται επίσης στην αεροπορική ορολογία και ως διάδρομος προσγείωσης/απογείωσης.
Ο άξονας του διαδρόμου είναι κατά το δυνατόν ευθύγραμμος, ενώ η επιφάνεια των διαδρόμων είναι κατά το δυνατόν επίπεδη (χωρίς ανωφέρειες και κατωφέρειες) και, κατά κανόνα, καλυμμένη με άσφαλτο ή τσιμέντο, το οποίο αντέχει αεροσκάφη μεγαλύτερου βάρους. Σε μικρά αεροδρόμια -γενικής αεροπορίας- είναι δυνατόν να είναι και χωμάτινοι ή με γρασίδι (airfield). Για περισσότερες τεχνικές λεπτομέρειες χαρακτηρισμού των επιφανειών των διαδρόμων, βλέπε "Αριθμός Ταξινόμησης οδοστρώματος - PCN".
Εξοπλισμός διαδρόμων.
Ανάλογα με τον εξοπλισμό, που φέρει κάθε διάδρομος, διακρίνονται σε τρεις κατηγορίες: οπτικής προσέγγισης, ενόργανης προσέγγισης άνευ ακριβείας και ενόργανης προσέγγισης μετ' ακριβείας.
Οπτική προσέγγιση.
Οι οπτικοί διάδρομοι χρησιμοποιούνται σε μικρά αεροδρόμια, που είναι συνήθως καλυμμένα με γρασίδι, χαλίκι, πάγο, άσφαλτο ή τσιμέντο. Αν και ως επί το πλείστον δεν υπάρχει σήμανση σε οπτικούς διαδρόμους, είναι δυνατόν να υπάρχουν σημάνσεις κατωφλίων, αναγνωριστικά και κεντρική γραμμή. Επιπροσθέτως, δεν παρέχουν ενόργανες διαδικασίες προσγείωσης. Οι πιλότοι θα πρέπει να είναι σε θέση να βλέπουν τον διάδρομο, που πρόκειται να χρησιμοποιήσουν. Επίσης, επειδή μάλλον δεν υπάρχει η δυνατότητα ασύρματης επικοινωνίας με το έδαφος, οι πιλότοι θα πρέπει να νοιώθουν αυτοδύναμοι.
Ενόργανη προσέγγιση άνευ ακριβείας.
Οι διάδρομοι ενόργανης προσέγγισης άνευ ακριβείας απαντώνται σε αεροδρόμια μικρού έως μεσαίου μεγέθους. Αυτοί οι διάδρομοι, αναλόγως την επιφάνειά τους, ενδέχεται να έχουν σήμανση κατωφλίων, αναγνωριστικών, κεντρικής γραμμής και κάποιες φορές ένα σημάδι στα 300 m (1.000 πόδες), γνωστό ως σημείο στόχευσης, ή κάποιες άλλες φορές ένα σημάδι στα 500 m (1.500 πόδες). Οι διάδρομοι αυτοί, παρέχουν επίσης καθοδήγηση οριζόντιας θέσης σε αεροπλάνα με ενόργανη προσέγγιση μέσω μη-κατεθυντικού ραδιοφάρου (beacon), μέσω Πανκατευθυντικού (προς κάθε κατεύθυνση) Αεροναυτιλιακού Ραδιοφάρου (VHF Omnidirectional Range - VOR) ή μέσω του Παγκόσμιου Συστήματος Στιγματοθέτησης (Global Positioning System - GPS) κ.ά.
Ενόργανη προσέγγιση μετ' ακριβείας.
Οι διάδρομοι ενόργανης προσέγγισης μετ' ακριβείας απαντώνται σε αεροδρόμια μεσαίου έως μεγάλου μεγέθους. Περιλαμβάνει διαδρόμους ακινητοποίησης (stopway) -προαιρετικά για αεροδρόμια, που διαχειρίζονται αεροσκάφη-jet-, κατώφλια, αναγνωριστικά, κεντρική γραμμή, σημείο στόχευσης και σημάδια ζώνης επαφής τροχών στα 500 πόδες (152 m), 1.000 πόδες (305 m)/1.500 πόδες (457 m), 2.000 πόδες (610 m), 2.500 πόδες (762 m), and 3.000 πόδες (914 m). Οι διάδρομοι ακριβείας παρέχουν και οριζόντια και κατακόρυφη καθοδήγηση για ενόργανες προσεγγίσεις.
Συστήματα ασφαλείας διαδρόμων.
Οι ασφαλτοστρωμένοι ή τσιμεντένιοι διάδρομοι έχουν, συνήθως, εγκατεστημένο σύστημα απορροής υδάτων, ώστε να απομακρύνεται γρηγορότερα το νερό από την επιφάνεια τους, ελαχιστοποιώντας τον κίνδυνο υδρολίσθησης, κάνοντας έτσι τις επιχειρήσεις (προσγείωση/απογείωση) πιο ασφαλείς εν καιρώ καταρρακτωδών βροχών. Πρόκειται για μικρά αυλάκια, που σκάβονται κατά πλάτος του διαδρόμου ανά τακτά διαστήματα σε όλο το μήκος του διαδρόμου. Τα αυλάκια συγκεντρώνουν το νερό και το οδηγούν σε φαρδιά χαντάκια, που κείτονται εκατέρωθεν του διαδρόμου.
Ονομασία διαδρόμων.
Σε ένα αεροδρόμιο, κάθε διάδρομος προσγείωσης-απογείωσης είναι ονομαστικά καταγεγραμμένος και μοναδικά προσδιορισμένος, έτσι ώστε να αναγνωρίζεται από πιλότους και ελεγκτές του Πύργου Ελέγχου.
Ο κάθε διάδρομος συνήθως φέρει στις δύο άκρες του από έναν διψήφιο αριθμό αναγνώρισης, από το 01 μέχρι το 36. Αυτοί οι αριθμοί αντιστοιχούν, γενικά, με τα δύο πρώτα ψηφία του τριψήφιου αζιμουθιακού προσανατολισμού του διαδρόμου σε σχέση με τον μαγνητικό βορρά (από 000 έως 359 μοίρες) με στρογγυλοποίηση 10 μοιρών. Ο αζιμουθιακός προσανατολισμός, ταυτίζεται με την πορεία, που ακολουθεί ένα αεροσκάφος, καθώς προσεγγίζει στην συγκεκριμένη άκρη του διαδρόμου.
Έτσι, αν ένας διάδρομος είναι προσανατολισμένος ακριβώς στη διεύθυνση Ανατολής-Δύσης, θα φέρει στη δυτική του άκρη τον αριθμό 09 (τα δύο πρώτα ψηφία της κατεύθυνσης 090) και στην ανατολική άκρη, τον αριθμό 27 (τα δύο πρώτα ψηφία του 270). Ενώ, αν ο διάδρομος είναι προσανατολισμένος ακριβώς στη διεύθυνση Βορρά-Νότου, θα φέρει στη βόρεια άκρη τον αριθμό 360 (τα δύο πρώτα ψηφία της κατεύθυνσης 360 = 000) και στην νότια άκρη, τον αριθμό 18 (τα δύο πρώτα ψηφία του 180).
Ένας διάδρομος χρησιμοποιείται κανονικά και προς τις δύο κατευθύνσεις, γι' αυτό έχει διαφορετικό αριθμό αναγνώρισης σε κάθε κατεύθυνση. Για παράδειγμα, ο "διάδρομος 33" (τα δύο πρώτα ψηφία της κατεύθυνσης 330) είναι η μια κατεύθυνση, ενώ ο "διάδρομος 15" (τα δύο πρώτα ψηφία της κατεύθυνσης 150) είναι η άλλη κατεύθυνση του ίδιου διαδρόμου. Τότε ο διάδρομος, συνολικά, αναφέρεται ως 15/33. Πάντοτε, οι δυο αριθμοί αναγνώρισης διαφέρουν κατά 18, που αντιστοιχεί στις 180° (ευθεία γωνία), που σχηματίζουν οι δύο αντίθετες άκρες κάθε διαδρόμου.
Αν υπάρχουν πλέον του ενός διάδρομοι προσανατολισμένοι στην ίδια διεύθυνση (παράλληλοι διάδρομοι), με ταυτόσημους αριθμούς, απαιτούνται επιπλέον διακριτικά στοιχεία αναγνώρισης, για την αποφυγή σύγχυσης και φυσικά ενδεχόμενων ατυχημάτων. Έτσι, στην περίπτωση δύο παράλληλων διαδρόμων, κάθε διάδρομος ταυτοποιείται επισυνάπτοντας στον αριθμό αναγνώρισης το γράμμα L (Left) ή R (Right), εννοώντας τον αριστερό ή τον δεξί διάδρομο αντίστοιχα, όπως φαίνεται κατά την προσέγγισή του. Αν υπάρχει και τρίτος παράλληλος διάδρομος, τότε οι ακραίοι ταυτοποιούνται όπως πριν, ενώ ο κεντρικός ταυτοποιείται με την επισύναψη του γράμματος C (Center) στον αριθμό αναγνώρισής του. Για παράδειγμα, ένα αεροδρόμιο έχει τρεις παράλληλους διαδρόμους: τον 15L, 15C και 15R. Από την αντίθετη κατεύθυνση, ο αριστερός διάδρομος γίνεται δεξιός και αντίστροφα, ενώ ο κεντρικός διάδρομος (αν υπάρχει) παραμένει κεντρικός. Στο παραπάνω παράδειγμα: (15+18=) 33L, 33C και 33R. Συνολικά, υπάρχουν τρεις διάδρομοι: ο 15L/33R, ο 15C/33C και ο 15R/33L.
Σε μεγάλα αεροδρόμια με τέσσερις ή περισσότερους παράλληλους διαδρόμους (τυπικά παραδείγματα τα αεροδρόμια του Los Angeles, του Detroit Metropolitan Wayne County, του Hartsfield-Jackson της Atlanta, του Denver, του Dallas-Fort Worth και του Orlando), οι αριθμοί αναγνώρισης ορισμένων διαδρόμων μετατοπίζονται κατά 1 (δηλαδή κατά 10 μοίρες), ώστε να αποφευχθεί η σύγχυση ή αμφιβολία στην αναφορά ενός εκ των διαδρόμων τους. Για παράδειγμα το αεροδρόμιο του Los Angeles έχει τέσσερις παράλληλους διαδρόμους με αζιμουθιακή απόκλιση 69 περίπου μοιρών και αναγνωριστικά: 6L, 6R, 7L και 7R. Επίσης, στο Διεθνές Αεροδρόμιο του Dallas/Fort Worth υπάρχουν πέντε παράλληλοι διάδρομοι προσανατολισμένοι όλοι στις 175,4 μοίρες και αναγνωριστικά: 17L, 17C, 17R, 18L και 18R.
Υπάρχουν περιπτώσεις, στις οποίες ένα αεροδρόμιο έχει μόνο τρις παράλληλους διαδρόμους και να χρησιμοποιούν διαφορετικούς αριθμούς αναγνώρισης. Ένα τέτοιο παράδειγμα ήταν ο καινούριος τρίτος παράλληλος διάδρομος, που λειτούργησε το 2000, και βρισκόταν νότια του παλαιότερου 8R/26L και στο Διεθνές Αεροδρόμιο του Phoenix, Sky Harbor. Αντί να μετονομαστεί ο νέος διάδρομος σε 8R/26L, προκαλώντας σύγχυση με αναγνωριστικά του παλαιού διαδρόμου, προτιμήθηκε ο νέος διάδρομος να ονομαστεί 7R/25L, ενώ ο πρώην 8R/26L έγινε 7L/25R και ο πρώην 8L/26R έγινε απλά 8/26.
Στις επικοινωνίες μεταξύ των ελεγκτών και πιλότων, έχει επικρατήσει τα αναγνωριστικά των διαδρόμων να προφέρονται ψηφίο-ψηφίο, ακόμη και όταν το πρώτο ψηφίο είναι ο αριθμός 0.
Πινακίδες σήμανσης επί του διαδρόμου.
Ο παρακάτω πίνακας περιλαμβάνει τις κυριότερες πινακίδες, που μπορεί να συναντήσει κάποιος κινούμενος επί του διαδρόμου. Για πινακίδες, που τοποθετούνται στους τροχοδρόμους, βλέπε εδώ
Διαστάσεις διαδρόμου.
Πλάτος διαδρόμου.
Οι μικρότεροι διάδρομοι ξεκινούν μόλις από τα 8 m (26 πόδια) στη περίπτωση μικρών αεροδρομίων γενικής αεροπορίας μέχρι 80 m (262 πόδια) σε μεγάλα διεθνή αεροδρόμια, που κατασκευάστηκαν, για να υποδέχονται τα μεγαλύτερα αεροσκάφη-jet του κόσμου. Εξέχουσα περίπτωση είναι αυτή του παραλίμνιου διαδρόμου 17/35 της αεροπορικής βάσης Edwards, στην Καλιφόρνια των Η.Π.Α., ο οποίος έχει πλάτος 274 m (899 πόδια) και αποτελεί χώρο προσγείωσης των αποσυρθέντων διαστημικών λεωφορείων.
Μήκος διαδρόμου.
Το μήκος των διαδρόμων εξαρτάται κατά κύριο λόγο από τις επιδόσεις των αεροσκαφών, για τα οποία έχει σχεδιαστεί να υποδέχεται το κάθε αεροδρόμιο. Για παράδειγμα, μεγάλα ή/και βαριά αεροσκάφη απαιτούν περισσότερο διάδρομο, από όσο χρειάζονται μικρά ή/και ελαφρύτερα αεροπλάνα.
Ένας διάδρομος μήκους τουλάχιστον 1.829 m (6.000 πόδες) είναι συνήθως επαρκής για επιχειρήσεις αεροσκαφών, που ζυγίζουν λιγότερο από σχεδόν 200,000 lb ή 90,718 kg. Μεγαλύτερα αεροσκάφη, συμπεριλαμβανομένων και των αεροσκαφών ευρείας ατράκτου (widebody), απαιτούν το λιγότερο 2.438 m (8.000 πόδες) στο ύψος της θάλασσας ή κάτι παραπάνω για αεροδρόμια, που βρίσκονται σε μεγαλύτερο υψόμετρο. Διεθνείς πτήσεις με αεροσκάφη ευρείας ατράκτου, που λόγω των μεγάλων ποσοτήτων καυσίμων, που μεταφέρουν, έχουν σημαντικό βάρος, απαιτούν 3.048 m (10.000 πόδες) ή περισσότερο κατά την προσγείωση, ενώ για την απογείωση χρειάζονται τουλάχιστον 3.962 m (13.000 πόδες).
Στο επίπεδο της θάλασσας, τα 3.048 m (10.000 πόδες) θεωρούνται επαρκή για να προσγειωθεί οποιοσδήποτε τύπος αεροσκάφος. Για παράδειγμα, το διεθνές αεροδρόμιο O'Hare, στο Σικάγο (το οποίο διαθέτει 9 διαδρόμους!), όταν λαμβάνουν χώρα ταυτόχρονες προσγειώσεις στους διαδρόμους 4L/22R και 10/28 ή 9R/27L, είναι συνήθης διαδικασία για τις αφικνούμενες πτήσεις από την Ανατολική Ασία, οι οποίες κατευθύνονται κανονικά για προσγείωση στο διάδρομο 4L/22R (με μήκος 2.286 m ή 7.500 πόδες) ή στο διάδρομο 9R/27L (με μήκος 2.428 m ή 7.967 πόδες) να ζητούν άδεια προσγείωσης στον 28R (με μήκος 3.963 m ή 13.001 πόδες). Αυτό είναι πάντα εφικτό, αν και περιστασιακά έχει καθυστερήσεις. Άλλο ένα παράδειγμα αποτελεί το αεροδρόμιο Luleå, στη Σουηδία, στο οποίο οι υπεύθυνοι επέκτειναν το διάδρομό του μέχρι τα 3.350 m (10.990 πόδες), ώστε να καταστεί δυνατή η απογείωση οποιουδήποτε φορτηγού αεροσκάφους με πλήρη καύσιμα.
Δευτερεύοντες παράγοντες προσδιορισμού του μήκους του διαδρόμου είναι το υψόμετρο από τη μέση στάθμη θάλασσας, που σχετίζεται με την πυκνότητα του αέρα, και η μέση μηνιαία θερμοκρασία του θερμότερου μήνα του έτους. Για παράδειγμα, ένα αεροπλάνο απαιτεί περισσότερο διάδρομο αν το αεροδρόμιο βρίσκεται σε κάποιο οροπέδιο, από όσο χρειάζεται το ίδιο αεροπλάνο (με ίδιο βάρος) αν το αεροδρόμιο είναι παραθαλάσσιο. Η μειωμένη πυκνότητα του αέρα στα μεγάλα υψόμετρα μειώνουν τόσο την άντωση του αεροσκάφους, όσο και την ισχύ (άρα και την επιτάχυνση) των κινητήρων, με αποτέλεσμα να αναζητούνται υψηλότερες ταχύτητες προσγείωσης και απογείωσης. Έτσι, για παράδειγμα, κατά την απογείωση, μεγαλύτερη ταχύτητα απογείωσης με μειωμένη επιτάχυνση, συνεπάγεται μεγαλύτερο χρονικό και χωρικό διάστημα, στο οποίο κυλάει το απογειούμενο αεροσκάφος μέχρι να κηρυχτεί σε κατάσταση πτήσης (αγγλικά: airborne).
Επίσης, μεγαλύτερο μήκος διαδρόμου απαιτείται, όταν επικρατούν συνθήκες αυξημένης θερμοκρασία ή υγρασίας. Τα περισσότερα εμπορικά αεροσκάφη φέρουν πίνακες του κατασκευαστή, οι οποίοι περιέχουν τις απαιτούμενες προσαρμογές δεδομένης της θερμοκρασίας. 
Για του παραπάνω λόγους, παρατηρείται ότι τα μήκη των διαδρόμων ανά τον κόσμο να ποικίλουν σημαντικά. Οι μικρότεροι διάδρομοι ξεκινούν μόλις από τα 245 m (804 πόδια) στη περίπτωση μικρών αεροδρομίων γενικής αεροπορίας και φθάνουν μέχρι τα 5,5 km (18.045 πόδια) σε μεγάλα διεθνή αεροδρόμια, που κατασκευάστηκαν, για να υποδέχονται τα μεγαλύτερα αεροσκάφη-jet του κόσμου. Μάλιστα, ο μεγαλύτερος ασφαλτοστρωμένος διάδρομος του κόσμου έχει συνολικό μήκος 5.500 m (18.045 πόδες) και ανήκει στο Αεροδρόμιο Qamdo Bamda στο οροπέδιο του Θιβέτ, στη Κίνα. Εξέχουσα περίπτωση είναι και αυτή του παραλίμνιου διαδρόμου 17/35 της αεροπορικής βάσης Edwards, στην Καλιφόρνια των Η.Π.Α., ο οποίος έχει μήκος 11.917 m και αποτελεί χώρο προσγείωσης των αποσυρθέντων διαστημικών λεωφορείων.
Κωδικοποίηση των διαδρόμων.
Ο Διεθνής Οργανισμός Πολιτικής Αεροπορίας έχει κωδικοποιήσει τους διαδρόμους ανάλογα με το μήκος τους.
Δηλωμένες αποστάσεις διαδρόμων.
Στα παραπάνω, έγινε λόγος για το φυσικό μήκος ενός διαδρόμου, δηλαδή για τη φυσική απόσταση, που απέχουν τα δύο άκρα του στρωμένου διαδρόμου. Στην αεροπορία, όμως, υπάρχουν και οι δηλωμένες αποστάσεις (declared distances), που αντιστοιχούν σε κάθε διάδρομο. Οι δηλωμένες αποστάσεις δεν διαφέρουν μόνο μεταξύ τους, αλλά και από το ένα ή το άλλο άκρο του ίδιου διαδρόμου! Έτσι ορίζονται διεθνώς οι εξής όροι, που δηλώνουν τις διαθέσιμες αποστάσεις προσγείωσης και απογείωσης:
Αριθμός Ταξινόμησης Οδοστρώματος PCN.
Ο αριθμός ταξινόμησης οδοστρώματος (Pavement Classification Number - PCN) χαρακτηρίζει την αντοχή του οδοστρώματος των διαδρόμων, των τροχοδρόμων και των επιπέδων στάθμευσης (apron) ενός αεροδρομίου. Αυτός ο κωδικοποιημένος αριθμός ορίζεται, έτσι ώστε να διασφαλιστεί, ότι οι επιφάνειες ενός αεροδρομίου δεν υπόκεινται σε υπερβολική φθορά, επιμηκύνοντας έτσι και τη διάρκεια ζωής του διαδρόμου, ενώ προάγεται και το αίσθημα της ασφάλειας κατά τη διάρκεια των επιχειρήσεων (απογείωσης/προσγείωσης).
Ο κωδικός PCN χωρίζεται σε πέντε μέρη, τα οποία χωρίζονται με διαγωνίους (/) και περιγράφουν πέντε διαφορετικά τμήματα του οδοστρώματος.
Για ένα τυχαίο παράδειγμα, ένας PCN: 80/R/B/W/T σημαίνει, ότι η χωρητικότητα φόρτωσης του οδοστρώματος είναι 80, είναι κατασκευασμένο από συμπαγές υλικό (πιθανότατα σκυρόδεμα), το υπόστρωμά του είναι μέτριας αντοχής, δεν έχει όριο πίεσης ελαστικών και οι υπολογισμοί βασίστηκαν σε τεχνική εκτίμηση.
Για ένα συγκεκριμένο παράδειγμα, ο διάδρομος 07/25 και οι συνδετήριοι τροχόδρομοι του αεροδρομίου Αλεξανδρούπολης, έχουν αριθμό PCN: 53/F/B/X/U. Αυτό σημαίνει, ότι η χωρητικότητα φόρτωσης του οδοστρώματος είναι 53, είναι κατασκευασμένο από εύκαμπτο υλικό (άσφαλτος), το υπόστρωμά του είναι μέτριας αντοχής, ανεκτικό σε υψηλές πιέσεις ελαστικών και οι υπολογισμοί βασίστηκαν σε φυσικές δοκιμές.
Επιπλέον, στα αεροπορικά διαγράμματα, ο τύπος της επιφάνειας συνήθως αναγράφεται με σύντμηση ως τριψήφιος κωδικός. Οι πιο κοινές, σκληρές επιφάνειες είναι η άσφαλτος και το σκυρόδεμα, ενώ οι πιο μαλακές είναι το γρασίδι και το χαλίκι. Ακολουθούν ορισμένοι κωδικοί διαφόρων χρησιμοποιούμενων υλικών:
Οι υδάτινοι διάδρομοι δεν έχουν κωδικό τύπου, καθώς δεν έχουν συγκεκριμένα φυσική σήμανση και έτσι, δεν καταχωρούνται ως συγκεκριμένοι διάδρομοι.
Επιλογή και χρήση πολλών διαδρόμων ανά αεροδρόμιο.
Ο διάδρομος προσγείωσης/απογείωσης συνδέεται με το σύστημα τροχοδρόμων (αγγλικά: taxiway) μέσω των συνδετήριων τροχοδρόμων, ακολούθως, το σύστημα τροχοδρόμων οδηγεί στο επίπεδο στάθμευσης αεροσκαφών (αγγλικά: apron).
Το πλήθος των διαδρόμων που υπάρχουν σε ένα αεροδρόμιο εξαρτάται από δύο παράγοντες: την αεροπορική κίνηση και τους επικρατούντες ανέμους. Για να ικανοποιήσει ένα αεροδρόμιο την αεροπορική κίνηση, κατασκευάζονται περισσότεροι του ενός διάδρομοι. Από εκεί και μετά, αν οι άνεμοι, που επικρατούν στην περιοχή του αεροδρομίου, πνέουν σχεδόν σε σταθερή διεύθυνση, τότε επιλέγεται η κατασκευή παράλληλων διαδρόμων (σε κάποιες χώρες, όταν οι παράλληλοι διάδρομοι είναι πολύ κοντά μεταξύ τους, οι κανονισμοί υποχρεώνουν τη χρήση μόνο του ενός διαδρόμου κάθε φορά, ανάλογα με τις καιρικές συνθήκες). Αν όμως, οι επικρατούντες άνεμοι έχουν μεγάλο εύρος προσανατολισμού, κατασκευάζονται μη-παράλληλοι (συχνά διασταυρούμενοι) διάδρομοι, με στόχο να χρησιμοποιούνται σε ποσοστό άνω του 85% ετησίως.
Η φορά του ανέμου, που πνέει κάθε φορά, επηρεάζει σε πολύ μεγάλο ποσοστό την κίνηση των αφίξεων και των αναχωρήσεων από το αεροδρόμιο, καθώς όταν αλλάζει η φορά του ανέμου, τα αεροπλάνα απογειώνονται/προσγειώνονται από την αντίθετη κατεύθυνση του διαδρόμου, έτσι ώστε ο άνεμος να είναι πάντα αντίθετος από τη φορά κίνησης των αεροσκαφών, εξασφαλίζοντας έτσι αυξημένη ροή γύρω από τα πτερύγια και συνεπώς μεγαλύτερη άντωση. Για τον ίδιο λόγο, όταν αλλάζει η διεύθυνση του ανέμου, τα αεροπλάνα απογειώνονται/προσγειώνονται από άλλο, μη-παράλληλο διάδρομο, εφόσον υπάρχει και είναι διαθέσιμος.
Εκτός από τη φορά των ανέμων, καθοριστικό ρόλο για την επιλογή του καταλληλότερου διαδρόμου παίζουν και οι περιβαλλοντικοί παράγοντες (όπως ο θόρυβος κοντά σε κατοικημένες περιοχές), αλλά και οι τοπογραφικοί παράγοντες (φυσικά εμπόδια γύρω από το αεροδρόμιο, αεροπορική κίνηση λόγω της γειτνίασης με άλλα αεροδρόμια κ.λ.π). Τέλος, οι απαιτήσεις σε μήκος διαδρόμου και οι προδιαγραφές των μεγάλων αεροπλάνων μπορεί να καθορίσει την επιλογή του καταλληλότερου διαδρόμου.
Ασφάλεια Διαδρόμου.
Ένας κλάδος της ασφάλειας πτήσεων αφορά την ασφάλεια των διαδρόμων κάθε αεροδρομίου. Στη συνέχεια, αναφέρονται ορισμένα συμβάντα ασφαλείας των διαδρόμων, τα οποία συχνά οδηγούν σε αεροπορικά δυστυχήματα.
1. Εισβολή στο διάδρομο (Runway incursion): Η "εισβολή" στο διάδρομο συμβαίνει, όταν ένα αεροσκάφος, όχημα ή πρόσωπο εισέλθει χωρίς άδεια στην Περιοχή Ασφαλείας ενός διαδρόμου, προκαλώντας, ενδεχομένως, τον κίνδυνο σύγκρουσης του "εισβολέα" με ένα άλλο αεροσκάφος, που επιχειρεί προσγείωση ή απογείωση στον συγκεκριμένο διάδρομο εκείνη την ώρα. Ιστορικά παραδείγματα τέτοιου συμβάντος είναι αυτά της πολύνεκρης αεροπορικής τραγωδίας, που συνέβη στο αεροδρόμιο της νήσου Τενερίφη με την εμπλοκή των πτήσεων 4805 της KLM και 1736 της Pan Am και του [1972 Chicago-O'Hare runway collision δυστυχήματος στο Αεροδρόμιο O'Hare στο Σικάγομε την εμπλοκή των πτήσεων 954 της Delta Air Lines και 575 της North Central Airlines].
2. Εκτροπή από το διάδρομο (Runway excursion): Στην εκτροπή από τον διάδρομο, εμπλέκεται μόνο ένα αεροσκάφος, το οποίο κάνει μια μη αναμενόμενη έξοδο από το διάδρομο. Αυτή η έξοδος μπορεί να οφείλεται είτε σε λάθος του πιλότου, είτε σε κακές καιρικές συνθήκες, είτε σε δυσλειτουργία του αεροσκάφους. Παράδειγμα τέτοια εξόδου είναι η πτήση 679 της Thai Airways, που συνέβη στις 8 Σεπτεμβρίου 2013 επιχειρώντας προσγείωση στο διάδρομο 19L του αεροδρομίου της Μπανγκόκ. Ιδιάζουσες υποπεριπτώσεις αυτού του είδους συμβάντων, είναι οι εξής δύο:
3. Σύγχυση διαδρόμων (Runway Confusion): Συμβαίνει όταν ένα αεροσκάφος χρησιμοποιεί χωρίς πρόθεση λάθος διάδρομο ή τροχόδρομο, για να πραγματοποιήσει προσγείωση ή απογείωση, ως αποτέλεσμα παρεξήγησης ή κακής συνεννόησης πιλότων και ελεγκτών Πύργου Ελέγχου ή ανεπαρκούς σηματοδότησης των διαδρόμων και των τροχοδρόμων ή μειωμένης ορατότητας. Αξιοσημείωτα περιστατικά ήταν αυτά των πτήσεων 5191 της Comair, 006 της Singapore Airlines και 2605 της Western Airlines.
Στατιστικά, τα πιο συχνά συμβάντα είναι εκτροπές από το διάδρομο, ενώ έπονται οι "εισβολές" στο διάδρομο. Ακόμη, το 96% των καταγεγραμμένων ατυχημάτων, που σημειώθηκαν μεταξύ των ετών 1995 και 2007, οφείλονταν σε εκτροπές από διάδρομο.
Για την αποφυγή τέτοιων ανεπιθύμητων συμβάντων και τη βελτίωση της ασφάλειας διαδρόμων, έχουν αναπτυχθεί συστήματα, όπως το AMASS (Airport Movement Area Safety System), το RAAS (Runway Awareness and Advisory System), το LLWAS (Low level windshear alert system), καθώς και τα ILS (Instrument Landing System), MLS (Microwave Landing System), TLS (Transponder Landing System). Το 2007, το σύστημα AMASS απέτρεψε μια σφοδρή σύγκρουση, λόγω "εισβολής" σε διάδρομο του αεροδρομίου του San Francisco.
Καιρικές Συνθήκες και Ασφάλεια Διαδρόμου.
Οι συνθήκες διαδρόμου περιγράφουν την τρέχουσα κατάσταση ενός διαδρόμου σε σχέση με της μετεωρολογικές συνθήκες, που επικρατούν , και με την αεροπορική ασφάλεια.
Σύμφωνα με τον ορισμό του JAR (Joint Aviation Requirement), ένας διάδρομος με κηλίδες νερού ή πλημμυρισμένος θεωρείται Διάδρομος μετά καταλοίπων (contaminated runway).
Φώτα κατάστασης διαδρόμου.
Αυτό το διάστημα εφαρμόζεται στις Η.Π.Α. ένα νέο σύστημα συμβουλευτικού φωτισμού, τα Φώτα Κατάστασης Διαδρόμου (Runway Staus Lights - RWSL), το οποίο μεταφέρει στους εμπλεκόμενους το καθεστώς του διαδρόμου, με σκοπό να κάνει τους διαδρόμους των πιο πολυσύχναστων αεροδρομίων ασφαλέστερους. Αυτό το σύστημα προστίθεται στα ήδη υπάρχοντα επίπεδα ασφαλείας, παρέχοντας οπτικές προειδοποιήσεις σε πιλότους και οδηγούς οχημάτων, όταν η κίνηση στον διάδρομο καθιστά επίφοβη την είσοδο ή τη διασταύρωση του εν λόγω διαδρόμου ή ακόμη και την διαδικασία απογείωσης από αυτόν. Τα φώτα αυτά ενισχύουν την ασφάλεια και την αποτελεσματικότητα, χωρίς να επηρεάζουν την κανονική και ασφαλή ροή των επιχειρήσεων, ένας πολύ σημαντικός παράγοντας για τα αεροδρόμια, που χειρίζονται εκατοντάδες επιχειρήσεις (προσγειώσεις και απογειώσεις) σε μια ώρα.
Το RWSL είναι ένα πλήρως αυτοματοποιημένο και τέλεια συγχρονισμένο σύστημα, που παρέχει στους πιλότους και στους χειριστές των οχημάτων εδάφους πληροφορίες για την κατάσταση του κάθε διαδρόμου, ώστε να μπορούν να κρίνουν οι ίδιοι πότε είναι και πότε δεν είναι ασφαλές να εισέλθουν ή να διασχίσουν έναν διάδρομο, ή να απογειωθούν από αυτόν ή να προσγειωθούν σε αυτόν. Το σύστημα RWSL επεξεργάζεται δεδομένα, όπως θέσεις και ταχύτητες, που προέρχονται από συστήματα παρακολούθησης σε πραγματικό χρόνο σε σχέση με την κίνησης εδάφους και προσέγγισης του διαδρόμου. Δύο υποσυστήματα, ο Επεξεργαστής RWSL και το Σύστημα Φωτισμού Πεδίου (Field Lighting System - FLS), εργάζονται από κοινού, ώστε να ενεργοποιούν ή να απενεργοποιούν τα ενδοδαπέδια φώτα του διαδρόμου. Ο Επεξεργαστής RWSL αναλύει τα δεδομένα σε πραγματικό χρόνο, ενώ το FLS αποτελεεί τη φυσική διεπαφή μεταξύ του Επεξεργαστή και των φώτων του διαδρόμου. To FLS αποτελείται από τα παρακάτω συστήματα:
Τα REL, τα THL και τα RIL είναι ενδοδαπέδια φωτιστικά σώματα, τα οποία είναι άμεσα ορατά στους πιλότους και τους χειριστές των οχημάτων εδάφους. Το σύστημα δίνει εντολή στα ενδοδαπέδια φώτα να φωτοβολήσουν κόκκινο χρώμα, όταν υπάρχει κίνηση στους παρακείμενους διαδρόμους.
Στους τροχοδρόμους, που οδηγούν σε διάδρομο, τα ενεργοποιημένα REL υποδεικνύουν, ότι σε αυτόν το διάδρομο η είσοδος (ή απλά διέλευση) είναι επικίνδυνη.
Στους διαδρόμους, τα ενεργοποιημένα THL ειδοποιούν τους πιλότους, ότι δεν είναι ακόμη ασφαλές να εκκινήσουν την διαδικασία απογείωσης, επειδή σε κάποιο άλλο τμήμα εκείνου του διαδρόμου λαμβάνει χώρα μια άλλη επιχείρηση.
Σε τυχόν, διασταυρούμενους διαδρόμους, που χρησιμοποιούνται για επιχειρήσεις Βραχείας Προσγείωσης και Ακινητοποίησης (Land And Hold Short Operations - LAHSO), τα ενεργοποιημένα RIL υποδεικνύουν, ότι στον διασταυρούμενο διάδρομο υπάρχει κίνηση υψηλής ταχύτητας.
Το FAROS ειδοποιεί τους πιλότους των αφικνούμενων αεροσκαφών, ότι ο διάδρομος, τον οποίον προσεγγίζουν, είναι κατειλημμένος, πάλλοντας τον Δείκτη Διαδρομής Ακριβούς Προσέγγισης (Precision Approach Path Indicator - PAPI). Το σύστημα FAROS εφαρμόζεται είτε ως πρόσθετο του RWSL είτε ως ανεξάρτητο σύστημα σε αεροδρόμια, που δεν διαθέτουν RWSL.
Ωστόσο, το RWSL δεν υποκαθιστά την εξουσία του Πύργου Ελέγχου. Όλες οι άδειες, που αφορούν την είσοδο, την διέλευση, την απογείωση, τη προσγείωση και γενικά κάθε επιχείρηση στο διάδρομο εξακολουθούν να δίδονται από τον Πύργου Ελέγχου. Αν και ο Πύργος Ελέγχου έχει μικρή επιρροή στον έλεγχο του συστήματος, το προσωπικό δεν το χρησιμοποιεί άμεσα και ενδεχομένως δεν είναι σε θέση να αντιληφθεί τις ενεργοποιήσεις και τις απενεργοποιήσεις των φώτων κατά τις καθημερινές επιχειρήσεις του Πύργου Ελέγχου.
Φώτα Διαδρόμων.
Σύστημα Φωτισμού Διαδρόμου.
Ιστορία.
Ο πρώτος φωτισμός διαδρόμου εμφανίστηκε το 1930 στο Δημοτικό Αεροδρόμιο του Cleveland (σήμερα γνωστό ως Διεθνές Αεροδρόμιο του Cleveland, Hopkins), στο Οχάιο. Μια ευθεία γραμμή από φώτα σε αεροδρόμιο ή οπουδήποτε αλλού, με σκοπό την καθοδήγηση κατά την απογείωση ή την προσέγγιση κατά την προσγείωση, καθώς και ένας φωταγωγημένος διάδρομος προσγείωσης/απογείωσης καλείται συχνά Flare Path (Φωτο-μονοπάτι).
Τεχνικές Προδιαγραφές.
Ο φωτισμός των διαδρόμων χρησιμοποιείται στα αεροδρόμια, για να επιτυγχάνονται νυκτερινές επιχειρήσεις (προσγειώσεις και απογειώσεις). Αν το δει κανείς από αέρος, τα φώτα του διαδρόμου σχηματίζουν το περίγραμμα του. Ένας συγκεκριμένος διάδρομος μπορεί να έχει όλα ή μερικά από τα ακόλουθα συστήματα φωτισμού:
Φώτα Προσέγγισης Διαδρόμου.
Το Σύστημα Φωτισμού Προσέγγισης (Approach Lighting System - ALS) εγκαθίσταται στις περιοχές προσέγγισης κάθε κατωφλίου, στις προεκτάσεις ενός διαδρόμου. Απαρτίζεται από συστάδες λαμπτήρων, μικρούς φάρους ή έναν συνδυασμό των προηγουμένων. Το σύστημα ALS εξυπηρετεί έναν διάδρομο, που σχετίζεται με μια διαδικασία ενόργανης προσέγγισης (instrument approach procedure - IAP) και επιτρέπει στον πιλότο να ταυτοποιήσει οπτικά το περιβάλλον του διάδρομου και να ευθυγραμμίσει το αεροσκάφος του σε σχέση με το διάδρομο βάσει ενός προκαθορισμένου σημείου κατά την προσέγγιση.
Τα σύγχρονα συστήματα φωτισμού προσέγγισης είναι αρκετά περίπλοκα στο σχεδιασμό τους και ενισχύουν σημαντικά την ασφάλεια των επιχειρήσεων των αεροσκαφών, ειδικά σε συνθήκες περιορισμένης ορατότητας.
Λειτουργία.
Η ελάχιστη απαιτούμενη ορατότητα των ενόργανων προσεγγίσεων επηρεάζεται από την παρουσία και τον τύπο του συστήματος φωτισμο΄ύ προσέγγισης. Στις Η.Π.Α., μια προσέγγιση με ILS Κατηγορίας Ι (ILS CAT I) χωρίς φώτα προσέγγισης θα έχει μια ελάχιστη απαιτούμενη ορατότητα των 3/4 του μιλίου ή 4000 πόδες οπτικό εύρος διαδρόμου (RVR). Με ένα σύστημα φωτισμού προσέγγισης 1400 ποδών (ή λίγο παραπάνω), η ελάχιστη εν δυνάμει ορατότητα θα μειωθεί στο 1/2 μίλι (2400 πόδες οπτικό εύρος διαδρόμου). Με την παρουσία φώτων ζώνης επαφής τροχών και κεντρικής γραμμής μαζί με κατάλληλο σύστημα φωτισμού προσέγγισης ίσως μειώσει περαιτέρω την ορατότητα στα 3/8 του μιλίου (1800 πόδες οπτικό εύρος διαδρόμου).
Η αντίληψη του βάθους είναι αδρανής στις αποστάσεις, που εμπλέκονται συχνά στις πτήσεις αεροσκαφών, επομένως, η θέση και η απόσταση ενός διαδρόμου σε σχέση με το αεροσκάφος πρέπει να κρίνονται από έναν πιλότο, που χρησιμοποιεί μόνο δι-διάστατα ερεθίσματα, όπως η προοπτική και το γωνιακό μέγεθος και η γωνιακή κίνηση εντός του οπτικού πεδίου. Τα συστήματα φωτισμού προσέγγισης παρέχουν επιπρόσθετα ερεθίσματα, τα οποία δίνουν μια γνωστή σχέση για τον ίδιο το διάδρομο και βοηθούν τους πιλότους να κρίνουν σωστά τις αποστάσεις και τον προσανατολισμό κατά την προσγείωση.
Ιστορία.
Μετά τον Β' Παγκόσμιο Πόλεμο, το Ναυτικό των Η.Π.Α. και η United Airlines εργάστηκαν από κοινού σε ποικίλες μεθόδους ασφαλούς προσγείωσης αεροσκαφών εν καιρώ νύκτας ή συνθηκών μηδενικής ορατότητας, όπως η βροχή ή η πυκνή ομίχλη, στον "Πειραματικό Σταθμό Βοηθημάτων Προσγείωσης" του Αμερικανικού Ναυτικού, που εδρεύει στην αεροπορική βάση της Arcata, στην Καλιφόρνια. Ο προκάτοχος των σημερινών συστημάτων φωτισμού προσέγγισης, αν και χονδροκομμένος είχε τα βασικά: μια οπτική προσέγγιση 3500 ποδών με 38 πύργους (17 από τη μια πλευρά και 17 από την άλλη) ύψους 75 ποδών (25 μέτρων), στην κορυφή των οποίων φωτοβολούσαν λαμπτήρες φυσικού αερίου ισχύος 5000 watt. Με τη πάροδο των ετών, το Αμερικανικό Ναυτικό ανέπτυξε τους φωτεινούς πύργους.Οι λαμπτήρες φυσικού αερίου αντικαταστάθηκαν από αποδοτικότερους και λαμπρότερους λαμπτήρες-φάρους, οι λεγόμενοι Strobeacon. Το πρώτο μεγάλο εμπορικό αεροδρόμιο, που εγκατέστησε τέτοιους φάρους για οπτική προσέγγιση, ήταν το Διεθνές αεροδρόμιο John F. Kennedy της Νέας Υόρκης. Soon other large airports had strobe light ASL systems installed.
Γραμμή Απόφασης (Decision bar).
Όλα τα συστήματα φωτισμού προσέγγισης των Η.Π.Α. χρησιμοποιούν τον όρο γραμμή απόφασης (decision bar), για να περιγράψουν ένα σημείο της προσεγγιστικής πορείας, το οποίο απέχει πάντα 1000 πόδες (300 μέτρα) πριν το κατώφλι του διαδρόμου, που προσεγγίζεται. Το σημείο αυτό εξυπηρετεί σαν ορατός ορίζοντας, που διευκολύνει την μετάβαση από πτήση δι' οργάνων (instrument flight) σε πτήση εξ' όψεως (visual flight).
Τα συστήματα φωτισμού προσέγγισης σχεδιάστηκαν για να επιτρέπουν στον πιλότο την έγκαιρη και βέλτιστη ταυτοποίηση των αποστάσεων ορατότητας σε ενόργανες μετεωρολογικές συνθήκες. Για παράδειγμα, εάν ένα αεροσκάφος βρίσκεται πάνω από τον μεσαίο σηματοδότη (middle marker) και ο μεσαίος σηματοδότης βρίσκεται 3600 πόδες από το κατώφλιο, τότε η γραμμή απόφασης βρίσκεται 2600 πόδια μπροστά. Αν η διαδικασία απαιτεί τουλάχιστον ορατότητα μισού μιλίου (περίπου 2600 πόδες), η στόχευση της γραμμής απόφασης στο σηματοδότη, θα υποδήλωνε αρκετή ορατότητα πτήσης, ώστε να συνεχιστεί η διαδικασία. Επιπλέον, οι βραχύτερες γραμμές πριν και μετά τη γραμμή απόφασης, τοποθετούνται σε απόσταση 100 ή 200 ποδών η μία από την άλλη, ανάλογα με τον τύπο του συστήματος φωτισμού προσέγγισης. Ανάλογα με το πλήθος αυτών των γραμμών, που μπορεί να διακρίνει ένας πιλότος, μπορεί να καθορίσει την ορατότητα πτήσης. Προσεγγίσεις με χαμηλότερα ελάχιστα χρησιμοποιούν την ακριβέστερη διάταξη των 100 ποδών, για πιο ακριβή ταυτοποίηση της ορατότητας.
Διατάξεις Φωτισμού Προσέγγισης.
Ο Διεθνής Οργανισμός Πολιτικής Αεροπορίας (International Civil Aviation Organization - ICAO) έχει αναγνωρίσει αρκετές πρότυπες διατάξεις συστημάτων φωτισμού προσέγγισης, ωστόσο σε μερικά αεροδρόμια εγκαθιστώνται μη τυποποιημένες διατάξεις. Συνήθως, τα συστήματα φωτισμού προσέγγισης είναι υψηλής έντασης. Πολλά από αυτά τα συστήματα συμπληρώνονται από διάφορα άλλα συστήματα φωτισμού διαδρόμου, όπως τα "αναγνωριστικά φώτα κατωφλίου διαδρόμου (REIL)", "φώτα ζώνης επαφής τροχών (TDZL)" και τα "φώτα διαδρόμου Υψηλής έντασης (HIRL)". Στις πιο κοινές διατάξεις συστημάτων φωτισμού προσέγγισης περιλαμβάνονται οι εξής:
Στις διατάξεις, που περιλαμβάνουν ακολουθία παλλόμενων φώτων, τα φώτα είναι κατά κύριο λόγο μικροί φάροι τοποθετημένοι μπροστά από το διάδρομο στην προέκταση της κεντρική του γραμμής. Η ακολουθία των παλλόμενων φώτων ξεκινά συνήθως από το πιο απομακρυσμένο από το κατώφλιο λαμπτήρα και κινείται προς τον διάδρομο σαν πύρινη σφαίρα, με συχνότητα δυο φορές το δευτερόλεπτο, καταλήγοντας στη γραμμή απόφασης (desicion bar). Η διάταξη RAIL είναι παρόμοια με τις ακολουθίες παλλόμενων φώτων, αν εξαιρεθεί το γεγονός, ότι η ακολουθία τερματίζει εκεί, που ξεκινάνε οι συστάδες των λευκών φώτων. Οι ακολουθίες παλλόμενων φώτων και το σύστημα RAIL δεν εκτείνονται πέρα από τη γραμμή απόφασης, ώστε να μην αποσπούν την προσοχή των πιλότων κατά τη διάρκεια της κρίσιμης φάσης της μετάβασης από πτήση δι' οργάνων σε πτήση εξ' όψεως. Στην καθομιλουμένη, αυτή η ακολουθία των παλλόμενων φώτων λέγεται "λαγός" ή "λαγός που τρέχει".
Έλεγχος του συστήματος φωτισμού.
Τυπικά, τα φώτα ελέγχονται από τον Πύργο Ελέγχου ή έναν σταθμό εξυπηρέτησης πτήσεων ή κάποια άλλη ορισμένη αρχή. Μερικά αεροδρόμια (κυρίως αυτά, που δεν έχουν Πύργο Ελέγχου) είναι εφοδιασμένα με συστήματα φωτισμού ελεγχόμενα από τον πιλότο μέσω ραδιοσυχνοτήτων, έτσι ώστε οι πιλότοι να μπορούν προσωρινά να ενεργοποιούν το φωτισμό, όταν δεν υπάρχει διαθέσιμη σχετική αρχή. Με αυτό τον τρόπο δεν απαιτούνται αυτόματα συστήματα ούτε προσωπικό, για να χειρίζεται το φωτισμό κατά τη διάρκεια της νύκτας ή συνθηκών χαμηλής ορατότητας. Επίσης, αυτός ο τρόπος εξασφαλίζει ακόμη ένα όφελος, ότι δεν σπαταλιέται χρήμα και ενέργεια αφήνοντας το σύστημα ενεργοποιημένο άσκοπα για μεγάλες χρονικές περιόδους. Και στις δυο περιπτώσεις, η ένταση των φώτων του αεροδρομίου μπορούν να ρυθμιστούν για ημερήσιες ή νυκτερινές επιχειρήσεις.
Πολύ μικρά αεροδρόμια πιθανόν δεν έχουν καν φωταγωγημένους διαδρόμους ή επιφανειακές σημάνσεις. Ιδίως στα ιδιωτικά αεροδρόμια, που εξυπηρετούνται μόνο ελαφριά αεροπλάνα, ίσως δεν υπάρχει τίποτε περισσότερο από ένα ανεμούριο και μια λωρίδα προσγείωσης.
Κλειστοί Διάδρομοι.
Κάποιοι διάδρομοι ή τμήματα αυτών είναι δυνατόν να κλείσουν (δηλ. να απαγορευτεί η χρήση τους από αεροσκάφη και οχήματα εδάφους) για μικρό ή μεγάλο χρονικό διάστημα ή για πάντα, εξ' αιτίας διαφόρων λόγων, όπως π.χ.: εργασίες συντήρησης ή αλλαγή χρήσης διαδρόμου, αλλαγή χάραξης του συστήματος διαδρόμων κ.ά. Ανάλογα με το αν ένας διάδρομος κλείνει προσωρινά ή μόνιμα, διακρίνονται δύο περιπτώσεις με την αντίστοιχη προβλεπόμενη επιβολή σήμανσης και φωτισμού του κλειστού διαδρόμου, ώστε να μην δημιουργείται σύγχυση σε πιλότους και οδηγούς οχημάτων εδάφους.
Προσωρινά κλειστοί διάδρομοι.
Μια οπτική ένδειξη ενός προσωρινά κλειστού διαδρόμου είναι η τοποθέτηση μιας επιφανειακής σήμανσης κίτρινου χρώματος και σχήματος "Χ", μόνο σε κάθε τέλος του κλειστού διαδρόμου. Εναλλακτικά, αντί της μόνιμης σήμανσης, μπορούν να τοποθετηθούν ανυψωμένες, φωτεινές πινακίδες "Χ", κίτρινου χρώματος. Επιπλέον, μπορούν να τοποθετηθούν κώνοι, για να οριοθετήσουν το κλειστό τμήμα του διαδρόμου.
Οι οπτικές αυτές ενδείξεις μπορούν να απουσιάζουν αναλόγως με το λόγο και τη διάρκεια του κλεισίματος του διαδρόμου, τη συνολική διάταξη του αεροδρομίου, την ύπαρξη ή όχι Πύργου Ελέγχου και των ωρών λειτουργίας αυτού.
Σε κάθε περίπτωση, οι πιλότοι θα πρέπει να ελέγχουν τις αναγγελίες προς αεροναυτιλομένους (Notice to Airmen -NOTAM) και το Αυτοματοποιημένο Τερματικό Σύστημα Πληροφοριών (Automated Terminal Information System - ATIS) για τυχόν κλειστούς διαδρόμους και τροχοδρόμους σε κάθε αεροδρόμιο.
Μόνιμα κλειστοί διάδρομοι.
Στους μόνιμα κλειστούς διαδρόμους, τα κατώφλια, τα αναγνωριστικά και οι σημάνσεις της ζώνης επαφής των τροχών σβήνονται και τοποθετούνται κίτρινα "Χ" τόσο σε κάθε τέλος, όσο και στο υπόλοιπο μήκος του κλειστού διαδρόμου σε διαστήματα των 300 περίπου μέτρων (1000 ποδών). Επιπλέον, τα ηλεκτρικά κυκλώματα φωτισμού αυτών των διαδρόμων απενεργοποιούνται.

</doc>
<doc id="60258" url="https://el.wikipedia.org/wiki?curid=60258" title="Σφαιρική αστρονομία">
Σφαιρική αστρονομία

Η Σφαιρική Αστρονομία είναι ο κλάδος της αστρονομίας που χρησιμοποιείται για την εύρεση της θέσεως των ουράνιων σωμάτων στην Ουράνια σφαίρα σε ορισμένη ημερομηνία, χρόνο, και γεωγραφικό σημείο πάνω στη Γη. Πρόκειται για ένα από τους αρχαιότερους κλάδους της Αστρονομίας. Βασίζεται πάνω στις μαθηματικές μεθόδους της σφαιρικής γεωμετρίας και της σφαιρικής τριγωνομετρίας, καθώς και στις μετρήσεις της αστρομετρίας.
Οι ρίζες της Σφαιρικής Αστρονομίας χρονολογούνται από την αρχαιότητα, καθώς παρατηρήσεις ουράνιων σωμάτων ήταν σημαντικές για θρησκευτικούς και αστρολογικούς σκοπούς, καθώς και για τη μέτρηση του χρόνου. Επίσης, οι μέθοδοί της χρησιμοποιούνται στην αστρονομική ναυτιλία.
Τα βασικά στοιχεία της Σφαιρικής Αστρονομίας είναι τα συστήματα συντεταγμένων και ο χρόνος. Η μεταφορά από το σύστημα των ουράνιων συντεταγμένων σε εκείνο των οριζόντιων για ορισμένο χρόνο και γεωγραφικών συντεταγμένων είναι η σημαντικότερη μετατροπή. Η απόσταση εξάλλου μεταξύ δύο ουράνιων σωμάτων πάνω στην Ουράνια Σφαίρα, που μπορεί να μεταβάλλεται γρήγορα με την πάροδο του χρόνου, όπως π.χ. στην περίπτωση ενός κομήτη, είναι ένας άλλος υπολογισμός, που επιτυγχάνεται με τη χρήση της Σφαιρικής Τριγωνομετρίας.
Οι ακριβείς ουράνιες συντεταγμένες σωμάτων όπως των αστέρων, πλανητών και οι γαλαξιών δίνονται από καταλόγους, πάντα για συγκεκριμένο έτος. Ωστόσο, ως αποτέλεσμα της μετάπτωσης και της κλόνισης του γήινου άξονα, οι συντεταγμένες αυτές μεταβάλλονται αργά με την πάροδο των ετών. Η Σφαιρική Αστρονομία χρησιμεύει στην κατάρτιση νέων, αναθεωρημένων καταλόγων. Τα όρια των αστερισμών καθορίζονται επίσης από τη Σφαιρική Αστρονομία.
Αντιστοίχως, η θέση του Ηλίου, της Σελήνης, των πλανητών και άλλων σωμάτων του Ηλιακού Συστήματος δίνεται από τις λεγόμενες αστρονομικές εφημερίδες. Στην Σφαιρική Αστρονομία βασίζεται και η λειτουργία του πλανηταρίου. Τα σύγχρονα προγράμματα ηλεκτρονικών υπολογιστών τύπου «πλανηταρίου» χρησιμοποιούν επίσης τους υπολογισμούς της Σφαιρικής Αστρονομίας.
Παρά τη μεγάλη χρησιμότητα της Σφαιρικής Αστρονομίας, είναι ένας κλάδος στον οποίο ελάχιστη επιστημονική έρευνα γίνεται πλέον, αφού όλα τα πρωταρχικά σχετικά με αυτή στοιχεία είναι πλέον γνωστά.

</doc>
<doc id="60260" url="https://el.wikipedia.org/wiki?curid=60260" title="Δημοκρατία του Μπασκορτοστάν">
Δημοκρατία του Μπασκορτοστάν

Η Δημοκρατία του Μπασκορτοστάν (ρωσικά: Респу́блика Башкортоста́н, μπασκιρικά: Башҡортостан Республикаһы, μεταγραφή στο λατινικό αλφάβητο: "Başqortostan Respublikahı"), γνωστότερη με το εκλατινισμένο Μπασκιρία, είναι ομοσπονδιακό υποκείμενο της Ρωσίας, υπαγόμενο στο Διαμέρισμα του Βόλγα. Πρωτεύουσά της είναι η Ουφά (1.062.319 κάτοικοι - απογρ. 2010). Άλλες μεγάλες πόλεις είναι το Στερλιταμάκ (273.486), το Σαλαβάτ (156.095), το Νεφτεκάμσκ (121.733) και το Οκτιάμπρσκι (109.474).
Η Δημοκρατία απλώνεται στα εδάφη που παραδοσιακά κατοικούσαν οι Μπασκίρ, ένα τουρκικό, μουσουλμανικό φύλο. Σήμερα οι Μπασκίρ αντιπροσωπεύουν το 29,8% του πληθυσμού, ανάμεσα σε επίσης πολυάριθμους τατάρους (24,1%) και ρώσους (36,3%). 
Η Μπασκιρία είναι μία από τις πετρελαιοπαραγωγές περιοχές της Ρωσίας. Η εκμετάλλευση των πρώτων κοιτασμάτων ξεκίνησε το 1932 και εντατικοποιήθηκε το 1943, όταν ανακαλύφθηκαν τα μεγάλα αποθέματα στην περιοχή Τουιμάζι. Επιπλέον κατά το Β' Παγκόσμιο Πόλεμο μεταφέρθηκαν εκεί βιομηχανίες και πληθυσμοί από τις δυτικές περιοχές που κατέκτησαν οι γερμανοί, ώστε να υποστηριχθεί ο ανεφοδιασμός του Κόκκινου Στρατού σε πολεμοφόδια και τρόφιμα. Η υποδομή αυτή διατηρήθηκε και μετά τη λήξη του πολέμου, μετατρέποντας τη Μπασκιρία από καθυστερημένη αγροτοκτηνοτροφική περιοχή σε πλούσιο βιομηχανικό κέντρο.
Το Μπασκουρντιστάν, η πρώτη εθνική αυτονομία της Ρωσίας, ιδρύθηκε στις 28 Νοεμβρίου (15 Νοεμβρίου, σύμφωνα με το παλαιό ημερολόγιο) του 1917. Στις 20 Μαρτίου 1919, μετασχηματίστηκε στην Μπασκιρική ΑΣΣΔ, την πρώτη Αυτόνομη Σοβιετική Σοσιαλιστική Δημοκρατία στην ΡΣΟΣΔ.
Σύμφωνα με το Σύνταγμα του Μπασκορτοστάν και το Σύνταγμα της Ρωσικής Ομοσπονδίας, το Μπασκορτοστάν είναι μια πολιτεία (χώρα), αλλά δεν έχει ανεξαρτησία. Στις 11 Οκτωβρίου του 1990 το Μπασκορτοστάν υιοθέτησε την Διακήρυξη της Κρατικής Ανεξαρτησίας, αλλά αργότερα αποσύρθηκε. Η 11 Οκτωβρίου είναι η Ημέρα Δημοκρατίας στο Μπασκορτοστάν. 
Ορολογία.
Το όνομα "Μπασκορτοστάν", προέρχεται από το όνομα της εθνικής ομάδας των Μπασκίρ, επίσης γνωστοί ως Μπασκόρτ. Ενώ η ρίζα του ονόματος είναι τουρκική (ένας συνδυασμός του «», και του «qort» που σημαίνει "λύκος", ένα από τα ιερά ζώα στα Τουρκικά φύλα). Η κατάληξη -σταν είναι Περσική, και χρησιμοποιείται και σε ονόματα χωρών ή άλλων δημοκρατιών της Ρωσίας στην γύρω περιοχή. Μιλούν την γλώσσα Μπασκίρ, που ανήκει στον κλάδο Κιπτσάκ των Τουρκικών γλωσσών.
Ιστορία.
Οι πρώτοι οικισμοί στην επικράτεια του σύγχρονου Μπασκορτοστάν χρονολογούνται από την πρώιμη Παλαιολιθική περίοδο, ωστόσο η Εποχή του Χαλκού έφερε μια έξαρση στον πληθυσμό της περιοχής. Όταν οι άνθρωποι του Πολιτισμού Αμπάσεβο άρχισαν να κατοικούν εδώ, αυτοί ήταν καλοί στην κατασκευή χάλκινων εργαλείων, όπλων και διακοσμήσεων. Ήταν οι πρώτοι που ίδρυσαν μόνιμους οικισμούς στα νότια Ουράλια.
Το όνομα του Μπασκορτοστάν προέρχεται από τους Μπασκίρ, το τουρκικό φύλο που ζει στην περιοχή. Το Ρωσικό (Σλαβονικό) όνομα Μπασκίριγια, σχηματίστηκε στα τέλη του 16ου αιώνα. Αρχικά, εμφανιζόντουσαν οι μορφές «Χώρα των Μπασκίρ», «Μπασκίρ», «Μπασκίρντα» και «Χορδή των Μπασκίρ». Το εθνονύμιο Μπασκίρ έγινε γνωστό τον 7ο αιώνα. Τον 10ο αιώνα, ο Αλ-Μπαλχί έγραψε σχετικά με τους Μπασκίρ, ότι ήταν μια φυλή χωρισμένη σε μια ομάδες. Η μία ζούσε στα νότια Ουράλια, ενώ η άλλη κοντά στον Δούναβη, κοντά στα σύνορα με το Βυζάντιο. Ο σύγχρονός του Ιμπν-Ρουστέ περιέγραφε τους Μπασκίρ ως «μια ανεξάρτητη φυλή, με εδάφη και στις δύο πλευρές των Ουραλίων ανάμεσα στους ποταμούς Βόλγα, Κάμα, Τομπόλ και στο αντίθετο ρεύμα του Ποταμού Γιάικ».Καθώς το πρώιμο φεουδαρχικό Μογγολικό κράτος είχε διαλυθεί τον 14ο αιώνα, η επικράτεια του σημερινού Μπασκορτοστάν διαιρέθηκε μεταξύ των Χανάτων του Καζάν και της Σιβηρίας, καθώς και της Ορδής Νογκάι. Οι φυλές που ζούσαν εκεί είχαν επικεφαλής τους μπι (φυλετικοί αρχηγοί). Μετά την παράδοση του Καζάν στον Ιβάν το Τρομερό το 1554-55, οι αντιπρόσωποι των δυτικών και βορειοδυτικών Μπασκιρικών φυλών πλησίασαν τον Τσάρο με αίτημα να συμμετάσχουν οικειοθελώς στην Μοσχοβία.
Ξεκινώντας από το δεύτερο μισό του 16ου αιώνα, η περιοχή της Μπασκιρίας άρχισε να αποτελεί τμήμα του Ρωσικού κράτους. Το 1798, ιδρύθηκε το Πνευματικό Συμβούλιο των Ρώσων Μουσουλμάνων. Ήταν μια ένδειξη ότι η τσαρική κυβέρνηση αναγνώρισε τα δικαιώματα των Μπασκίρ, των Τάταρων και άλλων μουσουλμανικών εθνών να εξασκούν το Ισλάμ και τις θρησκευτικές τελετουργίες τους. Το Κυβερνείο της Ουφά (γκουμπερνίγια) ιδρύθηκε το 1865, και ήταν άλλο ένα βήμα προς την εδαφική ανανγώριση. 
Μετά την Ρωσική Επανάσταση του 1917 όλοι οι Μπασκίροι Κορολτάι, έκαναν ένα συνέδριο για την ανάγκη της δημιουργίας μιας εθνικής ομοσπονδιακής δημοκρατίας εντός της Ρωσίας. Ως αποτέλεσμα, στις 28 Νοεμβρίου του 1917, το Μπασκιρικό Περιφερειακό (κεντρικό) Σούρο (Συνέδριο) ανακηρύσσει την ίδρυση της εθνικής αυτόνομης δημοκρατίας του Μπασκουρντιστάν, που περιελάμβανε της επαρχίες του Περμ, της Ουφά, της Σαμάρα και του Ορενμπούργκ, στις οποίες κατοικούσαν κυρίως οι Μπασκίρ. 
Τον Δεκέμβριο του 1917, οι αντιπρόσωποι στο Κογκρέσο όλων των Μπασκίρ, αντιπροσωπεύοντας τα ενδιαφέροντα των πληθυσμών όλων των εθνικοτήτων, ψήφισαν ομόφωνα για την διάλυση του Μπασκιρικού περιφερειακού Σούρο. Το κογκρέσο σχημάτισε την κυβέρνηση του Μπασκουρντιστάν (Κέσε-Κορολτάι) και άλλα σώματα εξουσίας και διοίκησης. 
Τον Μάρτιο του 1919, με βάση τις διαπραγματεύσεις της Ρωσικής Κυβέρνησης με την Μπασκιρική Κυβέρνηση, σχηματίστηκε η Μπασκιρική Αυτόνομη Σοβιετική Σοσιαλιστική Δημοκρατία. Κατά την Σοβιετική περίοδο, η Μπασκιρία έλαβε ευρέα δικαιώματα αυτονομίας, και ήταν η πρώτη Ρωσική περιοχή που έλαβε τέτοια δικαιώματα. Η διοικητική δομή της Μπασκιρικής ΑΣΣΔ βασίστηκε σε αρχές παρόμοιες με αυτές των άλλων αυτόνομων δημοκρατιών της Ρωσίας.
Στις 11 Οκτωβρίου του 1990 το Ανώτατο Σοβιέτ της δημοκρατίας υιοθέτησε την Διακήρυξη στην κρατική ανεξαρτησία της Μπασκιρικής ΑΣΣΔ. Στις 25 Φεβρουαρίου του 1992, η Μπασκιρική ΑΣΣΔ μετονομάστηκε σε Δημοκρατία του Μπασκορτοστάν. 
Στις 31 Μαρτίου 1992, υπεγράφη Ομοσπονδιακή Συμφωνία σχετικά με την «Διαχώριση των αρχών και των εξουσιών μεταξύ των ομοσπονδιακών οργάνων εξουσίας της Ρωσικής Ομοσπονδίας και των οργάνων εξουσίας της Δημοκρατίας του Μπασκορτοστάν». Στις 3 Αυγούστου 1994, υπεγράφη μια Συμφωνία για την «Διαχώριση των αρχών και την αμοιβαία μεταβίβαση των εξουσιών μεταξύ των οργάνων εξουσίας της Ρωσικής Ομοσπονδίας και των οργάνων εξουσίας της Δημοκρατίας του Μπασκορτοστάν».
Γεωγραφία.
Το Μπασκορτοστάν περιέχει τμήμα των νότιων Ουραλίων και των γειτονικών πεδιάδων.
Ποταμοί.
Υπάρχουν πάνω από 13.000 ποταμοί στην δημοκρατία. Αρκετοί ποταμοί αποτελούν μέρος του συστήματος μεταφοράς βαθέων νερών της Ευρωπαϊκής Ρωσίας, και παρέχουν πρόσβαση στα λιμάνια της Βαλτικής και του Εύξεινου Πόντου.
Στους κύριους ποταμούς περιλαμβάνονται οι ακόλουθοι:
Ποταμοί.
Υπάρχουν πάνω από 2.700 λίμνες στην δημοκρατία. Στις κύριες λίμνες περιλαμβάνονται οι ακόλουθες:
Βουνά.
Η δημοκρατία περιέχει μέρος των νότιων Ουραλίων, που εκτείνονται από τα νότια προς τα βόρεια σύνορα. Τα μεγαλύτερα βουνά είναι τα ακόλουθα:
Φυσικές πηγές.
Η Δημοκρατία του Μπασκορτοστάν είναι μια από τις πλουσιότερες περιοχές σε φυσικές πηγές, με αποθέματα περίπου 3.000 φυσικών πηγών. Το Μπασκορτοστάν είναι πλούσιο σε αποθέματα αργού πετρελαίου, και ένα από τα κύρια κύρια μεταφοράς πετρελαίου στην Ρωσική Ομοσπονδία. Στις άλλες κύριες πηγές περιλαμβάνεται το φυσικό αέριο, ο άνθρακας, μέταλλα, καθώς και πολλά άλλα ορυκτά, όπως νεφρίτη, μαγγάνιο, μόλυβδο, βολφράμιο και άλλα. 
Το Μπασκορτοστάν είναι πλούσιο σε υδάτινες πηγές και σε πηγές μεταλλικού, θεραπευτικού και πόσιμου νερού. 
Η Ασσελιανή εποχή στην αρχή της Πέρμιας περιόδου ονομάστηκε προς τιμήν του Ποταμού Ασσέλ στο Μπασκορτοστάν.
Πολιτική.
Ο επικεφαλής της Δημοκρατίας του Μπασκορτοστάν είναι ο Επικεφαλής (πριν τις 1 Ιανουαρίου 2015 ονομαζόταν Πρόεδρος), που εκλέγεται από τον λαό για τετραετή θητεία. Σύμφωνα με το Σύνταγμα, ο Επικεφαλής της Δημοκρατίας του Μπασκορτοστάν εγγυάται τα δικαιώματα και τις ελευθερίες των κατοίκων της περιοχής, και προστατεύει τα οικονομικά και πολιτικά ενδιαφέρονται της Δημοκρατίας του Μπασκορτοστάν, και ασφαλίζει την νομιμότητα, τον νόμο και την τάξη στην επικράτειά του. 
Ο Ρούστεμ Χαμίτοφ έγινε πρόεδρος στις 19 Ιουλίου του 2010. Ο προκάτοχός του, ο Μουρταζά Ραχίμοφ, εκλέχτηκε στις 17 Δεκεμβρίου του 1993. Πριν τις εκλογές, ο Ραχίμοφ ήταν ο πρόεδρος του Ανώτατου Σοβιέτ της Δημοκρατίας, το οποίο ήταν το ανώτατο αξίωμα εκείνη την εποχή. Ο Ραχίμοφ επανεκλέχθηκε τον Δεκέμριο του 2003 σε μια ψηφοφορία σε μία ψηφοφορία που πραγματοποιήθηκε από τον Οργανισμό για την Συνεργασία και την Ασφάλεια στην Ευρώπη για την έκθεση των "στοιχείων της βασικής απάτης".
Το κοινοβούλιο της Δημοκρατίας είναι η Εθνοσυνέλευση-Κουρουλτάι, που εκλέγεται από τον λαό κάθε πέντε χρόνια. Η μονοθάλαμη Εθνοσυνέλευση έχει 120 αντιπροσώπους. 
Το σύνταγμα της δημοκρατίας υιοθετήθηκε στις 24 Δεκεμβρίου του 1993. Το άρθρο 1 λέει ότι το Μπασκορτοστάν είναι ένα κυρίαρχο κράτος εντός της Ρωσίας. Έχει κρατική εξουσία κάτω από τα όρια εξουσίας της Ρωσικής Ομοσπονδίας και οι εξουσίες της Ρωσικής Ομοσπονδίας. Η Δημοκρατία του Μπασκορτοστάν είναι ένα πλήρης υποκείμενο σε ισοδύναμες και σύμφωνες βάσεις.
Οι σχέσεις της Δημοκρατίας του Μπασκορτοστάν και της Ρωσικής Ομοσπονδίας είναι προς το παρών βασισμένες στα άρθρα του Συντάγματος της Ρωσικής Ομοσπονδίας, του Συντάγματος της Δημοκρατίας του Μπασκορτοστάν, της Ομοσπονδιακής Συνθήκης (με τροπολογίες) και στην Συμφωνία της Διαχώρισης των αρμοδιοτήτων και των εξουσιών, και την αμοιβαία μεταβίβαση των εξουσιών μεταξύ των οργάνων κρατικής εξουσίας της Δημοκρατίας του Μπασκορτοστάν.
Η δικαστική εξουσία της δημοκρατίας είναι στα χέρια του Συνταγματικού Δικαστηρίου, του Ανώτατου Δικαστηρίου, του Δικαστηρίου των Εφετών, των επαρχιακών δικαστηρίων και των δικαστών της ειρήνης.
Το Μπασκορτοστάν έχει ισχυρούς οικονομικούς και πολιτιστικούς δεσμούς με τον δυτικό γείτονά του, την Δημοκρατία του Ταταρστάν.
Οικονομία.
Το Μπασκορτοστάν είναι μια από τις πιο ανεπτυγμένες οικονομικά περιοχές της Ρωσίας, στο ΑΕΠ, στην γεωργική παραγωγή, στην βιομηχανική παραγωγή και τις επενδύσεις σε πάγια περιουσιακά στοιχεία.
Η εκμετάλλευση του αργού πετρελαίου στην Μπασκιρία ξεκίνησε το 1932. Στα τέλη του 1943 ανακαλύφθηκαν μεγάλα αποθέματα αργού πετρελαίου. Κατά τον Μεγάλο Πατριωτικό Πόλεμο του 1941-45, έγινε μια από τις κύριες περιοχές της Σοβιετικής Ένωσης για να φιλοξενήσει εργοστάσια που μεταφέρθηκαν από την δυτική Ρωσία, καθώς και μεγάλες μάζες ανθρώπων, που παρείχαν στην χώρα οπλικά συστήματα, τρόφιμα και καύσιμα. Μετά τον πόλεμο, αρκετά εργοστάσια παρέμειναν και αναπτύχθηκαν περαιτέρω στο Μπασκορτοστάν, όπως η εξόρυξη, η βιομηχανία μηχανών και ειδικά η διύλιση πετρελαίου. Έτσι, η βιομηχανία του Μπασκορτοστάν έγινε μια στερεή βάση για τις απόκεντρες Ευρωπαϊκές περιοχές της Ρωσίας. 
Η οικονομία του Μπασκορτοστάν, το οποίο είναι ένα από τα μεγαλύτερα βιομηχανικά κέντρα της Ρωσίας, είναι ποίκιλη. Το Μπασκορτοστάν έχει έναν μεγάλο αγροτικό τομέα. Αλλά, η πιο σημαντική βιομηχανία της περιοχής είναι η χημική επεξεργασία, καθώς το Μπασκορτοστάν παράγει το περισσότερο πετρέλαιο από οποιαδήποτε άλλη περιοχή της Ρωσίας, περίπου 26 εκατομμύρια τόνους ετησίως. Παράγει το 17% της βενζίνης και το 15% των καυσίμων ντίζελ της Ρωσίας. Στα άλλα σημαντικά προϊόντα του Μπασκορτοστάν περιλαμβάνονται το αλκοόλ, τα πλαστικά και τα φυτοφάρμακα.
Το Ακαθάριστο Περιφερειακό Προϊόν το 2014 ανερχόταν στα 1,343 τρισεκατομμύρια ρούβλια, και κατατασσόταν 9ο στην Ρωσία. Η περιοχή έχει θετικό εμπορικό ισοζύγιο, καθώς οι εξαγωγές ανερχόντουσαν στα 13.7 δισεκατομμύρια δολάρια και οι εισαγωγές ανερχόντουσαν στα 1,2 δισεκατομμύρια δολάρια, το 2013. Επίσης, έχει την πρώτη θέση στην Ρωσία στο ποσοστό των κερδοφόρων επιχειρήσεων, καθώς το 82,9% των επιχειρήσεων είναι κερδοφόρες,ενώ ο μέσος όρος για την Ρωσία είναι στο 68,42%. Το Μπασκορτοστάν ανανγωρίζεται ως ένα υποκείμενο με τον χαμηλότερο οικονομικό ρίσκο.
Το Μπασκορτοστάν έχει μια από τις πρώτες θέσεις στην ανάπτυξη των ακινήτων, έχει μια ανεπτυγμένη βιομηχανία ηλεκτρικού ρεύματος και τουρισμό.
Σύμφωνα με το Forbes, η πρωτεύουσα της δημοκρατίας, η Ουφά, είναι η καλύτερη πόλη στην Ρωσία για την ανάπτυξη επιχειρηματικότητας στις πόλεις της χώρας με πληθυσμό άνω των 1.000.000 κατοίκων, το 2013.
Δομή του Ακαθάριστου Περιφερειακού Προϊόντος.
Η δομή του Ακαθάριστου Περιφερειακού Προϊόντος του Μπασκορτοστάν για το 2013.
Δημογραφία.
Εθνικές ομάδες.
Σύμφωνα με την απογραφή του 2010, η εθνική σύνθεση ήταν η εξής:
Γλώσσες.
Σύμφωνα με την απογραφή του 2010, οι τρεις πιο διαδεδομένες γλώσσες ήταν οι εξής: Ρωσικά (97%), Ταταρικά (26%), Μπασκιρικά (23%).
Θρησκεία.
Το Ισλάμ είναι η θρησκεία της πλειοψηφίας των κατοίκων Μπασκιρικής και Ταταρικής καταγωγής. Οι Μουσουλμάνοι του Μπασκορτοστάν ακολουθούν την Μουσουλμανική Σουνιτική σχολή του νόμου Χανάφι.
Οι περισσότεροι Ρώσοι, Τσουβάς και Ουκρανοί είναι Ορθόδοξοι Χριστιανοί. Οι περισσότεροι Μάρι είναι Παγανιστές. Οι άθρησκοι κάτοικοι σχηματίζουν μια ομάδα που αποτελείται από διάφορες εθνικές ομάδες στο Μπασκορτοστάν. Υπάρχουν και 13.000 Εβραίοι στην δημοκρατία, με μια ιστορική συναγωγή στην Ουφά, και έναν νέο Εβραϊκό Κοινοτικό Κέντρο που χτίστηκε το 2008.
Σύμφωνα με μια έρευνα του 2012,το 38% του πληθυσμού του Μπασκορτοστάν είναι Μουσουλμάνοι, το 28,2% είναι Χριστιανοί (ανήκουν κυρίως στην Ρωσική Ορθόδοξη Εκκλησία), το 1% πιστεύει στον Ορθόδοξο Χριστιανισμό αλλά δεν ανήκουν σε κάποια εκκλησία. Το 2% πιστεύει στην Σλαβική εθνική πίστη (Ροντνοβέρι), στην Εθνική πίστη των Μάρι ή στον Τενγκρισμό. Επιπροσθέτως, το 15% του πληθυσμού είναι "πνευματικοί αλλά όχι θρησκευόμενοι", το 8% είναι άθεοι, ενώ το 7,8% ακολουθεί άλλες θρησκείες η δεν έδωσε κάποια απάντηση στην ερώτηση.Ωστόσο, αυτή η έρευνα έλαβε κριτικές ως μεροληπτική. Η έρευνα πραγματοποιήθηκε από την υπηρεσία "Σρέντα", που έχει δεσμούς με τους Χριστιανικούς οργανισμούς.
Για το 2010, υπάρχουν πάνω από 1.000 τζαμιά στο Μπασκορτοστάν, 200 Ορθόδοξες εκκλησίες και 60 θρησκευτικά κτίρια άλλων θρησκειών.
Αθλητισμός.
Η ποδοσφαιρική ομάδα ΦΚ Ουφά προέρχεται από την Ουφά. Επίσης, η ομάδα Σαλαβάτ Γιουλάγιεφ Ουφά, που παίζει στην Κοντινένταλ Χόκεϊ Λιγκ προέρχεται από την Ουφά. Στην δεύτερη κατηγορία του πρωταθλήματος χόκεϊ της Ρωσίας παίζει η Τόρος Νεφτεκάμσκ. Στην Μικρότερη Χόκεϊ Λιγκ παίζει η Τολπάρ Ουφά, ενώ στο Γυναικείο πρωτάθλημα χόκεϊ της Ρωσίας παίζει η ομάδα Αγκιντέλ. Ο σύλλογος Γκόρνγιακ, ο οποίος προέρχεται από το Ουτσάλι, παίζει στο Εθνικό Πρωτάθλημα Χόκεϊ Νέων. Ο Ρώσος οδηγός της Φόρμουλα 1 Ντανίλ Κβίατ κατάγεται από την Ουφά.

</doc>
<doc id="60261" url="https://el.wikipedia.org/wiki?curid=60261" title="Δημοκρατία της Μπασκιρίας">
Δημοκρατία της Μπασκιρίας



</doc>
<doc id="60262" url="https://el.wikipedia.org/wiki?curid=60262" title="Μπασκιρία">
Μπασκιρία



</doc>
<doc id="60263" url="https://el.wikipedia.org/wiki?curid=60263" title="Ημεροβίγλιον Θήρας">
Ημεροβίγλιον Θήρας



</doc>
<doc id="60264" url="https://el.wikipedia.org/wiki?curid=60264" title="Συμβολαιογράφος">
Συμβολαιογράφος

Συμβολαιογράφος ονομάζεται ο άμισθος δημόσιος λειτουργός που διορίζεται μόνιμα από τον Υπουργό Δικαιοσύνης και καθήκοντά του είναι η προστασία του δημοσίου συμφέροντος, της δημόσιας ασφάλειας και της δημοσιονομικής και κοινωνικής πολιτικής. Ελέγχεται για τη νόμιμη και επιμελή άσκηση των καθηκόντων του με τακτικές και έκτακτες επιθεωρήσεις από τον κατά τόπο αρμόδιο εισαγγελέα.
Επιστημονική κατάρτιση.
Ως Συμβολαιογράφος μπορεί να διοριστεί ο πτυχιούχος νομικού τμήματος νομικής σχολής ημεδαπού πανεπιστημίου ή ο κάτοχος αναγνωρισμένου ισότιμου πτυχίου αλλοδαπού πανεπιστημίου, ο οποίος έχει διατελέσει τουλάχιστον δύο έτη δικηγόρος ή δικαστικός λειτουργός ή άμισθος υποθηκοφύλακας και έχει την ελληνική ιθαγένεια.

</doc>
<doc id="60266" url="https://el.wikipedia.org/wiki?curid=60266" title="Δημήτριος Μπαϊρακτάρης">
Δημήτριος Μπαϊρακτάρης

Ο Δημήτριος Μπαϊρακτάρης (1832 - 27 Δεκεμβρίου 1904) ήταν Έλληνας στρατιωτικός και ο πρώτος αστυνομικός διευθυντής της Αθήνας.
Βιογραφικά στοιχεία.
Γεννήθηκε στο Αγρίνιο και καταγόταν από οικογένεια Σουλιωτών. Το 1848 κατατάχθηκε στο στρατό το ως στρατιώτης και γρήγορα προάχθηκε σε αξιωματικό του πεζικού. Έλαβε ενεργό μέρος στη Κρητική επανάσταση του 1866 όπου διακρίθηκε για τη δράση του. Το 1893 όταν συστάθηκε η στρατιωτική αστυνομία, (με τον νόμο ΒΡΠΗ΄ στις 20 Μαρτίου 1893) διορίσθηκε με τον βαθμό του ταγματάρχη Αστυνομικός Διευθυντής Αθηνών αφήνοντας αναμνήσεις από πλούσια σε αριθμό περιστατικά κατά τον διωγμό των τότε κουτσαβάκηδων που μάστιζαν το κέντρο της Αθήνας. Ειδικότερα, στην εποχή του ξύριζαν τα μουστάκια των κουτσαβάκηδων και τους ψαλίδιζαν τις αφέλειες των μαλλιών τους, ενώ τους ψαλίδιζε και το αφόρετο μανίκι από το σακάκι τους.
Το 1895 στο Φάληρο αντιμετώπισε τους γυμνιστές (που έκαναν μπάνιο ολόγυμνοι για να μη βρέξουν τα εσώρουχά τους και να μπορούν τα τελευταία να παραμένουν στεγνά) με το να τους κατάσχονται τα ρούχα. Το μέτρο ήταν αποτελεσματικό, καθώς νόμος για το γυμνισμό δεν υπήρχε και οι παραβάτες έπαιρναν πίσω τα ρούχα τους μόνο με ενυπόγραφη δήλωση στο Αστυνομικό Τμήμα, διαβεβαιώνοντας ότι η πράξη τους δεν θα επαναλαμβανόταν.
Το 1897 φέροντας τον βαθμό του συνταγματάρχη ονομάσθηκε ταξίαρχος και με την κήρυξη του Ελληνοτουρκικού πολέμου του 1897 μετέβη στην Άρτα όπου σε ταχύτατο χρόνο συγκρότησε ολόκληρη ταξιαρχία με δυνάμεις πεζικού, μηχανικού, πυροβολικού αλλά και ιππικού καθώς και δύο τάγματα χωροφυλακής και αστυφυλακής (περίπου σύνολο 7.000 αξιωματικοί και οπλίτες). Με την δύναμη αυτή και με τη βοήθεια μιας ακόμη ταξιαρχίας (του Γκολφινόπουλου) συνήψε την τριήμερη μάχη του Γριμπόβου (1897) (από 30 Απριλίου μέχρι και 2 Μαΐου 1897) κατά την οποία και διακρίθηκε για την ανδραγαθία του περιτρέχοντας στη πρώτη γραμμή του πυρός εμψυχώνοντας τους άνδρες του.
Αποστρατεύθηκε στις 10 Μαρτίου του 1900 προαχθείς σε υποστράτηγο. Απεβίωσε 4 χρόνια μετά, σε ηλικία 72 ετών στην Αθήνα.

</doc>
<doc id="60267" url="https://el.wikipedia.org/wiki?curid=60267" title="Δοκίμιο">
Δοκίμιο

Το δοκίμιο ορίζεται ως πεζό κείμενο περιορισμένης συνήθως εκτάσεως, που πραγματεύεται συγκεκριμένο θέμα χωρίς να το εξαντλεί, εκφράζει τις προσωπικές απόψεις του γράφοντος και δεν ταυτίζεται ούτε με λογοτεχνικά κείμενα ούτε με εμπεριστατωμένες μελέτες.
Οι Scholes και Klaus στα "Στοιχεία του δοκιμίου" κατατάσσουν το δοκίμιο στα λογοτεχνικά είδη μαζί με το πεζογράφημα, το θεατρικό έργο και το ποίημα, επισημαίνοντας παράλληλα ότι "η πειθώ βρίσκεται στο κέντρο όλων των δοκιμίων", άλλοτε φανερά και άλλοτε συγκεκαλυμμένα. Ορίζουν τέσσερα είδη δοκιμίου, το δοκίμιο πειθούς (αποδεικτικό δοκίμιο), το αφηγηματικό δοκίμιο, το δραματικό και το στοχαστικό δοκίμιο. 
Το δοκίμιο γενικότερα είναι ένα μικρό μελέτημα, το οποίο αναφέρεται σε κάποιο θέμα που μέχρι στιγμής δεν έχει λυθεί. Για το λόγο αυτό ο δοκιμιογράφος πρέπει να προσπαθήσει να δημιουργήσει απορίες στον αναγνώστη και να τον ωθήσει να ερευνήσει κι ο ίδιος το θέμα του.
Αν και υπάρχουν πολλά είδη δοκιμίων, συνηθίστηκε να θεωρούνται ως δοκίμια τα μελετήματα που έχουν φιλοσοφικό, κοινωνικό, πολιτικό, ηθικό, επιστημονικό, τεχνοκριτικό, θεολογικό και φιλολογικό περιεχόμενο.
Ως σπουδαιότεροι δοκιμιογράφοι της Νεοελληνικής Λογοτεχνίας θεωρούνται οι: Γεώργιος Θεοτοκάς, Ευάγγελος Παπανούτσος, Χρήστος Μαλεβίτσης, Αιμίλιος Χουρμούζιος, Άγγελος Τερζάκης, Πέτρος Χάρης, Μάρκος Αυγέρης και Ανδρέας Καραντώνης, Γεράσιμος Αλεξανδράτος. 

</doc>
<doc id="60268" url="https://el.wikipedia.org/wiki?curid=60268" title="Κοσμική σκόνη">
Κοσμική σκόνη

Η κοσμική σκόνη ή διαστημική σκόνη αποτελείται από σωματίδια ύλης σε στερεά κατάσταση, που βρίσκονται στον πέρα από τη Γη διαστημικό χώρο. Η μέση διάμετρος αυτών των σωματιδίων κυμαίνεται από συσσωματώματα λίγων μορίων μέχρι 0,1 χιλιοστόμετρο.
Η κοσμική σκόνη διακρίνεται με βάση τη θέση της σε διαγαλαξιακή, διαστρική ή μεσοαστρική, διαπλανητική και σκόνη που περιφέρεται γύρω από πλανήτες. Η διαπλανητική σκόνη που βρίσκεται στον χώρο μεταξύ των πλανητών του Ηλιακού μας Συστήματος προκαλεί τα αστρονομικά φαινόμενα του ζωδιακού και του αντιζωδιακού φωτός.
Κάποτε η κοσμική σκόνη θεωρείτο μόνο μία ενόχληση για τους αστρονόμους, καθώς μειώνει το φως που δεχόμαστε από τα ουράνια σώματα: Είναι γνωστή η διαστρική απορρόφηση ή μεσοαστρική απορρόφηση του φωτός των αστέρων του Γαλαξία που προκαλεί η διαστρική σκόνη, για την οποία έχουν προταθεί διάφοροι εμπειρικοί νόμοι. Ωστόσο, όταν ήλθε η εποχή των αστρονομικών παρατηρήσεων στο υπέρυθρο, τα σωματίδια της κοσμικής σκόνης ανακαλύφθηκε ότι διαδραματίζουν ζωτικό ρόλο σε αστροφυσικές διεργασίες. Π.χ. η σκόνη παίζει ρόλο στα πρώτα στάδια του σχηματισμού ενός νέου αστέρα και στο σχηματισμό πλανητών. Στο Ηλιακό Σύστημα η μελέτη της είναι απαραίτητη για την κατανόηση των εξωτερικών διάχυτων δακτυλίων του Δία, του Κρόνου, του Ουρανού και του Ποσειδώνα, καθώς και των κομητών.
Η μελέτη της διαστημικής σκόνης συνιστά ένα πολύπλευρο επιστημονικό ζήτημα, που άπτεται αρκετών διαφορετικών επιστημονικών κλάδων: της Φυσικής (Φυσική Στερεάς Καταστάσεως, Ηλεκτρομαγνητισμός, Στατιστική Φυσική, διάδοση της θερμότητας), των Μαθηματικών (φράκταλς), της Χημείας, της Μετεωριτολογίας και όλων των κλάδων της Αστρονομίας και της Αστροφυσικής. Πραγματικά, οι κόκκοι της κοσμικής σκόνης εξελίσσονται κυκλικά: χημικώς, φυσικώς και δυναμικώς. Η εξέλιξή τους ακολουθεί τα μονοπάτια δια των οποίων το Σύμπαν ανακυκλώνει την ύλη με διαδικασίες ανάλογες με αυτές που εμείς οι άνθρωποι ανακυκλώνουμε υλικά: παραγωγή, αποθήκευση, μεταλλαγή, διαφοροποίηση, κατανάλωση και απόρριψη. Αυτά στο Σύμπαν συμβαίνουν σε περιοχές όπως τα διάχυτα νεφελώματα, τα ψυχρά μοριακά νέφη οι περιαστρικοί δίσκοι γύρω από νεογέννητους αστέρες, και αλλού.

</doc>
<doc id="60269" url="https://el.wikipedia.org/wiki?curid=60269" title="Αίρεση των Αχμαντίγια">
Αίρεση των Αχμαντίγια



</doc>
<doc id="60270" url="https://el.wikipedia.org/wiki?curid=60270" title="Μπαϊρακτάρης">
Μπαϊρακτάρης



</doc>
<doc id="60271" url="https://el.wikipedia.org/wiki?curid=60271" title="Αντόνιο Γκράμσι">
Αντόνιο Γκράμσι

Ο Αντόνιο Γκράμσι (Ιταλικά: "Antonio Gramsci", Άλες Σαρδηνίας, 22 Ιανουαρίου 1891 — Ρώμη, 27 Απριλίου 1937) ήταν Ιταλός φιλόσοφος, συγγραφέας, πολιτικός και πολιτικός επιστήμονας.
Τα πρώτα χρόνια.
Ήταν ο τέταρτος γιος σε μια οικογένεια με επτά αγόρια, με πατέρα τον αλβανικής καταγωγής Φραντσέσκο Γκράμσι (η οικογένειά του, με πυρήνα το Plataci της Καλαβρίας, μετανάστευσε γύρω στα 1700 στη Νότια Ιταλία), χαμηλόβαθμο δημόσιο υπάλληλο και μητέρα του την Πεππίνα (Τζιουζεππίνα) Γκράμσι, κόρη εφοριακού υπαλλήλου. Σπούδασε με υποτροφία που κέρδισε στο Πανεπιστήμιο του Τορίνο. Εκεί μυήθηκε στις σοσιαλιστικές ιδέες και στα 1913 έγινε μέλος του Ιταλικού Σοσιαλιστικού Κόμματος. Σε πολύ μικρό διάστημα αναδείχτηκε σε καθοδηγητικό στέλεχός του. Το 1914 παίρνει το πτυχίο του και τον επόμενο χρόνο περνά στη σύνταξη της σοσιαλιστικής εφημερίδας του Τορίνο "Il grido del popolo" ("Η Κραυγή του Λαού") και λίγο αργότερα στη σύνταξη του κεντρικού οργάνου του Σοσιαλιστικού Κόμματος «Avanti» ("Εμπρός") - αρχισυντάκτης τού οποίου είχε διατελέσει παλαιότερα ο φασίστας Ιταλός δικτάτορας Μπενίτο Μουσολίνι - και της εβδομαδιαίας "L' Ordine Nuovo" ("Η Νέα Τάξη"). 
Πολιτική δράση.
Το 1914 το Σοσιαλιστικό Κόμμα της Ιταλίας διχάστηκε γύρω από το αν πρέπει η Ιταλία να συμμετάσχει στον Α' Παγκόσμιο Πόλεμο. Αρχικά η Ιταλία τήρησε ουδέτερη στάση, παρά τη συμμαχία που είχε με τη Γερμανία. Ο Γκράμσι αρχικά τάχθηκε υπέρ της ουδετερότητας, αλλά όχι της "απόλυτης" ουδετερότητας που υποστήριζε η ηγεσία του κόμματος. Όπως και άλλοι σοσιαλιστές υποστήριζε την "ενεργό και λειτουργική" ουδετερότητα. Στο θέμα αυτό εν μέρει συνέπεσε η άποψή του με του Μπενίτο Μουσολίνι, ενός από τους πλέον δραστήριους εκπροσώπους της αριστεράς και μαξιμαλιστικής πτέρυγας του Σοσιαλιστικού Κόμματος μέχρι το 1914. Η έκφραση "ενεργός και λειτουργική ουδετερότητα" ήταν του Μουσολίνι, ο οποίος αργότερα υποστήριξε την ενεργό ανάμιξη στον πόλεμο. Ο Γκράμσι έλεγε ότι συμφωνεί με τον Μουσολίνι στο ότι η απόλυτη ουδετερότητα απειλούσε να μετατρέψει το προλεταριάτο σε αμέτοχους παρατηρητές της προελαύνουσας ιστορίας. Πίστευε ότι με την "ενεργή και λειτουργική ουδετερότητα" το κόμμα θα μπορούσε να αγγίξει τις μεγάλες μάζες του λαού που είχαν απομακρυνθεί από την πολιτική.
Ο Γκράμσι, αν και διεθνιστής, είχε βαθιές ρίζες στη Σαρδηνία και έτσι σχετίστηκε με το αυτονομιστικό κίνημα του νησιού. Αντιλαμβανόταν την αυτονομία σαν κίνημα των φτωχών του Νότου που αισθάνονταν την εκμετάλλευση και την εγκατάλειψη της κεντρικής εξουσίας της Ρώμης. 
Το 1920 καθοδηγεί την μεγάλη απεργία των εργατών για την υπεράσπιση των εργοστασιακών επιτροπών του Τορίνο και διατυπώνει το πολιτικό πρόγραμμα-μανιφέστο «Για την ανανέωση του Σοσιαλιστικού Κόμματος». Στις 21 Ιανουαρίου 1921 ιδρύει το Κομμουνιστικό Κόμμα Ιταλίας (μετέπειτα ΙΚΚ). 
Η άνοδος των φασιστών στην εξουσία είχε ως αποτέλεσμα να τεθούν εκτός νόμου το Κ.Κ.Ι. και οι άλλες δημοκρατικές οργανώσεις και να συλληφθούν οι ηγέτες τους, ανάμεσα στους οποίους και ο Γκράμσι. Στη δίκη που ακολούθησε, καταδικάστηκε σε εικοσαετή φυλάκιση. Αλλά και μέσα στη φυλακή ο Γκράμσι δε σταμάτησε ν’ αγωνίζεται. Μελετά και γράφει με σκοπό να προετοιμάσει ένα μεγαλόπνοο έργο πάνω στα θεωρητικά και πρακτικά προβλήματα του εργατικού κινήματος και τα εθνικά και πολιτιστικά προβλήματα της Ιταλίας. Ατυχώς το έργο αυτό δεν ολοκληρώθηκε ποτέ, διότι υπήρξε στο μεταξύ επιδείνωση τής ήδη κλονισμένης από τις κακουχίες υγείας του που τον οδήγησε στο θάνατο στις 27 Απριλίου 1937. 
Άφησε έναν τεράστιο όγκο δοκιμίων, άρθρων και σημειώσεων, που εκδόθηκαν για πρώτη φορά ύστερα από τον πόλεμο και που επηρέασαν και επηρεάζουν την σύγχρονη κίνηση των ριζοσπαστικών ιδεών σε όλον τον κόσμο και τη μετα-μαρξιστική θεώρηση.
Ιδεολογία και ηγεμονία.
Ο Γκράμσι εστίασε έτσι στην ιδέα (με την πλατωνική θεώρηση των Ιδεών) της "Ιδεολογίας", που ο Μαρξ αποκαλούσε "λανθασμένη συνείδηση" (οι πολιτισμικοί θεσμοί που αναφέρθηκαν ανωτέρω και που νομίζουμε ότι ρυθμίζουν τη ζωή μας, λανθασμένως βεβαίως κατά τον Μαρξ). Η ιδέα της "Ιδεολογίας" ορίζεται ως ένα μίγμα αξιών, αντιλήψεων και συμπεριφορών μέσω των οποίων αντιλαμβανόμαστε τον υπάρχοντα κόσμο και συνδεόμαστε μαζί του. Με την έννοια αυτή ο Γκράμσι εννοούσε ότι δεν βλέπουμε τον κόσμο με ουδέτερο αντικειμενικό τρόπο αλλά υπό την οπτική εκείνη γωνία που καθορίζεται από συμπεριφορές τις οποίες θεωρούμε δεδομένες. Με τη θεωρία αυτή αναδείκνυε το ρόλο του ανθρώπινου παράγοντα, της βούλησης και επιλογής, διατηρώντας παράλληλα ως κέντρο του όλου θεωρητικού του σύμπαντος τη μαρξιστική οπτική της πάλης των τάξεων, εκτρέποντάς την όμως στο πεδίο των ιδεών και όχι της οικονομίας. Κατά τον Γκράμσι η πάλη των τάξεων έπρεπε να λαμβάνει μέρος στο ιδεολογικό πάντοτε πεδίο, με τη θεμελιακή παραδοχή ότι μόνο οι ιδέες δύναντο να επιφέρουν την επανάσταση ή αντιστοίχως, να την αποτρέψουν (ενώ ο Μαρξ υποστήριζε ότι είναι μια ξαφνική τεχνολογική αλλαγή που αναγκάζει τις κοινωνίες να αλλάξουν το ίδιο ξαφνικά την παραγωγική και οικονομική τους δομή και το ίδιο βίαια τις κοινωνικές τους συνέργειες και παραμέτρους, με αποτέλεσμα επαναστατικές διαδικασίες να λαμβάνουν χώρα).

</doc>
<doc id="60272" url="https://el.wikipedia.org/wiki?curid=60272" title="Γκράμσι">
Γκράμσι



</doc>
<doc id="60273" url="https://el.wikipedia.org/wiki?curid=60273" title="Παλαιά Καμένη Θήρας">
Παλαιά Καμένη Θήρας

Η Παλαιά Καμένη, ή παλιότερα και "Παλαιά Καϋμένη", είναι μικρό ηφαιστειογενές νησί στο κέντρο της καλδέρας της Σαντορίνης, το οποίο άρχισε να δημιουργείται με ηφαιστειακή έκρηξη μεταξύ 46-47 μ.Χ., με την δημιουργία αρχικά του νησιού Θεία. Η έκταση του σήμερα είναι 0,525 τ.χλμ. και το ψηλότερο σημείο του είναι περίπου 98,5 μέτρα από την επιφάνεια της θάλασσας. Κατά μήκος των ακτών εμφανίζονται πολλές θερμές πηγές και κατά την διάρκεια του καλοκαιριού μεγάλος αριθμός τουριστών επισκέπτεται το νησί προκειμένου να κολυμπήσουν στα κίτρινα - από το θειάφι - νερά. Η κυριότερη θερμή πηγή του νησιού βρίσκεται στον όρμο του Αγίου Νικολάου.
Η Νέα και η Παλαιά Καμένη έχουν ενταχθεί στο κοινοτικό δίκτυο προστατευόμενων περιοχών NATURA 2000.
Σημερινή Κατάσταση.
Έρευνα επιστημόνων του Πανεπιστημίου του Καίμπριτζ, η οποία διεξήχθη το 2006, έδειξε ότι σε περίπτωση που γινόταν ηφαιστειακή έκρηξη στην περιοχή των νησιών Παλαιά και Νέα Καμένη μέσα στο 2006, αυτή θα είχε αρκετή ενέργεια για να διαρκέσει περισσότερο από 2,7 χρόνια και να φτιάξει ηφαιστειακό θόλο με ύψος 115-125 μέτρα.
Στα δύο νησιά υπάρχει σήμερα ολοκληρωμένο σύστημα παρακολούθησης της σεισμικής δραστηριότητας και δεκάδων άλλων παραμέτρων, το οποίο έχει εγκατασταθεί από το Ινστιτούτο Μελέτης και Παρακολούθησης του Ηφαιστείου Σαντορίνης (Ι.Μ.Π.Η.Σ.).
Λαογραφία.
Τα παλιά χρόνια, οι κάτοικοι της Σαντορίνης θεωρούσαν ότι η Παλαιά και η Νέα Καμένη ήταν κατοικίες δαιμόνων.
Σημείωση.
Σε πολλά παλιά κείμενα υπάρχει σύγχυση μεταξύ του νησιού Ιερά και της Παλαιάς Καμένης και του νησιού Θεία και της Μικρής Καμένης. Η επικρατούσα σήμερα άποψη είναι ότι το νησί "Ιερά" που εμφανίστηκε το 197 π.Χ. αργότερα καταβυθίστηκε και σήμερα ταυτίζεται με τον ύφαλο Μπάγκος που βρίσκεται ανατολικά της Νέας Καμένης κοντά στον οποίο πολλά χρόνια αργότερα εμφανίστηκε η Μικρή Καμένη. Επίσης η νήσος "Θεία", που αναφέρεται από αρχαίους συγγραφείς, σήμερα ταυτίζεται με την Παλαιά Καμένη.
Την χρονική περίοδο κατά την οποία στην καλντέρα της Σαντορίνης υπήρχε μόνο η Παλαιά και η Μικρή Καμένη, η Παλαιά Καμένη ονομαζόταν και Μεγάλη Καμένη, όνομα που προφανώς προερχόταν από την σύγκριση της με την κατά πολύ μικρότερη Μικρή Καμένη.

</doc>
<doc id="60275" url="https://el.wikipedia.org/wiki?curid=60275" title="Δεκαδικό σύστημα ταξινόμησης">
Δεκαδικό σύστημα ταξινόμησης



</doc>
<doc id="60279" url="https://el.wikipedia.org/wiki?curid=60279" title="Πανθεϊσμός">
Πανθεϊσμός

Πανθεϊσμός είναι η πεποίθηση κατά την οποία η φύση και ο Θεός είναι ένα και συμπερασματικά ο κόσμος είναι θείος. Αυτοί που θέτουν ως αίτημα ότι η Αρχή του σύμπαντος είναι υπερβατική και διαχωρισμένη από τον σύμπαν, θεωρούν ότι ο πανθεϊσμός είναι αθεϊσμός. Έτσι, πολλοί Χριστιανοί θεολόγοι και φιλόσοφοι θεωρούν ότι ο Ινδουισμός και ο Βουδισμός, καθώς επίσης και η φιλοσοφία του Σπινόζα, είναι αθεϊστικές.
Στο φιλοσοφικό πεδίο ο πανθεϊσμός είναι δοξασία που ταυτίζει τον θεό με τον κόσμο. Δέχεται δηλαδή ότι ο θεός είναι το μόνο πραγματικό ον και ο κόσμος το φανέρωμά του, η απορροή ή η εκπόρευσή του και πρωτοχρησιμοποιήθηκε από τον Άγγλο Τζον Τόλαντ.
Στα νεώτερα χρόνια πήρε συστηματική και αυστηρά λογική μορφή από τον Σπινόζα που θεωρούσε τον θεό σαν μια απόλυτη και αιώνια ουσία, που είναι η αιτία όλου του κόσμου.

</doc>
<doc id="60281" url="https://el.wikipedia.org/wiki?curid=60281" title="Ευρωμπάσκετ 1947">
Ευρωμπάσκετ 1947

Το 5ο Ευρωπαϊκό Πρωτάθλημα Καλαθοσφαίρισης διοργανώθηκε στην Πράγα, πρωτεύουσα της απερχόμενης πρωταθλήτριας Τσεχοσλοβακίας, από τις 27 Απριλίου έως τις 3 Μαΐου 1947 υπό την αιγίδα της FIBA Europe. Είναι το μόνο Ευρωμπάσκετ που διεξήχθη μόλις ένα έτος μετά το προηγούμενο, διότι η FIBA ήθελε η διοργάνωση να επιστρέψει στις «μονές» χρονιές ώστε να μη συμπίπτει με τους Ολυμπιακούς Αγώνες.
Συμμετείχαν 14 ομάδες (ρεκόρ έως τότε) και πρωταθλήτρια αναδείχθηκε εύκολα η πρωτοεμφανιζόμενη Σοβιετική Ένωση των Λίσοφ (MVP του τουρνουά), Μπουτάουτας, Κόνιεφ και Κορκίγια, κερδίζοντας κάθε αγώνα με διαφορά 25 πόντων κατά μέσο όρο. Το αργυρό μετάλλιο κατέκτησε η ομάδα της οικοδέσποινας - μάλιστα χιλιάδες φίλαθλοι της τελευταίας προσπάθησαν να μπουν στο μικρό γυμναστήριο του τελικού δίχως εισιτήρια, χωρίς ευτυχώς θύματα. Τρίτη τερμάτισε η Αίγυπτος, η οποία συμμετείχε στην "ευρωπαϊκή ζώνη" της FIBA έως τη δεκαετία του 1950.
Απ' τα στατιστικά της διοργάνωσης ξεχωρίζει η νίκη του Βελγίου με 114-11 επί της Αλβανίας, με την οποία ισοφαρίστηκε το ρεκόρ της μεγαλύτερης διαφοράς (103 πόντοι) που κατείχε η Λιθουανία απ' το Ευρωμπάσκετ του 1939, με την νίκη της επί της Φινλανδίας με 112-9. Εντυπωσιακή όμως στο Ευρωμπάσκετ του 1947 ήταν και η νίκη της Γαλλίας επί της Αυστρίας με 100-6 και με επιμέρους σκορ των ημιχρόνων 50-4 και 50-2!
Προκριματικός Γύρος.
Οι ομάδες χωρίστηκαν σε τέσσερα γκρουπ, αποτελούμενες από 4 ομάδες (για τα γκρουπ Α' και Δ') και από 3 ομάδες τα άλλα δύο.
Ημιτελική Φάση.
Οι δύο πρώτες ομάδες των ομίλων σχημάτισαν δύο νέους ομίλους των τεσσάρων ομάδων, για να προκύψουν τα τελικά ζευγάρια, που θα έπαιζαν για την κατάταξη στις θέσεις 1-8. Ομοίως, οι υπόλοιπες ομάδες σχημάτισαν δύο ομίλους των τριών ομάδων για να οδηγηθούν μετά στους αγώνες κατάταξης για τις θέσεις 9-14.
Τελική Φάση.
Η τελική κατάταξη προέκυψε με ένα τελευταίο αγώνα από κάθε ομάδα. Για τις θέσεις 9-14, αντίπαλες βρέθηκαν οι ομάδες που είχαν καταλάβει την ίδια θέση στους ομίλους Ε' και Στ'. Ομοίως, για τις θέσεις 1-8, τα ζευγάρια προέκυψαν από τους ομίλους Ζ' και Η'.
Εξωτερικοί Σύνδεσμοι.
Το Ευρωμπάσκετ του 1947 από τη FIBA-Europe
&lt;br&gt;

</doc>
<doc id="60286" url="https://el.wikipedia.org/wiki?curid=60286" title="Πιότρ Ίλιτς Τσαϊκόφσκι">
Πιότρ Ίλιτς Τσαϊκόφσκι



</doc>
<doc id="60288" url="https://el.wikipedia.org/wiki?curid=60288" title="Δεκαδικό σύστημα ταξινόμησης Dewey">
Δεκαδικό σύστημα ταξινόμησης Dewey



</doc>
<doc id="60291" url="https://el.wikipedia.org/wiki?curid=60291" title="ΑΦΚ Άγιαξ">
ΑΦΚ Άγιαξ

Ο Άγιαξ (ολλανδικά: "Ajax", ) είναι επαγγελματικός ποδοσφαιρικός σύλλογος που εδρεύει στο Άμστερνταμ της Ολλανδίας. Ιδρύθηκε το 1900 και είναι ένας από τους τρεις συλλόγους της χώρας, μαζί με την Φέγενορντ και την Αϊντχόφεν, που πρωταγωνιστούν στο ολλανδικό ποδόσφαιρο. Η έδρα της ομάδας είναι η Άμστερνταμ Αρίνα και το όνομα "Άγιαξ" σημαίνει "Αίας", ονομασία που πήρε από τον Αίαντα πού ήταν ένας από τους σημαντικότερους ήρωες του Τρωικού πολέμου.
Ιστορικά, ο Άγιαξ είναι ένας από τους πιο επιτυχημένους συλλόγους στον κοσμο, καθώς έχει κατακτήσει το Κύπελλο Πρωταθλητριών τέσσερις φορές, από μία φορά το Κύπελλο Κυπελλούχων και το Κύπελλο ΟΥΕΦΑ, δύο Διηπειρωτικά Κύπελλα και ένα Ευρωπαϊκό Σούπερ Καπ. Επίσης είναι ο πιο επιτυχημένος σύλλογος της χώρας έχοντας κατακτήσει τον αριθμό ρεκόρ των 35 Πρωταθλημάτων Ολλανδίας και των 20 Κυπέλλων Ολλανδίας, ενώ έχει στη συλλογή του και 9 εγχώρια Σούπερ Καπ.
Ιστορία του συλλόγου.
Τα πρώτα χρόνια.
Ο Άγιαξ ιδρύθηκε στις 18 Μαρτίου του 1900. Πριν από αυτόν, υπήρχε μια μικρή ομάδα που είχε δημιουργηθεί το 1894 με το όνομα "Footh-Ball Club Ajax", αλλά είχε ελάχιστο χρόνο ύπαρξης. Το 1911 κατάφερε να ανέβει στην μεγαλύτερη κατηγορία του Ολλανδικού πρωταθλήματος, κατακτώντας την πρώτη θέση της δεύτερης κατηγορίας με προπονητή τον Τζακ Κίρβαν (Jack Kirwan). Τότε αναγκάστηκε να αλλάξει και την εμφάνισή του, καθώς έμοιαζε με αυτή της Σπάρτα Ρότερνταμ, υιοθετώντας την εμφάνιση που χρησιμοποιεί μέχρι σήμερα.
Το 1914 υποβιβάστηκαν ξανά, για να επιστρέψουν το 1917, με προπονητή τον Τζακ Ρέινολντς (Jack Reynolds), την ίδια χρονιά που κατέκτησαν και τον πρώτο τους μεγάλο τίτλο, με νίκη 5-0 στον τελικό του κυπέλλου Ολλανδίας εναντίον της VSV. Την επόμενη χρονιά κατέκτησαν και το πρώτο τους πρωτάθλημα Ολλανδίας, κάτι που επανέλαβαν και το 1919. Η δεκαετία του '20 κατέκτησαν κάποιους τοπικούς τίτλους, ενώ η δεκαετία του '30 κυριάρχησε στην Ολλανδία κατακτώντας 5 πρωταθλήματα Ολλανδίας. Αντίθετα, τη δεκαετία του '40 κατέκτησε ένα εθνικό πρωτάθλημα το 1947 και ένα κύπελλο Ολλανδίας το 1942, καθώς οι παλιοί της επιτυχημένοι αθλητές είχαν αποχωρήσει.
Ολοκληρωτικό ποδόσφαιρο.
Το 1955 το πρωτάθλημα της Ολλανδίας γίνεται επαγγελματικό. Κατακτά το 1957 το πρωτάθλημα, αλλά και αυτό του 1960 σε αγώνα των playoff ενάντια στη Φέγενορντ, με την οποία είχε ισοβαθμήσει. Προς τα μέσα της δεκαετίας του '60, όταν προπονητής έγινε ο Ρίνους Μίχελς (Rinus Michels) ο Άγιαξ εισήγαγε στο ποδόσφαιρο ένα νέο ποδοσφαιρικό σύστημα, που βασιζόταν στις αρχές που είχε εισάγει ο Ρέινολντς πιο παλιά, και που ονομάστηκε "Ολοκληρωτικό ποδόσφαιρο" (Τotaalvoetbal, Τotal football). Ο Μίχελς δεν δίστασε να αντικαταστήσει παίκτες οι οποίοι δεν ταίριαζαν με το σύστημα του. Ο Άγιαξ θα αποδώσει κορυφαίο ποδόσφαιρο τα επόμενα χρόνια στην Ολλανδία αλλά και στην Ευρώπη.
Το 1969 έφτασε στον τελικό του Κυπέλλου Πρωταθλητριών, όπου ηττήθηκε με 4-1 από τη Μίλαν, αλλά το άστρο του είχε ανατείλει.
Το 1971 θα κατακτήσει το πρώτο του Ευρωπαϊκό κύπελλο πρωταθλητριών Ευρώπης, αντιμετωπίζοντας τον Παναθηναϊκό στο Λονδίνο στο τελικό της διοργάνωσης. Θα επαναλάβει το κατόρθωμά του και τις δύο επόμενες χρονιές, με προπονητή τον Στέφαν Κόβατς που αντικατέστησε τον Μίχελς, ενώ το 1972 θα κατακτήσει και το Διηπειρωτικό Κύπελλο. Η χρονιά αυτή θα είναι και η πιο επιτυχημένη της ιστορίας του, αφού συνολικά θα κατακτήσει 6 τίτλους (στην ίδια ημερολογιακή χρονιά), κατόρθωμα που αποτελεί ρεκόρ για ομάδα ποδοσφαίρου στον κόσμο. Με την αποχώρηση του αστεριού του, Γιόχαν Κρόιφ, για την Μπαρτσελόνα το 1973, τελειώνει και η εποχή του "total football" για τον Άγιαξ.
Δεκαετία του 1980.
Ο Άγιαξ θα επιστέψει στα πρωταθλήματα το 1977 και θα κατακτήσει τα επόμενα 5, παρουσιάζοντας μία ομάδα από νέα αστέρια του Ολλανδικού ποδοσφαίρου, μαζί με τον Κρόιφ που επέστρεψε το 1981, αλλά που θα αποχωρίσει ξανά δύο χρόνια αργότερα. Το 1985 ο Κρόιφ θα επιστρέψει ως προπονητής και θα εφαρμόσει τακτικές που θα επιτρέψουν στον Άγιαξ να αποδώσει ένα άκρως επιθετικό ποδόσφαιρο, με πρωταγωνιστή το νέο του μεγάλο ταλέντο Μάρκο φαν Μπάστεν. Όμως θα τερματίσει για δύο χρονιές πίσω από την PSV Αϊντχόφεν. Το 1987 θα κατακτήσει και το Κύπελλο Κυπελλούχων κόντρα στη Λοκομοτίβ Λειψίας. Μετά τη φύγή των περισσοτέρων αστεριών του, ανάμεσά τους και ο φαν Μπάστεν, ο Άγιαξ θα συνεχίσει να βρίσκεται πίσω από την PSV τα επόμενα χρόνια. Τελικά θα επανέλθει το 1990 στα πρωταθλήματα, υπό την καθοδήγηση του Λέο Μπένακερ.
Η περίοδος φαν Γκάαλ και τα τελευταία χρόνια.
Το 1991 ο Μπένακερ θα πάει στη Ρεάλ Μαδρίτης και την θέση του θα πάρει ο Λουίς φαν Γκάαλ. Αν και θα αποδώσει πάλι καλό ποδόσφαιρό με τον Ντένις Μπέργκαμπ να είναι πρώτος σκόρερ στο πρωτάθλημα το 1991 και το 1992, ο Άγιαξ θα είναι πάλι δεύτερος. Αντίθετα στην Ευρώπη θα κατακτήσει το 1992 το κύπελλο UEFA κόντρα στη Τορίνο. Το 1993 ο Μπέρκαμ θα αποχωρήσει για την Ίντερ, αλλά στην ομάδα θα έλθει ο Γιάρι Λιτμάνεν και θα επιστρέψει ο Φρανκ Ράικαρτ. Τα επόμενα τρία χρόνια ο Άγιαξ θα κατακτήσει το πρωτάθλημα στην Ολλανδία. Επιπλέον, το 1995 ο Άγιαξ θα επιστρέψει στη κορυφή της Ευρώπης νικώντας στον τελικό του Τσάμπιονς Λίγκ την Μίλαν, αλλά και στο Διηπειρωτικό κύπελλο την βραζιλιάνικη Γκρέμιο. Θα κατακτήσει ένα ακόμα πρωτάθλημα το 1998, αλλά τα τελευταία χρόνια δεν θα έχει τόσο καλή πορεία ούτε στην Ολλανδία αλλά ούτε και στην Ευρώπη. Το 2002, το 2004, το 2011, το 2012, το 2013, το 2014 και το 2019 θα καταφέρει να κατακτήσει το πρωτάθλημα στην Ολλανδία.
Έμβλημα και χρώματα.
Έμβλημα.
Το έμβλημα του Άγιαξ αναπαριστά το κεφάλι του Έλληνα ήρωα Αίαντα του Τελαμώνιου. Αρχικά το έμβλημά του ήταν απλά η εικόνα ενός παίκτη της ομάδας. Το 1928 το παρουσιάστηκε ως σήμα το κεφάλι του Αίαντα, ενώ η σημερινή εκδοχή του παρουσιάστηκε το 1990 και σχηματίζεται από 11 γραμμές, κάτι που συμβολίζει τους 11 ποδοσφαιριστές τις ομάδας.
Χρώματα.
Αρχικά ο Άγιαξ αγωνιζόταν με μαύρες εμφανίσεις με κόκκινη ζώνη γύρω από την μέση, αλλά σύντομα άλλαξε σε λευκές φανέλες με κόκκινες ρίγες και μαύρα σορτς, που είναι και τα χρώματα της σημαίας του Άμστερνταμ. Με την άνοδο στη πρώτη κατηγορία, ο Άγιαξ άλλαξε τις εμφανίσεις του σε λευκές φανέλες με μία μεγάλη κόκκινη κάθετη ρίγα κεντρικά, και λευκά σορτσάκια. Ο λόγος ήταν πως παρόμοιες εμφανίσεις με αυτόν χρησιμοποιούσε και η Σπάρτα Ρότερνταμ.
Ο Άγιαξ έχει αποσύρει την φανέλα με το νούμερο 14, από την περίοδο 2007-2008 πρός τιμήν του Γιόχαν Κρόιφ.
Στάδιο.
Ο Άγιαξ έχει ως έδρα το Γιόχαν Κρόιφ (Johan Cruijf Arena). Το πρώτο του γήπεδο ήταν χτισμένο με ξύλο και απλά ονομαζόταν "το Στάδιο". Μετά τους Ολυμπιακούς Αγώνες του 1928, ο Άγιαξ χρησιμοποίησε για έδρα το Ολυμπιακό στάδιο του Άμστερνταμ. Το 1934 μετακόμισε στο στάδιο "Ντε Μέερ" (De Meer) στο ανατολικό Άμστερνταμ. Το De Meer είχε χωρητικότητα 29.500 θεατές και ήταν σχεδιασμένο από τον αρχιτέκτονα Daan Roodenburgh, ο οποίος ήταν και μέλος της ομάδας. Στα μεγάλα ευρωπαϊκά παιχνίδια, χρησιμοποιούσε πάντως το Ολυμπιακό στάδιο.
Το 1996 ο Άγιαξ μετακόμισε στο σημερινό του γήπεδο, το Γιόχαν Κρόιφ , που έχει χωρητικότητα περίπου 52.000 θέσεις. Το κόστος του ανήλθε στα 134 εκ. δολάρια. Το παλαιό γήπεδο Ντε Μέερ κατεδαφίστηκε.

</doc>
<doc id="60292" url="https://el.wikipedia.org/wiki?curid=60292" title="Μούστελος">
Μούστελος

Ο Μούστελος (λέγεται και δροσίτης) είναι γένος καρχαριοειδών ψαριών που ανήκει στην οικογένεια των σκουαλίων σελαχοειδών. Οι μούστελοι είναι μεγάλα ψάρια που το μήκος τους φθάνει και τα 3 μέτρα.
Έχουν χρώμα ανοικτό λαδί στη ράχη και κοιλιά κάπως ρόδινη, φέρουν επίπεδα δόντια σαν της λίμας με τα οποία τσακίζουν όστρακα που είναι η κύρια τροφή τους, το σώμα τους είναι στενό και ευκίνητο ρύγχος μέτριο και ζουν σε παράλιο λασπώδη βυθό και σε βάθος 150-300 μέτρα. Το δέρμα του είναι πιο λεπτό από του γαλέου και είναι ζωοτόκο. Το κρέας τους είναι μέτριας ποιότητας. Από τα είδη που απαντάται κυριότερα είναι δύο ο "μούστελος ο σκύλος" που φθάνει σε μήκος τα 2,5 μέτρα και ο "μούστελος ο μούστελος" ή "μούστελος του Αριστοτέλη" που φθάνει μέχρι το 1 μέτρο.
Αμφότερα τα είδη απαντώνται στη Μεσόγειο θάλασσα και είναι άφθονα στα ελληνικά νερά
Η αλιεία του είδους αυτού γίνεται με δίχτυα ή παραγάδια, ειδικά σκυλόδιχτα και σκυλοπαράγαδα, που όμως, επειδή θεωρείται τις περισσότερες φορές τυχαία, δεν παρακολουθείται.

</doc>
<doc id="60293" url="https://el.wikipedia.org/wiki?curid=60293" title="Ιαχβέ">
Ιαχβέ



</doc>
<doc id="60296" url="https://el.wikipedia.org/wiki?curid=60296" title="Πολύκαρπος Ξάνθης και Περιθεωρίου">
Πολύκαρπος Ξάνθης και Περιθεωρίου

Ο Πολύκαρπος Ψωμιάδης (11 Ιανουαρίου 1864 - 1935) ήταν Έλληνας μητροπολίτης Ξάνθης και Περιθεωρίου. 
Βιογραφία.
Γεννήθηκε στην Ορντού το 1864. Σπούδασε στη Θεολογική Σχολή της Χάλκης, από όπου αποφοίτησε το 1882. Στις 8 Σεπτεμβρίου 1888 χειροτονήθηκε διάκονος και τον Αύγουστο του 1892 πρεσβύτερος από τον Οικουμενικό Πατριάρχη Νεόφυτο Η΄. Το 1899 χειροτονήθηκε επίσκοπος Κολωνίας. Το 1911 προήχθη σε Μητροπολίτη Νεοκαισαρείας και Κοτυώρων. Το 1922, μετά την Μικρασιατική καταστροφή ορίστηκε Μητροπολίτης Ξάνθης και Περιθεωρίου, από όπου παραιτήθηκε λόγω γήρατος τον Αύγουστο του 1935. Πέθανε λίγο μετά την παραίτησή του. Έχει συντάξει αρκετές μελέτες, οι περισσότερες από τις οποίες δημοσιεύτηκαν στην Εκκλησιαστική Αλήθεια.

</doc>
<doc id="60297" url="https://el.wikipedia.org/wiki?curid=60297" title="Πολύκαρπος Ψωμιάδης">
Πολύκαρπος Ψωμιάδης



</doc>
<doc id="60300" url="https://el.wikipedia.org/wiki?curid=60300" title="Μοσχοβία">
Μοσχοβία

Η Μοσχοβία (λατινικά: "Moscovia"), η οποία αναφέρεται ως Μεγάλο Δουκάτο ή Μεγάλο Πριγκιπάτο ή απλά Πριγκιπάτο της Μόσχας (ρωσικά: Великое Княжество Московское), ήταν κρατικό μόρφωμα των Ρως την περίοδο του Ύστερου Μεσαίωνα με επίκεντρο τη Μόσχα και προκάτοχος εδαφών του μετέπειτα τσαρικού Βασιλείου της Ρωσίας.
Το κράτος συστάθηκε από τον Δανιήλ, ο οποίος κληρονόμησε τη Μόσχα το 1283, επισκιάζοντας και τελικά απορροφώντας το δουκάτο του Βλαντίμιρ-Σούζνταλ περί το 1320. Αργότερα προσαρτήθηκε στη Δημοκρατία του Νόβγκοροντ το 1478 και το Μεγάλο Δουκάτο του Τβερ το 1485.
Μετά την μογγολική εισβολή στο Ρως, η Μοσχοβία ήταν υποτελής των Μογγόλων της Χρυσής Ορδής (υπό «ταταρικό ζυγό») έως το 1480. Ο Ιβάν Γ΄ εδραίωσε περαιτέρω το κράτος κατά τη διάρκεια των 43 ετών της βασιλείας του, με εκστρατείες κατά της μεγάλης αντίπαλης δύναμης που ήταν το Μεγάλο Δουκάτο της Λιθουανίας και από το 1503 είχε τριπλασιάσει το έδαφος του βασιλείου του, υιοθετώντας τον τίτλο του τσάρου και διεκδικώντας τον τίτλο του «Άρχοντα όλων των Ρως». Με το γάμο του με την ανιψιά του τελευταίου Βυζαντινού αυτοκράτορα, σύστησε τη Μοσχοβία ως διάδοχο κράτος της Ρωμαϊκής Αυτοκρατορίας, τη λεγόμενη «Τρίτη Ρώμη».
Ο διάδοχος του Ιβάν, Βασίλειος Γ΄, είχε επίσης στρατιωτικές επιτυχίες, αποσπώντας το Σμολένσκ από τη Λιθουανία το 1512, επεκτείνοντας έτσι τα σύνορα της Μοσχοβίας προς τον ποταμό Δνείπερο. Ο γιος του Βασίλειου, Ιβάν Δ΄ (αργότερα γνωστός ως Ιβάν ο Τρομερός) ήταν βρέφος όταν έχασε τον πατέρα του το 1533. Στέφθηκε το 1547, λαμβάνοντας τον τίτλο του τσάρου σε συνδυασμό με την ανακήρυξη του τσαρικού Βασιλείου της Ρωσίας.
Ιστορία.
Κατά τα χρόνια του Κράτους των Ρως, η Μόσχα ήταν ένας άσημος οικισμός με ένα ξύλινο φρούριο, που προσέφερε υπηρεσίες στο δίκτυο ποτάμιων μεταφορών και υπαγόταν στο Βλαντίμιρ. Η σημασία της αναβαθμίσθηκε μετά τη Μογγολική Εισβολή (αρχές 13ου αιώνα). Αν και αρχικά πυρπολήθηκε από τη Χρυσή Ορδή το 1238, στη συνέχεια οι ηγεμόνες της συνεργάσθηκαν με τους εισβολείς, κερδίζοντας αναγνώριση των προνομίων τους και εκτεταμένη αυτοδιοίκηση. Υποσχόμενοι μάλιστα ότι θα εισπράττουν φόρο υποτέλειας για λογαριασμό τους, άρχισαν να επεκτείνονται προς βόρεια και δυτικά. 
Με την ανοχή των Μογγόλων, το 1276 τα εδάφη που ήλεγχε η Μόσχα συγκροτήθηκαν σε πριγκιπάτο υπό την ηγεσία του ρουρικίδα Δανιήλ Α', διαδόχου του Βλαντίμιρ - Σούζνταλ. Η ακμή συνεχίσθηκε με το γιο του Γιούρι ("Γεώργιο"), ο οποίος ενσωμάτωσε το Μοζάισκ και την πατρίδα του πατέρα του. Σταδιακά το πριγκιπάτο γινόταν μεγαλύτερο και πλουσιότερο - μάλιστα το 1327 η Ορθόδοξη Αρχιεπισκοπή μετακινήθηκε από το Κίεβο (την πρώτη έδρα της από την εποχή των Ρως) στη Μόσχα, κάνοντάς την κέντρο του σλαβικού χριστιανισμού. Εκείνη την περίοδο άρχισε να χρησιμοποιείται συμβολικά η ονομασία "Μέγας Πρίγκηψ (Δούκας)" για το μοσχοβίτη ηγεμόνα και "Μέγα Πριγκηπάτο (Δουκάτο)" για την επικράτειά του, καταδεικνύοντας την αύξηση της δύναμής του.
Στα μέσα του 14ου αι. το δουκάτο χτυπήθηκε από το "Μαύρο Θάνατο" - μία επιδημία πανώλης που μεταφέρθηκε από την Ασία και υπολογίζεται πως εξόντωσε σε μία δεκαετία μεταξύ 1/3 και 2/3 του πληθυσμού της Ευρώπης. Παρά τις τραγικές απώλειες, οι μοσχοβίτες υπό το δούκα Ντμίτρι (Δημήτριο) Ντονσκόι εκμεταλλεύθηκαν τη χαλάρωση του μογγολικού έλεγχου (που επίσης χτυπήθηκαν από τη νόσο) και άρχισαν να διεκδικούν περισσότερη ανεξαρτησία. Το 1380, αφού είχαν επιτυχώς αντιμετωπίσει τη λιθουανική απειλή στα δυτικά, νίκησαν τη Χρυσή Ορδή στη "Μάχη του Κουλίκοβο" (περιοχή στη σημερινή Περιφέρεια Τούλα) και το 1389 έγινε η πρώτη ενθρόνιση νέου δούκα, με μεταβίβαση της ηγεσίας από το Δημήτριο στο γιο του Βασίλειο Α', χωρίς να ζητηθεί η έγκριση των μογγόλων. Αν και δεν αποτινάχθηκε πλήρως ο μογγολικός έλεγχος, η ελευθερία κινήσεων της Μόσχας μεγάλωνε. Μεγάλωνε επίσης και η εδαφική της επικράτεια, αφού σε λίγα χρόνια ο Βασίλειος προσήρτησε τα εδάφη του Νίζνυ Νόβγκοροντ, του Σούζνταλ, της Βόλογκντα και του Περμ.
Επόμενος μεγάλος σταθμός στην ιστορία της Μοσχοβίας είναι η περίοδος των Ιβάν Γ' (1462 - 1505) και του Βασιλείου Γ' (1505 - 1533), γιου του Ιβάν. Σε επτά δεκαετίες οι δύο δούκες τετραπλασίασαν την έκταση του κράτους: σταμάτησαν να πληρώνουν φόρο υποτέλειας στους μογγόλους (1472), εξεδίωξαν τη Χρυσή Ορδή (1480), ενσωμάτωσαν διά της βίας δύο κράτη της ΒΔ Ρωσίας που παρέμεναν ανεξάρτητα (Δημοκρατία του Νόβγκοροντ, Μέγα Δουκάτο του Τβερ) και με ειρηνικά μέσα τα εδάφη του Γιαροσλάβλ, του Ροστόβ, του Ριαζάν και του Πσκοβ, ενώ τέλος απέσπασαν τη σημαντική πόλη Σμολένσκ από τη Λιθουανία. Την ίδια περίοδο απέκτησαν πολύτιμη διοικητική τεχνογνωσία από βυζαντινούς ευγενείς και αξιωματούχους που εγκατέλειψαν την Κωνσταντινούπολη μετά την άλωσή της από το Μωάμεθ τον Πορθητή - ο ίδιος ο Ιβάν Γ' μάλιστα παντρεύθηκε τη Ζωή (κατόπιν του γάμου Σοφία) Παλαιολογίνα, ανηψιά του τελευταίου βυζαντινού αυτοκράτορα. 
Ο Βασίλειος Γ' πέθανε το 1533 και τον διαδέχθηκε ο τριετής γιος του Ιβάν Δ', ο οποίος έμεινε στην ιστορία ως "Ιβάν ο Τρομερός" για τις απάνθρωπες μεθόδους του. Λόγω της ηλικίας του και διαφόρων μηχανορραφιών που εξυφάνθηκαν εναντίον του, ο Ιβάν ο Τρομερός ανέλαβε την εξουσία το 1547. Είναι ο πρώτος ρώσος δούκας που στέφεται "Τσάρος και Κυβερνήτης πασών των Ρωσιών", αν και ο τίτλος είχε χρησιμοποιηθεί συμβολικά από την εποχή του παππού του. Εκείνη τη στιγμή τελειώνει και τυπικά η ιστορία της Μοσχοβίας και αρχίζει αυτή του Βασιλείου της Ρωσίας.

</doc>
<doc id="60303" url="https://el.wikipedia.org/wiki?curid=60303" title="Αντίοχος Α'">
Αντίοχος Α'



</doc>
<doc id="60305" url="https://el.wikipedia.org/wiki?curid=60305" title="Ντονέτς">
Ντονέτς

Ο ποταμός Ντονέτς ή Σεβέρσκι Ντονέτς (ρωσικά: Доне́ц, προφέρεται [dɐˈnʲet͡s], ντανιέτς) είναι ο μεγαλύτερος παραπόταμος του Ντον. Έχει μήκος 1.053 χλμ. και λεκάνη απορροής 98.900 τ.χλμ. Πηγάζει από το κεντρικό ρωσικό υψίπεδο 100 χλμ. βορείως του Μπέλγκοροντ και ρέει νοτιανατολικά διασχίζοντας την Ουκρανία για να ξαναεισέλθει σε ρωσικό μετά από διαδρομή 950 χλμ. σε ουκρανικό έδαφος. Τελικά, συναντάει τον Ντον κοντά στη ρωσική πόλη Κωνσταντινόφσκ 150 χλμ. περίπου πριν ο τελευταίος εκβάλλει στην Αζοφική Θάλασσα. Είναι πλωτός σε μήκος 315 χλμ. αλλά, ωστόσο, συχνά, από το Δεκέμβρη μέχρι το Μάρτη είναι παγωμένος. Η μέγιστη ροή του ποταμού παρατηρείται την άνοιξη και μπορεί να ανέλθει σε 160 m3/s.

</doc>
<doc id="60306" url="https://el.wikipedia.org/wiki?curid=60306" title="Χέρμαν Μίλερ">
Χέρμαν Μίλερ



</doc>
<doc id="60312" url="https://el.wikipedia.org/wiki?curid=60312" title="Κατάλογος εθνικών ονομάτων">
Κατάλογος εθνικών ονομάτων

Εμπεριέχονται εδώ πρώτα οι λογιότεροι τύποι των ονομάτων και ακολουθούν οι «λαϊκότεροι». Για τις ονομασίες των κατοίκων των εκτός Ελλάδος πόλεων δείτε τα αντίστοιχα λήμματα. Τα κριτήρια κατάρτισης του καταλόγου που ακολουθεί είναι τα εξής: Ανεξάρτητα και Κυρίαρχα κράτη, συνιστώντα μέρη ομοσπονδιακών κρατών, αυτόνομες περιοχές, εξαρτημένες περιοχές, νησιά σε μεγάλη απόσταση από το επικυρίαρχο σε αυτά κράτος. Καθώς ο γεωπολιτικός χάρτης μεταβάλλεται, γίνεται προσπάθεια τήρησης του καταλόγου, κατά το δυνατόν, ενημερωμένου.

</doc>
<doc id="60313" url="https://el.wikipedia.org/wiki?curid=60313" title="Ηριδανός (αττικής)">
Ηριδανός (αττικής)



</doc>
<doc id="60314" url="https://el.wikipedia.org/wiki?curid=60314" title="EasyJet">
EasyJet

Η EasyJet (συντομ: EZJ) είναι βρετανική αεροπορική εταιρία με έδρα το Διεθνές Αεροδρόμιο Λούτον, γνωστή επίσημα ως "easyJet Airline Company Limited". Η αερογραμμή διεκπεραιώνει σχεδιασμένες υπηρεσίες για τους συχνούς επιβάτες περιηγησμού και επιχειρήσεων και εξυπηρετεί περισσότερα από 500 δρομολόγια ανάμεσα σε περισσότερα από 118 διαφορετικά αεροδρόμια σε Ευρώπη, βόρεια Αφρική και δυτική Ασία. Ιδρύθηκε από την εταιρεία "easyGroup" και τον Ελληνοκύπριο επιχειρηματία Στέλιο Χατζηιωάννου με δύο μισθωμένα αεροσκάφη Boeing 737-200, πραγματοποιώντας αρχικά δύο διαδρομές: Λονδίνο Luton προς Γλασκώβη και Εδιμβούργο.
Η Easyjet , μαζί με τη θυγατρική της εταιρία Easyjet Switzerland χρησιμοποιεί πάνω απο 200 αεροσκάφη, εκ των οποίων τα περισσότερα είναι τύπου Airbus A319. Έχει 23 βάσεις (η μεγαλύτερη είναι στο Αεροδρόμιο Γκάτγουικ). Η Easyjet μετέφερε το 2012 πάνω απο 50 εκατομμύρια επιβάτες και γι' αυτό θεωρείται η δεύτερη μεγαλύτερη αεροπορική εταιρία χαμηλού κόστους, πίσω απο την Ryanair.
Το 2011, η easyJet τιμήθηκε με το βραβείο "2011 Best Low-Cost Airline in Europe" από τα World Airline Awards .

</doc>
<doc id="60325" url="https://el.wikipedia.org/wiki?curid=60325" title="Γουίλιαμ Τζέιμς">
Γουίλιαμ Τζέιμς

Ο Γουίλιαμ Τζέιμς (Αγγλικά: "William James") (11 Ιανουαρίου 1842 – 26 Αυγούστου 1910) ήταν πρωτοπόρος Αμερικανός ψυχολόγος και φιλόσοφος. Γεννημένος στην πόλη της Νέας Υόρκης, ήταν αδελφός του μυθιστοριογράφου Χένρι Τζέιμς. 
Έγραψε σημαντικά βιβλία σχετικά με τη νέα επιστήμη της Ψυχολογίας, της εκπαιδευτικής ψυχολογίας, της ψυχολογίας της θρησκευτικής εμπειρίας και του μυστικισμού, καθώς και της φιλοσοφίας του πραγματισμού. 
Άσκησε σημαντική επίδραση σε αρκετούς συγγραφείς και στοχαστές καθ' όλη τη διάρκεια της ζωής του, συμπεριλαμβανομένου του νονού του Ραλφ Γουάλντο Έμερσον, του Οράτιου Γκρήλεϋ, του Γουΐλιαμ Κάλεν Μπάιαντ και των Όλιβερ Γουέντελ Χολμς νεότερου, Τσαρλς Σάντερς Πηρς, Τζόσια Ρόις, Τζορτζ Σανταγιάνα, Μαρκ Τουέιν, Τζέιμς Φρέιζερ, Ανρί Μπεργκσόν, Χέρμπερτ Τζορτζ Γουέλς, Ζίγκμουντ Φρόιντ, Γερτρούδης Στάιν, και Καρλ Γκούσταβ Γιουνγκ.
Το 1842-1910 ο Τζέιμς γίνεται ο πρώτος καθηγητής ψυχολογίας στο Πανεπιστήμιο του Χάρβαρντ. Ήταν από τους πρώτους ψυχολόγους που υποστήριξαν πως ο σωστός τρόπος μελέτης των ψυχολογικών φαινομένων είναι μέσω της εξέτασης της λειτουργικότητάς τους ("«Λειτουργισμός»"). Επίσης, ίδρυσε νοσοκομεία και ιδρύματα με αντικείμενο την ψυχική υγεία.

</doc>
<doc id="60327" url="https://el.wikipedia.org/wiki?curid=60327" title="William James">
William James



</doc>
<doc id="60328" url="https://el.wikipedia.org/wiki?curid=60328" title="Iga no Kabamaru">
Iga no Kabamaru



</doc>
<doc id="60329" url="https://el.wikipedia.org/wiki?curid=60329" title="Μελέαγρος της Μακεδονίας">
Μελέαγρος της Μακεδονίας

Ο Μελέαγρος ήταν βασιλιάς της Μακεδονίας κατά το έτος 279 π.Χ. Πατέρας του θεωρείται ο Πτολεμαίος Α’ ο Σωτήρας, στρατηγός και επίγονος του Μεγάλου Αλεξάνδρου και ιδρυτής της Δυναστείας των Πτολεμαίων στην Αίγυπτο. Πιθανή μητέρα του είναι η Ευρυδίκη, τρίτη κατά σειρά σύζυγος του τελευταίου. Αδέρφια του από τους ίδιους γονείς ήταν ο προκάτοχός του στο θρόνο της Μακεδονίας, ο Πτολεμαίος Κεραυνός, η Λυσάνδρα, η Πτολεμαΐδα, ο Αργαίος και ένας ανώνυμος γιος της Ευρυδίκης.
Βιογραφία.
Το "Χρονικό του Ευσέβιου" αναφέρει πως ο Μελέαγρος ήταν αδερφός του Πτολεμαίου Κεραυνού και εγγονός του Λάγου, πράγμα που αν αληθεύει, καθιστά τον Μελέαγρο γιο του Πτολεμαίου Α’. Το όνομα της μητέρας του μας είναι άγνωστο, μα το γεγονός ότι διαδέχτηκε τον Πτολεμαίο Κεραυνό αφήνει να εννοηθεί ότι ο Μελέαγρος τον συνόδεψε στην αυλή του βασιλιά της Θράκης Λυσίμαχου, όταν ο Κεραυνός κατέφυγε εκεί μετά από διαμάχη για τη διαδοχή του πατέρα τους με τον ετεροθαλή αδερφό του Πτολεμαίο Β’ το Φιλάδελφο. Σημειώνεται πως εκεί βρισκόταν και η Λυσάνδρα. Όλα αυτά αυξάνουν τις πιθανότητες ο Μελέαγρος να είναι ομοαίματος αδερφός των προηγούμενων δύο.
Διαδέχτηκε τον αδερφό του στο θρόνο της Μακεδονίας όταν εκείνος σκοτώθηκε σε μία εισβολή Γαλατών το έτος 279 π.Χ. Ο Μελέαγρος βασίλεψε μονάχα για δύο μήνες, ενώ το έργο κατά την περίοδο αυτή είναι άγνωστο. Εκθρονίστηκε από τον Αντίπατρο Β', έναν ανηψιό του Κάσσανδρου.

</doc>
<doc id="60330" url="https://el.wikipedia.org/wiki?curid=60330" title="Γρανάδα">
Γρανάδα

Η Γρανάδα είναι πόλη και περιοχή (νομός) στην αυτόνομη περιφέρεια της Ανδαλουσίας, στην Ισπανία. Είναι μία από τις ωραιότερες και ιστορικότερες πόλεις της Ισπανίας. Είναι κτισμένη επί τριών λόφων, (τρίλοφος), στο πόδι της οροσειράς της Νεβάδας (Sierra Nevada), στη συμβολή δύο ποταμών, του Χενίλ (Genil) και του παραποτάμου του, Ντάρρο (Darro), σε υψόμετρο 738 μέτρων πάνω από τη στάθμη της θάλασσας. Η πόλη απαρτίζεται από τρία τμήματα που ιδρύθηκαν σε διάφορες εποχές: την "Αντεκερουέλα", το "Αλμπαϊθίν" και την κυρίως "Γρανάδα". Ο γνωστός ποιητής Φεντερίκο Γκαρσία Λόρκα (1898-1936) κατάγεται από το χωριό Φουέντε Βακέρος της Γρανάδας .
Η Αντεκερουέλα (Antequeruela) ή αλλιώς Ρεαλέχο (Realejo) ιδρύθηκε κυρίως από πρόσφυγες από την πόλη Αντεκέρα. Το τμήμα αυτό περιλαμβάνει την τοξοειδή περιοχή που δημιουργεί και διαχωρίζει ο ποταμός Ντάρρο καθώς διέρχεται τοξοειδώς την πόλη. Προς ανατολάς της Αντεκερουέλα εκτείνονται οι θαυμαστοί κήποι της Αλάμπρας που περιβάλλουν το περίφημο ομώνυμο ανάκτορο της Αλάμπρας. Η αραβική συνοικία του Αλμπαϊθίν (Albaicín), το λεγόμενο από τους Άραβες "Ραμπάτ αλ Μπαγιαζίν" (=περιοχή των γερακιών), υπήρξε το επίκεντρο της τελευταίας αντίστασης των αράβων υποτελών της Ισπανίας, των μορίσκος (moriscos).
Όνομα.
Η Γρανάδα ήταν γνωστή στα ελληνικά με τις ονομασίες "Ἰλλιβερίς" (Κλαύδιος Πτολεμαίος) και "Ἐλιβύργη" (Στέφανος Βυζάντιος), στα λατινικά ως "Illiberis" (Ptol. ΙΙ. 4. § 11) ή "Illiberi Liberini" (Πλίνιος ΙΙΙ. 1. s. 3), ενώ στα αραβικά γράφεται غرناطة.
Το σύγχρονο όνομά της η πόλη το οφείλει πιο πιθανά στις πολλές ροδιές που καλλιεργούνται στη περιοχή των οποίων η ισπανική ονομασία είναι "γκρανάδα". Άλλωστε τα ρόδια είναι τα πλέον συνήθη εμβλήματα της πόλης και των κατοίκων της. Υπάρχουν όμως και άλλες εκδοχές για την προέλευση του ονόματος όπως από το αραβικό όνομα "Καρνάταχ" (= λόφος των ξένων) ή "Καρνάταχ αλ Γιαχούντ".
Ιστορία.
Αρχαίοι τάφοι, επιγραφές και άλλα αρχαιολογικά ευρήματα της ρωμαϊκής εποχής οδήγησαν στο συμπέρασμα ότι η Γρανάδα βρίσκεται στη θέση της αρχαίας πόλης των Ιλυβερρών ή Ιλλιβερών. Η μεταγενέστερη ιστορία της πόλης και του δημιουργηθέντος στη συνέχεια Βασιλείου αρχίζει από τον 8ο αιώνα όταν καταλήφθηκε η περιοχή από τους Άραβες Μαυριτανούς το 711. Αρχικά την κυβέρνησαν οι Χαλίφες της Καρδούης όπου και γνώρισε μεγάλη ακμή και στη συνέχεια οι Αλμορραβίδες και οι Αλμοχάδες όπου και εξελίχθηκε σε μεγάλο εμπορικό αλλά και πνευματικό κέντρο. Η ιστορική σημασία της Γρανάδας έγινε ακόμη μεγαλύτερη όταν τα τότε χριστιανικά κράτη (Βασίλεια) της Ευρώπης άρχισαν σιγά σιγά να καταλύουν τα αραβικά βασίλεια της Ισπανίας με συνέπεια πολλοί Άραβες να καταφύγουν στη Γρανάδα που αποτελούσε το τελευταίο προπύργιο τους. Το κράτος που ιδρύθηκε κυβέρνησαν διαδοχικά δύο δυναστείες: των Ζιρί (1048-1163) και των Ναζαρί (1238-1492) μέχρι που οι λεγόμενοι "Καθολικοί Βασιλείς", Φερδινάνδος της Αραγωνίας και Ισαβέλλα της Καστίλλης, το 1492 κατέλαβαν την πόλη και εκδίωξαν αμέσως τον πολυπληθή αριθμό των Εβραίων και των Αράβων Μορίσκος το 1610.
Κατά τη διάρκεια του Ισπανικού εμφυλίου πολέμου (1936-1939) η πόλη περιήλθε στις εθνικιστικές δυνάμεις του Φράνκο, αλλά όμως το μεγαλύτερο μέρος της ευρύτερης περιοχής του νομού παρέμεινε μέχρι το τέλος του πολέμου εκείνου στις κυβερνητικές δυνάμεις.
Η πόλη.
Στην απογραφή του 2017, ο πληθυσμός της Γρανάδα ήταν 232.770, ενώ ο πληθυσμός της μητροπολιτικής της περιοχής ξεπερνούσε τις 500.000. 
Η πόλη διατηρεί πολλά περίφημα, για την καλλιτεχνική τους αξία, κτίρια της αραβοκρατίας (κυρίως μεταξύ του 11ου και του 15ου αιώνα), μεταξύ των οποίων εξέχουσα θέση καταλαμβάνουν: τα μαυριτανικά ανάκτορα της "Αλάμπρα" (Alhambra) και του "Χενεραλίφε" (Generalife), που αποτελούν τα διασημότερα μνημεία της μουσουλμανικής κληρονομιάς της Ισπανίας· το σύνολο της συνοικίας "Albaizín" των μαυριτανών υπηκόων της Ισπανίας (moriscos)· το παλατάκι "Dar al horra", κατοικία του πρώτου σουλτάνου της δυναστίας των Nazarí· το "Cuarto Real de Santo Domingo", πύργο του ανακτόρου και μέρος των δυτικών τειχών της πόλης· το Alcazar de Genil, απομεινάρι του ανακτόρου όπου διέμεναν κατά διαστήματα οι σουλτάνες της Γρανάδας· η "Madraza," που στέγαζε το αραβικό πανεπιστήμιο και το πρώτο δημαρχείο της πόλης· το χαμάμ "El Bañuelo", το χάνι "Corral del Carbón και" οι δύο σειρές τειχών που έκτισαν οι δυναστίες των Zití και Nazarí κ.ά. 
Εκτός από την αραβική συνοικία, η πόλη διαθέτει οικιστικά σύνολα μετέπειτα περιόδων, όπου εξέχουν λαμπρά δείγματα Αναγέννησης και Μπαρόκ, όπως ο εντυπωσιακός καθεδρικός ναός, οικοδόμημα με πρόσοψη μήκους 116 μ. και βάθος 70 μ., η ανέγερση του οποίου ξεκίνησε το 1529 και περατώθηκε 200 σχεδόν χρόνια αργότερα· η "Μονή του Αγίου Ιερώνυμου" (Monasterio de San Jerónimo) που άρχισε να χτίζεται το 1504 και όπου ετάφη ο μεγάλος ισπανός στρατηγός Gonzalo Fernández de Cordoba (1453-1515). 
Από τα καλύτερα δείγματα ανδαλουσιανού Μπαρόκ είναι το Αρχιεπισκοπικό Μέγαρο του 17ου αιώνα, η "Μονή Καρτούχα" (Monasterio de la Cartuja) που κτίσθηκε το 1516, ο ναός της "Τεθλιμένης Παναγίας" (Virgen de las Angustias), πολιούχου της πόλης, που ανεγέρθηκε το 1705 και του τοπικού αγίου San Juan de Dios (μέσα του 18ου αι.). Παραπλεύρως του Καθεδρικού Ναού χτίστηκε το, υστερογοτθικού ρυθμού, "Βασιλικό Παρεκκλήσιο" (Capilla Real), όπου βρίσκονται οι τάφοι των πρώτων βασιλέων της ενωμένης Ισπανίας, Φερδινάνδου και Ισαβέλλας με μια εντυπωσιακή συλλογή από εικόνες φλαμανδικής τέχνης και προσωπικά αντικείμενα της βασίλισσας.
Σήμερα, η Γρανάδα χαρακτηρίζεται από έναν κοσμοπολίτικο χαρακτήρα που της προσδίδουν οι πολυάριθμοι φοιτητές και επισκέπτες. Φημίζεται επίσης για την έντονη νυχτερινή της ζωή, που αντιπροσωπεύεται από περιπου 3.000 καφετέριες, μπαρ, εστιατόρια και ταβέρνες, αλλά και από πολλά κέντρα διασκέδασης, όπου η μουσική και οι χοροί του φλαμένκο κατέχουν εξέχουσα θέση.
Το Πανεπιστήμιο.
Το Πανεπιστήμιο της Γρανάδα, ένα από τα αρχαιότερα της χώρας, ιδρύθηκε το 1531 από τον αυτοκράτορα Κάρολο Ε΄ τον Αυστριακό. Πρόκειται για ένα από τα πανεπιστήμια με μεγαλύτερο κύρος στην Ισπανία και με μεγάλη διεθνή αναγνώριση. Προσφέρει 102 τίτλους προπτυχιακών σπουδών και 187 μεταπτυχιακά προγράμμα (μάστερ) στις κατευθύνσεις: Ανθρωπιστικές Επιστήμες και Καλές Τέχνες, Θετικές Επιστήμες, Επιστήμες της Υγείας, Κοινωνικές και Νομικές Επιστήμες, Αρχιτεκτονικής και Μηχανικών. Εκτός από τους περίπου 80.000 προπτυχιακούς και μεταπτυχιακούς του φοιτητές, δέχεται ετησίως τον μεγαλύτερο αριθμό ξένων φοιτητών του προγράμματος Erasmus στην Ευρώπη. 

</doc>
<doc id="60331" url="https://el.wikipedia.org/wiki?curid=60331" title="Διεθνές αεροδρόμιο του Μπαχρέιν">
Διεθνές αεροδρόμιο του Μπαχρέιν



</doc>
<doc id="60333" url="https://el.wikipedia.org/wiki?curid=60333" title="Μελέαγρος">
Μελέαγρος

Μελέαγρος είναι ένα αρχαίo ελληνικό ανδρικό όνομα.
Το λήμμα Μελέαγρος μπορεί να αναφέρεται σε κάποιο από τα παρακάτω πρόσωπα:

</doc>
<doc id="60334" url="https://el.wikipedia.org/wiki?curid=60334" title="Αεροδρόμιο Ατατούρκ">
Αεροδρόμιο Ατατούρκ



</doc>
<doc id="60337" url="https://el.wikipedia.org/wiki?curid=60337" title="Plawres Sanshiro">
Plawres Sanshiro

Το Plawres Sanshiro (ιαπωνικά: プラレス3四郎, Χέπμπορν: "Puraresu Sanshirō", γνωστό στην Ελλάδα και ως Τζουμαρού) είναι ιαπωνική σειρά περιπέτειας anime και manga. Δημιουργήθηκε από τους Τζίρο Γκιου και Μινόρου Καμίγια, σκηνοθετήθηκε από τον Κουχίνικο Γιουγιάμα και αποτελείται από 37 επεισόδια. Η παραγωγή της έγινε από το 1983 έως το 1984 από την εταιρία Kaname Pro. Στην Ελλάδα, η σειρά προβλήθηκε ολόκληρη από την ΕΤ3 το 1990 και την ίδια χρόνια κυκλοφόρησαν σε VHS τα πρώτα 12 επεισόδια.
Υπόθεση.
Η υπόθεση εκτυλίσσεται γύρω από ένα αγόρι, τον Sanshiro Sugata, ο οποίος έχει θέσει ως σκοπό να γίνει ο καλύτερος χειριστής Plawres (Plastic Wrestling) σε ολόκληρη την Ιαπωνία, παρά τις βλέψεις του παππού του που θέλει να τον κάνει μεγάλο Judoka. Έχοντας στο πλευρό του ένα από τα πιο δυνατά plawres, τον Jumaru (Juohmaru είναι η κανονική ονομασία του), θα αντιμετωπίσουν στα ιαπωνικά τουρνουά Plawres (και όχι μόνο) άλλα αδίστακτα και εξίσου δυνατά Plawres, όπως για παράδειγμα τον Mad Hurricane, τον Blue Hawaii, τον Mosquito (Κουνούπη) και τον El Matador (Ταύρο).
Χαρακτήρες.
Ο Sanshiro είναι ο πρωταγωνιστής της σειράς και ο χειριστής του πιο δυνατού plawres, του Jumaru, τον οποίο κατασκεύασε ο πατέρας του που δεν είναι εν ζωή. Αρχικά ο Sanshiro είναι ένας φιλόδοξος πρωτάρης που μοναδική του σκέψη είναι να γίνει παγκόσμιος πρωταθλητής με τον Jumaru. Οι αντίπαλοί του είναι θρασείς προκειμένου να τον προκαλέσουν σε μονομαχία. Στην αρχή της σειράς δεν μαθαίνει από τα λάθη του, όμως καθώς η σειρά και η πλοκή εξελίσσεται αρχίζει να σκέφτεται πιο λογικά και χωρίς εγωισμό κάθε φορά που τον προκαλεί κάποιος αντίπαλος. 
Η Kyoko είναι φίλη του Sanshiro και που έχει αισθήματα αγάπης γι'αυτόν. Είναι βοηθός εκπαιδευτής του τζούντο στην οικογένεια Sugata. Είναι ενεργητική και ειλικρινής και δεν διστάζει να επιπλήξει τον Sanshiro όποτε κάνει λάθος. Η Kyoko εργάζεται επίσης στην επιχείρηση εστιατορίων της οικογένειας της και οδηγεί μοτοσυκλέτα. 
Ο Shota είναι ο καλύτερος φίλος του Sanshiro, ο οποίος συλλέγει πληροφορίες οποιουδήποτε είδους, ιδιαίτερα για τα αντίπαλα plawers. Ο Shota είναι υπερενεργητικός και παρουσιάζεται συχνά τρέχοντας με ένα ιδιαίτερο στυλ. Είναι επίσης ερωτύλος, φωνακλάς και κρίνει γρήγορα τους άλλους βασίζόμενος στην πρώτη εντύπωση. Εντούτοις, αντιμετωπίζει τα καθήκοντά του σοβαρά. 
Ο Tetsuya είναι ο μηχανικός του Jumaru και αρμόδιος να επιδιορθώνει τα όποια μηχανικά προβλήματα μπορεί να παρουσιάσει ο Jumaru κατά τη διάρκεια της μάχης. Αποδεικνύεται πολύ ικανός, εύστροφος και καινοτόμος πάνω σε μηχανικά θέματα, αν και κατα περιόδους ενοχλείται όταν ο Sanshiro τον παρακάμπτει για τη συντήρηση του Jumaru. 
Ο Shinji είναι ο προγραμματιστής του Jumaru. Ο προγραμματισμός του σε συνδυασμό με τον χειροκίνητο έλεγχο του Jumaru από τον Sanshiro, καθοδηγούν τον Jumaru στο ρινγκ. 

</doc>
<doc id="60339" url="https://el.wikipedia.org/wiki?curid=60339" title="Τζόζεφ Κόνραντ">
Τζόζεφ Κόνραντ

Ο Τζόζεφ Κόνραντ ("Joseph Conrad", 3 Δεκεμβρίου 1857 – 3 Αυγούστου 1924) ήταν Πολωνός συγγραφέας που έγραψε στην αγγλική γλώσσα και θεωρείται ένας από τους σημαντικότερους αγγλόφωνους μυθιστοριογράφους.
Έζησε δεκαέξι χρόνια στη θάλασσα πριν εγκατασταθεί οριστικά στην Αγγλία. Μερικά από τα έργα του έχουν ονομαστεί «ρομαντικά», αλλά ο «ρομαντισμός» του εμποτίζεται με άγρια ειρωνεία και μια λεπτή αίσθηση της ανθρώπινης ικανότητας για αυτοεξαπάτηση. Πολλοί κριτικοί τον θεωρούν ως πρόδρομο του μοντερνισμού. Το αφηγηματικό ύφος και οι υπαρξιακοί, αντι-ηρωικοί χαρακτήρες του έχουν επηρεάσει πολλούς συγγραφείς, συμπεριλαμβανομένων των Έρνεστ Χέμινγουεϊ, Ντ. Χ. Λώρενς, Γκράχαμ Γκρην, Τζόζεφ Χέλλερ και Γέρζι Κοζίνσκι. Η ταινία «Αποκάλυψη τώρα» βασίστηκε στη νουβέλα του "Η καρδιά του σκότους".

</doc>
<doc id="60340" url="https://el.wikipedia.org/wiki?curid=60340" title="Τζόζεφ κόνραντ">
Τζόζεφ κόνραντ



</doc>
<doc id="60341" url="https://el.wikipedia.org/wiki?curid=60341" title="Εντιθ Πιαφ">
Εντιθ Πιαφ



</doc>
<doc id="60343" url="https://el.wikipedia.org/wiki?curid=60343" title="Ζντράβκο Τσόλιτς">
Ζντράβκο Τσόλιτς

Ο Ζντράβκο Τσόλιτς, επίσης γνωστός ως Τσόλα ("Zdravko Čolić", Σαράγεβο, 30 Μαΐου 1951) είναι Σέρβος τραγουδιστής γνωστός στις χώρες της πρώην Γιουγκοσλαβίας. Εκπροσώπησε τη Γιουγκοσλαβία στο διαγωνισμό της Γιουροβίζιον το 1973 με το τραγούδι "Gori Vatra", όπου ήρθε 15ος με 65 πόντους.

</doc>
<doc id="60346" url="https://el.wikipedia.org/wiki?curid=60346" title="Γέννα (Σαράντα Εκκλησιών)">
Γέννα (Σαράντα Εκκλησιών)

Η Γέννα (, "Καϊναρτζά") είναι κωμόπολη της Ανατολικής Θράκης.
Μέχρι την ανταλλαγή πληθυσμών του 1923 πλειοψηφούσε το ελληνικό στοιχείο. Στις 500 ελληνικές οικογένειες αντιστοιχούσαν 100 τουρκικές και 50 βουλγαρικές. Κοντά στην έξοδο του χωριού σωζόταν μέχρι τη δεκαετία του 1960 ο παλιός βυζαντινός ναός της, τον οποίο αποκαλούσαν "παλαιό μοναστήρι", χωρίς όμως να πρόκειται πραγματικά για μοναστηριακό ναό. Επίσης σωζόταν το παλιό βυζαντινό κάστρο, το οποίο είχε ανακαινιστεί από τους Οθωμανούς κατά τον 16ο αιώνα. Η κωμόπολη υπαγόταν στη νομαρχία ("καζάς") Βουνάρ-Χισάρ, σήμερα υπάγεται στη διοίκηση Πινάρχισαρ (Pinarhisar), της επαρχίας ("σαντζάκι") Κιρκλαρελί (Σαράντα Εκκλησιές, Kirklareli). Φημιζόταν για τα άφθονα νερά και παλαιότερα λειτουργούσαν στην περιοχή της πολλοί νερόμυλοι.

</doc>
<doc id="60348" url="https://el.wikipedia.org/wiki?curid=60348" title="Πτολεμαΐδα (αποσαφήνιση)">
Πτολεμαΐδα (αποσαφήνιση)

 Πτολεμαΐδα είναι αρχαίο ελληνικό γυναικείο όνομα (Πτολεμαΐς/Πτωλεμαΐς) εκ του Πτόλεμος/Πτώλεμος.
Με το όνομα Πτολεμαΐδα είναι γνωστές μια σειρά από πόλεις των ελληνιστικών χρόνων:
Επίσης, με το όνομα Πτολεμαΐδα ήταν γνωστή:

</doc>
<doc id="60349" url="https://el.wikipedia.org/wiki?curid=60349" title="Ντέσαου">
Ντέσαου

Το Ντέσαου (γερμ.: "Dessau") είναι πόλη της Γερμανίας.
Βρίσκεται στις όχθες των ποταμών Μούλντε και Έλβα στο ομόσπονδο κρατίδιο Σαξονία-Άνχαλτ.
Το Ντέσαου πρωτοαναφέρθηκε το 1213 και έγινε σημαντικό κέντρο το 1570, όταν ιδρύθηκε το πριγκιπάτο Άνχαλτ. Το Ντέσαου έγινε πρωτεύουσα αυτού του κράτους μέσα στην Αγία Ρωμαϊκή Αυτοκρατορία. Το πριγκιπάτο διαλύθηκε το 1603, αλλά το Ντέσαου παρέμεινε να ευημερεί ως πόλη και έγινε πρωτεύουσα του μικρού κράτους Άνχαλτ-Ντέσαου. Όταν το Άνχαλτ αποκαταστάθηκε το 1863, το Ντέσαου έγινε πάλι πρωτεύουσα μέχρι το 1918. Η πόλη ήταν έδρα τις βιομηχανίας αεροσκαφών Junkers.
Το Ντέσαου είναι διάσημο για την καλλιτεχνική και αρχιτεκτονική σχολή του Μπάουχαους. Πολλοί διάσημοι καλλιτέχνες και σχεδιαστές ήταν καθηγητές στο Ντέσαου τα επόμενα έτη, μεταξύ αυτών ο Βάλτερ Γκρόπιους, ο Πάουλ Κλέε και ο Βασίλι Καντίνσκι. Οι Ναζί έκλεισαν τη σχολή το 1933. Τα κτίρια περιλαμβάνονται στα μνημεία παγκόσμιας κληρονομιάς της UNESCO.
Μέχρι το 1990 η πόλη ήταν σημαντικό βιομηχανικό κέντρο της Ανατολικής Γερμανίας. Το Ντέσαου είναι επίσης η γενέθλια πόλη του φιλοσόφου Μωυσή Μέντελσον (1729) και του Λεοπόλδου Α΄, πρίγκηπα του Άνχαλτ-Ντέσαου (der alte Dessauer).
Ένα άλλο αξιοθέατο παγκόσμιας κληρονομιάς είναι το Dessau-Wörlitzer Gartenreich (Βασίλειο κήπων του Ντέσαου-Βέρλιτς), ο τεράστιος κήπος του πρίγκηπα Λεοπόλδου Γ΄ του Άνχαλτ-Ντέσαου, που υφίσταται από το 1750. Είναι ο μεγαλύτερος κήπος αυτού του τύπου στην ηπειρωτική Ευρώπη.

</doc>
<doc id="60350" url="https://el.wikipedia.org/wiki?curid=60350" title="Πτολεμαΐδα (πριγκίπισσα)">
Πτολεμαΐδα (πριγκίπισσα)

Η Πτολεμαΐδα ήταν κόρη του Πτολεμαίου Α’ του Σωτήρος, στρατηγού του Αλεξάνδρου του Μέγα, και ιδρυτή της Δυναστείας των Πτολεμαίων, βασιλέων της Αιγύπτου. Μητέρα της είναι η Ευρυδίκη, κόρη του Αντίπατρου. Αδέλφια της ήταν οι Μακεδόνες βασιλείς Πτολεμαίος Κεραυνός και Μελέαγρος, η Λυσάνδρα, ένας ανώνυμος αδελφός και πιθανόν ο Αργαίος.
Η Πτολεμαΐδα αρραβωνιάστηκε το Δημήτριο τον Πολιορκητή περίπου το 299 π.Χ., αλλά τελικά παντρεύτηκαν πολλά χρόνια αργότερα στη Μίλητο, λίγο πριν ξεκινήσει τη μοιραία του εκστρατεία στην Ασία. Ήταν η πέμπτη γνωστή σε εμάς σύζυγός του και ο γάμος τους τελέστηκε περίπου το 287/6 π.Χ., λίγο μετά την απώλεια του θρόνου του από τον Πύρρο και το Λυσίμαχο, που χώρισαν μεταξύ τους το βασίλειο. 
Από τον Δημήτριο η Πτολεμαΐδα απέκτησε ένα παιδί, το Δημήτριο τον Καλό, μελλοντικό ηγεμόνα της Κυρήνης. Εφόσον ο σύζυγός της συνελήφθη λίγο μετά το γάμο τους από το Σέλευκο και πέθανε στην αιχμαλωσία, είναι αμφίβολο το να απέκτησε άλλο παιδί. Η ημερομηνία και ο τόπος θανάτου της μας είναι άγνωστα. 

</doc>
<doc id="60351" url="https://el.wikipedia.org/wiki?curid=60351" title="Ανδαλουσία">
Ανδαλουσία

Η Ανδαλουσία (ισπανικά: Andalucía, προφορά: [andalu'θia] και [andalu'sia]) είναι μια από τις 17 αυτόνομες περιφέρειες της Ισπανίας και η νοτιότερη αυτής. Πρόκειται για τη δεύτερη σε έκταση και πρώτη σε πληθυσμό. Πρωτεύουσά της είναι η Σεβίλλη. Κατοικείται σχεδόν από 8 εκατομμύρια κατοίκους, αντιπροσωπεύοντας το 18% του συνολικού πληθυσμού της Ισπανίας κατέχοντας έκταση 87.268 τ.χλμ., (περίπου το 17% του ισπανικού εδάφους).
Όρια.
Η Ανδαλουσία προς βορρά συνορεύει με τις Περιφέρειες Εξτρεμαδούρας και Καστίλλης-Λα Μάντσα, και ΒΑ. με τη Περιοχή της Μούρθια. Προς νότια και ΝΑ. βρέχεται από τη Μεσόγειο και ΝΔ. από τον Ατλαντικό. Επίσης προς δυσμάς συνορεύει με την Πορτογαλία και νότια με το Γιβραλτάρ.
Φυσική γεωγραφία.
Μορφολογικό ανάγλυφο.
Το μορφολογικό ανάγλυφο της Ανδαλουσίας χαρακτηρίζεται από ευρείες υψομετρικές διαφορές, με περίπου το 15% της έκτασής της να βρίσκεται σε ανώτερο των 1000 μέτρων ύψος. Στο αντίθετο άκρο εντοπίζεται το μεγάλο βαιτικό βύθισμο με μέσο ύψος 100 μέτρα από την επιφάνεια της θάλασσας.
Όσον αφορά τις ακτές, κυριαρχούν οι χαμηλές ακτές· στη μεσογειακή της πλευρά ωστόσο εντοπίζονται γκρεμοί, ιδιαίτερα στις ακτές της Αξαρκία, της επαρχίας της Γρανάδα και της Αλμερία. Αυτή η ασυμμετρία διαχωρίζει τις δύο ζώνες της Άνω και Κάτω Ανδαλουσίας και ορίζει τις κύριες ενότητες που χαρακτηρίζουν το ανάγλυφο:
Υδρογραφία.
Στην Ανδαλουσία υφίστανται δύο υδρολογικές λεκάνες: την ατλαντική και την μεσογειακή. Η πρώτη περιέχει τις λεκάνες απορροής των ποταμών Γουαδαλκιβίρ (του πιο μεγάλου της Ανδαλουσίας με μήκος 657 χμ.), των Γουαδαλέτε-Μπαρβάτε, Τίντο-Οδιέλ και Γουαδιάνα ενώ η δεύτερη τις λεκάνες απορροής σχετικά σύνομων μεσογειακών ποταμών όπως τον Γουαδιάρο, τον Γουαδαλόρθε ή Αλμανθόρα. Οι ποταμοί της ατλαντικής λεκάνης στις εκβολές τους διαμορφώνουν ευρείς βαλτώδες περιοχές όπως τον φυσικό δρυμό της Ντονιάνα στις εκβολες του Γουαδαλκιβίρ στην Ουέλβα ή του βάλτους του Οδιέλ.
Όνομα.
Υπάρχουν πολλές εκδοχές σχετικές με την ρίζα του ονόματος της Ανδαλουσίας. Σίγουρα ωστόσο προέρχεται από την αραβική λέξη που περιέγραφε την μουσουλμανική Ιβηρική χερσόνησο, Αλ-Άνταλους.
Γεωγραφικά και πολιτισμικά, η έννοια και ο όρος «Ανδαλουσία» περικλείει την Δυτική Ανδαλουσία από τον 13ο αιώνα και μετά, όταν αυτή κατακτάται από το Στέμμα της Καστίλης και συμπληρώνεται με την κατάκτηση του Εμιράτου της Γρανάδα το 1492.
Ιστορία.
Προϊστορία.
Η πρώιμη ιστορία της περιοχής της Ανδαλουσίας σύμφωνα με τα διάφορα ευρήματα χάνεται στα βάθη χιλιετιών όπως αυτό διαπιστώνεται από τα πέτρινα εργαλεία που βρέθηκαν στη περιοχή του Πουέρτο ντε Σάντα Μαρία ή τα σπηλαιογραφήματα στα σπήλαια της περιοχής που ανάγονται στο 20.000 π.Χ., ή ο ταφικός τύμβος στο Λος Μιγιάρες του 2.500 π.Χ.
Πρώιμη Αρχαιότητα.
Η Δυτική Ανδαλουσία έγινε γνωστή στην αρχαιότητα για τα κοιτάσματα σιδήρου που εντοπίζονται μέχρι σήμερα στην περιοχή του ποταμού Τίντο στην Ουέλβα. Οι μυθικές περιπλανήσεις του Ηρακλή, που λατρεύτηκε από τους ντόπιους και ταυτίστηκε με τον φοίνικα Μελκάρτ όταν οι Φοίνικες ισχυροποιήθηκαν στην περιοχή ως κύριοι της εξόδου από τις Ηράκλειες στήλες, αναδεικνύουν την σημαντικότητα της περιοχή ήδη από την αρχαιότητα. Από τις αρχές της πρώτης χιλιετίας π.Χ. μέχρι και την μάχη της Αλαλίας (539 π.Χ.), το βασίλειο της Ταρτησσού στην Κοιλάδα του Γουαδαλκιβίρ εμφανίζεται ως μια υποθετική ιστορική πραγματικότητα. Είναι πολύ πιθανή η ύπαρξη άμεσων εμπορικών συναλλαγών των Ταρτήσσιων με τους Σάμιους και άλλους Έλληνες κατά την αρχαϊκή εποχή. Όσον αφορά στην Ανατολική Ανδαλουσία, ο Στράβωνας κάνει αναφορά στην ελληνική αποικία της Μαινάκης που μέχρι σήμερα δεν έχει ταυτισθεί με κάποιο αρχαιολογικό εύρημα.
Δεδομένη ωστόσο είναι η φοινικική κυριαρχία σε όλη τη νότια Ισπανία, και η αντικατάστασή της από την καρχηδονιακή μετά τον 5ο αιώνα. Μόνο στην ιβηρική περιοχή της βορειο-ανατολικής Ανδαλουσίας (σημ. Χαέν) εντοπίζονται ισχυρά ελληνικά εμπορικά απομεινάρια. Κατά τα άλλα τόσο το βασίλειο της Ταρτησσού, όσο και οι Τουρδετανοί, μια πιθανότατα ιβηρική φυλή που εντοπίζεται στην Κοιλάδα του Γουδαλκιβίρ μετά την εξαφάνιση των παραπάνω χωρίς όμως ξεκάθαρα εθνικά χαρακτηριστικά, εξελίχθηκαν μέσα σε μια διαρκή επαφή με το σημιτικό στοιχείο. Αρχαιολογικά ευρήματα αποδεικνύουν τον σχετικά υψηλό δείκτη αστικοποίησης της Δυτικής Ανδαλουσίας, που θα αποτελέσει μια σταθερά για τις επόμενες δυόμιση χιλιετίες. Αντίθετα, στην Ανατολική Ανδαλουσία οι τοπικές φυλλές (Βάστουλοι, Τούρδουλοι, Βαστετανοί), ζώντας σε ένα πιο ορεινό έδαφος, δεν θα επιδείξουν ανάλογη ανάπτυξη. Κύριες φοινικικές αποικίες στην μεσογειακή ακτή ήταν η Μάλακα, το Σέξι και η Άντρα.
Ρωμαϊκή κατάκτηση.
Η κατάκτηση και η κατοχή μεγάλου μέρους της Ιβηρίας από τους Βαρκίδες (237-218) θα κάνει την Ανδαλουσία μέτοχο του Β΄ Καρχηδονιακού Πολέμου. Η Ρωμαϊκή Δημοκρατία θα κατακτήσει την Κοιλάδα του Γουαδαλκιβίρ και το μεγαλύτερο μέρος της σημερινής Ανατολικής Ανδαλουσίας Η μάχη της Ιλλίπα το 206 π.Χ. υπήρξε η τελική ήττα που απόμπεμψε τους Καρχηδόνιους από την Ιβηρία και επέτρεψε στους Ρωμαίους να ασχοληθούν με τη σταδιακή εδραίωση της κυριαρχίας τους. Το πρώτο στάδιο της ρωμαϊκής εποχής στην Ιβηρική χερσόνησο είδε την περιοχή να εντάσσεται στην επαρχία της Εκείθεν Ιβηρίας ("Hispania Ulterior"), μια επαρχία που υπέφερε από τις επιδρομές των Λουσιτανών αλλά απέκτησε γρήγορα ρωμαϊκό χαρακτήρα.
Επί Οκταβιανού ενσωματώθηκε στην επαρχία της Βαιτικής. Σημαντικότερες πόλεις του της ρωμαϊκής Βαιτικής ήταν η Ιτάλικα, η Ίσπαλις, η Μάλακα και η Κορδούβη, η πρωτεύουσα και πρώτο ουσιαστικό αστικό κέντρο της νότιας ρωμαϊκής Ιβηρίας, που ιδρύθηκε, μαζί με την Ιτάλικα γύρω στο 200 π.Χ. Από μια μικρή πόλη κοντά στην Κορδούβη καταγόταν ο Μάρκος Αυρήλιος και από την ίδια την πόλη καταγόταν ο οίκος των Σένεκα. Ο Αδριανός, ο Τραϊανός και ο Θεοδόσιος Α΄ γεννήθηκαν στην Ιτάλικα· ο δεύτερος μάλιστα ήταν ιβηρικής καταγωγής από την Τουρδετανία, που υιοθετήθηκε στη συνέχεια από την ισχυρή οικογένεια των Ulpii.
Εκχριστιανισμός και παρακμή της αυτοκρατορίας.
Ο χριστιανισμός έφτασε στην Ανδαλουσία μάλλον κατά τον 2ο αιώνα. Πλήθος επισκοπών φαίνονται να ιδρύονται στην Βαιτική στις αρχές του 4ου αιώνα, με την επισκοπή της Ίσπαλις να ανακηρύσσεται μητροπολιτική. Από εκεί θα αναδεικνυόταν τριακόσια χρόνια αργότερα η μορφή του Ισιδώρου της Σεβίλλης.
Με την παρακμή της Δυτικής Ρωμαϊκής Αυτοκρατορίας, οι νότιες επαρχίες της Αυτοκρατορίας στην Ιβηρία άλλαξαν αρκετές φορές κυρίαρχο. Στη Βαιτική εγκαθίστανται αρχικά οι Βάνδαλοι και οι Σουηβοί αν και εν τέλει η περιοχή εντάχθηκε στο βησιγοτθικό βασίλειο της Τουλούζης που, μετά την απώλεια των γαλατικών του εδαφών, περιορίστηκε στην Ιβηρική. Από το 550 μέχρι το 620 τα παραλιακά εδάφη και πόλεις της Βαιτικής και της Καρχηδονιακής αποτέλεσαν μέρος της Ανατολικής Ρωμαϊκής Αυτοκρατορίας.
Η εισβολή των μουσουλμάνων το 711 στην βισιγοτθική Ιβηρική χερσόννησο άλλαξε άρδην τον χαρακτήρα της ισπανο-βισιγοτθικής Ανδαλουσίας. Η Αλ-Άνταλους, η μουσουλμανική ιβηρική χερσόνησος, υπήρξε μια μακρά και πολύπλευρη περίοδος που διήρκησε μέχρι και την τελική παράδοση του Εμιράτου της Γρανάδας στην Καστίλλη το 1492.
Η μουσουλμανική Ανδαλουσία.
Η ακμή της μουσουλμανικής Ανδαλουσίας, της πιο πλούσιας περιοχής της Αλ-Άνταλους, εντοπίζεται στα χρόνια του Χαλιφάτου της Κόρδοβα. Ιδρυτής του ήταν ο Αμπντ-ελ-Ραχμάν Γ΄, που, αφού γλίτωσε από την γενική σφαγή της βασιλικής οικογένειας των Ομεϋαδών, νίκησε τον εμίρη της Αλ-Άνταλους Γιουσούφ το 756 και εγκαθίδρυσε ένα ανεξάρτητο από τη νέα χαλιφική δυναστεία των Αββασιδών κράτος με πρωτεύουσα την Κόρδοβα.
Παρά τις αναταράξεις που προκάλεσε η αδυναμία εφαρμογής μιας ενιαίας και διαρκούς κεντρικής εξουσίας στην Αλ-Άνταλους μετά την κατάρρευση του Χαλιφάτου το 1009 (με εξαίρεση τις σύντομες σχετικά επιβολές των Αλμοαδών και των Αλμοραβιδών) και η ανάδειξη βασιλείων τάιφα, η μουσουλμανική εποχή κληροδότησε στην Ανδαλουσία μεγάλο μέρος του σημερινού αρχιτεκτονικού της πλούτου. Τα παλάτια της Μεδίνα Αθαχάρα έξω από την Κόρδοβα και το Μεθκίτα της Κόρδοβας, ο Χρυσός Πύργος και η Χιράλδα της Σεβίλλης, έργο των τελών του 12ου αιώνα, οι αμυντικές κατασκευές (π.χ. τα αλκαθάβας) και η Αλάμπρα της Γρανάδας αποτελούν μέχρι σήμερα σημαντικά σημεία αναφοράς της Ανδαλουσίας.
Η ανακατάκτηση της Δυτικής Ανδαλουσίας.
Η προέλαση των χριστιανικών βασιλείων του βορρά της Ιβηρικής έφτασε στη σημερινή Ανδαλουσία στα μέσα του 13ου αιώνα. Μέχρι τότε είχε περιοριστεί σε εποχιακές επιδρομές στην πλούσια ανδαλουσιανή γη ή σε επιθέσεις σε καίρια εμπορικά σημεία όπως το 1147 στην Αλμερία. Η Δυτική Ανδαλουσία κατακτήθηκε από τον Φερδινάνδο Γ΄ της Καστίλλης κατά τη διάρκεια του πρώτου μισού του 13ου αιώνα. Το Στέμμα της Καστίλης έφτανε έτσι για πρώτη φορά στις νότιες ακτές της Ιβηρικής Χερσονήσου που βρέχονται από τη Μεσόγειο και τον Ατλαντικό. Ο κατακτητής καστιλιανός μονάρχης διαμοίρασε τη γη στους ευγενείς που τον βοήθησαν στην κατάκτηση, στην εκκλησία και τα μοναστικά τάγματα, θέτοντας έτσι τις βάσεις ενός φαινομένου που θα διαιωνιζόταν μέχρι και τα μέσα του 20ού αιώνα, τα ανδαλουσιανά λατιφούντια.
Για πρώτη φορά ετίθεντο τόσοι πολλοί μουσουλμάνοι κάτω από την εξουσία της Καστίλης. Οι περισσότεροι παρέμειναν στην περιοχή, αποτελώντας πλειοψηφία στις αγροτικές περιοχές Η εξέγερσή τους το 1264 είχε καταστρεπτικά αποτελέσματα για τους μουσουλμάνους της δυτικής Ανδαλουσίας. Παρά την στρατιωτική ενίσχυση που δέχθηκαν από το Εμιράτο της Γρανάδας, ηττήθηκαν ολοκληρωτικά και μεγάλες μάζες μουσουλμάνων εκδιώχθηκαν. Έτσι φάνηκαν οι διαθέσεις του γιου του Φερδινάνδου Γ’ και νέου μονάρχη της Καστίλης, Αλφόνσου Ι΄, που σε αντίθεση με τον πατέρα του που είχε ως σκοπό τη δημιουργία πολυπληθών κοινωνιών με βάση τις δύο διαφοροποιημένες κοινοτήτες χριστιανών και μουσουλμάνων που θα συντηρούσαν τις εκτεταμένες καλλιέργειες της Κοιλάδας του Γουαδαλκιβίρ, έθεσε ως στόχο του τον απόλυτο στρατηγικό έλεγχο της περιοχής.
Για να επιτευχθεί ο απόλυτος έλεγχος των νέων εδαφών, η μαζική εκδίωξη των μουσουλμανικών πληθυσμών ήταν αναγκαία. Μέχρι το τέλος του αιώνα, η κοιλάδα του Γουαδαλκιβίρ δεν διατηρούσε πλέον παρά ελάχιστους μουσουλμανικούς πυρήνες. Η υπόλοιπη χώρα επικοίστηκε από χριστιανούς. Ο εποικισμός του Κάδιθ με χριστιανούς για στρατηγικούς λόγους προηγουμένως ήταν μια ακόμη αντίστοιχη κίνηση. Ωστόσο, οι πολιτικές επικοισμού της Δυτικής Ανδαλουσίας με χριστιανούς απέτυχαν και για αρκετές δεκαετίες η χώρα παρέμεινε σε μεγάλο βαθμό έρημη.
To 1292 έπεσε η Ταρίφα και η κατακτητική ορμή των καστιλιανών σταμάτησε για μερικά χρόνια. Πλέον προείχε ο επικοισμός, η εξασφάλιση των συνόρων και η οικονομική ένταξη των περιοχών στο Στέμμα. Το 1309 κατέκτησαν το Γιβραλτάρ και ολοκλήρωσαν την στρατιωτική επιβολή τους στην δυτική Ανδαλουσία με τη νίκη τους το 1340 στη μάχη του Σαλάδο εναντίον των στρατευμάτων του Σουλτανάτου των Μερινιδών, συμμάχων της Γρανάδα. Το τελευταίο οχυρό της δυτικής Ανδαλουσίας, η Αλχεθίρας, έπεσε στα χέρια τους τέσσερα χρόνια αργότερα. Η μοναδική εναπομείνουσα μουσουλμανική επικράτεια, το Εμιράτο της Γρανάδας έγινε φόρου υποτελής της Καστίλης, μια κατάσταση στην οποία θα βρισκόταν δέσμιο μέχρι την οριστική εξαφάνισή του.
Η Καστίλη, με τη νέα αυτή κατάκτηση και παρά τον ελλειπή εποικισμό της ενισχύθηκε οικονομικά. Η παραδοσιακή οικονομική δραστηριότητα της Ιβηρικής, η βοσκή εποχιακής μετακίνησης, βρήκε νέα ελεύθερα εδάφη εξάπλωσης. Η Σεβίλλη, που είχε παραδοθεί στον Φερδινάνδο Γ΄ το 1248, έγινε σύντομα η οικονομική πρωτεύουσα του Στέμματος και η πολυπληθέστερη πόλη του (45.000 κάτοικοι και 30.000 η Κόρδοβα). Το λιμάνι της στον ποταμό Γουαδαλκιβίρ και τα ευρύτατα οικονομικά της δίκτυα την ανέδειξαν σε ένα σημαντικό εμπορικό κόμβο για το εμπόριο μεταξύ Μεσογείου και Ατλαντικού.
Διοικητική και στρατιωτική διάταξη της Δυτικής Ανδαλουσίας.
Διοικητικά η Δυτική Ανδαλουσία χωρίστηκε σε τρία βασίλεια: της Σεβίλλης, της Κόρδοβα και της Χαέν. Οι βασιλείς της Καστίλης ποτέ δεν αναφέρθηκαν ως ηγεμόνες της Ανδαλουσίας αλλά αντίθετα έφεραν τον τίτλο του βασιλιά των βασιλείων αυτών. Κάθε ένα από αυτά είχε ανεξάρτητη διοικητική, δικαστική και οικονομική δομή αν και μοιράζονταν μια κοινή νοοτροπία και πολιτική οργάνωση. Ο συνοριακός τους χαρακτήρας ώθησε τους καστιλιανούς μονάρχες να αναπτύξουν ένα πολυεπίπεδο αμυντικό σύστημα εναντίον των επιθέσεων από τη Γρανάδα. Έτσι, όσο οι τρεις πρωτεύουσες λειτουργούσαν ως πηγή στρατιωτών και προμηθειών για τα σύνορα του βασιλείου τους, οχυρές κωμοπόλεις τις προστάτευαν. Τέτοιες ήταν η Καρμόνα και η Έθιχα για την πεδιάδα της Σεβίλλης και της Κόρδοβας και οι Ούβεδα, Μπαέθα και Αρχόνα για τη Χαέν. Ένα πιο απομακρυσμένο σύστημα οχυρών κωμοπόλεων χρησίμευε για την φρούρηση των περασμάτων. Τέτοιες ήταν οι περιπτώσεις του Μορόν ντε λα Φροντέρα και της Εστέπα για τη Σεβίλλη, της Καθόρλα για την Χαέν και της Μεδίνα Σιδόνια για τις παραλιακές πόλεις της Ταρίφα, του Γιβραλτάρ και της Αλχεθίρας. Την πρώτη γραμμή άμυνας αποτελούσαν κάστρα και φρούρια στα, πάντοτε σχετικά και ασυνεχή, σύνορα με το μουσουλμανικό βασίλειο.
Το τέλος της μουσουλμανικής παρουσίας.
Την πρώτη δεκαετία του 15ου αιώνα, μετά από ενάμιση αιώνα αδύναμων ηγεμόνων, η Καστίλλη ξεκινάει εκ νέου τις εχθροπραξίες εναντίον του Εμιράτου της Γρανάδα. Αυτές οι κινήσεις θα κατέληγαν το 1492 υπό τους Καθολικούς Βασιλείς Ισαβέλλα Α΄ και Φερδινάνδο της Αραγονίας, στην οριστική κατάκτηση των εδαφών υπό μουσουλμανικό έλεγχο στην Ιβηρική χερσονήσο. Ο φόβος ωστόσο για πιθανή απόβαση έτερων μουσουλμανικών δυνάμεων στις ακτές και για πιθανή συνεργασία με τους εναπομείναντες μουσουλμανικούς πληθυσμούς συνέχισε να υπάρχει για μισό αιώνα ακόμη. Στις ακτές του τέως βασιλείου της Γρανάδας οργανώθηκε ένα ευρύ σύστημα πύργων παρακολούθησης εναντίον των Βερβέρων πειρατών και για να προειδοποιήσει για τυχόν παρουσία μουσουλμανικού στόλου.
Παρά την μαζική εξορία του συνόλου σχεδόν των ανώτατων μουσουλμανικών τάξεων του βασιλείου, στο εσωτερικό του οι πολυπληθείς και συμπαγείς πληθυσμιακές ομάδες μουσουλμάνων εξεγέρθηκαν πολλές φορές εναντίον της καστιλιανικής εξουσίας. Κύρια αιτία ήταν η θρησκεία. Οι νέοι κυρίαρχοι, παρότι αρχικά είχαν υποσχεθεί τον σεβασμό της θρησκευτικής ελευθερίας, σταδιακά οδηγήθηκαν σε πλήρη απαγόρευση των μουσουλμανικών λατρευτικών συνηθειών, προσφέροντας ως εναλλακτική λύση την εξορία. Η συντριπτική πλειοψηφία του απλού λαού αδυνατούσε να φύγει και διάλεξε την ψευδή μεταστροφή στο χριστιανισμό που, λόγω της φύσης της, ποτέ δεν κατάφερε να αποτρέψει τις εντάσεις. Η δράση της Ιεράς Εξέτασης κρίθηκε αναγκαία από την βασίλισσα Ισαβέλλα και συνέβαλε στην όξυνση του κλίματος θρησκευτικής καταπίεσης των προσήλυτων.
Νεότεροι Χρόνοι.
Οι σχέσεις με την Αμερική.
Το σημαντικότερο γεγονός που σημάδεψε την νεότερη ιστορία της Ανδαλουσίας υπήρξε η ανακάλυψη της Αμερικής και η όλη αποικιοκρατική προσπάθεια που σχετίστηκε με αυτήν. Για το πρώτο του ταξίδι, ο Κολόμβος απέπλεψε από το ατλαντικό λιμάνι του Πάλος δε λα Φροντέρα. Έκτοτε η Σεβίλλη, το μοναδικό ουσιαστικά λιμάνι της Καστίλης της εποχής, έγινε το μοναδικό σημείο του Παλαιού Κόσμου από όπου ήταν δυνατή η νόμιμη πραγματοποίηση οποιουδήποτε είδους συναλλαγής με τις Ινδίες.
Οι δύο κύριοι θεσμοί σχετικοί με την διαχείριση των ζητημάτων των αποικιών είχαν την έδρα τους στην ίδια πόλη. Η αποικιακή διοίκηση εξαρτάτο από το Συμβούλιο των Ινδιών ("Consejo de Indias,")· η "Casa de Contratación" (1503) λειτουργούσε ως «λογιστικό» κέντρο ελέγχου, που ρύθμιζε την κίνηση των εμπορευμάτων και των ανθρώπων από και προς τις αποικίες, τους φόρους και τα δρομολόγια των πλοίων που μετέφεραν τα έσοδα του Στέμματος.
Το μονοπωλιακό εμπόριο με τις Ινδίες είχε πολλά θετικά αποτελέσματα για την Ανδαλουσία. Η μαζική εξαγωγή τοπικών προϊόντων που είχαν μεγάλη ζήτηση στις αποικίες (λάδι, κρασί, εργαλεία) ενίσχυσε οικονομικά την περιοχή και προκάλεσε την άνθηση των τοπικών βιοτεχνιών υφασμάτων. Ωστόσο τα κέρδη από την εισαγωγή χρυσού και αργύρου δεν έμεναν σε καμία περίπτωση στην Ανδαλουσία, μα ούτε και ευρύτερα στην Ισπανική Μοναρχία ενώ οι τιμές ανέβηκαν σχετικά γρήγορα και προκάλεσαν μεγάλο πληθωρισμό. Παράλληλα είχαν αναπτυχθεί και οι εμπορικές σχέσεις με τις Κάτω Χώρες και την Αγγλία, όπου εξαγόταν ανδαλουσιανό κρασί.
Οι ανδαλουσιανοί συμμετείχαν μαζικά στον επικοισμό της Αμερικής, αποτελώντας περίπου το ένα τρίτο των Ισπανών που μετανάστευσαν στις αποικίες μέχρι την ανεξαρτητοποίησή τους. Το ναυτικό κολέγιο του Κάδιθ και της Τριάνα της Σεβίλλης συνέβαλε στην προετοιμασία τους για τα μεγάλα ταξίδια, κάτω από την επίβλεψη έμπειρων βάσκων και κανταβρών ναυτικών. Σημαντική ήταν και η παρουσία γυναικών στη μετανάστευση που συνέβαλαν στην μετάδοση των πολιτισμικών στοιχείων της Δυτικής Ανδαλουσίας στην Αμερική. Πολλές θρησκευτικές κατασκευές της Αμερικής, κυρίως της εποχής του Μπαρόκ, φέρουν αυτούσια τα χαρακτηριστικά των εκκλησιών της Ανδαλουσίας· οι επιρροές αυτές δεν περιορίζονται στην αρχιτεκτονική αλλά εισέρχονται και στα εδάφη της κινητής εκκλησιαστικής τέχνης (π.χ. τέμπλα). Αυτή η σχέση πολλάκις λειτούργησε και αντίστροφα, όταν μοτίβα και τεχνικές της Αμερικής εφαρμόστηκαν στην ανδαλουσιανή τέχνη. Πολλές μορφές άυλου ανδαλουσιανού πολιτισμού (παραδόσεις και κοινωνικοί θεσμοί) επίσης μεταγγίστηκαν στις Ινδίες και παραμένουν ζωντανές μέχρι σήμερα.
Εσωτερικό.
Στην Ανδαλουσία συγκεντρώθηκαν έμποροι από όλη την Ισπανία και την Πορτογαλία. Ωστόσο, οι ριψοκίνδυνες εμπορικές δραστηριότητες σχετικές με το εμπόριο με την Αμερική είτε τους έφερναν στην πτώχευση, είτε τους ωθούσαν, όταν ήταν κερδοφόρες, να εγκατασταθούν στην ανδαλουσιανή γη ως μεγαλογαιοκτήμονες.
Ένα σημαντικό γεγονός αυτής της εποχής αποτελεί ο Πόλεμος των Αλπουχάρας που έλαβε μέρος το 1570-1572. Η συντριπτική πλειοψηφία των Μορίσκων διώχθηκε από τη χώρα που ζούσε επί γενεών. Στην αρχή τους τοποθέτησαν στην ενδοχώρα, στην Καστίλλη, για να τους διώξουν τελείως από την Ιβηρική χερσόνησο το 1609. Πολλοί από αυτούς τους πρόσφυγες πήγαν να ζήσουν σε πόλεις της Βόρειας Αφρικής, όπως η Φεζ και η Τετουάν, όπου απόγονοί τους συνεχίζουν να μένουν μέχρι σήμερα.
Από το τρίτο μισό του 17ου αιώνα το Κάδιθ είχε σταδιακά ανελιχθεί στο κέντρο του εμπορίου με την Αμερική. Επίσημα η νέα βασιλική δυναστεία των Βουρβόνων μετέφεραν την "Casa de Contratación" εκεί από την ανδαλουσιανή πρωτεύουσα.
Σύγχρονη εποχή.
Μετά τον πόλεμο της Ισπανικής Ανεξαρτησίας εναντίον του Ναπολέοντα και την ανεξαρτητοποίηση των αμερικανικών αποικιών, η Ανδαλουσία εισήρθε σε παρακμή. Ωστόσο η οικονομική της κατάσταση βελτιώθηκε κατά το δεύτερο τρίτο του 19ου αιώνα. Η παρακμή της Σεβίλλης και η φτώχεια των αγροτικών εκτάσεων ανισταθμίστηκε από την οικονομική άνθιση του Κάδιθ και της Μάλαγα, που βασίστηκε σε μεγάλο βαθμό στην ανάπτυξη βιομηχανιών. Οι εξαγωγές στην βόρεια Ευρώπη ήταν σταθερές και το τραπεζικό σύστημα στην Ανδαλουσία επαρκές για να καλύψει τις ανάγκες των εμπορικών δραστηριοτήτων. Η σιδηρουργική βιομηχανία της Μάλαγα ήταν, μαζί με αυτήν του Μπιλμπάο, πρωτοπόρος στην Ισπανία στο δεύτερο τρίτο του 19ου αιώνα. Οι όποιες όμως προσπάθειες για βιομηχανική ανάπτυξη στην περιοχή απέτυχαν και μέχρι το τέλος του 19ου αιώνα η Ανδαλουσία βρέθηκε να βασίζεται εκ νέου σε μια αγροτικού τύπου οικονομία, που δεν μπορούσε να θρέψει τον υπερπληθή πληθυσμό της. Κατά τα άλλα, επιδημία φυλλοξήρας κατάφερε ένα ισχυρό χτύπημα στην καλλιέργεια του αμπελιού. Η νέα αυτή παρακμή κατέληξε σε ένα κύμα μετανάστευσης προς την Αμερική.
Όσον αφορά τις μεγάλες πεδιάδες του εσωτερικού της η κατάσταση ιστορικά παρέμεινε βαλτωμένη. Οι εύφορες εκτάσεις συνέχισαν να αποτελούν μέρος μεγάλων λατιφούντιων· η φτώχεια και η αεργία που προέκυπτε από τη φύση της ανδαλουσιανής γεωργίας υπήρξε η αιτία πολλών κοινωνικών αναταραχών από τα τέλη του 19ου αιώνα και μέχρι τα μέσα του 20ού. Τα αναρχικά ιδεώδη βρήκαν πρόσφορο έδαφος στις αγροτικές προλεταριακές μάζες της περιφέρειας. Η μη επίλυση των προβλημάτων της υπαίθρου από την Β’ Ισπανική Δημοκρατία διατήρησαν τις εντάσεις. Κατά την εξέγερση των αγροτών στο χωριό Κάσας Μπιέχας τον Ιανουάριο του 1933 σκοτώθηκαν 21 άνθρωποι μετά από την επέμβαση του ειδικού σώματος της αστυνομίας της δημοκρατίας.
Μετά τον εμφύλιο πόλεμο, μεγάλες μάζες ανδαλουσιανών κατέκλυσαν τις πιο ανεπτυγμένες οικονομικά περιφέρειες της Ισπανίας. Υπολογίζεται ότι μέχρι τα μέσα της δεκαετίας του 1970, γύρω στα 2.000.000 Ανδαλουσιανών μετανάστεψαν στην Καταλονία, την Μαδρίτη, την Βαλένθια και τις χώρες της Δυτικής Ευρώπης. Εκεί, παρότι στην αρχή αντιμετώπισαν προβλήματα κοινωνικής απομόνωσης και στιγματισμού λόγω της διαφορετικής πολιτισμικής σύστασης των περιοχών, εν τέλει, μέχρι τη δεκαετία του 1990 θεωρείται ότι είχαν ενταχθεί επιτυχώς.
Κουλτούρα.
Η κουλτούρα και οι παραδόσεις της Ανδαλουσίας παρουσιάζουν ένα ευρύ φάσμα εκφράσεων. Από τα τέλη του 18ου αιώνα, μια μερική όψη της ανδαλουσιανής κουλτούρας, που περιελάμβανε κυρίως τις ταυρομαχίες και το φλαμένκο, σταδιακά πήρε τη θέση της καστιλιανικής σοβαρότητας που επικρατούσε έως τότε και άρχισε να αναπαράγεται ως τυπική εικόνα της Ισπανίας από τους ρομαντικούς περιηγητές στη χώρα κατά τον 19ο αιώνα, μέχρι τους σύγχρονους τουρίστες του 21ου.
Αρχιτεκτονική κληρονομιά.
Στην Ανδαλουσία εντοπίζεται ένας μεγάλος αριθμός αρχιτεκτονικών μνημείων που φτάνουν μέχρι τη Νεολιθική εποχή. Από τα ντόλμεν της Αντεκέρα και τους πρώιμους οικισμούς της Εποχής του Ορείχαλκου στα Μιγιάρες και Ελ Αργάρ οδηγούμαστε στα λαμπρά απομεινάρια ρωμαϊκής πολεοδομίας στην Μπαέλο Κλαούντια στο Κάδιθ και την Ιτάλικα στη Σεβίλλη. Στην Κόρδοβα διατηρούνται μέχρι σήμερα η ρωμαϊκή γέφυρα πάνω στον Γουαδαλκιβίρ και ένας ρωμαϊκός ναός στο κέντρο της σύγχρονης πόλης. Ρωμαϊκά θέατρα εντοπίζονται στο Κάδιθ και τη Μάλαγα, δίπλα στα εργοστάσια παραγωγής του "garum".
Η μουσουλμανική αρχιτεκτονική περιλαμβάνει μερικά από τα πιο αντιπροσωπευτικά κτίρια της Ανδαλουσίας όπως την Αλάμπρα, το Τέμενος της Κόρδοβα και τα διάφορα δείγματα αμυντικής αρχιτεκτονικής (αλκαθάβες στη Μάλαγα, την Αλμερία και την Αντεκέρα). Δείγμα μνημειώδους μουσουλμανικής αρχιτεκτονικής είναι τα παλάτια του Αμπντ-αλ-Ραχμάν Γ΄ στην Μεδίνα Αθαχάρα λίγο έξω από την Κόρδοβα. Από την αραβική τεχνοτροπία επηρεάστηκε η μετά την χριστιανική κατάκτηση αρχιτεκτονική, παράγοντας το λεγόμενο ύφος μουδέχαρ, κύρια δείγματα του οποίου εντοπίζονται στα Βασιλικά Ανάκτορα της Σεβίλλης και σε διάφορες εκκλησίες.
Στην πρωτεύουσα βρίσκεται και ο πιο μεγάλος γοτθικός ναός του κόσμου, ο Καθεδρικός της πόλης, που στολίζεται από την Χιράλδα, έναν πρώην μιναρέ. Στη Γρανάδα το μνημειακό συγκρότημα της Αλάμπρα παρουσιάζει πλήθος κτιρίων όπως το αναγεννησιακό Παλάτι του αυτοκράτορα Καρόλου Ε΄ και το Βασιλικό Παρεκκλήσι όπου βρίσκονται οι τάφοι των Καθολικών Βασιλέων, Ισαβέλλας Α΄ της Καστίλης και Φερδινάνδου Β΄ της Αραγόνας. Το αναγεννησιακό ύφος κυριαρχεί και στην ευρύτερη περιοχή της Χαέν, όπου πέραν του Καθεδρικού της, οι κοντινές πόλεις της Ούβεδα και της Μπαέθα (ανακηρυγμένες Κληρονομιά της Ανθρωπότητας) βρίθουν από αρχιτεκτονικά μνημεία. Ο Καθεδρικός ναός της Μάλαγα παρουσιάζει μια μίξη γοτθικού και αναγεννησιακού ρυθμού.
Από το Μπαρόκ σώζονται σήμερα ορισμένα κτίρια όπως το Παλάτι του Σαν Τέλμο στη Σεβίλλη ενώ από το Νεοκλασικισμό ξεχωρίζει το Παλάτι του Τελωνείου στη Μάλαγα. Στην ίδια πόλη, η εφαρμογή των πολεοδομικών ιδεών του 19ου αιώνα γίνεται αντιληπτή από την ύπαρξη της λεγόμενης «αλαμέδα» και τα κτίρια της κύρια αρτηρίας της, της οδού Λάριος. Ο ιστορικισμός κάνει την εμφάνισή του στο αρχιτεκτονικό σύνολο της Ιβηροαμερικανικής Έκθεσης του 1929 στη Σεβίλλη, που είναι στολισμένη με την πολύ γνωστή Πλάθα δε Εσπάνια. Ταυτόχρονα υπάρχουν αρκετά σημεία όπου σώζονται απομεινάρια του βιομηχανικού παρελθόντος των ανδαλουσιανικών πόλεων.
Λαΐκή αρχιτεκτονική.
Η παραδοσιακή αρχιτεκτονική χαρακτηρίζεται από έναν ισχυρό μεσογειακό χαρακτήρα. Οι κατοικίες κτίζονται παραδοσιακά με πλινθιά, η μία δίπλα στην άλλη με σκοπό την αποφυγή των υψηλών θερμοκρασιών. Ανάλογα με την περιοχή και το κλίμα, εντοπίζονται σπίτια με μπαλκόνια, κεραμίδια ή εσωτερικούς κήπους (τα λεγόμενα "patios"). Τα κάγκελα είναι συνήθως φτιαγμένα από σίδερο ενώ για την διακόσμηση χρησιμοποιούνται τα αθουλέχος ("azulejos", πολύχρομα κεραμικά). Πέραν των παραπάνω γενικοτήτων, υφίστανται γεωγραφικά περιορισμένες τυπολογίες, όπως αυτές της οροσειράς των Αλπουχάρας.
Ζωγραφική.
Η καλλιτεχνική δημιουργία στην Ανδαλουσία βοηθήθηκε σημαντικά από το μεγάλο βαθμό αστικοποίησής της. Η Ανδαλουσία γέννησε ένα μεγάλο πλήθος έργων τέχνης από την Αναγέννηση μέχρι τις τελευταίες δεκαετίες του 17ου αιώνα και το Μπαρόκ. Πάντα σε επικοινωνία με τη νέα πρωτεύουσα της Ισπανίας των Αψβούργων, τη Μαδρίτη, η ανδαλουσιανή τέχνη των νεότερων χρόνων διαμορφώθηκε πάνω στον άξονα Σεβίλλη-Γρανάδα. Αν και ποτέ δεν είχε κάποιο σημαντικό πανεπιστήμιο, παρήγαγε σπουδαίους καλλιτέχνες. Ο Αλόνσο Κάνο διέπρεψε στην παραγωγή αξεπέραστων τέμπλων για τις ισπανικές εκκλησίες, ενώ παράλληλα ώθησε την αρχιτεκτονική προς μια πιο βαριά και διανθισμένη με διακοσμητικά στοιχεία μορφή. Η πολυχρωματική γλυπτική που αναπτύχθηκε ιδιαίτερα από τα μέσα του 16ου αιώνα και μετά, εξελίχθηκε ίσως στην κατεξοχήν ανδαλουσιανή μορφή τέχνης, που επιβιώνει μέχρι σήμερα στις περίφημες θρησκευτικές λιτανείες της Μεγάλης Εβδομάδας. Οι τρεις σημαντικότεροι ζωγράφοι του ισπανικού Μπαρόκ, Φρανθίσκο δε Θουρβαράν, Ντιέγο Βελάθκεθ και Μπαρτολομέ Εστέμπαν Μουρίγιο γεννήθηκαν και γαλουχήθηκαν στη Σεβίλλη. Το Μουσείο Καλών Τεχνών της πόλης φιλοξενεί πολλά έργα των δύο αυτών σχολών.
Σημαντική τάση στην ανδαλουσιανική ζωγραφική είναι και η ηθογραφία, που ήκμασε από τον ρομαντισμό κι έπειτα. Έργα των πρωταγωνιστών αυτού του ρεύματος εκθέτονται στο μουσείο Κάρμεν-Τίσεν της Μάλαγα, που φιλοξενεί, ως γενέτειρα του Πάμπλο Πικάσσο και το ομώνυμο Μουσείο.
Λογοτεχνία.
Η θέση της Ανδαλουσίας στην ισπανική λογοτεχνία ειναι πολύ σημαντική. Στην παγκόσμια λογοτεχνία, η Ανδαλουσία έχει χαρίσει μερικές φιγούρες-αρχέτυπα όπως η τσιγγάνα Κάρμεν του Προσπέρ Μεριμέ, ο Φίγκαρο του Κουρέα της Σεβίλης του Πιερ Ωγκιστέν Καρόν Μπωμαρσαί και ο Δον Χουάν του Τίρσο δε Μολίνα.
Μεσαίωνας.
Κατά τη διάρκεια της συνύπαρξης της χριστιανικής Δυτικής Ανδαλουσίας και του Εμιράτου της Γρανάδα, προέκυψαν δύο ιδιαίτερα λογοτεχνικά ιδιώματα ως αποτέλεσμα της επαφής αυτής. Το πρώτο, τα "romances fronterizos "('ρομάνθε των συνόρων') ήταν λαϊκές ποιητικές συνθέσεις του 15ου αιώνα που αναφέρονται σε ατυχή για τους χριστιανούς επεισόδια από τον πόλεμο έναντίον των μουσουλμάνων. Το δεύτερο, το «μαυριτανικό μυθιστόρημα» αναπαράγει λογοτεχνικά επεισόδια της καθημερινής ζωής και του πολέμου στο μυθοποιημένο για τους χριστιανούς Εμιράτο μερικές δεκαετίες μετά την εξαφάνισή του. Το πιο γνωστό έργο είναι αυτό του Χινές Πέρεθ δε Ίτα, "Historia de las guerras civiles de Granada" ('Ιστορία των εμφυλίων πολέμων της Γρανάδα').
Αναγέννηση-Μπαρόκ.
Το 1492 ο Αντόνιο δε Νεβρίχα, έκδοσε την "Gramática castellana" ('Καστιλιανική Γραμματική'), την πρώτη γραμματική νεολατινικής γλώσσας στην Ευρώπη. Ο Ματέο Αλεμάν συνέγραψε στα τέλη του 16ου αιώνα το δεύτερο μεγαλύτερο πικαρεσκικό μυθιστόρημα της ισπανικής λογοτεχνίας, "Guzmán de Alfarache". Η Σχολή της Σεβίλλης, μια ποιητική σχολή του 16ου και 17ου αιώνα με έντονες επιρροές από τον ουμανισμό, διαρθρώθηκε γύρω από τη μορφή του ανθρωπιστή σεβιλιανού Χουάν δε Μαλ-Λάρα. Κύριος εκφραστής του ύφους της ήταν ο επίσης σεβιλιανός Φερνάντο δε Ερέρα (Fernando de Herrera) που ασχολήθηκε με ερωτική και επική ποίηση. Ο Λουίς δε Γκόνγκορα, μέγιστος ποιητής του ισπανικού λογοτεχνικού Μπαρόκ ήταν από την Κόρδοβα.
19ος αιώνας.
Τρεις ρομαντικοί συγγραφείς, ο Ντούκε δε Ρίβας, Χοσέ Καδάλσο και Γκουστάβο Αδόλφο Μπέκερ προήλθαν από την Ανδαλουσία, σε μια εποχή (19ος αιώνας) που άνθισε η ανδαλουσιανική ηθογραφία. Στα όρια με τον 20ό αιώνα αναδείχθηκαν ποιητές όπως ο Άνχελ Γκανιβέτ ή ο Αντόνιο Ματσάδο, που συνδέονται και με την ευρύτερη Γενιά του 1898. Μεταξύ αυτών, οι αδελφοί Άλβαρεθ Κιντέρο αποτύπωσαν στα θεατρικά τους έργα την ανδαλουσιανική ιδιοσυγκρασία, κάνοντας χρήση και των ανδαλουσιανικών διαλέκτων.
Η Γενιά του 1927.
Η λεγόμενη Γενιά του 27 θεωρείται η δεύτερη χρυσή εποχή της ισπανικής λογοτεχνίας και σχεδόν όλοι οι λογοτέχνες που εντάσσονται σε αυτήν ήταν Ανδαλουσιανοί. Η πρώτη αφορμή για την συγκέντρωση ποιητών όπως οι Λουίς Θερνούδα, Φεδερίκο Γκαρθία Λόρκα, Μανουέλ Αλτολαγίρε, Εμίλιο Πράδος και Μπιθέντε Αλεισάντρε (βραβείο Νόμπελ του 1977) ήταν ένα αφιέρωμα στον Γκόνγκορα στον Καλλιτεχνικό Όμιλο της Σεβίλλης. Έτερο βραβείο Νόμπελ και μέγιστη μορφή της ισπανικής λογοτεχνίας ήταν και ο ποιητής Χουάν Ραμόν Χιμένεθ, από το Μογέρ της Ουέλβα.
Μουσική.
Όσον αφορά τη μουσική, μπορούν να εντοπιστεί μια ισχυρή τσιγγάνικη, και μέσω αυτής, ινδική, επιρροή, που σε καμιά περίπτωση δεν θα έπρεπε να συγχέεται με την αραβική, όπως αυτή αποτυπώνεται στο φλαμένκο και το cante jondo. Και τα δύο είναι δημιουργήματα των τελών του 18ου αιώνα. Σημαντικές μορφές τραγουδιστών ("cantaores") θεωρούνται οι Καμαρόν δε λα Ίσλα και Ροθίο Χουράδο και κιθαριστές ο Πάκο δε Λουθία.
Η Ανδαλουσία υπήρξε πατρίδα μεγάλων συνθετών και δημιουργών. Ο Αντρές Σεγόβια, πατέρας της σύγχρονης κλασικής κιθάρας ήταν από το Λινάρες του Χαέν ενώ ο σημαντικός εκπρόσωπος του «μουσικού εθνικισμού» Μανουέλ ντε Φάγια ήταν από το Κάδιθ. Ο Χοακίν Σαβίνα από την Ούβεδα είναι ένας από τους γνωστότερους σύγχρονους ισπανικούς μουσικούς.
Ανδαλουσιανικός εθνικισμός.
Σε αντίθεση με τους λοιπούς «περιφερειακούς» εθνικισμούς της Ισπανίας, η Ανδαλουσία ποτέ δεν διεκδίκησε τον τίτλο του έθνους. Ο ανδαλουσιανισμός δεν κατάφερε να εδραιωθεί στην κοινωνία μα ούτε και να διαμορφώσει μια ξεκάθαρη ιδεολογία. Όντας δημιούργημα του Μπλας Ινφάντε, ενός συμβολαιογράφου από το Κασάρες της επαρχίας της Μάλαγα, βασίστηκε κυρίως, δεδομένης της απουσίας άλλων ιδιαίτερων διαφοροποιητικών στοιχείων, σε μια μυθοποιημένη ερμηνεία της ιστορίας της περιφέρειας. Αυτός σχεδίασε τον ύμνο και τη σημαία και πρόφερε τα αιτήματα που θα συνόδευαν τον ανδαλουσιανισμό, ο οποίος ωστόσο απέτυχε να βρει ευήκοα ώτα στις λαϊκές μάζες και περιορίστηκε σε μερικούς κύκλους στο Κάδιθ και τη Σεβίλλη. Ακόμη και οι συζητήσεις γύρω από το καθεστώς περιφερειακής αυτονομίας στα πλαίσια της Β΄ Δημοκρατίας δεν έθεσαν τις βάσεις για τη διαμόρφωση κανενός είδους περιφερειακής συνείδησης.
Εκλογικά, ο Μπλας Ινφάντε πέρασε απαρατήρητος· η δολοφονία του από μέλη της Φάλαγγας με το ξέσπασμα του εμφυλίου πολέμου έθαψε για δύο δεκαετίες τις ιδέες του. Η δεκαετία του 1970 και ο σταδιακός εκδημοκρατισμός, ανασύστησε τον ανδαλουσιανικό εθνικισμό που ήλθε να εκφράσει την απογοήτευση των ανδαλουσιανών για την περιθωριοποίηση της περιφέρειάς τους διεσπαρμένη με σοσιαλιστικές αποχρώσεις. Η υπερψήφιση του Καταστατικού Χάρτη της Περιφέρειας ("Estatuto de Autonom""ía de Andalucía") στο δημοψήφισμα της 28ης Φεβρουαρίου 1980 απέδειξε ωστόσο ότι στην Ανδαλουσία η διάθεση για μια σχετική περιφερειακή αυτονομία ήταν κοινωνικά ευρεία.
Γλώσσα.
Στην Ανδαλουσία αναπτύχθηκε ιστορικά μία τοπική γλωσσική ποικιλία της ισπανικής γλώσσας που συνήθως αναφέρεται ως «ανδαλουσιανική διάλεκτος». Η διαμόρφωσή της ξεκίνησε από την καστιλιανική κατάκτηση της Ανδαλουσίας· σήμερα τα όρια των ανδαλουσιανικών λαλιών δεν ταυτίζονται με τα διοικητικά όρια της Ανδαλουσίας ή κάποιας επαρχίας και, αντίστοιχα, δεν υιοθετούνται από όλους τους κατοίκους της Περιφέρειας. Τα ανδαλουσιανικά παρουσιάζουν πλήθος λαλιών που χονδρικά ομαδοποιούνται ως ανατολικές και δυτικές. Στις μεν εντάσσεται το μεγαλύτερο κομμάτι των επαρχιών της Ανατολικής Ανδαλουσίας (Γρανάδα, Χαέν, Αλμερία) και η επαρχία της Κόρδοβα ενώ στις δε συμπεριλαμβάνονται οι επαρχίες της Δυτικής Ανδαλουσίας και η παραλιακή ζώνη της επαρχίας της Μάλαγα. Θεωρείται ότι τα δυτικά ανδαλουσιανικά και η λαλιά των Κανάριων Νήσων ήταν αυτά που αποτέλεσαν τη βάση για τις ισπανοαμερικανικές διαλέκτους των ισπανικών.
Η διαφοροποίηση των λαλιών αυτών εντοπίζεται αποκλειστικά στον προφορικό λόγο, δεδομένου ότι απουσιάζει οποιαδήποτε μορφή γραπτής αποτύπωσής τους. Επομένως, η υφιστάμενη διαφοροποίηση από τα στάνταρ ισπανικά περιορίζεται εν πολλοίς σε επίπεδο φωνητικής-προφοράς. Όσον αφορά τα γραπτά κείμενα ή τις επικοινωνιακές καταστάσεις που χρήζουν υψηλού ύφους, χρησιμοποιείται ο καθιερωμένος για την ισπανική κανόνας.
Ο έντονος βαθμός διαφοροποίησης των ανδαλουσιανικών λαλιών είναι ο κύριος λόγος που κάνει δύσκολη την αναφορά σε μία συγκεκριμένη «ανδαλουσιανική» διάλεκτο. Είναι επίσης και η αιτία που αποκλείει τις πιθανότητες για κάποια ευρεία, ανδαλουσιανική κοινή γλωσσική συνείδηση.
Δεν είναι αλήθεια ότι στα ανδαλουσιανικά απουσιάζει ο φθόγγος [θ]· αντιθέτως, χονδρικά θα μπορούσε να ειπωθεί ότι το [θ] εμφανίζεται πολλάκις στη δυτική ποικιλία (κυρίως σε χαμηλότερα κοινωνικά στρώματα) ως μία εκ των δύο «ιδιαίτερων» πραγμάτωσεων του φωνήματος /s/. Η έτερη, που εμφανίζεται όταν το /s/ βρίσκεται στο τέλος της συλλαβής, σηματοδοτεί την εξαφάνισή του. 
Διοικητική διαίρεση.
Επαρχίες.
Η χωροταξική διάταξη της Ανδαλουσίας έχει μια ιστορία που ανάγεται τουλάχιστον στη ρωμαϊκή εποχή. Ωστόσο, η σύγχρονη διαίρεσή της σε επαρχίες ακολουθεί σε μεγάλες γραμμές τον διαχωρισμό του 1833, από τον Χαβιέρ δε Μπούργος. Σε αντίθεση με τις αντίστοιχες ενέργειες στη Γαλλία, οι νέες επαρχίες δεν διέφεραν πολύ από τα παραδοσιακά όρια που κατείχαν οι μεσαιωνικά και μοντέρνα χωροταξικά όρια. Οι οκτώ επαρχίες που προέκυψαν τότε λάμβαναν το όνομα της πρωτεύουσάς του και παρέμειναν, όσον αφορά την Ανδαλουσία, απαράλλακτες. Οι οκτώ πρωτεύουσες-επαρχίες ήταν οι Σεβίλλη, Ουέλβα, Κόρδοβα, Χαέν, Κάδιθ, Μάλαγα, Αλμερία και Γρανάδα. Η σύντομη Πρώτη Ισπανική Δημοκρατία και ο ομοσπονδιακός της χαρακτήρας, δημιούργησε για πρώτη φορά στη σύγχρονη εποχή δύο κρατιδίων που ομαδοποιούσαν τις ανδαλουσιανικές επαρχίες, πάντα στα ευρύτερα πλαίσια της Ισπανικής Ομοσπονδίας. Έτσι οι τέσσερις δυτικές επαρχίες ενώθηκαν στην λεγόμενη Κάτω Ανδαλουσία και οι τέσσερις ανατολικές στην Άνω Ανδαλουσία. Με την επιστροφή της Μοναρχίας το σύστημα αυτό απομακρύνθηκε, επιστρέφοντας στο καθεστώς των επαρχιών, που στην ουσία του διατηρήθηκε μέχρι το 1978. Τότε, με την εγκαθίδρυση του καθεστώτος των αυτονομιών, οι οκτώ ανδαλουσιανικές επαρχίες ενώθηκαν κάτω από το κοινό όνομα Ανδαλουσία με πρωτεύουσα κι έδρα της Περιφερειακής Κυβέρνησης τη Σεβίλλη.
Δήμοι.
Ο δήμος είναι η βασική εδαφική μονάδα της Αυτονομίας. Στην Ανδαλουσία υπάγονται 777 δήμοι, που χαίρουν δικαιοδοσίας πάνω σε θέματα πολεοδομίας, κοινωνικές κοινοτικές υπηρεσίες, διαχείριση σκουπιδιών και προώθησης της τοπικής κουλτούρας και τουρισμού.
Φυσικές επαρχίες.
Οι φυσικές επαρχίες της Ανδαλουσίας δεν έχουν τύχει ποτέ επίσημης οριοθέτησης. Εν τούτοις αναγνωρίζονται βάσει γεωγραφικών, πολιτισμικών και οικονομικών κριτηρίων. Πολλοί δήμοι που ανήκουν σε μια φυσική επαρχία με κοινά χαρακτηριστικά, για την εναργέστερη εφαρμογή πολιτικών ανάπτυξης και διαχείρισής του, έχουν οργανωθεί σε Ενώσεις Κοινοτήτων ("mancomunidades"). Το 2010 υπήρχαν 97 τέτοιες Ενώσεις.
Αυτοδιοίκηση.
Η Ανδαλουσία ορίστηκε ως Αυτόνομη Περιφέρεια με το δημοψήφισμα της 28ης Φεβρουαρίου 1980. Στο πρώτο άρθρο του Καταστατικού Χάρτη της Αυτονομίας, δηλώνεται πως τέτοια μορφή αυτοδιοίκησης δικαιολογείτο από την «ιστορική ταυτότητά» της και διαμορφώθηκε πάντα σε συμφωνία με το Σύνταγμα σε πλήρη ισότητα με τις λοιπές ιστορικές εθνότητες και περιοχές στα πλαίσια του «αδιάσπαστου του Ισπανικού έθνους». Το 2006 εγκρίθηκε από το Κοινοβούλιο και τη Γερουσία της Ισπανίας η μεταρύθμιση του Καταστατικού Χάρτη της Αυτονομίας· το νέο έγγραφο έγινε αποδεκτό από τους πολίτες της Ανδαλουσίας το 2007 μετά από δημοψήφισμα.
Η Περιφερειακή Κυβέρνηση της Ανδαλουσίας ("Junta de Andalucía") αποτελείται από τρία κύρια όργανα: το Κοινοβούλιο ("Parlamento de Andalucía"), την Προεδρία της Κυβέρνησης ("Presidencia de la Junta") και το Προεδρικό Συμβούλιο ("Consejo de Gobierno"), Τα 10 Περιφερειακά Υπουργεία (consejerías) μέσω των αρμοδιοτήτων τους περιγράφουν τους τομείς στους οποίους η ανδαλουσιανική κυβέρνηση έχει απόλυτη εξουσία:
Επίσης, όργανα της Τοπικής Αυτοδιοίκησης είναι και άλλα αυτόνομα σώματα όπως ο Συνήγορος του Πολίτη, το Οικονομικό Επιμελητήριο, το Ανώτερο Δικαστήριο της Ανδαλουσίας, Θέουτα και Μελίγια, το Συμβουλευτικό Συμβούλιο και το Ραδιοτηλεοπτικό Συμβούλιο.
Διοίκηση.
Πρόεδρος της περιφερειακής κυβέρνησης είναι ο Χουάν Μανουέλ Μορένο από τις 18 Ιανουαρίου 2019. Οι τελευταίες εκλογές για την εκλογή του κοινοβουλίου της αυτόνομης κοινότητας διεξήχθησαν στις 2 Δεκεμβρίου 2018.
Γεωγραφία.
Υδρογραφία.
Η ατλαντική λεκάνη.
Η Ανδαλουσία έχει δύο υδρολογικές λεκάνες την ατλαντική και τη μεσογειακή. Η πρώτη κυριαρχείται από τον Γουαδαλκιβίρ, του οποίου η λεκάνη απορροής καλύπτει 57.377 χμ². Δεδομένης της κεντρικότητάς του στη λεκάνη, ο Γουαδαλκιβίρ δέχεται τα νερά 18 παραποτάμων, μεταξύ των οποίων εντοπίζεται ο Χενίλ, ο δεύτερος μεγαλύτερος ποταμός της Κάτω Ανδαλουσίας. Έτεροι ποταμοί της ατλαντικής λεκάνης είναι ο Γουαδιάνα, στα σύνορα με την Πορτογαλία και που δεν ανήκει εκ των πραγμάτων στην υδρογραφική πραγματικότητα της Ανδαλουσίας, οι Τίντο και Οδιέλ στην Ουέλβα και οι δύο ποταμοί της επαρχίας του Κάδιθ, Γουαδαλέτε και Μπαρβάτε.
Η μεσογειακή λεκάνη.
Η μεσογειακή λεκάνη παρουσιάζει ένα αρκετά διαφορετικό ανάγλυφο. Η εγγύτητα της Πενιβαιτικής οροσειράς στη Μεσόγειο δεν αφήνει περιθώρια επέκτασης των ποταμών που είναι αρκετά πιο σύντομοι από τους αντίστοιχους της ατλαντικής. Από τα δυτικά προς τα ανατολικά εμφανίζονται οι εξής ποταμοί:
Μετακινήσεις.
Σιδηρόδρομοι.
Οι πρώτες σιδηροδρομικές γραμμές στην Ανδαλουσία κατασκευάστηκαν μεταξύ του 1855 και 1868. Μέχρι το τέλος του 19ου αιώνα είχε ολοκληρωθεί το σιδηροδρομικό δίκτυο που διατηρείται μέχρι σήμερα: ο πρώτος κύριος άξονας ενώνει το Κάδιθ με τη Σεβίλλη και την Κόρδοβα και ο άλλος τη Μάλαγα με την Κόρδοβα, από την οποία, μέσω της Καστίλης-Λα Μάντσα φτάνει μέχρι τη Μαδρίτη. Σήμερα οι δύο αυτοί άξονες υποστηρίζουν αποκλειστικά τρένα υψηλής ταχύτητας. Τα διάφορα παρακλάδια των αξόνων αυτών που υποστήριζαν συμβατικές γραμμές εγκαταλείφθηκαν σταδιακά λόγω τους ελλειμματικού τους χαρακτήρα. Αντίθετα, γύρω από τα μεγάλα αστικά κέντρα δημιουργήθηκαν δίκτυα προαστιακών σιδηροδρόμων.
Αυτοκινητόδρομοι.
Οι αυτοκινητόδρομοι της Ανδαλουσίας ακολουθούν τους ίδιους άξονες με τους σιδηρόδρομους. Η Ευρωπαϊκή Οδός 5, γνωστή και ως Αυτοκινητόδρομος του Νότου, ενώνει τη Μαδρίτη με την Κόρδοβα και τη Σεβίλλη και αυτή με το Κάδιθ· από τα πορτογαλικά σύνορα προέρχεται η Ε-01 που συναντάει την προέκτασή της, Α-49, κοντά στην Ουέλβα. Τη μεσογειακή ακτή διαπερνά από τα σύνορα της Ανδαλουσίας με τη Μούρθια μέχρι το λιμάνι του Αλχεθίρας ο Ε-15.
Αεροδρόμια-Λιμάνια.
Η Ανδαλουσία έχει έξι δημόσια αεροδρόμια. Μεγαλύτερη κίνηση έχει αυτό της Μάλαγα (Αεροδρόμιο Κόστα δελ Σολ-Πάμπλο Πικάσσο) και αυτό της Σεβίλλης.
Η Αλχεθίρας έχει το μεγαλύτερο εμπορικό λιμάνι της Ισπανίας, με 91.1 εκατομύρια τόνους εμπορευμάτων και 5,1 εκατομ. επιβάτες το 2013. Το λιμάνι της Μάλαγα από την άλλη λειτουργεί κυρίως ως σταθμός για κρουαζιερόπλοια (650.000 επιβάτες το 2012).

</doc>
<doc id="60354" url="https://el.wikipedia.org/wiki?curid=60354" title="Τάρο ο Γιος της Δράκαινας">
Τάρο ο Γιος της Δράκαινας

Τάρο ο Γιος της Δράκαινας (ιαπωνικά: 龍の子太郎, Χέπμπορν: Tatsu no Ko Tarō) είναι ταινία άνιμε και μάνγκα φαντασίας, σκηνοθετημένη από τον Kirio Urayama.
Υπόθεση.
Τεμπέλης και εγωιστής ο Τάρο του αρέσει να τρώει, να κοιμάται και να παίζει με τα ζώα. Μια μέρα ένας μάγος εμφανίζεται και του δίνει ένα μαγικό φίλτρο. Με αυτό το φίλτρο αποκτά την δύναμη όσο εκατό ανδρών αλλά μπορεί να την χρησιμοποιήσει μονάχα όταν βοηθάει τους άλλους ανθρώπους.

</doc>
<doc id="60356" url="https://el.wikipedia.org/wiki?curid=60356" title="Βαλένθια (αποσαφήνιση)">
Βαλένθια (αποσαφήνιση)

Η λέξη Βαλένθια μπορεί να αναφέρεται:

</doc>
<doc id="60359" url="https://el.wikipedia.org/wiki?curid=60359" title="Αεροδρόμιο Πούλκοβο">
Αεροδρόμιο Πούλκοβο



</doc>
<doc id="60360" url="https://el.wikipedia.org/wiki?curid=60360" title="Αεροδρόμιο Sabiha Gokcen">
Αεροδρόμιο Sabiha Gokcen



</doc>
<doc id="60361" url="https://el.wikipedia.org/wiki?curid=60361" title="Αεροδρόμιο Esenboga">
Αεροδρόμιο Esenboga



</doc>
<doc id="60362" url="https://el.wikipedia.org/wiki?curid=60362" title="Αεροδρόμιο Adnan Menderes">
Αεροδρόμιο Adnan Menderes



</doc>
<doc id="60368" url="https://el.wikipedia.org/wiki?curid=60368" title="Βελιγοστή">
Βελιγοστή



</doc>
<doc id="60372" url="https://el.wikipedia.org/wiki?curid=60372" title="Διεθνές Αεροδρόμιο Γκάτγουικ">
Διεθνές Αεροδρόμιο Γκάτγουικ

Ο αερολιμένας του Γκάτγουικ (αγγλ. Gatwick, "IATA: LGW, ICAO: EGKK") είναι ο δεύτερος μεγαλύτερος αερολιμένας του Λονδίνου και ο δεύτερος πιο πολυσύχναστος αερολιμένας του Ηνωμένου Βασιλείου μετά από το Διεθνές Αεροδρόμιο Χίθροου. Είναι επίσης ο πιο πολυσύχναστος ενιαίος αερολιμένας διαδρόμων, και ο 22ος πιο πολυάσχολος αερολιμένας (7ος από την άποψη των διεθνών επιβατών) στον κόσμο από την άποψη των επιβατών ετησίως. 
Βρίσκεται στην περιοχή "Crawley", στο δυτικό Σάσσεξ και απέχει 5 χλμ. βόρεια από το κέντρο της πόλης, 46 χλμ. νότια του Λονδίνου και 40 χλμ. βόρεια του Μπράιτον. 
Το Γκάτγουικ έχει μια δημόσια άδεια αεροδρομίων χρήσης CAA (αριθμός P528) που επιτρέπει τις πτήσεις για τις δημόσιες συγκοινωνίες των επιβατών ή για τις οδηγίες πτήσεων. Με περίπου 200 προορισμούς, ο αερολιμένας χειρίστηκε πάνω από 34 εκατομμύρια επιβάτες με 263.363 αεροσκάφη την χρονική περίοδο 2006.
Πολλές πτήσεις από και προς τις ΗΠΑ χρησιμοποιούν επίσης το Γκάτγουικ λόγω των περιορισμών στις υπερατλαντικές διαδικασίες από το Heathrow. Ο αερολιμένας είναι το δεύτερο κομβικό σημείο για την British Airways και την Virgin Atlantic. 
Το 1979, όταν πραγματοποιήθηκε η τελευταία σημαντική επέκταση, μια συμφωνία επιτεύχθηκε με το τοπικό συμβούλιο για να μην επεκταθεί περαιτέρω το αεροδρόμιο πριν από το 2019, αλλά οι πρόσφατες προτάσεις να χτιστεί ένας δεύτερος διάδρομος κατάλληλος για τα μεγάλα αεριωθούμενα αεροπλάνα στο Γκάτγουικ, οδήγησαν στις διαμαρτυρίες για τον αυξανόμενο θόρυβο, την ρύπανση και την κατεδάφιση των σπιτιών και των χωριών.

</doc>
<doc id="60373" url="https://el.wikipedia.org/wiki?curid=60373" title="Διεθνές αεροδρόμιο Gatwick">
Διεθνές αεροδρόμιο Gatwick



</doc>
<doc id="60374" url="https://el.wikipedia.org/wiki?curid=60374" title="Διεθνές Αεροδρόμιο Χίθροου">
Διεθνές Αεροδρόμιο Χίθροου

Ο αερολιμένας του Χίθροου (αγγλ. Heathrow) (IATA: LHR, ICAO: EGLL) βρίσκεται στο Λονδίνο και είναι ένας από τους πιο πολυσύχναστους στον κόσμο.
Είναι ο μεγαλύτερος αερολιμένας του Ηνωμένου Βασιλείου καθώς επίσης και ο πιο πολυσύχναστος παγκοσμίως από την άποψη της κυκλοφορίας των επιβατών. Βρίσκεται στην στην περιοχή Hillingdon, 24km δυτικά του κεντρικού Λονδίνου. 
Το Χίθροου έχει δύο παράλληλους δίαυλους και τέσσερα τερματικά (2, 3, 4, 5). Το τερματικό 5 άνοιξε στις 14 Μαρτίου 2008 και υπάρχουν σχέδια για επαναξιοποίηση και επανοικοδόμηση άλλων τερματικών καθώς επίσης και κατασκευή τρίτου διαύλου (το σχέδιο αυτό έχει προσωρινά αναβληθεί λόγω της πανδημίας κορωνοϊού). 
Ιστορία.
Το Χίθροου άρχισε το 1929 ως μικρό αεροδρόμιο. Η ανάπτυξή του σε μεγάλο αεροδρόμιο ξεκίνησε το 1944 και προοριζόταν για αεροπλάνα μεγάλων αποστάσεων. Την εποχή που το αεροδρόμιο έφτανε στην ολοκλήρωσή του, τελείωσε ο Δεύτερος Παγκόσμιος Πόλεμος. Η κυβέρνηση συνέχισε την ανάπτυξη του αεροδρομίου, ως επιβατικού αερολιμένα, με το όνομα "London Airport" και αργότερα Χίθροου.
Το Χίθροου σήμερα.
Το Χίθροου χρησιμοποιείται από 90 αεροπορικές εταιρείες με 170 προορισμούς παγκοσμίως. Το αεροδρόμιο είναι ο βασικός κόμβος της British Airways και είναι βάση για την Virgin Atlantic Airways.
Το 1950 το Χίθροου είχε 6 αεροδιαδρόμους. Όμως εξαιτίας της ανάγκης για μακρύτερους αεροδιαδρόμους το Χίθροου έχει μόνο 2 αεροδιαδρόμους.
Εξωτερικοί σύνδεσμοι.
Αυτοκινητόδρομοι στο Ηνωμένο Βασίλειο

</doc>
<doc id="60375" url="https://el.wikipedia.org/wiki?curid=60375" title="Διεθνές Αεροδρόμιο Λούτον">
Διεθνές Αεροδρόμιο Λούτον

&lt;br&gt;
Ο αερολιμένας του Λουτον ("αγγλ". Luton) ("IATA: LTN, ICAO: EGGW") βρίσκεται περίπου 35 μίλια βόρεια του Λονδίνου. 
Είναι ο τέταρτος μεγαλύτερος αερολιμένας που εξυπηρετεί την περιοχή του Λονδίνου μετά από το Διεθνές Αεροδρόμιο Χίθροου, το Διεθνές Αεροδρόμιο Γκάτγουικ και το Διεθνές Αεροδρόμιο Στάνστεντ. Είναι επίσης ένας από τους εξι διεθνείς αερολιμένες της ευρύτερης περιοχής του Λονδίνου μαζί με τον αερολιμένες Σίτυ και Σαουθέντ του Λονδίνου. Το 2005, οι συνολικοί επιβάτες του Λούτον αυξήθηκαν κατά 21,5% (9,13 εκατομμύρια), κάνοντας τον αερολιμένα του Λούτον τον ταχύτερα αναπτυσσόμενο αερολιμένα στην Αγγλία. Χρησιμοποιείται κυρίως από εταιρείες χαμηλού κόστους. 

</doc>
<doc id="60377" url="https://el.wikipedia.org/wiki?curid=60377" title="Μπαλαλάικα">
Μπαλαλάικα

Η Μπαλαλάικα (балалайка) είναι ρωσικό έγχορδο μουσικό όργανο. Χρησιμοποιείται στη λαϊκή μουσική από τον 13ο αιώνα.
Αποτελείται από τριγωνικό ηχείο που φέρει αρκετές οπές και μακρύ λαιμό (ή μπράτσο) που τέμνεται κατά διαστήματα από μεταλλικές γραμμές. Οι χορδές της μπαλαλάικας από έντερα και αργότερα μεταλλικές, στην αρχή ήταν δύο και αργότερα τρεις, κρούονται με τα δάκτυλα του δεξιού χεριού, ενώ το κούρδισμά τους γίνεται με ποικίλους τρόπους συνηθέστερος των οποίων είναι σε τόνο «μι» «μι», (ομοφωνία), και «λα».
Η διάδοση της μπαλαλάικας στη Ρωσία φέρεται ότι έγινε κατά τις επιδρομές των Τατάρων και Μογγόλων.

</doc>
<doc id="60378" url="https://el.wikipedia.org/wiki?curid=60378" title="Μουσταφά Β΄">
Μουσταφά Β΄

Ο Μουσταφά Β΄ (τουρκικά: "II. Mustafa", Οθ. τουρκ. : مصطفى ثانى Muṣṭafā-yi sānī), (6 Φεβρουαρίου 1664 - 29 Δεκεμβρίου 1703) ήταν σουλτάνος της Οθωμανικής Αυτοκρατορίας (1695-1703).
Βιογραφία.
Ο Μουσταφά γεννήθηκε στις 6 Φεβρουαρίου 1664 στο παλάτι της Αδριανούπολης. Ήταν γιος του σουλτάνου Μωάμεθ Δ΄ και της Ελληνίδας Εμετουλάχ Ραμπιά Γκιουλνούς Σουλτάν. Ο Μουσταφά διαδέχθηκε στο θρόνο τον θείο του σουλτάνο Αχμέτ Β΄ αφού πέθανε.
Στρατιωτικές επιχειρήσεις.
Κατά τη διάρκεια της εξουσίας του ο Μεγάλος Τουρκικός Πόλεμος συνεχιζόταν. Μετά την ήττα του στην Δεύτερη πολιορκία της Βιέννης, ο Ιερός συνασπισμός κατέλαβε κάποιες περιοχές της Ευρώπης. Αργότερα, όταν ο στρατός των Αψβούργων κατέκτησε την περιοχή του Νις (Σερβία), ο Μουσταφά αποφάσισε να κατακτήσει τα εδάφη που είχε χάσει και έτσι τον Φεβρουάριο του 1695 ο στρατός του κατέλαβε το νησί της Χίου το οποίο οι Οθωμανοί το είχαν χάσει 2 φορές. Τον Σεπτέμβριο του ίδιου έτους ο Μουσταφά με ορμητήριο την Αδριανούπολη κατέλαβε την πόλη της Λιπόβα που βρίσκεται στη Ρουμανία. Στις 18 του ίδιου μήνα ο σουλτάνος νίκησε τον βενετικό στόλο. Αργότερα ο στρατός των Αψβούργων νικήθηκε από τον ίδιο στην μάχη των Λούγος και για αυτόν το λόγο ονομάστηκε «Γαζή». 
Μετά από αυτές τις νίκες ο στρατός επέστρεψε στην Κωνσταντινούπολη ενώ ταυτόχρονα στην Αζοφική νίκησε τους Ρώσους. Τον Απρίλιο του 1696 οι Ρώσοι κατέκτησαν την περιοχή της Αζοφικής, ωστόσο ο Μουσταφά οργάνωσε άλλες 2 εκστρατείες που οδήγησαν σε 2 νίκες: τη μάχη του Ουλάς και του Κενέι· μετά από αυτές ο στρατός κατέκτησε την Τιμισοάρα. Την τρίτη φορά ο στρατός ηττήθηκε στη μάχη του Ζέντα και σε αυτή τη μάχη ο Μεγάλος Βεζίρης Ελμάς Μεχμέτ Πασάς σκοτώθηκε και έτσι υπογράφηκε συνθήκη ειρήνης με τον Ιερό συνασπισμό. Κατά τη διάρκεια της εξουσίας του αποσχίσθηκε η Ουγγαρία από την Οθωμανική Αυτοκρατορία εξαιτίας της συνθήκης του Κάρλοβιτς, που σηματοδότησε την έναρξη της παρακμής της αυτοκρατορίας. Ο Μουσταφά Β΄ διαπνεόταν από μεταρρυθμιστικές τάσεις και επιχείρησε μετά τη Συνθήκη του Κάρλοβιτς (1699) να βελτιώσει τα εσωτερικά θέματα της Οθωμανικής Αυτοκρατορίας. Παρά τις προσπάθειές του δεν τα κατάφερε, με αποτέλεσμα το 1703 να παραιτηθεί του θρόνου.
Θάνατος.
Ο Μουσταφά Β΄ πέθανε τον ίδιο χρόνο (29 Δεκεμβρίου 1703) στο παλάτι Τοπ Καπί στην Κωνσταντινούπολη σε ηλικία 39 χρονών. Τον διαδέχθηκε ο αδερφός του, Αχμέτ Γ΄.
Οικογένεια.
Σύζυγοι
Γιοί
Κόρες

</doc>
<doc id="60379" url="https://el.wikipedia.org/wiki?curid=60379" title="Μουσταφάς Β΄">
Μουσταφάς Β΄



</doc>
<doc id="60380" url="https://el.wikipedia.org/wiki?curid=60380" title="Μεχμέτ Δ΄">
Μεχμέτ Δ΄



</doc>
<doc id="60381" url="https://el.wikipedia.org/wiki?curid=60381" title="Μουσταφά Γ΄">
Μουσταφά Γ΄

Ο Μουσταφά Γ΄ (III. Mustafa, 28 Ιανουαρίου 1717 - 21 Ιανουαρίου 1774) ήταν σουλτάνος της Οθωμανικής Αυτοκρατορίας από το 1757 έως το 1774.
Βιογραφία.
Ήταν γιος του Σουλτάνου Αχμέτ Γ΄ και της Εμινέ Μιχρισάχ Σουλτάν. Ο Μουσταφά Γ΄, εξ αφορμής της επέμβασης της Αυτοκράτειρας Αικατερίνης Β΄ της Ρωσίας στα εσωτερικά της Πολωνίας, ξεκίνησε τον Ρωσοτουρκικό πόλεμο, στη διάρκεια του οποίου επιχειρήθηκε η επανάσταση της Πελοποννήσου (1769) με την υποκίνηση της Ρωσίας και με την αποστολή ρωσικών ναυτικών δυνάμεων στο Αιγαίο Πέλαγος, ναύαρχοι των οποίων ήταν οι Αλέξης και Γρηγόριος Ορλώφ. Την ίδια εκείνη περίοδο συνέβη και η μεγάλη καταστροφή του Οθωμανικού (τουρκικού) στόλου στον Τσεσμέ.
Οικογένεια.
Σύζυγοι
Γιοί
Κόρες
Θάνατος.
Ο Μουσταφά Γ' πέθανε στις 21 Ιανουαρίου 1774 στο παλάτι Τοπ Καπί σε ηλικία 56 ετών. Τον διαδέχθηκε ο αδελφός του Αμπντούλ Χαμίτ Α΄.

</doc>
<doc id="60382" url="https://el.wikipedia.org/wiki?curid=60382" title="Μουσταφάς Γ΄">
Μουσταφάς Γ΄



</doc>
<doc id="60383" url="https://el.wikipedia.org/wiki?curid=60383" title="Μουσταφά Δ΄">
Μουσταφά Δ΄

Ο Μουσταφά Δ΄ (τουρκ. "IV. Mustafa", 8 Σεπτεμβρίου 1779 - 17 Νοεμβρίου 1808) ήταν σουλτάνος της Οθωμανικής Αυτοκρατορίας από το 1807 έως το 1808.
Βιογραφία.
Ο Μουσταφά γεννήθηκε στις 8 Σεπτεμβρίου 1779. Ήταν γιος του σουλτάνου Αμπντούλ Χαμίτ Α΄ και της Νιουκχετσεζά Χανιμεφέντι. Η θετή μητέρα του ήταν η Αϊσέ Σενιγιεπερβέρ Σουλτάν.
Διαδέχθηκε στο θρόνο το 1807 τον προοδευτικό εξάδελφό του Σελίμ Γ΄ που εκθρόνισαν οι γενίτσαροι. Ο Μουσταφά Δ΄, προκειμένου να ικανοποιήσει αυτούς, κατάργησε το υπό του προκατόχου του συσταθέν, στα πλαίσια του Τανζιμάτ, κατά το ευρωπαϊκό σύστημα, πρότυπο στρατιωτικό σώμα «Νιζάμ-ι-τζεντίτ» χωρίς όμως να καταφέρει θεμιτό αποτέλεσμα. Αντίθετα, αυτό ήταν αφορμή να εξάψει ακόμη περισσότερο τις αναρχικές διαθέσεις των γενιτσάρων, αλλά και του οθωμανικού ιερατείου. Τότε επίσης άρχισαν να πρωτοπαρουσιάζονται φυγόκεντρες πολιτικές τάσεις απόσχισης από τη σουλτανική εξουσία: αρκετοί διοικητές επαρχιών έδειχναν τάσεις αυτονομίας.
Το τέλος.
Τότε συνέβη ο αφοσιωμένος στον εκθρονισθέντα Σουλτάνο Σελίμ Γ΄, Πασάς του Ρουμτσουκίου Μπαϊρακτάρ Μουσταφάς να κινηθεί επικεφαλής ισχυρής στρατιωτικής δύναμης κατά της Κωνσταντινούπολης με την αξίωση από τον Σουλτάνο Μουσταφά Δ΄ να αποκαταστήσει στο θρόνο τον Σελίμ Γ΄, δηλαδή να παραιτηθεί υπέρ εκείνου. Σε απάντηση ο Μουσταφάς διέταξε τον θάνατο του εκθρονισθέντος Σελίμ, το πτώμα του οποίου ρίχθηκε από τα τείχη μπροστά στις δυνάμεις των επαναστατών. Τότε ο Μπαϊρακτάρ Μουσταφά Πασάς διέταξε γενική επίθεση κατά των οθωμανικών ανακτόρων κατά την οποία αφού κατέλαβε τ΄ ανάκτορα φόνευσε τον Μουσταφά Δ΄ (1808) και ανακήρυξε Σουλτάνο τον αδελφό του Μαχμούτ Β΄. 
Οικογένεια.
Σύζυγοι
Παιδιά

</doc>
<doc id="60384" url="https://el.wikipedia.org/wiki?curid=60384" title="Μουσταφάς Δ΄">
Μουσταφάς Δ΄



</doc>
<doc id="60385" url="https://el.wikipedia.org/wiki?curid=60385" title="Δίσκος">
Δίσκος

Ο όρος δίσκος είναι δυνατό να αναφέρεται σε κάποιο από τα ακόλουθα:

</doc>
<doc id="60386" url="https://el.wikipedia.org/wiki?curid=60386" title="Κεράσι">
Κεράσι

Κεράσια ονομάζονται οι καρποί του δένδρου της κερασιάς (επιστ. ονομ.: "Prunus" subg. "Cerasus"). Έχουν σχήμα σφαιρικό και ο φλοιός τους είναι λείος και γυαλιστερός. Είναι μικρά σε μέγεθος και το χρώμα τους ποικίλλει ανάλογα με την ποικιλία. Υπάρχουν δύο τύποι κερασιών και εκατοντάδες ποικιλίες: το γλυκό κεράσι - γνωστό και ως Prunus avium στους βοτανολόγους – και το ξινό κεράσι, γνωστό ως βύσσινο (επιστημονική ονομασία Prunus cerasus). Από τις γλυκές ποικιλίες, ιδιαίτερες προτιμήσεις συγκεντρώνει αυτή με τους μεγάλους, βαθυκόκκινους και χυμώδεις καρπούς. 
Όσο για τον τόπο καταγωγής του φρούτου, κανείς δεν ξέρει να πει με σιγουριά. Ωστόσο, οι αρχαίοι Έλληνες πίστευαν ότι προερχόταν από τη Μικρά Ασία και πιο συγκεκριμένα από την πόλη της Κερασούντας (εξ ου και το όνομα) κοντά στον Εύξεινο Πόντο. Ο Ρωμαίος στρατηγός Λούκουλος τα ανακάλυψε και τα έφερε στην Ιταλία. Τα κεράσια είναι γλυκά, όξινα και στυφά και έχουν θερμαντική δράση στον οργανισμό.
Στην Ελλάδα παράγονται στον Κολινδρό Πιερίας, στην Έδεσσα, στα Γρεβενά, στη Βόρεια Χίο και σε αρκετές άλλες περιοχές της, βόρειας κυρίως, Ελλάδας.
Διατροφικά δεδομένα.
Η μέση σύσταση του εδώδιμου μέρους (δηλ. χωρίς τα κουκούτσια) 100 gr φρέσκων κερασιών είναι:
Νερό 82,25 g, πρωτεΐνες 1 g, λίπη 0,2 g, διαιτητικές ίνες 2,1 g, ολικά σάκχαρα 12,82, θερμίδες 63.
Μέταλλα και ιχνοστοιχεία:
Ασβέστιο 13 mg, σίδηρος 0,36 mg, μαγνήσιο 11 mg, φωσφόρος 21 mg, κάλιο 22 mg, νάτριο 0 mg κ.ά. Βιταμίνες: ασκορβικό 7 mg, νιασίνη 0,15 mg, φολικό 4 mg, β-καροτένιο 770 mg, βιταμίνη Α 64 IU, άλλες σε μικρότερες ποσότητες.
Ενδείκνυνται στην αναιμία, γιατί, λόγω της υψηλής περιεκτικότητάς τους σε σίδηρο, προάγουν την αιμοποίηση, σε ολιγοθερμιδικές δίαιτες αδυνατίσματος, γιατί τα σάκχαρα, που περιέχουν ικανοποιούν την αίσθηση του γλυκού, χωρίς να επιβαρύνουν τον οργανισμό με θερμίδες. Η περιεκτικότητά τους σε μεταλλικά άλατα αυξάνει τα αλκαλικά αποθέματα του οργανισμού, συμβάλλοντας έτσι στη μείωση της κόπωσης και την παράταση της μυϊκής προσπάθειας. Δρουν αποτοξινωτικά, για το συκώτι, τη χοληδόχο κύστη, το αδενικό σύστημα και τον οργανισμό γενικότερα .
Οι φυτικές ίνες και τα οργανικά οξέα που περιέχουν, τα καθιστούν έξοχα υπακτικά, με ισχυρή καθαρτική δράση.
Τα μεταλλικά άλατα και ιχνοστοιχεία, που περιέχουν, δρουν ανακουφιστικά σε ρευματικούς πόνους. Τα κεράσια είναι διουρητικά και χωνευτικά, ενώ διαθέτουν αντισηπτικές ιδιότητες, ενάντια σε λοιμώξεις των ουροφόρων οδών.
Οι φυτικές χημικές αυτές ουσίες ονομάζονται ανθοκυανίνες. Σε πειράματα βρέθηκε ότι αυξάνουν κατά 50% την παραγωγή ινσουλίνης από τα κύτταρα του παγκρέατος. Οι ανθοκυανίνες ανήκουν σε οικογένεια φυτικών ουσιών που δίνουν το χαρακτηριστικό χρώμα σε πολλά είδη φρούτων. Οι έρευνες μέχρι σήμερα έδειξαν ότι οι ανθοκυανίνες έχουν ευεργετικές δράσεις για την υγεία.
Επίσης, η κατανάλωση κερασιών θα μπορούσε να βοηθά στην πρόληψη κατά του διαβήτη. Οι ανθοκυανίνες, λόγω αυξημένης έκκρισης ινσουλίνης, θα μπορούσαν να επιτρέπουν ένα καλύτερο έλεγχο της γλυκόζης του αίματος και να αποτρέπουν την υπεργλυκαιμία και κατά συνέπεια το διαβήτη. Τα συμπεράσματα αυτά προκύπτουν από έρευνες που διεξήγαγαν επιστήμονες από το πανεπιστήμιο του Μίσιγκαν. Ανθοκυανίνες υπάρχουν και σε άλλα φρούτα, όπως τα σταφύλια, οι φράουλες και τα μούρα. Όμως, τα πειράματα έδειξαν ότι οι ανθοκυανίνες από τα κεράσια είχαν την ισχυρότερη δράση αναφορικά με την αύξηση παραγωγής ινσουλίνης από τα παγκρεατικά κύτταρα.
Άλλες μορφές.
Στην Ελλάδα, τα περίφημα γλυκά του κουταλιού γίνονται τόσο από τις γλυκές όσο και από τις υπόξινες ποικιλίες. Τα δε κουκούτσια, χρησιμοποιούνται για να δίνουν άρωμα στο «μπράντυ». Ο καρπός του φρούτου περιέχει ικανή ποσότητα καλίου και βιταμίνης Α. Ένα κεράσι έχει 4 θερμίδες. 
Εκτός του ότι τα κεράσια τρώγονται ως φρέσκα φρούτα, υπάρχουν και κονσερβοποιημένα, χρησιμοποιούνται για την κατασκευή γλυκισμάτων, και ως γαρνίρισμα σε διάφορα είδη ζαχαροπλαστικής.
Με την ενζυματική ζύμωση των μαύρων πικρών κερασιών παίρνουμε το Kirch, το Cherry brandy και διάφορα άλλα ποτά. Το μέσο βάρος του καρπού τους είναι 7,5 γραμμάρια. Το pH των κερασιών κυμαίνεται από 3,2 έως 4. Κατά την περίοδο της ωρίμανσης αυξάνονται οι υδατάνθρακες μέσα στο φρούτο από 7%-10% που είναι στο 16%-18% και το pΗ περνάει από το 3,3 στο 4, ενώ συγχρόνως μειώνεται η περιεκτικότητά του σε Η2Ο και η οξύτητά του (από 0,9 στο 0,7). Η οξύτητά του οφείλεται κυρίως στο μηλικό οξύ, αλλά και σε μικρές ποσότητες κιτρικού και ταρταρικού οξέος.

</doc>
<doc id="60387" url="https://el.wikipedia.org/wiki?curid=60387" title="Μουτ">
Μουτ

Η Μουτ ήταν θεότητα στην Αιγυπτιακή μυθολογία. Θεά σύζυγος του Άμμωνα ή Άμωνα. Λατρευόταν κυρίως στις Θήβες της Αιγύπτου ως ένα από τα πρόσωπα της κυρίαρχης τριαδικής θεότητας των Θηβών. Η Μουτ συγκαταλέγεται στις κοσμογονικές θεότητες, το δε όνομά της σημαίνει μητέρα. Παριστάνεται είτε με κεφαλή γύπα ή ως ολόκληρος γύπας.

</doc>
<doc id="60388" url="https://el.wikipedia.org/wiki?curid=60388" title="Νεστοριανισμός">
Νεστοριανισμός

Ο όρος Νεστοριανισμός περιγράφει το δόγμα σύμφωνα με το οποίο ο Ιησούς Χριστός υπήρξε ως δύο πρόσωπα, ο άνθρωπος Ιησούς και ο θεϊκός Γιος του Θεού ή Λόγος, και όχι ως ενιαίο πρόσωπο. Αυτό το δόγμα έχει ταυτιστεί με τον Πατριάρχη Κωνσταντινούπολης Νεστόριο (περ. 386–περ. 451), ο οποίος υπήρξε μαθητής του Θεόδωρου Μοψουεστίας. Αυτή η θεολογική θέση αναφορικά με τον Χριστό καταδικάστηκε στη Σύνοδο της Εφέσου το 431 και η σφοδρή αντιπαράθεση σχετικά με το ζήτημα αυτό οδήγησε στο Νεστοριανικό σχίσμα, κατά το οποίο διασπάστηκε η Ασσυριακή Εκκλησία της Ανατολής από τη Βυζαντινή Εκκλησία. Όμως, ούτε η Σύνοδος της Εφέσου δεν διευθέτησε το ζήτημα καθώς σύντομα υπήρξε και πάλι διάσπαση όσον αφορά το αν ο Χριστός είχε μία ή δύο φύσεις, γεγονός που οδήγησε στο Χαλκηδόνειο σχίσμα.
Η Ασσυριακή Εκκλησία της Ανατολής αρνήθηκε να διακόψει την υποστήριξή της προς τον Νεστόριο και να τον αποκηρύξει ως αιρετικό, και συνεχίζει να αποκαλείται «Νεστοριανή» στη Δύση ώστε να διακρίνεται από τις υπόλοιπες Ανατολικές εκκλησίες.
Ορισμός.
Ο Νεστοριανισμός προέκυψε κατά τον 5ο αιώνα από τις προσπάθειες που καταβάλλονταν να εξηγηθεί λογικά και να γίνει κατανοητή η ενσάρκωση του θεϊκού Λόγου, του δεύτερου προσώπου της Αγίας Τριάδας ως άνθρωπος Ιησούς Χριστός. Σύμφωνα με τις θέσεις του δόγματος αυτού, η ανθρώπινη και η θεϊκή υπόσταση του Χριστού είναι ξεχωριστές και υπάρχουν δύο πρόσωπα, ο άνθρωπος Ιησούς Χριστός και ο θεϊκός Λόγος, ο οποίος ενανθρωπίστηκε. Κατά συνέπεια, οι υποστηρικτές των θέσεων που αποδόθηκαν στον Νεστόριο απέρριψαν τη χρήση όρων του τύπου «ο Θεός υπέφερε» ή «ο Θεός σταυρώθηκε», διότι η ανθρώπινη φύση του Ιησού Χριστού που υπέφερε είναι ξεχωριστή από τη θεϊκή φύση του. Παρόμοια, απέρριπταν τον όρο «Θεοτόκος» (που σημαίνει «η τεκούσα τον Θεό» ή «η μητέρα του Θεού») ως τίτλο της Παρθένου Μαρίας και χρησιμοποιούσαν αντ' αυτής τον τίτλο «Χριστοτόκος» (που σημαίνει «η τεκούσα τον Χριστό» ή «η μητέρα του Χριστού»), διότι κατά την άποψή τους η Μαρία γέννησε μόνο τον ανθρώπινο Ιησού και όχι τον θεϊκό.
Ιστορικό.
Η θρησκευτική πολιτική του Θεοδοσίου Β' δημιούργησε σημαντικές θεολογικές έριδες που προκάλεσαν ταραχές στον κλήρο. Μια από αυτές αποτελούσε η σχέση θείας και ανθρώπινης φύσης του Ιησού. Μια ομάδα υποστήριζε την άποψη των δύο χωριστών φύσεων του Ιησού και μια άλλη την άρρηκτη σχέση των δύο φύσεων, θεϊκής και ανθρώπινης.
Υπέρμαχοι των δύο απόψεων υπήρξαν ο πατριάρχης Κωνσταντινουπόλεως Νεστόριος, εκπρόσωπος της σχολής της Αντιόχειας, και ο πατριάρχης Αλεξάνδρειας Κύριλλος.
Αν και ο αυτοκράτορας υποστήριξε τη θέση του Νεστόριου στη Σύνοδο της Εφέσου το 431, το σχετικό δόγμα καταδικάστηκε ως αίρεση από τη σύνοδο αυτή, η οποία διακήρυξε τον Ιησού «"Θεὸν τέλειον καὶ ἄνθρωπον τέλειον"».
Οι Νεστοριανοί καταδιωκόμενοι από τους Ορθόδοξους, κατέφυγαν στην Περσία, όπου ίδρυσαν Εκκλησία. Το 498 αποσχίστηκε η νεστοριανή Περσική Εκκλησία από την ορθόδοξη και επεκτάθηκε στην Συρία, την Αραβία, την Αίγυπτο, τις Ινδίες και την Κίνα. Οι Νεστοριανοί διακρίθηκαν σε όλους τους τομείς της επιστήμης και δημιούργησαν αξιόλογα πνευματικά κέντρα σε διάφορες πόλεις. Επί Ταμερλάνου, διώχτηκαν και περιορίστηκαν στο Κουρδιστάν. Το 1898 αποπειράθηκε επανένωση μεταξύ Νεστοριανών και Ορθόδοξων. Μετά τους δυο παγκόσμιους πολέμους οι Νεστοριανοί περιορίστηκαν στο ελάχιστο.
Οι σύγχρονοι Νεστοριανοί προτιμούν να αποκαλούνται Ασσύριοι, ενώ το επίσημο όνομα της εκκλησίας τους είναι Αγία Αποστολική Καθολική Ασσυριακή Εκκλησία της Ανατολής, ή, εν συντομία, Εκκλησία της Ανατολής ή Ασσυριακή Εκκλησία.

</doc>
<doc id="60389" url="https://el.wikipedia.org/wiki?curid=60389" title="Κολοκυθιά">
Κολοκυθιά

Η κολοκυθιά είναι αγγειόσπερμο, δικότυλο, αναρριχητικό φυτό που ανήκει στην οικογένεια των Κολοκυνθοειδών (Cucurbitaceae).
Οι κολοκυθιές είναι γενικά λαχανοκομικά φυτά και οι καρποί τους, ανάλογα με το είδος καταναλώνονται στη μαγειρική ή χρησιμοποιούνται για καλλωπιστικούς σκοπούς.
Χαρακτηριστικά.
Είναι μονοετή ή και πολυετή φυτά, φέρουν έλικες και οι βλαστοί τους είναι πράσινοι, κυλινδρικοί, τριχωτοί.
Τα φύλλα τους είναι μεγάλα, πλατιά, παλαμοειδή και οι μίσχοι τους μακριοί.
Τα άνθη της κολοκυθιάς είναι μεγάλα κίτρινου χρώματος, μονογενή.
Τα αρσενικά άνθη φέρουν μακρύ ποδίσκο και τα θηλυκά κοντό.
Ο πολλαπλασιασμός της γίνεται με σπορά και η ανάπτυξη της είναι πολύ γρήγορη. Είναι φυτό της καλοκαιρινής περιόδου και δεν αναπτύσσεται στο ψύχος. Η καλλίτερη θερμοκρασία είναι γύρω στους 22 βαθμούς. Όταν υπάρχει αρκετή ζέστη τότε χρειάζεται αρκετό πότισμα.
Στην υγρασία το φυτό αναπτύσσεται πολύ καλά, ενώ το έδαφος πρέπει να είναι πλούσιο σε οργανικές ουσίες και γενικά μέσης συστάσεως.
Η λίπανση με κοπριά ή οργανικά λιπάσματα θεωρείται απαραίτητη.
Κατά τη χειμερινή περίοδο η καλλιέργεια γίνεται σε θερμοκήπια.
Είδη.
Τα κυριότερα είδη κολοκυθιάς είναι :
Η κοινή κολοκυθιά ("Cucurbita pepo" – "Κολοκύνθη η πέπων, Κολοκύνθη η κοινή").
Η επιστημονική της ονομασία είναι "Cucurbita pepo" – "Κολοκύνθη ο πέπων". Οι καρποί της είναι τα γνωστά κολοκυθάκια που τρώγονται μαγειρεμένα σε πολλές παραλλαγές.
Περιέχουν βιταμίνη C, κάλιο, βιταμίνη Β12 , υδατάνθρακες και πρωτεΐνες.
Συλλέγονται όταν φτάσουν σε ένα ορισμένο μέγεθος ή όταν είναι ακόμα σχετικά μικρά.
Όταν παραμείνουν πάνω στο φυτό το μέγεθος τους μεγαλώνει και σε ορισμένες περιπτώσεις μπορεί να φτάσει και τα τρία μέτρα στο μήκος. Η σάρκα τους τότε γίνεται σπογγώδης και χρησιμοποιούνται για την συγκομιδή σπόρου.
Εκτός από τα κολοκύθια μαγειρεύονται και οι ανθοί, συνήθως γεμιστοί με ρύζι. Αν και υπάρχει διαφωνία από περιοχή σε περιοχή της χώρας σχετικά με την ονομασία «κολοκυθοανθοί» ή «κολοκυθοκορφάδες», σε γενικές γραμμές οι κολοκυθοανθοί είναι οι αρσενικοί ανθοί της κολοκυθιάς που φυτρώνουν από το στέλεχος του φυτού και είναι μακρύτεροι με λεπτό μίσχο, ενώ οι κολοκυθοκορφάδες είναι οι μικροί ανθοί στην "κορφή" του καρπού (εξ ου και η ονομασία). 
Υπάρχουν αρκετές ποικιλίες κοινής κολοκυθιάς και αυτές έχουν να κάνουν κυρίως με το σχήμα, το μέγεθος και το χρώμα του καρπού.
Οι κυριότερες περιοχές καλλιέργειας στην Ελλάδα είναι η Ηλεία, η Μεσσηνία, η Κρήτη και η Αττική.
Καλλιεργούνται γύρω στα 45.000 στρέμματα και η ετήσια παραγωγή φτάνει τους 70.000 τόνους.
Κολοκύθα ("Cucurbita maxima" – "Κολοκύνθη η μεγίστη" ή "Κολοκύνθη η μείζων").
Ο καρπός της είναι ογκώδης, σφαιρικός και φτάνει πολλές φορές και τα 50 κιλά βάρος αν και έχουν αναφερθεί και ακόμα πιο βαριές κολοκύθες. Χρησιμοποιείται στην παρασκευή γλυκών, σε πίτες γλυκές ή αρμυρές και για διακοσμητικούς σκοπούς.
Σαν έθιμο στις Η.Π.Α. κατασκευάζουν χαρακτηριστικά πρόσωπα-φανάρια την παραμονή των Αγίων Πάντων στις 31 Οκτωβρίου (Halloween).
Η γλυκιά κολοκυθιά ("Cucurbita moschata").
Ωριμάζει τους καρπούς της το φθινόπωρο και είναι ανθεκτική και σε χαμηλές θερμοκρασίες. Από τη γλυκοκολοκύθα παρασκευάζονται διάφορες πίτες.
Η φλασκιά ή νεροκολοκύθα ή λαγηνοκολοκύνθη ("Lagenaria siceraria", παλαιά ονομασία "Cucurbita lagenaria").
Οι καρποί της έχουν χαρακτηριστικό σχήμα (λάγηνος) και όταν ξεραθούν βάφονται και χρησιμοποιούνται για διακοσμητικούς σκοπούς.
Άλλα είδη.
Υπάρχουν επίσης αρκετές άλλες διακοσμητικές ποικιλίες, που οι καρποί τους έχουν μεγάλη ποικιλία σχεδίων και χρωμάτων.
Οι σπόροι μερικών ποικιλιών τρώγονται ως ξηρός καρπός, που είναι γνωστός με την ονομασία πασατέμπος.

</doc>
<doc id="60390" url="https://el.wikipedia.org/wiki?curid=60390" title="Κεράσια">
Κεράσια



</doc>
<doc id="60398" url="https://el.wikipedia.org/wiki?curid=60398" title="Α.Γ.Ο. Ρεθύμνου">
Α.Γ.Ο. Ρεθύμνου

Ο Αθλητικός Γυμναστικός Όμιλος Ρεθύμνου (Α.Γ.Ο.Ρ.) αποτελεί ελληνικό αθλητικό σωματείο που δραστηριοποιείται στην πόλη του Ρεθύμνου, στον ομώνυμο νομό, όπου βρίσκεται και η έδρα του, το Δημοτικό Κλειστό Γυμναστήριο Ρεθύμνου «Μελίνα Μερκούρη». Έτος ίδρυσής του είναι το 1986 και χρώματα το μπλε και το λευκό.
Πρόσφατα, το επαγγελματικό τμήμα ανδρών του συλλόγου χρησιμοποιούσε τον διακριτικό τίτλο "Ρέθυμνο Aegean BC", ενσωματώνοντας και το όνομα του επίσημου χορηγού του, της Aegean Airlines. Το 2015 πήρε το διακριτικό τίτλο Ρέθυμνο Cretan Kings.
Η ομάδα μετείχε στο πρωτάθλημα της Α1 Εθνικής κατηγορίας (Basket League) ως Α.Γ.Ο. Ρεθύμνου ΚΑΕ.
Ιστορικό.
Ο Α.Γ.Ο. Ρεθύμνου ιδρύθηκε ως σύλλογος το 1965 από τους Γιάννη Χαλκιαδάκη και Αντώνη Βιστάκη. Ο δεύτερος αποτέλεσε και τον πρώτο πρόεδρο του συλλόγου. Το τμήμα καλαθοσφαίρισης ιδρύθηκε το 1986 από τον καθηγητή φυσικής αγωγής Τάσο Τριαντάφυλλο.
Η ομάδα ξεκίνησε την πορεία της από τα τοπικά πρωταθλήματα που διοργανώνει η Ε.ΚΑ.Σ.Κ. και συγκεκριμένα από τη Β' Κατηγορία Ανδρών τη χρονιά 1986-87. Στην κατηγορία αυτή παρέμεινε για μία δεκαετία, μέχρι και το 1997-98, οπότε κατέλαβε την 1η θέση και το δικαίωμα ανόδου. Δύο χρόνια μετά, την άνοιξη του 2000, αναδείχθηκε πρωταθλήτρια ομάδα της Ε.ΚΑ.Σ.Κ. κερδίζοντας εισιτήριο για τα πανελλήνια πρωταθλήματα.
Η θητεία του συλλόγου στη Γ' Εθνική Κατηγορία είχε διάρκεια μια τετραετία. Συγκεκριμένα, την περίοδο 2000-01 κατέλαβε την 6η θέση στο Πρωτάθλημα, το 2001-02 την 3η θέση και το 2002-03 την 4η θέση.
Διαδοχικές άνοδοι και συμμετοχή στον Τελικό του Κυπέλλου (2003-2007).
Την επόμενη περίοδο, 2003-04, προπονητής του συλλόγου ορίστηκε ο Στέργιος Κουφός. Με μόλις δύο ήττες στο παθητικό της, η ομάδα στέφθηκε πρωταθλήτρια και ανέβηκε στη Β' Εθνική Κατηγορία. Εξαιρετική χρονιά υπήρξε και η επόμενη, 2004-05, καθώς ο σύλλογος αναδείχθηκε και πάλι πρωταθλητής στην κατηγορία του. 
Η λήξη της αγωνιστικής περιόδου 2005-06 βρήκε τον Α.Γ.Ο.Ρ. να έχει τερματίσει στην 3η θέση της Α2 Εθνικής Κατηγορίας, η οποία διεξήχθη σε κοινό Όμιλο 16 συλλόγων. Ισοβαθμώντας με το δεύτερο Αιγάλεω, με 21 νίκες και 9 ήττες, αποδείχθηκε ο άτυχος της περίστασης και έχασε την άνοδο. Στα πλαίσια του θεσμού του Κυπέλλου Ελλάδος αγωνίστηκε σε 4 αγώνες της Α' Φάσης, αποκλείοντας διαδοχικά την Α.Ε. Ταύρος (52-58), τον Δ.Α.Σ.Α.Λ.(68-90) και το Παλαιό Φάληρο (74-78). Την πορεία του διέκοψε το Κολλέγιο ICBS που τον υποχρέωσε σε ήττα με σκορ (82-67).
Το χαμένο έδαφος αναπληρώθηκε την επόμενη χρονιά, 2006-07, οπότε και ο σύλλογος κατετάγη μεν 3ος, αλλά εξαιτίας της αδυναμίας του πρωτοπόρου Σπόρτιγκ Αθηνών να αγωνιστεί στην Α1 Εθνική Κατηγορία, τη θέση του πήρε η ομάδα του Ρεθύμνου. Στη διάρκεια της χρονιάς αντιμετώπισε 15 αντιπάλους, συλλέγοντας 19 νίκες και 11 ήττες.
Την ίδια χρονιά ο σύλλογος πέτυχε και την πιο αξιοσημείωτη διάκριση της μέχρι τώρα πορείας του, τη συμμετοχή του σε Τελικό Κυπέλλου Ελλάδος, όντας μάλιστα ομάδα που δεν αγωνιζόταν στην Α1 Εθνική Κατηγορία. Συμμετείχε σε όλες τις αγωνιστικές της διοργάνωσης, σε 9 αγώνες στο σύνολο. Απέκλεισε διαδοχικά τους συλλόγους: Περιστέρι (64-69), Νήαρ Ηστ Καισαριανής (72-64), Ηλυσιακό (70-59), Σπόρτιγκ Αθηνών (70-78), Πανιώνιο Σμύρνης (80-79), ΠΑΟΚ (93-82), καθώς και τον Κολοσσό Ρόδου στους διπλούς ημιτελικούς (74-73 ήττα, 85-60 νίκη). Ακολούθησε ο Μεγάλος Τελικός που διεξήχθη στο Κλειστό Γυμναστήριο του Ο.Α.Κ.Α. στην Αθήνα στις 25 Μαρτίου 2007. Εκεί το Ρέθυμνο βρήκε το ανυπέρβλητο εμπόδιο του Παναθηναϊκού του Ομπράντοβιτς, γνωρίζοντας την ήττα με σκορ 87-48 (ημίχρονο 44-27).
Πρώτη θητεία στην Α1 και επιστροφή στην Α2 Εθνική (2007-2010).
Έχοντας πετύχει την προηγούμενη χρονιά τη μεγαλύτερη επιτυχία στη μέχρι τότε ιστορία του, το Ρέθυμνο ξεκίνησε την πρώτη πορεία του στην Α1 Εθνική Κατηγορία με αισιοδοξία. Ωστόσο η περίοδος 2007-08 δεν είχε ιδανική εξέλιξη, με την ομάδα να συγκεντρώνει συνολικά 9 νίκες και 17 ήττες. Οι ομάδες των ΠΑΟΚ, Κολοσσού Ρόδου και το Ρέθυμνο βρέθηκαν να παλεύουν έως την ύστατη στιγμή με στόχο τη σωτηρία, με την κατάσταση να περιπλέκεται μετά τη λήξη της 25ης και προτελευταίας αγωνιστικής στην οποία οι Κρητικοί όχι μόνο νίκησαν άνετα το «Δικέφαλο του Βορρά», αλλά και τον υποχρέωσαν σε μια από τις βαρύτερες ήττες της ιστορίας του (89-62). Στην τελευταία αγωνιστική, ωστόσο, το Ρέθυμνο ηττήθηκε από τον Ολυμπιακό με 80-48 και βάσει της τριπλής ισοβαθμίας σώθηκαν οι ΠΑΟΚ και Κολοσσός. Το Ρέθυμνο κατέλαβε τη 13η θέση με αποτέλεσμα να ακολουθήσει την Ολυμπιάδα Πατρών στην Α2 Εθνική. Στη διοργάνωση του Κυπέλλου Ελλάδος, έλαβε μέρος στις 3 αγωνιστικές της Β' Φάσης αποκλείοντας διαδοχικά τον Αμύντα Υμηττού (62-94) και την Ξάνθη (71-80). Την πορεία του διέκοψε η ΑΕΚ επικρατώντας απέναντι στο Ρέθυμνο με σκορ 78-84.
Η εκκίνηση της χρονιάς 2008-09 βρήκε την ομάδα στην Α2 Εθνική όπου κλήθηκε να ανταγωνιστεί 15 συλλόγους σε κοινό Όμιλο. Ολοκλήρωσε τις αγωνιστικές της υποχρεώσεις στην 6η θέση του τελικού βαθμολογικού πίνακα έχοντας συγκεντρώσει 17 νίκες και 13 ήττες και παραμένοντας χωρίς καμία περιπέτεια στην κατηγορία. Σε ό,τι αφορά το Κύπελλο ηττήθηκε με σκορ 86-76 από τον Ηλυσιακό γνωρίζοντας τον αποκλεισμό κατά την 1η αγωνιστική της Α' Φάσης.
Το καλοκαίρι του 2009 ελήφθη η απόφαση μετονομασίας του συλλόγου σε Ρέθυμνο BC, εξαιτίας της επιθυμίας των ανθρώπων της ομάδας να προβάλλεται μέσω του ονόματος η πόλη καταγωγής του. Η απόφαση αυτή δεν είχε σχέση με οικονομικές εκκρεμότητες.
Παραμένοντας στην Α2 Εθνική υπό τους ίδιους όρους διεξαγωγής του Πρωταθλήματος, το Ρέθυμνο συγκέντρωσε την αγωνιστική περίοδο 2009-10 14 νίκες και 16 ήττες. Αξιοπερίεργα προέκυψε τετραπλή ισοβαθμία ανάμεσα στις θέσεις 7 έως 10 του βαθμολογικού πίνακα, με την κρητική ομάδα να τοποθετείται τελικά στην πρώτη από αυτές. Στη διοργάνωση του Κυπέλλου, αγωνίστηκε μόνο στην Α' Φάση, αποκλείοντας αρχικά τον Απόλλωνα Καλαμαριάς με σκορ 74-76, ενώ στη συνέχεια ηττήθηκε από τον Ηρακλή Θεσσαλονίκης με ευρεία διαφορά (90-62) και αποκλείστηκε.
Καθιέρωση στην Α1 Εθνική (2010-σήμερα).
Η αγωνιστική περίοδος 2010-11 ήταν επίσης κομβικής σημασίας στην πορεία του συλλόγου, καθώς ήταν αυτή που σηματοδότησε την επιστροφή - και τη μετέπειτα καθιέρωσή - του στην Α1 Εθνική Κατηγορία. Σε μια χρονιά που αντιμετώπισε 15 αντιπάλους σε κοινό Όμιλο, με προπονητή πάντα το Στέργιο Κουφό, συγκέντρωσε 20 νίκες και 10 ήττες, με αποτέλεσμα να «κλειδώσει» μια αγωνιστική πριν τη λήξη του Πρωταθλήματος τη 2η θέση της τελικής κατάταξης. Σαν αποτέλεσμα εξασφάλισε την άνοδο, ακολουθώντας τον πρωτοπόρο Κ.Α.Ο. Δράμας. Στο θεσμό του Κυπέλλου Ελλάδος, αποκλείστηκε νωρίς, γνωρίζοντας ήττα από τον επίσης Κρητικό Ο.Φ.Η. στην 1η Αγωνιστική με το πλούσιο σκορ 92-96.
Η περίοδος 2011-12 αποτελεί τη μία από τις δύο επιφανέστερες στη μέχρι σήμερα πορεία του συλλόγου. Αν και άρτι αφιχθείς από την Α2 Εθνική, κατόρθωσε να συλλέξει 15 νίκες και 9 ήττες στην κανονική περίοδο (στο Πρωτάθλημα συμμετείχαν 13 ομάδες) και να βρεθεί στην 4η θέση της βαθμολογικής κατάταξης. Ακολούθως συμμετείχε στα Playoffs, κλείνοντας τη χρονιά στη «Φάση των 8», όπου αντιμετώπισε τον Πανιώνιο (2 ήττες, 71-83 και 67-74). Στον τελικό βαθμολογικό πίνακα βρέθηκε στην 5η θέση. Σε ό,τι αφορά το Κύπελλο, το Ρέθυμνο συμμετείχε σε δύο παιχνίδια της Β' Φάσης: αρχικά απέκλεισε τα Εκπαιδευτήρια Δούκα σε αγώνα που έληξε με σκορ 47-79, ενώ κατόπιν την πορεία του σταμάτησε οριακά ο Ηλυσιακός με σκορ 78-76.
Την επόμενη χρονιά, 2012-13 η ομάδα του Ρεθύμνου διατήρησε τη δυναμική της συνεχίζοντας σταθερά να συλλέγει νίκες, κλείνοντας την κανονική περίοδο με 17 νίκες και 9 ήττες στην κανονική περίοδο, όσες και ο ΠΑΟΚ. Οι Θεσσαλονικείς κατατάχθηκαν τέταρτοι, αφήνοντας τους Ρεθυμνιώτες πέμπτους λόγω του πλεονεκτήματος 4 πόντων που αποκόμισαν από τις μεταξύ τους αναμετρήσεις. Οι δύο ομάδες ανανέωσαν το ραντεβού τους για τον πρώτο γύρο των Playoffs και εκεί οι Ρεθυμνιώτες πέτυχαν το sweep προκρινόμενοι στους ημιτελικούς για πρώτη φορά στην ιστορία τους (2 νίκες, 75-71 και 88-65). Εκεί η ομάδα της Κρήτης κλήθηκε να αντιμετωπίσει τον Ολυμπιακό Πειραιώς, από τον οποίο ηττήθηκε τρεις συνεχόμενες φορές (77-62, 87-72, 67-80), κλείνοντας τη χρονιά στην 4η θέση πανελλαδικά. Την ίδια χρονιά η ομάδα αγωνίστηκε απευθείας στους Προημιτελικούς του Κυπέλλου Ελλάδος, όπου και γνώρισε την ήττα από την Ε.Κ. Καβάλας με σκορ (77-74). Αξιοσημείωτα το Μάρτιο της χρονιάς αυτή τερματίστηκε η συνεργασία της Κ.Α.Ε. με το Στέργιο Κουφό μετά από 8 χρόνια, με τη θέση του να αναλαμβάνουν οι Θανάσης Γιαπλές και Σταύρος Μυκονιάτης ως πρώτος προπονητής και βοηθός αντίστοιχα.
Έχοντας τερματίσει αρκούντως ψηλά στη βαθμολογία, το Ρέθυμνο είχε τη δυνατότητα συμμετοχής στο EuroCup που θα ξεκινούσε το επόμενο φθινόπωρο. Ωστόσο οι ιθύνοντες του συλλόγου αποφάσισαν πως δεν υπήρχε επαρκές κίνητρο για να λάβει η ομάδα την οικονομική αυτή επιβάρυνση.
Μετά από δύο χρόνια στην κορυφή των δυνατοτήτων του, η αγωνιστική κάμψη επήλθε για το Ρέθυμνο το 2013-14 οπότε και ολοκλήρωσε τις αγωνιστικές του υποχρεώσεις στην 9η θέση της τελικής βαθμολογίας, με 10 νίκες και 16 ήττες. Η θέση αυτή σήμαινε την άνετη παραμονή του στη μεγάλη κατηγορία, αλλά δεν άφηνε και περιθώρια βελτίωσης της θέσης του μέσω των PlayOffs. Στη διοργάνωση του Κυπέλλου κλήθηκε να αντιμετωπίσει απευθείας στους Προημιτελικούς τον Παναθηναϊκό από τον οποίο αποκλείστηκε κατόπιν ήττας με σκορ το ευρύ 52-83.
Τίτλοι και Διακρίσεις.
Κύπελλο Ελλάδας
Πρωταθλήματα
Τρέχουσα αγωνιστική περίοδος.
Κατά την τρέχουσα αγωνιστική περίοδο, 2014-15, ο Α.Γ.Ο. Ρεθύμνου λαμβάνει μέρος στο Πρωτάθλημα της Α1 Εθνικής Κατηγορίας Ανδρών που διοργανώνει ο Ελληνικός Σύνδεσμος Ανωνύμων Καλαθοσφαιρικών Εταιρειών (Ε.Σ.Α.Κ.Ε.). Η επίσημη χορηγική ονομασία του συλλόγου τα τελευταία χρόνια είναι Ρέθυμνο BC Aegean.
Στα πλαίσια του θεσμού του Κυπέλλου Ελλάδος, η ομάδα του Ρεθύμνου αγωνίστηκε αρχικά στη Β' Φάση εναντίον του Πανελευσινιακού, λαμβάνοντας νικηφόρο αποτέλεσμα με σκορ 87-61. Στη συνέχεια αποκλείστηκε από την ΑΕΚ έχοντας υποστεί ήττα με σκορ 81-78.
Έδρα του συλλόγου είναι το Κλειστό Γυμναστήριο Ρεθύμνου «Μελίνα Μερκούρη», χωρητικότητας 1.600 θέσεων. Το γήπεδο κατασκευάστηκε το 1992 και ανακαινίστηκε το καλοκαίρι και το φθινόπωρο του 2007. Πρόεδρος του διοικητικού συμβουλίου της Κ.Α.Ε. είναι από τον Ιούλιο του 2014 ο Ηρακλής Μανουκαράκης, ενώ πρόεδρος του ερασιτέχνη Α.Γ.Ο.Ρ. είναι ο Γιάννης Καλαϊτζάκης. Καθήκοντα προπονητή διατηρεί επίσης από τον Ιούλιο του 2014 ο Θανάσης Σκουρτόπουλος, με άμεσους συνεργάτες τους Σταύρο Μυκονιάτη και Χάρη Κουλουριώτη. Το ρόστερ του Ρεθύμνου για την αγωνιστική περίοδο 2014-15 συνθέτουν οι παρακάτω αθλητές:
Χορηγίες και σήμα.
Ο κύριος χορηγός της ομάδας, αναφέρεται στη διακριτική ονομασία και στο σήμα της ομάδας. Στο παρελθόν η ομάδα εμπεριείχε στην ονομασία της το χορηγό Aegean. Το 2015, η ομάδα μετονομάστηκε λόγω της χορηγίας από την Cretan Kings, με νέο λογότυπο και χρώματα.
Εξωαθλητική δραστηριότητα.
Τον Απρίλιο του 2013, ο Πρόεδρος της Ελληνικής Δημοκρατίας, Κάρολος Παπούλιας, υποδέχθηκε τους αθλητές, τους προπονητές και το Δ.Σ. της ομάδας προκειμένου να τους συγχαρεί για το κοινωνικό τους έργο.
Εξωτερικοί σύνδεσμοι.
&lt;br&gt;

</doc>
<doc id="60403" url="https://el.wikipedia.org/wiki?curid=60403" title="Εκτάριο">
Εκτάριο

Το εκτάριο (διεθνές σύμβολο ha) είναι μονάδα μέτρησης επιφανείας. Ένα εκτάριο ισούται με 100 άρια ή 10.000 τετραγωνικά μέτρα, δηλαδή 10 στρέμματα. Στην Κύπρο το εκτάριο αντιστοιχεί σε 10 δεκάρια. Το εκτάριο αντιστοιχεί με τετράγωνο του οποίου κάθε πλευρά έχει μήκος 100 μέτρα. 
Ετυμολογία.
Η λέξη εκτάριο προέρχεται από την γαλλική λέξη "hectare (εκτάρ)", η οποία προέρχεται από την αρχαία ελληνική λέξη "ἑκατόν" και την γαλλική(;) λέξη "are", (προφέρεται "αρ"), η οποία είναι επιφάνεια μεγέθους εκατό τετραγωνικών μέτρων. Δηλαδή, εάν ένα Άριο είναι 10μ × 10μ = 100 τ.μ. , τότε ένα εκτάριο είναι 100μ × 100μ = 10.000 τ.μ. 

</doc>
<doc id="60410" url="https://el.wikipedia.org/wiki?curid=60410" title="Κουρούς">
Κουρούς

Κουρούς (τουρκ. "Kuruş") ονομάζεται η υποδιαίρεση της νέας λίρας της Τουρκίας. Μία (νέα) λίρα υποδιαιρείται σε 100 (νέα) κουρούς.
Και η παλιά τουρκική λίρα, όπως και παλιότερα η οθωμανική, υποδιαιρούνταν σε 100 κουρούς, τα οποία ήταν γνωστά στον ελληνικό χώρο ως γρόσια. Γρόσι ή κουρούς ονομαζόταν επίσης μια παλιά υποδιαίρεση της λίρας Κύπρου. Πριν το 1955, οπότε εισήχθη το μετρικό σύστημα, η Κυπριακή λίρα υποδιαιρούνταν σε 20 σελίνια και κάθε σελίνι σε 9 γρόσια.

</doc>
<doc id="60412" url="https://el.wikipedia.org/wiki?curid=60412" title="Γρόσι">
Γρόσι



</doc>
<doc id="60417" url="https://el.wikipedia.org/wiki?curid=60417" title="Σίντι Ουλντ Σεΐχ Αμπνταλαχί">
Σίντι Ουλντ Σεΐχ Αμπνταλαχί

Ο Σίντι Ουλντ Σεΐχ Αμπνταλαχί (αραβικά: سيدى محمد ولد الشيخ عبد الله, "Sidi Mohamed Ould Cheikh Abdallahi", 1938-2020) ήταν Μαυριτανός πολιτικός. Κέρδισε στις προεδρικές εκλογές της Μαυριτανίας στις 25 Μαρτίου 2007 κατά τον δεύτερο γύρο με 52,85% των ψήφων και 10 από τις 13 περιφέρειες. Ανέλαβε πρόεδρος στις 19 Απριλίου 2007 και κυβέρνησε ως την ανατροπή του σε πραξικόπημα του στρατού, στις 6 Αυγούστου του 2008.
Προεδρία.
Στην πρώτη του ομιλία προς το έθνος, στις 29 Ιουνίου, ο Αμπνταλαχί αναφέρθηκε στα "σκοτεινά χρόνια" των ετών 1989–91, καταδικάζοντας τη βία της εποχής εκείνης. Επίσης, ανακοίνωσε το νομοσχέδιο κατά της δουλείας, το οποίο είχε εγκριθεί από την κυβέρνηση. Το 2007 οι υποστηρικτές του ξεκίνησαν τις προσπάθειες για δημιουργία ενός κόμματος προσκείμενου σε αυτόν. Αντίθετα, οι επικριτές του εξέφρασαν φόβους για επιστροφή σε μονοκομματικό καθεστώς. Το κόμμα, με την ονομασία Εθνικό Σύμφωνο για τη Δημοκρατία και την Ανάπτυξη (Adil), ιδρύθηκε στις αρχές Ιανουαρίου του 2008.
Στις 26 Σεπτεμβρίου του 2007, ενώ ο Αμπνταλαχί βρισκόταν στην έδρα των Ηνωμένων Εθνών, στη Νέα Υόρκη, συναντήθηκε με αντιπροσωπεία των Δυνάμεων της Αφρικανικής Απελευθέρωσης της Μαυριτανίας(FLAM). Ήταν η πρώτη φορά από την απαγόρευση του FLAM το 1986 που ένας Μαυριτανός Αρχηγός Κράτους συναντήθηκε με αυτό.
Ανατροπή σε πραξικόπημα.
Ο Αμπνταλαχί αντιμετώπισε οξύτατη πολιτική κρίση, όταν 48 βουλευτές του κυβερνώντος κόμματος αποσκίρτησαν ύστερα από πρόταση μομφής κατά της κυβέρνησης, ενώ η δυσαρέσκεια εναντίον του κλιμακώθηκε όταν αρνήθηκε τη συγκρότηση εξεταστικής επιτροπής για τον οικονομικό έλεγχο ενός ιδρύματος του οποίου ηγήθηκε η σύζυγός του.
Νωρίς το πρωί της 6ης Αυγούστου του 2008 ο Αμπνταλαχί αντικατέστησε ανώτερους αξιωματικούς του στρατού. Στις 9:20 π.μ. συνελήφθη στην οικία του από μέλη της Προεδρικής Φρουράς (BASEP), στη διάρκεια αναίμακτου πραξικοπήματος. Στην επίσημη ανακοίνωση αναφέρθηκε ότι ο πρόεδρος, ο πρωθυπουργός Γιαχία Ουλντ Αχμέτ Βαγκέφ και ο υπουργός Εσωτερικών είχαν συλληφθεί από στασιαστές αξιωματικούς του στρατού, άγνωστους στρατιώτες και ομάδα στρατηγών και είχαν τεθεί σε κατ' οίκον περιορισμό στο προεδρικό μέγαρο στη Νουακσότ.Η κόρη του Αμπνταλαχί ανέφερε ότι άνδρες της προεδρικής φρουράς είχαν συλλάβει τον πατέρα της. Οι πραξικοπηματίες ήταν αξιωματικοί του στρατού, μεταξύ των οποίων ο στρατηγός Μοχάμαντ Ουλντ Αμπντέλ Αζίζ.. Ο βουλευτής Μοχάμεντ αλ Μουκτάρ ισχυρίστηκε ότι το πραξικόπημα είχε μεγάλη υποστήριξη από το λαό, καθώς ο Αμπνταλαχί ήταν επικεφαλής ενός "απολυταρχικού καθεστώτος." Η χούντα ανακοίνωσε αργότερα τη διενέργεια προεδρικών εκλογών σε δύο μήνες και τη διατήρηση των κοινοβουλευτικών θεσμών (Βουλής και Γερουσίας).
Η χούντα απελευθέρωσε στις 11 Αυγούστου τον πρωθυπουργό και άλλους τρεις υψηλόβαθμους αξιωματούχους. Ωστόσο, ο πρόεδρος Αμπνταλαχί παρέμεινε σε κατ' οίκον περιορισμό. Ο Αμπνταλαχί τέθηκε υπό κράτηση από τις δυνάμεις ασφαλείας στις 21 Δεκεμβρίου του 2008 οδηγήθηκε στο Νουκακσότ και στη συνέχεια απελευθερώθηκε την ίδια ημέρα.
Συμφωνία 2009.
Στις 4 Ιουνίου του 2009 συμφωνήθηκε ανάμεσα στους στρατιωτικούς και στην αντιπολίτευση να μεταφερθούν οι εκλογές από τον Ιούνιο για τον Ιούλιο και να σταματήσει την εκστρατεία του ο Μοχάμεντ Ουλντ Αμπντέλ Αζίζ. Επίσης, με βάση την ίδια συμφωνία ο ανατραπείς πρόεδρος Αμπνταλαχί διόρισε νέο υπουργικό συμβούλιο με πρωθυπουργό ξανά τον Λαγκντάφ. Την ίδια ημέρα η στρατιωτική χούντα μετονομάστηκε από Ανώτατο Συμβούλιο του Κράτους σε Ανώτερο Συμβούλιο για την Εθνική Άμυνα και στις 27 Ιουνίου ο Αμπνταλαχί παραιτήθηκε και επίσημα. Ο προσωρινός πρόεδρος, Μπα Μαμαντού Μπαρέ, θα παραμείνει ως την ορκωμοσία του νικητή των προεδρικών εκλογών, οι οποίες θα γίνουν στις 18 Ιουλίου.
Τελευταία χρόνια.
Ο Αμπντουλάχι αποσύρθηκε από την πολιτική ζωή. Υπέφερε από καρδιακά προβλήματα και πέθανε σε ηλικία 82 ετών σε ιδιωτική κλινική της Νουακσότ στις 22 Νοεμβρίου 2020. Ο πρόεδρος της χώρας Μοχάμετ Ουλντ Γκαζουανί ανακοίνωσε τριήμερο εθνικό πένθος.

</doc>
<doc id="60422" url="https://el.wikipedia.org/wiki?curid=60422" title="Μονογονισμός">
Μονογονισμός

Σύμφωνα με την θεωρία του μονογονισμού, οι διάφορες ανθρώπινες φυλές προέρχονται από το ίδιο αρχικό πρόγονο και οι διαφορές τους δημιουργήθηκαν αργότερα από δευτερογενή αίτια.
Η αντίθετη θεωρία.
Η αντίθετη θεωρία είναι ο πολυγονισμός, που υποστηρίζει ότι οι ανθρώπινες φυλές κατάγονται από ισάριθμους πιθηκοειδείς προγόνους διαφορετικών τύπων, βασισμένη σε επιχειρήματα από την συγκριτική ανατομική.
Σήμερα έχει αποδειχθεί, ότι οι ανατομικές αποδείξεις είναι λαθεμένες. Περισσότερο δεκτό είναι ό,τι μπορεί να υποστηριχτεί μόνο από τον μονογονισμό, ότι δηλ. το ανθρώπινο γένος έχει μόνο έναν κοινό πρόγονο με τα άλλα ανθρωποειδή και με δευτερογενή διαφοροποίηση έδωσε πολλές ομάδες, τις διάφορες φυλές. Με άλλα λόγια, υπάρχει ανθρώπινος κλάδος μονοφυλετικός.

</doc>
<doc id="60423" url="https://el.wikipedia.org/wiki?curid=60423" title="Ζακ Όφφενμπαχ">
Ζακ Όφφενμπαχ

Ο Ζακ Όφφενμπαχ ("Jacques Offenbach", 20 Ιουνίου 1819 - 5 Οκτωβρίου 1880), συνθέτης και βιολοντσελίστας της ρομαντικής εποχής, ήταν ένας
από τους δημιουργούς του μουσικού είδους της οπερέτας και ένας από τους προδρόμους της σύγχρονης μουσικής κωμωδίας. Ήταν ένας από τους μεγαλύτερους
συνθέτες της δημοφιλούς μουσικής στην Ευρώπη του 19ου αιώνα και πολλά από τα έργα του παραμένουν και σήμερα στο ρεπερτόριο γνωστών καλλιτεχνών.
Ο Όφφενμπαχ γεννήθηκε στην Κολωνία της Γερμανίας και ήταν ο γιος του Ισαάκ Γιούντα Έμπερστ ("Isaac Juda Eberst"), σολίστα, βιβλιοδέτη, διδάσκαλου μουσικής και συνθέτη. Ο πατέρας του ζούσε σε μία εποχή όπου, όπως απαιτούσε το ναπολεόντειο διάταγμα, οι Εβραίοι έπρεπε να πάρουν τα κληρονομικά επώνυμα. Έτσι άλλαξε το όνομα του σε Όφφενμπαχ, δεδομένου ότι ήταν γνωστός ήδη στα ακροατήριά του ως "der Offenbacher", μια και καταγόταν από την πόλη Όφφενμπαχ, που βρίσκεται στις όχθες του Μάιν. Ο γιος του έλαβε το όνομα "Jakob Offenbach", αν και το άλλαξε σε Ζακ όταν εγκαταστάθηκε στη Γαλλία.
Ο Όφφενμπαχ μετακόμισε στο Παρίσι το 1833 για να μελετήσει το βιολοντσέλο. Βρήκε εργασία στην ορχήστρα της Opera Comique και έγραψε πολλές συνθέσεις για τσέλο.
Το 1844 άλλαξε θρήσκευμα, έγινε καθολικός και παντρεύτηκε με την Ερμινί ντ' Αλκέν ("Herminie de Alcain"). Μετακόμισε στη Γερμανία με τη σύζυγο και την κόρη του το 1848 για να αποφύγει την επαναστατική βία στη Γαλλία, αλλά επέστρεψε ένα χρόνο αργότερα, για να γίνει ο μουσικός που συνδέθηκε περισσότερο με τον βασιλιά Λουδοβίκο Ναπολέοντα τον τρίτο.
Το 1850 έγινε μαέστρος του Γαλλικού Θεάτρου, αλλά το 1855 ενοικίασε δικό του θέατρο, το Μπουφ Παριζιέν ("Bouffes Parisiens") στην οδό Μονσινί και άρχισε μια επιτυχή σταδιοδρομία, που αφιερώθηκε κατά ένα μεγάλο μέρος στην οπερέτα και την κωμική όπερα, μέχρι το θάνατό του.
Ο Ζακ Όφφενμπαχ ζήτησε τη γαλλική υπηκοότητα στις 20 Δεκεμβρίου 1856 και την απέκτησε στις 14 Ιανουαρίου 1860.
Οι δημοφιλέστερες συνθέσεις του εκτελούνται τακτικά ακόμα και σήμερα. Οι γνωστότερες οπερέτες του στον αγγλόφωνο κόσμο είναι "Ο Ορφέας στον Άδη, Η Παρισινή Ζωή, Η Ωραία Ελένη,
Η Περισόλ, Η Μεγάλη Δούκισσα του Γκέρολσταϊν" κ.ά. Το "Χαρωπό Παρίσι" είναι ένα θέμα που ακούγεται συχνά σε μπαλέτα και είναι σύνθεση των μελωδιών του Όφφενμπαχ που τροποποιήθηκαν και ενορχηστρώθηκαν από τον Μανουέλ Ρόζενταλ το 1938.
Η τελευταία του όπερα "Τα Παραμύθια του Χόφμαν" ήταν η σοβαρότερη από τις άλλες εργασίες του, ίσως γιατί απεικονίζει την αιώνια επιθυμία του κλόουν που θέλει να αντιμετωπίζεται με σοβαρότητα. Ήταν ακόμα ημιτελής όταν πέθανε το 1880, αλλά ολοκληρώθηκε από το φίλο του Ερνέστ Γκιρό (Ernest Guiraud) και έκανε πρεμιέρα το 1881.
Ο Όφφενμπαχ πέθανε το 1880 και ετάφη στο Κοιμητήριο της Μονμάρτρης, στο Παρίσι.

</doc>
<doc id="60433" url="https://el.wikipedia.org/wiki?curid=60433" title="Βρότσουαφ">
Βρότσουαφ

Το Βρότσουαφ (πολωνικά: "Wrocław", , γερμανικά: "Breslau") είναι η τέταρτη μεγαλύτερη πόλη της Πολωνίας και πρωτεύουσα του Βοεβοδάτου Κάτω Σιλεσίας. Έχει πληθυσμό 640.648 κατοίκων. Βρίσκεται στην Κεντρική Ευρώπη, στη Σιλεσιανή Πεδιάδα, του ποταμού Όντερ στο νοτιοδυτικό τμήμα της Πολωνίας, σε απόσταση 60 χλμ από τα σύνορα της Τσεχίας και 130 χλμ από τα σύνορα της Γερμανίας. 
Σύνοψη.
Είναι το δεύτερο σε σημασία, μετά την πρωτεύουσα Βαρσοβία, οικονομικό κέντρο και διαθέτει αξιόλογη βιομηχανία κυρίως στον τομέα των μηχανοκατασκευών και ηλεκτρονικών εξαρτημάτων. Αποτελεί σπουδαίο συγκοινωνιακό κόμβο και είναι έδρα πολλών βιομηχανικών μονάδων που παράγουν ηλεκτρικές σιδηροδρομικές μηχανές και βαγόνια, ηλεκτρονικούς υπολογιστές, αντλίες, ψυγεία κ.α. Στην πόλη υπάρχουν αρκετά εκπαιδευτικά ιδρύματα και πλήθος αρχιτεκτονικών μνημείων.
Η πόλη ορίστηκε ως έδρα αγώνων στο Ευρωπαϊκό Πρωτάθλημα Ποδοσφαίρου 2012, Πολιτιστική Πρωτεύουσα της Ευρώπης 2016 και πόλη υποδοχής των Παγκόσμιων Αγώνων του 2017. 
Στην κατάταξη που δημοσίευσε το δίκτυο έρευνας παγκοσμιοποίησης και παγκόσμιων πόλεων, το Βρότσουαφ ταξινομήθηκε στην 10η κατηγορία (Gamma -) πόλεων παγκόσμιας σημασίας.
Το Βρότσουαφ ταξινομήθηκε στις πρώτες εκατοντάδες πόλεις του κόσμου στην κατάταξη της συμβουλευτικής εταιρείας Mercer "Οι καλύτερες πόλεις για να ζήσουν" το 2015, 2016 και 2017, καθώς και στις πρώτες εκατοντάδες των πιο έξυπνων πόλεων στον κόσμο (έξυπνη πόλη) στην έκθεση IESE Cities in Motion 2017.
Ιστορία.
Στο τέλος της μεγάλης μετανάστευσης των λαών, μέσα και γύρω από τις σημερινές περιοχές της πόλης η σλαβική φυλή του εγκαταστάθηκε. Το 985, ο πρίγκιπας Μιέσκο Α΄ έχτισε το πρώτο οχυρό.
Καταστράφηκε από τους Τατάρους το 1241 και ανοικοδομήθηκε με αμιγώς γοτθικά οικοδομήματα, ενώ κατοικήθηκε από Γερμανούς μετανάστες. Περιήλθε στο βασίλειο της Βοημίας το 1335 και κατά τον 14ο και 15ο αιώνα έφτασε στη μεγαλύτερη πολιτική και οικονομική λαμπρότητά της. Το 1526 πέρασε μαζί με την υπόλοιπη Σιλεσία στην κατοχή των Αψβούργων της Αυστρίας και το 1741 καταλήφθηκε από το Φρειδερίκο Β΄ της Πρωσίας, οπότε μετονομάστηκε Μπρεσλάου και παρέμεινε στην ενωμένη πλέον Γερμανία έως το 1945. Μετά τη λήξη του Δευτέρου Παγκοσμίου Πολέμου και την ήττα της ναζιστικής Γερμανίας, ακολούθησε αναπροσαρμογή των συνόρων της Πολωνίας (βλέπε γραμμή Όντερ-Νάισσε), εντός των οποίων συμπεριλήφθηκε και η πόλη του Βρότσλαβ.

</doc>
<doc id="60434" url="https://el.wikipedia.org/wiki?curid=60434" title="Οβίντιγιους Βυσνιάουσκας">
Οβίντιγιους Βυσνιάουσκας

Ο Οβίντιγιους Βυσνιάουσκας (Ovidijus Vyšniauskas, Μαριγιαμπολέ, 19 Μαρτίου 1957) είναι Λιθουανός τραγουδιστής ο οποίος εκπροσώπησε τη Λιθουανία στη Γιουροβίζιον το 1994 με το τραγούδι Lopšinė mylimai όπου ήρθε 25ος με κανένα πόντο. Ήταν η πρώτη φορά που η Λιθουανία συμμετείχε στο διαγωνισμό.

</doc>
<doc id="60435" url="https://el.wikipedia.org/wiki?curid=60435" title="ΑΤΙΑ">
ΑΤΙΑ

Ο όρος Άγνωστης Ταυτότητας Ιπτάμενα Αντικείμενα ("ΑΤΙΑ") ή UFΟ "(Unidentified Flying Objects)" αναφέρεται σε αντικείμενα τα οποία εμφανίζονται στον ουράνιο θόλο ή μερικές φορές και στο διάστημα, και δεν μπορούν να κατηγοριοποιηθούν σε γνωστά ανθρώπινα κατασκευάσματα ή σε αντίστοιχες δημιουργίες της φύσης.
Τα ΑΤΙΑ έχουν συνδεθεί εδώ και χρόνια με την ύπαρξη ευφυών όντων από άλλους πλανήτες και τις επισκέψεις τους στον πλανήτη μας. Κατά τη θεωρία αυτή, τα ΑΤΙΑ είναι τα μεταφορικά σκάφη (διαστημόπλοια) των εξωγήινων αυτών όντων από τον πλανήτη τους στον δικό μας ή και αλλού. Αυτή η υπόθεση περί εξωγήινης επέμβασης, παραμένει αναπόδεικτη και μόνο μια εικασία, η επικρατέστερη μέσα στις πολλές που υπάρχουν και προσπαθούν να δώσουν μια εξήγηση στο φαινόμενο αυτό, που ανά χρονικές περιόδους στην ιστορία του ανθρώπου πραγματικά λαμβάνει διαστάσεις «επιδημίας».
Αναφορές και μαρτυρίες.
Έχουν αναφερθεί θεάσεις τέτοιων αντικειμένων σε όλο τον κόσμο, όπως και στην Ελλάδα. Έχουν παράξενα σχήματα, μα τα περισσότερα τείνουν να υιοθετούν συχνότερα το σχήμα τους σε δίσκο ή πούρο. Από αυτό ακριβώς το χαρακτηριστικό καθιερώθηκε διεθνώς να αναφερόμαστε σε τέτοιου είδους αντικείμενα και ως «ιπτάμενοι δίσκοι». Τα φώτα που συνήθως τα περιβάλλουν, είναι πολύχρωμα και εκτυφλωτικά, κινούνται με τεράστιες ταχύτητες και εκτελούν ελιγμούς με τέτοιο θαυμαστό τρόπο που η σημερινή γήινη τεχνολογία αδυνατεί να αναπαραγάγει ή και να εξηγήσει ακόμα.
Επαναφορά του ζητήματος και έρευνα.
Τον Απρίλιο του 2020 και μετά τη δημοσιοποίηση τριών σχετικών βίντεο του Υπουργείου Άμυνας, στα οποία εμφανίζονταν τρεις περιπτώσεις ανεξιχνίαστων φαινομένων τα έτη 2004 και 2015 (2 συμβάντα), το Κογκρέσο των ΗΠΑ παρήγγειλε για την υποβολή μίας λεπτομερούς έκθεσης του προγράμματος "Unidentified Aerial Phenomena Task Force", σχετικά με την εμφάνιση "αγνώστου ταυτότητας εναέριων φαινομένων" ("UAP") στον εναέριο χώρο των Ηνωμένων Πολιτειών. Από τις συνολικά 144 περιπτώσεις, μόλις μία εξηγήθηκε, ενώ οι υπόλοιπες παραμένουν ανεξιχνίαστες. Τη νέα αυτή στροφή στον τρόπο που η επίσημη ηγεσία των ΗΠΑ αντιμετωπίζει το θέμα, εγκαινίασε ο Μπαράκ Ομπάμα, ο οποίος από την πρώτη στιγμή που ανέλαβε τα καθήκοντά του σαν Πρόεδρος ζήτησε να πληροφορηθεί κατά πόσο υπήρχε στην κυβέρνηση αρμόδιος υπάλληλος που ασχολούνταν με το ζήτημα. Οι πρόσφατες αυτές έρευνες της Αμερικανικής Αεροπορίας ξεκίνησαν από τη δεκαετία του '50 ακόμη, καθώς έκτοτε έχουν εξεταστεί περισσότερες από 12.000 παρόμοιες αναφορές, οι οποίες και περιλαμβάνονται στην "έκθεση Κόντον". Οι 700 από αυτές δεν εξηγήθηκαν ποτέ και οι έρευνες συνεχίστηκαν με το αμυντικό πρόγραμμα ασφάλειας "Advanced Aerospace Threat Identification", το οποίο τερματίστηκε το 2017 παρά τις αντιρρήσεις του επικεφαλής του, Λουίς Ελιζόντο, ο οποίος ισχυρίστηκε ότι υπήρχαν επαρκείς ενδείξεις για τη μη διακοπή της έρευνας, αλλά δεν εισακούστηκε.

</doc>
<doc id="60436" url="https://el.wikipedia.org/wiki?curid=60436" title="Wrocław">
Wrocław



</doc>
<doc id="60437" url="https://el.wikipedia.org/wiki?curid=60437" title="Wroclaw">
Wroclaw



</doc>
<doc id="60438" url="https://el.wikipedia.org/wiki?curid=60438" title="Μπρεσλάου">
Μπρεσλάου



</doc>
<doc id="60439" url="https://el.wikipedia.org/wiki?curid=60439" title="Breslau">
Breslau



</doc>
<doc id="60440" url="https://el.wikipedia.org/wiki?curid=60440" title="UFO">
UFO



</doc>
<doc id="60441" url="https://el.wikipedia.org/wiki?curid=60441" title="Άγνωστης ταυτότητας ιπτάμενα αντικείμενα">
Άγνωστης ταυτότητας ιπτάμενα αντικείμενα



</doc>
<doc id="60444" url="https://el.wikipedia.org/wiki?curid=60444" title="Α.Γ.Ε. Χαλκίδα">
Α.Γ.Ε. Χαλκίδα

Η Αθλητική Γυμναστική Εταιρία Χαλκίδα, γνωστή και με τη σύντμηση Α.Γ.Ε.Χ., είναι ελληνικός αθλητικός σύλλογος που δραστηριοποιείται στην πόλη της Χαλκίδας, στο νησί της Εύβοιας. Επίσημο έτος ίδρυσής του είναι το 1976 και οι αθλητές του αγωνίζονται με χρώματα το μπλε, το λευκό και το πορτοκαλί. Έδρα του είναι το Κλειστό Γυμναστήριο του Δημοτικού Αθλητικού Κέντρου Κανήθου "«Τάσος Καμπούρης»", χωρητικότητας 1.120 θεατών. Διατηρεί τμήμα ανδρικής και γυναικείας καλαθοσφαίρισης, ενώ στο παρελθόν διατηρούσε επίσης τμήματα πετοσφαίρισης και στίβου.
Τμήμα καλαθοσφαίρισης ανδρών.
Ιστορικό.
Το τμήμα ανδρικής καλαθοσφαίρισης της Ένωσης δημιουργήθηκε το 1976 και εντάχθηκε στα Πρωταθλήματα που διοργάνωνε η τότε Τ.Ε. Στερεάς Ελλάδος. Συνέλεξε στην τροπαιοθήκη της δύο τέτοια τρόπαια, κατά τα έτη 1982, 1985. 
Στη Γ' Εθνική Κατηγορία αγωνίστηκε για μια οκταετία, μέχρι την κατάκτηση της πρώτης θέσης στον όμιλό της κατά την περίοδο 1993-94. Το γεγονός αυτό της έδωσε το εισιτήριο ανόδου στη Β' Εθνική Κατηγορία, όπου και διαγωνίστηκε την περίοδο 1994-95. Ωστόσο η πορεία της ομάδας δεν ήταν επιτυχημένη και υποβιβάστηκε αμέσως.
Με τον τρόπο αυτό η Χαλκίδα ξεκίνησε μια νέα πορεία στη Γ' Εθνική η οποία και είχε διάρκεια πέντε έτη, μέχρι την κατάκτηση εκ νέου του Πρωταθλήματος στον όμιλό της, την αγωνιστική περίοδο 1999-00. Την ίδια χρονιά, το εφηβικό τμήμα του συλλόγου, κατέκτησε το Πρωτάθλημα Ελλάδος. 
Αν και νεοφώτιστη, η ομάδα κατέκτησε την περίοδο 2000-01 την κορυφή του βαθμολογικού πίνακα της Β' Εθνικής με 20 νίκες και 6 ήττες. Βασικός συντελεστής της επιτυχημένης αυτής διετίας ήταν ο προπονητής Βαγγέλης Αγγέλου, που παρέμεινε στον πάγκο της ομάδας από το 1997 μέχρι το 2002.
Κατά την πρώτη του περίοδο στην Α2 Εθνική, 2002-03, ο σύλλογος κατέλαβε την 5η θέση της τελικής βαθμολογίας στέλνοντας θετικά μηνύματα για το μέλλον του. Η επόμενη περίοδος, 2003-04, δεν υπήρξε, ωστόσο, εξίσου καλή, με τη Χαλκίδα να τερματίζει στη 10η θέση. Εντούτοις παρέμεινε χωρίς πρόβλημα στην κατηγορία και την επόμενη χρονιά, 2004-05, έφτασε πολύ κοντά στην άνοδο στην κορυφαία κατηγορία της ελληνικής καλαθοσφαίρισης, ολοκληρώνοντας τις υποχρεώσεις της στην 3η θέση, πίσω από τον Κολοσσό Ρόδου και τον Γ.Σ. Λάρισας. Αυτή είναι και η καλύτερη επίδοση του συλλόγου μέχρι σήμερα.
Οι επόμενες δύο χρονιές, 2005-06 και 2006-07 βρήκαν το σύλλογο στο πρώτο μισό του βαθμολογικού πίνακα και συγκεκριμένα στην 6η και 5η θέση αντίστοιχα.
Η επόμενη χρονιά, 2007-08 σήμανε την αρχή της πτωτικής πορείας του συλλόγου της Χαλκίδας, ο οποίος τερμάτισε μόλις 14ος, γνωρίζοντας τον υποβιβασμό. Παράλληλα τα οικονομικά προβλήματα του συλλόγου άρχισαν να γίνονται έντονα. Η επόμενη περίοδος, 2008-09 ήταν επίσης καταστροφική, με το σύλλογο να τερματίζει 15ος, μία μόλις θέση πάνω από την τελευταία, και να γνωρίζει το δεύτερο συνεχή υποβιβασμό. Παράλληλα, στο θεσμό του Κυπέλλου Ελλάδος, η ομάδα αποκλείστηκε μετά από μόλις ένα παιχνίδι, γνωρίζοντας την ήττα με σκορ 61-70 από τον Πιερικό Αρχέλαο.
Κατακλείδα της καθοδικής αυτής πορείας ήταν η πορεία του την αγωνιστική περίοδο 2009-10, οπότε αγωνιζόμενος στη Γ' Εθνική, ο σύλλογος είχε 25 ήττες κι ένα μηδενισμό, με αποτέλεσμα τον υποβιβασμό του στο τοπικό του πρωτάθλημα.
Η ΠΟΡΕΙΑ ΤΗΣ ΑΓΕΧ ΣΤΑ ΠΡΩΤΑΘΛΗΜΑΤΑ:
1976-77: Τ.Ε. Στερεάς Ελλάδος
1977-78: Τ.Ε. Στερεάς Ελλάδος
1978-79: Τ.Ε. Στερεάς Ελλάδος
1979-80: Τ.Ε. Στερεάς Ελλάδος
1980-81: Τ.Ε. Στερεάς Ελλάδος
1981-82: Τ.Ε. Στερεάς Ελλάδος (1η)
1982-83: Β' Εθνική -Υποβιβασμός
1983-84: Τ.Ε. Στερεάς Ελλάδος
1984-85: Τ.Ε. Στερεάς Ελλάδος (1η)
1985-86: Τ.Ε. Στερεάς Ελλάδος (;) - Άνοδος
1986-87: Γ' Εθνική
1987-88: Γ' Εθνική
1988-89: Γ' Εθνική
1989-90: Γ' Εθνική
1990-91: Γ' Εθνική
1991-92: Γ' Εθνική
1992-93: Γ' Εθνική
1993-94: Γ' Εθνική (1η) - Άνοδος
1994-95: Β' Εθνική - Υποβιβασμός
1995-96: Γ' Εθνική
1996-97: Γ' Εθνική
1997-98: Γ' Εθνική
1998-99: Γ' Εθνική
1999-00: Γ' Εθνική 2ος όμιλος νότου (1η) - Άνοδος
2000-01: Β' Εθνική (1η) - Άνοδος
2001-02: Α2 Εθνική (6η)
2002-03: Α2 Εθνική (5η)
2003-04: Α2 Εθνική (10η)
2004-05: Α2 Εθνική (3η)
2005-06: Α2 Εθνική (6η)
2006-07: Α2 Εθνική (5η)
2007-08: Α2 Εθνική (14η) - Υποβιβασμός
2008-09: Β' Εθνική (15η) - Υποβιβασμός
2009-10: Γ' Εθνική 2ος όμιλος νότου (14η) - Υποβιβασμός
2010-11: Δεν συμμετείχε σε κανένα πρωτάθλημα
2011-12: Β' ΕΣΚΑΣΕ
Τρέχουσα αγωνιστική περίοδος.
Κατά την τρέχουσα αγωνιστική περίοδο, 2010-11, η Α.Γ.Ε. Χαλκίδας επρόκειτο να λάβει μέρος στο οικείο της τοπικό πρωτάθλημα, αυτό της Α' Κατηγορίας Ε.Σ.ΚΑ.Σ.Ε., κάτι που τελικά δε συνέβη.
Τμήμα καλαθοσφαίρισης γυναικών.
Το τμήμα γυναικείας καλαθοσφαίρισης του συλλόγου έχει κυριαρχήσει από το 2000 και μετά σε τοπικό επίπεδο, κατακτώντας τα περισσότερα από τα Πρωταθλήματα Ανατολικής Στερεάς και Έυβοιας, τόσο σε επίπεδο γυναικών, όσο και σε ό,τι αφορά τα τμήματα υποδομής για νεαρές αθλήτριες. 
Το καλοκαίρι του 2013 κινδύνευσε με διάλυση λόγω σοβαρών οικονομικών και διοικητικών προβλημάτων που αντιμετώπισε ο σύλλογος, παρόλο που δεν συνέτρεχαν αγωνιστικοί λόγοι. Εντούτοις κατάφερε να επανέλθει στην αγωνιστική δράση και παραμένει ενεργό μέχρι σήμερα. 
Έδρα του είναι το Κλειστό Γυμναστήριο του Δημοτικού Αθλητικού Κέντρου Κανήθου «Τάσος Καμπούρης», χωρητικότητας 1.120 θεατών.
Τμήματα πετοσφαίρισης.
Τα τμήματα πετοσφαίρισης της Α.Γ.Ε.Χ. αγωνιζόταν με χρώματα το κόκκινο και το σκούρο μπλε. Έδρα τους ήταν το Δ.Α.Κ. Μελίνα Μερκούρη.
Από την Α.Γ.Ε.Χ. αναδείχθηκε ο Αδάμ Χρήστος που έκανε καριέρα στην Α.Ε.Κ. και τον Ιωνικό Νέας Φιλαδέλφειας. Επίσης ο Θάνος Μιχαλόπουλος, ο οποίος αγωνίστηκε στον Ολυμπιακό Πειραιώς και γνώρισε διακρίσεις στο μπιτς βόλεϊ.
Το καλοκαίρι του 2013 ο Α.Γ.Ε.Χ. διασπάστηκε και ουσιαστικά διαλύθηκε. Αρχικά τα τμήματα πετοσφαίρισης (ανδρικό και γυναικείο) ζήτησαν την απορρόφησή τους από μια νέα ομάδα της πόλης, τον Ο.ΠΕ. Χαλκίδας. Ακολούθως οι διοικούντες του συλλόγου, εν μέσω σοβαρών οικονομικών προβλημάτων, αποφάσισαν τη διάλυση των τμημάτων καλαθοσφαίρισης για την επόμενη χρονιά.

</doc>
<doc id="60448" url="https://el.wikipedia.org/wiki?curid=60448" title="Ελληνικές βουλευτικές εκλογές 1936">
Ελληνικές βουλευτικές εκλογές 1936

Οι εκλογές της 26ης Ιανουαρίου 1936 -οι τελευταίες ελληνικές εκλογές του Μεσοπολέμου - διεξήχθησαν από την κυβέρνηση του Κωνσταντίνου Δεμερτζή με το σύστημα της απλής αναλογικής. 
Η επάνοδος του Βασιλιά Γεωργίου Β΄, μετά το αμφιλεγόμενο για πολλούς, δημοψήφισμα της 10ης Οκτωβρίου 1935- επέβαλε την αλλαγή του Συντάγματος γι΄αυτό και ο Βασιλιάς διέλυσε την Βουλή και προκήρυξε τις εκλογές για την σύσταση Αναθεωρητικής Βουλής.
Στις εκλογές συμμετείχαν 1.278.085 ψηφοφόροι που αντιπροσώπευαν το 20,86% του νόμιμου πληθυσμού της χώρας (6.127.593).. Οι κάλπες ανέδειξαν ισοδυναμία των δύο μεγάλων κομμάτων της εποχής, (Λαϊκόν Κόμμα και Κόμμα Φιλελευθέρων), αποτέλεσμα που οδήγησε σε κυβερνητικό αδιέξοδο. Έτσι, ο Κωνσταντίνος Δεμερτζής σχημάτισε και πάλι κυβέρνηση, η οποία όμως έμεινε στην εξουσία για έναν περίπου μήνα, μέχρι τις 13 Απριλίου 1936, οπότε ο αιφνιδιαστικός θάνατός του, την διέλυσε. Ο βασιλιάς Γεώργιος τότε διόρισε διόρισε Πρωθυπουργό τον Αντιπρόεδρο της κυβέρνησης Δεμερτζή Ιωάννη Μεταξά, ο οποίος οδήγησε την χώρα στην δικτατορία της 4ης Αυγούστου 1936.
Μετά τις εκλογές.
Η βραχεία κεφαλή που έδωσαν οι βουλευτικές εκλογές στην αντιβενιζελική παράταξη (143 έδρες έναντι 142 εδρών της βενιζελικής) δεν έλυσε κανένα πρόβλημα της πολιτικής ζωής, αλλά αντίθετα, δημιούργησε και άλλα. Την επομένη των εκλογών, ο βασιλιάς ανέθεσε την εντολή σχηματισμού κυβέρνησης, στον τυπικό νικητή των εκλογών, Θεμιστοκλή Σοφούλη. Ο Σοφούλης, ήρθε σε επαφές με τον αρχηγό του Λαϊκού κόμματος, Παναγή Τσαλδάρη, για να διερευνήσει την πιθανότητα συγκυβέρνησης, όμως η διαφωνία τους στο θέμα των απότακτων αξιωματικών, (οι Φιλελεύθεροι ήθελαν να επιστρέψουν στο στράτευμα οι απότακτοι αξιωματικοί της Κινήματος του 1935) δεν έφερε την πολυπόθητη συμφωνία. Ο Σοφούλης συνέχισε τις επαφές του και με τα υπόλοιπα κόμματα, (το Σύμφωνο Σοφούλη-Σκλάβαινα είχε ήδη ακυρωθεί) και αφού δεν μπόρεσε να βρεί σύμμαχο, κατέθεσε άπρακτος την εντολή. Ο βασιλιάς με την σύμφωνη γνώμη των κομμάτων, ανέθεσε εκ νέου την Πρωθυπουργία στο Κωνσταντίνο Δεμερτζή, "αναβαθμίζοντας" ταυτόχρονα και τον Ιωάννη Μεταξά, που διορίστηκε Αντιπρόεδρος της Κυβέρνησης, (εκτός από υπουργός Στρατιωτικών και Αεροπορίας που ήταν μέχρι τότε).
Ο ξαφνικός θάνατος του Κωνσταντίνου Δεμερτζή, στις 13 Απριλίου του 1936, θα επιτρέψει στον Βασιλιά, να "προαγάγει", νομότυπα, τον Αντιπρόεδρο της Κυβέρνησης σε Πρόεδρο, και έτσι ο Μεταξάς αναλαμβάνει νέος Πρωθυπουργός. 
Η κυβέρνηση Μεταξά, θα εξασφαλίσει στις 30 Απριλίου 1936, την ψήφο εμπιστοσύνης της Βουλής, (241 υπέρ, 16 κατά, και 6 αποχές), έτσι όπως ευχόταν ήδη από τις 26 Απριλίου, ο εκδότης του «Ελεύθερου Βήματος», Δημήτριος Λαμπράκης:"«...Τα εν τη Βουλή κόμματα είναι σχεδόν ασφαλές ότι δε θα περιορίσουν την ευμένειάν των εις τα χειροκροτήματα με τα οποία υπεδέχθησαν χθες το απόγευμα τας προγραμματικάς δηλώσεις του κ. Πρωθυπουργού [Ιωάννη Μεταξά], αλλά θα περιβάλουν την κυβέρνησιν ταύτην και διά της θετικής ψήφου εμπιστοσύνης των»...»" . 
Την ίδια ημέρα της ψήφου εμπιστοσύνης, το Σώμα δέχεται την πρόταση του Πρωθυπουργού για "επέκταση" του χρονικού ορίου των θερινών διακοπών της Βουλής, και ψηφίζει για την αναστολή της λειτουργίας της μέχρι την 1η Σεπτεμβρίου του 1936. Ακόμα περισσότερο, εξουσιοδότησε την Κυβέρνηση να διοικεί μέσω νομοθετικών διαταγμάτων (!) για όλη αυτήν την χρονική περίοδο, διαταγμάτων που θα εκδίδονταν υπό την εποπτεία 40μελούς κοινοβουλευτικής επιτροπής.
Το Καλοκαίρι του 1936, ο Θεμιστοκλής Σοφούλης και ο αρχηγός του Εθνικού Λαϊκού Κόμματος, Ιωάννης Θεοτόκης, ήρθαν σε συμφωνία συγκυβέρνησης των δυο κομμάτων, που θα γινόταν πράξη με το άνοιγμα της Βουλής, τον Σεπτέμβριο. Όμως, ο Βασιλιάς και ο Ιωάννης Μεταξάς, διαβλέποντας κομμουνιστικό κίνδυνο, κατέλυσαν το Σύνταγμα και το Πολίτευμα της χώρας, επιβάλλοντας την Δικτατορία της 4ης Αυγούστου.
Θα περνούσαν δέκα χρόνια, μέχρι η Βουλή να συνεδριάσει και πάλι.

</doc>
<doc id="60449" url="https://el.wikipedia.org/wiki?curid=60449" title="Ελληνικό δημοψήφισμα του 1935">
Ελληνικό δημοψήφισμα του 1935

Το δημοψήφισμα προκηρύχθηκε στις 10 Οκτωβρίου 1935 (ΦΕΚ Α΄ 456) και διενεργήθηκε στις 3 Νοεμβρίου του ίδιου έτους. Έμεινε στην ιστορία ως "Νόθο" δημοψήφισμα. Διενεργήθηκε από την δικτατορική κυβέρνηση του Γεωργίου Κονδύλη (που είχε καταλάβει με πραξικόπημα την εξουσία στις 10 Οκτωβρίου 1935) που συγκάλεσε την Ε΄ Εθνική Συνέλευση για να καταργήσει το πολίτευμα της Αβασίλευτης δημοκρατίας. Τα βενιζελογενή κόμματα με την αποχή τους συνέβαλαν στην προώθηση της καθεστωτικής αλλαγής.
Διεξαγωγή.
Στο Δημοψήφισμα καλείτο ο λαός να εγκρίνει ή να απορρίψει την αλλαγή του πολιτεύματος. Εξελίχθηκε όμως σε τραγική φάρσα. Αν και από την πολιτική κατάσταση της εποχής έβγαινε το συμπέρασμα ότι το εκλογικό σώμα θα επικύρωνε με ισχυρή πλειοψηφία την απόφαση της Εθνοσυνέλευσης, η κυβέρνηση Κονδύλη φοβόταν ότι η πλειοψηφία δεν θα ήταν αρκετά ισχυρή και επεδόθη σε μεγάλης έκτασης νοθεία. Σκοπός των κινηματιών ήταν η παγίωση του καθεστώτος τους, και τους συνέφερε μια αμφισβητήσιμη εκλογική διαδικασία, ούτως ώστε αργότερα να τους έχει απόλυτη ανάγκη ο - υπό αμφισβήτηση - Βασιλιάς. Την παγίωση αυτού του καθεστώτος προσπάθησε να αποτρέψει ο αυτοεξόριστος Ελευθέριος Βενιζέλος, επιχειρώντας να εξαγοράσει την αναγνώριση της Παλινόρθωσης με ορισμένες εγγυήσεις και παραχωρήσεις του επανερχόμενου Βασιλιά (αμνηστία των κινηματιών του βενιζελικού κινήματος της 1 Μαρτίου 1935, ελεύθερες εκλογές).
Ο στρατιωτικός νόμος είχε αρθεί μια εβδομάδα μόνο πριν από το δημοψήφισμα, η λογοκρισία εμπόδιζε τη δημοσίευση των απόψεων υπέρ της αβασίλευτης. Μάλιστα, λίγες μέρες πριν από το δημοψήφισμα, εκτοπίστηκαν στη Μύκονο ο Αλέξανδρος Παπαναστασίου και ο Γεώργιος Παπανδρέου.
Αποτέλεσμα αυτής της τακτικής ήταν να ψηφίσουν στο δημοψήφισμα 350.000 περισσότεροι εκλογείς συγκριτικά με εκείνους που ψήφισαν στις βουλευτικές εκλογές του 1932, όταν είχε σημειωθεί η μικρότερη αποχή. Σε σχέση με τις ελεύθερες βουλευτικές εκλογές του Ιανουαρίου του 1936 που ακολούθησαν, εκείνοι που ψήφισαν στο δημοψήφισμα ξεπερνούσαν τους ψηφοφόρους του 1936 κατά 250.000. Από τους αριθμούς προκύπτει καθαρά η μεγάλη νοθεία που έγινε αλλά και από πολλούς "Ηρακλείς του Στέμματος" που για πολλές εβδομάδες μετά το δημοψήφισμα καμάρωναν που είχαν ψηφίσει από τρεις και τέσσερις φορές ο καθένας.
Αποτελέσματα (απόλυτοι αριθμοί).
Σύμφωνα με το επίσημο ανακοινωθέν του Υπουγείο Εσωτερικών, στις κάλπες προσήλθαν συνολικά 1.527.714 ψηφοφόροι. Η Βασιλευόμενη Δημοκρατία έλαβε 1.491.992 ψήφους και η Αβασίλευτη 32.454 ψήφους, ενώ βρέθηκαν και 3.268 άκυρα ψηφοδέλτια.
Αποτελέσματα.
Ο Γεώργιος Β΄ ξαναγύρισε την Ελλάδα στις 25 Νοεμβρίου 1935 και έδειξε φανερά ότι δεν ήταν διατεθειμένος να ανεχθεί στην εξουσία τον Γεώργιο Κονδύλη, τον οποίο και φρόντισε να απομακρύνει. Χορήγησε γενική αμνηστία και ανάθεσε το σχηματισμό κυβέρνησης στον Κ. Δεμερτζή, καθηγητή του αστικού δικαίου, που σχημάτισε την Κυβέρνηση Δεμερτζή, ορκίστηκε στις 30 Νοεμβρίου 1935 και έκανε τις βουλευτικές εκλογές της 26ης Ιανουαρίου 1936. Αυτές έγιναν με το σύστημα της απλής αναλογικής και συμμετείχαν όλα τα κόμματα.

</doc>
<doc id="60450" url="https://el.wikipedia.org/wiki?curid=60450" title="Μόρι Καντέ">
Μόρι Καντέ

Ο Μόρι Καντέ ("Mory Kanté", 29 Μαρτίου 1950 - 22 Μαΐου 2020) ήταν τραγουδιστής από τη Γουινέα, από τους δημοφιλέστερους και πλέον επιτυχημένους Αφρικανούς τραγουδιστές, και παίκτης άρπας κόρα.
Γεννήθηκε κοντά στο Κισιντούγκου της Γουινέας στις 29 Μαρτίου του 1950. Σε ηλικία 7 ετών πήγε στο Μαλί, όπου έμαθε να παίζει κόρα. Το 1971 έγινε μέλος του συγκροτήματος "Rail Band", στο οποίο τραγουδούσε ο Σαλίφ Κέιτα. Ο Κέιτα έφυγε από το συγκρότημα το 1973, αφήνοντας τον Καντέ για τραγουδιστή. Ο Μόρι Καντέ είναι γνωστός διεθνώς για την επιτυχία του το 1987 με το τραγούδι "Yéké Yéké", το οποίο έγινε και νούμερο ένα στην Ευρώπη και είναι ένα από τα πρώτα σε πωλήσεις αφρικανικά τραγούδια που υπήρξε ποτέ.

</doc>
<doc id="60452" url="https://el.wikipedia.org/wiki?curid=60452" title="Μπάμπης Μπακάλης">
Μπάμπης Μπακάλης

Ο Μπάμπης Μπακάλης (Κανάλια Καρδίτσας, 1920 – Αθήνα, 26 Μαρτίου 2007) ήταν Έλληνας συνθέτης και στιχουργός του λαϊκού τραγουδιού κυρίως της δεκαετίας του 1950-1960 με πολλές επιτυχίες.
Βιογραφία.
Από πολύ νεαρή ηλικία άρχισε να ασχολείται με το μπουζούκι και τον μπαγλαμά. Το 1944 εγκαταστάθηκε στην Αθήνα και εργάστηκε εκεί για τις επόμενες δεκαετίες, με συνεργάτες μεγάλα ονόματα, όπως ο Γρηγόρης Μπιθικώτσης και ο Στράτος Διονυσίου. Πολλά από τα τραγούδια που έγραψε είναι σε στίχους του Κώστα Βίρβου. Επίσης, επηρεάστηκε από τη μουσική χωρών της Ανατολής, ιδιαίτερα από την Ινδία, και έδωσε τραγούδια όπως το «Γράμμα πικραμένο» και το ελληνοποιημένο «Καρδιά μου καημένη», το οποίο τραγουδήθηκε αρχικά από την Ινδή καλλιτέχνιδα Ναργκίς, πρωταγωνίστρια στην κινηματογραφική ταινία (ελληνικό τίτλο) "Γη ποτισμένη με ιδρώτα" (ή Mother India).
Ο Μπακάλης απεβίωσε σε ηλικία 87 ετών.

</doc>
<doc id="60453" url="https://el.wikipedia.org/wiki?curid=60453" title="Κιργισία">
Κιργισία



</doc>
<doc id="60454" url="https://el.wikipedia.org/wiki?curid=60454" title="Μπητλς">
Μπητλς



</doc>
<doc id="60456" url="https://el.wikipedia.org/wiki?curid=60456" title="Πανεπιστήμιο Τζον Μουρς">
Πανεπιστήμιο Τζον Μουρς



</doc>
<doc id="60460" url="https://el.wikipedia.org/wiki?curid=60460" title="Χέρμπερτ φον Κάραγιαν">
Χέρμπερτ φον Κάραγιαν

Ο Χέρμπερτ φον Κάραγιαν ("Herbert von Karajan", 5 Απριλίου 1908 – 16 Ιουλίου 1989) ήταν Αυστριακός διευθυντής ορχήστρας. Ο Κάραγιαν διηύθυνε τη Φιλαρμονική Ορχήστρα του Βερολίνου για τριάντα πέντε χρόνια.
Καταγωγή.
Ο Κάραγιαν ήταν ο γιος οικογένειας ελληνικής καταγωγής από το Σάλτσμπουργκ. Ο προπάππος του, Γεώργιος Ιωάννης Καραγιάννης, γεννήθηκε στην Κοζάνη και έφυγε για τη Βιέννη το 1767, λόγω της τουρκοκρατίας, και τελικά κατέληξε στο Κέμνιτς του τότε Εκλεκτοράτου της Σαξωνίας. Ο γιος του Θεόδωρος εργάστηκε στη βιομηχανία υφασμάτων της Σαξωνίας και τιμήθηκε από τον Φρειδερίκο-Αύγουστο Α΄ την 1 Ιουνίου 1792 με την αποδοχή του στην τάξη των ευγενών. Από τότε υπάρχει το «von» στο όνομα της οικογενείας, το οποίο αργότερα έγινε Κάραγιαν. 
Στις 11 Ιουλίου 1869, μετά την μετοίκησή του στην Αυστρία, ο Θεόδωρος φον Κάραγιαν πήρε και τον τίτλο του Ιππότη ("Ritter"), ο οποίος επίσης μεταδόθηκε κληρονομικώς. Οι παραδοσιακοί βιογράφοι απέδιδαν σλοβακική και σερβική καταγωγή ή απλώς σλαβική καταγωγή στη μητέρα του, ωστόσο, η μητέρα του, μέσω του παππού του ο οποίος γεννήθηκε στο Μοϊστράνα στο δουκάτο της Καρνιόλας (στην σημερινή Σλοβενία), ήταν Σλοβένα. Έτσι, ο Κάραγιαν συσχετιζόταν με τον αυστριακό συνθέτη σλοβενικής καταγωγής Χούγκο Βολφ. Οι γονείς του ήταν η Μάρτα φον Κάραγιαν και ο Ερνστ φον Κάραγιαν. Πιθανολογείται ότι ο Κάραγιαν ήξερε μερικά σλοβένικα.
Βιογραφία.
Ο Κάραγιαν γεννήθηκε στο Σάλτσμπουργκ ως Χέριμπερτ Ρίτερ φον Κάραγιαν. Από το 1916 ως το 1926 σπούδασε στο Mozarteum στο Σάλτσμπουργκ. Το 1929 διηύθυνε τη «Σαλώμη» στο "Festspielhaus" του Σάλτσμπουργκ, και από το 1929 ως το 1934 ήταν ο πρώτος Καπελμάιστερ στο Στάντεατερ στο Ουλμ της Βάδης-Βυρτεμβέργης. Το 1933 έκανε την έναρξη διεύθυνσής του στο Φεστιβάλ του Σάλτσμπουργκ με τη σκηνή της «Walpurgisnacht» στην παραγωγή του "Φάουστ" υπό τον Μαξ Ράιναχαρτ. Το επόμενο έτος, και πάλι στο Σάλτσμπουργκ, διεύθυνε την Φιλαρμονική Ορχήστρα Βιέννης για πρώτη φορά, και από το 1934 ως το 1941, ήταν διευθυντής στην όπερα του Άαχεν της Γερμανίας. Τον Μάρτιο του 1935 δόθηκε μια σημαντική ώθηση στη σταδιοδρομία του, όταν υπέβαλε αίτηση για την ιδιότητα μέλους στο ναζιστικό κόμμα. Το ίδιο έτος, ο Κάραγιαν διορίστηκε ως νεώτερος «Generalmusikdirektor» της Γερμανίας στο αστικό θέατρο του Άαχεν. Σημείωσε σημαντική επιτυχία με την διεύθυνση της όπερας «Τριστάνος και Ιζόλδη» του Ρίχαρντ Βάγκνερ. Το 1946 ο Κάραγιαν έδωσε την πρώτη μεταπολεμική συναυλία του στη Βιέννη με τη Φιλαρμονική Ορχήστρα Βιέννης, αλλά του απαγορεύθηκε να διευθύνει περαιτέρω τις δραστηριότητές της από τις ρωσικές αρχές (όπως και η Γερμανία, έτσι και η Αυστρία είχε διαιρεθεί σε τέσσερις τομείς κατοχής - ένα γαλλικό, ένα αμερικανικό, ένα σοβιετικό και ένα βρετανικό τομέα κατοχής, ενώ η Βιέννη είχε διαιρεθεί σε τέσσερις τομείς) λόγω του ναζιστικού παρελθόντος του. Το 1948 έγινε καλλιτεχνικός διευθυντής της "Gesellschaft der Musikfreunde" στην Βιέννη. Διηύθυνε επίσης στη Σκάλα στο Μιλάνο. Το 1955 διορίστηκε διευθυντής μουσικής στην Φιλαρμονική Ορχήστρα του Βερολίνου ως διάδοχος του Βίλχελμ Φούρτβενγκλερ. Από το 1956 ως το 1964, ήταν καλλιτεχνικός διευθυντής της Κρατικής όπερας της Βιέννης. Επίσης είναι ο εμπνευστής του Πασχαλινού Φεστιβάλ του Σάλτσμπουργκ.

</doc>
<doc id="60462" url="https://el.wikipedia.org/wiki?curid=60462" title="Γκούσταφ Βίνκλερ">
Γκούσταφ Βίνκλερ

Ο Γκούσταφ Βίνκλερ ("Gustav Frands Wilzeck Winckler", 13 Οκτωβρίου 1925 - 20 Ιανουαρίου 1979) ήταν Δανός τραγουδιστής και συνθέτης. Εκπροσώπησε τη Δανία μαζί με την Μπίρτε Βίλκε, στην Γιουροβίζιον το 1957 με το τραγούδι "Skibet Skal Sejle I Nat" όπου ήρθε 3ος με 10 πόντους. 

</doc>
<doc id="60463" url="https://el.wikipedia.org/wiki?curid=60463" title="Video Graphics Array">
Video Graphics Array

Συνήθως, ο όρος VGA αναφέρεται στην ανάλυση 640×480 εικονοστοιχείων (pixels). Επίσης, αναφέρεται στο βύσμα 15-pin D-subminiature, το οποίο χρησιμοποιείται για τη μεταφορά του αναλογικού σήματος εικόνας όλων των αναλύσεων.
Τα τυποποιημένα modes γραφικών VGA είναι:
Επίσης, το πρότυπο VGA υποστηρίζει τα παλαιότερα EGA, CGA και MDΑ.
Το VGA ξεπεράστηκε από το XGA (1024x768 pixels) της IBM, και από πολλές ακόμη επεκτάσεις, π.χ. "SVGA", "SXGA", "UXGA", κτλ.
Εξέλιξή του είναι το καλώδιο DVI.

</doc>
<doc id="60464" url="https://el.wikipedia.org/wiki?curid=60464" title="Μπίρτε Βίλκε">
Μπίρτε Βίλκε

Η Μπίρτε Βίλκε (γεν. 19 Μαρτίου 1936) είναι Δανή τραγουδίστρια. Εκπροσώπησε τη Δανία στην Γιουροβίζιον δύο φορές: Η πρώτη το 1957, μαζί με τον Γκούσταφ Βίνκλερ με το τραγούδι "Skibet Skal Sejle I Nat" το οποίο ήρθε 3ο με 10 βαθμούς και το 1959 με το τραγούδι "Uh-Jeg Ville Ønske Jeg Var Dig" όπου ήρθε 5η με 12 βαθμούς.

</doc>
<doc id="60465" url="https://el.wikipedia.org/wiki?curid=60465" title="Κινούμενα σχέδια">
Κινούμενα σχέδια

Τα κινούμενα σχέδια ή ταινίες κινουμένων σχεδίων (αγγλικά: animated movies) είναι ταινίες, στις οποίες πρωταγωνιστούν ζωγραφιστές φιγούρες αντί για ηθοποιοί. Οι ηρωές τους είναι συνήθως άνθρωποι, ζώα ή φανταστικά πλάσματα, που είτε μιλούν και συμπεριφέρονται σαν άνθρωποι, είτε όχι.
Η δημιουργία των ταινιών αυτών βασίζεται, όπως ο κινηματογράφος, στο μεταίσθημα με χρήση της τεχνικής Animation. Αρχικά οι σκηνές της ταινίας ζωγραφίζονται ξεχωριστά η καθεμία. Για να δημιουργηθεί ένα κινούμενο σχέδιο, τα αρχικά σκίτσα ζωγραφίζονται σε διάφανες επιφάνειες και μετά ζωγραφίζονται. Κάθε σχέδιο διαφέρει ελάχιστα από το προηγούμενο. Στη συνέχεια τα σχέδια φωτογραφίζονται με τη σειρά και δημιουργείται ένα ενιαίο φιλμ. Όταν το φιλμ προβάλλεται με ταχύτητα, οι φιγούρες των σχεδίων φαίνονται σαν να κινούνται.
Ιστορία.
Την πρώτη ταινία κινουμένων σχεδίων γύρισε ο Αμερικανός Σ. Μπλάκτον το 1907. Ωστόσο, οι ταινίες του Γουόλτ Ντίσνεϊ ήταν αυτές που ανέδειξαν αυτό το κινηματογραφικό είδος σε αληθινή τέχνη. Το 1937 γύρισε τη Χιονάτη και τους επτά Νάνους. Ήταν η πρώτη ταινία κινουμένων σχεδίων μεγάλου μήκους, για την οποία χρειάζονταν 24 διαφορετικά σκίτσα για να αποδοθεί στη σκηνή κίνηση διάρκειας ενός δευτερολέπτου.

</doc>
<doc id="60467" url="https://el.wikipedia.org/wiki?curid=60467" title="VGA">
VGA



</doc>
<doc id="60469" url="https://el.wikipedia.org/wiki?curid=60469" title="Digital Visual Interface">
Digital Visual Interface

Το Digital Visual Interface (DVI) αποτελεί πρότυπο μετάδοσης σήματος video σε ψηφιακές οθόνες ηλεκτρονικών υπολογιστών, όπως οι LCD οθόνες και οι βιντεοπροβολείς. Αναπτύχθηκε από την ομάδα Digital Display Working Group ("DDWG"). Σχεδιάστηκε κυρίως για τη μεταφορά ασυμπίεστου ψηφιακού video ενώ στην καθαρά ψηφιακή του εκδοχή ("DVI-D") είναι μερικώς συμβατό με το πρότυπο HDMI.
Το πρότυπο "DVI-I" υποστηρίζει το αναλογικό VGA, για λόγους συμβατότητας. Γενικά, υπάρχουν οι ακόλουθες εκδοχές "DVI":
Επίσης, υπάρχει πρόβλεψη για μία δεύτερη σύνδεση δεδομένων υψηλής ανάλυσης, γνωστή ως DVI-DL ("dual link").
Οι συσκευές τηλεόρασης και DVD-players που υποστηρίζουν συνδέσεις "DVI", μεταδίδουν κρυπτογραφημένο σήμα μέσω του πρωτοκόλλου HDCP, για λόγους προστασίας από την ψηφιακή αντιγραφή.

</doc>
<doc id="60473" url="https://el.wikipedia.org/wiki?curid=60473" title="Όσιος Αβέρκιος">
Όσιος Αβέρκιος

 
Ο Όσιος Αβέρκιος ήταν χριστιανός επίσκοπος της Ιεράπολης στην Φρυγία κατά τα τέλη του 2ου αιώνα. Ονομάστηκε ισαπόστολος, διότι περιόδευσε και κήρυξε όπως και οι κορυφαίοι Απόστολοι του Χριστού. Πέθανε ειρηνικά σε ηλικία 72 χρονών. Η εκκλησία τιμά την μνήμη του στις 22 Οκτωβρίου.
Υμνολογία.
Ήχος πλ. α'. Τον συνάναρχον Λόγον.
«"Αποστόλων τον ζήλον εκμιμησάμενος, τη Εκκλησία εκλάμπεις ως εωσφόρος αστήρ, την θεόδοτον ισχύν φαίνων τοις έργοις σου. συ γαρ θαυμάτων ιερών τας δυνάμεις ενεργών, Αβέρκιε ιεράρχα, προς ευσεβείας εισόδους, τους πλανωμένους καθωδήγησας."»
Ήχος πλ. δ’. Ως απαρχάς.
«"Ως Ιερέα μεγιστον, και Αποστόλωv σύσκηνον, η Εκκλησία γεραίρει σε άπασα, η των πιστών Αβέρκιε, ηv ταις σαις ικεσίαις περιφύλαττε μάκαρ, ακαταγώνιοτον, εξ αιρέσεως πάσης, και άσειστοv πολυθαύμαστε."»
Τοπικές Παραδόσεις.
Στην Σαντορίνη θεωρείται προστάτης άγιος του κρασιού, προφανώς γιατί η εορτή του συμπίπτει χρονικά με το άνοιγμα των βαρελιών, και κάθε χρόνο, στις 22 Οκτωβρίου, οργανώνεται μεγάλο πανηγύρι στο χωριό Εμπορείο.

</doc>
<doc id="60475" url="https://el.wikipedia.org/wiki?curid=60475" title="Μπιτλς">
Μπιτλς



</doc>
<doc id="60477" url="https://el.wikipedia.org/wiki?curid=60477" title="Νίξον">
Νίξον



</doc>
<doc id="60478" url="https://el.wikipedia.org/wiki?curid=60478" title="Ελληνικές βουλευτικές εκλογές 1944 (Βουλή του βουνού)">
Ελληνικές βουλευτικές εκλογές 1944 (Βουλή του βουνού)

Οι εκλογές έγιναν στις 23 εως 30 Απριλίου 1944, ενω η Ελλάδα ακόμα ήταν υπο Γερμανική κατοχή, και διοργανώθηκαν από την ΠΕΕΑ. Οι εκλογές έγιναν με κέντρο το χωριό Κορυσχάδες Ευρυτανίας, στο οποίο συνήλθε και το "'Εθνικό συμβούλιο", πιο γνωστό ως "Η βουλή του βουνού". Στις εκλογές ψήφισαν 1.800.000 ψηφοφόροι από όλη σχεδόν την Ελλάδα, και εξελέγησαν 180 "Εθνοσύμβουλοι". Σε αυτούς προστέθηκαν και 26 βουλευτές της βουλής του 1937. Από αυτούς 5 ήταν γυναίκες. Για πρώτη φορά ψήφισαν άντρες και γυναίκες άνω των 18 ετών ηλικίας.
Τα κόμματα που συμμετείχαν στις εκλογές ήταν : Κ.Κ.Ε., Ε.Λ.Δ., Α.Κ.Ε., Σοσιαλιστικό Εργατικό Κόμμα, Αριστεροί Φιλελεύθεροι, Κόμμα Φιλελευθέρων, Λαϊκό Κόμμα με πρόεδρο τον Ρούφο, και πολλοί ανεξάρτητοι υποψήφιοι. Οι εκλογές έγιναν με πολλούς τρόπους: ο ένας τρόπος εκλογής ήταν με την άμεση ψηφοφορία με ψηφοδέλτιο. Ο δεύτερος ήταν να προταθεί ο υποψήφιος από ένα τοπικό συμβούλιο: σε χωριά μετά από συνέλευση και σε πόλεις από εργατικά σωματεία και οργανώσεις. Τον τρόπο επιλογής των υποψήφιων θα αποφάσιζαν τα ίδια τα κατά τόπους συμβούλια.

</doc>
<doc id="60479" url="https://el.wikipedia.org/wiki?curid=60479" title="Τριπτόλεμος">
Τριπτόλεμος

Ο Τριπτόλεμος είναι ο κατεξοχήν ήρωας, που συνδέεται με το μύθο της Δήμητρας και τη διάδοση της καλλιέργειας της γης. 
Από τις μυθικές εκδοχές της γενεαλογίας του, η επικρατέστερη είναι εκείνη που τον θέλει γιο του βασιλιά της Ελευσίνας Κελεού και της Μετανείρας. Η Δήμητρα, για να ανταμείψει τη φιλοξενία που δέχτηκε από τους γονείς του στην Ελευσίνα, χάρισε στον Τριπτόλεμο ένα άρμα, που το έσερναν φτερωτοί δράκοντες και μεγάλη ποσότητα σιταριού για να το σπείρει σε όλη την οικουμένη.
Σε μερικές χώρες ο Τριπτόλεμος αντιμετώπισε αντιδράσεις. Ο βασιλιάς π.χ. των Γετών Κάρναβος, αφού έμαθε ο ίδιος την τέχνη της καλλιέργειας των δημητριακών, σκότωσε έναν από τους δράκοντες του άρματός του, για να μη διαδοθεί το μυστικό σε άλλες χώρες. Η Δήμητρα μεταμόρφωσε τον Κάρναβο σε δράκο, για να αντικαταστήσει τον σκοτωμένο. Αλλού, στην Πάτρα, ο Ανθείας, γιος του βασιλιά Εύμηλου, προσπάθησε να ζέψει τους δράκοντες στο θεϊκό άρμα μόνος του, την ώρα που ο Τριπτόλεμος κοιμόταν, αλλά έπεσε από το άρμα και σκοτώθηκε. Ο Εύμηλος και ο Τριπτόλεμος, για να τον τιμήσουν, ίδρυσαν την πόλη Άνθεια. 
Όταν γύρισε στην Ελευσίνα, η Δήμητρα τον μύησε στη λατρεία της και έγινε ο πρώτος ιερέας της. Στην Ελευσίνα υπήρχε βωμός του, καθώς και το αλώνι όπου κατά το θρύλο είχε αλωνιστεί το πρώτο σιτάρι που έβγαλε η σπορά του, και που ήταν γνωστό σαν Άλως Τριπτολέμου. Ο Τριπτόλεμος λατρευόταν και στην Αθήνα, στο Ελευσίνιο άντρο, μέσα στο οποίο υπήρχε άγαλμά του.

</doc>
<doc id="60483" url="https://el.wikipedia.org/wiki?curid=60483" title="Ελληνικό δημοψήφισμα του 1946">
Ελληνικό δημοψήφισμα του 1946

Το Δημοψήφισμα του 1946 προκηρύχθηκε στις 30 Ιουνίου 1946 (ΦΕΚ Α΄ 205) από την κυβέρνηση του Κωνσταντίνου Τσαλδάρη και διενεργήθηκε την 1 Σεπτεμβρίου του ίδιου έτους, σύμφωνα με ψήφισμα της Βουλής, με το ερώτημα της επανόδου του Βασιλιά Γεωργίου Β΄ στην Ελλάδα ή όχι (ο οποίος είχε φύγει από την Ελλάδα μαζί με την ελληνική κυβέρνηση όταν καταλήφθηκε η Ελλάδα από τις Γερμανικές δυνάμεις τον Απρίλιο του 1941) καθώς και μια τρίτη επιλογή υπέρ της Αβασίλευτης Δημοκρατίας. Το αποτέλεσμα ήταν 69% υπέρ της επανόδου του βασιλιά, 20% Λευκά ψηφοδέλτια και 11% υπέρ της Αβασίλευτης Δημοκρατίας. Το αποτέλεσμα θεωρείται διαβλητό.
Ιστορικό πλαίσιο.
Το Μάιο του 1941, η διαγραφόμενη ολοκληρωτική κατάληψη της χώρας από τις δυνάμεις του Άξονα και η απόφαση της κυβέρνησης να συνεχίσει την πολεμική προσπάθεια στο πλευρό των Συμμάχων, υποχρέωναν το βασιλιά της Ελλάδας Γεώργιο να εγκαταλείψει το εθνικό έδαφος. Η παρουσία του, αρχικά στο Κάιρο και στη συνέχεια στο Λονδίνο, έφερε τη σφραγίδα της νομιμότητας και της συνέχειας του ελληνικού κράτους στην εξορία. Όλες οι συμμαχικές και ουδέτερες χώρες αναγνώριζαν την κυβέρνησή του ως τη μόνη νόμιμη ελληνική κυβέρνηση. Καμία από τις κυβερνήσεις των χωρών του Άξονα δεν αναγνώρισε ούτε αποκατέστησε διπλωματικές σχέσεις με τις κατοχικές κυβερνήσεις που σχηματίστηκαν στην Αθήνα κατά τη διάρκεια στου πολέμου.
Ωστόσο, η ξεκάθαρη αναγνώριση στο εξωτερικό του Γεωργίου ως κεφαλή του κράτους δεν ήταν αντίστοιχη πλέον με τα αισθήματα των υπηκόων του στην κατεχόμενη Ελλάδα. Η πρώτη κατοχική κυβέρνηση, προσπαθώντας να αποκτήσει λαϊκό έρεισμα, κατήγγειλε εμμέσως, μέσω , τον βασιλιά ότι ήταν υπεύθυνος για την εθνική τραγωδία και ότι εγκατέλειψε το λαό του. Μία από τις πρώτες αντιστασιακές οργανώσεις και αργότερα από τις σημαντικότερες, ο Εθνικός Δημοκρατικός Ελληνικός Σύνδεσμος, στην έθετε προς αμφισβήτηση όχι μόνο το πρόσωπο του Γεωργίου («"Να αποκαλύψη" […] "την προδοσίαν του τέως Βασιλέως Γεωργίου του Β΄ και της περί αυτόν σπείρας της αυτοκληθείσης Δικτατορίας της 4ης Αυγούστου"»), αλλά και ίδια τη Μοναρχία («"Να εγκαθιδρύση εις την Ελλάδα το Δημοκρατικόν πολίτευμα"»).
Γενικό πλαίσιο.
Είχαν προηγηθεί οι βουλευτικές εκλογές της 31ης Μαρτίου 1946 όπου το ΚΚΕ και αρκετά κόμματα απείχαν καταγγέλοντας εκ των προτέρων νοθεία. Μετά την νίκη στις βουλευτικές εκλογές των Λαϊκών, που υποστήριζαν τον μοναρχικό θεσμό, τα στελέχη του κόμματος και της κυβέρνησης πίεζαν για επίσπευση του δημοψηφίσματος της επιστροφής του Έλληνα βασιλέα, το οποίο είχε αρχικά τοποθετηθεί για το έτος 1948. Με την επίσπευση διαφωνούσαν οι κεντρώοι πολιτικοί καθώς και οι Βρετανικές αρχές αλλά υποχώρησαν μπροστά στη δύναμη της εκλογικής επιτυχίας των Λαϊκών. Σύμφωνα με το από 27/30 Ιουνίου 1946 Δ΄ Ψήφισμα της Βουλής, «"δι' ού ελευθέρως θέλει αποφανθή ο Λαός περί της επανόδου της Α.Μ. του Βασιλέως Γεωργίου Β΄ εις την Ελλάδα προς αυτοπρόσωπον ανάληψιν της ασκήσεως των κατά το ισχύον Σύνταγμα αρμοδιοτήτων αυτού"». Οι επιλογές ήταν δύο: υπέρ της επανόδου του Βασιλιά ή υπέρ της Δημοκρατίας, αν και πολλά ψηφοδέλτια βρέθηκαν λευκά.
Στάση των κομμάτων.
Το ΚΚΕ, ενώ απείχε από τις βουλευτικές εκλογές του 1946, συμμετείχε στο δημοψήφισμα ζητώντας από τα μέλη του να ρίξουν λευκό. Η Εθνική Πολιτική Ένωση των Γ.Παπανδρέου, Σοφ. Βενιζέλου και Π. Κανελλοπούλου και οι Φιλελεύθεροι του Θ. Σοφούλη είχαν ταχθεί υπέρ της Αβασίλευτης Δημοκρατίας ή κατά της επανόδου, δήλωσαν όμως ότι θα αποδεχθούν το αποτέλεσμα. Στην ουσία, όχι ανοιχτά, λόγω της ταραγμένης περιόδου, τα κεντρώα κόμματα για λόγους αρχής ψήφιζαν Αβασίλευτη αλλά δεν έκαναν μεγάλη εκστρατεία υπέρ της. Τον υπέρ της δημοκρατίας αγώνα τον έδωσαν από την παράταξή τους κυρίως ο Νικόλαος Πλαστήρας και ο Εμμανουήλ Τσουδερός. Υπέρ της επανόδου είχαν εκδηλωθεί το Λαϊκό Κόμμα και όσοι είχαν συνεργασθεί μαζί του στις βουλευτικές εκλογές της 31ης Μαρτίου 1946.
Αποτελέσματα.
Το δημοψήφισμα διενεργήθηκε την 1η Σεπτεμβρίου του 1946. Σε σύνολο 1.812.444 εγγεγραμμένων ψηφοφόρων ψήφισαν 1.679.813. Το αποτέλεσμα ήταν 69% των ψήφων υπέρ της επανόδου του Γεωργίου Β΄. Στην ηπειρωτική Ελλάδα ο Γεώργιος Β΄ έλαβε από 80% έως 97%, ενώ στις πόλεις ψήφισαν κατά της επανόδου του. Στην Κρήτη σημειώθηκε ποσοστό 70% υπέρ της Αβασίλευτης Δημοκρατίας. Η αποχή ήταν επισήμως 7,3%.
Ο Γεώργιος Β΄ επέστρεψε στην Ελλάδα στις 28 Σεπτεμβρίου.
Συνθήκες δημοψηφίσματος.
Την ανακοίνωση των αποτελεσμάτων ακολούθησαν οι κατηγορίες ότι είχε γίνει νοθεία αφού σε όλες τις αγροτικές περιοχές υπήρχαν παρακρατικές ομάδες και άτυπη αστυνομία, καθιστώντας αδύνατη και τη πολιτική λειτουργία όχι μόνο του ΚΚΕ αλλά και όποιων άλλων αντιμοναρχικών τάσεων. Παράλληλα είχε ψηφιστεί το Γ΄ Ψήφισμα τον Ιούνιο του 1946, ενώ λίγες μέρες μετά δολοφονήθηκε ο Κώστας Βιδάλης, πολιτικός συντάκτης του "Ριζοσπάστη" που είχε μετέβει στη Θεσσαλία για να περιγράψει την κατάσταση. Αντίθετα σε περιοχές τις οποίες το ΚΚΕ θεωρούσε ως επιρροή του, όπως ο Πειραιάς, η Θεσσαλονίκη και γενικά η Μακεδονία, τα αποτελέσματα έδειχναν ότι οι ψήφοι είχαν μοιραστεί. Τα αποτελέσματα αυτά φαντάζουν ως εμφανέστατα διαβλητά. Ο Θεμιστοκλής Σοφούλης χαρακτήρισε το δημοψήφισμα ως «"εστερημένον οιουδήποτε κύρους και αξίας ηθικής, οικτρόν κατασκεύασμα βίας και νοθείας"».
Αποτίμηση του αποτελέσματος.
Το αποτέλεσμα του δημοψηφίσματος έδειξε αύξηση της φιλομοναρχικής παράταξη κάτι που πρέπει να ερμηνευθεί περισσότερο ως έκφραση αντίθεσης προς το ΚΚΕ παρά μόνο ως ένδειξη για την επιθυμία επιστροφής του βασιλιά. Επικρατούσε τότε στη χώρα η αίσθηση ότι η υπέρ της αβασίλευτης δημοκρατίας ψήφος θα λειτουργούσε τελικά σε όφελος του ΚΚΕ. Άλλωστε τα κεντρώα κόμματα ουσιαστικά δεν έδρασαν εναντίον του. Εξάλλου ο κίνδυνος από το ΚΚΕ δεν ήταν φανταστικός για το καθεστώς και μπορούσε να τον διαπιστώσει κανείς από τη συνεχώς αυξανόμενη δραστηριότητα των ανταρτών στη διάρκεια του καλοκαιριού. Παραμένει τελείως αβέβαιο ποιο θα ήταν το αποτέλεσμα του αν είχε γίνει σε ομαλές συνθήκες ενώ άλλες έρευνες δείχνουν ότι το φιλομοναρχικό στρατόπεδο θα έπαιρνε λίγο πάνω από 50%. Κατά τρόπο συμβολικό την ίδια μέρα ομάδα ανταρτών του Γιώργου Γιαννούλη επιτέθηκαν και εξουδετέρωσε τον ενισχυμένο σταθμό χωροφυλακής στην Κοτύλη.
Χαρακτήρας του δημοψηφίσματος.
Οι συνταγματολόγοι διαφωνούν σχετικά με τον χαρακτήρα του δημοψηφίσματος: έτσι ο Νίκος Αλιβιζάτος το χαρακτηρίζει «"προσωπικό δημοψήφισμα"», ενώ ο Αριστόβουλος Μάνεσης «"συνταγματικό"», επειδή πιθανή αντίθετη λαϊκή ψήφος προς τον βασιλιά συνεπαγόταν και κατάργηση του μοναρχικού θεσμού του ίδιου. Ο Ηλίας Νικολακόπουλος πάντως το χαρακτηρίζει «"ιδιόμορφο προσωπικό δημοψήφισμα"», το οποίο δεν αφορούσε τον θεσμό ή το πρόσωπο του μονάρχη, αλλά «"την σκοπιμότητα της επιστροφής του στην Ελλάδα"».

</doc>
<doc id="60484" url="https://el.wikipedia.org/wiki?curid=60484" title="Ασσίζες της Ιερουσαλήμ">
Ασσίζες της Ιερουσαλήμ

Με την επωνυμία Ασσίζες της Ιερουσαλήμ αναφέρεται συλλογή νόμων των βασιλείων της Ιερουσαλήμ και της Κύπρου. Κατά την παράδοση ο Γοδεφρείδος ντε Μπουγιόν κάλεσε σοφούς άνδρες, οι οποίοι με βάση το φεουδαλικό δίκαιο της Γαλλίας και τοπικά έθιμα της Παλαιστίνης και των χωρών προελεύσεως των σταυροφόρων. Η συλλογή αυτή νόμων αποτέλεσε το πλαίσιο λειτουργίας του σταυροφορικού βασιλείου της Ιερουσαλήμ. 
Στην πραγματικότητα οι Ασσίζες διαμορφώθηκαν κατά τον 12ο αιώνα με βάση τις παραδόσεις και τα έθιμα των κατοίκων του βασιλείου. Καταγράφηκαν για πρώτη φορά στα Γαλλικά κατά τον 13ο αιώνα, κατά την παράδοση από τον Ζάν Ντ' Υμπελέν και τον Φίλιππο της Ναβάρρας.
Οι Ασσίζες συντάχθηκαν και στα Ελληνικά κατά τον 13ο αιώνα, για λογαριασμό του βασιλείου της Κύπρου και κάποιων φραγκοκρατούμενων περιοχών της Ελλάδας. Συνέχεια της ελληνικής εκδοχής των Ασσιζών της Ιερουσαλήμ είναι το Χρονικό του Λεοντίου Μαχαιρά και του Βουστρωνίου.

</doc>
<doc id="60485" url="https://el.wikipedia.org/wiki?curid=60485" title="Ελληνικό δημοψήφισμα του 1920">
Ελληνικό δημοψήφισμα του 1920

Το δημοψήφισμα προκηρύχθηκε στις 11 Νοεμβρίου 1920 (ΦΕΚ Α΄ 259) από την κυβέρνηση Δημητρίου Ράλλη και διενεργήθηκε στις 22 Νοεμβρίου (παλ. ημερολ.) / 5 Δεκεμβρίου 1920 και αφορούσε την επιστροφή ή όχι του Βασιλιά Κωνσταντίνου στον ελληνικό θρόνο. Στο δημοψήφισμα δεν πήραν μέρος οι Φιλελεύθεροι του Βενιζέλου κηρύσσοντας αποχή, θεωρώντας μη έντιμες τις συνθήκες διεξαγωγής του. Το κυρίαρχο σύνθημα της κωνσταντινικής παράταξης ήταν "Ψωμί, ελιά και Κώτσο Βασιλιά!".
Τα αποτελέσματα ήταν 99,0% υπέρ της επιστροφής του Κωνσταντίνου. Το δημοψήφισμα θεωρείται από μερίδα ιστορικών νόθο, τόσο κυρίως λόγω του ποσοστού υπέρ της επιστροφής, όσο και διότι ο αριθμός των ψηφοφόρων που ανακοινώθηκε ήταν κατά 30% αυξημένος σε σχέση με τις εκλογές του προηγούμενου μήνα και το υψηλό ποσοστό που ανακοινώθηκε προϋπέθετε ότι όλοι οι βενιζελικοί ψηφοφόροι (το μισό του εκλογικού σώματος) ψήφισαν να επανέλθει ο Κωνσταντίνος. 
Στις 6 Δεκεμβρίου (παλ. ημερολ.)/19 Δεκεμβρίου ξαναγύρισε ο Κωνσταντίνος. Το αποτέλεσμα έκρινε κατά πολύ την εξέλιξη της Μικρασιατικής εκστρατείας και αποτέλεσε καθοριστικό παράγοντα στην Μικρασιατική καταστροφή. Οι Δυνάμεις της Αντάντ, στις οποίες ο Κωνσταντίνος ήταν εξαιρετικά αντιπαθής για το ρόλο που διαδραμάτισε στον Α΄ Παγκόσμιο Πόλεμο, είχαν προειδοποιήσει την ελληνική κυβέρνηση για τη μη επιστροφή του, κάτι για το οποίο δεν πληροφορήθηκε ποτέ όμως επαρκώς το εκλογικό σώμα. 
Μετά το αποτέλεσμα, Αγγλία, Γαλλία και Ιταλία παρέδωσαν διακοινώσεις με τις οποίες δεν αναγνώριζαν τον Κωνσταντίνο ως αρχηγό του κράτους και πάγωσαν όλα τα δάνεια που είχανε δρομολογηθεί προς την Ελλάδα, εξελίξεις οι οποίες επίσης αποκρύφθησαν από τον ελληνικό λαό. Βρήκαν ακόμα την πρόφαση (ιδίως Γαλλία και Ιταλία) να σταματήσουν να υποστηρίζουν την Ελλάδα και έκλιναν σταδιακά την υποστήριξή τους προς τις αντάρτικες τουρκικές δυνάμεις του Κεμάλ Ατατούρκ.

</doc>
<doc id="60486" url="https://el.wikipedia.org/wiki?curid=60486" title="Παλαιοκκλήσιο Καρδίτσας">
Παλαιοκκλήσιο Καρδίτσας

Το Παλαιοκκλήσιο είναι χωριό 689 κατοίκων (απογραφή 2011) που βρίσκεται Δυτικά της πόλης της Καρδίτσας και αποτελεί ομώνυμο δημοτικό διαμέρισμα του Δήμου Καρδίτσας. Η παλιά ονομασία του χωριού ήταν Ίσσαρι και κατόπιν ονομάστηκε "Παλαιοκκλήσι" χάριν στο όμορφο εκκλησάκι του.
Ενδιαφέρον παρουσιάζει η σύνδεση του χωριού με την πόλη της Καρδίτσας με ποδηλατόδρομο. Επίσης το Παλαιοκκλήσι είναι η έδρα της ομάδας "Ολυμπιακός Παλαιοκκλησίου".
Έθιμα – παραδόσεις – πανηγύρια.
Στις 7 Σεπτεμβρίου γιορτάζει το τοπικό πανηγύρι της εκκλησίας του χωριού, "του Ιερού Ναού Γεννήσεως της Θεοτόκου," και λίγες μέρες πριν γίνονται ποδηλατικοί αγώνες και πλήθος άλλων εκδηλώσεων.
Στις 26 Οκτωβρίου γιορτάζει το εκκλησάκι του Αγίου Δημητρίου, το οποίο βρίσκεται ανατολικά του χωριού.
Το 2010 κυκλοφόρησε το βιβλίο «Παλαιοκκλήσι: εικόνες απ’ το χθες», το οποίο περιέχει εικόνες του χωριού και των κατοίκων παρουσιάζοντας τα έθιμα του τόπου. Συγγραφέας του βιβλίου είναι ο σημερινός πρόεδρος του χωριού. 
Εκπαίδευση.
Στο παλαιοκκλήσι λειτουργεί σήμερα Νηπιαγωγείο, ενώ έως το 2011 λειτουργούσε και δημοτικό σχολείο.
Διοίκηση.
Με δεδομένο πληθυσμό πάνω από 300 κατοίκους, η κοινότητα διοικείται από 5μελές κοινοτικό Συμβούλιο με πρόεδρο τον ... (Αιρετός - αναμένεται η ανάδειξη από τις εκλογές της 26ης Μαΐου).
Σύμφωνα με το πρόγραμμα Κλεισθένης, η τοπική κοινότητα Παλαιοκκλησίου διαιρείται στους εξής οικισμούς:
Τοπική Κοινότητα Παλαιοκκλησίου [ 718 ]
Αθλητισμός.
Α.Ο. Ολυμπιακός Παλαιοκκλησίου.
Ο Α.Ο. Ολυμπιακός Παλαιοκκλησίου είναι αθλητικό σωματείο το οποίο ιδρύθηκε το 1975. Αγωνίζεται την τρέχουσα σεζόν 2018-2019 στην Α1 ΕΠΣ Καρδίτσας. Έδρα του είναι, από τότε που δημιουργήθηκε, το Στάδιο του Παλαιοκκλησίου. Τα χρώματα της ομάδας είναι το κόκκινο και το λευκό,τα οποία καθιερώθηκαν από το σύμβολό του.

</doc>
<doc id="60492" url="https://el.wikipedia.org/wiki?curid=60492" title="Εβγκένι Πλιούσενκο">
Εβγκένι Πλιούσενκο

Ο Εβγκένι Βικτόροβιτς Πλιούσενκο ("Евге́ний Ви́кторович Плю́щенко", γενν. 3 Νοεμβρίου 1982) είναι Ρώσος πρωταθλητής και ένας από τους πλέον δημοφιλείς αθλητές του καλλιτεχνικού πατινάζ παγκοσμίως. Ζει και προπονείται στην πατρίδα του. Το 2005 παντρεύτηκε τη Μαρία Έρμακ με την οποία απέκτησε ένα γιο το 2006. Το 2008 πήραν διαζύγιο και από το 2009 είναι παντρεμένος με την Γιάνα Ρουτκόβσκαγια.
Τα πρώτα χρόνια.
Ο Πλιούσενκο γεννήθηκε στις 3 Νοεμβρίου του 1982 στο χωριό Σολνέτσνι του Χαμπάροβσκ, κοντά στον Ειρηνικό Ωκεανό, αλλά γρήγορα η οικογένειά του μετακόμισε στο Βόλγογκραντ. Εκεί έκανε τα πρώτα του βήματα στον πάγο σε ηλικία μόλις 4 ετών και έκτοτε δεν έπαψε στιγμή να εξασκεί το αγαπημένο του άθλημα. Στα 11 του χρόνια αναγκάζεται να μετακομίσει στην Αγία Πετρούπολη, αφού το παγοδρόμιο στο οποίο προπονούταν έπαψε να λειτουργεί.
Στην Αγία Πετρούπολη ανέλαβε την προπόνησή του ο Αλεξέι Μίσιν, ένας από τους κορυφαίους προπονητές της παγοπίστας στη Ρωσία. Πολύ σύντομα ο μικρός Πλιούσενκο κατάφερε να ξεχωρίσει εκτελώντας όλα τα τριπλά άλματα με ευκολία, αν και η τεχνική του ακόμα ήταν ελλιπής. Η εξέλιξή του υπήρξε θεαματική και στα 15 του κερδίζει το ασημένιο μετάλλιο στο Πανευρωπαϊκό Πρωτάθλημα Καλλιτεχνικού Πατινάζ του Μιλάνου (1998), εντυπωσιάζοντας τους πάντες. Την ίδια χρονιά στο Παγκόσμιο Πρωτάθλημα στη Μινεάπολη των Η.Π.Α κερδίζει το χάλκινο μετάλλιο στην πρώτη του εμφάνιση σε Παγκόσμια διοργάνωση, βάζοντας τις βάσεις για την παγκόσμια κυριαρχία του τα επόμενα χρόνια. Είναι ο νεώτερος αθλητής που έχει κερδίσει παγκόσμιο μετάλιο στο ατομικό αντρών. 
Τα επόμενα τέσσερα χρόνια ο Πλιούσενκο εγκαθιδρύεται ως η νέα δύναμη της Ρωσσίας στο καλλιτεχνικό πατινάζ κερδίζοντας μετάλλια στο Γκραντ Πρι, Πανευρωπαϊκό και Παγκόσμιο πρωτάθλημα. Στα 18 του χρόνια στέφεται παγκόσιος πρωταθλητής στο Παγκόσμιο Πρωτάθλημα του 2001 και εμφανίζεται στους Χειμερινούς Ολυμπιακούς αγώνες 2002 ως ο επικρατέστερος για τη νίκη. Σε έναν αγώνα που θεωρείται από τους πιο θρυλικούς στο καλλιτεχνικό πατιναζ, ο Πλιούσενκο κερδίζει το ασημένιο μετάλιο ενω το χρυσό κερδίζει ο συμπατριώτης του Αλεξέι Γιαγκούντιν. 
Στην επόμενη ολυμπιάδα ο Πλιούσενκο κυριαρχεί στο ατομικό αντρών, κερδίζοντας το χρυσό μετάλλιο σε όλες τις διοργανώσεις πλην δύο αγώνων στις οποίες κέρδισε το ασημένιο μετάλλιο όντας τραυματισμένος. Στο Παγκόσμιο Πρωτάθλημα 2005 στη Μόσχα αναγκάζεται να αποσυρθεί μετά το σύντομο πρόγραμμα λόγω διπλής κήλης και τραυματισμού στη βουβωνική χώρα, με αποτέλεσμα να οδηγηθεί σε εγχείρηση ένα μόλις χρόνο πριν τους Ολυμπιακούς Αγώνες 2006 στο Τορίνο. Την επόμεη χρονιά ο Εβγκένι επιστρέφει στην αρένα και συντρίβοντας τους αντιπάλους του με σχεδόν 30 πόντους διαφορά , κερδίζει το πολυπόθητο χρυσό ολυμπιακό μετάλλιο το οποίο αφιερώνει στους γονείς του.
Τις επόμενες σεζόν αποσύρεται από τους αγώνες και δημιουργεί το δικό του σόου καλλιτεχνικού πατινάζ με το οποίο περιοδεύει την Ευρώπη και την Ασία ενώ παράλληλα ασχολείται με την πολιτική και την τηλεόραση. Το Μάρτιο του 2009 ανακοινώνει την επιστροφή του στους αγώνες και την προετοιμασία του για τους Χειμερινούς Ολυμπιακούς αγώνες 2010 στο Βανκούβερ. Θα είναι ο πρώτος αθλητής που θα γυρίσει να υπερασπιστεί το χρυσό ολυμπιακό μετάλιο 50 χρόνια μετά τον Αμερικανό Ρίτσαρντ Μπάτον .
Ο Πλιούσενκο είναι γνωστός για την ικανότητά του να εκτελεί άλματα, αλλά πάντα ήθελε να εξελίσσεται συνεχώς και να προσθέτει νέα στοιχεία στα προγράμματά του. Είναι ο αθλητής που εκτέλεσε για πρώτη φορά 3 συνεχόμενα άλματα (τετραπλό τόλουπ, τριπλό τόλουπ, τριπλό λουπ). Έχει την ικανότητα να ξεσηκώνει το κοινό σε κάθε εμφάνιση - ιδιαίτεροι είναι οι βηματισμοί του κατά μήκος της παγοπίστας, όπως χαρακτηριστική είναι και η πιρουέτα Biellmann που παρουσιάζει πολύ συχνά, σε αντίθεση με τους περισσότερους άντρες αθλητές του καλλιτεχνικού πατινάζ. Οι χορογραφίες του είναι πάντα άρτια εκτελεσμένες και δυναμικές, ενώ η κίνησή του είναι απόλυτα ρυθμική.
Σημαντικές Διακρίσεις.
Ασημένιο μετάλλιο στο Ατομικό Ανδρών στους Πανευρωπαϊκούς Καλλιτεχνικού Πατινάζ στο Μιλάνο
Χάλκινο Μετάλλιο στο Ατομικό Ανδρών στο Παγκόσμιο Καλλιτεχνικού Πατινάζ στις Η.Π.Α.
Ασημένιο μετάλλιο στο Ατομικό Ανδρών στους Πανευρωπαϊκούς Καλλιτεχνικού Πατινάζ στην Πράγα
Ασημένιο μετάλλιο στο Ατομικό Ανδρών στο Παγκόσμιο Καλλιτεχνικού Πατινάζ στη Φινλανδία
Χρυσό μετάλλιο στο Ατομικό Ανδρών στους Πανευρωπαϊκούς Καλλιτεχνικού Πατινάζ στην Βιέννη
Χρυσό μετάλλιο στο Ατομικό Ανδρών στους Πανευρωπαϊκούς Καλλιτεχνικού Πατινάζ στη Μπρατισλάβα
Χρυσό μετάλλιο στο Ατομικό Ανδρών στο Παγκόσμιο Καλλιτεχνικού Πατινάζ στον Καναδά
Ασημένιο μετάλλιο στους Χειμερινούς Ολυμπιακούς στο Σολτ Λέικ Σίτι των Η.Π.Α.
Χρυσό μετάλλιο στο Ατομικό Ανδρών στους Πανευρωπαϊκούς Καλλιτεχνικού Πατινάζ στη Σουηδία
Χρυσό μετάλλιο στο Ατομικό Ανδρών στο Παγκόσμιο Καλλιτεχνικού Πατινάζ στις Η.Π.Α.
Ασημένιο μετάλλιο στο Ατομικό Ανδρών στους Πανευρωπαϊκούς Καλλιτεχνικού Πατινάζ στη Βουδαπέστη
Χρυσό μετάλλιο στο Ατομικό Ανδρών στο Παγκόσμιο Καλλιτεχνικού Πατινάζ στην Γερμανία
Χρυσό μετάλλιο στο Ατομικό Ανδρών στους Πανευρωπαϊκούς Καλλιτεχνικού Πατινάζ στο Μιλάνο
Χρυσό μετάλλιο στο Ατομικό Ανδρών στους Πανευρωπαϊκούς Καλλιτεχνικού Πατινάζ στη Λυών (Γαλλία)
Χρυσό μετάλλιο στους Χειμερινούς Ολυμπιακούς στο Τορίνο της Ιταλίας
Χρυσό μετάλλιο στο Ατομικό Ανδρών στους Πανευρωπαϊκούς Καλλιτεχνικού Πατινάζ στο Τάλιν
Αργυρό μετάλλιο στο Ατομικό Ανδρών στο Καλλιτεχνικό Πατινάζ στους Ολυμπιακούς Αγώνες στο Βανκούβερ (Καναδάς).
Χρυσό μετάλλιο στο Ατομικό Ανδρών στους Πανευρωπαϊκούς Καλλιτεχνικού Πατινάζ στο Σέφιλντ (Αγγλία).

</doc>
<doc id="60494" url="https://el.wikipedia.org/wiki?curid=60494" title="Μάνατζερ της Χρονιάς">
Μάνατζερ της Χρονιάς

Ο Μάνατζερ της Χρονιάς είναι θεσμός της Ελληνικής Εταιρείας Διοίκησης Επιχειρήσεων. Σε αυτόν βραβεύεται κάθε χρόνο ο καλύτερος Έλληνας μάνατζερ. Σκοπός της βράβευσης είναι η ενίσχυση της επιχειρηματικότητας και η επιβράβευση των ηγετικών ικανοτήτων. Ο θεσμός ξεκίνησε το 2002.
Διαδικασία επιλογής υποψηφίων.
Για τη διεκδίκηση του βραβείου οι υποψήφιοι δεν υποβάλλουν υποψηφιότητα αλλά προτείνονται από πέντε πηγές:
Για να προταθεί όμως ένας υποψήφιος θα πρέπει να συμπληρώνει ορισμένα χαρακτηριστικά. Θα πρέπει καταρχήν να είναι διευθυντής ή διευθύνων σύμβουλος εταιρείας ή οργανισμού που δραστηριοποιείται στην Ελλάδα. Το μέγεθος, ο κλάδος και ο τομέας (δημόσιος ή ιδιωτικός) δραστηριοποίησης της εταιρείας δεν έχει σημασία. Αδιάφορο είναι επίσης αν οι προτεινόμενοι είναι μέλη της ΕΕΔΕ. Απαιτείται όμως να βρίσκονται για τρεις συνεχόμενες χρονιές στην ίδια θέση εργασίας. 
Για την αξιολόγηση της αποτελεσματικότητας της διοίκησης των υποψηφίων συνεκτιμώνται μεταξύ άλλων και οι ακόλουθοι παράγοντες: τα οικονομικά αποτελέσματα της επιχείρησης την οποία διοικούν, ο κοινωνικός της απολογισμός, η εξωστρέφεια τους, οι καινοτομίες τους, η διαχείριση ανθρωπίνων πόρων, η συμβολή τους στην ανάπτυξη των τοπικών κοινωνιών και άλλα επιτεύγματα που συνάδουν με την ανάδειξη ενός υποψηφίου ως ηγέτη του χώρου.
Μετά τη συγκέντρωση των υποψηφιοτήτων μία επιτροπή αποτελούμενη από 111 εκλέκτορες αναλαμβάνει την αξιολόγηση των προτάσεων και καταλήγει αρχικά σε δέκα και στη συνέχεια σε πέντε επικρατέστερους υποψήφιους. Οι 111 εκλέκτορες προέρχονται από τρεις ομάδες. 72 μέλη από τις διοικούσες επιτροπές των ινστιτούτων της ΕΕΔΕ, 21 εισηγητές με τη μεγαλύτερη ποσοτική συμβολή στην πραγματοποίηση του εκπαιδευτικού έργου της ΕΕΔΕ και 18 εταιρείες που συνέβαλαν κατά μεγαλύτερο ποσοστό στα έσοδα της ΕΕΔΕ από τον τομέα εκπαίδευσης.
Οι πέντε επικρατέστεροι υποψήφιοι ενημερώνονται γραπτώς για την υποψηφιότητά τους και αποφασίζουν αν θα την αποδεχτούν ή όχι. Αν υπάρξει άρνηση ο κατάλογος συμπληρώνεται από τον αμέσως επόμενο στην κατάταξη, ώστε οι υποψήφιοι να είναι πάντα πέντε. Στη συνέχεια η Ομάδα Εργασίας του Βραβείου επισκέπτεται τους υποψήφιος και σε ανοικτή συνέντευξη που πραγματοποιείται εκείνοι πρέπει να τεκμηριώσουν τους λόγους για τους οποίους θεωρούν ότι αξίζουν το βραβείο. 
Στην επόμενη φάση ένας φάκελος για κάθε υποψήφιο παραδίδεται στην κριτική επιτροπή. Ο φάκελος αυτός περιλαμβάνει το βιογραφικό κάθε υποψηφίου, απομαγνητοφώνηση της συνέντευξης που έδωσε στην Ομάδα Εργασίας και δημοσιευμένα στοιχεία της εταιρείας, που διευθύνει. Η κριτική επιτροπή μετά την επεξεργασία των παραπάνω στοιχείων υποβάλλει πρόταση στο διοικητικό συμβούλιο της ΕΕΔΕ. Το διοικητικό συμβούλιο είναι αυτό που θα προβεί στην τελική επιλογή του υποψηφίου που θα βραβευτεί.
Βραβευθέντες.
Από την καθιέρωση του βραβείου έχουν τιμηθεί με αυτό οι εξής:

</doc>
<doc id="60499" url="https://el.wikipedia.org/wiki?curid=60499" title="Evgeni Plushenko">
Evgeni Plushenko



</doc>
<doc id="60501" url="https://el.wikipedia.org/wiki?curid=60501" title="Εμπορείον Θήρας">
Εμπορείον Θήρας



</doc>
<doc id="60502" url="https://el.wikipedia.org/wiki?curid=60502" title="Εμπορείο Σαντορίνης">
Εμπορείο Σαντορίνης



</doc>
<doc id="60508" url="https://el.wikipedia.org/wiki?curid=60508" title="IMDb">
IMDb



</doc>
<doc id="60509" url="https://el.wikipedia.org/wiki?curid=60509" title="IMDB">
IMDB



</doc>
<doc id="60511" url="https://el.wikipedia.org/wiki?curid=60511" title="Δίκτυα υπολογιστών">
Δίκτυα υπολογιστών



</doc>
<doc id="60513" url="https://el.wikipedia.org/wiki?curid=60513" title="Πανεπιστήμιο Τζον Μουρς - Λίβερπουλ">
Πανεπιστήμιο Τζον Μουρς - Λίβερπουλ



</doc>
<doc id="60514" url="https://el.wikipedia.org/wiki?curid=60514" title="Χώρος">
Χώρος

Ο χώρος στη Φυσική.
Ως χώρος γενικά στη φυσική ονομάζεται το περιβάλλον που είναι άρρηκτα συνδεδεμένο στην ιδέα της απόστασης σε τρεις διαστάσεις.
Ο χώρος, όπως τον αντιλαμβανόμαστε, έχει τρεις διαστάσεις που συμβολίζονται με τρεις διευθύνσεις κάθετες μεταξύ τους. Κάθε στερεό σώμα έχει συγκεκριμένο μήκος, πλάτος και ύψος και μπορεί να κινηθεί και προς τις έξι κατευθύνσεις, δηλαδή εμπρος, πίσω, δεξιά, αριστερά, πάνω ή κάτω, προκειμένου να φθάσει σε κάποιο άλλο σημείο του χώρου.
Επειδή όμως τα πάντα κινούνται όχι μόνο στο χώρο αλλά και στον χρόνο, ο χρόνος θεωρείται τέταρτη διάσταση του χώρου. Έτσι οι τέσσερις πλέον διαστάσεις λέγονται χωροχρόνος ή χωροχρονικό συνεχές. Γενικά όλα τα φυσικά φαινόμενα συμβαίνουν και εξελίσσονται στον χώρο και στον χρόνο. Άνθρωποι, ζώα και φυτά καθώς και κάθε λογής αντικείμενα κινούνται στο χώρο αλλάζοντας κάθε φορά θέση. Αλλά και τα υλικά σώματα κινούνται παράλληλα μέσα στο χρόνο καθώς η μια στιγμή διαδέχεται την άλλη. Σημειώνεται όμως ότι σε μεγάλες συγκεντρώσεις ενέργειας, είτε αυτή εκφράζεται ως κινητική (μεγάλη ταχύτητα) είτε ως μάζα, ο χρόνος διανύεται, «κυλάει» πιο αργά.
Μέγιστη έννοια του αντιλαμβανόμενου χώρου θεωρείται το Σύμπαν, ελάχιστη έννοια του χώρου θεωρείται οποιοδήποτε "σημείο του χώρου" το οποίο προσεγγιστικά στερείται διαστά

</doc>
<doc id="60516" url="https://el.wikipedia.org/wiki?curid=60516" title="Α.Ο. Σπόρτιγκ Αθηνών">
Α.Ο. Σπόρτιγκ Αθηνών

Ο Αθλητικός Όμιλος Σπόρτιγκ αποτελεί ελληνικό αθλητικό σωματείο. Έδρα του Α.Ο. Σπόρτιγκ είναι το κλειστό γήπεδο του Σπόρτιγκ στα Πατήσια. Διαθέτει τμήματα καλαθοσφαίρισης ανδρών και γυναικών, τζούντο και ρυθμικής γυμναστικής.
Στο παρελθόν ήταν αμιγώς καλαθοσφαιρικός σύλλογος. Το τμήμα μπάσκετ ήταν πάντα το βασικό τμήμα του συλλόγου και επιβιώνει μέχρι σήμερα. Επίσης, παλαιότερα υπήρχαν τα τμήματα βόλεϊ, πάλη, άρση βαρών, κολύμβηση, πιγκ πογκ.
Ιστορία.
Ίδρυση.
Το 1924 ιδρύθηκε ο ελληνικός σύλλογος Σπόρτιγκ Κλαμπ Κωνσταντινούπολης, από Έλληνες ομογενείς στην Κωνσταντινούπολη και το 1936 ίδρυσαν σύλλογο με το ίδιο όνομα στην Αθήνα.
Ο Αθλητικός Όμιλος Σπόρτιγκ ιδρύθηκε το 1936 στην Αθήνα από μια ομάδα που στην πλειονότητά τους ήταν Έλληνες που είχαν μεταναστεύσει από την Κωνσταντινούπολη όπου ήταν μέλη της ελληνικού συλλόγου Σπόρτιγκ Κλαμπ Κωνσταντινούπολης. Για να διατηρηθεί η αθλητική παράδοση και το ιδανικό της νεολαίας με αθλητική παιδεία προχώρησαν στην ίδρυση του συλλογου όπου έλαβε χώρο στην οδό Ηλία Ζερβού 89 τόπος στον οποίο στεγάζεται σήμερα το γήπεδο και τα γραφεία της ομάδας.
Οι προσπάθειες των μελών σύντομα βρήκαν απήχηση στους νέους της περιοχής και έτσι ο Σπόρτιγκ εξελίχθηκε σε φυτώριο της καλαθοσφαίρισης συμβάλοντας στη διάδοση του αθλήματος. Ο Βλαδίμηρος Βάλλας προπονητής αναδείχθηκε σε σημαντική μορφή και πλαισιώθηκε στο διοικητικό συμβούλιο της ομάδας από τους Δ. Καπλάνογλου, Ι. Δημητριάδη, Κ. Λαμπρινού, Γ. Σωτηρακοπούλου, Ξ. Μέτση και Π. Στουγιαννίδη.
Ανδρικό τμήμα.
1936-1940.
Το τμήμα του αντρικού μπάσκετ έχει αναδείξει μεγάλους αθλητές και κατά καιρούς έχει κάνει αξιόλογες πορείες στο πρωτάθλημα της Α1. Κορυφαία μορφή του συλλόγου υπήρξε ο Βλαδίμηρος Βάλλας ο οποίος διετέλεσε ιδρυτικό μέλος, αθλητής, προπονητής και πρόεδρος του Σπόρτιγκ. Υπήρξε παίκτης - προπονητής της ομάδας μέχρι και το 1947. Ο Σπόρτιγκ έφτασε αρκετές φορές κοντά στην κατάκτηση του πρωταθλήματος ειδικά στα πρώτα χρόνια της ομάδας. Τρία χρόνια μετά την ίδρυσή του στην Ελλάδα ο Σπόρτιγκ σημείωσε την πρώτη του επιτυχία που ήταν η κατάληψη της δεύτερης θέσης στο Πανελλήνιο Πρωτάθλημα το 1939. Ηττήθηκε στον τελικό του πρωταθλήματος από τον Πανελλήνιο. Την επόμενη χρονιά 1939-40 κατατάχθηκε δεύτερος χάνοντας και πάλι τον τίτλο από τον Πανελλήνιο.
1940-1945.
Η διακοπή του πρωταθλήματος λόγω της γερμανικής κατοχής στέρησε από το Σπόρτιγκ την ευκαιρία να κατακτήσει κάποιο τίτλο καθώς την εποχή διέθετε μια πολύ ισχυρή ομάδα ειδικά το 1943. Το 1945 ο Σπόρτιγκ κατακτά το πρωτάθλημα Ελλάδος το οποίο όμως λόγω της κατοχής δεν ήταν δυνατό να αναγνωριστεί επίσημα και έτσι ονομάστηκε Κύπελλο Ελευθερίας.
1945-1950.
Μετά την 5ετής διακοπή του πρωταθλήματος λόγω του Β' Παγκοσμίου Πολέμου η ομάδα του Σπόρτιγκ δε σταμάτησε να είναι αξιόλογη. Έγινε ο πρώτος σύλλογος που αγωνίστηκε εκτός Ελλάδος, όταν το 1946 ταξίδεψε στην Κωνσταντινούπολη για αγωνιστεί εναντίον ομάδων της Κωνσταντινούπολης και της Άγκυρας με επιτυχή αποτελέσματα.
Μεταπολεμικά εξακολούθησε να είναι ο βασικός συνδιεκδικητής του τίτλου. Λίγους μήνες αργότερα ταξίδεψε στην Αίγυπτο. Τις περιόδους 1945-46 και 1946-47 ο Σπόρτιγκ πρωταγωνιστεί και πάλι στο ελληνικό πρωτάθλημα, περιορίστηκε όμως για ακόμα 2 φορές στη δεύτερη θέση, χάνοντας το πρωτάθλημα και τις δυο φορές από τον Παναθηναϊκό.
Δέκα χρόνια μετά την ίδρυση του συλλόγου, ο ΣΕΓΑΣ τιμά με δίπλωμα την ομάδα του Σπόρτιγκ αναγωρίζοντας την προσφορά του συλλόγου ως αυτού που εισήγαγε τον αμερικάνικο τρόπο παιχνιδιού. Το 1949 η σημειώθηκε η πρώτη μεγάλη Εθνική επιτυχία στο μπάσκετ με την κατάκτηση του χάλκινου μεταλλίου στο Ευρωμπάσκετ του Καΐρου και ο Σπόρτιγκ εκπροσωπήθηκε από τους αθλητές του Αλέκο Αποστολίδη και Σωκράτη Αποστολίδη. Το 1950 ο Σπόρτιγκ βρέθηκε στην τέταρτη θέση του Πρωταθλήματος.
1950-1960.
Το 1957 αγωνίζεται με το Σπόρτιγκ ο πατριάρχης του ελληνικού μπάσκετ Φαίδων Ματθαίου και με την προσθήκη του στην ομάδα ο Σπόρτιγκ θεωρείται φαβορί για τον τίτλο του πρωταθλήματος. Ο Ματθαίου αναδυκνύεται πρώτος σκόρερ του πρωταθλήματος Αθηνών-Πειραιώς και προκρίνεται στο Πανελλήνιο Πρωτάθλημα για να το διεκδικήσει. Πλάι στο Ματθαίου αγωνίζονται οι Χριστοφόρου, Νικητόπουλος, Αλιμπραντής και Σεντούκας συνθέτοντας μια ισχυρότατη ομάδα. Όμως στο Πανελλήνιο πρωτάθλημα οι Ματθαίου και Σεντούκας δεν συμμετείχαν λόγω τραυματισμών και έτσι ο Σπόρτιγκ περιορίστηκε στην 7η θέση.
Το 1959 ο Σπόρτιγκ κατέκτησε την 3η θέση στο Πρωτάθλημα. Το 1960 ο Σπόρτιγκ αναδείχθηκε 6ος στο πρωτάθλημα έχοντας 2 νίκες και 5 ήττες στις οποίες έχασε τις 4 φορές στην παράταση.
1960-1970.
Το 1961 κατατάχθηκε 2ος και αυτή ήταν η καλύτερη επίδοση της ομάδας μέχρι σήμερα. Το 1964, στο Πρωτάθλημα που ήταν και το πρώτο της Α΄Εθνικής, ο Σπόρτιγκ αναδείχθηκε 4ος, έχοντας στις τάξεις του έναν από τους μεγαλύτερους Έλληνές καλαθοσφαιριστές, το Γιώργο Κολοκυθά, ο οποίος αναδείχθηκε και πρώτος σκόρερ του πρωταθλήματος.
Το 1969 διεξάγεται το πρώτο Πρωτάθλημα Ελλάδας καλαθοσφαίρισης εφήβων και το κατακτά η εφηβική ομάδα του Σπόρτιγκ, με αθλητές τους Π. Σταμέλο, Χ. Παπαδόπουλο, Φιλίππου, Γ. Σταμέλο, Κόσσυβα, Βασιλόπουλο, Μανωλόπουλο. Την ίδια χρονιά ολοκληρώνεται το κλειστό γήπεδο του Σπόρτιγκ το οποίο και ανήκει στην ομάδα. Έως το 1971 ο Σπόρτιγκ κατέλαβε 4 φορές την 5η θέση (1965, 1966, 1968, 1971) στο πρωτάθλημα ανδρών.
1970-1982.
Το 1973 ο Κώστας Διαμαντόπουλος αναδεικνύεται πρώτος σκόρερ του πρωταθλήματος με τα χρώματα του Σπόρτιγκ, όμως λίγα χρόνια αργότερα τελειώνει άδοξα την καριέρα του στα 27 του έτη λόγω τραυματισμών. Το 1978 ο πρώτος σκόρερ του πρωταθλήματος είναι για τρίτη φορά παίκτης του Σπόρτιγκ και είναι ο Παύλος Σταμέλος.
Το 1978 η έλευση στη ομάδα του Ντέιβιντ Καλιγκάρις του πρώτου Έλληνα που επιλέχθηκε στο ντραφτ του ΝΒΑ (μαζί με το Στεργάκο) φέρνει και πάλι στο Σπόρτιγκ ελπίδες για καταξίωση και διάκριση. Την περίοδο 1979-80 αγωνίζεται για πρώτη φορά σε επίσημη ευρωπαϊκή διοργάνωση και αποκλείεται στον πρώτο γύρο του Κυπέλλου Κόρατς. Ο Σπόρτιγκ αγωνίζεται και την επόμενη χρονιά στο Κύπελλο Κόρατς και αποκλείεται στο δεύτερο γύρο. Ταυτόχρονα πραγματοποιεί και αξιόλογες εμφανίσεις στο ελληνικό πρωτάθλημα τερματίζοντας 5ος το 1979 και 4ος το 1980. Η αγωνιστική αυτή ανάταση διακόπτεται απότομα, καθώς ο «Γκάλης των Πατησίων» Ντέιβιντ Καλιγκάρις, που αγωνιζόταν ως παίκτης - προπονητής, αποχωρεί το 1981, με προβλήματα υγείας και ολοκληρώνει την καριέρα του, ενώ ο Τομ Κάππος μεταγράφεται στον Παναθηναϊκό.
1982-1993.
Το 1982 ο Σπόρτιγκ σημειώνει τη χειρότερη επίδοση στην ιστορία του και για πρώτη φορά υποβιβάζεται και αγωνίζεται στη Β Εθνική. Έως το 1993 θα υποβιβαστεί άλλες 3 φορές στη νεοσύστατη Α2 κατηγορία και θα καταφέρει να ξανακερδίσει την άνοδο του. Στο διάστημα αυτό αναδείχθηκε 2 φορές Πρωταθλητής στην Α2 κατηγορία το 1988 και το 1991. Ηγετική μορφή της ομάδας υπήρξε ο προπονητής πλέον Κώστας Διαμαντόπουλος ο οποίος κατάφερε όχι μόνο να σταματήσει την καθοδική πορεία της ομάδας αλλά και να την επαναφέρει και να την καταξιώσει στην Α1.
1994-2000.
Το 1994 ο Σπόρτιγκ επιστρέφει και πάλι στην Α1 κατηγορία σε μια εποχή που το ελληνικό πρωτάθλημα χαρακτηριζόταν το καλύτερο της Ευρώπης. και όχι μόνο δεν ξαναπήρε το δρόμο του υποβιβασμού αλλά απέδειξε πως ήταν ένας υπολογίσμος αντίπαλος. Με πρωταγωνιστή το μεγάλο σκόρερ Μίτσελ Ουΐγκινς, αθλητή που βρισκόταν εκτός ΝΒΑ καθαρά για εξωαγωνιστικούς λόγους, ο Σπόρτιγκ σημείωσε σημαντικές απέναντι σε ομάδες όπως οι Παναθηναϊκός, ΠΑΟΚ, Άρης, ΑΕΚ, Πανιώνιος, οι οποίες διεκδικούσαν παράλληλα και ευρωπαϊκούς τίτλους.
Η 7η θέση το 1995 και η 6η το 1996 αποτέλεσαν σημαντική επιτυχία με δεδομένη την τεράστια διαφορά στα οικονομικά και το ρόστερ των ομάδων που βρέθηκαν μπροστά από το Σπόρτιγκ. Ο Μίτσελ Ουΐγκινς αναδείχθηκε το 1995 πρώτος σκόρερ της Α1 με 29.4 πόντους μ.ο.. Την περίοδο 1995-96 αγωνίζεται και πάλι στην Ευρώπη μετά από 15 χρόνια και αφού αρχικά προκρίνεται στις 16 καλύτερες ομάδες του Κυπέλλου Κόρατς περνώντας τρεις γύρους προκριματικών, αγωνίζεται σε γκρουπ όπου σημείωσε 2 νίκες και 4 ήττες και δεν προκρίθηκε.
Το 1997 ο Σπόρτιγκ είχε αξιοσημείωτη και πάλι παρουσία και στην Ευρώπη όταν έφτασε έως τα προημιτελικά του Κυπέλλου Κόρατς, περνώντας από όμιλο αήττητος με 6 νίκες έφτασε ξανά στις 16 καλύτερες ομάδες και αποκλείστηκε διεκδικώντας την είσοδο στην οκτάδα από της Βίρτους Ρόμα. Παράλληλα στο ελληνικό πρωτάθλημα αναδείχθηκε 8ος, με τον Άντρες Γκίμπερτ να αναδεικνύεται πρώτος ριμπάουντερ του πρωταθλήματος. Το 1999 ο Αλφόνσο Φορντ έγινε ο 5ος αθλητής του Σπόρτιγκ που αναδείχθηκε πρώτος σκόρερ Ελλάδος σημειώνοντας μ.ο. 22,3 πόντους που όμως δεν ήταν αρκετοί για να διακριθεί ο Σπόρτιγκ.
Το 2000 έκλεισε η περίοδος ανάκαμψης με τον υποβιβασμό. Τη χρονιά εκεινη ο Σπόρτιγκ έγινε η μοναδική ομάδα στην ιστορία του ελληνικού πρωταθλήματος που δεν έκανε ούτε μια αλλαγή κατά τη διάρκεια ενός αγώνα, στις 16 Μαρτίου απέναντι στον Άρη.
2000-2010.
Την σεζόν 2000-01 αγωνίστηκε και πάλι στην Α2 και 2 χρόνια αργότερα, έπεσε για πρώτη φορά στην ιστορία του, ακόμη μια κατηγορία με συνέπεια να αγωνιστεί στη Β΄ Εθνική. Μετά από 2 χρονιές εκεί κερδίζει και πάλι την άνοδο για την Α2 και τρία χρόνια αργότερα τη σεζόν 2006-2007 κατέκτησε το πρωτάθλημα της Α2 κατηγορίας και έγινε πρώτος σε κατακτήσεις με 3 τίτλους (1988, 1991, 2007) όπως και ο Παπάγου. Μέσα σε κλίμα αισιοδοξίας η ομάδα ήταν έτοιμη να επιστρέψει στην Α1 με πρόεδρο το Δ. Δρόσο να θέτει ως στόχο την καταξίωση. Λίγο πριν ξεκινήσει η περίοδος 2007-2008 αποχωρεί ξαφνικά ο πρόεδρος Δ. Δρόσος και ο Σπόρτιγκ, παρά τις μεγάλες προσπάθειες να ξεπεράσει τα προβλήματα που δημιουργήθηκαν, αποφάσισε να αποσύρει τη συμμετοχή του από την Α1.
Από το χρονικό σημείο αυτό ο Σπόρτιγκ δεν επανέκαμψε και γνώρισε συνεχείς υποβιβασμούς με συνέπεια να αγωνιστεί για πρώτη φορά στη Γ΄ Εθνική διανύοντας έτσι τη χειρότερη περίοδο της ιστορίας του.
Γυναικείο τμήμα.
Η γυναικεία ομάδα του Σπόρτιγκ είναι μια από τις μεγαλύτερες στην Ελλάδα έχοντας πολλούς τίτλους και διακρίσεις. Κατέχει την πρώτη θέση σε Πρωταθλήματα Ελλάδος.
Το 1958 η αθλήτρια του Σπόρτιγκ Νικολέτα Αρναούτογλου γίνεται η πρώτη ελληνίδα μπασκετμπολίστρια που αγωνίζεται στο εξωτερικό. Το 1958 η Εθνική Ελλάδος δίνει τον πρώτο της αγώνα και εκπροσωπήται από 4 αθλήτριες του Σπόρτιγκ τις Νικολέτα Αρναούτογλου, Βασιλική Μικελέτη, Φωτεινή Πολυμενάκου και Σταματίνα Χριστακοπούλου.
Το 1976 ο Σπόρτιγκ κατέκτησε το πρώτο πρωτάθλημα στην ιστορία του, με θριαμβευτικό τρόπο νικώντας τον Απόλλωνα Καλαμαριάς μέσα στη Θεσσαλονίκη. Ηγετική ήταν η παρουσία της Καίτης Βλαντή καθώς και του προπονητή Μανώλη Προβιαδάκη παλαιού παίκτη του Σπόρτιγκ.
Το 1977 ο Σπόρτιγκ δίνει τον πρώτο ευρωπαϊκό αγώνα του απέναντι στον Ερυθρό Αστέρα, το 1983 γίνεται η πρώτη ελληνική γυναικεία ομάδα καλαθοσφαίρησης που νικά εκτός έδρας και παράλληλα γίνεται η πρώτη που προκρίνεται.
Το 1991 ο Σπόρτιγκ προκρίνεται στο φάιναλ φορ του Κυπέλλου Πρωταθλητριών στη Βαρκελώνη και κατακτά την τρίτη θέση στην Ευρώπη. Το 1992 συμμετέχει και πάλι στο φάιναλ φορ του Κυπέλλου Πρωταθλητριών στο Μπάρι και αναδεικνύεται τέταρτος. Έτσι γίνεται η πρώτη ελληνική ομάδα που συμμετέχει σε φάιναλ φορ και η πρώτη ευρωπαϊκή που συμμετέχει δυο συνεχόμενες φορές. Η Άννυ Κωνσταντινίδου και η Τ. Μόσλεϋ συμπεριλαμβάνονται στην καλύτερη πεντάδα του φάιναλ φορ το 1992.
Το 2007 στα 70 χρόνια ζωής του συλλόγου βραβεύονται οι Νικολέτα Αρναούτογλου και Άννυ Κωνσταντινίδου που δημιούργησαν τον θρύλο του Σπόρτιγκ στο γυναικείο μπάσκετ. Τη σεζόν 2007-2008 υποβιβάστηκε στην Α2 κατηγορία.
Πρόσφατη ιστορία (2008-σήμερα).
Στη διάρκεια της αγωνιστικής περιόδου 2007-08 ο Σπόρτιγκ κατάφερε να συγκεντρώσει 11 νίκες σε 15 αγώνες, καταλαμβάνοντας την 11η θέση σε σύνολο 14 συλλόγων. Κατά συνέπεια γνώρισε τον υποβιβασμό στην Α2 Εθνική Κατηγορία κλείνοντας ένα μακροχρόνιο κύκλο μεγάλων επιτυχιών. Από το φθινόπωρο του 2008 ο σύλλογος διαγωνίζεται στα πλαίσια του Ομίλου Νότου της κατηγορίας αυτής με ποικίλα αποτελέσματα.
Κατά τη διάρκεια της περιόδου 2008-09 συγκέντρωσε 12 νίκες και 14 ήττες, καταλαμβάνοντας την 9η θέση της τελικής κατάταξης (σε σύνολο 14 ομάδων) και εξασφαλίζοντας παράλληλα την παραμονή του. Την επόμενη χρονιά, 2009-10 τερμάτισε δύο θέσεις υψηλότερα με απολογισμό 15 νίκες και 11 ήττες. Την περίοδο 2010-11, οπότε και το Πρωτάθλημα διεξήχθη με 12 ομάδες, ο σύλλογος ολοκλήρωσε τις αγωνιστικές του υποχρεώσεις στην 9η θέση με 9 νίκες και 13 ήττες, αποφεύγοντας τον υποβιβασμό.
Τρέχουσα αγωνιστική περίοδος.
Κατά την τρέχουσα αγωνιστική περίοδο, 2012-13, ο Α.Ο. Σπόρτιγκ Αθηνών έλαβε μέρος στο Πρωτάθλημα της Α2 Εθνικής Κατηγορίας και συγκεκριμένα στον Όμιλο Νότου. Στην τελική βαθμολογική κατάταξη της κανονικής περιόδου κατέλαβε την 6η θέση.
Άλλα τμήματα.
Ο Αθλητικός Όμιλος Σπόρτιγκ δραστηριοποιείται, πέρα από την καλαθοσφάιριση και στα αθλήματα του τζούντο και της ρυθμικής γυμναστικής.
Παραπομπές.
&lt;br&gt;

</doc>
<doc id="60521" url="https://el.wikipedia.org/wiki?curid=60521" title="Άγιος Νικόλαος Μαρμαρίτης">
Άγιος Νικόλαος Μαρμαρίτης

Ο Άγιος Νικόλαος Μαρμαρίτης είναι οικογενειακό ταφικό μνημείο του 3ου αιώνα π.Χ. με σχεδόν τετραγωνικό σχήμα και διαστάσεις 4,18Χ3,59 μέτρα. Βρίσκεται στην είσοδο του χωριού Εμπορείο της Σαντορίνης. Σώζεται μέχρι και τη στέγη και είναι χτισμένο εξ ολοκλήρου από γκρίζο πελεκητό μάρμαρο. Στην εποχή μας μετατράπηκε σε χριστιανική εκκλησία αφιερωμένη στον Άγιο Νικόλαο. Πήρε την προσωνυμία "Μαρμαρίτης" από το υλικό κατασκευής του κτιρίου. Τρεις μονολιθικοί μαρμάρινοι δοκοί στο εσωτερικό στηρίζουν τη στέγη από μαρμάρινες πλάκες. Στο εσωτερικό του υπάρχει μικρή κόγχη, η οποία προοριζόταν να στεγάσει άγαλμα της θεότητας Βασιλείας, όπως αναγράφεται σε επιγραφή που υπάρχει χαραγμένη εκεί. Η κόγχη πλαισιώνεται από μικρούς ιωνικούς κίονες, οι οποίοι στηρίζουν δωρικό επιστύλιο.

</doc>
