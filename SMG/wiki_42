<doc id="64009" url="https://el.wikipedia.org/wiki?curid=64009" title="Διαφορά δυναμικού">
Διαφορά δυναμικού

Η Διαφορά δυναμικού μεταξύ δύο σημείων μέσα σε ένα πεδίο τριών διαστάσεων (ηλεκτρικό, βαρυτικό) ορίζεται ως το πηλίκο της ενέργειας που απαιτείται για τη μετακίνηση μεταξύ των δύο σημείων στο πεδίο, της μοναδιαίας ποσότητας που μπορεί να δεχτεί επίδραση εντός του πεδίου από αυτό, προς τη μονάδα αυτή, ηλεκτρικό φορτίο ή μάζα αντίστοιχα.
Διαφορά Ηλεκτρικού Δυναμικού (Ηλεκτρική Τάση).
Το Ηλεκτρικό δυναμικό σημείου Γ εντός ηλεκτρικού πεδίου είναι το πηλίκο του έργου, που παράγεται κατά τη μετακίνηση μοναδιαίου ηλεκτρικού φορτίου από το σημείο αυτό ως το άπειρο (εκτός πεδίου), προς τη μονάδα ηλεκτρικού φορτίου. 
Στη γλώσσα των μαθηματικών γράφουμε ότι: 
formula_1
Μονάδα μέτρησης είναι το(Volt) και στο Διεθνές σύστημα μονάδων απεικονίζεται με το γράμμα "V'. Το ηλεκτρικό δυναμικό συμβολίζεται όμοια με τη μονάδα μέτρησής του, δηλαδή με το γράμμα 'V'.
Η Διαφορά δυναμικού μεταξύ δύο σημείων, είναι η διαφορά των δυναμικών τους. Μετριέται όπως και το ηλεκτρικό δυναμικό σε Βολτ. Η διαφορά δυναμικού συμβολίζεται με ΔV ή με σκέτο V καθώς η έννοια του ηλεκτρικού δυναμικού δεν είναι πρακτικά χρήσιμη και συνήθως δε μπορεί να μετρηθεί. Έτσι έχουμε:
formula_2
όπου Vab η διαφορά δυναμικού από το α στο β, με Vα το ηλεκτρικό δυναμικό στο α και Vβ το ηλεκτρικό δυναμικό στο β.
Η Ηλεκτρική τάση, ή απλώς τάση, είναι η τιμή της διαφοράς του ηλεκτρικού δυναμικού μεταξύ δύο σημείων. Μπορεί να είναι θετική, αρνητική ή μηδέν και έχει διαστάσεις ενέργειας προς ηλεκτρικό φορτίο. 
Για το Διεθνές Σύστημα Μονάδων (SI):
formula_3
Η διαφορά του ηλεκτρικού δυναμικού είναι η αιτία της εξαναγκασμένης κατευθυνόμενης κίνησης (ροής) των ηλεκτρικών φορτίων μέσα σε αγωγούς, ημιαγωγούς και ρευστά με ελεύθερα κινούμενα ιόντα (π.χ. ηλεκτρολυτικό διάλυμα, φωτεινές επιγραφές νέον), είναι δηλαδή η αιτία του ηλεκτρικού ρεύματος. Η πιο κοινή πηγή διαφοράς ηλεκτρικού δυναμικού είναι η μπαταρία. Όταν συνδέουμε τους δυο πόλους της μπαταρίας σε ένα ηλεκτρικό κύκλωμα θα παρατηρήσουμε την έλευση ηλεκτρικού ρεύματος σε αυτό. Η τάση που παρέχει η μπαταρία, η οποία ωθεί την κίνηση των φορτίων, δηλαδή το ηλεκτρικό ρεύμα, ονομάζεται ηλεκτρεγερτική δύναμη. Ηλεκτρεγερτική δύναμη μπορεί να παρέχει και μια ηλεκτρογεννήτρια, μια φωτοβολταϊκή συστοιχία ή θερμοηλεκτρικές συστοιχίες. Σε όλες αυτές τις περιπτώσεις η τάση «εγείρεται» με διαφορετικό φυσικό μηχανισμό. Στη μπαταρία, η διαφορά δυναμικού δημιουργείται από χημικές αντιδράσεις που συμβαίνουν μέσα στην μπαταρία μεταξύ των συστατικών της. Κατά τη διάρκεια της ζωής μιας μπαταρίας, οι ποσότητες των στοιχείων που αντιδρούν για να δώσουν τη διαφορά δυναμικού ελαττώνονται και έτσι η παραγόμενη διαφορά δυναμικού εξασθενεί. 
Η εφαρμογή ενός σύρματος στους πόλους μιας μπαταρίας διαφοροποιεί έντονα το ηλεκτρικό πεδίο στο χώρο μεταξύ των πόλων. Το σύνολο σχεδόν του δυναμικού του πεδίου καναλίζεται μέσα στο σύρμα και το φαινόμενο παρατηρείται πλέον σχεδόν μονοδιάστατα.
Μέτρηση του ηλεκτρικού δυναμικού.
Η μέτρηση της τάσης γίνεται με ειδικό όργανο που εκ της μονάδας μέτρησης ονομάζεται Βολτόμετρο. Το βολτόμετρο συνδέεται πάντοτε παράλληλα (σε διακλάδωση) σε ένα κύκλωμα και έχει μεγάλη αντίσταση ώστε να μην επηρεάζει τα χαρακτηριστικά του κυκλώματος.
Διαφορά Δυναμικού πεδίου Βαρύτητας.
Στο βαρυτικό πεδίο η διαφορά δυναμικού μεταξύ των δύο σημείων του βαρυτικού πεδίου μετράται σε formula_4.
Η βαρύτητα γύρω από μια μάζα έχει την ιδιότητα να καμπυλώνει το χώρο και το χρόνο, όπως περιγράφεται από τη Γενική θεωρία της Σχετικότητας, δεν έχει όμως επιτευχθεί ο καναλισμός του αντιδραστηρίου του πεδίου βαρύτητας, της μάζας, μέσω κάποιου αγωγού (σκουληκότρυπα) στο χώρο και το χρόνο, όπως μπορεί να γίνει στα ηλεκτρικά φορτία ενός σύρματος με την εφαρμογή ηλεκτρικής τάσης στα άκρα του.

</doc>
<doc id="64013" url="https://el.wikipedia.org/wiki?curid=64013" title="Αλέξης Ζορμπάς (ταινία)">
Αλέξης Ζορμπάς (ταινία)

Η ταινία Αλέξης Ζορμπάς ("Zorba the Greek") είναι βρετανική-ελληνική ταινία του 1964, σε σκηνοθεσία Μιχάλη Κακογιάννη με τους Άντονι Κουίν, Άλαν Μπέιτς, Ειρήνη Παππά και Σωτήρη Μουστάκα. Είναι βασισμένη στο βιβλίο του Νίκου Καζαντζάκη "Βίος και πολιτεία του Αλέξη Ζορμπά".
Η ταινία απέσπασε τρία βραβεία Όσκαρ το 1964, με σημαντικότερο το Όσκαρ β' γυναικείου ρόλου για την ερμηνεία της Λίλα Κέντροβα, στο ρόλο της Μαντάμ Ορντάνς. Η μουσική της ταινίας, την οποία έγραψε ο Μίκης Θεοδωράκης, έγινε παγκοσμίως γνωστή ως συρτάκι. Οι εξωτερικές σκηνές της ταινίας γυρίστηκαν στην Κρήτη.
Ιστορικό.
Οι πρώτοι που είχαν την έμπνευση να γυριστεί ταινία το βιβλίο του Καζαντζάκη ήταν ο Αμερικανός ηθοποιός Φρέντρικ Μαρτς και η σύζυγός του -επίσης ηθοποιός- Φλόρανς Έλντριτζ. Κατά τη διάρκεια επίσκεψής τους στην Ελλάδα το 1953 είπαν σε δημοσιογράφους πως είχαν προτείνει στον Ελία Καζάν να γυρίσουν μια ταινία βασιζόμενη στον Αλέξη Ζορμπά του Καζαντζάκη. Το 1954 φημολογείτο πως η ταινία θα γυριζόταν με πρωταγωνιστή τον Μπαρτ Λάνκαστερ. Στα μέσα της δεκαετίας του 1950 ο Ζυλ Ντασέν επιχείρησε να σκηνοθετήσει ανεπιτυχώς το βιβλίο με πρωταγωνιστή τον Σοβιετικό ηθοποιό Νικολάι Τσερκάσοφ. 
"Ο Άντονι Κουίν, μονοκόμματος, πελώριος και αξύριστος, είναι ένας τέλειος Ζορμπάς", έγραψε ο Φρέντυ Γερμανός στο περιοδικό "Εικόνες" σε ρεπορτάζ του από τα γυρίσματα της ταινίας. Στα Χανιά και στις γύρω περιοχές εκτυλίχθηκε, την άνοιξη του 1964, η ιστορία του "Αλέξη Ζορμπά" όπως την εμπνεύστηκε ο Νίκος Καζαντζάκης και τη μετέφερε στην οθόνη ο Μιχάλης Κακογιάννης. Από τους δημοφιλέστερους λογοτεχνικούς ήρωες ο Ζορμπάς ταυτίστηκε κινηματογραφικά με τον Άντονι Κουίν.
Η άφιξη στην Αθήνα του πρωταγωνιστή αλλά και άλλων διασήμων ηθοποιών κατέστησε την Κρήτη και ειδικότερα τον χώρο των γυρισμάτων στο επίκεντρο του διεθνούς κινηματογραφικού ενδιαφέροντος.
Ο Άλαν Μπέιτς ερμήνευσε τον συγγραφέα, η Ειρήνη Παππά την ελκυστική και επιθετική χήρα και ο Γιώργος Φούντας τον Μαυραντώνη. Για το ρόλο της μαντάμ Ορτάνς επελέγη στην αρχή η Σιμόν Σινιορέ. Ήρθε στην Κρήτη με ορμή και διάθεση αλλά μόλις χρειάστηκε να προσθέσει χρόνια με ειδικό μακιγιάζ πανικοβλήθηκε και αποχώρησε. Τυχερή στάθηκε η αντικαταστάτριά της Λίλα Κέντροβα που την επόμενη χρονιά τιμήθηκε με Όσκαρ για την ερμηνεία της. "Η αποκάλυψη της ταινίας είναι οι Κρητικοί κομπάρσοι", ισχυρίστηκε ο Μιχάλης Κακογιάννης που χαρακτήρισε τον "Αλέξη Ζορμπά" "αναρχική κωμωδία". 
Υπόθεση.
Ο Μπάζιλ είναι Ελληνοάγγλος συγγραφέας μεγαλωμένος στη Μεγάλη Βρετανία με όλα τα χαρακτηριστικά του μετρημένου Άγγλου μεσοαστού. Περιμένοντας στον Πειραιά το πλοίο για την Κρήτη, γνωρίζει τον Ζορμπά, έναν τραχύ αλλά ενθουσιώδη Έλληνα χωριάτη και μουσικό από τη Μακεδονία. Ο Μπάζιλ εξηγεί στον Ζορμπά ότι πηγαίνει σε ένα κρητικό χωριό όπου έχει κτήματα ο πατέρας του με στόχο να ξανανοίξει ένα λιγνυτωρυχείο που λειτουργούσε εκεί και ίσως και να ξεπεράσει το συγγραφικό του αδιέξοδο. Ο Ζορμπάς λέει ότι έχει πείρα στα ορυχεία και τον πείθει να τον πάρει μαζί του.
Φτάνοντας στην Κρήτη, πηγαίνουν με αυτοκίνητο στο χωριό, όπου οι φτωχοί κάτοικοι τους υποδέχονται με ενθουσιασμό. Τους φιλοξενεί μια προχωρημένης ηλικίας πρώην ιερούδουλη Γαλλίδα, η μαντάμ Ορτάνς. Ο τολμηρός Ζορμπάς προσπαθεί να πείσει τον Μπάζιλ να φλερτάρει την κατά πολύ μεγαλύτερή του μαντάμ Ορτάνς. Όταν εκείνος διστάζει, ο Ζορμπάς αρπάζει την ευκαιρία και κάνει ο ίδιος σχέση μαζί της.
Τις επόμενες ημέρες, ο Μπάζιλ και ο Ζορμπάς επιχειρούν να ξαναβάλουν το παλιό ορυχείο σε λειτουργία, αλλά διαπιστώνουν ότι δεν είναι ασφαλές και το κλείνουν. Τότε, ο Ζορμπάς σκέφτεται να χρησιμοποιήσουν ξυλεία από τα γύρω βουνά, μια έκταση που ανήκει σε μια ισχυρή μονή. Ο Ζορμπάς επισκέπτεται τους μοναχούς και πιάνει φιλία μαζί τους, αφού τους μεθύσει. Στη συνέχεια, επιστρέφει στον Μπάζιλ και αρχίζει να χορεύει με έναν τρόπο που μαζεύει τον Μπάζιλ.
Στο μεταξύ, ο Μπάζιλ και ο Ζορμπάς γνωρίζουν τη "χήρα", μια νέα και ελκυστική γυναίκα, την οποία οι συγχωριανοί της πειράζουν διαρκώς επειδή δεν ξαναπαντρεύεται. Περισσότερο από όλους την πειράζει ένας ντόπιος νεαρός, που είναι τρελά ερωτευμένος μαζί της, αλλά που εκείνη αποφεύγει συστηματικά. Ένα βροχερό απόγευμα, ο Μπάζιλ της προσφέρει την ομπρέλα του και εκείνη τη δέχεται απρόθυμα. Ο Ζορμπάς θεωρεί ότι ο Ζορμπάς της αρέσει, όμως εκείνος, πάντα ντροπαλός, διαφωνεί και αρνείται να τη διεκδικήσει.
Ο Μπάζιλ δίνει κάποια χρήματα στον Ζορμπά και τον στέλνει στα Χανιά, για να αγοράσει καλώδια και άλλες προμήθειες για την εφαρμογή του μεγάλου του σχεδίου. Ο Ζορμπάς αποχαιρετά τον Μπάζιλ και τη μαντάμ Ορτάνς, η οποία πλέον τον έχει ερωτευθεί τρελά. Στα Χανιά, ο Ζορμπάς διασκεδάζει σε ένα καμπαρέ και συνάπτει σύντομη σχέση με μια πολύ νεαρότερη χορεύτρια. Σε ένα γράμμα του προς τον Μπάζιλ, γράφει λεπτομερώς τις περιπέτειές του λέγοντάς του πως γνώρισε τον έρωτα. Έξαλλος από την προφανή ανευθυνότητα του Ζορμπά και από την απώλεια των χρημάτων του, ο Μπάζιλ λέει ψέματα στη μαντάμ Ορτάνς ότι ο Ζορμπάς έχει τάχα δηλώσει την αγάπη του για εκείνη και σκοπεύει να την παντρευτεί μόλις γυρίσει. Εκείνη κλαίει από χαρά. Στο μεταξύ, ο χήρα επιστρέφει στον Μπάζιλ την ομπρέλα του μέσω του Μιμυθού, του τρελού του χωριού.
Κάποια στιγμή επιστρέφει ο Ζορμπάς με προμήθειες και δώρα. Μαθαίνοντας τα ψέματα του Μπάζιλ στη μαντάμ Ορτάνς, αιφνιδιάζεται και εξαγριώνεται. Ρωτά τον Μπάζιλ πού βρισκόταν την προηγούμενη νύχτα. Εκείνη τη νύχτα, ο Μπάζιλ είχε πάει στο σπίτι της χήρας, όπου είχαν κάνει έρωτα, και είχε μείνει μέχρι το πρωί. Ένας χωριάτης, όμως, τους είδε και τα νέα κυκλοφόρησαν γρήγορα. Ο νεαρός χωριάτης που έχει ερωτευθεί τη χήρα βασανίζεται μαθαίνοντας τα νέα. Το επόμενο πρωί, οι χωριανοί βρίσκουν το πτώμα του δίπλα στη θάλασσα, όπου έχει πνιγεί από ντροπή.
Ο πατέρας του παιδιού, ο Μαυραντώνης, του κάνει μια κηδεία όπου έρχεται όλο το χωριό. Η χήρα επιχειρεί να έρθει περνώντας απαρατήρητη, αλλά την εμποδίζουν να μπει στην εκκλησία. Τελικά την παγιδεύουν στο προαύλιο, την χτυπούν και την λιθοβολούν, θεωρώντας την υπεύθυνη για την αυτοκτονία του νεαρού. Ο Μπάζιλ, φοβούμενος να εμπλακεί, λέει στον Μιμυθό να φωνάξει γρήγορα τον Ζορμπά, ο οποίος φτάνει στη στιγμή που ένας φίλος του νεαρού ετοιμάζεται να βγάλει μαχαίρι και να σκοτώσει τη χήρα. Ο Ζορμπάς ακινητοποιεί τον νεαρό και τον αφοπλίζει. Θεωρώντας ότι η κατάσταση είναι υπό έλεγχο, ζητά από τη χήρα να τον ακολουθήσει γυρνώντας την πλάτη του. Εκείνη τη στιγμή, βγάζει μαχαίρι ο πατέρας του νεκρού και κόβει τον λαιμό της χήρας, η οποία πεθαίνει ακαριαία, καθώς οι χωριανοί απομακρύνονται από τη σκηνή με απάθεια. Μόνο ο Μπάζιλ, ο Ζορμπάς και ο Μιμυθός δείχνουν κάποια συναίσθηματα για ό,τι έγινε. Ο Μπάζιλ δηλώνει ανικανότητα να επέμβει, ενώ ο Ζορμπάς θρηνεί τη ματαιότητα του θανάτου.
Μια βροχερή μέρα, ο Μπάζιλ και ο Ζορμπάς γυρίζουν σπίτι, όπου τους περιμένει η μαντάμ Ορτάνς, η οποία λέει θυμωμένη στον Ζορμπά ότι δεν προχωρά το θέμα του γάμου. Ο Ζορμπάς επινοεί μια ιστορία, ότι τάχα έχει παραγγείλει ένα νυφικό από λευκό σατέν, κεντημένο με μαργαριτάρια και αληθινό χρυσάφι. Η μαντάμ Ορτάνς του δίνει δύο χρυσές βέρες που είχε παραγγείλει η ίδια και προτείνει να αρραβωνιαστούν άμεσα. ο Ζορμπάς προσπαθεί να κερδίσει χρόνο, αλλά τελικά συμφωνεί, ξαφνιάζοντας τον Μπάζιλ.
Μετά από λίγο καιρό, η μαντάμ Ορτάνς παθαίνει πνευμονία και τη βλέπουμε στο νεκροκρέβατό της. Ο Ζορμπάς είναι στο πλευρό της μαζί με τον Μπάζιλ. Στο μεταξύ, έχει κυκλοφορήσει η φήμη ότι "πεθαίνει η ξένη" και, εφόσον δεν έχει συγγενείς, η περιουσία της θα περάσει στο κράτος. Οι πάμφτωχοι χωριανοί μαζςύονται γύρω απ' το σπίτι της, περιμένοντας ανυπόμονα να πεθάνει, για να κλέψουν τα υπάρχοντά της. Καθώς δύο γριές μπαίνουν στο δωμάτιό της κοιτώντας την με ανυπομονησία, προσπαθούν να μπουν κι άλλες γυναίκες, όμως ο Ζορμπάς καταφέρνει να τις διώξει. Τη στιγμή του θανάτου της, οι γυναίκες ξαναμπαίνουν στο υπνοδωμάτιο όλες μαζί, για να κλέψουν τα πολύτιμα υπάρχοντά της. Ο Ζορμπάς αναστενάζει, καθώς το κτήριο λεηλατείται και αδειάζει τελείως μέσα σε αλαλαγμούς ενθουσιασμού. Όταν ο Ζορμπάς επιστρέφει στο δωμάτιο της μαντάμ Ορτάνς, το βρίσκει εντελώς γυμνό εκτός από το κρεβάτι της (πάνω στο οποίο κείτεται εκείνη) και τον παπαγάλο που είναι μέσα στο κλουβί του. Ο Ζορμπάς παίρνει το κλουβί μαζί του φεύγοντας.
Επιτέλους, η περίπλοκη κατασκευή του Ζορμπά για τη μεταφορά ξυλείας από τον λόφο ολοκληρώνεται. Διοργανώνεται μεγάλο πανηγύρι, όπου σουβλίζεται και αρνί, στο οποίο έρχονται όλοι οι χωριανοί. Μετά τον αγιασμό από τους παπάδες, ο Ζορμπάς δίνει το σύνθημα ρίχνοντας στον αέρα με ένα τουφέκι. Από την πλαγιά, αρχίζει να κατεβαίνει ένας κορμός δέντρου με ανησυχητικά μεγάλη ταχύτητα, ο οποίος στο τέλος διαλύεται, ενώ καταστρέφει και μέρος των εγκαταστάσεων. Ο Ζορμπάς παραμένει ψύχραιμος και διατάζει να ρίξουν και δεύτερο κορμό, ο οποίος επίσης πέφτει με μεγάλη ταχύτητα και καταλήγει καταυθείαν στη θάλασσα. Οι χωριανοί και παπάδες φοβούνται και τρέχουν να προστατευθούν. Ο Ζορμπάς παραμένει απαθής και διατάζει να πέσει και τρίτος κορμός, που κατεβαίνει τόσο βίαια ώστε ισοπεδώνει τελείως όλες τις εγκαταστάσεις. Οι χωριανοί αποχωρούν, αφήνοντας πίσω τον Μπάζιλ και τον Ζορμπά.
Ο Μπάζιλ και ο Ζορμπάς κάθονται στην παραλία και τρώνε σουβλιστό αρνί. Ο Ζορμπάς προσποιείται ότι διαβάζει το μέλλον στο καύκαλο του αρνιού, λέγοντας ότι βλέπει μεγάλο ταξίδι σε μια μεγάλη πόλη. Τότε ρωτάει ευθέως τον Μπάζιλ πότε σκοπευει να φύγει κι εκείνος απαντά ότι θα φύγει σε λίγες μέρες. Ο Ζορμπάς εκφράζει τη λύπη του για την επικείμενη αναχώρηση του Μπάζιλ για την Αγγλία και του λέει ότι θα του λείψει η τρέλα του. Ο Μπάζιλ ζητάει από τον Ζορμπά να τον μάθει να χορεύει κι εκείνος του μαθαίνει "συρτάκι". Ο Μπάζιλ γελάει υστερικά με το καταστροφικό αποτέλεσμα. Η ταινία τελειώνει με τους δύο άντρες να χορεύουν με ενθουσιασμό στην παραλία.
Βραβεία.
Η ταινία βραβεύτηκε με τρία Όσκαρ:

</doc>
<doc id="64014" url="https://el.wikipedia.org/wiki?curid=64014" title="Άρης Χρυσαφόπουλος">
Άρης Χρυσαφόπουλος

Ο Αριστείδης (Άρης) Χρυσαφόπουλος (1913 - ...) ήταν Έλληνας διεθνής ποδοσφαιριστής.
Βιογραφία.
Γεννήθηκε το 1913. Αγωνίστηκε στη θέση του αμυντικού για αρκετούς συλλόγους, ανάμεσα στους οποίους και ο Ολυμπιακός Πειραιώς.
Χρίστηκε 7 φορές διεθνής με την εθνική Ελλάδας σε ένα σύνολο 11 αγώνων της κατά την περίοδο 1934 έως 1936. Ο αριθμός συμμετοχών του πιθανότατα θα αυξανόταν εάν το αμέσως επόμενο έτος και μόλις στα 24 χρόνια του, δεν εγκατέλειπε για βιοποριστικούς λόγους το ποδόσφαιρο ώστε να ακολουθήσει το επάγγελμα του μηχανικού πλοίων.

</doc>
<doc id="64016" url="https://el.wikipedia.org/wiki?curid=64016" title="Choke">
Choke

 
Το Choke είναι μυθιστόρημα γραμμένο το 2001 από τον Αμερικανό συγγραφέα Chuck Palahniuk. Το "Choke" κυκλοφορεί στην Ελλάδα από τις εκδόσεις Οξύ με το όνομα "Πνιγμός".
Το 2008, το βιβλίο μεταφέρθηκε και στον κινηματογράφο στην ταινία με σκηνοθέτη Clark Gregg.
Υπόθεση.
Το "Choke" περιγράφει μερικούς μήνες από την ζωή του Βίκτορ Μαντσίνι και του φίλου του, Ντένι, με συχνές αναδρομές στην παιδική του ηλικία.
Ο Βίκτορ μεγαλώνοντας άλλαξε πολλές ανάδοχες οικογένειες. Η μητέρα του κρίθηκε ανίκανη να τον αναθρέψει. Πολλές φορές η μητέρα του τον απήγαγε από τους ανάδοχους γονείς αλλά πάντα τους έπιαναν για να τον ξαναστείλουν σε κάποια άλλη ανάδοχη οικογένεια.
Στο παρόν, ο Βίκτορ είναι ένας εικοσιπεντάρης που παράτησε τις σπουδές του στην ιατρική για να βρει δουλειά ώστε να μπορέσει να συντηρήσει την μητέρα του η οποία βρίσκεται σε ένα γηροκομείο. Ο Βίκτορ δεν μπορεί να πληρώσει τα έξοδα του γηροκομείου και έτσι σκαρφίζεται μια απάτη: τα βράδια πηγαίνει
σε πολυτελή εστιατόρια και στη μέση του γεύματος αναγκάζει τον εαυτό του να πνιγεί με την μπουκιά του. Όταν κάποιος καλός Σαμαρείτης έρθει και του κάνει τον χειρισμό Heimlich, φτύνει την μπουκιά και ευχαριστεί τον άγνωστο που του έσωσε τη ζωή. Κρατάει πάντα μια λεπτομερή λίστα με τους «σωτήρες» του, και τους στέλνει επιστολές στις οποίες τους γράφει ότι δεν μπορεί να πληρώσει διάφορους λογαριασμούς και εκείνοι του στέλνουν χρήματα για να τον βοηθήσουν.
Μεγαλώνοντας, η μητέρα του τον δίδαξε πάμπολλες θεωρίες συνωμοσίας καθώς και παράξενα ιατρικά θέματα, τα οποία τον μπέρδεψαν και συνάμα τον τρόμαξαν. Είναι αυτά τα βιώματα και οι συνεχείς μετακινήσεις από τη μια ανάδοχη οικογένεια στην άλλη που άφησαν τον Βίκτορ ανίκανο να κρατήσει σταθερή σχέση με γυναίκα. Γι' αυτό ο Βίκτορ βρίσκει σεξουαλική ικανοποίηση με γυναίκες που συμμετέχουν σε γκρουπ υποστήριξης νυμφομανών.
Καθώς το μυθιστόρημα έχει μορφή επεισοδίων, υπάρχουν μεμονωμένα κεφάλαια που περιγράφουν διάφορες φάσεις της ζωής του αφηγητή και των φίλων του.
Επιρροή.
Ο τίτλος του τραγουδιού "Joy.Discovery.Invention" των "Biffy Clyro" προέρχεται από μια φράση του "Choke", ενώ ο τίτλος του τραγουδιού "Build God, Then We'll Talk," των Panic! At the Disco προέρχεται και πάλι από μια φράση του βιβλίου.

</doc>
<doc id="64025" url="https://el.wikipedia.org/wiki?curid=64025" title="ΕΚΟΝ Ρήγας Φεραίος - Β΄ Πανελλαδική">
ΕΚΟΝ Ρήγας Φεραίος - Β΄ Πανελλαδική

Η Ελληνική Κομμουνιστική Νεολαία «Ρήγας Φεραίος» - Β΄ Πανελλαδική ήταν Ελληνική πολιτική νεολαία. Δημιουργήθηκε τον Μάρτιο του 1978 και διαλύθηκε το 1981.
Ιστορία.
Η οργάνωση δημιουργήθηκε μετά τη διάσπαση της "ΕΚΟΝ Ρήγας Φεραίος", η οποία ήταν νεολαία του ΚΚΕ Εσωτερικού, το Μάρτιο του 1978. Η Β΄ Πανελλαδική πήρε το όνομά της από τη Β΄ πανελλαδική συνδιάσκεψη της οργάνωσης, την οποία δεν ενέκρινε η ηγετική ομάδα του ΚΚΕ εσωτερικού. Η παράταξη απέσπασε το 65% των μελών της ΕΚΟΝ Ρήγας Φεραίος και λειτούργησε μέχρι το 1981, οπότε και αυτοδιαλύθηκε.
Θέσεις.
Η Β' Πανελλαδική πήρε μαζί της τη γενιά μελών του Ρήγα που είχε πολιτικοποιηθεί μέσω του Πολυτεχνείου και της μεταπολίτευσης και εντάχθηκε στην οργάνωση ευελπιστώντας σε μια αριστερή κριτική στη θεωρία των σταδίων του ΚΚΕ, καθώς και στην κατάσταση που είχε περιέλθει το σοσιαλιστικό στρατόπεδο. Η γενιά αυτή του Ρήγα επηρεασμένη από τα κινήματα του Μάη του 1968 έδινε στον ευρωκομμουνισμό ένα αριστερό και μη διαχειριστικό περιεχόμενο και πίστευε ότι η ανανέωση της αριστεράς θα ερχόταν αν στη βάση της γκραμσιανής στρατηγικής της ηγεμονίας οι κομμουνιστές θα εμπλούτιζαν το περιεχόμενο της σοσιαλιστικής χειραφέτησης πέρα από τον στείρο οικονομισμό της "ανάπτυξης" των παραγωγικών δυνάμεων προς μια ριζική έμπρακτη κριτική του καπιταλισμού μέσα από την αντιπαράθεσή τους με την επέλαση του καπιταλιστικού εκσυγχρονισμού. 
Υπέρμαχοι της "επιστροφής" στις ρίζες ήλθαν σε επαφή με τις ιδέες του Λουί Αλτουσσέρ και της κριτικής του στο Γαλλικό Κομμουνιστικό Κόμμα.
Πολιτική δράση.
Στην εγχώρια πολιτική σκηνή, ήλθαν σε ρήξη με την ηγετική ομάδα του ΚΚΕ εσωτερικού με αφορμή αρχικά την τακτική της ΕΑΔΕ, που καλούσε όλες τις "αντιδικτατορικές δυνάμεις" μέχρι τη ΝΔ να ενωθούν για να αποτρέψουν τον κίνδυνο μιας νέας δικτατορίας, και στη συνέχεια με αφορμή τη σταδιακά ευμενή στάση απέναντι στο ΠΑΣΟΚ. 
Στο κίνημα της νεολαίας πρωτοστάτησαν στην ανατροπή του νόμου 815/1978 για τα πανεπιστήμια και συγκρότησαν μαζί με άλλες οργανώσεις και ανένταχτους αριστερούς τα σχήματα που αργότερα ενοποιήθηκαν ως "Αριστερές Συσπειρώσεις Φοιτητών". Στην πορεία του Πολυτεχνείου το 1980, η Β' Πανελλαδική μαζί με άλλες δυνάμεις πρωτοστάτησε στην πορεία αμφισβήτησης της απαγόρευσης για κατεύθυνση προς την αμερικάνικη πρεσβεία, στην οποία σκοτώθηκαν οι Ιάκωβος Κουμής και Σταματίνα Κανελλοπούλου. 
Εξέδιδε το περιοδικό "Αγώνας για την κομμουνιστική ανανέωση" και για ένα διάστημα εξέδωσε και το έντυπο "Αυθαίρετα".

</doc>
<doc id="64029" url="https://el.wikipedia.org/wiki?curid=64029" title="Αλ-Χακάμ Α΄">
Αλ-Χακάμ Α΄

Ο Αλ-Χακάμ Ιμπν Χισάμ Ιμπν Αμπντ Αρ Ραχμάν Α΄ ("Alhakén I", 770 - 21 Μαΐου 822) ήταν Ομεϋάδης εμίρης της Κόρδοβας από το 796 μέχρι το 822.
Κατά τη διάρκεια της βασιλείας του ξέσπασε επανάσταση με κέντρο τη νότια όχθη του Γουαδαλκιβίρ, καθοδηγούμενη από τον Ισλαμικό κλήρο. Όταν ο Χακάμ κατέπνιξε την επανάσταση καταδίκασε τους επαναστάτες σε εξορία. Αυτοί, μετά την αποχώρησή τους από την Ισπανία, κατευθύνθηκαν προς την Αίγυπτο, όπου κατάφεραν να καταλάβουν την Αλεξάνδρια για ένα μικρό διάστημα.

</doc>
<doc id="64035" url="https://el.wikipedia.org/wiki?curid=64035" title="Έιγια Άχβο">
Έιγια Άχβο

Η Έιγια Άχβο ("Eija Ahvo", γεν. 31 Ιανουαρίου 1951) είναι Φινλανδή τραγουδίστρια και ηθοποιός. 

</doc>
<doc id="64037" url="https://el.wikipedia.org/wiki?curid=64037" title="Εγγαρές Νάξου">
Εγγαρές Νάξου

Οι Εγγαρές ( ή παλαιότερα Μυρτιά ή Μητρυιά ) είναι πεδινό χωριό της Νάξου, σε υψόμετρο 25-45 μέτρων, με 178 κατοίκους (απογραφή 2011). Υπάγεται στο Δήμο "Νάξου &amp; Μικρών Κυκλάδων" και βρίσκεται στη δυτική Νάξο, 6,8 χιλιόμετρα βόρεια της Χώρας Νάξου και αμέσως μετά το χωριό Γαλήνη. Συνδέεται οδικά με τον Κυνίδαρο και με τις Μέλανες, ενώ με μονοπάτι με το χωριό Κεραμωτή.
Το χωριό.
Στις Εγγαρές υπάρχει ένας πλούσιος σε καλλιέργεια κάμπος περίπου 5 τ.χλμ. που διαπερνούν δύο ποτάμια, και καταλήγουν στην θάλασσα του χωριού, τον Αμμίτη. Το χωριό είναι χτισμένο στους πρόποδες των βουνών Κορακιά και Γέννηση.
Στο κέντρο του χωριού υπάρχει μια πλινθόκτιστη πλατεία που λίγα μέτρα από εκεί, δεσπόζει ένας από τους μεγαλύτερους ναούς της Νάξου, η Κοίμηση της Θεοτόκου. Στο χωριό δεν λείπουν και τα αμέτρητα ξωκλήσια, μέσα στον κάμπο και στα βουνά.
Πληθυσμιακή εξέλιξη.
Στα έτη από 1845 έως και 1912 δεν έχουμε σαφή εικόνα του πληθυσμού γιατί στις απογραφές παρουσιάζεται μαζί με τον οικισμό "Άχαψι", που αποτελούν τον οικισμό των Εγγαρών. Έτσι στην απογραφή του 1907, έχουμε για τις Εγγαρές 569 κατοίκους, που όμως είναι το άθροισμα των οικισμών Άχαψη (σημερινής Γαλήνης) και Μητρυιά (σημερινές Εγγαρές).
Διοικητικές μεταβολές.
Σήμερα, μετά τη τελευταία μεταβολή του 2010 ("πρόγραμμα Καλλικράτης"), αποτελεί την "Τοπική Κοινότητα Εγγαρών", η οποία υπάγεται στη Δημοτική Ενότητα Νάξου, του "δήμου Νάξου και Μικρών Κυκλάδων", της περιφερειακής ενότητας Νάξου (του πρώην νομού Κυκλάδων), στην περιφέρεια Νοτίου Αιγαίου.

</doc>
<doc id="64039" url="https://el.wikipedia.org/wiki?curid=64039" title="Βασιλική του Αγίου Πέτρου">
Βασιλική του Αγίου Πέτρου

Ο Άγιος Πέτρος (Ιταλία, San Pietro in Vaticano) βρίσκεται στο Βατικανό και είναι χτισμένος πάνω από το σημείο ταφής του Αποστόλου Πέτρου. Μπορεί να χωρέσει 60.000 άτομα ενώ με την συνολική έκταση ολόκληρου του αρχιτεκτονικού συγκροτήματος αποτελεί και την μεγαλύτερη εκκλησία του κόσμου.
Ιστορία.
Η νεκρόπολη του Βατικανού.
Τον 1ο αιώνα μετά Χριστόν ο λόφος πάνω στον οποίον είναι χτισμένο σήμερα το Βατικανό βρισκόταν έξω από την αρχαία Ρώμη, στην αντίπερα όχθη του Τίβερη ποταμού. Ο αυτοκράτορας Καλιγούλας έστησε εκεί ένα ιπποδρόμιο. Αργότερα στα χρόνια του αυτοκράτορα Νέρωνα χτίστηκε και μία γέφυρα που συνέδεε τον λόφο του Βατικανού με την απέναντι όχθη του Τίβερη. Σύμφωνα με μαρτυρίες το 64 μ.Χ ο Απόστολος Πέτρος σταυρώθηκε με το κεφάλι προς τα κάτω στην κορυφή του λόφου του Βατικανού.
Η βασιλική του Κωνσταντίνου.
Αρχές του 4ου αιώνα, και πιο συγκεκριμένα το 324 μ.Χ. ο αυτοκράτορας Κωνσταντίνος Α΄ ο Μέγας έχτισε πάνω σε ένα πολύ μικρό μνημείο στο σημείο μαρτυρίου του Απόστολου Πέτρου μία αρκετά μεγάλη, πεντάκλιτη βασιλική. Στους επόμενους αιώνες η βασιλική υπέστη αρκετές ζημιές λόγω των συνθηκών της εποχής, και των πολλαπλών λεηλασιών. Παρόλα αυτά όμως οι Πάπες φρόντιζαν να γίνονται συχνά αποκαταστάσεις.
Η ανέγερση της νέας βασιλικής.
Ο Πάπας Ιούλιος Β΄ αποφάσισε πως η σχεδόν 1200 ετών βασιλική του Κωνσταντίνου δεν αποτελούσε κατάλληλο μέρος ταφής για τον ίδιο, και έτσι έγιναν διαπραγματεύσεις για μια επέκταση της βασιλικής. Επειδή όμως σε πολλά σημεία ήταν ετοιμόρροπη, αποφασίστηκε να αρχίσει μία μνημειακή ανέγερση μιας νέας πολύ μεγαλύτερης βασιλικής. Στις 18 Απριλίου 1506 ξεκίνησε η ανέγερση της μεγαλοπρεπούς βασιλικής, η οποία ολοκληρώθηκε το 1614 από τον Πάπα Παύλο Ε΄. Για τη χρηματοδότηση αυτού του τεράστιου επιχειρήματος επιβλήθηκε πολύ βαριά φορολογία στους πιστούς, ενώ και η πώληση συγχωροχαρτιών ειδικά στην Γερμανία τον 16ο αιώνα συνέβαλλε αποφασιστικά στην κάλυψη των υπέρογκων εξόδων.
Το πρώτο αρχιτεκτονικό σχέδιο της νέας βασιλικής προέρχεται από τον αρχιτέκτονα Μπραμάντε ("Bramante"), ο οποίος ήταν έως το 1514 εργολάβος του φιλόδοξου αυτού επιχειρήματος. Από το 1515 έως το 1546 η διεύθυνση του σχεδίου άλλαζε συχνά χέρια, ενώ στους κυριότερους καθοδηγητές της ανέγερσης ανήκε και ο Ραφαήλ. Δεν είχε αποφασιστεί ακόμη η τελική μορφή, ενώ οι γνώμες σχετικά με τη χρήση λατινικού ή ελληνικού σταυρού για τη μορφή της βασιλικής διίσταντο. Το 1547 τη διεύθυνση του εγχειρήματος ανέλαβε ο Μιχαήλ Άγγελος, ο οποίος σχεδίασε και τον τεράστιο τρούλο της βασιλικής, ο οποίος βρίσκεται ακριβώς πάνω από το σημείο που μαρτύρησε ο Απόστολος Πέτρος.
Στο χρονικό διάστημα από το 1607 έως το 1614 η βασιλική άρχισε να τελειοποιείται, ενώ ολοκληρώθηκε και το χτίσιμο της πρόσοψης σε ρυθμό μπαρόκ. Στις 18 Νοεμβρίου 1626 η μεγαλοπρεπής βασιλική καθαγιάστηκε πανηγυρικά.
Η πλατεία του Αγίου Πέτρου.
Ακριβώς μπροστά από την επιβλητική πρόσοψη της βασιλικής, απλώνεται η πλατεία του Αγίου Πέτρου, η οποία πλαισιώνεται από τους δύο ημικυκλικούς βραχίονες της βασιλικής. Τη δημιουργία της την οφείλουμε στον Ιταλό αρχιτέκτονα και γλύπτη Μπερνίνι.
Η κατασκευή της ξεκίνησε το 1655 και ολοκληρώθηκε το 1667.
Έχει μέγιστο πλάτος 240 μέτρων, ενώ το μέγιστο μήκος της φτάνει τα 340 μέτρα.
Οι ελλειπτικές κιονοστοιχίες που πλαισιώνουν την πλατεία αποτελούνται από συνολικά 284 κίονες σε δωρικό ρυθμό, ο καθένας 15 μέτρα ψηλός.
Στο κέντρο της πλατείας ορθώνεται ένας οβελίσκος ύψους 25 μέτρων, που προέρχεται από τον Ιππόδρομο του Νέρωνα, στο οποίο μαρτύρησε ο Απόστολος Πέτρος. Λέγεται ότι στη βάση του οβελίσκου υπάρχει στάχτη του Καίσαρα, ενώ στην κορυφή του λέγεται ότι βρίσκονται κομμάτια από τον Τίμιο Σταυρό. Ο οβελίσκος ζυγίζει 322 τόνους.
Αρχιτεκτονική.
Δεδομένα.
Η εσωτερική επιφάνεια της 211,5 μ. μήκους και 132,5 μ. ύψους της βασιλικής καταλαμβάνει συνολική έκταση 15.160 m² και μπορεί να χωρέσει άνετα 60.000 άτομα. Το εγκάρσιο κλίτος έχει πλάτος 138 μέτρων. Ο χρόνος ανέγερσης ξεπέρασε τα 120 χρόνια.

</doc>
<doc id="64042" url="https://el.wikipedia.org/wiki?curid=64042" title="Ηλίας Ρωσίδης">
Ηλίας Ρωσίδης

Ο Ηλίας Ρωσσίδης (Νέο Φάληρο, Πειραιά, 9 Φεβρουαρίου 1927 – 27 Δεκεμβρίου 2019) ήταν Έλληνας πρώην διεθνής ποδοσφαιριστής, ο οποίος αγωνιζόταν αρχικά ως μέσος και στη συνέχεια ως αμυντικός. Είναι από τους πρώτους ακραίους αμυντικούς των ελληνικών γηπέδων που, εκμεταλλευόμενος την ταχύτητά του, συνήθιζε να προωθείται και στην επίθεση (ρόλος αργότερα γνωστός ως φουλ-μπακ).
Καριέρα.
Σε συλλογικό επίπεδο.
Ξεκίνησε τον αθλητισμό σε πολύ μικρή ηλικία και εγγράφηκε στον Ολυμπιακό, όπου ασχολήθηκε αρχικά με τον στίβο και τους δρόμους ταχύτητας, τα 100, 200 και 400 μέτρα. Κάποια μέρα, όταν παρακολουθούσε τυχαία την προπόνηση του Ολυμπιακού, τραυματίστηκε ο Αριστείδης Λούβαρης, ο τερματοφύλακας και του ζήτησαν να τον αντικαταστήσει. Από εκείνη την ημέρα έμεινε στον Ολυμπιακό μέχρι το τέλος της καριέρας του.
Πρώτος του αγώνας ήταν το 1948 με τον Φωστήρα στο κύπελλο Ελλάδας. Συμμετείχε στον παρθενικό αγώνα ελληνικών ομάδων στις ευρωπαϊκές διοργανώσεις, όπου ο Ολυμπιακός βρέθηκε αντιμέτωπος με τη Μίλαν το 1959. Λόγω των πολλών τραυματισμών που είχε υποστεί, συνέχισε την καριέρα του στον Ολυμπιακό μέχρι το 1961 και κατόπιν αγωνίστηκε επίσης με επιτυχία σε ομάδες μικρότερων κατηγοριών, όπως Βύζας Μεγάρων, Αίας Σαλαμίνας, Τριγλία και Α.Ε. Χαλανδρίου.
Στις εθνικές ομάδες.
Με την εθνική Ελλάδας έχει 29 συμμετοχές (πρώτη το 1951 και αρχηγός της από το 1954), όντας πρώτος σε συμμετοχές την εποχή που αγωνίστηκε σε αυτή.
Τίτλοι.
Με τον Ολυμπιακό έχει κατακτήσει:

</doc>
<doc id="64044" url="https://el.wikipedia.org/wiki?curid=64044" title="Μπάμπης Κοτρίδης">
Μπάμπης Κοτρίδης

Ο Χαράλαμπος (Μπάμπης) Κοτρίδης (Δραπετσώνα, 30 Οκτωβρίου 1928 – Αθήνα, 18 Απριλίου 2009) ήταν Έλληνας διεθνής ποδοσφαιριστής που αγωνίστηκε αποκλειστικά με τον Ολυμπιακό Πειραιώς, όπως και έφηβος αθλητής στίβου στον Πανιώνιο.
Σταδιοδρομία.
Σε συλλογικό επίπεδο.
Γεννήθηκε στη Δραπετσώνα, μεγάλωσε στην Καλλιθέα και ξεκίνησε τον αθλητισμό από τον γειτονικό Πανιώνιο στα 400 μέτρα με εμπόδια λόγω μεγάλου ύψους. Αρχικά έπαιξε ποδόσφαιρο στην Αθλητική Ένωση Αγίου Νικολάου Καλλιθέας, όταν δε τον παρακολούθησε ο Γιώργος Μαλεύρης, του πρότεινε να δοκιμαστεί από την ΑΕΚ που απορρίφθηκε και ακολούθως τους "Ερυθρόλευκους", όντας εκείνος ενεργός ακόμη αμυντικός τους.
Σύνοψη.
Ο επονομαζόμενος "Ψηλός" υπέγραψε δελτίο το 1945, ενώ παράλληλα συνέχισε στον στίβο του Πανιωνίου. Το 1946 επιλέχθηκε ως άλτης του ύψους για το εθνικό αντιπροσωπευτικό συγκρότημα, αλλά σύντομα αφοσιώθηκε στην ποδοσφαιρική δραστηριότητα μετά παρότρυνση των υπευθύνων της β' ομάδας του Ολυμπιακού, Βαγγέλη και Γιάννη Χέλμη. Την πρώτη του εμφάνιση με την αντίστοιχη α' σε φιλική αναμέτρηση, πραγματοποίησε στις 17 Σεπτεμβρίου 1947 αγωνιζόμενος από το 46' κατά το εντός έδρας 5-0 επί της Βικτώρια Αθηνών και σε επίσημη 16 μήνες αργότερα. Αντίπαλος υπήρξε ο Έσπερος Καλλιθέας στο Ποδηλατοδρόμιο για τη νίκη κυπέλλου με 3-1 της 30ης Ιανουαρίου 1949, μόλις 8 ημέρες έπειτα το ντεμπούτο του Ηλία Ρωσίδη. Οι δύο τους θα εγκαταλείψουν σχεδόν ταυτόχρονα την ενεργό δράση, έχοντας ενδιάμεσα διαγράψει πολυετή πορεία για το σωματείο, καταλάβει τις κορυφαίες θέσεις μίας σειράς στατιστικών κατηγοριών συμμετοχών, χριστεί αρχηγοί και διεθνείς. Στο ίδιο γήπεδο και την 16η Απριλίου ο Κοτρίδης σημείωσε το παρθενικό του τέρμα, όταν για το πρωτάθλημα της ΕΠΣ Πειραιώς η αντίσταση του Αργοναύτη κάμφθηκε με 2-1 χάρις σε δικά του (5' και 60'), παρά την επάνοδο (για 10 εβδομάδες και τελευταία φορά) του δεινότατου σκόρερ Γιάννη Βάζου.
Στη βασική 11άδα καθιερώθηκε την ερχόμενη αγωνιστική περίοδο 1949-50, ως αριστερός μέσος (με το Διονύση Μινάρδο στα δεξιά) κατόπιν της αποχώρησης του 37χρονου Γιώργου Βαγιακάκου. Η αειθαλής παρουσία του προκατόχου, του επέτρεψε μόνο στα 21 να καταλάβει τη θέση που πάντως διατήρησε μέχρι την –προχωρημένη για τότε– ηλικία των 32. Υπήρξε αναντικατάστατο στέλεχος σε όλη την επιτυχημένη ερυθρόλευκη εποχή του '50, διατελώντας από τους αρχηγούς της ομάδας. Τελευταία των 11 συναπτών περιόδων του ως βασικός, αποτέλεσε η 1959-60 και εναρκτήρια της Α' Εθνικής κατηγορίας, συγκαταλεγόμενος σε όσους "ένωσαν" την πρώτη μεταπολεμική 15ετία με τον πρόσφατο μισό αιώνα του ελληνικού ποδοσφαίρου. Την επόμενη 1960-61, ολοκλήρωσε την καριέρα του με συμπλήρωση 259 επίσημων εμφανίσεων:
 113 στο Πανελλήνιο πρωτάθλημα και την Α' Εθνική (24 τέρματα)
 44 στο κύπελλο Ελλάδας (10)
 2 στο κύπελλο Πρωταθλητριών
 100 στο Πειραϊκό πρωτάθλημα (24)
και 160 σε φιλικά με εγχώριους ή ξένους αντιπάλους (τουλάχιστον 22 γκολ). 
Ειδικά το διάστημα 1946-1959 του Πανελλήνιου, πρόκειται για τον τρίτο των "Ερυθρόλευκων" σε συμμετοχές (85 – Ρωσίδης 97, Σούλης Κίνλεϊ 89) και δεύτερο σκόρερ τους (23 τέρματα με Γιάννη Ιωάννου, Θέμη Μουστακλή και Θανάση Μπέμπη – 33 ο Ηλίας Υφαντής). Οι ιστορικοί ερευνητές του σωματείου Στάθης Αρβανίτης και Ηλίας Λέκκας, αμφότεροι καταγράφουν ότι επί 4,5 σχεδόν χρόνια (Ιούλιος 1954-Φεβρουάριος 1959) απουσίασε σε μόλις ένα αγώνα της διοργάνωσης (τελικές φάσεις, προκριματική 1956, διπλό μπαράζ 1957), ρεκόρ που υπερβαίνει μόνο ο Ρωσίδης με έναν σε 7,5 (1951-1958). Στη δε Α' κατηγορία της τοπικής ΕΠΣ Πειραιώς 1925 έως 1959, οι "διόσκουροι" παίκτες έχουν στο ενεργητικό τους περισσότερες συναντήσεις από κάθε άλλον (ο Ρωσίδης 104 ή 103). Επιπλέον, ο Αρβανίτης τους περιλαμβάνει "με τους πιο αντιπροσωπευτικούς στην κάθε δεκαετία που εδημιούργησαν τον "Θρύλο"" και συγκεκριμένα την 1950-1960.
Το τελευταίο του τέρμα σε επίσημη αναμέτρηση πέτυχε στις 18 Δεκεμβρίου 1960, ανοίγοντας το σκορ για το εντός έδρας 3-1 πρωταθλήματος επί της ΑΕΚ, ενώ η ερχόμενη αγωνιστική τη 15η Ιανουαρίου και το 0-0 του σταδίου Νέας Σμύρνης με τον Πανιώνιο υπήρξε η καταληκτική εμφάνιση μίας 12χρονης διαδρομής του σε επίπεδο διοργανώσεων (συμπτωματικά και στις δύο περιπτώσεις, εναντίον συλλόγων που μέσω διαφορετικού τρόπου σχετίστηκε ως νεαρός αθλητής). Ένα εξάμηνο αργότερα και αρχηγός τιμής ένεκεν, μετείχε αποχαιρετιστήρια φορά κατά τη νίκη 2-1 του Ολυμπιακού με αντίπαλο τη Σάντος της Βραζιλίας και του Πελέ, όπου στο ταραχώδες φιλικό της 4ης Ιουλίου 1961 συνέβαλε ακούσια για το αριθμητικό πλεονέκτημα από τις αρχές της επανάληψης:
Ο Ρωσίδης απουσίαζε με τραύμα στο κεφάλι από το 3-0 επί του Πανιωνίου για τον τελικό κυπέλλου δύο ημέρες νωρίτερα, γεγονός που τον είχε υποχρεώσει να προωθηθεί σε ακραίο επιθετικό κατά το β' ημίχρονο. Με το περιβραχιόνιο και αυτός, η συγκεκριμένη συνάντηση αποδείχθηκε η δική του τελευταία επίσημη, καθώς την επόμενη περίοδο 1961-62 δεν θα εμφανιστεί παρά σε ορισμένες φιλικές του φθινοπώρου.
Ξεχωριστές στιγμές της σταδιοδρομίας Κοτρίδη ήταν οι αναμετρήσεις με την ιταλική Μίλαν στα πλαίσια του Πρωταθλητριών 1959-60, οι πρώτες της ιστορίας για ελληνική ομάδα σε ευρωπαϊκή διασυλλογική διοργάνωση. Σε αμφότερες αποτέλεσαν με τον Μπέμπη τους κορυφαίους. 
Σκόρερ.
Παρότι οι –δύο– τότε μέσοι είχαν κυρίως αμυντικά καθήκοντα, ο ίδιος διακρίθηκε ιδιαίτερα και στην επίτευξη τερμάτων. Με 6 αναδείχθηκε δεύτερος σκόρερ του πρωταθλήματος Ελλάδας 1953-54, ένα λιγότερο από το Χριστόφορο Γιεντζή του ΠΑΟΚ. Σύμφωνα με τον προαναφερόμενο Λέκκα, ""Ο Πούσκας είπε γι' αυτόν το 1957: «Έχει το κεφάλι του συμπαίκτη μου Κότσις»"", ικανότητα που ο Αρβανίτης επιβεβαιώνει αριθμητικά: για κάθε τέρμα του στις πανελλήνιες διοργανώσεις με σουτ, αντιστοιχεί και ένα μέσω κεφαλιάς. Άλλωστε, με το δεδομένο τρόπο και σε κτύπημα κόρνερ άνοιξε το σκορ τόσο στον τελικό κυπέλλου του 1957, όσο και το Αίγυπτος-Ελλάδα 0-2 του 1951 ("γυριστή από εκπληκτικό άλμα"), στη μοναδική του επιτυχία για λογαριασμό της.
Πέραν από κεφαλοσφαιριστής, υπήρξε εξαιρετικά δεινός στις εκτελέσεις πέναλτι. Ο Λέκκας του πιστώνει 15 εύστοχες σε Πανελλήνιο και κύπελλο, ενώ μόλις μία αποτυχημένη και μάλιστα στέλνοντας την μπάλα στο δοκάρι. Τερματοφύλακας βρέθηκε τότε απέναντι ο μέχρι πρόσφατα συμπαίκτης Κώστας Καραπατής του Ηρακλή Θεσσαλονίκης, με το σκορ στο 53' διαμορφωμένο ήδη για το τελικό 1-1 εντός έδρας που δεν εμπόδισε πάντως την κατάκτηση του πρωταθλήματος 1957-58. Το ίδιο έτος, 3 πέναλτι και συνολικά 4 γκολ τον αναβίβασαν σε ερυθρόλευκο αρχισκόρερ της επίσης νικηφόρας διεξαγωγής του κυπέλλου, είναι δε χαρακτηριστικό ότι από τα 11 βήματα σημείωσε τα 2 παρθενικά και τα 2 καταληκτικά γκολ της πορείας του στο πρωτάθλημα Ελλάδας, και τα 2 εναρκτήρια στο κύπελλο. Με συνυπολογισμό της πειραϊκής διοργάνωσης και των φιλικών αναμετρήσεων, ο Λέκκας παραθέτει ένα σύνολο 36 εύστοχων σε 38 εκτελέσεις για τον (χωρίς περαιτέρω τεκμηρίωση) "μεγαλύτερο σπεσιαλίστα του ποδοσφαίρου μας μέχρι σήμερα στα πέναλτι".
Αντιπροσωπευτικά συγκροτήματα.
Επιλέχθηκε στην εθνική Ενόπλων το 1951 για τον δεύτερο και τρίτο αγώνα της ιστορίας της. Ενδιάμεσα αγωνίστηκε πρώτη φορά με την Εθνική Ελλάδας στις 8 Απριλίου 1951, στον εκτός έδρας αγώνα εναντίον της Β' Ιταλίας, που διεξήχθη στο Παλέρμο στο πλαίσιο του Κυπέλλου Φιλίας Ανατολικής Μεσογείου. Συνολικά με τη γαλανόλευκη φανέλα αγωνίστηκε σε 18 αγώνες και σημείωσε ένα γκολ. Είναι από τους λίγους Έλληνες αθλητές που έγινε διεθνής σε δύο διαφορετικά αθλήματα.
Τίτλοι - διακρίσεις.
Ως ποδοσφαιριστής 
Αναγνώριση.
Διετέλεσε πρόεδρος στο Σύνδεσμο Βετεράνων Ποδοσφαιριστών Ολυμπιακού Πειραιώς. Υπερβαίνοντας τα 80, απεβίωσε το Μ. Σάββατο 18 Απριλίου 2009. Ακριβώς την προηγουμένη, είχε βραβευτεί και φωτογραφηθεί στο –καταργημένο πλέον– παιχνίδι μεταξύ Βραδυποριακού και Ταλαιπωριακού, των παλαιμάχων του σωματείου με τους αντίστοιχους της Προοδευτικής. Κατόπιν εξαετίας, στη μνήμη του αφιερώθηκε φιλικό βετεράνων "Ερυθρόλευκοι"-"Πανιώνιοι", όπου τιμήθηκε και από την ΠΑΕ Ολυμπιακός. Τον εκπροσώπησε η οικογένειά του και παρευρέθηκαν οι πρώην συμπαίκτες Γιώργος Δαρίβας, Σάββας Θεοδωρίδης, Κώστας Καραπατής, Ηλίας Ρωσίδης, Ηλίας Υφαντής με τον επί μακρόν αντίπαλο στο γήπεδο Κώστα Νεστορίδη, γείτονα από την Καλλιθέα στην παιδική τους ηλικία.

</doc>
<doc id="64045" url="https://el.wikipedia.org/wiki?curid=64045" title="Παντάνασσα Ρεθύμνης">
Παντάνασσα Ρεθύμνης

Η Παντάνασσα είναι χωριό του νομού Ρεθύμνου. Ανήκει στο Δήμο Αμαρίου (πρώην Δ. Συβρίτου) και αποτελεί το μοναδικό οικισμό του ομώνυμου δημοτικού διαμερίσματος. Η Παντάνασσα έχει με βάση την απογραφή του 2001 309 κατοίκους. 
Το χωριό πήρε μέρος σε αρκετούς επαναστατικούς αγώνες. Από την Παντάνασσα καταγόταν ο οπλαρχηγός Εμμανουήλ Πορτάλιος, που πούλησε την μισή του περιουσία για τον απελευθερωτικό αγώνα κατά των Τούρκων, επίσης από την Παντάνασσα καταγωγή είχε ο Στυλιανός Ιερωνυμάκης (Καπετανοστελης), που σκότωσε τον υψηλόβαθμο Τούρκο με την ονομασία Τρικέφαλος σε μια περιοχή κοντά στο Αρκάδι. 
Το σημαντικότερο είναι ότι η Παντάνασσα είχε πρωταγωνιστικό ρόλο στις επαναστάσεις κατά των Τούρκων και των Γερμανών, αλλά πάντα υπήρχε ιδιαίτερη μυστικότητα σε όλες τις προσπάθειες από τους κατοίκους του χωριού. Στην κρητική μουσική παράδοση είχε βγάλει το Γιώργο Μουζουράκη και το Στρατή Σπυριδάκη. 
Στο χωριό υπάρχουν άτομα που γνωρίζουν παλαιούς χορούς της Κρήτης. Στη μουσική τους περιλαμβάνονται και τα ριζίτικα, κάτι που δε συναντάμε σε χωριά του Νομού Ανατολικής Ρεθύμνης.
Συνορεύει με τα χωρία Βολεώνες και Πατσός του ίδιου δημου.
Αναφέρεται στην επαρχία Αμαρίου το 1577 από το Fr. Barozzi (fo27r) Pandanasso από τον Καστροφύλακα (Κ173) Andanasso με 273 κατ. το 1583 και από τον Φραντσέσκο Μπαζιλικάτα (Μνημεία Κρητ. Ιστ. V, σελ. 129) Pandanasso, το 1630. Φαίνεται ότι από τότε ακούονταν και οι δύο τύποι του τοπωνυμίου. Στην απογραφή του 1834 αναφέρεται Edanoso (Pashley, Travels In Crete, II, σ. 314) με 8 χριστιαν. και 7 τουρκ. οικογένειες. Το 1881 αναφέρεται Αντάνασσος στο δήμο Μέρωνα, με 211 Χριστιαν. κάτ. και το 1900 Αντάνασσος στον ίδιο δήμο με 169 κάτ. Το 1920 είναι έδρα ομώνυμης κοινότητας και αναφέρεται Παντάνασσα με 248 κάτ. το 1928 με 255, το 1940 με 281, το 1951 με 267, το 1961 με 243, και το 1971 με 173 κάτ.
Το τοπωνύμιο Αντάνασσος είναι προϊστορικό (Βλ. Υπόμνημα Ετ. Κρητ. Ιστ. Μελετών, "Κρητικά Χρονικά" τομ. Ι', σελ. 399). Συνεπώς δεν είναι επώνυμο της Παναγίας, που υπάρχει εκκλησία στο χωριό με 101 θυροπαράθυρα (κατά το Εμ. Λαμπρινάκη , Γεωγραφία Κρήτης, σ. 111). Ίσως πρόκειται περί προϊστορικού οικισμού.

</doc>
<doc id="64046" url="https://el.wikipedia.org/wiki?curid=64046" title="Σάκαρι Κουόσμανεν">
Σάκαρι Κουόσμανεν

Ο Σάκαρι Κουόσμανεν ("Sakari ”Saku” Kuosmanen", 6 Σεπτεμβρίου 1956) είναι Φινλανδός ηθοποιός και τραγουδιστής.

</doc>
<doc id="64047" url="https://el.wikipedia.org/wiki?curid=64047" title="Φωστήρ">
Φωστήρ



</doc>
<doc id="64048" url="https://el.wikipedia.org/wiki?curid=64048" title="Φωστήρας Ταύρου">
Φωστήρας Ταύρου



</doc>
<doc id="64052" url="https://el.wikipedia.org/wiki?curid=64052" title="Gargoyle's Quest">
Gargoyle's Quest

Το Gargoyle's Quest (γνωστό στην Ιαπωνία ως Reddo Arīmā Makaimura Gaiden, ιαπωνικά: レッドアリーマー 魔界村外伝) είναι side-scrolling βιντεοπαιχνίδι δράσης και πλατφόρμας με στοιχεία ρόλων. Αναπτύχθηκε από την Capcom και κυκλοφόρησε στις 2 Μαΐου του 1990 στην Ιαπωνία και τον Ιούλιο του ίδιου έτους στις Η.Π.Α. και τον Καναδά, για το Game Boy της Nintendo. Η ιστορία αφορά τον Firebrand, τον κεντρικό ήρωα, ο οποίος έκανε το ντεμπούτο του στο επιτυχημένο arcade παιχνίδι, "Ghosts 'n Goblins". Το παιχνίδι είχε δύο συνέχειες, το "Gargoyle's Quest 2", για το NES το 1992, και δύο χρόνια μετά το "Demon's Crest", για το "SNES".
Πλοκή.
Ιστορία.
Ο Firebrand είναι ένας δράκος του οποίου το πεπρωμένο είναι να γίνει ο Red Blaze που σώζει τον Κόσμο των Δράκων από την οργή του King Breager και φέρνει ξανά την ειρήνη στη χώρα.

</doc>
<doc id="64053" url="https://el.wikipedia.org/wiki?curid=64053" title="Ηλίας Υφαντής">
Ηλίας Υφαντής

Ο Ηλίας Υφαντής (γένν. 29 Ιουλίου 1936, Πειραιάς) είναι παλαίμαχος διεθνής Έλληνας ποδοσφαιριστής και βασικό στέλεχος του Ολυμπιακού κατά τις δεκαετίες του 50 και του 60.
Βιογραφικό.
Γεννήθηκε στην Αγία Σοφία του Πειραιά και σε ηλικία 17 ετών εντάχθηκε στον τοπικό Ολυμπιακό. Αγωνίστηκε για πρώτη φορά σε επίσημο αγώνα το 1953. Διακρίθηκε στη θέση του κυνηγού και πέτυχε στην καριέρα του 225 τέρματα σε όλες τις διοργανώσεις. Στην Α΄Εθνική αγωνίστηκε σε 58 αγώνες σε τρεις σεζόν και σημείωσε 30 γκολ, ενώ είχε σκοράρει και στον ιστορικό πρώτο αγώνα του Ολυμπιακού, αλλά και ελληνικής ομάδας γενικότερα, σε ευρωπαϊκή διοργάνωση εναντίον της Μίλαν (τελικό σκορ 2-2). Ως στέλεχος πλέον του συμπολίτη Εθνικού για μία αγωνιστική περίοδο, αναγκάστηκε το 1965 να σταματήσει το ποδόσφαιρο στα 29 του εξαιτίας χρόνιων τραυματισμών. Στην εθνική Ανδρών μετείχε για πρώτη φορά το 1957 και σε 7 συνολικά αγώνες σημείωσε 2 τέρματα.
Το 1970 ανέλαβε προπονητής στην πρώτη ομάδα του Ολυμπιακού ως υπηρεσιακός, και αργότερα για πολλά χρόνια στα τμήματα υποδομής του συλλόγου.

</doc>
<doc id="64054" url="https://el.wikipedia.org/wiki?curid=64054" title="Υδρογονοβόμβα">
Υδρογονοβόμβα



</doc>
<doc id="64057" url="https://el.wikipedia.org/wiki?curid=64057" title="Σάββας Θεοδωρίδης">
Σάββας Θεοδωρίδης

Ο Σάββας Θεοδωρίδης (Αθήνα, 18 Φεβρουαρίου 1935 - 17 Αυγούστου 2020) ήταν παλαίμαχος Έλληνας διεθνής ποδοσφαιριστής και μέλος στο διοικητικό συμβούλιο της ΠΑΕ Ολυμπιακός Πειραιώς ως επίτιμος πρόεδρος. Επιπλέον, είχε διατελέσει αντιπρόεδρος του σωματείου και γενικός αρχηγός.
Ποδοσφαιρική σταδιοδρομία.
Ξεκίνησε το ποδόσφαιρο από την Αθλητική Ένωση Αμπελοκήπων και το 1953, ενώ αναμενόταν η απόκτησή του από τον Παναθηναϊκό, εντάχθηκε στον Ολυμπιακό. Αγωνίστηκε ως τερματοφύλακας μέχρι το 1962.
Στην Εθνική Ελλάδας αγωνίστηκε 12 φορές. Στην Α΄ κατηγορία είχε 57 συμμετοχές. 
Τίτλοι.
Με τον Ολυμπιακό
Προσωπική ζωή.
Ο Σάββας Θεοδωρίδης ήταν παιδί εύπορης οικογένειας, με πατέρα φαρμακοποιό. Ο ίδιος εγκατέλειψε το ποδόσφαιρο στα 27 του χρόνια για να ολοκληρώσει τις σπουδές του στο Πανεπιστήμιο. Σπούδασε φαρμακοποιός και στη συνέχεια ολοκλήρωσε τις σπουδές του στο Άμστερνταμ. Μιλούσε τρεις γλώσσες- αγγλικά, γαλλικά και ιταλικά.
Παντρεύτηκε δυο φορές και απέκτησε δυο γιους, τον Θεόδωρο (γενν. 1965) και τον Δημήτρη (γενν. 1979). Η πρώτη σύζυγος ονομαζόταν Αρετή Αργυροπούλου και ο γάμος έγινε στις 1 Ιουνίου 1963 στον ναό Αγίου Διονυσίου Αρεοπαγίτου. Η δεύτερη σύζυγός του ήταν η Ελένη Κόκκαλη, μετέπειτα σύζυγος του Σωκράτη Κόκκαλη. 

</doc>
<doc id="64058" url="https://el.wikipedia.org/wiki?curid=64058" title="Μάρισκα">
Μάρισκα

Η Μάρισκα ("Mariska", πραγματικό όνομα: Άννα Μαρία Ραχικάλαϊνεν, "Anna Maria Rahikainen", 19 Φεβρουαρίου 1979) είναι Φινλανδή ράπερ.

</doc>
<doc id="64059" url="https://el.wikipedia.org/wiki?curid=64059" title="Αντώνης Κασιμάτης">
Αντώνης Κασιμάτης

Ο Αντώνης Κασιμάτης (1915) είναι Έλληνας παλαίμαχος ποδοσφαιριστής. 
Ο Κασιμάτης γεννήθηκε το 1915 στην Αθήνα και ξεκίνησε την καριέρα του από τον Απόλλωνα Αθηνών.Το 1937 πήρε μεταγραφή για τον Ολυμπιακό.Στην Εθνική Ελλάδος αγωνίστηκε 2 φορές, μία ως ποδοσφαιριστής του Απόλλωνα και μία ως ποδοσφαιριστής του Ολυμπιακού.

</doc>
<doc id="64061" url="https://el.wikipedia.org/wiki?curid=64061" title="Μούσκα">
Μούσκα

Η Μάριγια «Μούσκα» Μπαμπίτσιν ("Marija ”Muska” Babitzin", 28 Ιουνίου 1952) είναι Φινλανδή τραγουδίστρια και αδελφή του Κίρκα Μπαμπίτσιν.

</doc>
<doc id="64062" url="https://el.wikipedia.org/wiki?curid=64062" title="Γιάννης Ιωάννου (ποδοσφαιριστής)">
Γιάννης Ιωάννου (ποδοσφαιριστής)

Ο Γιάννης Ιωάννου (1931) είναι Έλληνας παλαίμαχος διεθνής ποδοσφαιριστής.
Βιογραφία.
Γεννήθηκε το 1931 στον Πειραιά. Ξεκίνησε από τα τσικό του Εθνικού και ως παίκτης του κέντρου του, χρίστηκε 10 φορές διεθνής με την εθνική Ελλάδας. Το 1953 μετεγγράφηκε στον Ολυμπιακό, στον οποίο αγωνίστηκε μέχρι να σταματήσει το ποδόσφαιρο το 1960, χρονιά όπου συμμετείχε σε 6 παιχνίδια της νεοϊδρυθείσας τότε Α' Κατηγορίας. Με την Εθνική αγωνίστηκε συνολικά 13 φορές.
Με τον Ολυμπιακό συμμετείχε σε 81 παιχνίδια πρωταθλήματος πετυχαίνοντας 24 γκολ. Επιπλέον, είχε 22 εμφανίσεις στο κύπελλο Ελλάδος και 8 τέρματα, ενώ φόρεσε την ερυθρόλευκη φανέλα και σε 45 ματς Πειραϊκού πρωταθλήματος σκοράροντας 28 γκολ.
Τίτλοι.
Με τον Ολυμπιακό :

</doc>
<doc id="64065" url="https://el.wikipedia.org/wiki?curid=64065" title="Αρχή Προστασίας Δεδομένων Προσωπικού Χαρακτήρα">
Αρχή Προστασίας Δεδομένων Προσωπικού Χαρακτήρα

Η Αρχή Προστασίας Δεδομένων Προσωπικού Χαρακτήρα (ΑΠΔΠΧ), γνωστή (ανεπίσημα) και ως Αρχή Προστασίας Προσωπικών Δεδομένων, είναι συνταγματικά κατοχυρωμένη ανεξάρτητη διοικητική Αρχή. Ιδρύθηκε με τον Νόμο 2472/1997 «"για την προστασία του ατόμου από την επεξεργασία δεδομένων προσωπικού χαρακτήρα"», ο οποίος ενσωματώνει στο ελληνικό δίκαιο την ευρωπαϊκή οδηγία 95/46/ΕΚ. Η οδηγία αυτή θέτει κανόνες για την προστασία των προσωπικών δεδομένων σε όλες τις χώρες μέλη της Ευρωπαϊκής Ένωσης. Η λειτουργία της Αρχής ξεκίνησε στις 10 Νοεμβρίου 1997. 
Η Αρχή, σύμφωνα με την παρ. 1 του άρθρου 20 του ιδρυτικού της νόμου 2472/1997, εξυπηρετείται από Γραμματεία, η οποία λειτουργεί σε επίπεδο Διεύθυνσης, και αποτελείται από τρία τμήματα: 1. Το τμήμα Ελεγκτών, 2. Το τμήμα Επικοινωνίας και 3. Το τμήμα Διοικητικών και Οικονομικών Υποθέσεων.
Σκοπός της Αρχής.
Ο σεβασμός και η προστασία της αξιοπρέπειας, της ιδιωτικής ζωής και της ελεύθερης ανάπτυξης της προσωπικότητας αποτελούν θεμελιώδη και πρωταρχική επιδίωξη κάθε δημοκρατικής κοινωνίας. Με την πάροδο του χρόνου, η τεράστια πρόοδος στον τομέα της πληροφορικής, η ανάπτυξη νέων τεχνολογιών, οι νέες μορφές διαφήμισης και ηλεκτρονικών συναλλαγών και η ανάγκη της ηλεκτρονικής οργάνωσης του κράτους έχουν σαν συνέπεια την αυξημένη ζήτηση προσωπικών πληροφοριών από τον ιδιωτικό και δημόσιο τομέα. Η ανεξέλεγκτη καταχώριση και επεξεργασία των προσωπικών δεδομένων σε ηλεκτρονικά και χειρόγραφα αρχεία υπηρεσιών, εταιρειών και οργανισμών μπορεί να προκαλέσει προβλήματα στην ιδιωτική ζωή του πολίτη.
Οι κίνδυνοι αυτοί αυξάνονται με τις νέες δυνατότητες ταχύτατης επεξεργασίας εκατομμυρίων δεδομένων μέσω ηλεκτρονικού υπολογιστή και μεταφοράς πληροφοριών παγκοσμίως μέσω του Ίντερνετ. Αποθήκευση και έρευνα μεγάλου όγκου δεδομένων που παλαιότερα θα απαιτούσε μεγάλους αποθηκευτικούς χώρους και επίπονη εργασία έχει πλέον απλοποιηθεί και γίνεται πολύ πιο εύκολα και ανέξοδα. Για την προστασία του ατόμου στην κοινωνία της πληροφορίας δεν επαρκούν οι παραδοσιακές θεσμικές εγγυήσεις και ρυθμίσεις, αλλά χρειάζεται ειδική αντιμετώπιση. Για τον σκοπό αυτό στην Ελλάδα, ιδρύθηκε με τον Νόμο 2472/1997 ως ανεξάρτητος διοικητικός φορέας η "ΑΠΔΠΧ", η οποία λειτουργεί από τον Νοέμβριο του 1997. Άλλες αρχές που εποπτεύουν την επεξεργασία προσωπικών δεδομένων είναι στην Ελλάδα η Αρχή Διασφάλισης Απορρήτου των Επικοινωνιών και στην Ευρώπη ο Ευρωπαίος Επόπτης Προστασίας Δεδομένων.
Διατελέσαντες πρόεδροι της Αρχής.
Πρώτος πρόεδρος της Αρχής διετέλεσε ο επίτιμος αντιπρόεδρος του Αρείου Πάγου Κωνσταντίνος Δαφέρμος, γι' αυτό και τα πρώτα χρόνια η Αρχή ήταν γνωστή και με την ονομασία "«Επιτροπή Δαφέρμου»", ενώ από το 2003 ως το 2007 τη θέση του προέδρου κατείχε ο Δημήτριος Γουργουράκης, επίσης επίτιμος αντιπρόεδρος του Αρείου Πάγου. Από το 2007 ως το 2016 τη θέση του προέδρου της ΑΠΔΠΧ κατείχε ο Πέτρος Χριστόφορος, επίτιμος Σύμβουλος της Επικρατείας. Σημερινός πρόεδρος της Αρχής είναι ο Κωνσταντίνος Μενουδάκος, επίτιμος πρόεδρος του Συμβουλίου της Επικρατείας.
Ημέρα Προστασίας Προσωπικών Δεδομένων.
Η 28η Ιανουαρίου κάθε έτους έχει καθιερωθεί ως "Ημέρα Προστασίας Προσωπικών Δεδομένων" από το Συμβούλιο της Ευρώπης και την Ευρωπαϊκή Επιτροπή. Επελέγη η συγκεκριμένη ημέρα καθώς στις 28 Ιανουαρίου 1981 θεσπίστηκε η "Ευρωπαϊκή Σύμβαση για την Προστασία από την Αυτοματοποιημένη Επεξεργασία Προσωπικών Δεδομένων", η περίφημη Σύμβαση 108, στους κόλπους του Συμβουλίου της Ευρώπης. Το κείμενο αυτό αποτελεί το πρώτο νομικά δεσμευτικό διεθνές κείμενο του ευρωπαϊκού χώρου με σκοπό την προστασία προσωπικών δεδομένων. Η Ελλάδα επικύρωσε τη Σύμβαση αυτή 12 χρόνια μετά, με την ψήφιση του Νόμου 2068/1992.

</doc>
<doc id="64066" url="https://el.wikipedia.org/wiki?curid=64066" title="Αρχή Προστασίας Προσωπικών Δεδομένων">
Αρχή Προστασίας Προσωπικών Δεδομένων



</doc>
<doc id="64067" url="https://el.wikipedia.org/wiki?curid=64067" title="ΑΠΔΠΧ">
ΑΠΔΠΧ



</doc>
<doc id="64070" url="https://el.wikipedia.org/wiki?curid=64070" title="Χέιλι Νταφ">
Χέιλι Νταφ

Η Χέιλι Νταφ ("Haylie Duff", γενν. 19 Φεβρουαρίου 1985) είναι Αμερικανίδα ηθοποιός και τραγουδίστρια. Είναι αδερφή της Χίλαρι Νταφ.
Προσωπική ζωή.
Το 2012 ξεκίνησε τη σχέση της με τον Ματ Ρόσενμπεργκ και δύο χρόνια αργότερα, αρραβωνιάστηκαν. Το 2015, γεννήθηκε η πρώτη τους κόρη, Ράιν Άβα Έρχαρντ Ρόσενμπεργκ ενώ το 2018, η δεύτερη τους κόρη, Λούλου Γκρέι Ρόσενμπεργκ.

</doc>
<doc id="64072" url="https://el.wikipedia.org/wiki?curid=64072" title="Το ρετιρέ">
Το ρετιρέ

Το Ρετιρέ (ή απλώς "Ρετιρέ") είναι ελληνική κωμική τηλεοπτική σειρά παραγωγής που δημιουργήθηκε από τον Γιάννη Δαλιανίδη και προβλήθηκε από το Mega την περίοδο 1990-1992.
Το σενάριο και τη σκηνοθεσία της σειράς επιμελήθηκε ο Γιάννης Δαλιανίδης. Η πρωταγωνίστρια της σειράς είναι η Κατερίνα Γιουλάκη, η οποία υποδύεται τον ρόλο της Κατερίνας Σοφιανού. Η σειρά αποτελεί μια προσπάθεια περιγραφής της ελληνικής κοινωνίας, των δομών και της νοοτροπίας της, όπως προέκυψαν μετά τη μεταπολίτευση του 1974 και ταυτόχρονα μια προσπάθεια κριτικής και σάτιρας των αρνητικών φαινομένων της κοινωνίας αυτής στις αρχές της δεκαετίας του 1990. Τους υπόλοιπους βασικούς χαρακτήρες της σειράς υποδύονται οι Έλντα Πανοπούλου, Νίκος Κούρος, Τζόυς Ευείδη, Κούλα Αγαγιώτου, Παύλος Ευαγγελόπουλος, Τάσος Κωστής και Δημήτρης Καλλιβωκάς.
Η σειρά αποτελείται από δύο κύκλους με συνολικά 84 επεισόδια. Παρόλο που αρχικά είχε ανανεωθεί για τρίτη σεζόν το 1992, τελικά τα γυρίσματα του τρίτου κύκλου δεν ξεκίνησαν ποτέ κι έτσι παρέμεινε ημιτελής.
Η σειρά έγινε γνωστή ιδίως από τις συνεχείς ετήσιες επαναληπτικές προβολές της, ιδιαίτερα μετά το 2000.
Υπόθεση.
Η Κατερίνα Σοφιανού είναι μια διαζευγμένη μεσήλικη ανώτατη υπάλληλος στη διαφημιστική-τηλεοπτική εταιρεία "COSMOS Ε.Π.Ε. - Διαφημίσεις-Τηλεοπτικές Εκπομπές-Δημόσιες Σχέσεις". Πρώην σύζυγός της είναι ο Μίλτος Παπαράς. Η Κατερίνα μένει σε ένα ρετιρέ διαμέρισμα στην περιοχή του Χίλτον, στην οδό Αρχιφύλλου 2, με τη μητέρα της Σοφία Σοφιανού και την κόρη της αδελφής της, Ειρήνη. Παρόλο που είναι καλόκαρδη, συχνά αγανακτεί με τα προβλήματα της καθημερινότητας και τις παράλογες απαιτήσεις και συμπεριφορές των οικείων της.
Έχει συναδέλφους στο γραφείο την Χαρούλα Πεπονάκη, την Ελένη Σωτηριάδου και τον Κώστα Τσέλιο. Η Χαρούλα είναι μια νευρική και ευέξαπτη αλλά καλόκαρδη νεαρή γυναίκα. Η Ελένη Σωτηριάδου, μια νέα γυναίκα της εποχής της, είναι ερωτευμένη με τον Ιάσωνα. Ο Ιάσωνας είναι επισκευαστής τηλεοράσεων και διατηρεί ένα μαγαζί με έναν υπάλληλο και φίλο του, τον Άλκη. Ο Ιάσωνας ζει (στον α' κύκλο) με τη μητέρα του, τη Θάλεια και συνήθως αγανακτεί από την περιέργεια και την παρεμβατικότητά της.
Διευθύντρια της εταιρείας, όπου εργάζεται η Κατερίνα, είναι η Νόρα Ζαχαροπούλου, μια εκκεντρική πλούσια με ευαισθησίες, αλλά και επιπολαιότητα στη ζωή της. Ο Φοίβος Τρίκης, ο καφετζής του μεγάρου, είναι ο καλύτερος φίλος της Χαρούλας και ερωτευμένος μαζί της. Οι δύο τους έχουν έντονες αντιπαραθέσεις και συχνά η Χαρούλα ξεσπά σ' αυτόν. Ακόμη, σταδιακά η Κατερίνα γνωρίζει και παντρεύεται τον Χρήστο Βακούρος, έναν μεσήλικα φαρμακοποιό, ο οποίος έχει μια ζηλόφθονη και γκρινιάρα αδελφή, την Αμαλία Βακούρα - Κώνστα και μία ανηψιά (την κόρη της Αμαλίας, τη Γωγώ), οι οποίες αντιπαθούν την Κατερίνα και την οικογένεια της.
Χαρακτήρες.
Κατερίνα Σοφιανού.
Η Κατερίνα Σοφιανού (Κατερίνα Γιουλάκη) είναι μια μεσήλικη ζωντοχήρα, ανώτερη υπάλληλος στην εταιρεία "Cosmos" και η βασική πρωταγωνίστρια της σειράς. Η Κατερίνα έχει νεύρα με την ταλαιπωρία που υφίσταται στην καθημερινότητά της από τις δημόσιες υπηρεσίες και τους συνανθρώπους της. Είναι ένας από τους πλέον λογικούς χαρακτήρες που προσπαθεί να μην ενοχλεί τους υπόλοιπους, αλλά επίσης έχει εκδικητικές και τιμωρητικές τάσεις, με κωμική πάντα διάθεση προς όσους την ταλαιπωρούν. Η Κατερίνα ζει με τη μητέρα της Σοφία και την ανιψιά της Ειρήνη σε ένα διαμέρισμα ρετιρέ, στην περιοχή του Χίλτον. Η Κατερίνα γνωρίζει στην αρχή της σειράς και βαθμιαία αρραβωνιάζεται και παντρεύεται τον Χρήστο, έναν περίπου συνομήλικο της εργένη φαρμακοποιό, με δύστροπους και εχθρικούς προς την Κατερίνα συγγενείς.
Χαρούλα Πεπονάκη.
Η Χαρούλα (Έλντα Πανοπούλου) είναι μια νεαρή γυναίκα που αγανακτεί, όπως η Κατερίνα, με τα κακώς κείμενα και είναι αρκετά οξύθυμη, ενίοτε απότομη και σκεπτικίστρια προς όσους δεν γνωρίζει καλά. Έχει όμως κατά βάθος καλό χαρακτήρα. Έχει μια σχέση αγάπης και μίσους με τον Φοίβο, τον καφετζή.
Κριτικές.
Η σειρά συγκέντρωσε τις ερμηνείες αξιόλογων ηθοποιών του παλαιού ελληνικού κινηματογράφου των δεκαετιών του 1960 και του 1970, όπως η Κατερίνα Γιουλάκη, ο Νίκος Κούρος και η Βίκυ Βανίτα, και ανέδειξε αρκετούς γνωστούς Έλληνες ηθοποιούς που έγιναν γνωστοί στη δεκαετία του 1990, όπως η Τζόυς Ευείδη, η Έλντα Πανοπούλου και ο Τάσος Κωστής. Ο Δαλιανίδης συμπεριέλαβε στο καστ αρκετούς ηθοποιούς πρώτων και δεύτερων ρόλων οι οποίοι είχαν εμφανιστεί στις ταινίες του στις δεκαετίες του 1960 και του 1970, ενώ υπήρχαν σχέδια επέκτασης της σειράς και στον κινηματογράφο.
Γυρίσματα.
Οι περισσότερες εξωτερικές αστικές σκηνές έχουν γυριστεί στην περιοχή του Χίλτον. Σε εκείνη την περιοχή βρίσκονται το φαρμακείο του Χρήστου, το κτήριο που φαίνεται ως εξωτερική όψη της εταιρείας "COSMOS", αλλά και η πολυκατοικία όπου βρίσκεται το ρετιρέ της Κατερίνας.
Η διακοπή της σειράς.
Η σειρά επρόκειτο αρχικά να συνεχιστεί και την τηλεοπτική σεζόν 1992-1993, αλλά αιφνιδίως ματαιώθηκε η συνέχισή της. Το 2015, ο Μάκης Δελλαπόρτας αποκάλυψε ότι ο λόγος που σταμάτησε η σειρά, ήταν ότι δυο εκ των πρωταγωνιστριών απαίτησαν διπλάσια χρήματα για να συμμετέχουν και στην τρίτη σεζόν, κάτι που εξόργισε τον Δαλιανίδη και έτσι πήρε την απόφαση να διακόψει αιφνίδια τη σειρά και να ξεκινήσει μία νέα, με παρεμφερές θέμα, η οποία αντικατέστησε το "Ρετιρέ", τους "Μικρομεσαίους". Η σειρά αυτή συμπεριελάμβανε αρκετούς ηθοποιούς από το "Ρετιρέ" και είχε πιο μέτρια επιτυχία, αφού ήταν φανερό ότι ήταν μια αντιγραφή του "Ρετιρέ". Συνέπεια όλων αυτών, ήταν να μην γυριστεί επίσημο τελευταίο επεισόδιο του "Ρετιρέ", αλλά το τελευταίο επεισόδιο της σεζόν 1991-1992 να αφήνει πολλές εκκρεμότητες σχετικά με την πλοκή. Δεν έχει γίνει ακόμα γνωστό ποιες ήταν οι 2 ηθοποιοί που έθεσαν χρηματικό βέτο στον Δαλιανίδη.
Υστεροφημία.
Η σειρά προβλήθηκε σε επανάληψη πολλές φορές από το Mega Channel, μετά την ολοκλήρωσή της. Κάποια από τα έτη προβολής των επαναλήψεων είναι: 1994, 1996, 1997, 1998, 2000, 2002, 2004, 2005, 2006, 2007, 2008, 2009, 2013, 2014, 2015, 2016, 2017, 2018 και 2020.
Με το πέρασμα των χρόνων και λόγω των διαρκών επαναλήψεων, "Το Ρετιρέ" απέκτησε καλτ φήμη, με πολλές, συνήθως ειρωνικές, αναφορές και αφιερώματα σε ιστολόγια και ιστότοπους.

</doc>
<doc id="64073" url="https://el.wikipedia.org/wiki?curid=64073" title="Εθνικό Μουσείο Τέχνης Βασίλισσα Σοφία">
Εθνικό Μουσείο Τέχνης Βασίλισσα Σοφία

Το Εθνικό Μουσείο Τέχνης Βασίλισσα Σοφία (ισπ. "Museo Nacional Centro de Arte Reina Sofía") είναι ένα Μουσείο σύγχρονης τέχνης της Μαδρίτης. Ονομάζεται έτσι προς τιμήν της Βασίλισσας Σοφίας της Ισπανίας.
Στεγάζεται στο κτήριο του πρώην Γενικού Νοσοκομείου της Μαδρίτης, το οποίο υπέστη κατάλληλες τροποποιήσεις. Προστέθηκαν νέα, γυάλινα κτήρια, τα οποία περιλαμβάνουν χώρους περιοδικών εκθέσεων, βιβλιοθήκη, καφετέρια και καταστήματα. Τα επίσημα εγκαίνιά του έγιναν το 1992.
Στο Μουσείο εκτίθενται έργα καλλιτεχνών κυρίως του 20ού αιώνα. Το σπουδαιότερο και διασημότερο έκθεμα του Μουσείου είναι η περίφημη Γκερνίκα του Πικάσο. Υπάρχουν επίσης σπουδαία έργα των Χούλιο Γκονθάλεθ, Μιρό, Νταλί και άλλων.

</doc>
<doc id="64075" url="https://el.wikipedia.org/wiki?curid=64075" title="Χονολουλού">
Χονολουλού

Η Χονολουλού είναι η πρωτεύουσα και η πολυπληθέστερη κοινότητα της Χαβάης, στις Ηνωμένες Πολιτείες. Στα χαβανέζικα "χονολούλου" σημαίνει «προστατευμένος κόλπος» ή «τόπος προστασίας». Την 1η Ιουλίου 2004, σύμφωνα με το Γραφείο Απογραφής Πληθυσμού των ΗΠΑ, η Χονολουλού υπολογίστηκε ότι είχε 377.260 κατοίκους, ενώ η πόλη μαζί με την κομητεία (ουσιαστικά το νησί Οάχου) 900.000. Στη Χαβάη η τοπική διοίκηση υφίσταται μόνο σε επίπεδο κομητείας, και έτσι η πόλη και κομητεία της Χονολουλού επεκτείνεται σε όλο το νησί Οάχου.
Δήμαρχος από τις 2 Ιανουαρίου 2021 είναι ο Ρικ Μπλαντζιάρντι.

</doc>
<doc id="64077" url="https://el.wikipedia.org/wiki?curid=64077" title="Ενώπιος ενωπίω">
Ενώπιος ενωπίω

Ενώπιος Ενωπίω είναι ο τίτλος μίας από τις μακροβιότερες εκπομπές τηλεοπτικών συνεντεύξεων της ελληνικής τηλεόρασης. Παρουσιαστής της εκπομπής είναι ο Νίκος Χατζηνικολάου. Προβλήθηκε την περίοδο 1991-2003 από τον τηλεοπτικό σταθμό Mega Channel και επέστρεψε στις οθόνες την τηλεοπτική περίοδο 2019-2022 μέσα από τη συχνότητα του ΑΝΤ1.

</doc>
<doc id="64080" url="https://el.wikipedia.org/wiki?curid=64080" title="Γκερνίκα (πίνακας)">
Γκερνίκα (πίνακας)

Η Γκερνίκα ("Guernica" στα ισπανικά ή "Γκουέρνικα", με λατινική απόδοση στα ελληνικά), ένα από τα διασημότερα ίσως έργα του Πάμπλο Πικάσο.
Περιγραφή.
Αυτός ο καμβάς (3,54x7,82μ.) περιγράφει την απανθρωπιά, τη βιαιότητα και την απόγνωση του πολέμου. Ήταν παραγγελία της δημοκρατικής κυβέρνησης της Ισπανίας για τη Διεθνή Έκθεση του Παρισιού το 1937. Ο Πικάσο εμπνεύστηκε το έργο όταν, στις 26 Απριλίου της ίδιας χρονιάς, στα πλαίσια του Ισπανικού Εμφυλίου Πολέμου, πληροφορήθηκε τα γεγονότα από την εφημερίδα "Le Soir", ξεκίνησε το έργο στης 1η Μαΐου και το ολοκληρώνει στις 3 Ιουνίου του 1937
Ο Πικάσο απέφυγε να ζωγραφίσει αεροπλάνα, βόμβες ή ερείπια. Οι κυρίαρχες μορφές του έργου είναι ένας ταύρος και ένα πληγωμένο άλογο με διαμελισμένα κορμιά και τέσσερις γυναίκες που ουρλιάζουν κρατώντας νεκρά μωρά. Αρχικά ο Πικάσο πειραματίστηκε με χρώμα, αλλά τελικά κατέληξε στο άσπρο-μαύρο και αποχρώσεις του γκρι, καθώς θεώρησε ότι έτσι δίνει μεγαλύτερη ένταση στο θέμα. Πολλές φορές μετακίνησε φιγούρες και μορφές πριν καταλήξει στην οριστική τους θέση. «Η αφαίρεση του χρώματος και του αναγλύφου αποτελεί διακοπή της σχέσης του ανθρώπου με τον κόσμο: όταν διακόπτεται, δεν υπάρχει πια η φύση ή η ζωή»
Η διαδικασία της ζωγραφικής του πίνακα αποτυπώθηκε σε μια σειρά φωτογραφιών από τη διασημότερη ερωμένη του Πικάσο, την Dora Maar, μια διακεκριμένη καλλιτέχνιδα. 
Συνολικά σαράντα πέντε σχέδια μας έχουν σωθεί τα οποία προετοιμάζουν την "τελική" "Γκερνίκα".
Όταν πρωτοεμφανίστηκε ο πίνακας, οι αντιδράσεις ήταν μάλλον αρνητικές. Ο Βάσκος τοιχογράφος Χοσέ Μαρία Ουτσενάι δήλωσε: «"Για έργο τέχνης είναι ένα από τα φτωχότερα της παγκόσμιας παραγωγής. Πρόκειται για πορνογραφία 7x3"». Γερμανικό έντυπο έγραψε ότι πρόκειται για «"σύμφυρμα από ανθρώπινα μέλη που θα μπορούσε να είχε ζωγραφίσει τετράχρονος"». Σταδιακά το γενικό αίσθημα άρχισε να μεταστρέφεται και το έργο περιόδευε για να ενισχύσει τον αγώνα των Δημοκρατικών. Η περιοδεία σταμάτησε όταν ο Φράνκο κατέλαβε την εξουσία το 1939 και, με το ξέσπασμα του Β΄ Παγκοσμίου Πολέμου, το έργο φυγαδεύτηκε στις ΗΠΑ, για να αποφευχθεί η καταστροφή του.
Η Γκερνίκα έμεινε στο Μουσείο Μοντέρνας Τέχνης της Νέας Υόρκης για πολλά χρόνια και ο Πικάσο είχε δηλώσει πως δε θα επέστρεφε στην Ισπανία προτού αποκατασταθεί πλήρως η δημοκρατία. Το 1974 υπήρξε συμβάν βανδαλισμού του έργου με κόκκινη μπογιά, σε ένδειξη διαμαρτυρίας για τη σφαγή του Μι Λάι στο Βιετνάμ. Το 1981 η Γκερνίκα επιστράφηκε στην Ισπανία και εκτέθηκε αρχικά στο "Casón del Buen Retiro" και κατόπιν στο Μουσείο ντελ Πράδο, προστατευμένη με αλεξίσφαιρο τζάμι και οπλισμένους φρουρούς, για το φόβο νέου βανδαλισμού. Το 1992 ο πίνακας μεταφέρθηκε στη σημερινή του θέση στο Εθνικό Μουσείο Τέχνης Βασίλισσα Σοφία στη Μαδρίτη, του οποίου έγινε το διασημότερο και σπουδαιότερο έκθεμα.
Τα τελευταία χρόνια ακούγεται συχνά η πρόταση να μεταφερθεί στο Μουσείο Γκούγκενχαϊμ στο Μπιλμπάο, το οποίο βρίσκεται λίγα μόλις χιλιόμετρα από την κωμόπολη Γκερνίκα, πράγμα με το οποίο δεν συμφωνεί ούτε η ισπανική κυβέρνηση ούτε η διοίκηση του Μουσείου Τέχνης Βασίλισσα Σοφία.
Ιστορικό επεισόδιο.
Λέγεται πως όταν οι Γερμανοί εισήλθαν στο Παρίσι κατά τον Β΄ Παγκόσμιο Πόλεμο, στην προσπάθειά τους να βρουν καλλιτεχνικούς θησαυρούς και να τους κατασχέσουν, ένας Γερμανός αξιωματικός έδειξε σε φωτογραφία τον πίνακα «Γκερνίκα» στον ίδιο τον Πικάσο που είχε προσαχθεί ρωτώντας τον: -"Αυτόν τον πίνακα εσείς τον κάνατε;" Κι εκείνος απάντησε με θάρρος: "Όχι, Εσείς!"

</doc>
<doc id="64082" url="https://el.wikipedia.org/wiki?curid=64082" title="Γκουέρνικα">
Γκουέρνικα



</doc>
<doc id="64083" url="https://el.wikipedia.org/wiki?curid=64083" title="Δύο Ξένοι">
Δύο Ξένοι

Δύο Ξένοι είναι ο τίτλος μιας ρομαντικής κωμικής τηλεοπτικής σειράς που δημιουργήθηκε από τον Αλέξανδρο Ρήγα και τον Δημήτρη Αποστόλου, και προβλήθηκε από το Mega Channel τις σεζόν 1997-1999. Η σειρά παρουσιάζει την ανάπτυξη και εξέλιξη μιας ερωτικής σχέσης μεταξύ μιας λαϊκής και με χαμηλή μόρφωση, νεαρής γυναίκας, παρουσιάστριας τηλεοπτικής εκπομπής ελαφρού περιεχομένου, και ενός καθηγητή δράματος με έντονα υπεροπτικές αρχές και εσωστρεφή προσωπικότητα. Έκτοτε, έχει προβληθεί σε επανάληψη σε ετήσια βάση λόγω της τεράστιας επιτυχίας που γνώρισε.
Επισκόπηση.
Μετά την ολοκλήρωση της συγγραφικής συνεργασίας του Αλέξανδρου Ρήγα με τον Λευτέρη Παπαπέτρου στις σειρές Πάτερ Ημών και Ντόλτσε Βίτα, ο πρώτος ξεκίνησε τη συνεργασία του ως συγγραφικό δίδυμο με τον Δημήτρη Αποστόλου. Στις αρχές του 1997 ξεκίνησε ο σχεδιασμός και η παραγωγή της νέας σειράς με τίτλο Δύο ξένοι που επρόκειτο να προβληθεί στο Mega Channel.
Το σενάριο ήταν του Αλέξανδρου Ρήγα και του Δημήτρη Αποστόλου και η σκηνοθεσία του Αλέξανδρου Ρήγα, του Αντώνη Αγγελόπουλου και του Ανδρέα Μορφονιού. Η σειρά εξιστορούσε τον έρωτα του σκηνοθέτη και καθηγητή υποκριτικής Κωνσταντίνου Μαρκορά και της τηλεπαρουσιάστριας της πρωινής εκπομπής Πρωινό χαμόγελο Μαρίνας Κουντουράτου, μέσα από χιουμοριστικές καταστάσεις και μια προσπάθεια να κρύψουν τον έρωτα τους από τους άλλους, αλλά πολλές φορές και από τον ίδιο τους τον εαυτό. Η σειρά ξεχώρισε για το σενάριο της, βασισμένο στο χιούμορ και στα πικάντικα σχόλια, χαρακτηριστικά γνωρίσματα των σεναριογράφων. Επίσης οι ίδιοι ποτέ δεν έκρυψαν τις αναφορές του σίριαλ σε διάσημα λογοτεχνικά έργα που πραγματεύονται το ίδιο θέμα (έναν έρωτα κόντρα σε όλες τις κοινωνικές νόρμες και διακρίσεις) όπως τον "Πυγμαλίωνα" του Τζωρτζ Μπέρναρντ Σω, αλλά και το θεατρικό "Εκπαιδεύοντας τη Ρίτα" του Willy Russell. Άλλωστε, η σειρά δανείζεται το κεντρικό μουσικό της θέμα "The 101 Strings Orchestra - I Could Have Danced All Night" από τη κινηματογραφική μεταφορά του "Πυγμαλίωνα", "My Fair Lady" (μτφ. "Ωραία μου Κυρία"). Ο τίτλος της σειράς λήφθηκε από στίχους τραγουδιού του Γιάννη Πάριου ""Μα το σημάδι στον λαιμό μου που θα μένει, θα μαρτυράει πως δεν είμαστε δυο ξένοι".
Στο πρώτο επεισόδιο, στο τέλος των τίτλων αρχής, οι συντελεστές αφιερώνουν τη σειρά στην Αλίκη Βουγιουκλάκη, με το χαρακτηριστικό παρακάτω κείμενο: "Η σειρά ΔΥΟ ΞΕΝΟΙ αφιερώνεται σε μια γυναίκα που μας έμαθε να πιστεύουμε στα παραμύθια... την Αλίκη."
Η σειρά αποτελείται από 59 επεισόδια, αλλά στις επαναλήψεις του καναλιού προβάλλονται μόλις τα 58, καθώς το ένα από αυτά δεν έχει ξαναπαιχτεί λόγω της άσχημης γλώσσας που περιέχει και απαγορεύθηκε από το ΕΣΡ (41ο επεισόδιο, 21/12/1998). Η σειρά επίσης έχει και μια τηλεταινία με αφορμή τον 3ο κύκλο που δεν προβλήθηκε ποτέ. Ο τρίτος κύκλος, σύμφωνα με τον Αλέξανδρο Ρήγα, ήταν προγραμματισμένος να ξεκινήσει αρχές Οκτωβρίου του 1999 και θα ολοκληρωνόταν σε 12 επεισόδια λίγο πριν από τα Χριστούγεννα.
Σχεδιασμός και concept.
Όπως δήλωσε ο σεναριογράφος της σειράς Αλέξανδρος Ρήγας σε συνέντευξή του το 2017:"Η ιδέα για το story είχε γεννηθεί πολύ νωρίς όταν είδα το "Ωραία Μου Κυρία". Ο μύθος του Πυγμαλίωνα, δηλαδή ο μύθος της λαϊκής απλής κοπέλας που συναντάει ένα διανοούμενο και δυο κόσμοι ενώνονται με τον πιο παράδοξο τρόπο αμέσως, με γοήτευσε. Ο έρωτας που δεν γνωρίζει κοινωνικές τάξεις και συμβάσεις. Το είχα δει με την Αλίκη, το είχα διαβάσει, το είχα μελετήσει. Σκεφτόμουν λοιπόν να κάνω ένα έργο πάνω σ' αυτό... Ήθελα να κάνω κάτι μεταξύ του "Ωραία Μου Κυρία" και «Εκπαιδεύοντας Τη Ρίτα» και να της το προτείνω... Τελικά, η Αλίκη μου είπε να το κάνω, ότι είναι ενδιαφέρουσα ιδέα και μου πρότεινε την Ελένη Κούρκουλα ως ιδανική. Όταν πέθανε, το καλοκαίρι του 1996, είπα ότι η επόμενη επαγγελματική μου κίνηση θα είναι αυτό που μου είπε η Αλίκη"".
Πλοκή.
Ο Κωνσταντίνος Μαρκοράς είναι καθηγητής αρχαίου δράματος στο Θεατρικό Εργαστήρι που λειτουργεί μαζί με τον στενό φίλο του και ηθοποιό, Πέτρο Σταύρου. Ο Κωνσταντίνος είναι αυστηρός, ελαφρώς δύστροπος, βαθιά υποστηρικτής του κλασικισμού, με εσωστρεφή χαρακτήρα. Ζει σε ένα διαμέρισμα στην οδό Μητσαίων, στη συνοικία Μακρυγιάννη, μαζί με την οικονόμο του, τη Φλώρα Μπαρμπαρίτσα. Η μητέρα του, Ντένη Μαρκορά, είναι μια πλούσια χήρα, πολυμήχανη, χιουμορίστρια, φανατική οπαδός του Παναθηναϊκού, που επηρέασε αρνητικά τη ψυχολογία του Κωνσταντίνου όταν εκείνος ήταν ακόμη παιδί, και σήμερα ακόμη τον κάνει έξω φρενών. Η ίδια ζει σε μια μονοκατοικία στο Κολωνάκι μαζί με τη Ρωσίδα υπηρέτρια της, τη Μαρούσκα, που πάντα αποτελεί το άτομο που θα ξεσπάσει πάνω της.
Όταν το φλερτ της Ντένης, ο Νικηφόρος Κασιμάτης, που διευθύνει ένα τηλεοπτικό κανάλι, αντιλαμβάνεται πως οι θεαματικότητες έχουν πέσει, αποφασίζει να εισέλθει μέσα στον χώρο των κουλτουριάρηδων καλεσμένων στις εκπομπές, πείθοντας τη Ντένη να εμφανιστεί ο Κωνσταντίνος στη πρωινή εκπομπή της Μαρίνας Κουντουράτου, Πρωινό χαμόγελο. Ο Κωνσταντίνος αντιδράει αρνητικά αρχικά, αλλά έπειτα το ξανασκέφτεται και εμφανίζεται την άλλη μέρα στην εκπομπή της Μαρίνας. Η Μαρίνα, είναι μια νεαρή κοπέλα, από χωριό, χωρίς ιδιαίτερη μόρφωση και με χαρακτήρα που πρέπει να έχει η κάθε παρουσιάστρια. Με τη προσωπικότητα και τη συμπεριφορά της εκνευρίζει τον Κωνσταντίνο, ο οποίος αποχωρεί από την εκπομπή. Στα παρασκήνια, η Μαρίνα χαστουκίζει τον Κωνσταντίνο και από εδώ πετάγεται η πρώτη σπίθα μιας σχέση αγάπης και μίσους.
Στη πορεία, η Μαρίνα επιθυμεί να φοιτήσει στη δραματική σχολή του Κωνσταντίνου, και εκείνος διστακτικά τη δέχεται δοκιμαστικά. Από τη πρώτη μέρα οι δυο τους δεν τα πηγαίνουν καλά και είναι εμφανής η αντιπάθεια που τρέφει ο ένας για τον άλλον. Με τον καιρό, οι δυο τους θα ανακαλύψουν κρυφές πτυχές του χαρακτήρα τους χάρη στον άλλο: η Μαρίνα θα θελήσει να εμπλουτίσει τις γνώσεις της, ενώ ο Κωνσταντίνος θα βρει έναν πιο εύθυμο χαρακτήρα. Σύντομα θα δημιουργήσουν έναν κρυφό δεσμό, τον οποίο θα μάθει ο αρχισυντάκτης του πρωινού και φίλος της Μαρίνας, Τόλης Σιδεράτος, ο Πέτρος και τελικά η Ντένη. Ωστόσο, η ίδια θα το κρατήσει κρυφό από τον Κωνσταντίνο, μιας και μόνο η Μαρίνα γνωρίζει πως η Ντένη ξέρει για τον δεσμό τους.
Μετά από μια περίοδο ευημερίας, οι δυο τους θα ανακαλύψουν αρκετές διαφορές των χαρακτήρων τους και θα χωρίσουν, όχι και τόσο πολιτισμένα. Παρ' όλα αυτά, η Μαρίνα θα χωρίσει την -ως τότε- σχέση της, τον Λάμπη, ενώ ο Κωνσταντίνος θα κάνει πρόταση γάμου στη μνηστή του, τη Μίνα. Όμως η Μίνα, μαθαίνοντας για τη κρυφή σχέση τους καθώς και για την εγκυμοσύνη της Μαρίνας, θα εξαφανιστεί και ο γάμος θα ματαιωθεί. Η εγκυμοσύνη της Μαρίνας θα φανεί σύντομα, και μη θέλοντας να πει πως το παιδί είναι του Κωνσταντίνου, θα γνωρίσει τον ηθοποιό, Αία Μανθόπουλο, και πείθοντας τον πως η εγκυμοσύνη της είναι καρπός μιας ατυχούς σχέσης, θα επισημοποιηθεί πως εκείνος είναι ο πατέρας του παιδιού. Η κίνηση αυτή θα εκνευρίσει τόσο τον Κωνσταντίνο όσο και τη Ντένη, η οποία θα αρχίσει να απομακρύνεται από τη Μαρίνα και να τη απαξιώνει όπου τη βρει (γεγονότα που εξελίσσονται στο απαγορευμένο επεισόδιο της σειράς). Ωστόσο, η Μαρίνα θα εξομολογηθεί στη Ντένη ποιος είναι ο αληθινός πατέρας του παιδιού και τότε θα ξαναρχίσουν οι καλές τους σχέσεις.
Παράλληλα, Κωνσταντίνος και Ντένη θα δραστηριοποιηθούν στη τηλεόραση, εκείνος ως σκηνοθέτης και εκείνη ως παραγωγός μιας τηλεοπτικής σειράς, που το βασικό καστ θα αποτελούν οι μαθητές του Κωνσταντίνου: η Δάφνη, ο Ντίνος, ο Δημήτρης, ο Βασίλης, η Ντιάνα -η οποία φλέρταρε τον Νικηφόρο και τον χώρισε από τη Ντένη για να πάρει έναν τηλεοπτικό ρόλο- ο Φώτης, η Άβα και ο Σπύρος που θα τον βοηθάει στη σκηνοθεσία. Η σεναριογράφος της σειράς, Μάρα Θεοφάνους, θα δημιουργήσει δεσμό με τον Κωνσταντίνο, ο οποίος όμως θα συνεχίσει να αγαπάει τη Μαρίνα.
Τα γεγονότα που θα ακολουθήσουν είναι: η άφιξη του άνδρα της ζωής της Φλώρας, του Μένιου -ο οποίος είχε μπλεχτεί σε κυκλώματα μαστροπείας και τελικά συνελήφθη- η γέννα της Μαρίνας, η στράτευση του Τόλη, η εγκατάσταση της μητέρας της Μαρίνας, της Ζωίτσας, στην Αθήνα για ένα μικρό διάστημα, κ.ά. Τελικά, η Μαρίνα θα κάνει πρόταση γάμου στον Αία, αλλά λίγο πριν τον γάμο, ο Κωνσταντίνος θα ομολογήσει σε όλους την αγάπη του γι’ αυτή. Η μοίρα το ήθελε γραφτό εκείνος και εκείνη να είναι μαζί.
Διανομή.
Για την επιλογή των δύο πρωταγωνιστικών χαρακτήρων αυτών του Κωνσταντίνου Μαρκορά και της Μαρίνας Κουντουράτου είχαν επιλεγεί άλλοι ηθοποιοί από αυτούς που τελικά έπαιξαν τους ρόλους αυτούς. Συγκεκριμένα ο ρόλος του καθηγητή Μαρκορά είχε προταθεί στον Σπύρο Παπαδόπουλο και τον Γρηγόρη Βαλτινό ενώ τελικά το ρόλο ερμήνευσε ο Νίκος Σεργιανόπουλος ενώ το ρόλο της τηλεπαρουσιάστριας Κουντουράτου επρόκειτο αρχικά να παίξει η Ελένη Κούρκουλα.

</doc>
<doc id="64084" url="https://el.wikipedia.org/wiki?curid=64084" title="Καταρράκτης (αποσαφήνιση)">
Καταρράκτης (αποσαφήνιση)

Η λέξη Καταρράκτης μπορεί να αναφέρεται στους εξής όρους:
στους ποταμούς:
στους οικισμούς:

</doc>
<doc id="64086" url="https://el.wikipedia.org/wiki?curid=64086" title="Αλέκος Χατζησταυρίδης">
Αλέκος Χατζησταυρίδης

Ο Αλέκος Χατζησταυρίδης (1915 - 1998) ήταν Έλληνας διεθνής ποδοσφαιριστής και στη συνέχεια προπονητής ποδοσφαίρου.
Ποδοσφαιρική σταδιοδρομία.
Γεννήθηκε στην Κωνσταντινούπολη το 1915. Το πραγματικό του επώνυμο ήταν Σταυρίδης, το οποίο άλλαξε το 1933 για να αγωνιστεί με την Α.Ε.Κ. καθώς ανήκε στο σωματείο Βυζάντιον Πειραιώς.
Αγωνιζόταν ως μεσοεπιθετικός ή ντεμί-κυνηγός στο σύστημα τακτικής 2-3-5 εκείνης της εποχής. Έπειτα από την κατάκτηση την επόμενη 10ετία δύο Πανελλήνιων πρωταθλημάτων και ενός νταμπλ, εντάχθηκε από την περίοδο της Κατοχής (αρχές 1944) στον Ολυμπιακό Πειραιώς, με τον οποίο σημείωσε τις ίδιες ακριβώς διακρίσεις.
Για λογαριασμό των ερυθρόλευκων έλαβε μέρος σε 22 αγώνες πρωταθλήματος, πετυχαίνοντας 11 τέρματα και σε 12 κυπέλλου Ελλάδας με 7 (καθώς επίσης και στο πρωτάθλημα Πειραιώς). Υπήρξε δεινός εκτελεστής κτυπημάτων πέναλτι, έχοντας τρία εύστοχα σε ισάριθμες προσπάθειες για την πρώτη διοργάνωση και ένα ακόμη (σε άγνωστο αριθμό εκτελέσεων) για τη δεύτερη.
Εθνική Ελλάδας.
Χρίστηκε 2 φορές διεθνής με την ομάδα των Ανδρών στα πλαίσια του εναρκτήριου Μεσογειακού κυπέλλου το Μάιο του 1949 στο γήπεδο Παναθηναϊκού και σκόραρε κατά τη δεύτερη.
Προπονητική σταδιοδρομία.
Επίσης το 1949, αποσύρθηκε οριστικά από την ενεργό δράση ως παίκτης και ασχολήθηκε με την προπονητική. Διετέλεσε, μεταξύ άλλων, προπονητής του Παμπαιανικού Παιανίας στα 1949-1952 και τεχνικός του Ολυμπιακού το 1962 επί 6 μήνες.
Πέθανε στον Πειραιά το 1998.
Τίτλοι - διακρίσεις.
Ως ποδοσφαιριστής

</doc>
<doc id="64089" url="https://el.wikipedia.org/wiki?curid=64089" title="Μίμης Αποστολόπουλος">
Μίμης Αποστολόπουλος

Ο Δημήτριος (Μίμης) Αποστολόπουλος (1919 - ...) ήταν Έλληνας διεθνής ποδοσφαιριστής.
Βιογραφία.
Γεννήθηκε το 1919. Αγωνιζόταν στη θέση του αριστερού ακραίου επιθετικού (έξω αριστερά στο σύστημα 2-3-5 της εποχής) και ξεκίνησε την ποδοσφαιρική του σταδιοδρομία το 1936 από τον Άρη Πειραιώς. Στα τέλη του 1943 αγωνίστηκε για τον γείτονα Ολυμπιακό, στον οποίον παρέμεινε και μετά την επανέναρξη της επίσημης αγωνιστικής δραστηριότητας όταν έληξαν η Κατοχή και τα Δεκεμβριανά γεγονότα. Κατά τη διάρκεια της γερμανικής Κατοχής, ο Αποστολόπουλος διετέλεσε μέλος της ΕΠΟΝ.
Με τους "ερυθρόλευκους" μετείχε σε 18 αγώνες πρωταθλήματος (σημειώνοντας 4 τέρματα) και 9 κυπέλλου Ελλάδας (1 τέρμα), 68 πρωταθλήματος Πειραιώς και 106 φιλικούς με ελληνικές και ξένες ομάδες. Αγωνίστηκε μία φορά με την εθνική Ελλάδας, πριν αποσυρθεί το 1951.

</doc>
<doc id="64093" url="https://el.wikipedia.org/wiki?curid=64093" title="FACM Class La Combattante III">
FACM Class La Combattante III



</doc>
<doc id="64094" url="https://el.wikipedia.org/wiki?curid=64094" title="FACM Class La Combattante IIIb">
FACM Class La Combattante IIIb



</doc>
<doc id="64096" url="https://el.wikipedia.org/wiki?curid=64096" title="La Combattante IIIb">
La Combattante IIIb

Τα Ταχέα Περιπολικά Κατευθυνόμενων Βλημάτων (ΤΠΚ ή απλά Πυραυλάκατοι, όπως έχει καθιερωθεί να αποκαλούνται) κλάσης La Combattante IIIb είναι παρόμοιας σχεδίασης με τις πυραυλακάτους κλάσης La Combattante III, με μόνη διαφορά την χρήση των πυραύλων Penguin Mk 2 Mod 3 (αντί των Aerospatiale MM 38 Exocet). Κατασκευάστηκαν έξι πλοία από τα ναυπηγεία Σκαραμαγκά. Δυστυχώς όμως η ΤΠΚ Κωστάκος (P 25) βυθίστηκε σε τραγικό ατύχημα μετά από σύγκρουση με το Ε/Γ- Ο/Γ EXPRESS SAMAINA στις 4 Νοεμβρίου 1996
Αναβάθμιση.
Το Ελληνικό Πολεμικό Ναυτικό αποφάσισε να αναβαθμίσει τις πυραυλακάτους κλάσης La Combattante III και La Combattante IIIb. Για τις τέσσερις Combattante III η εταιρεία Thales ανέπτυξε το σύστημα διαχείρισης μάχης TACTICOS, το οποίο περιλαμβάνει τέσσερις πολυλειτουργικές τερματικές κονσόλες ελέγχου, ένα ραντάρ επιτήρησης, ένα σύστημα ελέγχου και ανίχνευσης πυρός, ένα σύστημα ηλεκτρο-οπτικής ανίχνευσης και ελέγχου πυρός, ενσωματωμένο ραντάρ αναχαίτισης, δύο καταδείκτες στόχων και σύστημα τακτικής ζεύξης δεδομένων.Ο οπλισμός των πλοίων δεν θα μεταβληθεί και η Thales θα αναλάβει να ενσωματώσει τα υπάρχοντα οπλικά συστήματα στα νέα συστήματα διαχείρισης και ελέγχου. Το πρώτο από τα τέσσερα πλοία θα είναι έτοιμο στα μέσα του 2006, ενώ τα υπόλοιπα τρία θα παραδίδονται ένα ανά έξι μήνες.

</doc>
<doc id="64099" url="https://el.wikipedia.org/wiki?curid=64099" title="Κλάση Combattante III">
Κλάση Combattante III

Τα Ταχέα Περιπολικά Σκάφη "Κατευθυνόμενων Βλημάτων", κλάσης "Κομπαντάντ", (Τορπιλάκατοι ή νεότερα Πυραυλάκατοι, όπως έχει καθιερωθεί να αποκαλούνται) εκ της γαλλικής κλάσης La Combattante III παραγγέλθηκαν τον Σεπτέμβριο του 1974 στη Γαλλία για λογαριασμό του Ελληνικού Πολεμικού Ναυτικού. Είναι παρόμοιας σχεδίασης με τις πυραυλακάτους κλάσης La Combattante IIa, μεγαλύτερου όμως μεγέθους, εξοπλισμένα και με τορπίλες. Μια δεύτερη παρτίδα έξι σκαφών παραγγέλθηκε το 1978, τα οποία όμως κατασκευάστηκαν στην Ελλάδα και έφεραν πυραύλους Penguin Mk 2 Mod 3. Για το λόγο αυτό τα έξι αυτά πλοία χαρακτηρίζονται κλάσης La Combattante IIIb
Αναβάθμιση.
Το Ελληνικό Πολεμικό Ναυτικό αποφάσισε να αναβαθμίσει τις πυραυλακάτους κλάσης La Combattante III. Για τις τέσσερις Combattante III η εταιρεία Thales ανέπτυξε το σύστημα διαχείρισης μάχης TACTICOS, το οποίο περιλαμβάνει τέσσερις πολυλειτουργικές τερματικές κονσόλες ελέγχου, ένα ραντάρ επιτήρησης, ένα σύστημα ελέγχου και ανίχνευσης πυρός, ένα σύστημα ηλεκτρο-οπτικής ανίχνευσης και ελέγχου πυρός, ενσωματωμένο ραντάρ αναχαίτισης, δύο καταδείκτες στόχων και σύστημα τακτικής ζεύξης δεδομένων. Το πρόγραμμα εκσυγχρονισμού Μέσης Ζωής ολοκληρώθηκε το 2010.
Ο οπλισμός των πλοίων αποφασίστηκε να μεταβληθεί το 2015 σταδιακά ανά μονάδα μεταβαλλόμενων μόνο των Κατευθυνομένων Βλημάτων (Κ/Β) από EXOCET MM38 σε HARPOON κατασκευής BOEING (πρώην McDonell Douglas) με το πρώτο πλοίο που αποδόθηκε να είναι το ΤΠΚ ΜΥΚΟΝΙΟΣ (P-22) το Δεκέμβριο του 2016.

</doc>
<doc id="64102" url="https://el.wikipedia.org/wiki?curid=64102" title="Μπατσάτα (χορός)">
Μπατσάτα (χορός)

Η μπατσάτα ("bachata") είναι μια μορφή μουσικής και λάτιν χορού που δημιουργήθηκε στην επαρχία και τις αγροτικές γειτονιές της Δομινικανής Δημοκρατίας. Τα θέματά του είναι συχνά ρομαντικά: ιδιαίτερα επικρατούσες είναι οι ιστορίες Αγάπης και της θλίψης. Στην πραγματικότητα, ο αρχικός όρος που χρησιμοποιήθηκε για να ονομάσει το ύφος ήταν «amargue» («πικρία» ή «πικρή μουσική»), έως ότου ο μάλλον διφορούμενος όρος bachata έγινε δημοφιλής.
Ονομασία.
Η προέλευση του όρου bachata είναι ακόμα άγνωστη. Εντούτοις, σε μερικές αγροτικές περιοχές της Δομινικανής Δημοκρατίας, ο όρος Βachata σημαίνει τα απορρίμματα, αλλά οι περισσότεροι πολίτες συμφωνούν ότι αποτελεί ένα συμβαλλόμενο μέρος. Άλλοι λένε ότι η bachata προέρχεται από το ιταλικό Ballata, το οποίο ήταν μια δημοφιλής μορφή μουσικής της Ιταλίας τους προηγούμενους αιώνες. Η Bachata αναπτύχθηκε και είναι ακόμα στενά συνδεδεμένη με το λατινοαμερικάνικο ρομαντικό ύφος αποκαλούμενο μπολερό.
Με την πάροδο του χρόνου, έχει επηρεαστεί από το μερένγκε (γρήγορος ρυθμός ντόπιας μουσικής στη Δομινικανή Δημοκρατία) και από ποικίλες λατινοαμερικάνικες μορφές κιθάρων. Η ίδια η μουσική παίζεται στα 4/4. Η πιο αναγνωρίσιμη πτυχή της ενοργάνωσης bachata είναι η χρήση μιας ενισχυμένης κιθάρας (είτε ηλεκτρικής είτε ακουστικής).
Ιστορία.
Η bachata που προέκυψε τη δεκαετία του '60 προέρχεται από τη λατινοαμερικάνικη παράδοση κιθαριστικής μουσικής, αρχικά εντοπιζόμενη σε μπαρ και κλαμπ που έπαιζαν κιθαρίστες και τραγουδιστές. Σύμφωνα με ένα ντοκιμαντέρ, τo κομμάτι των Beatles "Till There Was You" (1963) βοήθησε στην έμπνευση του ύφους. Ακόμα κι αν μερικοί έθεσαν την προέλευση της Bachata στις αρχές της δεκαετία του '60. Το 2002 ένα αναμνηστικό λεύκωμα δημοσιεύτηκε γιορτάζοντας την 50ή επέτειο της μουσικής Bachata. 
Ενώ οι ραδιοφωνικοί σταθμοί έπαιζαν συνεχώς merengue και σάλσα, οι μουσικοί bachata αναγκάστηκαν να αναπτύξουν το σύστημά τους και τη μουσική τους. Όπως με τις περισσότερες μορφές της λατινοαμερικάνικης μουσικής, η bachata αποδίδεται κυρίως από άνδρες τραγουδιστές.
Η bachata παίζεται σήμερα σε ηλεκτρική κιθάρα και είναι πιο ρυθμική απ' ό,τι στις προηγούμενες μορφές. Η εξέλιξη σε ηλεκτρική κιθάρα έχει βοηθήσει να καταστήσει την bachata περισσότερο χορευτική και προσιτή. 
Για το δομινικανό ακροατήριο, ο δημοφιλέστερος των σύγχρονων bachateros είναι αναντίρρητα ο Άντονι Σάντος. Άλλοι αξιοσημείωτοι καλλιτέχνες είναι οι: Λουίς Βάργας, Ραουλίν Ροδρίγκες, Σακαρίας Φερρέιρα, Φρανκ Ρέγιες, Monchy y Alexandra, Andy Andy, Λεονάρδο Πανιάγουα, Los Toros Band, Joe Veras και El Vinny (Tu Melón).

</doc>
<doc id="64103" url="https://el.wikipedia.org/wiki?curid=64103" title="Μάμπο (χορός)">
Μάμπο (χορός)

&lt;br&gt;
Το Μάμπο είναι λάτιν χορός κουβανέζικης προέλευσης και αντιστοιχεί στη μουσική μάμπο. Είναι ρυθμικά παρόμοιο με το αργό μπολερό, αν και έχει ένα πιο σύνθετο σχέδιο βημάτων. 
Ιστορία.
Προς το τέλος της δεκαετίας του '40, ένας μουσικός που ονομάζονταν Πέρες Πράδο βρήκε το χορό για τη μουσική μάμπο και έγινε το πρώτο πρόσωπο που εμπορεύθηκε τη μουσική του ως «μάμπο». Μετά από την Αβάνα, ο Πράδο κίνησε τη μουσική του προς το Μεξικό και έπειτα στην πόλη της Νέας Υόρκης. 
Είδη χορού και συγγενείς χοροί.
Υπήρξαν δύο μορφές χορού μάμπο: ο ενιαίος και ο τριπλός (μερικές φορές αποκαλούμενος διπλός). Ο προηγούμενος έχει διατηρηθεί ως το σύγχρονο mambo ενώ ο τελευταίος είναι πιθανά μια προέλευση του τσα τσα τσα. 
Από το Mambo προέκυψε ο χορός σάλσα και ανήκει στην κατηγορία του American Style Ballroom Dancing. Ο ρυθμός των βημάτων είναι ασυνήθιστος σε σύγκριση με τους περισσότερους άλλους χορούς. Μπορεί να μετρηθεί όπως «γρήγορο-αργό». Το βασικό σχέδιο ή το «βασικό βήμα» μάμπο αποτελείται από δύο μισά: Μπροστά βασικό και πίσω βασικό. Όταν ένα άτομο χορεύει μπροστά βασικό, η κυρία χορεύει πίσω ή μπροστά και αντίστροφα. 
Τα βήματα.
Τα βήματα εκτελούνται με την κουβανέζικη κίνηση γοφών, μια αλλαγή βάρους κάμπτοντας το γόνατο - αυτό οδηγεί στην κίνηση γοφών που είναι χαρακτηριστική στη σάλσα. Στο μάμπο εντούτοις αυτή η κίνηση γίνεται για να εμφανιστεί ξαφνικότερα και τονίζεται. Αυτό το σχέδιο βημάτων είναι παρόμοιο με αυτό των διεθνών προτύπων ρούμπα και μοιάζει με το τσα τσα τσα. Η Ρούμπα είναι πολύ πιο αργή. Το τσα τσα χρησιμοποιεί το τριπλό βήμα (chasse) «σε 4-και-1». Τα πρώτα δύο βήματα μπροστινού του βασικού καλούνται μερικές φορές «προς τα εμπρός στο σπάσιμο».

</doc>
<doc id="64105" url="https://el.wikipedia.org/wiki?curid=64105" title="Χορός mambo">
Χορός mambo



</doc>
<doc id="64107" url="https://el.wikipedia.org/wiki?curid=64107" title="Χοροθεραπεία">
Χοροθεραπεία

Η χοροθεραπεία, ή Χοροκινητική Ψυχοθεραπεία είναι η χρήση της κίνησης και του χορού με σκοπό την προώθηση της συναισθηματικής, νοητικής, πνευματικής και κοινωνικής ολοκλήρωσης του ατόμου. Είναι μια μορφή ψυχοθεραπείας μέσω των Τεχνών. Η θεραπεία χορού είναι βασισμένη στην προϋπόθεση ότι το σώμα και ο νους είναι αλληλένδετα και ότι η κατάσταση του σώματος μπορεί να έχει δυσμενείς επιπτώσεις στη διανοητική και συναισθηματική υγεία (Association for Dance Movement Psychotherapy UK, https://admp.org.uk). 
Η Χοροθεραπεία:
- Εστιάζει στην κινητική συμπεριφορά, όπως εμφανίζεται μέσα στη θεραπευτική σχέση. 
- Λαμβάνονται υπόψιν οι εκφραστικές, επικοινωνιακές και προσαρμοστικές συμπεριφορές μέσα στην θεραπευτική σχέση.
- Η κίνηση του σώματος, ως βασική συνιστώσα του χορού, παρέχει συγχρόνως τα μέσα αξιολόγησης και τον τρόπο παρέμβασης για τη Χοροθεραπεία.
- Εφαρμόζεται σε χώρους ψυχικής υγείας, αποκατάστασης, στον ιατρικό αλλά και τον εκπαιδευτικό χώρο, καθώς και σε νοσοκομεία, κέντρα ημερήσιας φροντίδας, πρόληψη ασθενειών, προγράμματα προαγωγής της υγείας και ιδιωτική πρακτική.
- Είναι αποτελεσματική για άτομα με κάθε αναπηρία. 
- Χρησιμοποιείται στην θεραπεία ατόμων όλων των ηλικιών και κάθε πολιτισμικής καταγωγής σε ατομικές, ομαδικές και συνεδρίες ζευγαριών. 
(Από την ιστοσελίδα της American Dance Therapy Association, https://web.archive.org/web/20200210062759/https://adta.org/) 
Η Χοροθεραπεία ασχολείται με το τι εκφράζει το άτομο μέσα από το σώμα του, πώς το βιώνει το ίδιο και πώς επικοινωνεί με τους άλλους μη λεκτικά. Με το πώς το άτομο ενσώματα βιώνει, αντιλαμβάνεται, εκφράζει και διαχειρίζεται τα συναισθήματά του. 
Βασικό εργαλείο των Χοροθεραπευτών/τριών είναι το ολοκληρωμένο σύστημα ανάλυσης της κίνησης LABAN MOVEMENT ANALYSIS όπως αυτό δημιουργήθηκε από τον Rudolf Laban μαζί με τον Warren Lamb και την Irgmard Bartebieff, γνωστό σήμερα ως B.E.S.S. (Body.Effort.Space.Shape). Επίσης, οι 10 αναπτυξιακοί ρυθμοί της Judith Kestenberg και το δικό της σύστημα ανάλυσης της κίνησης που ονομάζεται Kestemberg Movement Profile (ΚMP), το οποίο συνδυάζει το LMA με την θεωρία της Anna Freud πάνω στα αναπτυξιακά στάδια του παιδιού (Νικολίτσα, 2018). 
"Η μέθοδος {...} αναδύθηκε στις αρχές του προηγούμενου αιώνα στις Η.Π.Α. αρχικά, και κατόπιν στo Ηνωμένο Βασίλειο και έχει επικρατήσει μέχρι σήμερα ως μια ολοκληρωμένη μέθοδος Ψυχοθεραπείας παγκοσμίως. Ο όρος «Χοροθεραπεία» είναι η μετάφραση που χρησιμοποιείται στην Ελληνική γλώσσα του όρου Dance/Movement Therapy (Η.Π.Α.) ή Dance Movement Psychotherapy (Η.Β.). {...} δεν αποτελεί Χοροθεραπεία...:
• ο καθαρτικός/ιεροτελεστικός χορός
• η σωματική άσκηση
• η σωματική έκφραση
• ο εκφραστικός χορός/κίνηση
• η αυθόρμητη κίνηση
• κάποιο είδος χορού (π.χ. μπαλέτο, σύγχρονος χορός, παραδοσιακοί χοροί)
• ο ελεύθερος εκφραστικός χορός που μπορεί να αποβεί θεραπευτικός 
• ο χορός με άτομα με αναπηρία (ΑμεΑ)
Η Χοροθεραπεία είναι μια εμπεριστατωμένη ψυχοθεραπευτική προσέγγιση, η οποία βασίζεται στις διεργασίες του σώματος για την ανάδυση, αντίληψη και συνειδητοποίηση του ασυνείδητου υλικού του ατόμου. Η τέχνη του σύγχρονου χορού, η μέθοδος Gestalt, η ομαδική ανάλυση, οι θεωρίες του Reich και του Jung αλλά και οι θεωρίες γύρω από τις Αντικειμενοτρόπες σχέσεις, έχουν επηρεάσει τη Χοροθεραπεία (Payne, 1992). Διατηρεί τους κανόνες της κλασικής Ψυχανάλυσης, δηλαδή η Χοροθεραπεύτρια δεν διατηρεί κοινωνικές σχέσεις με τους θεραπευόμενους, και αναπόσπαστο κομμάτι της εργασίας της είναι η εποπτεία και η προσωπική και επαγγελματική εξέλιξη και ενημέρωση. Στόχος της Χοροθεραπείας είναι να θέσει επί τάπητος και να λύσει ψυχολογικά θέματα που απασχολούν τους θεραπευόμενους και όχι να βελτιώσει τη στάση του σώματός τους ή να τους μάθει χορευτικά βήματα ή δεξιότητες. Όπου αυτό είναι εφικτό, η λεκτική ανάλυση και σύνδεση του ασυνείδητου υλικού, το οποίο μπορεί να αναδυθεί μέσα σε μια συνεδρία, με τις σωματικές αισθήσεις, τις σκέψεις και τα συναισθήματα είναι αυτό που χαρακτηρίζει και διαφοροποιεί τη Χοροθεραπεία από τις υπόλοιπες σωματικές/χορευτικές προσεγγίσεις (π.χ. Somatics, Feldenkrais, Body Mind Centering, Shamanic Dance, 5-Rhythms, Primitive Expression, Chakra Dance, Expressive dance, Contact Improvisation κ.ά.|)"(Νικολίτσα, 2018, σελ. 31).
Παραπομπές.
 

</doc>
<doc id="64113" url="https://el.wikipedia.org/wiki?curid=64113" title="Νεύμα">
Νεύμα

Νεύμα ή γνέψιμο είναι το σήμα που κάνει κάποιος με το κεφάλι, τα μάτια ή τα χέρια. Ανάλογα με την περίσταση μπορεί να έχει άλλη έννοια. Π.χ. κάνουμε ένα νεύμα για να χαιρετίσουμε κάποιον, κάνουμε νεύμα για να δώσουμε εντολή να ξεκινήσει μια διαδικασία. Ετυμολογικά προέρχεται από την αρχαία ελληνική λέξη "νεύω" εξ ου και πολλές φορές ονομάζεται και νόημα, π.χ. κάνω νόημα σε κάποιον.

</doc>
<doc id="64115" url="https://el.wikipedia.org/wiki?curid=64115" title="Στέλιος Μηλιάδης">
Στέλιος Μηλιάδης

Ο Στέλιος Μηλιάδης (Χίος, 1881 – Πειραιάς, 1965) ήταν διακεκριμένος Έλληνας ζωγράφος της λεγόμενης «Σχολής του Μονάχου»
Βιογραφία.
Γεννήθηκε στη Χίο και εγκαταστάθηκε στον Πειραιά όπου και πήρε τα πρώτα μαθήματα από τον Κωνσταντίνο Βολανάκη. Κατόπιν πήγε στο Μόναχο όπου φοίτησε στην Ακαδημία Ζωγραφικής του Βάλτερ Τορ. Στη συνέχεια σπούδασε στη Βασιλική Ακαδημία του Μονάχου με καθηγητές τον Γύζη και τον Λοφτς ενώ αργότερα πήγε στο Παρίσι όπου ολοκλήρωσε τις σπουδές του φοιτώντας στη Σχολή Καλών Τεχνών της πόλης και σε άλλα καλλιτεχνικά ιδρύματα. Στη γαλλική πρωτεύουσα έζησε μέχρι το 1932, με εξαίρεση την περίοδο 1915-1920 οπότε και είχε επιστρέψει προσωρινά στην Ελλάδα. Κατά την πολύχρονη παραμονή του στη Γαλλία συμμετείχε ανελλιπώς την περίοδο 1910-1925 στις εκθέσεις της Εταιρίας Γάλλων Καλλιτεχνών. Μάλιστα το 1927 βραβεύτηκε κατά τη διάρκεια της συμμετοχής του στην έκθεση του Μπορντώ. 
Μετά την οριστική επιστροφή του το 1931 στην Ελλάδα πήρε μέρος στις Πανελλήνιες και σε άλλες ομαδικές εκθέσεις και ήταν μέλος της πρώτης ελληνικής αποστολής που συμμετείχε το 1934 στην Μπιεννάλε της Βενετίας. Το 1953 συμμετείχε μαζί με άλλους τέσσερις καλλιτέχνες ( Περικλής Βυζάντιος, Γεώργιος Κοσμαδόπουλος, Όθων Περβολαράκης και Δημήτριος Μπραέσας ) στην καλλιτεχνική ομάδα "Φιλική Ομάς". Πραγματοποίησε αρκετές ατομικές εκθέσεις στην Ελλάδα και στη Γαλλία. Πέθανε το 1965 στον Πειραιά. 
Έργα &amp; τεχνοτροπία.
Ο Στυλιανός Μηλιάδης ειδικεύτηκε στις προσωπογραφίες, τις τοπιογραφίες και τις ανθογραφίες. Στα πρώτα του βήματα ήταν ακόμη εμφανή τα σημάδια της μαθητείας του στο Μόναχο ενώ στη συνέχεια στράφηκε προς τον γαλλικό ιμπρεσιονισμό. Τα τοπία του στα έργα του χαρακτηρίζονται ιμπρεσιονιστικής τεχνοτροπίας και είναι υποδειγματικά στο είδος τους.

</doc>
<doc id="64116" url="https://el.wikipedia.org/wiki?curid=64116" title="Γνέψιμο">
Γνέψιμο



</doc>
<doc id="64117" url="https://el.wikipedia.org/wiki?curid=64117" title="Νικόλαος Λιώκης">
Νικόλαος Λιώκης

Ο Νικόλαος Λιώκης (Κεφαλονιά, 1886 – Πειραιάς, 1924) ήταν διακεκριμένος Έλληνας ζωγράφος και διάσημος αγιογράφος.
Βιογραφικά στοιχεία.
Γεννήθηκε στο Ληξούρι της Κεφαλονιάς. Το 1910, εγκαταστάθηκε στον Πειραιά όπου έζησε και δημιούργησε το μεγαλύτερο μέρος του έργου του. Υπήρξε διάσημος αγιογράφος. Αγιογράφησε πολλές εκκλησίες στη Βράιλα της Ρουμανίας και κάποιες στη Βουλγαρία. Αγιογράφησε επίσης τον Μητροπολιτικό Ναό της Αίγινας. Στον Πειραιά, οι αγιογραφίες του κοσμούν πολλές εκκλησίες μεταξύ των οποίων του Αγίου Νικολάου καθώς και του Αγίου Ιωάννου Ρέντη. Το εκτός αγιογραφίας έργο του, περιλαμβάνει κυρίως προσωπογραφίες και πορτραίτα. Πέθανε στον Πειραιά.

</doc>
<doc id="64119" url="https://el.wikipedia.org/wiki?curid=64119" title="Ηλιούπολη Θεσσαλονίκης">
Ηλιούπολη Θεσσαλονίκης

Η Ηλιούπολη είναι συνοικία της Θεσσαλονίκης.
Ονομασία.
Η ονομασία "Ηλιούπολη" οφείλεται στον Μικρασιάτη βιομήχανο Κωνσταντίνο Κωνσταντινίδη ιδιοκτήτη της Μακεδονικής Μεταξοϋφαντουργίας "ΗΛΙΟΣ Κ.Σ" που αποτελούσε ευεργέτη της περιοχής καθώς ήταν χορηγός της κατασκευής του ναού Αγίων Κωνσταντίνου και Ελένης το 1960. Ο Κωνσταντινίδης καταγόταν απο την Προύσα της Μικράς Ασίας όπου υπήρχε παράδοση στην παραγωγή μεταξιού και έφερε μετά τη Μικρασιατική Καταστροφή την τεχνογνωσία στη Θεσσαλονίκη με τη δημιουργία του εργοστασίου Μεταξοϋφαντουργίας "ΗΛΙΟΣ Κ.Σ". Όταν ο ΟΑΣΘ έπρεπε να ονοματοδοτήσει τη γραμμή 32 έδωσε επίσημα στην περιοχή το όνομα "Ηλιούπολη"..
Ιστορία.
Ο λόφος της Άνω Ηλιούπολης ήταν γνωστός επί Οθωμανικής Αυτοκρατορίας με το τουρκικό τοπωνύμιο Ταουσάν τεπέ (κορυφή ή λόφος του λαγού). Πριν την ανταλλαγή πληθυσμών κάποιοι αγόρασαν από τους μουσουλμάνους αγροτεμάχια στην περιοχή του κτήματος Ρέτσου και τον συνεταιρισμό Κυψέλη. Τα αγροτεμάχια αυτά είχαν χωριστεί σε οικόπεδα και πουλιόταν σε πολίτες χωρίς να υπάρχει καμία εγγραφή στο υποθηκοφυλακείο από το δημόσιο αλλά ούτε καμία ενημέρωση άλλων οργανισμών του δημοσίου ακόμα και αυτών των δήμων. Έτσι στην περιοχή γύρω από τον σημερινό ναό Κωνσταντίνου και Ελένης προέκυψε ο πρώτος συνοικισμός που έφερε το όνομα του συνεταιρισμού και ονομάστηκε Κυψέλη. Τη δεκαετία του '50 η σημερινή Ηλιούπολη αποτελούνταν από το συνοικισμό Κυψέλης, που αριθμούσε γύρω στα 15 χαμόσπιτα και τη βίλα του Ρέτσου. Κατά τη δεκαετία του '60 οι περιοχές γεμίζουν με σπίτια που είναι άναρχα δομημένα εκτός των ορίων αρχικών-προϋπαρχόντων οικισμών, λόγω της αστυφιλίας.
Ο συνοικισμός της σημερινής Ηλιούπολης δημιουργήθηκε στα μέσα της δεκαετίας του 1950. Χαρακτηριστικό γνώρισμα της παλιάς Ηλιούπολης η γειτνίαση από ανατολικά με τον Δενδροπόταμο, που όταν δεν ήταν χείμαρρος, ήταν ο αποχετευτικός αγωγός της Σταυρούπολης και του Ωραιοκάστρου (Παλαιόκαστρο). Από Δυτικά τα σύνορα της Ηλιούπολης (του τμηματος του Δημου Σταυρουπολης) είναι η οδός Ακρίτα του Δήμου Ευόσμου η οποία είναι παράλληλη με την οδό Νίκης. Μετά την οδό Ακρίτα και μεχρι την Ολυμπιάδος ξεκινάει η Κάτω Ηλιούπολη του Δήμου Ευόσμου. Από την οδό (Νίκης) αρχίζει η συνοικία της Κάτω Ηλιούπολης. Προς το Νότο τα σύνορα της Ηλιούπολης είναι πάλι ο Δενδροπόταμος (η σημερινή διπλής κατεύθυνσης οδός που περνάει πίσω από το στρατόπεδο ΠΑΥΠ). Προς Βορρά τα σύνορα της Ηλιούπολης τελείωναν εκεί ακριβώς που είναι το σημερινό γήπεδο και τα Σχολεία της Άνω Ηλιούπολης. Από εκεί και πάνω και μέχρι τον περιφερειακό είναι η Άνω Ηλιούπολη.
Ο Ο.Α.Σ.Θ. δρομολόγησε αστικό λεωφορείο στην Ηλιούπολη γύρω στα 1965 τη γραμμή 32, η οποία ξεκινά με αφετηρία από τον Εύοσμο, διασχίζει την Ηλιούπολη μέσω της κεντρικής οδού Καραολή &amp; Δημητρίου εξυπηρετεί μια πλευρά του Δήμου Αμπελοκήπων (πλατεία Επταλόφου) και καταλήγει στην πλατεία Αριστοτέλους. Η Άνω Ηλιούπολη έχει τη γραμμή 34 που δρομολογήθηκε αρκετά αργότερα γύρω στο 1973. Η γραμμή αυτή ξεκινά με αφετηρία την περιοχή της Νικόπολης, εξυπηρετεί την Άνω Ηλιούπολη και ένας μέρος του Δήμου Αμπελοκήπων και καταλήγει στην πλατεία Αριστοτέλους. 
Από αφηγήσεις παλαιοτέρων διασώζεται η πληροφορία ότι η περιοχή ήταν τόπος κυνηγιού για τους κυνηγούς της Θεσσαλονίκης. Ο συνοικισμός συνέδεσε την ιστορία του με την ήδη υπάρχουσα Κοινότητα της Σταυρούπολης, κομμάτι της οποίας αποτελεί και σήμερα. Σήμερα ανήκει σε δύο Δήμους. Το μεγαλύτερο κομμάτι στο Δήμο Σταυρούπολης και το υπόλοιπο στο Δήμο Ευόσμου. Στη συνοικία της Ηλιούπολης ανήκουν οι ενορίες των Αγίων Κωνσταντίνου και Ελένης (Κάτω Ηλιούπολη), του Προφήτη Ηλία (Άνω Ηλιούπολη), της Αγίας Φωτεινής (Κάτω Κυψέλη-Κατω Ηλιουπολη Ευοσμου) και του Αγίου Λουκά (Άνω Ηλιούπολη).
Πολιτισμός - Αθλητισμός.
Στην Ηλιούπολη δραστηριοποιήθηκαν κατά καιρούς αθλητικά σωματεία με κυριότερο τον ΟΡΦΕΑ ΗΛΙΟΥΠΟΛΗΣ με ποδοσφαιρικό τμήμα από το 1961 , τμήμα μπάσκετ από το 1982 και τμήμα βόλευ από το 1983. Επίσης σημαντικό ρόλο στα αθλητικά και πολιτιστικά δρώμενα της Ηλιούπολης έπαιξε την δεκαετία του 1970-80 ο Όμιλος Σκακιστών Ηλιούπολης Θεσσαλονίκης (ΟΣΗΘ) συμμετέχοντας στο πρωτάθλημα Α' Εθνικής κατηγορίας για αρκετά χρόνια. Μετά την μεταπολίτευση (το 1975) ο ΟΣΗΘ μετονομάστηκε σε Εκπολιτιστικός Σκακιστικός Όμιλος Ηλιούπολης (ΕΣΟΗ), διευρύνοντας έτσι τις δραστηριότητές του εκτός από το σκάκι και σε δραστηριότητες πολιτιστικές.
Βοτανικός Κήπος.
Στην περιοχή της Άνω Ηλιούπολης εγκαινιάστηκε το 2002 ο Βοτανικός Κήπος Σταυρούπολης. Η περιοχή, όπου παλαιότερα αναπτυσσόταν ένα ρέμα, διαμορφώθηκε κατάλληλα με διαδρομές και φυτεύσεις ώστε να αποτελέσει πνεύμονα πρασίνου στο πολεοδομικό συγκρότημα της Θεσσαλονίκης. Έχει έκταση 5 στρεμμάτων και περικλείεται από τις οδούς Κ. Κωνσταντινίδη – Ολύμπου – Περικλέους. Φιλοξενεί 1000 είδη χλωρίδας, ενώ μέσα στον Κήπο δημιουργήθηκαν αμφιθέατρο, αναψυκτήριο, γήπεδα και παιδικές χαρές. 

</doc>
<doc id="64122" url="https://el.wikipedia.org/wiki?curid=64122" title="Σαιν Πιέρ και Μικελόν">
Σαιν Πιέρ και Μικελόν



</doc>
<doc id="64124" url="https://el.wikipedia.org/wiki?curid=64124" title="Vdsl2">
Vdsl2



</doc>
<doc id="64129" url="https://el.wikipedia.org/wiki?curid=64129" title="Βλάντο Γιάνεφσκι">
Βλάντο Γιάνεφσκι

Ο Βλάντο Γιάνεφσκι (σλαβομακεδονικά: "Владо Јаневски") είναι Βορειομακεδόνας τραγουδιστής. Εκπροσώπησε τη Βόρεια Μακεδονία στο διαγωνισμό Τραγουδιού της Γιουροβίζιον το 1998 με το τραγούδι "Ne Zori Zoro" όπου ήρθε 19ος ανάμεσα σε 25 συμμετοχές, με 16 πόντους.
Ήταν η πρώτη φορά που η Βόρεια Μακεδονία συμμετείχε στο διαγωνισμό. Μιας και ο συγκεκριμένος διαγωνισμός υπήρξε ο τελευταίος όπου χρησιμοποιήθηκε ορχήστρα πριν αντικατασταθεί από το play back, και δεδομένου ότι κληρώθηκε να ερμηνεύσει το τραγούδι του τελευταίος, υπήρξε ο τελευταίος τραγουδιστής στην ιστορία του θεσμού που ερμήνευσε εξ ολοκλήρου ζωντανά το τραγούδι του. 

</doc>
<doc id="64131" url="https://el.wikipedia.org/wiki?curid=64131" title="Έλενα Ρίστεσκα">
Έλενα Ρίστεσκα

Η Έλενα Ρίστεσκα ("Елена Ристеска", 27 Απριλίου 1986) είναι Βορειομακεδόνισσα τραγουδίστρια και στιχουργός.
Βιογραφία.
Γεννήθηκε στις 27 Απριλίου του 1986 στα Σκόπια. Εκπροσώπησε την πρώην Γιουγκοσλαβική Δημοκρατία της Μακεδονίας στη Γιουροβίζιον το 2006 με το τραγούδι "Ninanajna", που κατέλαβε την 12η θέση με 56 πόντους.

</doc>
<doc id="64133" url="https://el.wikipedia.org/wiki?curid=64133" title="Ερωτόκριτος">
Ερωτόκριτος

Ο Ερωτόκριτος είναι έμμετρο μυθιστόρημα που συντέθηκε από τον Βιτσέντζο Κορνάρο στην Κρήτη, πιθανότατα κατά τη πρώτη δεκαετία του 17ου αιώνα. Αποτελείται από 10.012 ιαμβικούς δεκαπεντασύλλαβους ομοιοκατάληκτους στίχους αποδιδόμενους στην Κρητική διάλεκτο, εκ των οποίων οι τελευταίοι δώδεκα αναφέρονται στον ίδιο τον ποιητή. Κεντρικό θέμα του είναι ο έρωτας ανάμεσα σε δύο νέους, τον "Ερωτόκριτο", που στο έργο αναφέρεται μόνο ως "Ρωτόκριτος" ή "Ρώκριτος", και την "Αρετούσα", και γύρω από αυτό περιστρέφονται και άλλα θέματα όπως η τιμή, η φιλία, η γενναιότητα και το κουράγιο. Μαζί με το έργο "Ερωφίλη" του Γεωργίου Χορτάτση είναι τα σημαντικότερα έργα της κρητικής λογοτεχνίας την περίοδο της Βενετοκρατίας. Ο Ερωτόκριτος πέρασε στην λαϊκή παράδοση και παραμένει ένα εξαιρετικά δημοφιλές κλασικό έργο, χάρη επίσης και στην μελοποίησή του από τον Χριστόδουλο Χάλαρη και την ερμηνεία του από τον Νίκο Ξυλούρη.
Υπόθεση.
Το έργο διαδραματίζεται στην αρχαία Αθήνα, ο κόσμος όμως που απεικονίζει είναι σύνθετο κατασκεύασμα που δεν ανταποκρίνεται σε κάποια συγκεκριμένη ιστορική πραγματικότητα: παράλληλα με τις αρχαιοελληνικές αναφορές, εμφανίζονται αναχρονισμοί και πολλά στοιχεία του δυτικού κόσμου, όπως η κονταρομαχία. Η υπόθεση χωρίζεται σε πέντε τμήματα και είναι συνοπτικά η εξής: 
Πρότυπο και άλλες πηγές.
Άμεσο πρότυπο του έργου είναι η γαλλική δημοφιλής μεσαιωνική μυθιστορία "Paris et Vienne" του Πιερ ντε λα Συπέντ, που τυπώθηκε το 1487 και γνώρισε μεγάλη διάδοση με μεταφράσεις σε πολλές ευρωπαϊκές γλώσσες. Ο Κορνάρος γνώρισε το γαλλικό έργο πιθανότατα από ιταλική μετάφραση, καθώς είναι απίθανο να γνώριζε γαλλικά. Δεν πρόκειται όμως για δουλική μίμηση αλλά δημιουργική διασκευή, στην οποία αναγνωρίζονται αρετές σε σχέση με το γαλλικό πρότυπο και τις άλλες διασκευές: η πλοκή είναι περισσότερο οργανωμένη, τα πρόσωπα λιγότερα, περιορίζονται κάποιες επαναλήψεις και επιπλέον υπάρχει μεγαλύτερο ενδιαφέρον για τη σκιαγράφηση της ψυχολογίας των προσώπων. Μέχρι το πρώτο μισό του έργου, ο Κορνάρος ακολουθεί την πλοκή του προτύπου του. Από το σημείο όμως της αποτυχημένης πρότασης γάμου προς τον Βασιλιά, τα δύο έργα παρουσιάζουν μεγάλες διαφορές. Στο "Paris et Vienne", οι δύο νέοι απαγάγονται και επιχειρούν να δραπετεύσουν, μετά όμως από λίγο καιρό η κοπέλα συλλαμβάνεται από ανθρώπους του πατέρα της, ενώ ο Paris ταξιδεύει στην ανατολή. Η ευεργεσία του προς τον πατέρα της Vienne, που συντελεί στην επανασύνδεση του ζευγαριού, δεν είναι η σωτηρία του βασιλείου από εχθρούς, όπως στον "Ερωτόκριτο", αλλά η απελευθέρωση του βασιλιά από την αιχμαλωσία, όταν εκείνος, επιχειρώντας να οργανώσει σταυροφορία, συνελήφθη και φυλακίστηκε στην Αλεξάνδρεια. Το τέλος των δύο έργων είναι ανάλογο, με τον «άγνωστο» ευεργέτη να κάνει πρόταση γάμου στη Vienne και εκείνη να δέχεται μόνο μετά την αναγνώρισή του. 
Εκτός από τη γαλλική μυθιστορία, εμφανής είναι και η επίδραση του "Orlando Furioso" του Αριόστο, στα σημεία με περισσότερο επικό χαρακτήρα. 
Εκτός από τη δυτική επίδραση, ρόλο στη σύνθεση του Ερωτόκριτου έπαιξε και η ελληνική λογοτεχνική παράδοση, δημοτική (δημοτικά τραγούδια και παροιμίες) και έντεχνη ("Ερωφίλη", "Απόκοπος", "Πένθος θανάτου" και άλλα δημώδη κείμενα).
Χαρακτήρας.
Παρ' όλο που ως προς την εξέλιξη της υπόθεσης ο "Ερωτόκριτος" ακολουθεί όλα τα χαρακτηριστικά των αντιστοίχων ιπποτικών μυθιστοριών, παρουσιάζει κάποιες ιδιαιτερότητες ως προς τη δομή, με χαρακτηριστικά που προέρχονται από άλλα λογοτεχνικά είδη. Εκτός από τα επικά στοιχεία, είναι έντονη και η παρουσία δραματικών χαρακτηριστικών: η διαίρεση σε πέντε μέρη απηχεί την πενταμερή διαίρεση του κλασικού δράματος, ενώ θεατρικό χαρακτήρα προσδίδει και η συχνή παρουσία του διαλόγου. Στο χειρόγραφο του έργου δεν παρουσιάζεται η πενταμερής διαίρεση, η οποία εμφανίζεται μόνο στις έντυπες εκδόσεις, θεωρείται όμως από τους μελετητές οργανική και συνδεδεμένη με την σύλληψη του έργου από τον ποιητή.
Το επικό-ηρωικό και το ερωτικό στοιχείο που αναφέρονται ως θεματικοί πυρήνες ήδη στους πρώτους στίχους («και των αρμάτω οι ταραχές, έχθρητες και τα βάρη / του Έρωτα η μπόρεση και της φιλιάς η χάρη»), συνυπάρχουν στο έργο μοιρασμένα συμμετρικά, με το ερωτικό να υπερτερεί στο πρώτο, το τρίτο και το πέμπτο μέρος, ενώ το ηρωικό στο δεύτερο και το τέταρτο, και παράλληλα είναι αλληλένδετα συνδεδεμένα μεταξύ τους, με το ένα να τροφοδοτεί το άλλο: ο έρωτας του Ερωτόκριτου για την Αρετούσα είναι κίνητρο για τη συμμετοχή του στην κονταρομαχία, ενώ η ανδρεία του και η προσφορά στο βασιλιά της χώρας είναι το γεγονός που επιτρέπει την ευόδωση της σχέσης.
Πολύ σημαντικό ρόλο παίζει και το θέμα της αστάθειας της Μοίρας και της Τύχης, ενώ καθοριστική είναι και η σημασία του θέματος των κοινωνικών διακρίσεων: ο έρωτας των δύο ηρώων έρχεται σε αντίθεση με τις καθιερωμένες κοινωνικές συμβάσεις και τους φέρνει σε σύγκρουση με το περιβάλλον τους, τελικά όμως στο τέλος του έργου «νικούν» οι προσωπικές αρετές. 
Σημαντική καινοτομία του Κορνάρου είναι η ανάδειξη της ψυχολογικής κατάστασης των ηρώων και η πειστική αιτιολόγηση των κινήτρων της συμπεριφοράς τους. 
Γλώσσα.
Η γλώσσα του Ερωτοκρίτου είναι η Κρητική διάλεκτος και ειδικότερα το ιδίωμα της Σητείας. Χρησιμοποιούνται χαρακτηριστικοί διαλεκτικοί τύποι όπως τα άρθρα "τση" (της) και "τσι" (τις), η ερωτηματική αντωνυμία "(ε)ίντα" στη θέση του "τι", τα άρθρα "τον , την, το" σε θέση αναφορικής αντωνυμίας ("Δεν είχαν την αποκοτιά στα θέλου να μιλήσου"), σίγηση του τελικού -ν στη γενική πληθυντικού και στο γ' πληθυντικό πρόσωπο ("των αρμάτω", "μιλήσου"), τοποθέτηση της αντωνυμίας μετά το ρήμα (επίταξη του κλιτικού, π.χ. "εχάσαν τα"), χρήση τής παρεκτεταμένης αντωνυμίας "αυτόνος" και "αυτείνος" (κατά το "εκείνος"). Ειδικότερα βασίζεται στο ανατολικό κρητικό ιδίωμα και εμφανίζει τα τυπικά χαρακτηριστικά του, όπως χρήση της αντωνυμίας "τως" αντί "τους" ("τα πάθη τως"), τη χρήση της αύξησης "η-" στους παρελθοντικούς χρόνους ("ήκαμε, ήβανε"), την αποβολή του "-ι-" μετά από "-σ-" (απουράνωση, π.χ. "να τσ' αξώση"), καθώς και τον παθητικό αόριστο "-θηκα, -θηκες, -θηκε" (αντί του δυτικοκρητικου "-θη, -θης, -θη(ν), π.χ. "εχάθηκε" αντί "εχάθη").
Μερικά χαρακτηριστικά τής φωνητικής τού "Ερωτοκρίτου" είναι: α) αφομοίωση ή σίγηση των ενήχων "μ, ν" εντός λέξεως, όταν ακολουθεί "λ, ρ" ή διαρκές τριβόμενο "θ, φ, χ" (π.χ. "τη χέρα, έλαψα, μέφεται, αθιβολή"), β) τροπή τού άρθρου "η" και "οι" σε ημίφωνο [j], όταν κατά τη συνεκφορά ακολουθεί φωνήεν "α, ε, ο" (π.χ. "η jάλλη, οι jαθρώποι"), γ) σίγηση του υποτακτικού φωνήεντος "ι" κατά τη συνίζηση, όταν προηγείται διαρκές φατνιακό (συριστικό) σύμφωνο, δηλαδή στα συμπλέγματα "σι, ξι, ψι, ζι" (π.χ. "ανιψός, άξος, ξάζω").
Βέβαια ο Κορνάρος, όπως και οι άλλοι Κρητικοί συγγραφείς της περιόδου, δεν περιορίζεται στους αυστηρούς κανόνες τού ενός ιδιώματος, αλλά χρησιμοποιεί και στοιχεία του άλλου, κυρίως για την εξυπηρέτηση μετρικών αναγκών. Η γλώσσα του "Ερωτoκρίτου" βασίζεται στην ομιλουμένη κρητική διάλεκτο (κυρίως στο ιδίωμα της Σητείας), διαφοροποιείται όμως από αυτήν, εάν συγκριθεί με τις κωμωδίες ή τα διάφορα έγγραφα, αφού παρουσιάζει ελάχιστες λέξεις που προέρχονται από τα Ιταλικά, ενώ αντίθετα έχει συχνά λογιότερα λεξιλογικά στοιχεία. Οι γλωσσικές επιλογές του Κορνάρου χαρακτηρίζονται ως ακριβείς και εκφραστικές αλλά παράλληλα λιτές, όπως μαρτυρεί η περιορισμένη παρουσία κοσμητικών επιθέτων. Αντίθετα, είναι πλούσιες οι παραστατικές εικόνες και οι εκτενείς παρομοιώσεις. 
Εξίσου φροντισμένη είναι και η στιχουργία του κειμένου: αποφεύγονται οι χασμωδίες και δεν υπάρχουν ατέλειες στην ομοιοκαταληξία. Και η στιχουργία, όπως και η γλώσσα, διαφοροποιείται σε κάποια χαρακτηριστικά από του δημοτικού τραγουδιού: Εμφανίζεται εναλλαγή στη θέση των τονιζόμενων συλλαβών μέσα στον στίχο (ακόμη και σε μονές συλλαβές, παρ' όλο που στον ίαμβο τονίζονται οι ζυγές), συχνή παρουσία διασκελισμών και στίξη στο εσωτερικό του στίχου, στοιχεία που συντελούν στη ρυθμική ποικιλία και στην αποφυγή της μονοτονίας.
Χειρόγραφη και έντυπη παράδοση του έργου.
Το έργο ήταν πολύ δημοφιλές και κυκλοφορούσε σε χειρόγραφα όλον τον 17ο αιώνα. Το 1713 τυπώθηκε στη Βενετία από έναν Κρητικό, ο οποίος είχε συγκεντρώσει πολλά χειρόγραφα του έργου, στα οποία στηρίχθηκε για να παραδώσει μια αρκετά έγκυρη και αξιόπιστη έκδοση. Δεν σώζεται κανένα από τα χειρόγραφα του έργου εκτός από ένα ανολοκλήρωτο, του 1710. Είναι διακοσμημένο με καλαίσθητες μικρογραφίες, αλλά λιγότερο έγκυρο ως προς την παράδοση του κειμένου σε σχέση με τη βενετσιάνικη έκδοση, γιατί αλλοιώνει σε κάποια σημεία τον ιδιωματικό χαρακτήρα της γλώσσας. Πιθανότατα σταμάτησε να αντιγράφεται μετά την κυκλοφορία της έντυπης έκδοσης του έργου, το 1713. Ακολούθησαν πολλές ανατυπώσεις της αρχικής έκδοσης και η πρώτη νεότερη έκδοση έγινε το 1915 από τον Στέφανο Ξανθουδίδη.
Διάδοση και απήχηση.
Η απήχηση του έργου ήταν πολύ μεγάλη. Παρατηρούνται επιδράσεις του σε μαντινάδες και επιπλέον στην Κρήτη δημιούργησε μυθολογική παράδοση: τα ονόματα των ηρώων έχουν επιβιώσει ως σήμερα ως βαφτιστικά και η λαϊκή φαντασία ονόμασε «παλάτι του Ηράκλη» τους στύλους του Ολυμπίου Διός στην Αθήνα. Η μεγάλη διάδοση του έργου μαρτυρείται από λόγιους και ξένους περιηγητές καθ' όλον τον 18ο και 19ο αιώνα, οι οποίοι ισχυρίζονταν ότι άνθρωποι στην Κρήτη γνώριζαν όλο το έργο απ' έξω. Ακόμη και ο Γιώργος Σεφέρης αναφέρει ότι στη Σμύρνη στις αρχές του 20ου αιώνα η κατανόηση του έργου ήταν πολύ εύκολη, παρά την έντονα ιδιωματική γλώσσα του. 
Η μεγαλύτερη όμως απόδειξη της απήχησης του έργου είναι η επίδραση που άσκησε στη νεοελληνική ποίηση. Παραδείγματα ποιημάτων επηρεασμένων από τη στιχουργική του είναι "Ο Κρητικός" του Δ. Σολωμού, το "Μήτηρ Θεού" του Α. Σικελιανού, ο "Επιτάφιος" του Γ. Ρίτσου, ο "Νέος Ερωτόκριτος" του Παντελή Πρεβελάκη.
Δεν έλειψαν βέβαια και οι αρνητικές εκτιμήσεις του έργου. Αρκετοί λόγιοι του 18ου αιώνα το θεωρούσαν κατώτερο ανάγνωσμα λόγω της λαϊκής γλώσσας και μάλιστα ο Διονύσιος Φωτεινός είχε διασκευάσει το έργο σε μια λόγια, «ανώτερη» όπως πίστευε, γλωσσική μορφή. Ο Κάλβος επέκρινε το έργο ως μονότονο και ο Ιάκωβος Πολυλάς το απέρριπτε εξαιτίας της ιδιωματικής γλώσσας. 
Το έργο διασκευάστηκε σε θεατρική μορφή από τον Δ. Συναδινό το 1929, με τη Μαρίκα Κοτοπούλη στο ρόλο της Αρετούσας και το 1966 ο Νίκος Κούνδουρος τον διασκεύασε σε κινηματογραφικό σενάριο. Το έργο επίσης έχει μελοποιηθεί πολλές φορές και είναι δημοφιλέστατο άκουσμα στην Κρήτη.
Φιλολογικά προβλήματα.
Τα φιλολογικά προβλήματα που σχετίζονται με τον Ερωτόκριτο είναι τρία: το βασικότερο, από το οποίο εξαρτώνται τα άλλα, είναι "το ζήτημα της ταυτότητας του ποιητή", καθώς το όνομα Βιτσέντζος Κορνάρος ήταν διαδεδομένο στην Κρήτη. Τα άλλα δύο σημαντικά προβλήματα είναι "το θέμα της χρονολόγησης του έργου" και "το θέμα του ιταλικού προτύπου" στο οποίο βασίστηκε ο ποιητής. Για το θέμα του ποιητή, είναι αποδεκτή από τους περισσότερους μελετητές η ταύτισή του με τον Βιτσέντζο Κορνάρο του Ιακώβου, αδερφό του Βενετοκρητικού συγγραφέα Ανδρέα Κορνάρου. Ο Βιτσέντζος, σύμφωνα με αρχειακές πηγές, γεννήθηκε το 1553 και πέθανε το 1613 ή 1614. Με βάση αυτά τα στοιχεία προκύπτει το συμπέρασμα ότι ο "Ερωτόκριτος" γράφτηκε ανάμεσα στα 1590 και 1610. Σχετικά με το ιταλικό πρότυπο στο οποίο βασίστηκε ο Κορνάρος, από τις διάφορες διασκευές του γαλλικού έργου έχουν ξεχωρίσει από την έρευνα δύο, μία πεζή του 1543 και μία έμμετρη του Angelo Albani, με τίτλο "Innamoramento de due fidelissimi amanti Paris en Vienna", του 1626. Από εξέταση όλων των ιταλικών διασκευών σε σχέση με τον Ερωτόκριτο έχει προκύψει το συμπέρασμα ότι η πεζή διασκευή ήταν αυτή που χρησιμοποίησε ο Κορνάρος, άποψη την οποία αποδέχονται αρκετοί φιλόλογοι. Αυτή η άποψη συμφωνεί και με την προτεινόμενη ταύτιση του ποιητή. Αντιθέτως, η άποψη ότι ο Κορνάρος χρησιμοποίησε τη διασκευή του Albani οδηγεί σε χρονολόγηση του ποιήματος μετά το 1626 και επομένως δεν ευνοεί την αποδοχή της ταύτισης του ποιητή με τον Βιτσένζο Κορνάρο του Ιακώβου.

</doc>
<doc id="64135" url="https://el.wikipedia.org/wiki?curid=64135" title="Καρολίνα Γκότσεβα">
Καρολίνα Γκότσεβα

Η Καρολίνα Γκότσεβα ("Каролина Гочева", 28 Απριλίου 1980) είναι Βορειομακεδόνισσα τραγουδίστρια.
Γεννήθηκε στη Μπίτολα. Εκπροσώπησε την Πρώην Γιουγκοσλαβική Δημοκρατία της Μακεδονίας στη Γιουροβίζιον το 2002 με το τραγούδι "Od Nas Zavisi" όπου ήρθε 19η με 25 πόντους. Επίσης, στις 24 Φεβρουαρίου του 2007 επιλέχθηκε να εκπροσωπήσει τη χώρα της στη Γιουροβίζιον του 2007 με το τραγούδι "Mojot Svet". Το τραγούδι πέρασε στον τελικό του διαγωνισμού, όπου κατέλαβε τη 14η θέση.

</doc>
<doc id="64137" url="https://el.wikipedia.org/wiki?curid=64137" title="Τόσε Προέσκι">
Τόσε Προέσκι

Ο Τόντορ "Τόσε" Προέσκι ("Тодор "Тоше" Проески", 25 Ιανουαρίου 1981 - 16 Οκτωβρίου 2007) ήταν Σκοπιανος τραγουδιστής.
Ήταν γνωστός σε όλες τις χώρες των Βαλκανίων, αλλά και εκτός. Εκπροσώπησε τα Σκοπιά (τότε ως πρώην Γιουγκοσλαβική Δημοκρατία της Μακεδονίας) στο Διαγωνισμός Τραγουδιού Eurovision 2004 με το τραγούδι «Life», καταλαμβάνοντας την 14η θέση με 47 βαθμούς. Μερικά από τα πιο γνωστά τραγούδια του είναι τα: «Igri Bez Granici» (παιχνίδι χωρίς σύνορα), «Gromovi Na Dusa» (κεραυνοί της ψυχής), «Sve Je Ovo Premalo Za Kraj» (δεν πρέπει να τελειώσει έτσι) και «Cija Si» (Ποιανού είσαι εσύ). Ο Τόσε έχασε ξαφνικά τη ζωή του σε τροχαίο ατύχημα τις πρώτες πρωινές ώρες της 16ης Οκτωβρίου 2007 κοντά στη Νόβα Γκραντίσκα της Κροατίας, σε ηλικία 26 ετών. Στο αυτοκίνητο βρίσκονταν επίσης ο φίλος του και οδηγός Γκέοργκι Γκεοργκίεφσκι και η μάνατζέρ του Λιλιάνα Πέτροβιτς. Η μέρα μετά το θάνατό του (17 Οκτωβρίου 2007) κηρύχθηκε ημέρα εθνικού πένθους στη χώρα του. Ο Τόσε είχε συνεργαστεί με μεγάλους καλλιτέχνες των Βαλκανίων, όπως η Καρολίνα Γκότσεβα, καθώς και με την πασίγνωστη Ιταλίδα σταρ Τζιάννα Ναννίνι, με την οποία ηχογράφησε το τραγούδι «Aria» (αέρας), λίγο πριν τον θάνατό του.
Βιογραφία.
Ο Τόσε γεννήθηκε στο Πρίλεπ και μεγάλωσε στο Κρούσοβο. Το μουσικό του ταλέντο ανακαλύφθηκε στην ηλικία των 12, όταν έλαβε μέρος στο παιδικό φεστιβάλ "Zlatno Slavejce". Ωστόσο,η πορεία προς την κορυφή ξεκίνησε το 1996 όταν πήρε μέρος στο φεστιβάλ "Melfest" στο Πρίλεπ.
Ο Τόσε είχε διακριθεί για τις δυνατές φωνητικές του ικανότητες. Λαμβάνοντας μέρος στο φεστιβάλ "Makfest", ο αριθμός των θαυμαστών του αυξήθηκε αρκετά. Το 1999 κυκλοφορεί το πρώτο του άλμπουμ "Nekade Vo Nokta" (Κάπου μέσα στη νύχτα) και το καλοκαίρι της ίδιας χρονιάς πραγματοποιεί την πρώτη του συναυλία στα Σκόπια.
Το 2000, ο Τόσε έλαβε μέρος στον εθνικό τελικό για τον διαγωνισμό της Γιουροβίζιον με το τραγούδι "Solzi Pravat Zlaten Prsten" (Τα δάκρυα φτιάχνουν ένα χρυσό δαχτυλίδι). Ήρθε πρώτος στο televoting αλλά τρίτος συνολικά. Εκείνη την περίοδο ξεκίνησε να ηχογραφεί τα τραγούδια για το δεύτερο άλμπουμ του, "Sinot Bozji" (Γιος του Θεού). Σε αυτό το άλμπουμ περιλαμβάνονται δύο από τα πιο γνωστά τραγούδια του Τόσε: το "Nemir" (Ανήσυχος), μαζί με την Καρολίνα Γκότσεβα και το "Tajno Moja" (Μυστικό μου). Το 2001, ο Τόσε πήγε σε περιοδεία στην Αυστραλία μαζί με άλλους Σλαβομακεδόνες τραγουδιστές.
Το 2002 κυκλοφόρησε το τρίτο άλμπουμ του, "Ako Me Poglednes Vo Oci" (Αν κοιτάξεις μες τα μάτια μου), αφού ηχογράφησε μερικά τραγούδια σε στούντιο της Αθήνας. Ο Τόσε νίκησε στο Beovizija στο Βελιγράδι το 2003 με το τραγούδι "Cija Si" για να εκπροσωπήσει τη Σερβία-Μαυροβούνιο στο διαγωνισμό της Γιουροβίζιον 2003, όμως η χώρα αναγκάστηκε να αποχωρήσει.
Προκειμένου να βελτιώσει τη φωνή του, ο Τόσε πήρε μαθήματα από τον μαέστρο William Riley, ο οποίος είχε διδάξει και τον μεγάλο τενόρο Λουτσιάνο Παβαρόττι. Την ίδια χρονιά λαμβάνει το βραβείο της Μητέρας Τερέζας και ανακηρύσσεται πρεσβευτής της UNICEF.
Το 2004, ο Τόσε επιλέχθηκε να εκπροσωπήσει την Π.Γ.Δ.Μ. στο διαγωνισμό της Γιουροβίζιον με το τραγούδι "Life". Περνώντας με επιτυχία από τον ημιτελικό, ο Τόσε διαγωνίζεται στον τελικό καταλαμβάνοντας τελικά την 14η θέση με 47 βαθμούς. Την ίδια χρονιά ηχογραφεί το τραγούδι "This World", το οποίο έγινε ύμνος της UNICEF.
Το 2005, ο Τόσε κυκλοφορεί το τέταρτο άλμπουμ του με τίτλο "Po Tebe" (Μετά από σένα). Έχει χαρακτηριστεί ένα από τα πιο επιτυχημένα άλμπουμ των Βαλκανίων όλων των εποχών.
Το "Bozilak" (Ουράνιο τόξο), είναι το πέμπτο άλμπουμ του Τόσε το οποίο περιέχει 14 παραδοσιακά Σλαβομακεδονικά τραγούδια και κυκλοφόρησε το 2006.
Το τελευταίο του άλμπουμ πριν από τον θάνατό του τιτλοφορείται "Igri Bez Granici" (παιχνίδι χωρίς σύνορα). Τα περισσότερα από τα άλμπουμ του έχουν κυκλοφορήσει, εκτός από την σλαβομακεδονική γλώσσα και στη σερβοκροατική.
Έχει κυκλοφορήσει και ένα τραγούδι στη σλοβενική γλώσσα,το "Moja". Μερικοί από τους καλλιτέχνες με τους οποίους έχει συνεργαστεί ο Τόσε είναι: Καρολίνα Γκότσεβα, Antonija Sola, Εσμά Ρετζεπόβα και Ζέλικο Γιοκσίμοβιτς.
Ένα άλμπουμ κυκλοφορεί 2 χρόνια μετά τον θάνατό του, το "The Hardest Thing". Περιλαμβάνει το ιταλικό τραγούδι "Aria", σε συνεργασία με την Ιταλίδα σταρ Gianna Nannini και όλα τα υπόλοιπα τραγούδια στην αγγλική γλώσσα.
Θάνατος.
Τις πρώτες πρωινές ώρες της 16ης Οκτωβρίου 2007, ο Τόσε χάνει τη ζωή του σε τροχαίο δυστύχημα κοντά στη Νόβα Γκραντίσκα της Κροατίας, καθώς επέβαινε σε αυτοκίνητο που οδηγούσε ο φίλος του Γκέοργκι Γκεοργκίεφσκι, με συνεπιβάτη τη μάνατζέρ του Λιλιάνα Πέτροβιτς. Το όχημα συγκρούστηκε με το πίσω μέρος ενός φορτηγού και στη συνέχεια με το ενδιάμεσο φράγμα, πράγμα που σκότωσε αμέσως τον Τόσε, αφού συνέτριψε τον τρίτο σπόνδυλο του λαιμού του. Ήταν μόνο 26 ετών.
Η σορός του μεταφέρθηκε στα Σκόπια τα μεσάνυχτα με ελικόπτερο του στρατού των Σκοπίων και από εκεί μεταφέρθηκε στο Κρούσοβο. Πλήθος πενθούντων παρευρέθηκε στην κεντρική πλατεία για να αποδώσει φόρο τιμής στο τραγουδιστή και η 17η Οκτωβρίου ανακηρύχθηκε ημέρα εθνικού πένθους. Μετά το θάνατό του, η Κυβέρνηση της Π.Γ.Δ.Μ. του απέδωσε τον τίτλο "Αξιότιμος πολίτης της Π.Γ.Δ.Μ.".
Η κηδεία του έλαβε χώρα στις 17 Οκτωβρίου 2007 στο Κρούσοβο. Πολλές διάσημες προσωπικότητες της Π.Γ.Δ.Μ., καθώς και απλοί πολίτες και ο πρωθυπουργός μαζί με τη στρατιωτική ορχήστρα.
Στις 5 Οκτωβρίου 2008, πραγματοποιήθηκε συναυλία προς τιμήν του Τόσε, αφού στις 5 Οκτωβρίου του προηγούμενου χρόνου έγινε η τελευταία συναυλία πριν τον θάνατό του.Επίσης,προβλήθηκε ένα ντοκιμαντέρ με θέμα το έργο του Τόσε στις 12 Φεβρουαρίου 2009. Μια άλλη συναυλία έγινε στις 25 Ιανουαρίου 2010, οπότε θα ήταν τα 29α γενέθλια του Τόσε.
Το στάδιο, στο οποίο αγωνίζεται η εθνική ομάδα ποδοσφαίρου της Βόρειας Μακεδονίας και έφερε το όνομα του Φιλίππου Β', μετονομάστηκε τον Απρίλιο του 2019 από την κυβέρνηση των Σκοπίων σε στάδιο «Τόσε Προέσκι», προς τιμήν του.

</doc>
<doc id="64138" url="https://el.wikipedia.org/wiki?curid=64138" title="Μπέτυ Αρβανίτη">
Μπέτυ Αρβανίτη

Η Μπέτυ Αρβανίτη (Αθήνα 4 Αυγούστου 1939-) είναι Ελληνίδα ηθοποιός.
Βιογραφία.
Υπήρξε μία από τις πιο ξακουστές πρωταγωνίστριες του παλιού ελληνικού κινηματογράφου και του θεάτρου. Έγινε γνωστή από τη συμμετοχή της σε ταινίες - παραγωγές της Φίνος Φιλμς τις δεκαετίες του '60 και του '70.
Θέατρο.
Από το 1987 ηγείται της θεατρικής Εταιρείας "Πράξη" που εδρεύει στο Θέατρο της Οδού Κεφαλληνίας, σχήμα που θεωρείται από τα πλέον ποιοτικά στην Ελλάδα. Έχει ανεβάσει πολλά έργα συγγραφέων όπως οι Ίψεν, Πιραντέλο, Πίντερ, Στρίντμπεργκ, Έικμπορν, Τσέχοφ, Ντίρενματ, Ζενέ. Έχει συνεργαστεί με τους πιο σημαντικούς σκηνοθέτες του ελληνικού χώρου, όπως τους Μίνωα Βολανάκη, Λευτέρη Βογιατζή, Στάθη Λιβαθηνό, Νίκο Μαστοράκη, Τάσο Μπαντή, Νικαίτη Κοντούρη, Βίκτωρα Αρδίττη κλπ. Η Β΄ Σκηνή έχει λειτουργήσει ταυτόχρονα ως φυτώριο νέων σκηνοθετών και ηθοποιών.
Έχει παίξει στον "Ιππόλυτο", σε σκηνοθεσία Γιάννη Χουβαρδά στην Επίδαυρο. Τη δεκαετία του '70 πρωταγωνίστησε σε πετυχημένες σειρές του BBC, με πιο γνωστή την "Who pays the ferryman".
Προσωπική ζωή.
Η Μπέτυ Αρβανίτη είναι παντρεμένη με τον μεταφραστή και πολιτικό μηχανικό Βασίλη Πουλαντζά. Ίδρυσαν μαζί την Θεατρική Εταιρεία Πράξη και τη στέγασαν στο Θέατρο της Οδού Κεφαλληνίας.
Ο συγγραφέας Αλέξης Σταμάτης είναι γιος της, από τον πρώτο της γάμο με τον αρχιτέκτονα Κώστα Σταμάτη.
Υπήρξε παντρεμένη με τον επίσης ηθοποιό Φαίδωνα Γεωργίτση με τον οποίο αποτέλεσαν και καλλιτεχνικό ζευγάρι στην ταινία "Νύχτα γάμου" (1967).
Βραβεία.
Το 2000 τής απονεμήθηκε το «Θεατρικό Έπαθλο Μαρίκα Κοτοπούλη» από το «Κέντρο Μελέτης και Έρευνας του Ελληνικού Θεάτρου – Θεατρικό Μουσείο».

</doc>
<doc id="64139" url="https://el.wikipedia.org/wiki?curid=64139" title="Μάρτιν Βούτσιτς">
Μάρτιν Βούτσιτς

Ο Μάρτιν Βούτσιτς ("Мартин Вучиќ", γενν. 7 Αυγούστου 1982) είναι Βορειομακεδόνας τραγουδιστής. Εκπροσώπησε την Πρώην Γιουγκοσλαβική Δημοκρατία της Μακεδονίας στο Διαγωνισμό Τραγουδιού της Γιουροβίζιον το 2005 με το τραγούδι Make my day όπου ήρθε 17ος.

</doc>
<doc id="64141" url="https://el.wikipedia.org/wiki?curid=64141" title="Λάμπε Αλαμπάκοσκι">
Λάμπε Αλαμπάκοσκι

Ο Λάμπε Αλαμπάκοσκι (Ламбе Алабакоски, 15 Νοεμβρίου 1987) είναι Βορειομακεδόνας τραγουδιστής.

</doc>
<doc id="64142" url="https://el.wikipedia.org/wiki?curid=64142" title="Κόρνα">
Κόρνα

Ένα ηχείο κόρνας (horn speaker) χρησιμοποιεί μονάδες κόρνας για την αύξηση του βαθμού απόδοσης ως προς τις συμβατικές μονάδες μεγαφώνων. 
Ένα μεγάφωνο τύπου κόρνας λειτουργεί ως ακουστικός μετασχηματιστής προσαρμογής, ο οποίος προσαρμόζει τη σύνθετη αντίσταση ακτινοβολίας (radiation impedance) του παλλόμενου διαφράγματος του μεγαφώνου (κώνου ή θόλου) στη χαρακτηριστική ακουστική αντίσταση του αέρα (ρc = 415 Pa•sec/m), με σκοπό τη μεγιστοποίηση της μεταφοράς ηχητικής ισχύος στον περιβάλλοντα χώρο.

</doc>
<doc id="64143" url="https://el.wikipedia.org/wiki?curid=64143" title="Κόρη (ανατομία)">
Κόρη (ανατομία)

Η κόρη είναι το μεταβλητό σε μέγεθος άνοιγμα του ματιού στο κέντρο της ίριδας. Στον άνθρωπο έχει κυκλικό σχήμα, ενώ σε άλλα ζώα συχνά έχει σχισμοειδές σχήμα. Η κόρη ρυθμίζει την ποσότητα του φωτός που μπαίνει στο μάτι. Φαίνεται μαύρη επειδή το φως που τη διαπερνά απορροφάται από τους ιστούς στο εσωτερικό του ματιού. Συνήθως οι κόρες και των δύο ματιών έχουν το ίδιο μέγεθος.Η λέξη ετυμολογείται από το θηλυκό του αρχαίου ελληνικού «"κόρος"»&lt;"κούρος".Ηλέξη σήμαινε τη νεαρη κοπέλα,σημασία με την οποία συνδέεται το «κόρη οφθαλμού» που πιθανώς σήμαινε αρχικά τη μικρή εικόνα ως αντανάκλαση του οπτικού ειδώλου.
Συγκριτική ανατομία.
Στους ανθρώπους και σε πολλά ζώα (και μερικά ψάρια), το μέγεθος της κόρης ελέγχεται με ακούσια συστολή και διαστολή της ίριδας μέσω του φωτοανακλαστικού, έτσι ώστε να ρυθμίζεται η ποσότητα του φωτός που μπαίνει στο μάτι. Σε κανονικό φωτισμό, η κόρη του ανθρώπινου ματιού έχει διάμετρο περίπου 3-4 χιλιοστά· σε έντονο φως ή κόρη έχει διάμετρο περίπου 1,5 χιλιοστά, ενώ σε συνθήκες χαμηλού φωτισμού διαστέλλεται σε διάμετρο περίπου 8 χιλιοστών.
Το σχήμα της κόρης ποικίλλει ανάμεσα στα διάφορα είδη. Τα πιο κοινά σχήματα είναι το κυκλικό ή το σχισμοειδές, αν και πιο περίπλοκα σχήματα απαντώνται σε μερικά θαλάσσια είδη. Οι λόγοι για τους οποίους παρατηρούνται διαφορετικά σχήματα είναι περίπλοκοι· το σχήμα της κόρης έχει στενή σχέση με τα οπτικά χαρακτηριστικά του φακού, το σχήμα και την ευαισθησία του αμφιβληστροειδούς και τις συνθήκες ζωής και επιβίωσης του είδους.
Οι κόρες σε σχήμα σχισμής απαντώνται συνήθως σε είδη που δραστηριοποιούνται κάτω από ένα ευρύ φάσμα φωτιστικών συνθηκών. Όταν το φως είναι έντονο η κόρη συστέλλεται, αλλά παρόλα αυτά επιτρέπει το φωτισμό ενός μεγάλου τμήματος του αμφιβληστροειδούς.
Ο προσανατολισμός της κόρης μπορεί να σχετίζεται με την διεύθυνση των κινήσεων που πρέπει να διακρίνει με μεγαλύτερη ευαισθησία το μάτι (έτσι, μια κόρη με κάθετο προσανατολισμό θα αύξανε την ευαισθησία των ματιών της γάτας στην οριζόντια κίνηση ενός ποντικού). Όσο πιο στενή είναι η κόρη, τόσο ακριβέστερη είναι η αίσθηση βάθους της περιφερειακής όρασης. Ζώα όπως οι κατσίκες και τα πρόβατα μπορεί να ανέπτυξαν κόρη με οριζόντιο προσανατολισμό επειδή η καλύτερη όραση προς την κατακόρυφη διεύθυνση μπορεί να είναι πιο χρήσιμη σε ένα ορεινό περιβάλλον.
Τα φίδια που ζουν στο έδαφος, όπως οι βόες, οι πύθωνες και οι οχιές έχουν σχισμοειδείς κόρες κάθετα προσανατολισμένες, πράγμα που τα βοηθά στο κυνήγι λείας που κινείται κι αυτή στο έδαφος, ενώ τα φίδια που ζουν στα δέντρα έχουν κυκλικές κόρες. Τα μικρά αιλουροειδή και οι αλεπούδες έχουν επίσης σχισμοειδείς κόρες, ενώ τα λιοντάρια και οι λύκοι έχουν κυκλικές, αν και ανήκουν στις ίδιες οικογένειες. Μια εξήγηση για αυτές τις διαφορές είναι ότι η σχισμοειδής κόρη βοηθά περισσότερο τα ζώα που κυνηγούν μικρή λεία, παρά αυτά που κυνηγούν μεγάλη.
Συστολή και διαστολή της κόρης.
Όταν στο μάτι πέφτει δυνατό φως, η κόρη θα συσταλεί αυτόματα (μύση). Αυτή η αντίδραση είναι το λεγόμενο φωτοανακλαστικό, και η λειτουργία του ή μη αποτελεί σοβαρή ένδειξη για τον έλεγχο της λειτουργίας των βασικών εγκεφαλικών λειτουργιών. Επιπλέον, η κόρη συστέλλεται όταν βλέπουμε κοντινά αντικείμενα (αντανακλαστικό της προσαρμογής), όταν ένα ξένο σώμα αγγίξει τον κερατοειδή (αντανακλαστικό του τριδύμου) και όταν κλείνουμε τα βλέφαρα (αντανακλαστικό του σφιγκτήρα των βλεφάρων). Αντίθετα, η κόρη διαστέλλεται (μυδρίαση) αν κάποιος δει ένα αντικείμενο που προκαλεί ενδιαφέρον, ή αν αισθανθεί απειλή, κίνδυνο ή πόνο (ψυχοαισθητικό αντανακλαστικό). Επίσης, όταν μόνο το ένα μάτι φωτίζεται, συστέλλονται και οι δύο κόρες (συνεργές αντανακλαστικό).
Ορισμένα φάρμακα και ναρκωτικά, όπως η ηρωίνη, προκαλούν μύση, δηλαδή συστολή της κόρης. Άλλες ουσίες, όπως το αλκοόλ, προκαλούν μυδρίαση, δηλαδή διαστολή. Η μη προσαρμογή και απουσία αντίδρασης της κόρης σε διαφορετικές συνθήκες φωτισμού λέγεται κυκλοπληγία και μπορεί να προκληθεί τεχνητά με τη χρήση ουσιών για ιατρικούς σκοπούς.
Το κοινό κινητικό νεύρο, συγκεκριμένα το παρασυμπαθητικό τμήμα του που έρχεται από τον πυρήνα Έντινγκερ-Βέστφαλ, καταλήγει στον σφιγκτήρα μυ της ίριδας, που δρα σαν σφιγκτήρας της κόρης. Όταν ο μυς αυτός συσπάται, αυξάνεται το μέγεθος της ίριδας, άρα μειώνεται το μέγεθος της κόρης. Η διαστολή της κόρης προκαλείται από τον διαστολέα μυ, που βρίσκεται από την άλλη πλευρά της ίριδας και ελέγχεται από το συμπαθητικό σύστημα. Τα δυο νευρικά συστήματα δρουν ανταγωνιστικά (με επικρατές το παρασυμπαθητικό), κι έτσι κατά την αλλαγή μεγέθους της κόρης παρατηρείται μικρή ταλάντωση της ίριδας. 
Ο χρόνος απόκρισης νευρικού συστήματος και ματιού για τη μέγιστη συστολή της κόρης είναι περίπου 500ms (μισό δευτερόλεπτο). Όταν το μάτι φωτογραφίζεται με τη χρήση φλας, η ίριδα δεν μπορεί να κλείσει την κόρη αρκετά γρήγορα, κι έτσι φωτίζονται τα αιμοφόρα αγγεία του αμφιβληστροειδούς, με αποτέλεσμα στη φωτογραφία να εμφανίζονται τα λεγόμενα "κόκκινα μάτια".
Παθολογία.
Η ανισοκορία είναι η διαφορά μεγέθους της κόρης μεταξύ των ματιών του ίδιου ατόμου. Όταν αυτή η διαφορά είναι σταθερή ανεξάρτητα από το φωτισμό έχουμε απλή ανισσοκορία. Το 20% περίπου των υγειών ανθρώπων εμφανίζει απλή ανισοκορία μικρού βαθμού. Επίσης την εμφανίζουν άτομα με μεγάλη ανισομετρωία, που έχουν δηλαδή μεγάλη διαφορά στο βαθμό μυωπίας η υπερμετρωπίας, ή έχουν στο ένα μάτι μυωπία και στο άλλο υπερμετρωπία.
Όταν η ανισοκορία γίνεται πιο έντονη στο σκοτάδι, υπάρχει βλάβη στο μάτι με τη μικρότερη κόρη. Όταν γίνεται πιο έντονη στο φως, υπάρχει βλάβη σ' αυτό με τη μεγαλύτερη.

</doc>
<doc id="64145" url="https://el.wikipedia.org/wiki?curid=64145" title="Μάιλι Σάιρους">
Μάιλι Σάιρους

Η Μάιλι Σάιρους ("Destiny Hope Ray Cyrus", 23 Νοεμβρίου 1992) είναι Αμερικανίδα τραγουδίστρια και ηθοποιός. Είναι κόρη του τραγουδιστή Μπίλι Ρέι Σάιρους και της Αμερικανίδας ηθοποιού-παραγωγού Τις Σάιρους και είναι γνωστή στο κοινό για τον πρωταγωνιστικό της ρόλο στην τηλεοπτική σειρά Χάνα Μοντάνα του Disney Channel όπου υποδυόταν την "Miley Stewart / Hannah Montana".
Η Μάιλι υπέγραψε συμβόλαιο με την Hollywood Records το 2007, για να γυρίσει την ταινία ', η ταινία είχε σκοπό την προώθηση των τραγουδιών της. Πούλησε 3 εκ. αντίτυπα στις ΗΠΑ, και βραβεύτηκε στα "Billboard Hot 100" ως μία από τις 10 καλύτερες τραγουδίστριες με το τραγούδι "See You Again". Την ίδια χρονιά, η περιοδεία της με τίτλο Best of Both Worlds Tour εμφανίστηκε στην ταινία της με τίτλο '.
Το δεύτερο άλμπουμ της που κυκλοφόρησε το 2008, είχε τίτλο "Breakout" και έγινε πλατινένιο. Το άλμπουμ πιστοποιήθηκε από την Recording Industry Association of America (RIAA) για τις συνολικές του πωλήσεις που ξεπερνούσαν τα 1 εκ. αντίτυπα. Πιο πετυχημένο τραγούδι χαρακτηρίστηκε το "7 Things". Την ίδια χρονιά κυκλοφόρησε η ταινία κινουμένων σχεδίων "Bolt", όπου χρησιμοποιήθηκε η φωνή της στον ρόλο της Penny. Έλαβε υποψηφιότητα για το Golden Globe Award for Best Original Song για την παρουσίαση της στο τραγούδι, "I Thought I Lost You". Το 2009, η Μάιλι πρωταγωνίστησε στην ταινία (Hannah Montana: The Movie), τα τραγούδια που ακούστηκαν στην ταινία ήταν κυρίως από την σειρά Χάνα Μοντάνα, καθώς και από το single της "The Climb".
Το 2009 η Μάιλι με το άλμπουμ της "The Time of Our Lives", κατέλαβε την δεύτερη θέση στα "Billboard" Hot 100, το τραγούδι της με τίτλο "Party in the U.S.A." έγινε το πιο πολυζήτητο από τα "single" στην μουσική αγορά. Το 2010 η Μάιλι κυκλοφόρησε την νέα της ταινία με τίτλο, "The Last Song (Το Τελευταίο Τραγούδι)" όπως επίσης και το τρίτο της άλμπουμ με τίτλο, "Can't Be Tamed". Το τελευταίο έργο της ήταν το πιο προσεγμένο όσο αφορά τα στοιχεία χορογραφίας. Τα επόμενα δύο χρόνια, επικεντρώθηκε κυρίως στην καριέρα της ως Μάιλι με αρκετές τηλεοπτικές εμφανίσεις. Το 2013, η Miley κυκλοφόρησε το τέταρτο άλμπουμ της με τίτλο, "Bangerz", μέσω της RCA Records. Τα Singles "We Can't Stop" , "Wrecking Ball" και "Adore You" , προωθήθηκαν με μουσικά βίντεο, και το πρώτο παρουσιάστηκε και ζωντανά στα 2013 MTV Video Music Awards.Το 2015 ηταν η κεντρική παρουσιάστρια στα VMAs όπου ερμήνευσε στο τέλος και ανακοίνωσε τον νεο της δίσκο με τίτλο Mildy Cyrus And Her Dead Petz. Το 2016 ηταν κριτής στο The Voice. Τον Μαΐο του 2017 κυκλοφόρησε το νεο της τραγούδι Malibu ενώ τον Σεπτέμβριο του κυκλοφόρησε τον δίσκο της Younger Now.
Η Μάιλι έχει χαρακτηριστεί ως ένας από τους πιο επιτυχημένους καλλιτέχνες που προέρχονται από την Disney. Η Μάιλι κατέλαβε τη δέκατη θέση στο περιοδικό "Forbes", το 2010, με τις 100 πιο δυναμικές διασημότητες. Το 2011 η Μάιλι κέρδισε μια θέση στο "Βιβλίο ρεκόρ γκίνες" ως η "έφηβη με τις περισσότερες εμφανίσεις στα charts" και βρέθηκε στην 29η θέση στα "Billboard" Hot 100 στις 7 Νοεμβρίου 2009, με το τραγούδι "Party in the U.S.A.". Έχει 17 τραγούδια στα καλύτερα δέκα τραγούδια των "Billboard" Hot 100 και είχε τέσσερα πιστοποιημένα πλατινένια άλμπουμ από την RIAA από την ηλικία των 18. Η Μάιλι έγινε η πρώτη γυναίκα που είναι γεννημένη την δεκαετία του 90 και κατάφερε με το single Wrecking Ball να φθάσει #1 στο Billboard Hot 100.Επίσης συμπεριλαμβάνεται στη λίστα με τα 100 πρόσωπα του περιοδικού" Time" που ασκούν τη μεγαλύτερη επιρροή παγκοσμίως.
Ζωή και καριέρα.
Η Ζωή και η καριέρα της ξεκινά (1992-2005).
Η Ντέστινυ Χόπ Σάιρους γεννήθηκε στις 23 Νοεμβρίου του 1992, στην πόλη Νάσβιλ του Τενεσί, γονείς της ήταν η Letitia Jean "Tish" και ο τραγουδιστής Μπίλι Ρέι Σάιρους. Το όνομά της προήλθε από τους γονείς της που ήταν πεπεισμένοι ότι θα έκανε σπουδαία πράγματα, επειδή συχνά χαμογελούσε σαν βρέφος της έδωσαν το προσωνύμιο "Smiley", αργότερα το μίκρυναν σε "Miley". Η Μάιλι έπασχε από ήπια καρδιακή πάθηση που της προκαλούσε συχνές ταχυκαρδίες, χωρίς όμως να κινδυνεύει η ζωή της. Με βάση τις συμβουλές της δισκογραφικής εταιρείας του πατέρα της, οι γονείς της παντρεύτηκαν κρυφά ένα μήνα μετά την γέννηση της Μάιλι στις 28 Δεκεμβρίου του 1992. Η Tish είχε δύο παιδιά από προηγούμενες σχέσεις της τον Trace και την Brandi. ο Μπίλι Ρέι αναγνώρισε τον Trace και την Brandi όταν ήταν ακόμη μικροί. Έχει έναν ετεροθαλή αδελφό, τον Christopher Cody, γιος του Μπίλι Ρέι από μια σύντομη σχέση, που γεννήθηκε την ίδια χρονιά με τη Μάιλι. Ο ίδιος μεγάλωσε με τη μητέρα του στη Νότια Καρολίνα. Η Tish και ο Μπίλι Ρέι έχουν ακόμη δύο παιδιά, τον Braison και την Noah. Νονά της Μάιλι είναι η ηθοποιός Ντόλλυ Πάρτον. Η Μάιλι ήταν πολύ κοντά στον παππού της τον Ρόναλντ Ρέι Σάιρους, ο οποίος ήταν πολιτικός της δημοκρατίας των ΗΠΑ. Η Μάιλι έχει κάνει πολλές θυσίες μετά τον θάνατο του παππού της, συμπεριλαμβανομένης και της αλλαγής του μεσαίου ονόματός της σε "Ρέι". Σύμφωνα με τον πατέρα της Μάιλι, πολλοί άνθρωποι υποστηρίζουν ότι άλλαξε το επίθετο της σε "Ρέι" λόγο του Μπίλι Ρέι, αλλά ή αλήθεια είναι ότι το έκανε για τον παππού της με τον οποίο ήταν πολύ συνδεδεμένη.
Η Μάιλι μεγάλωσε σε μια φάρμα 500 στρεμμάτων στο Φράνκλιν του Τενεσί, ένα προάστιο του Νάσβιλ, όπου τελείωσε και το δημοτικό σχολείο. Μεγάλωσε χριστιανικά και βαφτίστηκε στην εκκλησία πριν από τη μετάβασή της στο Χόλιγουντ το 2005. Πήγαινε στην εκκλησία συχνά ενώ καθώς μεγάλωνε φορούσε και ένα δαχτυλίδι αγνότητας. Αρκετά από τα αδέρφια της Μάιλι εισήχθησαν στη βιομηχανία της τέχνης: ο Trace έγινε τραγουδιστής και κιθαρίστας στη μπάντα Metro Station, η Noah έγινε ηθοποιός και η Brandi έγινε κιθαρίστας, συμμετέχοντας στο συγκρότημα Frank + Derol.Το 2001, όταν η Μάιλι ήταν οκτώ ετών, μετακόμισε με την οικογένεια της στο Τορόντο του Καναδά ενώ ο πατέρας της γυρνούσε την τηλεοπτική σειρά "Doc". Η Μάιλι βλέποντας την ταινία του πατέρα της αποφάσισε να ακολουθήσει τον δρόμο της υποκριτικής. Το 2001, ο Μπίλι Ρέι την πήγε να δει το Mirvish production του "Mamma Mia!" στο Royal Alexandra Theatre, τότε η Μάιλι τον άρπαξε από το χέρι και του είπε, "Αυτό είναι αυτό που θέλω μπαμπά. Θέλω να γίνω ηθοποιός". Ξεκίνησε να παρακολουθεί μαθήματα μουσικής και υποκριτικής στο Armstrong Acting Studio του Τορόντο. Ο πρώτος της ρόλος ήταν ένα κορίτσι που ονομαζόταν Kylie στη σειρά "Doc".
Το 2003, η Μάιλι πήρε τον φωνητικό ρόλο της μικρής Ruthie στην ταινία "". (ελλ. : ) .Κατά τη διάρκεια αυτής της περιόδου, ​​έκανε οντισιόν στον Taylor Lautner για την ταινία "The Adventures of Sharkboy and Lavagirl in 3-D" χάνοντας όμως τον ρόλο, η Μάιλι αντί αυτού πήρε το ρόλο στην σειρά Χάνα Μοντάνα.
Διάσημη ως Χάνα Μοντάνα (2006-2011).
Σε ηλικία 13 χρονών, η Μάιλι γίνεται γνωστή από τον ρόλο της ως "Χάνα Μοντάνα", μια σειρά της Disney για ένα κορίτσι που ζει κρυφά μια διπλή ζωή, ως μαθήτρια και ποπ σταρ. Η Μάιλι αρχικά έστειλε αίτηση για να πάρει το ρόλο της "Chloe Stewart", αλλά έλαβε απάντηση πως πρέπει να δώσει οντισιόν για να τον πάρει. Μετά από την απάντηση που έλαβε, η Μάιλι πήγε στο hollywood για να δώσει οντισιόν για την σειρά, η απάντηση που πήρε όμως η Μάιλι ήταν ότι είναι πολύ μικρή για να πάρει αυτό το ρόλο. Ωστόσο, οι παραγωγοί της σειράς την κάλεσαν για να δώσει περαιτέρω ακροάσεις λόγο κυρίως της επιμονής της και των φωνητικών δυνατοτήτων της. Τα επόμενα χρόνια, η Μάιλι πήρε πρωταγωνιστικό ρόλο, μετονομάστηκε σε "Miley Stewart" μετά τον εαυτό της. Η "Χάνα Μοντάνα" έκανε πρεμιέρα στις 24 Μαρτίου 2006, και έγινε η σειρά με την μεγαλύτερη τηλεθέαση του Disney Channel, και γρήγορα κατατάχτηκε στις πιο υψηλά βαθμολογούμενες σειρές, ανεβάζοντας την φήμη και τον πλούτο της Μάιλι, μετατρέποντας την σε είδωλο για τους έφηβους. Το περιοδικό "Time" σε μια αναφορά που έκανε προς το πρόσωπο της Μάιλι ανάφερε πως η επιτυχία της οφείλετε εν μέρη στο έμφυτο ταλέντο της, καθώς επίσης και στην ικανότητα της Disney να εκμεταλλευτεί, κατάλληλα στην αγορά, το ταλέντο της Μάιλι ως Χάνα Μοντάνα. Η Μάιλι έγινε τελικά ο πρώτος καλλιτέχνης που ασχολήθηκε με την τηλεόραση, τον κινηματογράφο, τα καταναλωτικά προϊόντα, και την μουσική μέσα στην Disney.
Όταν η καριέρα της Μάιλι έφτασε στα ύψη, η Tish Cyrus πήρε αρκετές κρίσιμες αποφάσεις όσο αφορά την εκπροσώπηση της κόρης της. Υπόγραψε συμβόλαιο με τον Mitchell Gossett, διευθυντή του τμήματος της νεολαίας "Cunningham Escott Slevin Doherty". Ο οποίος πιστώνεται την ανακάλυψή της μετά την οντισιόν που της έκανε για το ρόλο της "Χάνα Μοντάνα". Μετά από σύσταση της νονάς της Μάιλι, τραγουδίστριας της country Ντόλλυ Πάρτον, η Tish υπέγραψε με τον Jason Morey της Ομάδας Διαχείρισης Morey για την μουσική της καριέρα. Ο Franke Swertlow της "The Hollywood Reporter" χαρακτήρισε την συμβουλή της Πάρτον ως την καλύτερη απόφαση της Tish για να αυξήσει την φήμη της κόρης της. Η Tish επίσης προσέλαβε τον άντρα της Μπίλι Ρέι για την διαχείριση των οικονομικών της κόρης τους. Επίσης συνέχισε την προώθηση της καριέρας της κόρης της. Για την εκπαίδευσή της, η Μάιλι γράφτηκε στο σχολείο "Youth Charter Schools" και εκπαιδεύτηκε με ιδιωτικό δάσκαλο κατά την διάρκεια της σειράς.
Το εναρκτήριο τραγούδι της σειράς "Χάνα Μοντάνα", "The Best of Both Worlds", κυκλοφόρησε στις 28 Μαρτίου του 2006. Το κομμάτι πιστώνεται στη "Χάνα Μοντάνα", ενώ ερμηνευτής του ήταν η Μάιλι Σάιρους. Υπάρχουν και άλλα τραγούδια που πιστώνονται στην "Χάνα Μοντάνα", λόγο του ότι η Μάιλι παρουσιαζόταν συνήθως ντυμένη ως "Χάνα Μοντάνα" κατά την εκτέλεση των τραγουδιών. Το τραγούδι "The Best of Both Worlds" έγινε το πρώτο τραγούδι της Μάιλι που βρέθηκε στην θέση 92 για τα "Billboard" Hot 100. Το τραγούδι είχε μεγάλη επιτυχία σε χώρες όπως η Μεγάλη Βρετανία και η Ιρλανδία, όπου βρισκόταν στις θέσεις 43 και 17 αντίστοιχα. Ντυμένη ως Χάνα Μοντάνα η Μάιλι άνοιξε την ταινία The Cheetah Girls είκοσι μέρες μετά το The Party's Just Begun Tour, που ξεκίνησε στις 15 Σεπτεμβρίου του 2006. Στις 24 Οκτωβρίου, η Walt Disney Records έκδωσε το πρώτο άλμπουμ της "Χάνα Μοντάνα". Από τα εννέα κομμάτια του άλμπουμ που τραγούδησε η Μάιλι, τα οκτώ πιστώθηκαν στην "Χάνα Μοντάνα" και ένα στην Μάιλι, ένα ντουέτο με τον πατέρα της με τίτλο "I Learned from You". Η πρώτη έκδοση της Μάιλι υπό το όνομά της ήταν μια διασκευή του James Baskett's "Zip-a-Dee-Doo-Dah", όπου εκδόθηκε στις 4 Απριλίου του 2006, στην Τέταρτη έκδοση της "DisneyMania". Το άλμπουμ έκανε ντεμπούτο στο νούμερο ένα του Αμερικανικού "Billboard" 200 με τις πωλήσεις της πρώτης εβδομάδας να ανέρχονταν στα 281,000 αντίτυπα. Το άλμπουμ συνέχισε να βρίσκετε στην κορυφή και κατά τη διάρκεια της δεύτερης εβδομάδας του, και πούλησε πάνω απο 3.7εκ. αντίτυπα παγκοσμίως. Κατά τη διάρκεια αυτής της χρονικής περιόδου, ​​η Μάιλι κυκλοφόρησε επίσης το τραγούδι "Ready, Set, Don't Go", σε μια συνεργασία με τον πατέρα της. Έγινε η πρώτη της μεγάλη επιτυχία που πιστώθηκε η ίδια και έφτασε στη θέση 37 στα "Billboard" Hot 100. Επίσης έγινε το πρώτο της τραγούδι που κατατάχθηκε στα καλύτερα 10 Country Songs, λαμβάνοντας στο τέλος τη θέση 4.
Η Μάιλι είναι επίσης η συγγραφέας του μπεστ-σέλερ “Miles to Go”, το πρώτο βιβλίο της που μοιράζεται την εμπνευσμένη ιστορία της από τις Νότιες ρίζες της στο Τενεσί μέχρι τις διεθνείς επιτυχίες της στην τηλεόραση, στη μουσική και στο σινεμά.
Το καλοκαίρι του 2009, η Μάιλι κυκλοφόρησε την πρώτη της σειρά ρούχων και αξεσουάρ σε συνεργασία με τον γνωστό σχεδιαστή Max Azria.
Γνωρίστε την Μάιλι Σάιρους και Breakout (2007–08).
Η δεύτερη σεζόν της "Χάνα Μοντάνα" έκανε πρεμιέρα στις 23 Απριλίου του 2007 και διήρκησε μέχρι τις 12 Οκτωβρίου του 2008. Λίγο αργότερα, η Μάιλι υπέγραψε συνεργασία για τα επόμενα τέσσερα άλμπουμ της με την Hollywood Records. Ο διπλός δικός της δίσκος με τίτλο "" εκδόθηκε στις 26 Ιουνίου του 2007. Ο πρώτος δίσκος χρησιμοποιήθηκε ως άλμπουμ για την δεύτερη σεζόν της "Χάνα Μοντάνα", ενώ ο δεύτερος, ως το ντεμπούτο της Μάιλι στα studio album, έκανε το ντεμπούτο του στο νούμερο ένα για τα "Billboard" 200 με συνολικές πωλήσεις στην πρώτη εβδομάδα κυκλοφορίας που έφταναν τα 326,000 αντίτυπα. Αργότερα πιστοποιήθηκε ως τριπλά πλατινένιος από την Recording Industry Association of America. Το σχέδιο είχε ως σκοπό την προώθηση της Μάιλι όχι ως Χάνα Μοντάνα αλλά ως τον εαυτό της, το "See You Again", έγινε το πρώτο της τραγούδι που βραβεύτηκε στα καλύτερα 10 τραγούδια του "Billboard" Hot 100 chart. Το οποίο πιστοποιήθηκε ως πλατινένιο στην χώρα της απο την RIAA. Το κομμάτι είχε επίσης επιτυχία σε χώρες όπως η Αυστραλία και ο Καναδάς, όπου και βρέθηκε στα καλύτερα 10 τραγούδια της χώρας. Συνέχισε με το single "Start All Over" το οποίο κυκλοφόρησε στις αρχές του 2008, φτάνοντας στη θέση 68 του "Billboard" Top 100. Πολλά τραγούδια από την "Χάνα Μοντάνα" μπήκαν στο άλμπουμ μέχρι την επίσημη μέρα κυκλοφορίας του.
Το φθινόπωρο του 2007, το Best of Both Worlds Tour ξεκίνησε για να προωθήσει στο κοινό το άλμπουμ της. Η Μάιλι μαζί με τους Jonas Brothers, τις Aly &amp; AJ και τις Everlife ξεκίνησε περιοδεία στις 17 Οκτωβρίου του 2007 η οποία διήρκεσε σχεδόν πέντε μήνες και συγκεκριμένα μέχρι τις 31 Ιανουαρίου του 2008, όπου σταμάτησε στις ΗΠΑ και τον Καναδά. Υπήρχε πολύ ζήτηση με αποτέλεσμα τα εισιτήρια να πωληθούν σε μερικά λεπτά. Οι τιμές των εισιτηρίων ανέρχονταν κατά μέσο όρο στα 214 δολάρια ενώ τα ακριβότερα έφταναν ακόμη και τα 2.500 δολάρια. Ο υπεύθυνος εισιτηρίων ανακοίνωσε επίσημα πως η ζήτηση των εισιτηρίων ήταν στα ίδια επίπεδα με αυτή για τους The Beatles και τον Elvis. Μετά την ολοκλήρωση της περιοδείας της τον Ιανουάριο του 2008, η Walt Disney Pictures κυκλοφόρησε την ταινία "", μια τρισδιάστατη ταινία βασισμένη στην περιοδεία της. Την 1η Φεβρουαρίου του 2008, ανακοινώθηκε πως η ταινία είχε συνολικά έσοδα για την πρώτη εβδομάδα κυκλοφορίας της ύψους 31εκ. δολλαρίων. Τα τραγούδια της ταινίας κυκλοφόρησαν από την Walt Disney Records και την Hollywood Records στις 11 Μαρτίου του 2008 και κατέλαβε την τρίτη θέση στα "Billboard" 200.
Τον Φεβρουάριο του 2008, η Μάιλι και η φίλη της Μάντι Ζιρούξ άνοιξαν λογαριασμό στο YouTube και δημοσίευαν βίντεο με τίτλο "Το σόου της Μάιλι και της Μάντι." Το Μάιο του 2008, η Μάιλι για μεγάλο χρονικό διάστημα έψαχνε μουσικό πράκτορα, μετά που έφυγε απο την εταιρία Cunningham Escott Slevin Doherty συμφώνησε με την United Talent Agency, με την ελπίδα ότι θα της έδιναν την υποστήριξη για μια μεγάλη καριέρα". Τον Ιούνιο του 2009, η Μάιλι έλυσε το συμβόλαιο της με την Gossett και UTA, που είχε πρόσφατα διαπραγματεύτηκε προσφορές της για" The Last Song" και την τέταρτη σεζόν του" Hannah Montana", και εντάχθηκε στο Creative Artists Agency, η οποία την εκπροσωπούσε ήδη για την μουσική της. η Μάιλι γιόρτασε τα δέκατα έκτα γενέθλια της στο Disneyland σε ένα φιλανθρωπικό έρανο για την Υπηρεσία Νεολαίας της Αμερικής, σε μια οργάνωση εθελοντικής υπηρεσίας.
Τον Απρίλιο του 2008, αρκετά προκλητικές φωτογραφίες της Μάιλι που είχε τραβήξει με εσωρούχων και μαγιό διέρρευσαν στο Διαδίκτυο από ένα εφηβικό χάκερ που είχε πρόσβαση Gmail λογαριασμό της. η Μάιλι χαρακτήρισε τις εικόνες ως "ανόητες, με ακατάλληλα πλάνα" και δήλωσε, "εγώ είμαι όπως είμαι και κάνω λάθη, δεν είμαι τέλεια. Ποτέ δεν προορίζονταν για κάποιον αυτές οι εικόνες. Θέλω να ζητήσω συγνώμη σε όσους απογοήτευσα". Στις 25 Απριλίου, 2008," η Entertainment Tonight" ανέφερε ότι η Μάιλι θα λάμβανε μέρος σε φωτογράφηση της Annie Leibovitz για το περιοδικό" Vanity Fair." «The New York Times" αργότερα διευκρίνισε ότι αν και οι φωτογραφίες έδιναν την εντύπωση ότι ήταν γυμνόστηθη, στην πραγματικότητα όμως η Μάιλι ήταν τυλιγμένη σε ένα σεντόνι και δεν ήταν στην πραγματικότητα γυμνόστηθες.
Σε μια συνέντευξη τον Μάιο του 2008" στο The Los Angeles Times", ο φωτογράφος Φρανσουά Ναβάρας, ο ιδιοκτήτης του φωτογραφικού πρακτορείου X17, ανέφερε ότι η τιμή αγοράς της Μάιλι είχε αυξήθηκαν σημαντικά μετά την φωτογράφηση της "Vanity Fair". Υπάρχει διαμάχη: "Έχει αρχίσει να πωλεί περισσότερα ... στην αρχή η φωτογραφίες είχαν τιμή κοντά στα $300, και τώρα η τιμή τους είναι κοντά στα $2.000 αν φωτογραφία. "Οι εκτιμήσεις για τις εικόνες της 15χρονης στο πρώτο της φιλί κυμαίνονταν από $30.000 έως $150.000. Ο Ναβάρα σημειώνει ότι Μάιλι σπάνια συμπεριφέρθηκε κατά τρόπο αντίθετο προς τη υγιή εικόνα της και δήλωσε: «Έχει ανθρώπους περιμένοντας τη στιγμή που αρχίζει να είναι λιγότερο παραδοσιακά ... Είναι φυσικό. Κάθε έφηβος. Αλλά είναι πρόκειται να έρθει πολύ γρήγορα ... μόλις η μαμά της την αφήνει να φύγει από τον εαυτό της, πρόκειται να αρχίσει να γίνεται ενδιαφέρουσα. " η λίστα του περιοδικού με τους 100 πιο σημαντικούς ανθρώπους στον κόσμο. γράφτηκε τον Donny Osmond, ο οποίος έθεσε, "Ως είδωλο για τους εφήβους σε όλο τον κόσμο, την 15χρονη ηθοποιό-τραγουδίστρια Μάιλι Σάιρους. Δήλωσε επίσης πώς αυτή τη στιγμή η καριέρα της αυξάνεται σαν παλιρροϊκό κύμα, αυτό είναι όπως θα έπρεπε, και ελπίζω ότι το απολαμβάνει. Μέσα σε τρία έως πέντε χρόνια, η Μάιλι θα πρέπει να αντιμετωπίζεται σαν ενήλικη, όπως είναι τώρα πολλοί θα θέλουν να αλλάξουν την εικόνα της, όμως αυτή δεν πρέπει να αλλάξει σημαντικά." Το 2009,το "Billboard "κατέταξε την Μάιλι στην τέταρτη θέση ως γυναίκα καλλιτέχνης με τις μεγαλύτερες πωλήσεις. Σε ηλικία 16 χρονών έγινε η νεότερη καλλιτέχνης που είχε 4 τραγούδια ενός άλμπουμ στα τοπ τσαρτς
Στις 22 Ιουλίου, 2008, κυκλοφόρησε το δεύτερο άλμπουμ της Μάιλι με τίτλο "Breakout", το οποίο είπε ήταν εμπνευσμένο από το "τι συνέβη στη ζωή της το προηγούμενο χρόνο". η Μάιλι συν-έγραψε οκτώ από τα δώδεκα τραγούδια του δίσκου. "τραγούδι είναι αυτό που πραγματικά θέλετε να κάνετε με τη ζωή μου για πάντα . Ελπίζω μόνο αυτό το ρεκόρ αναδεικνύει ότι, περισσότερο από οτιδήποτε άλλο, είμαι συγγραφέας." To "Breakout" έκανε το ντεμπούτο του στο νούμερο ένα του Billboard" 200" με την πρώτη εβδομάδα των πωλήσεων 371,000 αντίτυπα. Με αυτό τον τρόπο, έδωσε Cyrus υψηλότερες πωλήσεις την πρώτη εβδομάδα της μέχρι σήμερα και το τρίτο νούμερο ένα άλμπουμ. λαμβάνοντας από την RIAA πιστοποιητικό ότι ο δίσκος της έγινε πλατινένιος φτάνοντας πωλήσεις ενός εκατομμύριο αντιτύπων. " ξεμπλοκάρισμα" προηγήθηκε από το πρώτο single "7 things", η οποία έγινε το δεύτερο single της να φτάσει στο Top 10 του Billboard" Hot 100. "Το δεύτερο της Σίνγκλ με τίτλο "Fly on the Wall" απέτυχε στο να έχει την ίδια επιτυχία, πέφτοντας στη θέση 84 του Hot 100. Ωστόσο, έφτασε στο νούμερο 16,στο Ηνωμένο Βασίλειο. Τον Απρίλιο η Μάιλι φιλοξενήθηκε με τον πατέρα της από την "CMT Music Awards". και τον Αύγουστο του 2008 από την "Teen Choice Awards". Το 2008, η Μάιλι έδωσε την φωνή της στην ταινία" Bolt "στο ρόλο της "Penny "η οποία κυκλοφόρησε στο σινεμά στις 21 Νοεμβρίου 2008. Η Μάιλι, επίσης, συν-έγραψε και ηχογράφησε το τραγούδι "I Thought I Lost You" ως ντουέτο με Τζον Τραβόλτα για την ταινία, για την οποία έλαβε υποψηφιότητα για μία Χρυσή Σφαίρα.
Συνεργασίες με άλλους καλλιτέχνες.
Miley Cyrus Ft. Billy Idol - Night Crawling
Miley Cyrus Ft. Joan Jet - Bad Karma
Miley Cyrus Ft. Stevie Nicks - Edge Of Midnight ( Midnight Sky Remix )
Miley Cyrus Ft. The kidlaroi - Without You ( Remix )
Προσωπική ζωή.
Σχέσεις και σεξουαλικότητα.
Όταν ήταν ακόμα έφηβη είχε δηλώσει στη μητέρα της πως είναι pansexual (δηλαδή έλκεται ταυτόχρονα και από όλα τα φύλα). Είχε δηλώσει χαρακτηριστικά: ""Ποτέ δεν έβαζα στον εαυτό μου ταμπέλες. Είμαι έτοιμη να αγαπήσω οποιονδήποτε με αγαπήσει για αυτό που είμαι!"." Επίσης, είναι γνωστό ότι η ίδια είναι και υποστηρίκτρια της LGBTQ κοινότητας. 
Το 2009, στα γυρίσματα της ταινίας "The Last Song", γνώρισε τον επίσης ηθοποιό Λίαμ Χέμσγουορθ και σύντομα έγιναν ζευγάρι. Τον Μάιο του 2012 αρραβωνιάστηκαν αλλά τον Σεπτέμβριο του 2013 χώρισαν. Έπειτα, εκείνη έκανε κάποιες σύντομες σχέσεις, μεταξύ των οποίων με τον επίσης ηθοποιό Πάτρικ Σβαρτζενέγκερ (2014-2015) και με το μοντέλο Στέλλα Μάξγουελ (2015). 
Τον Μάρτιο του 2016 επανασυνδέθηκε με τον Λίαμ Χέμσγουορθ και τον ίδιο Οκτώβριο αρραβωνιάστηκαν ξανά. Στις 23 Δεκεμβρίου 2018 παντρεύτηκαν σε μια μυστική τελετή στο σπίτι τους στο Νάσβιλ και εκείνη ξεκίνησε να χρησιμοποιεί και το όνομα "Μάιλι Ρέι Χέμσγουορθ". Στις 10 Αυγούστου 2019 και ύστερα από σχεδόν οκτώ μήνες γάμου, ανακοίνωσαν το χωρισμό τους ενώ το διαζύγιο εκδόθηκε επίσημα στις 28 Ιανουαρίου 2020. Τον Οκτώβριο του 2019 ανακοίνωσε τη σχέση της με τον τραγουδιστή Κόντι Σίμπσον αλλά τον Αύγουστο του 2020 χώρισαν. 
Προβλήματα με το αλκοόλ και τα ναρκωτικά.
Τον Μάιο του 2017, αποκάλυψε στο περιοδικό Billboard τη σχέση της με τα ναρκωτικά και το αλκοόλ αλλά και την απόφαση για απεξάρτηση. Συγκεκριμένα είπε: "Δεν έχω καπνίσει χόρτο εδώ και τρεις εβδομάδες, το οποίο είναι το μεγαλύτερο διάστημα για μένα χωρίς αυτό. Δεν παίρνω ναρκωτικά και δεν πίνω. Είμαι εντελώς καθαρή τώρα. Ήταν κάτι που ήθελα να κάνω!" ενώ συνέχισε λέγοντας πως αυτή η αλλαγή στη ζωή της δεν ήταν καθόλου εύκολη και ότι στο παρελθόν δεν έδειχνε καμία σημασία στις παροτρύνσεις για να σταματήσει τη χρήση μαριχουάνας.
Επίσης, το καλοκαίρι του ίδιου έτους, μίλησε και στο περιοδικό Harper’s Bazaar για την εποχή που έπαιρνε ναρκωτικά και τους εφιάλτες θανάτου που είχε λέγοντας: ""Είχα πάντα έναν εφιάλτη, έβλεπα ότι πέθαινα κατά τη διάρκεια του μονολόγου μου για το «Saturday Night Live», για κάποιον λόγο, ότι έτσι απλά θα πέθαινα… «Γκούγκλαρα» για το θέμα αυτό και είδα ότι ποτέ δεν είχε συμβεί κάτι τέτοιο… Κανείς ποτέ δεν είχε πεθάνει από κάπνισμα μαριχουάνας, αλλά κανένας δεν κάπνιζε τόσο πολύ όσο εγώ."
Δισκογραφία.
Μάιλι Σάιρους (δισκογραφία)

</doc>
<doc id="64152" url="https://el.wikipedia.org/wiki?curid=64152" title="Κέντρο Εξυπηρέτησης Πολιτών (Ελλάδα)">
Κέντρο Εξυπηρέτησης Πολιτών (Ελλάδα)

Τα Κέντρα Εξυπηρέτησης Πολιτών (ΚΕΠ) είναι κρατικά καταστήματα που συστάθηκαν με αυτή την ονομασία με το άρθρο 31 του νόμου 3013/2002 (ΦΕΚ 102/Α), αρχικά στις Περιφέρειες και τις τότε Νομαρχιακές Αυτοδιοικήσεις, με σκοπό τη μείωση της γραφειοκρατίας και την ταχύτερη εξυπηρέτηση των πολιτών σε ότι αφορά τις συναλλαγές τους με το δημόσιο. Ο ρόλος των ΚΕΠ είναι να αποτελέσουν τα σημεία επαφής των Δημοσίων υπηρεσιών με τους πολίτες και να παράσχουν υπηρεσίες μιας στάσης. 
Νωρίτερα, το εγχείρημα αυτό ήταν γνωστό ως πρόγραμμα Αστερίας που υλοποιούνταν τότε σε νησιά της Ελλάδας στα λεγόμενα "Γραφεία του Πολίτη" που υπήρξαν οι προπομποί των μετέπειτα ΚΕΠ. 
Υπηρεσίες που παρέχονται στα ΚΕΠ.
Ένα μέρος από τις υπηρεσίες των ΚΕΠ διατίθενται και από την κυβερνητική πύλη Gov.gr.

</doc>
<doc id="64157" url="https://el.wikipedia.org/wiki?curid=64157" title="Έιμι Ντάιαμοντ">
Έιμι Ντάιαμοντ

Η Έιμι Ντάιαμοντ ("Amy Diamond", πραγματικό όνομα: "Amy Linnéa Deasismont", 15 Απριλίου 1992) είναι Σουηδή τραγουδίστρια.

</doc>
<doc id="64159" url="https://el.wikipedia.org/wiki?curid=64159" title="Λίνα Νικολακοπούλου">
Λίνα Νικολακοπούλου

Η Λίνα (Ευαγγελία) Νικολακοπούλου (Μέθανα Αττικής, 30 Ιουνίου 1958) είναι Ελληνίδα ποιήτρια και στιχουργός.
Πληροφορίες.
Γεννήθηκε στα Μέθανα. Η μητέρα της ήταν δασκάλα και ο πατέρας της στρατιωτικός. 
Σπούδασε κοινωνικές και πολιτικές επιστήμες στο Πάντειο Πανεπιστήμιο, ενώ παράλληλα παρακολουθούσε μαθήματα κινηματογραφίας στη σχολή Σταυράκου, σκηνοθεσίας θεάτρου στη σχολή του Πέλου Κατσέλη, αλλά και κλασσικής κιθάρας στο Εθνικό και Ελληνικό Ωδείο Αθηνών.
Δισκογραφία.
Το όνομα της είναι άρρηκτα συνδεδεμένο με αυτό του Σταμάτη Κραουνάκη, τον οποίο γνώρισε στα τέλη της δεκαετίας τoυ '70, όταν ήταν συμφοιτητές στο Πάντειο Πανεπιστήμιο. "Η συνάντησή μας ήταν μοιραία, ήμουν πάρα πολύ ήσυχη μαζί του. Ο άνθρωπος αυτός καταλάβαινε τι έλεγα και αυτό με γέμιζε ευτυχία..." ομολογεί η ίδια και ο Κραουνάκης την χαρακτηρίζει "γεννημένη ποιήτρια".
Μαζί του, θα τη γνωρίσουμε το 1981 με το τραγoύδι "Να σoυ λερώvω τo φιλί" που ερμήνευσε η Βίκυ Μοσχολιού, από το οποίο και πήρε το όνομά του ο συγκεκριμένος δίσκος, "Σκoυριασμέvα Χείλια". 
Το 1982, ο Κραουνάκης και η Νικολακοπούλου παρουσιάζουν τηv πρώτη oλoκληρωμέvη τους δoυλειά. Είναι ο δίσκος "Σαριμπιντάμ... θα πει τρελλαίνομαι" με ερμηνεύτρια τη Χριστιάνα. 
"Κυκλοφορώ κι οπλοφορώ" (1985), "Μαμά γερνάω" (1988), "Ανθρώπων έργα" (1993), είναι κάποιες από τις συνεργασίες κορυφής με τον Σταμάτη Κραουνάκη, που είχαν και μεγάλη εμπορική επιτυχία. Μετά από αρκετά χρόνια χωρίς ολοκληρωμένη συνεργασία, ο Κραουνάκης και η Νικολακοπούλου, το 2005, γράφουν το δίσκο "Ισόβια" με ερμηνευτή τον Μανώλη Μητσιά, το εξώφυλλο του δίσκου φιλοτέχνησε ο ζωγράφος Αλέκος Φασιανός.
Με ένα τρόπο γραφής πολύ ισχυρό και ιδιαίτερο, η Νικολακοπούλου μπαίνει στο χώρο του τραγουδιού επηρεάζοντας σε μεγάλο βαθμό τον ελληνικό στίχο. Ο λόγος της είναι σύνθετος, με θέματα ερωτικά αλλά και κοινωνικά, χρησιμοποιεί μεταφορές, νεολογισμούς και έντονες εικόνες, πολλές φορές υπερρεαλιστικές. 
Έχει γράψει τη μουσική σε δύο μόνο τραγούδια, σε στίχους δικούς της: στο τραγούδι "Ανεβάσαμε" στο δίσκο "Δεν έχω ιδέα" (1989), το οποίο ερμήνευσε η ίδια, και το "Ανακαλύψαμε κάτι παλιό" στο δίσκο "Ανάσα η τέχνη της καρδιάς" (1995) που ερμήνευσε η Δήμητρα Γαλάνη.
Θέατρο και μουσικές παραστάσεις.
Με το θέατρο ασχολήθηκε σαν συγγραφέας κειμένων επιθεώρησης σε συνεργασία με τον Σταμάτη Φασουλή και τη Δήμητρα Παπαδοπούλου. Έγραψε χορικά για τις κωμωδίες του Αριστοφάνη «Λυσιστράτη» σε σκηνοθεσία Ανδρέα Βουτσινά, «Πλούτος» σε σκηνοθεσία Νίκου Μαστοράκη, καθώς και για την παράσταση του Κ.Θ.Β.Ε. «Τρωάδες» σε σκηνοθεσία Ανδρέα Βουτσινά. Σταθμός θεωρείται η παράσταση "Έκτο πάτωμα"(1992) σε σκηνοθεσία Δημήτρη Έξαρχου, στην οποία γράφει τους στίχους σε μουσική Σταμάτη Κραουνάκη.
Έχει επιμεληθεί μουσικά προγράμματα από το 1985, αρχικά μαζί με τον Σταμάτη Κραουνάκη, τον Ανδρέα Βουτσινά και τον Μανώλη Παντελιδάκη: «Λεωφόρος Α'», «Λεωφόρος Β'», «ZOOM», «Γκάζι», «Τα παιδιά της Πειραιώς», «ΡΟΔΟΝ», με κύρια ερμηνεύτρια την Άλκηστη Πρωτοψάλτη και οι οποίες παρουσιάστηκαν σε Αθήνα, Θεσσαλονίκη, Κύπρο και Η.Π.Α. Αυτά τα προγράμματα αποτέλεσαν τις πρώτες μουσικές παραστάσεις στην Ελλάδα.
Στη συνέχεια επιμελείται προγράμματα όπως το «Χάραμα» με τη Δήμητρα Γαλάνη, «Η νύχτα κατεβαίνει» με την Ελευθερία Αρβανιτάκη, «Οδός Νεφέλης» με τη Χάρις Αλεξίου, «Σαν ηφαίστειο που ξυπνά» σε σκηνοθεσία του Δημήτρη Παπαϊωάννου με την Άλκηστη Πρωτοψάλτη, «Cine Κεραμικός» με τη Χάρις Αλεξίου και πολλά άλλα. Προγράμματα που στέφθηκαν με επιτυχία, ανατρέποντας την τρέχουσα αντίληψη περί νυχτερινής διασκέδασης. Το τραγούδι γίνεται παράσταση, συγκεκριμένης διάρκειας, με σκηνοθέτη, σκηνογράφο και με προσεγμένο φωτισμό και ήχο.
Επίσης, έχει γράψει ένα θεατρικό έργο με αποσπασματικά κείμενα της, διανθισμένα με ποιήση Ναπολέοντα Λαπαθιώτη και της ίδιας, μελοποιημένη από τον συνθέτη Φίλιππο Τσαλαχούρη. Το έργο "Σταγόνα στα Γόνατα" σε σκηνοθεσία Γιάννη Λαπάτα, ανέβηκε το 2001, σε αφήγηση - ερμηνεία της Ρουμπίνης Βασιλακοπούλου.
Η πιο πρόσφατη συμμετοχή της στα θεατρικά πράγματα είναι οι στίχοι του μουσικού θέματος της επιθεώρησης του Σταμάτη Φασουλή «Το τρέντυ θα σφυρίξει τρεις φορές». 
Τραγούδια της Λίνας Νικολακοπούλου έχουν μεταφραστεί σε πολλές χώρες: Ισραήλ, Τουρκία, Γερμανία, Ολλανδία, Σουηδία, Νορβηγία, Γαλλία και Ισπανία. Το 1991, κυκλοφόρησε από τις μουσικές εκδόσεις «Φίλιππος Νάκας» μία συλλογή στίχων της, από τη δεκαετία '80 -'90, με τον τίτλο «Ολογράφως».
Συνεργασίες.
Έχει συνεργαστεί, γνωρίζοντας μεγάλη καλλιτεχνική και εμπορική επιτυχία, με μεγάλα ονόματα στον ελληνικό και διεθνή χώρο του τραγουδιού: Νίκος Αντύπας, Γιάννης Σπανός, Γιώργος Χατζηνάσιος, Κώστας Καλδάρας, Θάνος Μικρούτσικος, Ara Dinkjian, Sting, Νίκος Κυπουργός, Δημήτρης Παπαδημητρίου, Ευανθία Ρεμπούτσικα, Χρήστoς Νικoλόπoυλoς, Γιώργoς Ζήκας, Μίκης Θεοδωράκης, Αντώνης Μιτζέλος, Σταύρος Ξαρχάκος, Kiki Lesendric, Goran Bregovic, Δήμητρα Γαλάνη και πολλοί άλλοι. Ακόμη, το 1998 έγραψε στίχους για τρία ανέκδοτα τραγούδια του Μάνου Χατζιδάκι, στο δίσκο της Δήμητρας Γαλάνη «Χορός με τη σκιά μου». 
Έχουν τραγουδήσει τραγούδια της: Βίκυ Μοσχολιού, Χάρις Αλεξίου, Ελευθερία Αρβανιτάκη, Άλκηστις Πρωτοψάλτη, Δήμητρα Γαλάνη, Μαvώλης Μητσιάς, Γιώργος Μαρίνος, Ελένη Δήμου, Βασίλης Παπακωνσταντίνου, Γιάννης Πάριος, Τάvια Τσαvακλίδoυ, Κώστας Μακεδόvας, Μαvώλης Λιδάκης, Βασίλης Λέκκας, Γιώργος Νταλάρας, Μαρινέλλα, Ελένη Βιτάλη, Αρλέτα, Δημήτρης Μητροπάνος, Λίτσα Διαμάντη, Milva και άλλοι.
Η Λίνα Νικολακοπούλου ανήκε στην ομάδα των τελετών έναρξης και λήξης των Ολυμπιακών Αγώνων ΑΘΗΝΑ 2004, ως σύμβουλος λογοτεχνίας και γραπτού λόγου. Έγραψε τους στίχους για το τραγούδι της Ολυμπιακής Λαμπαδηδρομίας, "Να το φως", σε μουσική Trevor Horn, το οποίο ερμήνευσε ο Γιάννης Κότσιρας.
Το Σεπτέμβριο του 2004 τιμήθηκε με το παράσημο του Αργυρού Σταυρού του Τάγματος του Φοίνικος, από τον Πρόεδρο της Δημοκρατίας, Κωστή Στεφανόπουλο.

</doc>
<doc id="64160" url="https://el.wikipedia.org/wiki?curid=64160" title="Pupil">
Pupil



</doc>
<doc id="64167" url="https://el.wikipedia.org/wiki?curid=64167" title="Δόγηδες της Βενετίας">
Δόγηδες της Βενετίας

Ο παρακάτω κατάλογος απαριθμεί τους Δόγηδες της Βενετίας (697 - 1797), εμφανίζονται όλα τα ονόματα των δόγηδων με χρονολογική σειρά και δίπλα η περίοδος που κυβέρνησαν.
Για περισσότερο από χίλια χρόνια η Δημοκρατία της Βενετίας και η Δημοκρατία της Γένοβας κυβερνήθηκαν από εκλεγμένους, ισόβιους, μη κληρονομικούς άρχοντες, τους Δόγηδες. Ο Δόγης της Βενετίας αποτελούσε την προσωποποίηση της "Γαληνοτάτης Δημοκρατίας του Αδρία" και του αριστοκρατικού της πολιτεύματος. Οι Δόγηδες της Βενετίας ήταν οι εξής :

</doc>
<doc id="64168" url="https://el.wikipedia.org/wiki?curid=64168" title="Λίντσεϊ Λόχαν">
Λίντσεϊ Λόχαν

Η Λίντσεϊ Λόχαν ("Lindsay Dee Lohan", 2 Ιουλίου 1986) είναι Αμερικανίδα ηθοποιός, τραγουδίστρια και μοντέλο.
Βιογραφία.
Γεννήθηκε στη Νέα Υόρκη στις 2 Ιουλίου του 1986. Ξεκίνησε την καριέρα ως μοντέλο από την παιδική ηλικία. Σε ηλικία 10 ετών συμμετείχε στην τηλεοπτική σειρά Another World καθώς επίσης είχε στο βιογραφικό της περισσότερες από 60 τηλεοπτικες εμφανίσεις σε διαφημίσεις, ενώ ένα χρόνο αργότερα πραγματοποίησε την πρώτη της εμφάνιση στον κινηματογράφο, πρωταγωνιστώντας στη ταινία της Disney "The Parent Trap" του 1998. Λίγο αργότερα εμφανίστηκε σε δυο ακόμα ταινίες της Disney που προβλήθηκαν στην τηλεόραση, η ταινία "Life Size" το 2000 και η ταινία "Get a Clue "το 2002. Ακολούθησε η εμφάνισή της στην ταινία "Freaky Friday" του 2003 και η ταινία "Confessions of a Teenage Drama Queen" το 2004. Καθιερώθηκε, όμως, ως εφηβικό είδωλο με την εμπορική επιτυχία "Mean Girls "μια νεανική ταινία του 2004 που κατόρθωσε να γίνει cult στο εφηβικό κοινό.Θεωρείται ως μια από τις πιο διάσημες εφηβικές ταινίες. Για τις δύο τελευταίες ταινίες απέσπασε βραβεία στα MTV Movie Awards και Teen Choice Awards. Το 2004 εξέδωσε το πρώτο της άλμπουμ, "Speak", το οποίο έγινε πλατινένιο και κυκλοφόρησε το επιτυχημένο single ""Rumors'"' το οποίο απέσπασε υποψηφιότητα στα MTV Video Music Awards. Ακολούθησε το 2005 ο δεύτερος της δίσκος "A Little More Personal (Raw)," ο οποίος κατόρθωσε να γίνει χρυσός. Συνέχισε την εμπορικη επιτυχία της και το 2005 με την ταινία της Disney "Herbie: Fully Loaded", η οποία έσπασε τα ταμεία στο Αμερικάνικο Box Office. Την ίδια περίοδο απέσπασε τον τίτλο "Teen Queen" του Χόλιγουντ.
Το 2006 πρωταγωνιστησε στην ρομαντική κομεντί "Just my Luck", ενώ έλαβε και κριτικά επιτυχημενους ρόλους σε πιο ανεξάρτητες κινηματογραφικες παράγωγες, όπως οι ταινίες "A Prairie Home Companion" και το πολιτικό δράμα "Bobby". Για την τελευταία ταινία απέσπασε βραβείο Καλύτερης Πρωτοεμφανιζομενης γυναίκας και καλύτερης ηθοποιού στο Κινηματογραφικο Φεστιβάλ του Χόλιγουντ.
Μέχρι το 2007 η καριέρα της ήταν ανοδική, λαμβάνοντας θετικές κριτικές για τις ταινίες στις οποίες συμμετείχε ενώ και οι μουσικοί δίσκοι της σημείωναν επιτυχία. Για της ταινίες "Georgia Rule" και" Chapter 27 "το 2007 απέσπασε θετικά σχόλια. Το ίδιο έτος πρωταγωνιστησε την ταινία θρίλερ "I Know Who Killed me."Το ίδιο έτος ονομάστηκε #1 πιο σέξι γυναικά του πλανήτη από το περιοδικό "Maxim".
Επανήλθε στον χώρο της μόδας το 2008 και το 2009, προωθώντας την σειρά ρούχων "6126". Έγινε μοντέλο για την Miu Miu, την Fornarina και τον Phlip Plein, ενώ φωτογραφηθείκε για τα πιο διάσημα περιοδικά στον χώρο της μόδας από τους πιο διάσημους φωτογράφους , όπως Tyler Shields και Terry Richardson. Το 2009 σε συνεργασία με την Sephora κυκλοφορεί το προϊόν μαυρίσματος που φέρει την υπογραφή της με τίτλο "Sevin Nyne". Παράλληλα, συμμετέχει το 2010 ως guest σχεδιάστρια στον επώνυμο γαλλικό οίκο Emanuel Ungaro για την ανοιξιάτικη/καλοκαιρινή κολεξιόν 2011, η οποία προωθήθηκε κατά την διάρκεια της Παριζιάνικης Εβδομάδας Μόδας το 2010.
Το 2008 εμφανίστηκε στην τηλεοπτική σειρά "Ugly Betty", ενώ συμμετείχε στο τηλεοπτικό φιλμ "Labor Pains" το 2009 καθώς και στην ταινία "Machete" του Ρόμπερτ Ροντρίγκεζ το 2010.Ταυτόχρονα παρουσίασε το δικό της ντοκιμαντέρ στο Βρετανικό Κανάλι BBC3 ονόματι "Lindsay Lohan's Indian Journey". Συνέχισε να εμφανίζεται σε τηλεοπτικές παραγωγές, μεταξύ των οποίων πρωταγωνίστησε στο τηλεοπτικό φιλμ για την βιογραφία της Ελίζαμπεθ Τέιλορ και τη σχέση της με τον Ρίτσαρντ Μπάρτον, "Liz &amp; Dick" του 2012. Συνέχισε ανοδικά την καριέρα της στην τηλεόραση με εμφανίσεις στις σειρές "Anger Management, Glee, Eastbound &amp; Down, Saturday Night Live, 2 Broke Girls". Το ίδιο έτος φωτωγραφηθηκε γυμνή για το εξώφυλλο του περιοδικού "Playboy", σε ένα εξώφυλλο που έκανε ρεκόρ πωλήσεων.
Το 2013 πρωταγωνίστησε στην κινηματογραφική ταινία "The Canyons" και συμμετείχε ως διασημότητα στην κωμική ταινία "Scary Movie 5". Για τον ρόλο της στην ταινία The Canyons απέσπασε θετικά σχόλια και το βραβείο Καλύτερης Ηθοποιο στο Melbourne Underground Film Festival 2013.
To 2014 πρωταγωνιστήσε στην σειρά-ντοκιμαντέρ του Αμερικάνικου καναλιού OWN με τίτλο ""Lindsay" "σε συνεργασία με την Oprah Winfrey. Η σειρά προβλήθηκε για 8 επεισόδια την άνοιξη του 2014 με μέσο όρο τηλεθέασης 500,000 τηλεθεατές. Η σειρά πρόβαλλε την ζωή της Λινστει μέσα από τα φώτα της δημοσιότητας και την ιστορία της από την νεανική έως την τώρα ηλικία της. 
Οι ταινίες της Λιντσει συνεχίζονται να προβάλλονται μέχρι και σήμερα,καθώς οι περισσότερες έχουν δεχτεί τεράστια δημοσιότητα στο παιδικό και εφηβικό κοινό.Οι ταινίες της, κυρίως οι σχολικές, έχουν γίνει πια κλασσικές cult. Κυρίως για αυτόν τον λόγο η Λιντσει θεωρείται ως ένα από τα πιο επιτυχημένα εφηβικά είδωλα που υπήρξαν ποτέ. 

</doc>
<doc id="64169" url="https://el.wikipedia.org/wiki?curid=64169" title="Γάργαρα">
Γάργαρα

Η Γάργαρα ή Γάργαρος ήταν αρχαία παράλια πόλη της Τρωάδας, βρισκόταν στην περιοχή της Αιολίδας. Οι κάτοικοί της ήταν Λέλεγες και το όνομά της το πήρε από το γιο του Δία και της Λάρισας, Γάργαρο. Εκεί δίδασκε ο Διότιμος ο Αδραμυττηνός, ο Στράβων την αναφέρει ως "Αιολική" και ο Στέφανος Βυζάντιος "Παλαιογάργαρο".
Στα Γάργαρα υπήρχε Ασκληπιείο, θεραπευτήριο δηλαδή αφιερωμένο στον Ασκληπιό. Με το ίδιο όνομα ήταν γνωστό το ακρωτήριο που ήταν κτισμένη η πόλη που βρισκόταν στους πρόποδες τού βουνού Ίδη. 

</doc>
<doc id="64170" url="https://el.wikipedia.org/wiki?curid=64170" title="Θανάσης Κίνλεϊ">
Θανάσης Κίνλεϊ

Ο Θανάσης ("Σούλης") Κίνλεϊ (1928-2004) ήταν Έλληνας παλαίμαχος διεθνής ποδοσφαιριστής που αγωνιζόταν ως αμυντικός και πρώην προπονητής. Η καταγωγή του είναι από τη Μεγάλη Βρετανία (ο παππούς του ήταν Άγγλος που εγκαταστάθηκε μόνιμα στην Ελλάδα).
Καριέρα ποδοσφαιριστή.
Σε συλλογικό επίπεδο.
Ο Σούλης Κίνλεϊ γεννήθηκε το 1928 στην Αθήνα και αργότερα, λόγω της εργασίας του πατέρα του μετακόμισε με την οικογένειά του στον Πειραιά και συγκεκριμένα στη Νίκαια, όπου και ξεκίνησε το ποδόσφαιρο παίζοντας στις αλάνες και κατόπιν με την σχολική ποδοσφαιρική ομάδα του Γυμνασίου Νίκαιας, στην ομάδα της οποίας συνυπήρξε μεταξύ άλλων με τον Λεκατσά. 
Γρήγορα διακρίθηκε για τις ποδοσφαιρικές του ικανότητες και το 1943, στην ηλικία των 15 ετών, εντάχθηκε στις μικρές ομάδες των υποδομών της Προοδευτικής και 2 χρόνια αργότερα το 1945, προωθήθηκε στην πρώτη ομάδα, ξεκινώντας επίσημα την ποδοσφαιρική του σταδιοδρομία. Το 1951 μεταγράφηκε στον Ολυμπιακό. Στην ομάδα του Πειραιά παρέμεινε μέχρι το 1959 όταν και σταμάτησε οριστικά το ποδόσφαιρο, έχοντας προλάβει να συμμετάσχει σε 2 αγώνες της περιόδου 1959-60, πρώτη χρονιά της Α΄ Εθνικής Κατηγορίας.
Στην εθνική Ελλάδας.
Χρίστηκε 7 φορές διεθνής με την εθνική Ελλάδας κατά το διάστημα μεταξύ 1952-1957. Υπήρξε επίσης διεθνής με την εθνική Ενόπλων.
Καριέρα προπονητή.
Με το τέλος της ποδοσφαιρικής του σταδιοδρομίας ακολούθησε την προπονητική και αρχικά εργάστηκε στους Ατρόμητο Πειραιώς, Βύζαντα Μεγάρων, Προοδευτική, Α.Ο. Αιγάλεω και Ολυμπιακό, με τον οποίο κατέκτησε το κύπελλο Ελλάδος της περιόδου 1967-68. Στη συνέχεια εργάστηκε στους ΟΦΗ, Καλαμάτα, Ολυμπιακό Βόλου, Φ.Σ. Κοζάνης, Γ.Σ. Καλλιθέα, Πέλοπα Κιάτου, Πιερικό, εκ νέου στην Προοδευτική κ.α.
Απεβίωσε την Πέμπτη 6 Μαΐου 2004 και η κηδεία του έγινε στο Γ' Νεκροταφείο Αθηνών στη Νίκαια.

</doc>
<doc id="64171" url="https://el.wikipedia.org/wiki?curid=64171" title="Maamme">
Maamme



</doc>
<doc id="64172" url="https://el.wikipedia.org/wiki?curid=64172" title="Mu isamaa, mu õnn ja rõõm">
Mu isamaa, mu õnn ja rõõm

Το Mu isamaa, mu õnn ja rõõm ("Γενέτειρα γη μου, χαρά και απόλαυσή μου") είναι ο εθνικός ύμνος της Εσθονίας
Οι στίχοι γράφτηκαν από τον "Johann Voldemar Jannsen" και προσαρμόστηκαν το 1848 στη μουσική του "Fredrik (Friedrich) Pacius" η οποία είναι επίσης η μουσική του φινλανδικού ύμνου: Maamme ("Vårt land" στα σουηδικά).
"Mu isamaa, mu õnn ja rõõm".
Mu isamaa, mu õnn ja rõõm,&lt;br&gt;
kui kaunis oled sa!&lt;br&gt;
Ei leia mina iial teal&lt;br&gt;
see suure, laia ilma peal,&lt;br&gt;
mis mul nii armas oleks ka,&lt;br&gt;
kui sa, mu isamaa!&lt;br&gt;
Sa oled mind ju sünnitand&lt;br&gt;
ja üles kasvatand;&lt;br&gt;
sind tänan mina alati&lt;br&gt;
ja jään sull' truuiks surmani,&lt;br&gt;
mul kõige armsam oled sa,&lt;br&gt;
mu kallis isamaa!&lt;br&gt;
Su üle Jumal valvaku&lt;br&gt;
mu armas isamaa!&lt;br&gt;
Ta olgu sinu kaitseja&lt;br&gt;
ja võtku rohkest õnnista,&lt;br&gt;
mis iial ette võtad sa,&lt;br&gt;
mu kallis isamaa!&lt;br&gt;
"Γενέτειρα γη μου, χαρά και απόλαυσή μου".
Γενέτειρα γη μου, χαρά και απόλαυσή μου&lt;br&gt;
Πόσο ωραία εσύ και λαμπρή &lt;br&gt;
Και πουθενά στον κόσμο&lt;br&gt;
Δεν μπορεί να βρεθεί ένα τέτοιο μέρος&lt;br&gt;
Τόσο αγαπημένη όσο είσαι εσύ από μένα,&lt;br&gt;
Αγαπημένη μου γενέτειρα !&lt;br&gt;
Μεγαλώνοντας από μωρό στάθηκα στο χώμα σου&lt;br&gt;
Του οποίου η θεία χάρη ανακουφίζει το μόχθο μου&lt;br&gt;
Με την τελευταία μου πνοή σε ευχαριστώ&lt;br&gt;
γιατί αληθινός ως το θάνατο θα παραμείνω για πάντα&lt;br&gt;
Ω αξιέπαινη, πολυαγαπημένη και εκλεκτή&lt;br&gt;
Εσύ, ακριβή μου πατρίδα !&lt;br&gt;
Είθε ο Θεός στον Παράδεισο να σε προστατεύει,&lt;br&gt;
Μοναδική και ακριβή μου γη!&lt;br&gt;
Είθε Εκείνος να είναι φρουρός και ασπίδα,&lt;br&gt;
Για πάντα Εκείνος να σε ευλογεί και να σε κατευθύνει,&lt;br&gt;
Ω φιλεύσπλαχνα να είναι όλα τα έργα σου,&lt;br&gt;
Ακριβή μου πατρίδα!&lt;br&gt;

</doc>
<doc id="64173" url="https://el.wikipedia.org/wiki?curid=64173" title="Θανάσης Μπέμπης">
Θανάσης Μπέμπης

Ο Θανάσης Μπέμπης (Βοτανικός, Αθήνα, 26 Ιουνίου 1928 - 23 Ιουλίου 2017) ήταν Έλληνας διεθνής ποδοσφαιριστής και προπονητής.
Ποδοσφαιρική σταδιοδρομία.
Σε συλλογικό επίπεδο.
Ξεκίνησε το άθλημα από τα Πράσινα Πουλιά Πετραλώνων, για να μετακινηθεί στον γειτονικό Ακράτητο και τον Φωστήρα Ταύρου το 1947. Στον Ολυμπιακό Πειραιώς εντάχθηκε την επόμενη χρονιά, με διετή όμως αποκλεισμό από επίσημες αναμετρήσεις εξαιτίας της μη συναίνεσης του αθηναϊκού συλλόγου. Εξαιρουμένης της αγωνιστικής περιόδου 1953-54, όπου διαφωνώντας για οικονομικά ζητήματα με τη διοίκηση επέστρεψε στον Ακράτητο, παρέμεινε στέλεχος των "Ερυθρόλευκων" έως το 1963. Σε αυτούς, διακρίθηκε από τη θέση του μεσοεπιθετικού και τα τελευταία χρόνια ως καθαρόαιμος παίκτης κέντρου. Συνέχισε μέχρι το 1965 στον Βύζαντα Μεγάρων στη Β΄ Εθνική κατηγορία, κατακτώντας το 1964-65 το πρωτάθλημα. Το 1965-66 αγωνίστηκε ως παίκτης-προπονητής στον Αργοναύτη Πειραιά της Β´ Εθνικής και το 1966 εγκατέλειψε την ενεργό δράση ως ποδοσφαιριστής.
Κατέχει το ρεκόρ του παίκτη με τις περισσότερες παρουσίες σε τελικούς του κυπέλλου Ελλάδας, έχοντας 10 και συνολικά 12 αγώνες. Το τρόπαιο κατέκτησε στις 8, αν και μόνο τη χρονιά 1955-56 βρέθηκε από την ηττημένη πλευρά, καθώς την 1961-62 (προτελευταία του) ο τελικός διακόπηκε χωρίς να αναδειχθεί κυπελλούχος. Η συμμετοχή του ωστόσο σε 9 νικηφόρες διοργανώσεις για τον Ολυμπιακό, κατατάσσουν τον Μπέμπη ως κορυφαίο του θεσμού μαζί με τον συμπαίκτη του, Ηλία Ρωσίδη.
Στην εθνική Ελλάδας.
Χρίστηκε 17 φορές διεθνής με την Ανδρών Ελλάδας σημειώνοντας ένα τέρμα. Την πρώτη του εμφάνιση πραγματοποίησε στις 17 Φεβρουαρίου 1950 κατά τον εκτός έδρας αγώνα με την Αίγυπτο, για τα πλαίσια του Κυπέλλου Φιλίας Ανατολικής Μεσογείου, όπου ο τεχνικός Κώστας Νεγρεπόντης τον χρησιμοποίησε ως αλλαγή από το ημίχρονο αντί του Λάμπη Σεραφείδη.
Τίτλοι.
Ως ποδοσφαιριστής.
Πέθανε στις 23 Ιουλίου 2017.

</doc>
<doc id="64174" url="https://el.wikipedia.org/wiki?curid=64174" title="Amhrán na bhFiann">
Amhrán na bhFiann

Το Amhrán na bhFiann είναι ο εθνικός ύμνος της Ιρλανδίας.

</doc>
<doc id="64175" url="https://el.wikipedia.org/wiki?curid=64175" title="Γιώργος Δαρίβας">
Γιώργος Δαρίβας

Ο Γιώργος Δαρίβας είναι Έλληνας, γεννημένος το 1926 στην Αθήνα, ο οποίος ήταν διεθνής ποδοσφαιριστής αγωνιζόμενος ως μέσος.
Καριέρα.
Σε συλλογικό επίπεδο.
Γεννημένος και μεγαλωμένος στην Αθήνα και συγκεκριμένα στου Ψυρή, ξεκίνησε το ποδόσφαιρο στα τελευταία χρόνια της κατοχής από την Νίκη Πλάκας.
Το 1946 πήγε στον Ολυμπιακού Πειραιώς στον οποίο και αγωνίστηκε ως βασικό στέλεχος μέχρι το 1958. Συνέχισε στην Δόξα Πειραιά, όπου έπειτα από ένα χρόνο το 1959, τέλειωσε την καριέρα του.
Στην Εθνική Ελλάδας.
Έχει φορέσει 16 φορές τη φανέλα της Εθνικής Ελλάδας και έχει σημειώσει 4 γκολ, την περίοδο μεταξύ 1951-1955. Μετά από έναν αγώνα της Ελλάδας εναντίον της Τουρκίας τού κόλλησαν το παρατσούκλι "Λορέντζο". 
Μετά το ποδόσφαιρο.
Μετά την αποχώρησή του από την ενεργό δράση εργάστηκε ως προπονητής στα τμήματα υποδομής αλλά και ως υπηρεσιακός στην πρώτη ομάδα του Ολυμπιακού (1971 και 1975). Διετέλεσε επίσης πρόεδρος του Συνδέσμου παλαιμάχων ποδοσφαιριστών του Ολυμπιακού.
Βρέθηκε επίσης στην τεχνική ηγεσία αρκετών συλλόγων, όπως στους Κάδμο Θηβών και Εθνικό Αστέρα τους οποίους και οδήγησε για πρώτη φορά από το τοπικό στην Β' Εθνική το 1962-63 και 1964-65 αντίστοιχα, ενώ την περίοδο 1980-81 οδήγησε τον Παναιγιάλειο μέχρι τον ημιτελικό του κυπέλλου Ελλάδας. Επίσης, εργάστηκε μεταξύ άλλων στους Φωστήρα, Βύζαντα Μεγάρων, Α.Ο. Χαλκίδα, Ηλυσιακό, Ατρόμητο Αθηνών, Α.Ο. Τρίκαλα κ.α.
Τίτλοι - Διακρίσεις.
Ως ποδοσφαιριστής με τον Ολυμπιακό:
Ως προπονητής με τον Ολυμπιακό:

</doc>
<doc id="64183" url="https://el.wikipedia.org/wiki?curid=64183" title="Ανδρέας Μουράτης">
Ανδρέας Μουράτης

Ο Ανδρέας Μουράτης (29 Νοεμβρίου 1925 ή 1926 – 10 Δεκεμβρίου 2000), ήταν Έλληνας διεθνής ποδοσφαιριστής, αρχηγός του Ολυμπιακού και της εθνικής Ελλάδας. Γεννήθηκε στη Σούδα του Νέου Φαλήρου, γιος του Μάρκου και της Αγγελικής, προσφύγων από τη Μικρά Ασία. Εργαζόταν σκληρά από πολύ μικρή ηλικία και μέχρι που βγήκε σε σύνταξη ήταν εργάτης στη ΔΕΗ.
Καριέρα.
Σε συλλογικό επίπεδο.
Γεννήθηκε στον Πειραιά. Ο πατέρας του Μάρκος, ήταν ιδρυτής του Πολικού Αστέρα το 1926, ενός ανεξάρτητου συλλόγου του Πειραιά και εκεί άρχισε να βλέπει ποδόσφαιρο ο Ανδρέας Μουράτης. Η ομάδα όμως διαλύθηκε και το 1936 ο πατέρας του ίδρυσε την ΑΕ Χρωματουργείων, από όπου ξεκίνησε και ο Ανδρέας Μουράτης. Στην ΑΕ Χρωματουργείων παρέμεινε μέχρι το 1943, όταν μεταπήδησε στην Προοδευτική, με τη φανέλα της οποίας αγωνίστηκε καθ' όλη τη διάρκεια της Κατοχής. Το 1945 πήγε στα "τσικό" του Ολυμπιακού όπου ο Τάκης Κτενάς του έβγαλε δελτίο. Στον Ολυμπιακό αγωνίστηκε μέχρι το 1955, όταν πήγε στον Αργοναύτη, για να σταματήσει το ποδόσφαιρο το 1961. Από τότε, μέχρι το 2000 που πέθανε, έμεινε κοντά στον Ολυμπιακό, βοηθώντας σε διάφορα πόστα, από προπονητής στα τμήματα υποδομής μέχρι φροντιστής. Το σπίτι ήταν δίπλα στο Στάδιο Καραΐσκάκη και σήμερα ο δρόμος που περνά μπροστά του έχει το όνομά του.
Στις εθνικές ομάδες.
Στην εθνική Ελλάδας αγωνίστηκε 16 φορές και πέτυχε ένα γκολ, ενώ υπήρξε και αρχηγός της. Εγκατέλειψε την Εθνική όταν ως αρχηγός της ζήτησε από την ΕΠΟ καταβολή οδοιπορικών για τους διεθνείς παίκτες. Η ΕΠΟ τον τιμώρησε με διετή αποκλεισμό, αλλά μετά από 10 μήνες ανακάλεσε την απόφασή της. Η τιμωρία αυτή ήταν και το θέμα της ταινίας "Οι άσσοι του γηπέδου" που γυρίστηκε το 1956 με ηθοποιούς τον Μουράτη και τους άλλους ποδοσφαιριστές της εθνικής που πρωταγωνίστησαν στην υπόθεση.
Επίσης, με την εθνική Ενόπλων κατέκτησε το Παγκόσμιο Κύπελλο Ποδοσφαίρου Ενόπλων 1962.
Ο Μιζούρι.
Του είχαν κολλήσει το παρατσούκλι "Μιζούρι" (από το αμερικάνικο θωρηκτό που ήταν αγκυροβολημένο στον Πειραιά), εξαιτίας της δύναμης που έβγαζε στο παιχνίδι του. Το παρατσούκλι το απέκτησε σ'έναν αγώνα με τον Εθνικό, όταν κάποιος φίλαθλος τον απεκάλεσε έτσι επειδή τον έβλεπε να αγωνίζεται με δύναμη και πάθος παρότι ήταν τραυματίας. Η δύναμη, το πάθος και το ατρόμητο του χαρακτήρα του, έκαναν μεγάλη εντύπωση και στους Τούρκους φιλάθλους, οι οποίοι μετά από έναν αγώνα της εθνικής Ελλάδας με αντίπαλο την αντίστοιχη της Τουρκίας στην Κωνσταντινούπολη όπου πέτυχε γκολ από τα 65 μέτρα στον διάσημο Τούρκο γκολκήπερ Τουργκάι, τον αποκάλεσαν "Μουράτ Ασλάν" ("Μουράτης το Λιοντάρι").
Τίτλοι.
Ως παίκτης με τον Ολυμπιακό

</doc>
<doc id="64184" url="https://el.wikipedia.org/wiki?curid=64184" title="Todomondo">
Todomondo

Οι Todomondo είναι ρουμανικό μουσικό συγκρότημα οι οποίοι εκπροσώπησαν τη Ρουμανία στη Γιουροβίζιον του 2007 με το τραγούδι "Liubi, Liubi I Love You", το οποίο κατέλαβε τη 13η θέση.

</doc>
<doc id="64185" url="https://el.wikipedia.org/wiki?curid=64185" title="Ενδοκοινοτική απόκτηση">
Ενδοκοινοτική απόκτηση

Ενδοκοινοτική Απόκτηση Αγαθών για ένα Κράτος Μέλος της Ευρωπαϊκής Ένωσης θεωρείται η αγορά προϊόντων από άλλο Κράτος Μέλος. Ήτοι, για την Ελλάδα θεωρείται ενδοκοινοτική απόκτηση η αγορά αγαθών από τη Γαλλία και ομοίως για τη Γαλλία θεωρείται ενδοκοινοτική απόκτηση η αγορά αγαθών από την Ελλάδα. Δε θα πρέπει να συγχέεται με τις εισαγωγές, δηλαδή με την αγορά αγαθών από τρίτη χώρα (εκτός Ευρωπαϊκής Οικογένειας, όπως π.χ. Ελβετία, Ηνωμένες Πολιτείες Αμερικής, Ιαπωνία, Τουρκία...). Ο χαρακτηρισμός αυτός και η διάκριση γίνεται για σκοπούς ΦΠΑ. 
Ο ορισμός που δίνει ο Κώδικας Φόρου Προστιθέμενης Αξίας,στην παράγραφο 1 του άρθρου 11 είναι ο εξής:
"Ενδοκοινοτική απόκτηση, κατά την έννοια των διατάξεων του άρθρου 2...",(βλέπε ΦΠΑ),"... θεωρείται η απόκτηση της εξουσίας να διαθέτει κάποιος ως κύριος ενσώματα κινητά αγαθά, που αποστέλλονται ή μεταφέρονται στον αποκτώντα από τον πωλητή ή τον αποκτώντα από πρόσωπο που ενεργεί για λογαριασμό τους, στο εσωτερικό της χώρας από άλλο κράτος μέλος, από το οποίο αναχώρησε η αποστολή ή η μεταφορά του αγαθού."

</doc>
<doc id="64186" url="https://el.wikipedia.org/wiki?curid=64186" title="Η μαζούρκα του Νταμπρόφσκι">
Η μαζούρκα του Νταμπρόφσκι

Το Mazurek Dąbrowskiego (πολωνικά":" Η μαζούρκα του Νταμπρόφσκι) είναι ο εθνικός ύμνος της Πολωνίας.
Οι στίχοι γράφτηκαν από τον Γιούζεφ Βιμπίτσκι στο Ρέτζιο Εμίλια της Αλπικής Δημοκρατίας στην Βόρεια Ιταλία μεταξύ της 16ης και 19ης Ιουλίου 1797, δύο χρόνια μετά τον τρίτο διαμελισμό της Πολωνίας και τον αφανισμό της Πολωνολιθουανικής κοινοπολιτείας από τον χάρτη. Αρχικά ο σκοπός του ήταν να τονώσει το ηθικό των Πολωνών στρατιωτών που πολεμούσαν στις Πολωνικές Λεγεώνες του Γαλλικού Επαναστατικού Στρατού του Ναπολέοντα υπό τον στρατηγό Γιαν Χένρικ Νταμπρόβσκι στις ιταλικές εκστρατείες των πολέμων της Γαλλικής Επανάστασης. Η μαζούρκα του Νταμπρόφσκι, η οποία εκφράζει την ιδέα ότι το πολωνικό έθνος, παρόλο που του έλλειπε ένα δικό του ανεξάρτητο κράτος, δεν είχε ακόμα χαθεί όσο οι Πολωνοί ήταν ακόμη ζωντανοί και πολεμούσαν στο όνομά της έγινε ένα από τα δημοφιλέστερα πατριωτικά τραγούδια στην Πολωνία.
Η μουσική είναι μια μη αποδομένη μαζούρκα και θεωρείται μια "λαϊκή μελωδία" που ο πολωνός συνθέτης Έντβαρντ Παουάς κατηγοριοποιεί ως "λειτουργική τέχνη" που ήταν "δημοφιλής μεταξύ της υψηλής κοινωνίας και της πλούσιας μπουρζουαζίας". Ο Παουάς γράφει ότι "πιθανότατα ο Βιμπίτσκι έκανε χρήση των μελοδικών μοτίβων που είχε ακούσει και τα συνδύασε σε μια επίσημη δομή για να ταιριάξει το κείμενο".
Όταν η Πολωνία ανέκτησε την ανεξαρτησία της το 1918 η "μαζούρκα του Νταμπρόφσκι έγινε ο ντε φάκτο εθνικός ύμνος της Πολωνίας. Το 1926 υιοθετήθηκε επίσημα ως ο εθνικός ύμνος της Πολωνίας. Ο ύμνος ενέπνευσε παρόμοια τραγούδια από άλλους λαούς που πάλευαν για την ανεξαρτησία τους κατά τον 19ο αιώνα, όπως τον ουκρανικό εθνικό ύμνο και τον νοτιοσλαβικό "Έι, Σλάβοι", ο οποίος ήταν ο εθνικός ύμνος της πρώην Γιουγκοσλαβίας. 

</doc>
<doc id="64188" url="https://el.wikipedia.org/wiki?curid=64188" title="Η Μαζούρκα του Ντομπρόβσκι">
Η Μαζούρκα του Ντομπρόβσκι



</doc>
<doc id="64189" url="https://el.wikipedia.org/wiki?curid=64189" title="Διονύσης Μινάρδος">
Διονύσης Μινάρδος

Ο Διονύσης Μινάρδος (Πειραιάς, 1922 - 1992) ήταν Έλληνας διεθνής ποδοσφαιριστής και στη συνέχεια προπονητής ποδοφαίρου.
Ποδοσφαιρική σταδιοδρομία.
Αγωνιζόταν στη μεσαία γραμμή και από το 1938 έως το 1943 ανήκε στον Εθνικό Πειραιώς. Κατά το δεύτερο εξάμηνο εκείνου του έτους τον διεκδίκησε ο γείτονας Ολυμπιακός, στον οποίον τελικά εντάχθηκε "επίσημα" (με τις αθλητικές αρχές σε αδράνεια επί Κατοχής) στις αρχές του 1944. Με τη φανέλα του Ολυμπιακού αγωνίστηκε συνολικά σε 119 επίσημους αγώνες, σημειώνοντας 23 συμμετοχές και 3 τέρματα στο Πανελλήνιο πρωτάθλημα, 78 συμμετοχές (άγνωστος αριθμός τερμάτων) στο πρωτάθλημα ΕΠΣ Πειραιώς και 18 συμμετοχές και 2 τέρματα στο κύπελλο Ελλάδος, ενώ σημείωσε 149 συμμετοχές σε φιλικούς αγώνες με ελληνικές και ξένες ομάδες.
Στη συνέχεια αγωνίστηκε στην Α.Ε. Μοσχάτου, παίρνοντας μεταγραφή στην ομάδα του Μοσχάτου το καλοκαίρι του 1953.
Εθνική Ελλάδας.
Χρίστηκε 7 φορές διεθνής με την Ελλάδα και συγκεκριμένα ήταν παρών σε όλες τις συναντήσεις της πρώτης μεταπολεμικής διετίας 1948-Φεβρουάριος 1950. Επιλέχθηκε, αφενός για τον παρθενικό αγώνα εθνικού αντιπροσωπευτικού συγκροτήματος κατόπιν 10 χρόνων Β' Π.Π και Εμφυλίου, αφετέρου στην ευρύτερη νίκη της μέχρι σήμερα ιστορίας της, ένα φιλικό 8-0 επί της Συρίας το 1949.
Προπονητική σταδιοδρομία.
Εγκατέλειψε την ενεργό δράση ως παίκτης το 1952 και ασχολήθηκε με την προπονητική. Μεταξύ άλλων, διετέλεσε τεχνικός του ΠΑΟΚ την περίοδο 1958-59, τελευταία πριν την καθιέρωση της Α' εθνικής κατηγορίας.
Τίτλοι.
Ως ποδοσφαιριστής του Ολυμπιακού Πειραιώς
Ως ποδοσφαιριστής του Εθνικού ΕΠΣ Πειραιώς

</doc>
<doc id="64190" url="https://el.wikipedia.org/wiki?curid=64190" title="Μπάμπης Δρόσος">
Μπάμπης Δρόσος

Ο Χαράλαμπος ("Μπάμπης") Δρόσος (Θησείο, 19 Μαρτίου 1927 - Αθήνα, 25 Φεβρουαρίου 2015) ήταν Έλληνας διεθνής ποδοσφαιριστής, ο οποίος αγωνιζόταν ως επιθετικός. 
Καριέρα.
Σε συλλογικό επίπεδο.
Γεννήθηκε το 1927 στο Θησείο και ήταν το 5ο παιδί του Σπύρου και της Ευτέρπης Δρόσου. Ξεκίνησε το ποδόσφαιρο από τοπικές ομάδες του Περιστερίου όπως η Θύελλα και οι Ταξιάρχες (δύο σύλλογοι που μεταγενέστερα συγχωνεύθηκαν, δημιουργώντας τον Α.Ο. Περιστερίου), για να ακολουθήσει το 1944 ο Ατρόμητος. Το 1948 αποκτήθηκε από τον Ολυμπιακό Πειραιά, όπου και παρέμεινε μέχρι το 1956 όταν κρέμασε τα ποδοσφαιρικά του παπούτσια. 
Στην εθνική ομάδα.
Με την Εθνική Ελλάδας αγωνίστηκε 8 συνολικά φορές. Το ντεμπούτο του πραγματοποιήθηκε στις 14 Οκτωβρίου 1951 με προπονητή τον Γιάννη Χέλμη στον νικηφόρο αγώνα εναντίον της Συρίας (4-0), που διεξήχθη στην Αλεξάνδρεια της Αιγύπτου στα πλαίσια του μεσογειακού κυπέλλου.
Τίτλοι.
Με τον Ολυμπιακό στο ποδόσφαιρο:

</doc>
<doc id="64191" url="https://el.wikipedia.org/wiki?curid=64191" title="Θεέ σώσε τη Βασίλισσα">
Θεέ σώσε τη Βασίλισσα



</doc>
<doc id="64193" url="https://el.wikipedia.org/wiki?curid=64193" title="Θέμης Μουστακλής">
Θέμης Μουστακλής

Ο Θέμης Μουστακλής (1934 - Μάιος 1958) ήταν Έλληνας ποδοσφαιριστής.
Γεννήθηκε στον Βόλο το 1934. Ξεκίνησε την ποδοσφαιρική του καριέρα από τον Παγασητικό Βόλου και το 1953 πήρε μεταγραφή στον Ολυμπιακό Πειραιώς. Με τη φανέλα του Ολυμπιακού αγωνίστηκε έως το 1958, ενώ ταυτόχρονα σπούδαζε νομική από όπου πήρε και πτυχίο. Ήταν διεθνής 1 φορά. Πέθανε τον Μάιο του 1958 στην Αθήνα από καρκίνο.
Τίτλοι.
Με τον Ολυμπιακό

</doc>
<doc id="64194" url="https://el.wikipedia.org/wiki?curid=64194" title="Μίμης Στεφανάκος">
Μίμης Στεφανάκος

Ο Μίμης (Δημήτρης) Στεφανάκος (γένν. 19 Οκτωβρίου 1936) ξεκίνησε την ποδοσφαιρική του σταδιοδρομία από την Υπεροχή Νεαπόλεως. Το 1958 πηγαίνει στον Ολυμπιακό, ενώ είχε δελτίο και ήταν αθλητής στην κολύμβηση του Παναθηναϊκού, ο οποίος τον διεκδίκησε μαζί με την ΑΕΚ. 
Αγωνίστηκε στην άμυνα του Ολυμπιακού και είχε προτάσεις από την Ίντερ, Μπαρτσελόνα και Φενερμπαχτσέ. Τελικά το 1965 πήγε στην Νότια Αφρική και αγωνίστηκε με τις τοπικές Ρέιντζερς και Κορίνθιανς.
Χρίστηκε 8 φορές διεθνής με το αντιπροσωπευτικό συγκρότημα Ανδρών Ελλάδας.
Υπήρξε νυμφευμένος με την ηθοποιό και χορεύτρια Μάρθα Καραγιάννη. Κατά τη διάρκεια της ποδοσφαιρικής του σταδιοδρομίας, ασχολήθηκε κι αυτός με την ηθοποιία και μετείχε σε 7 ταινίες του ελληνικού κινηματογράφου.
Φιλμογραφία

</doc>
<doc id="64197" url="https://el.wikipedia.org/wiki?curid=64197" title="Υποκείμενος στο φόρο">
Υποκείμενος στο φόρο



</doc>
<doc id="64199" url="https://el.wikipedia.org/wiki?curid=64199" title="Γόρδιον">
Γόρδιον

Η αρχαία πόλη Γόρδιον (συγχρ. "Yassihüyük") υπήρξε πρωτεύουσα του Φρυγικού βασιλείου, της Φρυγίας, που ήκμασε στην Ανατολία κατά τον 8ο Π.Κ.Ε. αι. και ήταν κτισμένη στη δεξιά όχθη του Σαγγάριο, στη συμβολή του παραποτάμου του Θύμβρου, 70-80 χλμ νοτιοδυτικά της Άγκυρας (πρωτεύουσας της Τουρκίας). Στην ακρόπολη του Γορδίου, κατά τον Αρριανό, βρίσκονταν τ΄ ανάκτορα του Βασιλέως Γορδίου και του γιου του Μίδα όπου και το ιερό του Διός στον οποίο ήταν και αφιερωμένο το άρμα του μυθικού οικιστή της πόλης που σώζοταν στην εποχή του Μεγάλου Αλεξάνδρου.
Το όνομα του Γόρδιου αναφέρεται συχνά την αρχαία γραμματεία και είναι επίσης γνωστό εξαιτίας του θρυλούμενου γόρδιου δεσμού. Αν και οι ιστορικοί του Αλέξανδρου πιθανολογούν ότι η ιστορία είναι μύθος εξαιτίας του γεγονότος ότι όλες οι πηγές που αναφέρονται στο συμβάν είναι τουλάχιστον τέσσερις αιώνες μεταγενέστερες, ωστόσο παραμένει γεγονός ότι ο Αλέξανδρος εκστρατεύοντας στην Πισιδία και τη Λυκία, άφησε εκεί τον κύριο όγκο των στρατευμάτων του να ξεχειμωνιάσει. Ο ίδιος επέστρεψε εκεί την άνοιξη για να υποδεχθεί τις ενισχύσεις του μακεδονικού στρατού και τον στρατηγό Παρμενίωνα. 
Το Γόρδιον φαίνεται πως υπήρξε σημαντική επικοινωνιακή αρτηρία για τον ανεφοδιασμό του στρατού και άλλες τακτικές κινήσεις. Το γεγονός ότι την πολιόρκησε ανεπιτυχώς ο βασιλιάς Αγησίλαος το 395 π.Χ. ΠΚΕ και ότι παρέμεινε εκεί έναν ολόκληρο χειμώνα ο σατράπης της Φρυγίας Φαρνάβαζος μαζί τους Έλληνες πρέσβεις που αναζητούσαν την οικονομική βοήθεια του Μεγάλου Βασιλέα οδηγεί τους ιστορικούς στην υπόθεση ότι η πόλη ήταν κομβικό σημείο και σταθμός της Βασιλικής Οδού.
Κατά το 189 π.Χ. οι Γαλάτες κατέλαβαν το Γόρδιο το οποίο και κατέστρεψαν. Κατά τους τελευταίους προχριστιανικούς χρόνους, επί Στράβωνα στην ίδια περιοχή ιδρύθηκε νέα πόλη η λεγόμενη "Γορδίου κώμη" ή Γορδιείο και επί Ιουστινιανού επανιδρύθηκε το Νέο Γόρδιο. Κατά νεώτερες αρχαιολογικές ανασκαφές στη περιοχή αυτή βρέθηκαν λείψανα οικισμού της 2ης χιλιετίας π.Χ. κοντά στο σημερινό χωριό Παβί, καθώς και τα ερείπια της αρχαίας και βυζαντινής πόλης όπως και νομίσματα των αντίστοιχων περιόδων.
Μικρασιατική εκστρατεία.
Κατά τις ελληνοτουρκικές επιχειρήσεις της Μικρασιατικής εκστρατείας το 1921 και επί της αρχής των επιχειρήσεων στα υψώματα του Γορδίου (ανατολικά του Σαγγάριου) όπου και τα ερείπια της αρχαίας πόλης στηρίζονταν το δεξιό πλευρό της εκεί οργανωθείσας αμυντικής τουρκικής γραμμής. Την τοποθεσία αυτή εγκατέλειψαν οι Τούρκοι μόλις οι ελληνικές δυνάμεις (ΥΙΙ Μεραρχία) πέρασαν τον Σαγγάριο ποταμό, στη γέφυρα Μπεϊλίκ, 10 χλμ νότια του αρχαίου Γορδίου, τη νύκτα της 10ης προς 11η Αυγούστου 1921. Κατά τη σύμπτυξη στη συνέχεια της Ελληνικής στρατιάς, δυτικά του Σαγγαρίου, τα υψώματα του Γορδίου, παρέμειναν υπό την ελληνική μεραρχία από 29 Αυγούστου μέχρι το πέρας της διέλευσης του Γ΄ Σώματος Στρατού και παρά τις επανειλημμένες τουρκικές επιθέσεις.

</doc>
<doc id="64202" url="https://el.wikipedia.org/wiki?curid=64202" title="Μη υποκείμενος στο φόρο">
Μη υποκείμενος στο φόρο



</doc>
<doc id="64210" url="https://el.wikipedia.org/wiki?curid=64210" title="Φόρος">
Φόρος



</doc>
<doc id="64211" url="https://el.wikipedia.org/wiki?curid=64211" title="Φορολόγηση">
Φορολόγηση



</doc>
<doc id="64212" url="https://el.wikipedia.org/wiki?curid=64212" title="Έμμεσος φόρος">
Έμμεσος φόρος



</doc>
<doc id="64213" url="https://el.wikipedia.org/wiki?curid=64213" title="Ωχρά κηλίδα">
Ωχρά κηλίδα



</doc>
<doc id="64214" url="https://el.wikipedia.org/wiki?curid=64214" title="Συναλλαγή">
Συναλλαγή

Ο όρος συναλλαγή προέρχεται από το παραδοσιακό οικονομικό επιστημονικό περιβάλλον και αναφέρεται στη συναλλακτική δραστηριότητα μεταξύ δύο ή περισσοτέρων προσώπων. Συναλλακτική δραστηριότητα είναι η συμφωνία των μερών για ανταλλαγή αγαθών, υπηρεσιών ή χρηματικού αντιτίμου (ή διαφορετικών αγαθών στην αρχική συναλλακτική κοινωνία που πλέον έχει καταργηθεί) για την κάλυψη των αναγκών αμφότερων των μερών. 
Οι σύγχρονες συναλλαγές δεν αποτελούν αυτοτελή επιστημονικό κλάδο. Περιέχουν στοιχεία από διάφορους κλάδους της οικονομικής επιστήμης (πολιτική οικονομία, οικονομική των επιχειρήσεων δικαίου) αλλά και της νομικής επιστήμης (κυρίως του εμπορικού δικαίου) και εξετάζουν τον τρόπο με τον οποίο γίνονται στην πράξη οι συναλλαγές. 

</doc>
<doc id="64215" url="https://el.wikipedia.org/wiki?curid=64215" title="Προστιθέμενη αξία">
Προστιθέμενη αξία

Ο όρος - έκφραση προστιθέμενη αξία είναι οικονομικός όρος και αναφέρεται στην εκάστοτε οικονομική επιβάρυνση της αξίας ενός αγαθού ως πρώτη ύλη σε κάθε στάδιο της επεξεργασίας του μέχρι την τελική μορφή του που φθάνει έτοιμο στη κατανάλωση. 
Το αγαθό για να πάρει την τελική μορφή που έχει όταν το αγοράσει ο καταναλωτής έχει περάσει από διάφορες διαδικασίες, κάθε μία από τις οποίες έχει αφήσει το "στίγμα" της στη διαμόρφωση της τελικής του μορφής. Έτσι η προστιθέμενη αξία εκδηλώνεται ως προσαύξηση σε νομισματική μονάδα. 
Ουσιαστικά πρόκειται κάθε φορά για διαφορά νεότερης αξίας με προγενέστερη στη γραμμή παραγωγής μεταποίησης, εκ της συμβολής της εργασίας, του κεφαλαίου και της επιχειρηματικότητας. Έτσι οι αμοιβές που δίδονται εν προκειμένω, τόσο στην εργασία (μισθός - αμοιβές), όσο και στο κεφάλαιο (τόκοι, ενοίκια κ.λπ.), επί της συμβολής αυτών στη παραγωγή μιας επιχείρησης, αποτελούν την προστιθέμενη αξία.
Το αξιοσημείωτο της έννοιας αυτής είναι ότι αν ομαδοποιηθούν οι πωλήσεις όλων των επιχειρηματικών δραστηριοτήτων μιας κοινωνίας τότε οι μεταξύ αυτών συναλλαγές καλούμενες επί τούτου "ενδιάμεσες συναλλαγές", αυτές εξουδετερώνονται, γιατί όπως προκύπτει η αξία των τελικών προϊόντων που παράγονται, δηλαδή οι πωλήσεις τους, (αγαθών ή υπηρεσιών) και η επένδυση επ΄ αυτών είναι ίση με την προστιθέμενη αξία, της ίδιας αγοράς.
Κατ΄ επέκταση της παραπάνω επισήμανσης, στο ευρύτερο σύνολο της οικονομίας, η προστιθέμενη αξία είναι κατ΄ ουσία η αξία του ακαθάριστου εθνικού ή εγχώριου προϊόντος, δηλαδή αυτού τούτου του εγχώριου προϊόντος.
Παράδειγμα Π.Α..
Μία βιομηχανία αγοράζει πρώτη ύλη (αγαθού) έναντι 3.000 νομισματικών μονάδων, στη συνέχεια μετά από επεξεργασία πωλεί αυτή στους καταναλωτές έναντι 4.000 νομισματικών μονάδων. Η προστιθέμενη αξία επί του συγκεκριμένου αγαθού είναι 4.000 - 3.000, δηλαδή 1.000 νομισματικές μονάδες, όπου πρόκειται αθροιστικά για αμοιβές εργαζομένων που συνέβαλαν, συν την αμοιβή κεφαλαίου που χρειάστηκε συν την αμοιβή του επιχειρηματία, (κέρδος), για τον κίνδυνο που ανέλαβε στην οργάνωση της παραγωγής.

</doc>
<doc id="64216" url="https://el.wikipedia.org/wiki?curid=64216" title="Γιώργος Σιδέρης">
Γιώργος Σιδέρης

Ο Γιώργος Σιδέρης (Άγιος Ιωάννης Ρέντης, 5 Απριλίου 1938) είναι Έλληνας διεθνής πρώην ποδοσφαιριστής. Γνωστός και με το προσωνύμιο "Φόντακας", υπήρξε από τους κορυφαίους του ελληνικού ποδοσφαίρου. Η καταγωγή του είναι από την Νάξο με πατέρα από την Κόρωνο και μητέρα από τον Δαμαριώνα.
Σταδιοδρομία.
Σε συλλογικό επίπεδο.
Ξεκίνησε το ποδόσφαιρο από την ομάδα της γειτονιάς του Απόλλωνος Ρέντη, όπου και υπέγραψε δελτίο για πρώτη φορά. Κατόπιν, μεταπήδησε στον Ατρόμητο Πειραιώς και το 1959 πήρε μεταγραφή για τον γείτονα Ολυμπιακό.
Το 1969 είχε καταταγεί 17ος στο δημοψήφισμα για τον καλύτερο παίκτη της Ευρώπης, πρώτος είχε ψηφιστεί ο Ιταλός Τζιάνι Ριβέρα. Το 1970 πήγε στην Αντβέρπ στο Βέλγιο, για να ξαναγυρίσει στον Ολυμπιακό τον Ιανουάριο του 1972. Τελευταίος του επίσημος ή φιλικός αγώνας του υπήρξε το ντέρμπι πρωταθλήματος Ολυμπιακός-Παναθηναϊκός 0-0 της 20ης Φεβρουαρίου 1972, όπου σχεδόν 34ετής αντικαταστάθηκε στο 55' από τον Γιώτη Παπαδημητρίου.
Το 1962 φόρεσε τη φανέλα της ιταλικής Λανερόσι σε φιλικούς αγώνες μετά από πρόσκληση της ιταλικής ομάδας, ενώ την ίδια χρονιά είχαν δείξει ενδιαφέρον για την απόκτησή του οι Ίντερ, Φιορεντίνα, και Ατλέτικο Μαδρίτης. 
Συνολικά με τη φανέλα του Ολυμπιακού (1959-1970, 1972) είχε 285 συμμετοχές και 224 τέρματα σε αγώνες της Α' Εθνικής κατηγορίας, επίδοση που τον καθιστά πρώτο σκόρερ όλων των εποχών για τους "ερυθρόλευκους" και τέταρτο συνολικά στην ιστορία του θεσμού.
Το 1969, με 35 γκολ αναδείχθηκε 2ος σκόρερ των ευρωπαϊκών εθνικών πρωταθλημάτων και πήρε το "αργυρό παπούτσι".
Είναι ο πρώτος σκόρερ στην ιστορία του ελληνικού Κυπέλλου με 73 γκολ.
Κατά τη διάρκεια της καριέρας του σημείωσε συνολικά 542 τέρματα, εκ των οποίων τουλάχιστον 351
σε επίσημους αγώνες, αριθμοί μεγαλύτεροι από οποιοδήποτε άλλου παίκτη στην ελληνική ποδοσφαιρική ιστορία.
Στην Εθνική Ελλάδας.
Χρίστηκε διεθνής με την Εθνική Ελλάδας, για την οποία αγωνίστηκε πρώτη φορά στις 3 Δεκεμβρίου 1958 στον εντός έδρας αγώνα εναντίον της Γαλλίας (1-1), για τα προκριματικά του Κυπέλλου Εθνών 1960. Υπήρξε μέλος της ομάδας από το 1958 έως το 1970 επιτυγχάνοντας 14 τέρματα σε 28 συνολικά συμμετοχές, που τον καθιστούν ένατο στη σχετική λίστα με τους σκόρερ όλων των εποχών της Ελλάδας.
Σύμφωνα με ψηφοφορία μεταξύ των Ελλήνων φιλάθλων, που διοργάνωσε το 2010 ο τηλεοπτικός σταθμός ΣΚΑΪ, ο Σιδέρης συγκαταλέγεται στην καλύτερη ενδεκάδα της δεκαετίας του '60.

</doc>
<doc id="64217" url="https://el.wikipedia.org/wiki?curid=64217" title="Νίκος Γιούτσος">
Νίκος Γιούτσος

Ο Νίκος Γιούτσος (16 Απριλίου 1941) είναι Έλληνας παλαίμαχος διεθνής ποδοσφαιριστής. Χαρακτηριστικό έχει μείνει το σύνθημα των φιλάθλων του Ολυμπιακού : "Έμπαινε Γιούτσο!".
Καριέρα.
Σε συλλογικό επίπεδο.
Γεννήθηκε τον Απρίλιο του 1941 στην Καστοριά ή το Μακροχώρι Καστοριάς και μεγάλωσε στην Ουγγαρία, όπου είχε καταφύγει μαζί με τη μητέρα του και την αδελφή του ως πολιτικοί πρόσφυγες. Ξεκίνησε το ποδόσφαιρο στον Όλυμπο, ομάδα Ελλήνων προσφύγων και αργότερα αποκτήθηκε από την ουγγρική Τσέπελ. Κατά τα πρώτα χρόνια της καριέρας του, οι ποδοσφαιρικές του επιδόσεις τον είχαν κάνει εξαιρετικά δημοφιλή στην ελληνική κοινότητα της Ουγγαρίας.
Το 1964 τον απέκτησε ο Ολυμπιακός. Δέκα χρόνια αργότερα, τo καλοκαίρι του 1974, αποχώρησε από τον σύλλογο, καθώς δεν ακολούθησε την αποστολή του Ολυμπιακού που ταξίδεψε για προετοιμασία στη Γερμανία. Είχε προηγηθεί μια αντιπαράθεση με τον τότε προπονητή των "ερυθρολεύκων" Λάκη Πετρόπουλο πριν από τον χαμένο τελικό κυπέλλου Ελλάδος του 1974 με τον ΠΑΟΚ και είχε αποχωρήσει από το ξενοδοχείο.
Την περίοδο 1974-75 αγωνίστηκε με τα χρώματα του συμπολίτη Εθνικού, με τη φανέλα του οποίου αποσύρθηκε από την ενεργό δράση έναν χρόνο αργότερα (1975-76).
Στην Εθνική Ελλάδας.
Φόρεσε 15 φορές συνολικά τη φανέλα της Εθνικής Ελλάδας και σημείωσε 6 γκολ. Το ντεμπούτο του πραγματοποιήθηκε στις 23 Μαΐου 1965 στον εκτός έδρας αγώνα εναντίον της Ε.Σ.Σ.Δ., για τα προκριματικά του Μουντιάλ 1966.

</doc>
<doc id="64218" url="https://el.wikipedia.org/wiki?curid=64218" title="Βασίλης Μποτίνος">
Βασίλης Μποτίνος

Ο Βασίλης Μποτίνος (19 Οκτωβρίου 1944) είναι Έλληνας παλαίμαχος ποδοσφαιριστής, ιταλικής καταγωγής από την πλευρά του πατέρα του. 
Καριέρα.
Ο Βασίλης Μποτίνος γεννήθηκε στις 19 Οκτωβρίου 1944 στο Βόλο. Ξεκίνησε τη σταδιοδρομία του από τον τοπικό Ολυμπιακό όπου αγωνιζόταν ως σέντερ φορ. Το 1964 ,αφού προηγουμένως είχε αναδειχθεί πρώτος σκόρερ του Ολυμπιακού Βόλου με 19 γκολ σε 29 αγώνες, πήρε μεταγραφή στον Ολυμπιακό Πειραιώς έπειτα από ενέργειες του τότε αντιπροέδρου της ομάδας Σηφαλάκη παρά το γεγονός ότι ενδιαφέρον για την απόκτησή του είχαν εκφράσει τόσο ο Πανιώνιος όσο και ο Ηρακλής.
Στην ομάδα του Πειραιά αγωνίστηκε με επιτυχία ως εξτρέμ και παρέμεινε μέχρι το 1971 όταν ένας σοβαρός τραυματισμός καθώς και εξωγηπεδικές παρεμβάσεις πολιτικών παραγόντων (Ασλανίδης) έβαλαν πρόωρα τέρμα στην καριέρα του.Το 1972 αγωνίστηκε με την φανέλα του Παναιγιάλειου στην Β Εθνική. Η τελευταία σεζόν που αγωνίστηκε ήταν το 1973-74 με τον Πανιώνιο.
Υπήρξε 12 φορές διεθνής με την Εθνική Ελλάδας πετυχαίνοντας 3 τέρματα από το 1967 μέχρι το 1969.
Επίσης, κατέκτησε δύο φορές το Παγκόσμιο Κύπελλο Ποδοσφαίρου Ενόπλων 1968 και 1969.

</doc>
<doc id="64221" url="https://el.wikipedia.org/wiki?curid=64221" title="Άννα Μπενάκη - Ψαρούδα">
Άννα Μπενάκη - Ψαρούδα

Η Άννα Ψαρούδα-Μπενάκη (1934) είναι Ελληνίδα νομικός, πολιτικός και Πρόεδρος της Ακαδημίας Αθηνών.
Βιογραφικά στοιχεία.
Γεννήθηκε στα Εξάρχεια της Αθήνας στις 12 Δεκεμβρίου του 1934 και είναι κόρη του υποναυάρχου Ευάγγελου Ψαρούδα και της Αικατερίνης Αντωνίου. Από την πλευρά του πατέρα της κατάγεται από ιστορική οικογένεια θαλασσομάχων της Ύδρας. 
Παρακολούθησε μαθήματα στο Ελληνικό-Αμερικανικό Κολλέγιο Θηλέων και στη συνέχεια σπούδασε νομική στο Πανεπιστήμιο Αθηνών (1952-1957). Συμπλήρωσε τις σπουδές της πάνω στο Ποινικό Δίκαιο στη Βόννη και στο Φράιμπουργκ της Γερμανίας και έγινε Διδάκτωρ του Ποινικού Δικαίου στο Πανεπιστήμιο της Βόννης (1957-1961). 
Διετέλεσε βοηθός έδρας Ποινικού Δικαίου της Νομικής Σχολής του Πανεπιστημίου Αθηνών (1961-1970). Το 1970 εξελέγη Υφηγήτρια και το 1971 εντεταλμένη υφηγήτρια της Πανεπιστημιακής έδρας. Το 1978 έγινε Καθηγήτρια Ποινικού Δικαίου του Πανεπιστημίου Αθηνών. 
Από το 1962 υπήρξε Δικηγόρος. Από το 1975 εκδίδει και διευθύνει το νομικό περιοδικό "«Ποινικά Χρονικά»". Έχει επίσης χρηματίσει αντιπρόεδρος της Εταιρείας Ποινικού Δικαίου, ενώ είναι αντιπρόεδρος της Εν Αθήναις Αρχαιολογικής Εταιρείας. Έχει τιμηθεί με ειδικό βραβείο του Δικηγορικού Συλλόγου Αθηνών στη μνήμη του Στυλιανού Τεγόπουλου. 
Το 2010 εξελέγη μέλος της Ακαδημίας Αθηνών στην έδρα του Ποινικού Δικαίου. Είναι Αντιπρόεδρος της Ακαδημίας Αθηνών για το έτος 2019. Από 1 Ιανουαρίου 2020, είναι Πρόεδρος της Ακαδημίας Αθηνών, η πρώτη γυναίκα που καταλαμβάνει αυτό το αξίωμα.
Είναι παντρεμένη με τον Λίνο Μπενάκη, ιστορικό της φιλοσοφίας και τέως διευθυντή Ερευνών της Ακαδημίας Αθηνών. Ομιλεί την Αγγλική, Γερμανική και Γαλλική γλώσσα και είναι μόνιμη κάτοικος κέντρου Αθηνών.
Πολιτική σταδιοδρομία.
Η πολιτική της καριέρα ξεκίνησε το 1981, όταν και εξελέγη Βουλευτής Επικρατείας με το ψηφοδέλτιο της Νέας Δημοκρατίας. Το 1985 εξελέγη βουλευτής Α΄ Αθηνών και έκτοτε εκλεγόταν συνεχώς έως το 2009 στην ίδια περιφέρεια. 
Το 1989 χρημάτισε αναπληρωτής Υπουργός Παιδείας και Θρησκευμάτων και Υπουργός Πολιτισμού στην κυβέρνηση Τζαννετάκη, την περίοδο 1990-1991 αναπληρωτής Υπουργός Πολιτισμού στην κυβέρνηση Μητσοτάκη και την περίοδο 1992-1993 Υπουργός Δικαιοσύνης στην ίδια κυβέρνηση. 
Τον Οκτώβριο του 1996 ήταν η πρώτη γυναίκα που προτάθηκε ποτέ για το αξίωμα του προέδρου της Βουλής, ενώ την περίοδο 2000-2004 διετέλεσε Δ΄ αντιπρόεδρος. 
Στις 19 Μαρτίου του 2004 εξελέγη Πρόεδρος της Βουλής των Ελλήνων, όντας η πρώτη Ελληνίδα που έγινε πρόεδρος της Βουλής των Ελλήνων.
Η αμφιλεγόμενη δήλωση.
Αίσθηση είχε προκαλέσει η προσφώνηση της Άννας Ψαρούδα Μπενάκη κατά την ορκωμοσία του προέδρου της Δημοκρατίας Κάρολου Παπούλια, τον Φεβρουάριο του 2005, σε μία περίοδο που ήταν πρόεδρος της βουλής. Η αμφιλεγόμενη και αινιγματική δήλωση ήταν η εξής:
Η δήλωση αυτή με τον τρόπο που διατυπώθηκε προκάλεσε συζητήσεις και έδωσε τροφή ακόμα και για θεωρίες συνωμοσίας. Ιδιαίτερη συζήτηση είχαν προκαλέσει τα σημεία για τον περιορισμό των εθνικών συνόρων και κυριαρχικών δικαιωμάτων, η δυνατότητα παραβίασης των δικαιωμάτων των ανθρώπων και των πολιτών από νέες μορφές εξουσίας πέρα από τις καθιερωμένες αλλά και οι προκλήσεις που θα συναντήσει η δημοκρατία από νέες μορφές διακυβέρνησης. Η ίδια είχε προχωρήσει σε απαντήσεις στην εφημερίδα "Καθημερινή" εξηγώντας πως αναφερόταν στις επικείμενες μεταβολές που θα επέφερε το Ευρωσύνταγμα, βάζοντας τέλος στις συνεχιζόμενες συζητήσεις.

</doc>
<doc id="64222" url="https://el.wikipedia.org/wiki?curid=64222" title="Χρήστος Ζαντέρογλου">
Χρήστος Ζαντέρογλου

Ο Χρήστος Ζαντέρογλου (Νέα Ιωνία Μαγνησίας, 12 Ιουλίου 1940) είναι Έλληνας πρώην διεθνής ποδοσφαιριστής, που αγωνιζόταν στη θέση του αμυντικού και μετέπειτα προπονητής. Ποδοσφαιριστής υπήρξε και ο αδερφός του Μπάμπης.
Ποδοσφαιρική καριέρα.
Σε συλλογικό επίπεδο.
Ξεκίνησε το ποδόσφαιρο το 1955 στη Νίκη Βόλου, με τα χρώματα της οποίας αγωνίστηκε επί μία δεκαετία. Ήταν βασικό στέλεχος της ομάδας που το 1961 προβιβάστηκε στην Α' Εθνική καθώς και της τετραετίας που ακολούθησε (1961-65) στη μεγάλη κατηγορία, μετρώντας συνολικά 114 συμμετοχές σε αυτή. 
Τον Ιούλιο του 1965 υπέγραψε στον Ολυμπιακό Πειραιά όπου παρέμεινε επί μία πενταετία, όντας μέλος της ομάδας που κατέκτησε δύο πρωταθλήματα, τις περιόδους 1965-66 και 1966-67 και ένα κύπελλο το 1968. 
Ακολούθησε μια τριετία στο Αιγάλεω μεταξύ 1970-73 και ολοκλήρωσε την καριέρα του αγωνιζόμενος με τη φανέλα του Ατρόμητου Αθηνών για δύο χρόνια (1973-75), πανηγυρίζοντας το 1974 την άνοδο στην Α' Εθνική. Συνολικά στη μεγάλη κατηγορία είχε 361 συμμετοχές.
Στις εθνικές ομάδες.
Αγωνίστηκε 13 φορές στην εθνική Ελλάδας, 2 ως ποδοσφαιριστής της Νίκης Βόλου και 11 του Ολυμπιακού. Το ντεμπούτο του πραγματοποιήθηκε στις 12 Φεβρουαρίου 1964 στην εκτός έδρας αναμέτρηση με τη Μεγάλη Βρετανία για το προολυμπιακό τουρνουά. Υπήρξε μέλος της ομάδας που "άγγιξε" την πρόκριση στα τελικά του Μουντιάλ του 1970, που διεξήχθη στα γήπεδα του Μεξικό, στη σημαντικότερη έως τότε προσπάθεια πρόκρισης, όταν κατετάγη στη δεύτερη θέση του ομίλου της, πίσω από τη Ρουμανία, χάνοντας την πρόκριση για μόλις έναν βαθμό. Είχε υπάρξει επίσης μέλος της εθνικής Νέων.
Προπονητική καριέρα.
Μετά την ολοκλήρωση της ποδοσφαιρικής του καριέρας, ακολούθησε αυτήν του προπονητή. Βρέθηκε στην τεχνική ηγεσία αρκετών συλλόγων, μεταξύ των οποίων οι Αστέρας Ζωγράφου, Παναιτωλικός, Φωστήρας, Λεβαδειακός, Αχαρναϊκός, Καλλιθέα, Ηρόδοτος και Νίκη Βόλου. Επίσης έχει διατελέσει μέλος του τεχνικού επιτελείου του Ολυμπιακού Πειραιά αλλά και τεχνικός διευθυντής της Καλλιθέας.

</doc>
<doc id="64225" url="https://el.wikipedia.org/wiki?curid=64225" title="Παρακμιακό Κίνημα">
Παρακμιακό Κίνημα

Το Παρακμιακό Κίνημα ή Κίνημα της Παρακμής (Decadence) αποτελεί καλλιτεχνικό ρεύμα που άνθισε προς το τέλος του 19ου αιώνα ("fin de siècle") κυρίως στη λογοτεχνία και τη ζωγραφική. Ξεκίνησε στη Γαλλία, επεκτάθηκε στην Αγγλία και σε όλη την Ευρώπη, έρχεται από το Ρομαντισμό και θεωρείται πρόδρομος του Μοντερνισμού.
Προέλευση και Πρώτα Στάδια.
Ο Γάλλος φιλόσοφος Victor Cousin εισήγαγε το 1804 τον όρο "τέχνη για την τέχνη" ("l' art pour l' art") που μέσω του Θεόφιλου Γκωτιέ έγινε η σημαία του Αισθητισμού. Ο όρος δηλώνει την απελευθέρωση της τέχνης από πολιτικοποιήσεις, διδακτισμούς και άλλους σκοπούς. Η θεωρία αυτή αποτελεί καίριο ιδεολογικό στήριγμα της Παρακμής, αφού κύριο χαρακτηριστικό της τελευταίας είναι η κατάργηση κάθε ηθικού δεσμού στην τέχνη. Τo 1834 ο κριτικός Désiré Nisard χρησιμοποίησε τον όρο «παρακμή» για να επιτεθεί στους Ρομαντικούς και ν' αναφερθεί στην έμφαση που δίνει ο Βίκτωρ Ουγκώ στην δουλεμένη λεπτομέρεια, που είναι βασικό στυλιστικό στοιχείο του ρεύματος. Κοινωνικοπολιτικά ο όρος δηλώνει αντιδραστικότητα προς την υποκρισία και την έλλειψη γούστου της ανερχόμενης μεσαίας τάξης (bourgeoisie). Κάποιοι σχολιαστές τοποθετούν τις ρίζες του ρεύματος στον Μαρκήσιο ντε Σαντ. 
Η Σημασία του όρου αποκρυσταλλώνεται και αποκτά πιο θετική χροιά με το έργο του Σαρλ Μπωντλαίρ και κυρίως την ποιητική συλλογή του "Τα Άνθη του Κακού" ("Les Fleurs du Mal") όπου η θεματολογία της φύσης, της συναισθηματικής φόρτισης, και της ιδέας του μεγαλειώδους που χαρακτηρίζουν το Ρομαντισμό καταργούνται για να δώσουν θέση στην εικονολογία της πόλης, του παράξενου, του ανήθικου (όπως η πορνεία) και τη γραφικότητα και ωραιοποίηση του θανάτου. Ο Γκωτιέ συνδέει άμεσα τον Μπωντλαίρ με την Παρακμή στην περίφημη εισαγωγή του στην έκδοση του 1868 "Των Άνθεων του Κακού". Παρόλο που το κίνημα της Παρακμής μοιράζεται πολλά στοιχεία με το Νατουραλισμό και τα έργα του Εμίλ Ζολά, όπως η συγκέντρωση γραφικών λεπτομερειών, είναι αντιδιαμετρικά αντίθετο με αυτόν λόγω της ψυχρής και ρεαλιστικής απεικόνισης της ζωής. Στην Παρακμή αυτό που παίζει ρόλο είναι το στοιχείο της "πλαστότητας" ("artifice") και όχι της "φυσικότητας". 
Στην Αγγλία το ρεύμα εμφανίζεται με τον Άλγκέρνον Τσαρλς Σουίνμπερν (Algernon Charles Swinburne) και την ποιητική του συλλογή "Poems and Ballads" (1866) που προκάλεσε σκάνδαλο και αίσθηση με το γραφικά ανήθικο περιεχόμενό της. Αισθητιστές όπως ο Τζον Ράσκιν και κυρίως ο Ουόλτερ Πέιτερ (Walter Pater) έβαλαν τα θεωρητικά θεμέλια της Παρακμής. Στο βιβλίο-σταθμός "Η Αναγέννηση: Σπουδές στην Τέχνη και την Ποίηση" (1873) ο Πέιτερ διαδίδει, μεταξύ άλλων, ότι η ζωή αποτελείται απο μια μακρά αλληλουχία στιγμών και προτρέπει την επιδίωξη της μέγιστης απόλαυσης της εφήμερης στιγμής. Σύμφωνα με αυτό το νέο ματεριαλισμό ο Πέιτερ μετατρέπει την τέχνη της παρακμής σε στάση ζωής.
Το Απόγειο της Παρακμής.
Το 1882 ο Πολ Μπουρζέ (Paul Bourget) εκδίδει τα "Δοκίμια Σύγχρονης Ψυχολογίας", στα οποία παρουσιάζει το ρεύμα της παρακμής σαν γλωσσική αποσύνθεση. Το ρεύμα φτάνει στο απόγειό του με την έκδοση του μυθιστορήματος "À rebours" (1884) του Joris-Karl Huysmans το οποίο ο Άρθουρ Σίμονς αποκαλεί «το προσευχητάριο της παρακμής». Ο Des Esseintes, ο ήρωας του βιβλίου, είναι ο αρχετυπικός, έκφυλος παρακμιακός αριστοκράτης που εκθειάζει τον κόσμο του πλαστού κάνοντας πράξη το παράδοξο: η φύση μιμείται την πλαστότητα και όχι το αντίστροφο. 
Το κίνημα της Παρακμής μπαίνει σε πρόγραμμα με την δημοσίευση του λογοτεχνικού περιοδικού "Le Decadent" (1887-9), με επιμελητή τον Ανατόλ Μπαγιού (Anatole Baju), που σκοπό του έχει «να σοκάρει τη μεσαία τάξη» ("«épater la bourgeoisie»"). Το Παρακμιακό ρεύμα κατά μέρος ταυτίζεται και αλληλεπιδρά με το Συμβολισμό και τον Ιμπρεσιονισμό, όπως για παράδειγμα με τους Στεφάν Μαλλαρμέ και Πωλ Βερλαίν αντίστοιχα. Άλλοι Γάλλοι Παρακμιακοί λογοτέχνες είναι οι Pierre Louÿs, Αρθούρος Ρεμπώ, Barbey d'Aurevilly, Villiers de l'Isle-Adam και οι αδερφοί de Goncourts. Στη ζωγραφική κύριοι εκφραστές είναι οι Γκιστάβ Μορό (Gustave Moreau) και Φελισιέν Ροπς (Félicien Rops). Η Γαλλική Παρακμή έχει κατά μεγάλο βαθμό επηρεάσει την Αγγλική.
Στην Αγγλία το ρεύμα συστηματοποιείται στη δεκαετία του 1890 με τον Όσκαρ Ουάιλντ να είναι ο «ιερέας της παρακμής» με το υπέρμετρα εκκεντρικό και προκλητικό δημόσιο προφίλ του. Βαθιά επηρεασμένος απ' τον Πέιτερ, το Αρχαίο Ελληνικό πνεύμα και τους Γάλλους, Ο Ουάιλντ εκθειάζει το "Ωραίο" διαχωρίζοντάς το από ηθικές ευαισθησίες. Με τη δημοσίευση των "Intentions" (1891), "Το Πορτραίτο του Ντόριαν Γκρέι" (1891), και το μονόπρακτο "Σαλώμη" (1894), εκφράζει τις ιδέες της Παρακμής. Κατα τους σχολιαστές, το γεγονός ότι ο Ουάιλντ καταδικάστηκε το 1895 για ομοφυλοφιλία συμβολίζει τη νίκη της Βικτωριανής φιλισταϊκής κοινωνιας επί του ρεύματος της Παρακμής. 
Άλλος εκφραστής της Αγγλικής Παρακμής είναι ο σκιτσογράφος, και για πολλούς ο πατέρας της Art Nouveau, Όμπρεϊ Μπίρντσλεϊ (Aubrey Beardsley), του οποίου οι εικονογραφήσεις θεωρούνται σήμα κατατεθέν του ρεύματος. Ο ποιητής Άρθουρ Σίμονς είναι ο θεωρητικός του κινήματος στην Αγγλία, με το άρθρο του «Το Παρακμιακό Κίνημα στη Λογοτεχνία» και το αριστουργηματικό ποίημα "Non Sum Qualis Eram Bonae sub Regno Cynarae" του Έρνεστ Ντάουσον είναι κάτι σαν μανιφέστο. Επίσης ο εκδότης Λέοναρντ Σμίδερς έπαιξε μεγάλο ρόλο στην προώθηση των Παρακμιακών καλλιτεχνών. Αξιοσημείωτα περιοδικά της Παρακμής είναι το "Yellow Book" και το "Savoy". Ο Ουίλιαμ Μπάτλερ Γέiτς, που στα νιάτα του ήταν στον κύκλο των Παρακμιακών, λόγω των σύντομων και επεισοδιακών ζωών τους, μετέπειτα τους χαρακτηρίσε «τραγική γενιά».
Χαρακτηριστικά της Παρακμής.
Τα χαρακτηριστικά γνωρίσματά του ρεύματος της Παρακμής είναι απώλεια ενέργειας και ατονία, θηλυπρέπεια, απουσία ηθικής συνείδησης, Ρωμαιοκαθολικισμός, μυστικισμός, μποεμισμός, λιμπερταριανισμός και αφύσικη σεξουαλικότητα, διαστροφικότητα και διαστροφή, ασθένεια και αποσύνθεση, εστίαση στην προσωπικότητα του ατόμου, εκφυλισμός, αριστοκρατία, τέχνη για την τέχνη, αισθησιοκρατία και αισθητισμός, πλαστότητα ύφους και περιεχομένου, έμφαση στη λεπτομέρεια, μανιερισμός και στυλ, ταυτοποίηση φόρμας και περιεχομένου, νοσηρότητα, υλισμός, υπερβολή, το παράξενο, το φανταστικό, εξωτικισμός, αντι-ήρωες και "femmes fatales", νεογοτθισμός, έλξη προς το θάνατο, το τραγελαφικό, το μακάβριο.
Επιρροές της Παρακμής.
Η πλειοψηφία των κριτικών πλέον συμφωνεί ότι η Παρακμή έχει επηρεάσει τον Μοντερνισμό. Για παράδειγμα μέσω του Σύμονς ο Τ. Σ. Έλιοτ και ο Τζαίημς Τζόυς έχουν γνωρίσει τους Γάλλους Παρακμιακούς. Ο Συμβολισμός του Ουίλιαμ Μπάτλερ Γέιτς αλλά και ο Εικονισμός του Έζρα Πάουντ έχουν επίσης επηρεαστεί. Ο Ουάιλντ θεωρείται από πολλούς ως ο πρόδρομος του Μεταμοντερνισμού.

</doc>
<doc id="64228" url="https://el.wikipedia.org/wiki?curid=64228" title="Βασίλης Στραβοπόδης">
Βασίλης Στραβοπόδης

Ο Βασίλης Στραβοπόδης είναι παλαίμαχος ποδοσφαιριστής που αγωνιζόταν ως μέσος και προπονητής ποδοσφαίρου. 
Γεννήθηκε στην Πάτρα στις 6 Σεπτεμβρίου 1948. Ξεκίνησε το ποδόσφαιρο τo 1965 από τον Ολυμπιακό Πατρών και το πρωτάθλημα της Ε.Π.Σ. Πατρών και αγωνίστηκε μαζί του μέχρι και τη Β΄ Εθνική. Το 1968 πήγε στην Παναχαϊκή, με τη φανέλα της οποίας αγωνίστηκε μέχρι το 1979, όπου ξεκινώντας από τη Β΄ Εθνική έπαιξε μαζί της στην Ευρώπη και στο κύπελλο ΟΥΕΦΑ, όντας βασικό στέλεχος της μεγάλης ομάδας της Παναχαΐκής. Φόρεσε 2 φορές την φανέλα της Εθνικής Ελλάδας το 1974, ενώ έχει πολλές συμμετοχές στις εθνική Ελπίδων, 9 με την εθνική Νέων, και 9 με την εθνική Ενόπλων. Ακολούθως αγωνίστηκε στον Α.Π.Σ. Πάτραι, στον οποίο τερμάτισε οριστικά το ποδόσφαιρο το 1984.
Σταματώντας το ποδόσφαιρο έγινε προπονητής και έκατσε στον πάγκο πολλών ομάδων της Αχαΐας στη Δ΄ Εθνική, στον Ναυπακτιακό Αστέρα αλλά και πολλές φορές στην Παναχαΐκή στην Α΄, Β΄ και Γ΄ Εθνική. Σήμερα συνεχίζει να ασχολείται με την προπονητική. Έχει κατακτήσει πολλούς τίτλους σε τοπικό επίπεδο σαν παίκτης αλλά και προπονητής.

</doc>
<doc id="64229" url="https://el.wikipedia.org/wiki?curid=64229" title="Απόστολος Κακλαμάνης">
Απόστολος Κακλαμάνης

Ο Απόστολος Κακλαμάνης (Καρυά Λευκάδας, 7 Σεπτεμβρίου 1936) είναι Έλληνας δικηγόρος και πολιτικός, βουλευτής Β΄ Αθηνών με το ΠΑΣΟΚ από το 1974 μέχρι το 2015. Ήταν υπουργός σε όλες τις κυβερνήσεις της περιόδου 1981-1989, ενώ από το 1993 έως το 2004 ήταν Πρόεδρος της Βουλής των Ελλήνων, ο μακροβιότερος στην ιστορία της σύγχρονης Ελλάδας.
Βιογραφία.
Γεννήθηκε στην Καρυά Λευκάδας τον Σεπτέμβριο του 1936 και αποφοίτησε από το Ζ΄ Εσπερινό Λύκειο. Σπούδασε Νομικά στο Πανεπιστήμιο της Αθήνας και εργάστηκε ως δικηγόρος. Πήρε ενεργό μέρος στην πολιτική ζωή της χώρας. Ως φοιτητής είχε εκλεγεί πρόεδρος της ΔΕΣΠΑ και του συλλόγου των εργαζομένων φοιτητών. Το 1963, νεότατος, διορίστηκε γενικός γραμματέας του υπουργείου Κοινωνικών Υπηρεσιών (Πρόνοιας) στην Κυβέρνηση του Γεωργίου Παπανδρέου (1963-1965). Διώχθηκε επανειλημμένα στον πρώτο και δεύτερο «Ανένδοτο», αλλά αθωώθηκε από τα τακτικά δικαστήρια. Το 1967 διώχθηκε και φυλακίστηκε για αντιστασιακή δράση με τον Νόμο 509, ως μέλος της Διοικούσας Επιτροπής του Δημοκρατικού Εθνικού Κινήματος Αντίστασης (ΔΕΚΑ), αλλά το 1968 αποφυλακίστηκε με την «αμνηστία» του Φεβρουαρίου και υπήρξε συνήγορος υπεράσπισης στις περισσότερες δίκες μέχρι την πτώση της δικτατορίας. Μεταξύ άλλων, υπερασπίστηκε τους Ξ. Πελοποννήσιο και Θ. Κόκκινο (κατηγορούμενους από έκτακτο στρατοδικείο για συμμετοχή στο ΠΑΚ). Συνέχισε, όμως, τη δράση του μέσα από τις γραμμές του ΠΑΚ, γι' αυτό και η δικτατορία του αφαίρεσε το διαβατήριο, απαγορεύοντάς του την έξοδο από τη χώρα. Επίσης, ήταν ο πρώτος πρόεδρος της ΕΔΗΝ, της νεολαίας της Ένωσης Κέντρου.
Μετά τη μεταπολίτευση υπήρξε από τα ιδρυτικά στελέχη του ΠΑ.ΣΟ.Κ. και το 1974 εξελέγη βουλευτής του ΠΑΣΟΚ στη Β΄ Αθηνών, καθώς και το 1977 πρώτος βουλευτής (σε ψήφους) όλης της χώρας.
Από τον Οκτώβριο του 1981 έως τον Ιούλιο του 1982 διετέλεσε υπουργός Εργασίας, και ήταν υπεύθυνος για το Νόμο 1264/82, που ήταν από τους πιο προοδευτικούς στην τότε Ευρώπη (συνδικαλιστικές ελευθερίες, άδεια 4 εβδομάδων και 40 ωρών, μέτρα για άτομα με αναπηρία, έγκυες γυναίκες και εργαζόμενους νέους κ.ά.).
Από τον Ιούλιο του 1982 έως τον Απρίλιο του 1986 ήταν υπουργός Εθνικής Παιδείας και Θρησκευμάτων. Ίδρυσε τα ΤΕΙ, το Πανεπιστήμιο Αιγαίου και το Πανεπιστήμιο Θεσσαλίας.
Από τον Απρίλιο του 1986 έως τον Φεβρουάριο του 1987 διετέλεσε υπουργός Δικαιοσύνης. Ιστορική σημασίας ήταν η απόφασή του για διαχωρισμό των εμπόρων από τους χρήστες ναρκωτικών, που μέχρι τότε δεν υπήρχε.
Στη συνέχεια, διετέλεσε υπουργός Προεδρίας Κυβερνήσεως (1987-1988) και υπουργός Υγείας (1988-1989), όπου ήταν υπεύθυνος για την ολοκλήρωση των πανεπιστημιακών νοσοκομείων Πάτρας, Ιωαννίνων και Ηρακλείου Κρήτης.
Το 1990 είχε μια σύντομη θητεία στο υπουργείο Εργασίας, επί κυβέρνησης Ζολώτα, και πέρασε το Νόμο ελεύθερων συλλογικών διαπραγματεύσεων, καθώς επίσης και μέτρα για την απασχόληση των Ποντίων προσφύγων.
Το 1993 εξελέγη πρόεδρος της Βουλής των Ελλήνων, ύστερα από πρόταση του ΠΑ.ΣΟ.Κ., και παρέμεινε στη θέση αυτή μέχρι το 2004.
Είναι νυμφευμένος με την Αθηνά-Άννα Γκαβέρα και έχουν δύο παιδιά, ένα γιο και μια κόρη. Ομιλεί αγγλικά και γερμανικά και είναι μόνιμος κάτοικος Αθηνών (κέντρο).

</doc>
<doc id="64230" url="https://el.wikipedia.org/wiki?curid=64230" title="Ανδρέας Μιχαλόπουλος (ποδοσφαιριστής)">
Ανδρέας Μιχαλόπουλος (ποδοσφαιριστής)

Ο Ανδρέας Μιχαλόπουλος (Πάτρα, 23 Φεβρουαρίου 1948) είναι Έλληνας πρώην διεθνής ποδοσφαιριστής και προπονητής. 
Ποδοσφαιρική καριέρα.
Σε συλλογικό επίπεδο.
Ξεκίνησε το ποδόσφαιρο από τον Πανιώνιο Πατρών και το 1966 πήγε στην Παναχαϊκή στην οποία αγωνίστηκε μέχρι και το 1979. Συνέδεσε το όνομα του με τη μεγάλη ομάδα της Παναχαϊκής που αγωνίστηκε στην Ευρώπη και στο κύπελλο ΟΥΕΦΑ, ενώ 2 σοβαροί τραυματισμοί που υπέστη επισκίασαν την ποδοσφαιρική του σταδιοδρομία στη συνέχεια. Ακολούθως τη σεζόν 1979-80 αγωνίστηκε με τον Α.Π.Σ. Πάτραι και τις χρονιές 1980-81 και 1981-82 με την Αχαϊκή, την οποία οδήγησε μάλιστα ως παίκτης προπονητής στην Β΄ Εθνική το 1981. 
Στις εθνικές ομάδες.
Αγωνίστηκε μία φορά με την εθνική Ελλάδας το 1973. Επίσης, με την εθνική ενόπλων κατέκτησε το παγκόσμιο κύπελλο ενόπλων το 1969 και την 3η θέση το 1972. Υπήρξε επίσης μέλος της εθνικής Ελπίδων, η οποία το 1971 κατέκτησε το 4ο Βαλκανικό Κύπελλο.
Προπονητική καριέρα.
Αργότερα έγινε προπονητής ποδοσφαίρου και έχει καθίσει στον πάγκο πολλών ομάδων, ανάμεσα τους η Παναχαΐκή, η Θύελλα Πατρών, ο Α.Ο. Ξάνθη, η ΑΕΛ, ο Λεβαδειακός, ο ΠΑΣ Γιάννινα, ο Απόλλων Αθηνών, η εθνική Ελπίδων και ο Πανιώνιος.

</doc>
<doc id="64231" url="https://el.wikipedia.org/wiki?curid=64231" title="Κώδικας Φόρου Προστιθέμενης Αξίας">
Κώδικας Φόρου Προστιθέμενης Αξίας

Ο Κώδικας Φόρου Προστιθέμενης Αξίας είναι ένα σχετικά πρόσφατο νομοθέτημα με σκοπό να ξεκαθαρίσει το πεδίο και τον τρόπο λειτουργίας του γνωστού φόρου κύκλου εργασιών με την ονομασία Φ.Π.Α. (Ν.2859/2000, ΦΕΚ Α' 248/07-11-2000). 
Στην πιο πρόσφατη αναθεώρησή του χωρίζεται σε δύο μέρη. 
Το πρώτο μέρος αναφέρεται σε ουσιαστικές διατάξεις και περιλαμβάνει 47 άρθρα, ενώ το δεύτερο μέρος αναφέρεται σε διαδικαστικές διατάξεις και περιλαμβάνει τα υπόλοιπα άρθρα έως και το 65. Στο τέλος ακολουθούν παραρτήματα με λεπτομερειακές περιπτώσεις εφαρμογής.
Εξωτερικές Πηγές.
ΚΩΔΙΚΑΣ ΦΟΡΟΥ ΠΡΟΣΤΙΘΕΜΕΝΗΣ ΑΞΙΑΣ (άρθρο 1 Ν.2859/2000)

</doc>
<doc id="64233" url="https://el.wikipedia.org/wiki?curid=64233" title="Κάιλι Μινόγκ">
Κάιλι Μινόγκ

Η Κάιλι Αν Μινόγκ (αγγλικά:"Kylie Ann Minogue", γενν. στις 28 Μαΐου 1968) είναι Αυστραλή τραγουδίστρια της ποπ, στιχουργός και ηθοποιός. Σε μια καριέρα που μετράει πάνω από τρεις δεκαετίες στον χώρο του θεάματος έχει λάβει εμπορική και κριτική αναγνώριση, κατορθώνοντας παγκόσμιες πωλήσεις που υπερβαίνουν τα 80 εκατομμύρια αντίτυπα, ενώ θεωρείται η πιο επιτυχημένη καλλιτέχνης από την Αυστραλία όλων των εποχών.
Γεννήθηκε και μεγάλωσε στη Μελβούρνη, ενώ δραστηριοποιείται και ζει στο Λονδίνο από τις αρχές της δεκαετίας του '90. Το 1987 υπέγραψε συμβόλαιο με την εταιρία PWL και κυκλοφόρησε το πρώτο της προσωπικό άλμπουμ, το οποίο αποδείχτηκε μεγάλη εισπρακτική επιτυχία και την καθιέρωσε ως διεθνές ίνδαλμα της ποπ. Έκτοτε η καριέρα της στιγματίστηκε με την κυκλοφορία πολύ εμπορικών albums και singles. Το κομμάτι "Can't Get You Out of My Head" (2001) θεωρείται η μεγαλύτερη επιτυχία της καριέρας της. Άλλες μεγάλες επιτυχίες της είναι τα κομμάτια "I Should Be So Lucky", "The Loco-Motion", "Especially for You", "Hand on Your Heart", "Better the Devil You Know", "Confide in Me", "Spinning Around", "Love At First Sight", "Slow", "2 Hearts" και "All The Lovers".
Το 2005, κατά τη διάρκεια της παγκόσμιας περιοδείας της "Showgirl: The Greatest Hits Tour", η Μινόγκ διαγνώσθηκε με καρκίνο του μαστού και αναγκάστηκε να αναβάλει τις προγραμματισμένες συναυλίες της προκειμένου να ξεκινήσει χημειοθεραπείες. Την επόμενη χρονιά, έχοντας αντιμετωπίσει τον καρκίνο με επιτυχία, συνέχισε τις συναυλίες της με την "Showgirl: The Homecoming Tour". Οι κριτικοί εγκωμίασαν τη θριαμβευτική επιστροφή της στα μουσικά δρώμενα και η περιοδεία δέχτηκε διθυραμβικές κριτικές. 
Βιογραφία.
Η Κάιλι Μινόγκ γεννήθηκε στη Μελβούρνη, Αυστραλία, είναι το πρώτο παιδί ενός λογιστή ιρλανδικής καταγωγής και μιας πρώην χορεύτριας από την Ουαλία. Η αδελφή της Ντάνι Μινόγκ, είναι επίσης τραγουδίστρια και ηθοποιός. Η καριέρα της Κάιλι Μινόγκ ξεκίνησε ως ένα παιδί θαύμα σε ένα αυστραλιανό τηλεοπτικό σήριαλ, και στην ηλικία των έντεκα η Κάιλι άρχισε να παίζει σε αρκετές τηλεοπτικές σειρές ενώ σύντομα εξελίχθηκε σε μία από τις μεγαλύτερες ποπ σταρ στο κόσμο.
Μουσική σταδιοδρομία.
Προς το τέλος του 1988,η Κάιλι Μινόγκ άφησε τη σειρά "Neighbours" για να αφοσιωθεί πλήρως με τη μουσική της σταδιοδρομία. Το ντεμπούτο της άλμπουμ "Kylie" (1988), ήταν μια συλλογή από κομμάτια με τους ήχους της ποπ, φθάνοντας στην κορυφή των άλμπουμ πωλήσεων στο Ηνωμένο Βασίλειο. Πούλησε περισσότερα από 7 εκατομμύρια σε όλο τον κόσμο, κυρίως με ισχυρές πωλήσεις στην Ευρώπη και την Ασία.
Το επόμενο άλμπουμ "Enjoy Yourself" (1989), είναι μια επιτυχία στο Ηνωμένο Βασίλειο, την Ευρώπη και την Αυστραλία. Ξεκινά το αργότερο κατά την πρώτη περιοδεία του, το "Enjoy Yourself Tour" (1990), όπου περιλαμβάνει εμφανίσεις σε Ηνωμένο Βασίλειο, τη Γαλλία, το Βέλγιο και την Αυστραλία. Επόμενο άλμπουμ του "Rhythm of Love" (1990) παρουσιάζει ένα στυλ πιο ενήλικο και περίπλοκο.
Υπέγραψε με τη Parlophone το 1999. Η εικόνα του "κοριτσιού της διπλανής πόρτας" την βοήθησε σημαντικά για την αναβίωση του "Spinning Around", και την κυκλοφορία του άλμπουμ "Light Years" (2000). Το δεύτερο σινγκλ "One a Night Like This" αντιμετωπίζει επίσης μια παγκόσμια επιτυχία.
Το 2001, γνωρίζει μία από τις μεγαλύτερες επιτυχίες της με το σινγκλ "Can't Get You Out Of My Head". Το άλμπουμ "Fever" είναι μια τεράστια παγκόσμια επιτυχία. Περιλαμβάνει κομμάτια πολύ δημοφιλή.
Το 2003, κυκλοφόρησε ένα νέο άλμπουμ "Body Language". Αυτό το άλμπουμ είναι λιγότερο εμπορική επιτυχία από τον προκάτοχό του. Το άλμπουμ βασίζεται στην προσαρμογή της Μπριζίτ Μπαρντό.Η Κάιλι παίρνει μια νέα ματιά από το τελευταίο άλμπουμ. Η καλλιτεχνική πλευρά του κλιπ του είναι λεπτομερής με την επιλογή των αποχρώσεων του χρώματος.
Η Κάιλι Μινόγκ έχει πουλήσει περισσότερους από 80 εκατομμύρια δίσκους παγκοσμίως. Πρόσφατα αντιμετώπισε επιτυχώς την ασθένεια του καρκίνου και επέστρεψε στο τραγούδι και την ηθοποιία.

</doc>
<doc id="64235" url="https://el.wikipedia.org/wiki?curid=64235" title="Αρχιπέλαγος Σβάλμπαρντ">
Αρχιπέλαγος Σβάλμπαρντ

Το Αρχιπέλαγος Σβάλμπαρντ (νορβ.: "Svalbard", προφέρεται Σφάλμπαρντ, πλήρης ονομασία: Σβάλμπαρντ και Γιαν Μάγεν) ή νήσοι Σπιτσβέργης, βρίσκεται στον Αρκτικό Ωκεανό, βόρεια της ηπειρωτικής Ευρώπης, στα μισά περίπου της απόστασης ανάμεσα στη Νορβηγία και τον Βόρειο Πόλο. Αποτελείται από μια ομάδα έντεκα κύριων νησιών που βρίσκονται ανάμεσα σε γεωγραφικό πλάτος 75° ως 81° Β και γεωγραφικό μήκος 10° ως 35° Α. Το αρχιπέλαγος Σβάλμπαρντ αποτελεί το βορειότερο κομμάτι του Βασιλείου της Νορβηγίας, σύμφωνα με συνθήκη του 1925. Τρία μόνο νησιά κατοικούνται και ο μεγαλύτερος οικισμός και πρωτεύουσα είναι το Λόνγκγιαρμπιεν (Longyearbyen) στο νησί Σπιτσβέργη. 
Η συνολική έκταση των νησιών του αρχιπελάγους αυτού είναι 61.022 τ.χλμ. και ο πληθυσμός τους ανέρχεται σε 2.642 κατοίκους (2012). Στη περιοχή αυτή υπάρχουν πολλά ανθρακωρυχεία. Στο αρχιπέλαγος υπάγεται και η νήσος Μπγιέρνεγια που βρίσκεται νοτιότερα.
Τα κυριότερα νησιά του αρχιπελάγους Σβάλμπαρντ, κατά σειρά μεγέθους, είναι: 
Στο αρχιπέλαγος καταγράφηκε στις 21 Φεβρουαρίου του 2008 η μεγαλύτερη σεισμική δόνηση που έχει σημειωθεί στην ιστορία της Νορβηγίας, μεγέθους 6,2 βαθμών στην κλίμακα Ρίχτερ.
Γεωγραφία.
Η Συνθήκη του Σβάλμπαρντ του 1920 καθορίζει Σβάλμπαρντ ως όλα τα νησιά, τις νησίδες και τις βραχονησίδες από 74 ° ως 81 ° βόρειο γεωγραφικό πλάτος και από 10 ° ως 35 ° ανατολικό γεωγραφικό μήκος Η έκτασή τους είναι 61.022 τ.χλμ. και μεταξύ αυτών δεσπόζει το νησί Σπιτσβέργη, που αποτελεί περισσότερο από το ήμισυ του αρχιπελάγους, ακολουθούμενο από τη Βορειοανατολική Γη και το Έντγκεγια. Όλοι οι οικισμοί βρίσκονται στη Σπιτσβέργη, εκτός από τις μετεωρολογικές βάσεις Μπγιέρνεγια και . Το νορβηγικό κράτος ανέλαβε την ιδιοκτησία όλων των μη διεκδικηθεισών γαιών, ήτοι 95,2% του αρχιπελάγους, όταν τέθηκε σε ισχύ η Συνθήκη του Σβάλμπαρντ. Η Store Norske κατέχει το 4%, η Arktikugol το 0,4%, ενώ άλλοι ιδιοκτήτες το 0,4%.
Δεδομένου ότι το Σβάλμπαρντ βρίσκεται βόρεια του Αρκτικού Κύκλου, βιώνει τον ήλιο του μεσονυχτίου το καλοκαίρι και την πολική νύχτα το χειμώνα. Σε β.γ.π. 74 ° ο ήλιος του μεσονυχτίου διαρκεί 99 ημέρες και η πολική νύχτα 84 ημέρες, ενώ οι αντίστοιχες διάρκειες σε β.γ.π. 81 ° είναι 141 και 128 ημέρες. Στο Λόνγκγιαρμπιεν ο ήλιος του μεσονυχτίου διαρκεί από τις 20 Απριλίου ως τις 23 Αυγούστου και η πολική νύχτα από τις 26 Οκτωβρίου ως τις 15 Φεβρουαρίου. Το χειμώνα ο συνδυασμός της πανσελήνου και της αντανάκλασης του χιονιού μπορεί να δώσει επιπλέον φως.
παγετώνες καλύπτουν 36.502 τ.χλμ. ή το 60% του Σβάλμπαρντ, 30% είναι άγονοι βράχοι ενώ το 10% διαθέτει βλάστηση. Ο μεγαλύτερος παγετώνας είναι ο Αουστφόνα (8.412 τ.χλμ.) στη Βορειοανατολική Γη, και ακολουθούν οι Γη Ολαφ Ε΄ και Βεστφόνα. Το καλοκαίρι μπορεί κανείς να κάνει σκι από το Σέρκαπ στα νότια ως τα βόρεια της Σπιτσβέργης, με μικρο τμήμα να μην καλύπτεται από χιόνι ή παγετώνα. Το Κβίτεγια είναι κατά 99,3% καλυμμένο από παγετώνα.
Η εδαφική μορφολογία του Σβάλμπαρντ προέκυψε από επαναλαμβανόμενες εποχές παγετώνων, όταν οι παγετώνες μετέτρεπαν το πρώην οροπέδιο σε φιόρδ, κοιλάδες και βουνά. Η υψηλότερη κορυφή είναι το Νιουτοντόπεν (1,717) και ακολουθούν τα Περιερτόπεν (1,712 m), Τσέρεσφγέλετ (1,675 m), Τσάντγουικρίγκεν (1,640 m) και Γκαλιλεοτόπεν (1.637 m ). Το μεγαλύτερο φιορδ είναι το Βιντεφιόρντεν (108 χλμ.) και ακολουθούν τα Ισφιόρντεν (107 χλμ.), Βαν Μιγενφιόρντεν (83 χλμ.), Βοοντφιόρντεν (64 χλμ) και Βαλενμπεργκφιόρντεν (46 χλμ.).
Ιστορία.
Ολλανδική ανακάλυψη, εξερεύνηση και χαρτογράφηση μιας "terra nullius".
Οι Αρχαίοι Σκανδιναβοί πιθανώς ανακάλυψαν το Σβάλμπαρντ ήδη από τον 12ο αιώνα. Υπάρχουν παραδοσιακές αρχαιοσκαδιναβικές περιγραφές μιας γης που είναι γνωστή ως "Svalbarð" - κυριολεκτικά "κρύες ακτές" - παρόλο που αυτό θα μπορούσε να αναφέρεται στο Γιαν Μάγεν ή σε τμήμα της ανατολικής Γροιλανδίας. Θεωρείτο ότι τόσο το Σβάλμπαρντ όσο και η Γροιλανδία συνδέονταν με την ηπειρωτική Ευρώπη. Το αρχιπέλαγος θα μπορούσε, κατά την περίοδο αυτή, να είχε χρησιμοποιηθεί για αλιεία και κυνήγι. Ο Ολλανδός Βίλχελμ Μπάρεντς έκανε την πρώτη ανακάλυψη του αρχιπελάγους το 1596, όταν αντίκρυσε τις ακτές του, αναζητώντας το Βόρειο Θαλάσσιο Δρόμο (τον περίπλου της Ασίας από βορρά).
Το όνομα "Spitsbergen" προήλθε από τον Μπάρεντς, που έτσι περιέγραψε τα "μυτερά βουνά" που είδε στη δυτική ακτή του μεγαλύτερου νησιού, της Σπιτσβέργη, αν και ο χάρτης της Αρκτικής του 1599 ονομάζει το νησί "Het Nieuwe Land" ("Η Νέα Γη"). Ο Μπάρεντς δεν αναγνώρισε ότι είχε ανακαλύψει ένα αρχιπέλαγος και επομένως το όνομα "Spitsbergen" παρέμεινε για πολύ σε χρήση τόσο για το μεγαλύτερο νησί όσο και για το αρχιπέλαγος ως σύνολο.
Η πρώτη γνωστή αποβίβαση στο νησί χρονολογείται από το 1604, όταν ένα αγγλικό πλοίο προσάραξε στο Μπγέρνεγια και άρχισε το κυνήγι των θαλάσσιων ίππων. Σύντομα ακολούθησαν ετήσιες αποστολές και η Σπιτσβέργη έγινε βάση για το κυνήγι της φάλαινας από το 1611. Λόγω της ανυπαρξίας συγκεκριμένης κυριαρχίας στην περιοχή αγγλικές, δανικές, ολλανδικές και γαλλικές εταιρείες και αρχές επιχείρησαν να χρησιμοποιήσουν βία για να αποκλείσουν τους στόλους άλλων χωρών
17ος–18ος αιώνας.
Το Σμέερενμπουργκ ήταν ένας από τους πρώτους οικισμούς, που ιδρύθηκαν από τους Ολλανδούς, το 1619. Μικρότερες βάσεις κατασκευάστηκαν επίσης από τους Αγγλους, τους Δανούς και τους Γάλλους. Αρχικά τα φυλάκια ήταν απλά καλοκαιρινές κατασκηνώσεις, αλλά από τις αρχές της δεκαετίας του 1630 μερικά άτομα άρχισαν να ξεχειμωνιάζουν. Η φαλαινοθηρία στη Σπιτσβέργη διήρκεσε μέχρι τη δεκαετία του 1820, όταν οι φαλαινοθήρες της Ολλανδίας, της Αγγλίας και της Δανίας μετακινήθηκαν αλλού στην Αρκτική. Στα τέλη του 17ου αιώνα έφτασαν Ρώσοι κυνηγοί, που έμεναν το χειμώνα σε μεγαλύτερο βαθμό και κυνηγούσαν χερσαία θηλαστικά όπως οι πολικές αρκούδες και οι αλεπούδες.
19ος αιώνας.
Μετά τον Αγγλορωσικό πόλεμο το 1809 η ρωσική δραστηριότητα στο Σβάλμπαρντ μειώθηκε και σταμάτησε τελείως τη δεκαετία του 1820. Το κυνήγι από τους Νορβηγούς- κυρίως των θαλάσσιων ίππων - ξεκίνησε το 1790. Οι πρώτοι Νορβηγοί που έφτασαν στη Σπιτσβέργη ήταν αρκετοί Σαάμι των Ακτών από την περιοχή του Χάμερφεστ, που προσλήφθηκαν ως τμήμα του ρωσικού πληρώματος μιας αποστολής το 1795. Η φαλαινοθηρία εγκαταλείφθηκε από τους Νορβηγούς περίπου την ίδια εποχή που έφυγαν οι Ρώσοι, αλλά γενικά συνεχίστηκε γύρω από τη Σπιτσβέργη μέχρι τη δεκαετία του 1830 και γύρω από το Μπγέρνεγια μέχρι τη δεκαετία του 1860.
20ος αιώνας.
Η Συνθήκη του Σβάλμπαρντ και η Νορβηγική κυριαρχία.
Τη δεκαετία του 1890 το Σβάλμπαρντ είχε γίνει προορισμός για τον τουρισμό της Αρκτικής, είχαν βρεθεί κοιτάσματα άνθρακα και τα νησιά χρησιμοποιούντο ως βάση για την εξερεύνηση της Αρκτικής.. Η πρώτη εξόρυξη έγινε στο Ισφιόρντεν από Νορβηγούς το 1899. Το 1904 Βρετανοί εγκαταστάθηκαν στο Αντβεντφιόρντεν και άρχισαν τις πρώτες ετήσιες επιχειρήσεις. Η παραγωγή στο Λόνγκγιαρμπιεν από Αμερικανούς ξεκίνησε το 1908 και η Store Norske εγκαταστάθηκε το 1916, όπως και άλλες νορβηγικές εταιρείες κατά τη διάρκεια του πολέμου, εν μέρει αγοράζoντας αμερικανικές συμμετοχές.
Οι συζητήσεις για την καθιέρωση κυριαρχίας στο αρχιπέλαγος άρχισαν τη δεκαετία του 1910, αλλά διακόπηκαν από τον Α΄ Παγκόσμιο Πόλεμο. Στις 9 Φεβρουαρίου 1920, μετά τη Συνδιάσκεψη Ειρήνης του Παρισιού, υπογράφηκε η Συνθήκη του Σβάλμπαρντ, που παρείχε πλήρη κυριαρχία στη Νορβηγία. Ωστόσο σε όλες τις χώρες που τη συνυπέγραψαν χορηγήθηκαν αδιακρίτως δικαιώματα στην αλιεία, το κυνήγι και τους ορυκτούς πόρους. Η συνθήκη τέθηκε σε ισχύ στις 14 Αυγούστου 1925, την ίδια στιγμή που ο Νόμος του Σβάλμπαρντ ρύθμισε το αρχιπέλαγος και ανέλαβε καθήκοντα ο πρώτος κυβερνήτης Γιόχανες Γκέρκενς Μπάσε. Το αρχιπέλαγος είναι παραδοσιακά γνωστό ως Σπιτσβέργη και το μεγαλύτερο νησί ως Δυτική Σπιτσβέργη. Τη δεκαετία του 1920 η Νορβηγία μετονόμασε το αρχιπέλαγος σε Σβάλμπαρντ και το μεγαλύτερο νησί σε Σπιτσβέργη. Τα Κβίτεγια, Γη βασιλιά Καρόλου, Χόπεν και Μπγέρνεγια δεν θεωρήθηκαν ως μέρος του αρχιπελάγους της Σπιτσβέργη. Οι Ρώσοι παραδοσιακά αποκαλούσαν το αρχιπέλαγος Γκρούμαντ (Грумант). Η Σοβιετική Ένωση διατήρησε το όνομα Σπιτσβέργη (Шпицберген)) για να υποστηρίξει τους ανυπόστατους ισχυρισμούς της ότι οι Ρώσοι ήταν οι πρώτοι που ανακάλυψαν το νησί. Το 1928 ο Ιταλός εξερευνητής Ουμπέρτο Νόμπιλε και το πλήρωμα του αερόπλοιου "Italia" συνετρίβησαν στους επιπλέοντες πάγους ανοικτά του Νησιού Φόινεγια. Οι προσπάθειες διάσωσης που ακολούθησαν καλύφθηκαν εκτενώς στον Τύπο και έτσι το Σβάλμπαρντ απέκτησε βραχύβια φήμη.
Β΄ Παγκόσμιος Πόλεμος.
Το 1941, μετά την Επιχείρηση Γκάουντλετ, όλοι οι νορβηγικοί και σοβιετικοί οικισμοί στο Σβάλμπαρντ εκκενώθηκαν και δημιουργήθηκε μια γερμανική παρουσία με μετεωρολογικό σταθμό , αν και διατηρήθηκε μια μικρή νορβηγική φρουρά στη Σπιτσβέργη. Η Γερμανική Επιχείρηση Τσιτρονέλα αφαίρεσε αυτή τη φρουρά με βία το 1943 και ταυτόχρονα κατέστρεψε τους οικισμούς στο Λόνγκγιαρμπιεν και το Μπάρεντσμπουργκ. Το Σεπτέμβριο του 1944, μαζί με το πλοίο εφοδιασμού "Carl J. Busch", το υποβρύχιο "U-307" μετέφερε στο Σβάλμπαρντ τους άνδρες της Επιχείρησης Χάουντεγκεν. Η Επιχείρηση Χάουντεγκεν ήταν το όνομα μιας γερμανικής επιχείρησης κατά το Β΄ Παγκόσμιο Πόλεμο για την εγκατάσταση μετεωρολογικών σταθμών στο Σβάλμπαρντ .
Ο σταθμός ήταν ενεργός από τις 9 Σεπτεμβρίου 1944 ως τις 4 Σεπτεμβρίου 1945. Έχασε τη ραδιοφωνική επαφή τον Μάιο του 1945 και οι στρατιώτες ήταν σε θέση να ζητήσουν υποστήριξη μόνο τον Αύγουστο του 1945. Στις 4 Σεπτεμβρίου 1945 οι στρατιώτες περισυνελέγησαν από νορβηγικό αλιευτικό φώκιας και παραδόθηκαν στον καπετάνιο του. Αυτή η ομάδα ανδρών ήταν τα τελευταία γερμανικά στρατεύματα που παραδόθηκαν μετά το Β΄ Παγκόσμιο Πόλεμο. Μετά τον πόλεμο η Σοβιετική Ένωση πρότεινε κοινή νορβηγική και σοβιετική διοίκηση και στρατιωτική άμυνα του Σβάλμπαρντ . Αυτό απορρίφθηκε το 1947 από τη Νορβηγία, που δύο χρόνια αργότερα εντάχθηκε στο ΝΑΤΟ. Η Σοβιετική Ένωση διατήρησε έντονη (μη στρατιωτική) παρουσία στο Σβάλμπαρντ, εν μέρει για να διασφαλίσει ότι το αρχιπέλαγος δεν θα χρησιμοποιηθεί από το ΝΑΤΟ.
Μεταπολεμικά.
Μετά τον πόλεμο η Νορβηγία επανεγκατέστησε επιχειρήσεις στο Λόνγκγιαρμπιεν και στο Νυ-Όλεσουντ , ενώ η Σοβιετική Ένωση ξεκίνησε εξορύξεις στο Μπάρεντσμπουργκ, στο Πυραμίντεν και το Γκρούμαντ. Στο ορυχείο στο Νυ-Ολεσουντ συνέβησαν αρκετά θανατηφόρα ατυχήματα, με 71 νεκρούς ενώ ήταν σε λειτουργία από το 1945 ως το 1954 και από το 1960 ως το 1963. Η υπόθεση Κίνγκς Μπέι, που προκλήθηκε από το ατύχημα του 1962 που σκότωσε 21 εργαζόμενους, ανάγκασε την Τρίτη Κυβέρνηση του Γκέρχαρντσεν να παραιτηθεί. Από το 1964 το Νυ-Ολεσουντ έγινε ερευνητικό φυλάκιο και υποδομή του Ευρωπαϊκού Οργανισμού Διαστημικής Έρευνας. Το 1963 άρχισαν δοκιμαστικές γεωτρήσεις για πετρέλαιο που συνεχίστηκαν μέχρι το 1984, αλλά δεν βρέθηκαν εμπορικά βιώσιμα κοιτάσματα. Από το 1960 πραγματοποιούντο τακτικές πτήσεις τσάρτερ από την ηπειρωτική χώρα σε ένα χωράφι στο Χότελνεσετ. Το 1975 άνοιξε το αεροδρόμιο του Σβάλμπαρντ, στο Λόνγκγιαρμπιεν, με λειτουργία όλο το χρόνο.
Κατά τον Ψυχρό Πόλεμο η Σοβιετική Ένωση διατηρούσε περίπου τα δύο τρίτα του πληθυσμού των νησιών (με ένα τρίτο να είναι Νορβηγοί) με τον πληθυσμό του αρχιπελάγους ελαφρώς κάτω των 4.000. Η δραστηριότητα της Ρωσίας από τότε μειώθηκε σημαντικά, περιοριζόμενη από 2.500 σε 450 άτομα από το 1990 ως το 2010.. Το Γκρούμαντ έκλεισε όταν εξαντλήθηκε το 1962. Το Πυραμίντεν έκλεισε το 1998. Οι εξαγωγές άνθρακα από το Μπάρεντσμπουργκ σταμάτησαν το 2006 λόγω πυρκαγιάς, αλλά συνεχίστηκαν το 2010. Η ρωσική κοινότητα έχει επίσης βιώσει δύο αεροπορικά ατυχήματα, της Πτήσης 2801 της Βνούκοβο Αιρλάινς, με 141 και του ελικόπτερου Χεερόντεν με 3 νεκρούς..
Το Λόνγκγιαρμπιεν παρέμεινε καθαρά εταιρική πόλη μέχρι το 1989, όταν οι επιχειρήσεις κοινής ωφέλειας, ο πολιτισμός και η εκπαίδευση ανατέθηκαν στη Δημοτική Επιχείρηση του Σβάλμπαρντ. Το 1993 πωλήθηκε στην εθνική κυβέρνηση και ιδρύθηκε το Πανεπιστημιακό Κέντρο. Τη δεκαετία του 1990 αυξήθηκε ο τουρισμός και η πόλη ανέπτυξε μια οικονομία ανεξάρτητη από τη Store Norske και τα ορυχεία. Την 1η Ιανουαρίου 2002 ιδρύθηκε το δημοτικό συμβούλιο του Λόνγκγιαρμπιεν.
Στις αρχές του 2008 άρχισε τη λειτουργία της η Παγκόσμια Τράπεζα Σπόρων Σβάλμπαρντ, που είναι μια από τις τράπεζες σπόρων που συμμετέχουν στο παγκόσμιο δίκτυο αποθήκευσης σπόρων το οποίο δημιουργήθηκε με τη Διεθνή Συνθήκη Γενετικών Πόρων Φυτών του 2004, με σκοπό να βοηθήσει στη συντήρηση της βιοποικιλότητας στον πλανήτη. Η κατασκευή της κόστισε 8 εκ. δολάρια ΗΠΑ και χρηματοδοτήθηκε από τη Νορβηγική κυβέρνηση. Διοικείται μετά από τριμερή συμφωνία της Νορβηγικής κυβέρνησης, του διεθνούς οργανισμού Global Crop Diversity Trust και του Nordic Genetic Resource Center (Κέντρο Γενετικών Πόρων των Βόρειων χωρών).
Δημογραφικά.
Πληθυσμός.
Το 2016 το Σβάλμπαρντ είχε πληθυσμό 2.667, από τους οποίους 423 ήταν Ρώσοι και Ουκρανοί, 10 Πολωνοί και 322 άλλοι μη Νορβηγοί που ζούσαν σε νορβηγικούς οικισμούς. Οι μεγαλύτερες μη νορβηγικές ομάδες στο Λόνγκγιαρμπιεν το 2005 ήταν από τη Ρωσία, την Ουκρανία, την Πολωνία, τη Γερμανία, τη Σουηδία, τη Δανία και την Ταϊλάνδη.
Οικισμοί.
Το Λόνγκγιαρμπιεν είναι ο μεγαλύτερος οικισμός στο αρχιπέλαγος, η έδρα του κυβερνήτη και ο μοναδικός δήμος. Η πόλη διαθέτει νοσοκομείο, πρωτοβάθμια και δευτεροβάθμια εκπαίδευση, πανεπιστήμιο, αθλητικό κέντρο με πισίνα, βιβλιοθήκη, κέντρο πολιτισμού, κινηματογράφο, λεωφορεία, ξενοδοχεία, τράπεζα και διάφορα μουσεία. Εκδίδεται η εβδομαδιαία εφημερίδα "Svalbardposten". [71] Μόνο ένα μικρό μέρος της εξορυκτικής δραστηριότητας παραμένει στο Λόνγκγιαρμπιεν. Αντίθετα οι εργαζόμενοι μετακινούνται στη Σβεαγκρούβα (ή Σβέα), όπου η Store Norske διαθέτει ορυχείο. 
Το Νυ-Ολεσουντ είναι μόνιμος οικισμός που βασίζεται αποκλειστικά στην έρευνα. Παλαιότερα τόπος εξόρυξης, εξακολουθεί να είναι μια εταιρική πόλη που τη διαχειρίζεται η "Kings Bay", ιδιοκτησίας του νορβηγικού κράτους. Ενώ υπάρχει εκεί κάποιος τουρισμός, οι νορβηγικές αρχές περιορίζουν την πρόσβαση στο φυλάκιο για να ελαχιστοποιήσουν τις επιπτώσεις στο επιστημονικό έργο. Το Νυ-Ολεσουντ έχει πληθυσμό 35 κατοίκων το χειμώνα και 180 το καλοκαίρι. Το Νορβηγικό Μετεωρολογικό Ινστιτούτο έχει σταθμούς στο Μπγέρνεγια και το Χόπεν, με τοποθετημένα εκεί δέκα και τέσσερα άτομα αντίστοιχα. Και οι δύο σταθμοί μπορούν επίσης να φιλοξενήσουν προσωρινό ερευνητικό προσωπικό. Η Πολωνία εκμεταλλεύεται τον Πολωνικό Πολικό Σταθμό στο Χόρνσουντ, με δέκα μόνιμους κατοίκους.
Το Μπάρεντσμπουργκ είναι ο μόνος μόνιμα κατοικούμενος ρωσικός οικισμός μετά την εγκατάλειψη του Πυραμίντεν το 1998. Είναι μια εταιρική πόλη: όλες οι εγκαταστάσεις ανήκουν στην Arktikugol, που εκμεταλλεύεται ένα ανθρακωρυχείο. Εκτός από τις εγκαταστάσεις εξόρυξης, η Arktikugol έχει ανοίξει ένα ξενοδοχείο και κατάστημα με σουβενίρ και παρέχει εστίαση στους τουρίστες που κάνουν ημερήσιες εκδρομές ή πεζοπορία από το Λόνγκγιαρμπιεν [62]. Το χωριό διαθέτει εγκαταστάσεις όπως σχολείο, βιβλιοθήκη, αθλητικό κέντρο, κοινοτικό κέντρο, πισίνα, αγρόκτημα και θερμοκήπιο. Το Πυραμίντεν διαθέτει παρόμοιες εγκαταστάσεις. Και οι δύο οικισμοί είναι χτισμένοι με το χαρακτηριστικό μεταπολεμικό σοβιετικό αρχιτεκτονικό και πολεοδομικό ύφος και περιέχουν τα δύο βορειότερα αγάλματα του Λένιν και άλλα έργα τέχνης σοσιαλιστικού ρεαλισμού. Μερικοί εργαζόμενοι βρίσκονται στο σε μεγάλο βαθμό εγκαταλειμμένο Πυραμίντεν για να συντηρούν τις υποδομές και να λειτουργούν το ξενοδοχείο, που άνοιξε εκ νέου για τους τουρίστες.
Θρησκεία.
Το μεγαλύτερο μέρος του πληθυσμού είναι Χριστιανοί της Εκκλησία της Νορβηγίας. Οι Καθολικοί του αρχιπελάγους ποιμαίνονται από τον Ιεράρχη του Τρόμσε.
Πολιτική.
Η Συνθήκη του Σβάλμπαρντ του 1920 καθιέρωσε πλήρη νορβηγική κυριαρχία επί του αρχιπελάγους. Τα νησιά, αντίθετα από το Νορβηγικό έδαφος της Ανταρκτικής, αποτελούν τμήμα του Βασιλείου της Νορβηγίας και όχι εξάρτηση. Η συνθήκη τέθηκε σε ισχύ το 1925, σύμφωνα με το Νόμο του Σβάλμπαρντ. Και οι σαράντα χώρες που έχουν υπογράψει τη Συνθήκη έχουν εξ ίσου το δικαίωμα να διεξάγουν εμπορικές δραστηριότητες στο αρχιπέλαγος, αν και όλες οι δραστηριότητες υπόκεινται στη νορβηγική νομοθεσία. Η συνθήκη περιορίζει το δικαίωμα της Νορβηγίας να εισπράττει φόρους για τις οικονομικές δραστηριότητες στο Σβάλμπαρντ. Ως εκ τούτου το Σβάλμπαρντ έχει χαμηλότερο φόρο εισοδήματος από την ηπειρωτική Νορβηγία και δεν υπάρχει φόρος προστιθέμενης αξίας. Υπάρχει ξεχωριστός προϋπολογισμός για το Σβάλμπαρντ για να διασφαλίζεται η συμμόρφωση. Το Σβάλμπαρντ είναι αποστρατιωτικοποιημένη ζώνη, καθώς η συνθήκη απαγορεύει την εγκατάσταση στρατιωτικών εγκαταστάσεων. Η νορβηγική στρατιωτική δραστηριότητα περιορίζεται στην παρακολούθηση της αλιείας από τη νορβηγική ακτοφυλακή, καθώς η συνθήκη απαιτεί από τη Νορβηγία να προστατεύει το φυσικό περιβάλλον.
Ο Νόμος του Σβάλμπαρντ καθιέρωσε το θεσμό του Κυβερνήτη του Σβάλμπαρντ (νορβηγικά: "Sysselmannen"), που είναι υπεύθυνος τόσο ως περιφερειάρχης όσο και ως αρχηγός της αστυνομίας, καθώς και με όποιες αρμοδιότητες του δίνει η εκτελεστική εξουσία. Αυτές περιλαμβάνουν την περιβαλλοντική πολιτική, το οικογενειακό Δίκαιο, την επιβολή του νόμου, την έρευνα και διάσωση, τη διαχείριση του τουρισμού, τις υπηρεσίες πληροφοριών, τις σχέσεις με τους ξένους οικισμούς και τις δικαστικές σε μερικούς τομείς των ναυτικών ερευνών και των δικαστικών εξετάσεων. Από το 2015 Κυβερνήτης είναι η Κιέρστιν Ασκολτ, επικουρούμενη από προσωπικό 26 υπαλλήλων. Ο Κυβερνήτης υπάγεται στο Υπουργείο Δικαιοσύνης και Δημόσιας Ασφάλειας, αλλά αναφέρεται και σε άλλα υπουργεία για θέματα που εμπίπτουν στο χαρτοφυλάκιό τους.
Από το 2002 το Κοινοτικό Συμβούλιο του Λόνγκγιαρμπιεν έχει πολλές από τις αρμοδιότητες ενός δήμου, συμπεριλαμβανομένων των επιχειρήσεων κοινής ωφέλειας, της εκπαίδευσης, των πολιτιστικών εγκαταστάσεων, των πυροσβεστικών υπηρεσιών, των οδών και των λιμένων. Δεν παρέχει υπηρεσίες φροντίδας ή νοσηλείας, ούτε πληρωμές κοινωνικής πρόνοιας. Οι κάτοικοι της Νορβηγίας διατηρούν συνταξιοδοτικά και ιατρικά δικαιώματα μέσω των ηπειρωτικών τους δήμων. Το νοσοκομείο ανήκει στο Πανεπιστημιακό Νοσοκομείο της Βόρειας Νορβηγίας, ενώ το αεροδρόμιο το διαχειρίζεται η κρατική Avinor. Το Νυ-Ολεσουντ και το Μπάρεντσμπουργκ παραμένουν εταιρικές πόλεις με όλες τις υποδομές που ανήκουν στην Kings Bay και την Arktikugol, αντίστοιχα. Άλλες δημόσιες υπηρεσίες με παρουσία στο Σβάλμπαρντ είναι η Νορβηγική Διεύθυνση Μεταλλείων, το Νορβηγικό Πολικό Ινστιτούτο, η Νορβηγική Φορολογική Διοίκηση και η Εκκλησία της Νορβηγίας. Το Σβάλμπαρντ υπάγεται στο Περιφερειακό Δικαστήριο του Νορντ-Τρομς και στο Εφετείο του Χολόγκολαντ, και τα δύο στο Τρόμσε.
Παρόλο που η Νορβηγία είναι μέρος του Ευρωπαϊκού Οικονομικού Χώρου (ΕΟΧ) και της Συμφωνίας Σένγκε, το Σβάλμπαρντ δεν αποτελεί μέρος τους. Οι κάτοικοι του Σβάλμπαρντ, που δεν είναι πολίτες της ΕΕ ή των Βόρειων Χωρών δεν χρειάζονται θεώρηση Σένγκεν, αλλά απαγορεύεται να φτάσουν στο Σβάλμπαρντ από την ηπειρωτική Νορβηγία χωρίς θεώρηση. Άνθρωποι χωρίς πηγή εισοδήματος μπορούν να μη γίνουν δεκτοί από τον κυβερνήτη. Κανείς δεν χρειάζεται να έχει θεώρηση ή άδεια παραμονής για το Σβάλμπαρντ. Οποιοσδήποτε μπορεί να ζήσει και να εργαστεί στο Σβάλμπαρντ ανεξάρτητα από την υπηκοότητά του. Η Συνθήκη του Σβάλμπαρντ παρέχει στους υπηκόους της συνθήκης ίσο δικαίωμα διαμονής ως Νορβηγών υπηκόων. Μέχρι στιγμής και οι υπήκοοι εκτός συνθήκης απαλλάσσονται επίσης από θεώρηση. Η Ρωσία διατηρεί προξενείο στο Μπάρεντσμπουργκ.
Το Σεπτέμβριο του 2010 συνήφθη συνθήκη μεταξύ Ρωσίας και Νορβηγίας για τον καθορισμό του ορίου μεταξύ του Αρχιπελάγους του Σβάλμπαρντ και του Αρχιπελάγους της Νόβαγια Ζεμλιά. Το αυξημένο ενδιαφέρον για την εξερεύνηση του πετρελαίου στην Αρκτική αύξησε το ενδιαφέρον για την επίλυση της διαφοράς. Η συμφωνία λαμβάνει υπόψη τις σχετικές θέσεις των αρχιπελάγων, αντί να βασίζεται απλώς στη βόρεια επέκταση των ηπειρωτικών συνόρων της Νορβηγίας και της Ρωσίας.
Οικονομία.
Οι τρεις κύριες οικονομικές δραστηριότητες στο Σβάλμπαρντ είναι η εξόρυξη άνθρακα, ο τουρισμός και η έρευνα. Το 2007 απασχολούντο 484 άτομα στον τομέα της εξόρυξης, 211 στον τουριστικό και 111 στον εκπαιδευτικό τομέα. Την ίδια χρονιά τα ορυχεία απέφεραν έσοδα 2.008 δισεκατομμυρίων νορβηγικές κορώνες (227.791.078 δολαρίων ΗΠΑ), ο τουρισμός 317 εκατομμύρια κορώνες (35.967.202 δολάρια) και η έρευνα 142 εκατομμύρια κορώνες (16.098.404 δολάρια). Το 2006 το μέσο εισόδημα των οικονομικά ενεργών ατόμων ήταν 494.700 κορώνες, 23% υψηλότερο από ό,τι στην ηπειρωτική χώρα. Σχεδόν όλες οι κατοικίες ανήκουν σε διάφορους εργοδότες και ιδρύματα και νοικιάζονται στους υπαλλήλους τους. Υπάρχουν μόνο μερικά ιδιωτικά σπίτια, τα περισσότερα από τα οποία είναι τουριστικά καταλύματα. Εξαιτίας αυτού είναι σχεδόν αδύνατο κάποιος να ζει στο Σβάλμπαρντ χωρίς να εργάζονται για ένα συγκεκριμένο εργοδότη ή ίδρυμα.
Από την επανεποίκιση του Σβάλμπαρντ στις αρχές του 20ου αιώνα η εξόρυξη άνθρακα υπήρξε η κυρίαρχη εμπορική δραστηριότητα. Η εταιρεία Norske Spitsbergen Kulkompani, που ανήκει στο Νορβηγικό Υπουργείο Εμπορίου και Βιομηχανίας, εκμεταλλεύεται το Σβέα Νορντ στο Σβεαγκρούβα και το Ορυχείο 7 στο Λόνγκγιαρμπιεν. Το πρώτο παρήγαγε 3,4 εκατομμύρια τόνους το 2008, ενώ το δεύτερο χρησιμοποιεί το 35% της παραγωγής του για να τροφοδοτεί το σταθμό ηλεκτροπαραγωγής στο Λόνγκγιαρμπιεν. Μετά το 2007 δεν υπήρξε σημαντική εξόρυξη από τη ρωσική κρατική Arktikugol στο Μπάρεντσμπουργκ. Έχουν διεξαχθεί δοκιμαστικές γεωτρήσεις για πετρέλαιο στην ξηρά, αλλά αυτές δεν έδωσαν ικανοποιητικά αποτελέσματα για μόνιμη λειτουργία. Οι νορβηγικές αρχές δεν επιτρέπουν υπεράκτιες πετρελαϊκές δραστηριότητες για περιβαλλοντικούς λόγους και οι περιοχές της ξηράς, όπου έχουν γίνει δοκιμαστικές γεωτρήσεις προστατεύονται ως καταφύγια άγριας ζωής ή εθνικά πάρκα. Το 2011 ανακοινώθηκε ένα 20ετές σχέδιο εκμετάλλευσης υπεράκτιων πόρων πετρελαίου και φυσικού αερίου γύρω από το Σβάλμπαρντ.
Το Σβάλμπαρντ αποτέλεσε επί αιώνες βάση για κυνήγι φαλαινών και για αλιεία. Η Νορβηγία όρισε το 1977 Αποκλειστική Οικονομική Ζώνη (ΑΟΖ) 200 ναυτικών μιλίων (370 χλμ.) γύρω από το Σβάλμπαρντ με 31.688 τετραγωνικά χιλιόμετρα των εσωτερικών υδάτων και 770.565 τετραγωνικά χιλιόμετρα της ΑΟΖ. Η Νορβηγία διατηρεί μια περιοριστική αλιευτική πολιτική στη ζώνη αυτή και οι αξιώσεις της αμφισβητούνται από τη Ρωσία. Ο τουρισμός εστιάζεται στο περιβάλλον και επικεντρώνεται στο Λόνγκγιαρμπιεν. Οι δραστηριότητες περιλαμβάνουν πεζοπορία, καγιάκ, βόλτες στις σπηλιές των παγετώνων και σνόουμομπιλ και εκδρομές με έλκηθρα σκύλων. Τα κρουαζιερόπλοια δημιουργούν σημαντικό μέρος της κυκλοφορίας, τόσο με στάσεις στα ανοικτά, όσο και με εκδρομικές κρουαζιέρες που ξεκινούν και τελειώνουν στο Σβάλμπαρντ. Η κυκλοφορία τους είναι κυρίως συγκεντρωμένη μεταξύ Μαρτίου και Αυγούστου και οι διανυκτερεύσεις έχουν πενταπλασιαστεί από το 1991 ως το 2008, όταν έγιναν 93.000 διανυκτερεύσεις.
Η έρευνα στο Σβάλμπαρντ επικεντρώνεται στο Λόνγκγιαρμπιεν και στο Νυ-Όλεσουντ, τις πιο προσιτές περιοχές της άνω Αρκτικής. Η συνθήκη χορηγεί άδεια σε οποιοδήποτε κράτος να διεξάγει έρευνες στο Σβάλμπαρντ, με αποτέλεσμα τον Πολωνικό Πολικό Σταθμό, τον Κινεζικό Αρκτικό Σταθμό του Κίτρινου Ποταμού και τις Ρωσικές εγκαταστάσεις στο Μπάρεντσμπουργκ. Το Πανεπιστημιακό Κέντρο του Σβάλμπαρντ στο Λόνγκγιαρμπιεν προσφέρει προπτυχιακά, μεταπτυχιακά και μεταπτυχιακά μαθήματα σε 350 φοιτητές σε διάφορες Αρκτικές Επιστήμες, ιδιαίτερα στη βιολογία, τη γεωλογία και τη γεωφυσική. Μαθήματα παρέχονται για τη συμπλήρωση σπουδών στα πανεπιστήμια της ηπειρωτικής χώρας, δεν υπάρχουν δίδακτρα και τα μαθήματα διδάσκονται στα αγγλικά, με Νορβηγούς και ξένους μαθητές να εκπροσωπούνται εξίσου.
Η Παγκόσμια τράπεζα σπόρων Σβάλμπαρντ είναι μια τράπεζα σπόρων, όπου αποθηκεύονται σπόροι από όσο το δυνατόν περισσότερες καλλιεργούμενες ποικιλίες στον κόσμο και τις άγριες συγγενικές τους. Προϊόν συνεργασίας της κυβέρνησης της Νορβηγίας και της Παγκόσμιας Παρακαταθήκης Ποικιλιών Καλλιεργειών, η τράπεζα είναι εντοιχισμένη σε βράχο κοντά στο Λόνγκγιαρμπιεν, που τη διατηρεί σε φυσική θερμοκρασία -6 ° C και τους σπόρους σε κατάψυξη -18 ° C.
Το Υποθαλάσσιο Καλωδιακό Σύστημα του Σβάλμπαρντ είναι μια γραμμή οπτικών ινών μήκους 1.440 χλμ. από το Σβάλμπαρντ ως το Χάρσταντ (στην ηπειρωτική Νορβηγία), που απαιτείται για την επικοινωνία με τους δορυφόρους πολικής τροχιάς μέσω του Δορυφορικού Σταθμού του Σβάλμπαρντ και των εγκαταστάσεων του Νυ-Ολεσουντ.
Μια πηγή εσόδων για την περιοχή ήταν, μέχρι το 2015, η επίσκεψη κρουαζιερόπλοιων. Η Νορβηγική κυβέρνηση ανησυχεί για τους μεγάλους αριθμούς επιβατών κρουαζιερόπλοιων που αποβιβάζονται μαζικά σε μικρούς οικισμούς όπως το Νυ-Ολεσουντ, που είναι πολύ κοντά στο άγονο αλλά γραφικό Φιόρδ Μαγκνταλένα. Με το αυξανόμενο μέγεθος των μεγαλύτερων πλοίων, μέχρι 2.000 άτομα ενδέχεται να έρχονται σε μια κοινότητα που κανονικά αριθμεί λιγότερα από 40 άτομα. Για το λόγο αυτό η κυβέρνηση περιόρισε σημαντικά το μέγεθος των κρουαζιερόπλοιων που γίνονται δεκτά.
Μεταφορές.
Στο Λόνγκγιαρμπιεν, στο Μπάρεντσμπουργκ και στο Νυ-Όλεσουντ υπάρχουν οδικά δίκτυα, αλλά δεν συνδέονται μεταξύ τους. Οι εκτός δρόμου μηχανοκίνητες μεταφορές απαγορεύονται σε γυμνό έδαφος, αλλά τα οχήματα χιονιού χρησιμοποιούνται εκτενώς κατά τη διάρκεια του χειμώνα - τόσο για εμπορικές όσο και για ψυχαγωγικές δραστηριότητες. Η μεταφορά από το Λόνγκγιαρμπιεν στο Μπάρεντσμπουργκ (45 χλμ.) και το Πυραμίντεν (100 χλμ.) είναι δυνατή με σνόουμομπιλ το χειμώνα ή με πλοίο όλο το χρόνο. Όλοι οι οικισμοί έχουν λιμάνια και το Λόνγκγιαρμπιεν διαθέτει σύστημα λεωφορείων.
Το Αεροδρόμιο του Σβάλμπαρντ στο Λόνγκγιαρ, που βρίσκεται 3 χιλιόμετρα από το Λόνγκγιαρμπιεν, είναι το μόνο αεροδρόμιο που προσφέρει αεροπορικές μεταφορές στο αρχιπέλαγος. Η Scandinavian Airlines έχει καθημερινά δρομολόγια προς το Τρόμσε και το Όσλο. Ο αερομεταφορέας χαμηλού κόστους Norwegian Air Shuttle έχει επίσης δρομολόγια μεταξύ του Όσλο και του Σβάλμπαρντ, τρεις ή τέσσερις φορές την εβδομάδα. Υπάρχουν επίσης μη τακτικές πτήσεις τσάρτερ από τη Ρωσία. Η Finnair ανακοίνωσε την έναρξη δρομολογίων από το Ελσίνκι, τρεις φορές την εβδομάδα από την 1η Ιουνίου 2016 μέχρι τις 27 Αυγούστου 2016, αλλά οι Νορβηγικές αρχές δεν επέτρεψαν τη δρομολόγηση αυτή, μνημονεύοντας τη διμερή συμφωνία αεροπορικών μεταφορών μεταξύ Φινλανδίας και Νορβηγίας του 1978 Η Lufttransport παρέχει τακτικές εταιρικές πτήσεις τσάρτερ από το Λόνγκγιαρμπιεν προς τα αεροδρόμια του Νυ-Όλεσουντ και του Σβέα για την Kings Bay και τη Store Norske. Οι πτήσεις αυτές δεν είναι γενικά διαθέσιμες στο κοινό. Υπάρχουν ελικοδρόμια στο Μπάρεντσμπουργκ και στο Πυραμίντεν και τα ελικόπτερα χρησιμοποιούνται συχνά από τον κυβερνήτη και σε μικρότερο βαθμό από την εταιρεία εξόρυξης Arktikugol.
Κλίμα.
Το κλίμα του Σβάλμπαρντ καθορίζεται από το μεγάλο γεωγραφικό πλάτος του, με μέση θερμοκρασία 4 ως 6 ° C το καλοκαίρι και -16 ως -12 ° C τον Ιανουάριο κατά μέσο όρο. Το Ρεύμα της Δυτικής Σπιτσβέργης, ο βορειότερος κλάδος του Ρεύματος του Βόρειου Ατλαντικού, μετριάζει τις θερμοκρασίες του Σβάλμπαρντ, ιδιαίτερα κατά τη διάρκεια του χειμώνα. Οι θερμοκρασίες του χειμώνα είναι μέχρι 2 ° C υψηλότερες από αυτές σε παρόμοια γεωγραφικά πλάτη της Ρωσίας και του Καναδά. Τα ζεστά νερά του Ατλαντικού κρατούν τα νερά γύρω από τα νησιά απάγωτα και πλεύσιμα κατά το μεγαλύτερο μέρος του χρόνου. Οι εσωτερικές περιοχές των φιορδ και οι κοιλάδες, που προστατεύονται από τα βουνά, έχουν μεγαλύτερες διαφορές θερμοκρασίας από την ακτή, κατά 2 ° C θερμότερες το καλοκαίρι και κατά 3 ° C ψυχρότερες το χειμώνα. Στα νότια της Σπιτσβέργης η θερμοκρασία είναι ελαφρώς υψηλότερη από ό, τι βορειότερα και δυτικά. Η διαφορά θερμοκρασίας μεταξύ νότου και βορρά είναι συνήθως 5 ° C το χειμώνα και περίπου 3 ° C το καλοκαίρι. Το Μπγιέρνεγια έχει μέσες θερμοκρασίες ακόμη υψηλότερες από το υπόλοιπο αρχιπέλαγος.
Το Σβάλμπαρντ είναι το σημείο όπου συναντιούνται ο κρύος πολικός αέρας από το βορρά και ο ήπιος, υγρός θαλάσσιος αέρας από το νότο, δημιουργώντας χαμηλές πιέσεις, ευμετάβλητο καιρό και δυνατούς ανέμους, ιδιαίτερα το χειμώνα. Τον Ιανουάριο καταγράφεται ισχυρή θαλάσσια αύρα στο 17% του χρόνου στο Σταθμό του Ισφιορδ, αλλά μόνο στο 1% του χρόνου τον Ιούλιο. Το καλοκαίρι συχνές είναι οι ομίχλες, με ορατότητα μικρότερη του 1 χιλιομέτρου καταγεγραμμένη στο 20% του χρόνου τον Ιούλιο και στο 1% τον Ιανουάριο, στο Χόπεν και στο Μπγιέρνεγια. Ο υετός είναι συχνός, αλλά σε μικρές ποσότητες, συνήθως μικρότερες των 400 χιλιοστών ετησίως στη Δυτική Σπιτσβέργη. Περισσότερη βροχή πέφτει στην ακατοίκητη ανατολική πλευρά, μπορεί και περισσότερο από 1.000 χιλιοστά.
Το 2016 ήταν το θερμότερο έτος που έχει καταγραφεί στο αεροδρόμιο του Σβάλμπαρντ, με μέση θερμοκρασία 0.0 ° C, 7.5 ° C πάνω από το μέσο όρο των ετών 1961-90 και συγκρίσιμη περισσότερο με εκείνη πάνω στον αρκτικό κύκλο. Η χαμηλότερη θερμοκρασία όλου του έτους ήταν-18 ° C, θερμότερη από το μέσο ελάχιστο ενός κανονικού Ιανουάριου, Φεβρουάριου ή Μάρτιου. Την ίδια χρονιά οι ημέρες βροχοπτώσεων ήταν ίσες με τις ημέρες χιονοπτώσεων, σε σημαντική απόκλιση από το σύνηθες, όπου οι ημέρες χιονοπτώσεων ήταν τουλάχιστον διπλάσιες.
Φύση.
Εκτός από τον άνθρωπο τρία πρωτεύοντα είδη χερσαίων θηλαστικών κατοικούν στο αρχιπέλαγος: η αρκτική αλεπού, ο τάρανδος του Σβάλμπαρντ και ένα τυχαία εισαχθέν τρωκτικό της οικογένειας "Κρικετίδαι", που βρίσκονται μόνο στο Γκρούμαντ.. Οι προσπάθειες εισαγωγής του αρκτικού λαγού και του μοσχόβου έχουν αποτύχει. Υπάρχουν 15 ως 20 είδη θαλάσσιων θηλαστικών, συμπεριλαμβανομένων της φάλαινας, του δελφινιού, της φώκιας, του θαλάσσιου ίππου και της πολικής αρκούδας ..
Οι πολικές αρκούδες είναι το σήμα κατατεθέν του Σβάλμπαρντ και ένα από τα κύρια τουριστικά αξιοθέατα. Τα ζώα προστατεύονται και οι άνθρωποι που κινούνται έξω από τους οικισμούς πρέπει να διαθέτουν τις κατάλληλες αποτρεπτικές για να αποφύγουν τυχόν επιθέσεις. Συνιστάται επίσης να φέρουν ένα πυροβόλο όπλο για χρήση ως έσχατη λύση. Ένας Βρετανός μαθητής σκοτώθηκε από μια πολική αρκούδα το 2011. Τον Ιούλιο του 2018 μια πολική αρκούδα πυροβολήθηκε, όταν επιτέθηκε και τραυμάτισε ένα φύλακα πολικών αρκούδων που μετέφερε τουρίστες από ένα κρουαζιερόπλοιο. Το Σβάλμπαρντ και η Γη του Φραγκίσκου Ιωσήφ έχουν μαζί ένα πληθυσμό 3.000 πολικών αρκούδων, με τη Γη του Βασιλιά Καρόλου να είναι το σημαντικότερο ενδιαίτημα.
Ο τάρανδος του Σβάλμπαρντ (R. tarandus platyrhynchus) είναι ένα ξεχωριστό υποείδος. Αν και προγενέστερα είχε σχεδόν εξαλειφθεί, το κυνήγι του είναι νόμιμο (όπως και της αρκτικής αλεπούς). [108] Υπάρχουν μικροί αριθμοί κατοικιδίων ζώων στους ρωσικούς οικισμούς .
Περίπου ογδόντα είδη πτηνών βρίσκονται στο Σβάλμπαρντ, τα περισσότερα από τα οποία είναι μεταναστευτικά. Η Θάλασσα του Μπάρεντς είναι από τις περιοχές του κόσμου με τα περισσότερα θαλάσσια πτηνά, με περίπου 20 εκατομμύρια κατά τα τέλη του καλοκαιριού. Δεκαέξι είδη από αυτά βρίσκονται στον Κόκκινο Κατάλογο της IUCN. Ιδιαίτερα τα Μπγιέρνεγια, Στόρφιορντεν, Βορειοδυτική Σπιτσβέργη και Χόπεν αποτελούν σημαντικά ενδιαιτήματα για τα θαλάσσια πτηνά. Η περιοχή της Αρκτικής έχει τη μεγαλύτερη μετανάστευση, σε όλη τη διαδρομή προς την Ανταρκτική [108]. Μόνο δύο ωδικά πτηνά μεταναστεύουν στο Σβάλμπαρντ για αναπαραγωγή, ενώ μόνο ένα ξεχειμωνιάζει εκεί. Έχουν βρεθεί απολιθώματα του Πλειόσαυρου από την Ιουράσια περίοδο, του μεγαλύτερου θαλάσσιου ερπετού της εποχής των δεινοσαύρων που βρέθηκε ποτέ - εκτιμάται ότι είχε μήκος σχεδόν 15 μ.
Το Σβάλμπαρντ έχει μόνιμα παγωμένο έδαφος και τούνδρα, με χαμηλή, μεσαία και υψηλή αρκτική βλάστηση. Στο αρχιπέλαγος έχουν εντοπισθεί 165 είδη φυτών. Μόνο οι περιοχές που αποψύχονται το καλοκαίρι έχουν βλάστηση, που καταλαμβάνει περίπου το 10% του αρχιπελάγους. Η βλάστηση είναι περισσότερη στη Γη Νόρντενσκιελντ, γύρω από το Ισφιόρντεν και όπου επηρεάζεται από το γκουανό. Ενώ ο υετός είναι λίγος, δίνοντας στο αρχιπέλαγος ένα κλίμα στέππας, τα φυτά εξακολουθούν να έχουν καλή πρόσβαση στο νερό επειδή το κρύο κλίμα μειώνει την εξάτμιση. Η περίοδος ανάπτυξης των φυτών είναι πολύ σύντομη και μπορεί να διαρκεί μόνο μερικές εβδομάδες.
Στο Σβάλμπαρντ υπάρχουν 7 εθνικά πάρκα: Φόρλαντετ, Ιντρε Βιντεφιόρντεν, Γης Νόρντενσκιελντ, Γης Νόρντρε Ισφιόρντεν, Βορειοδυτικής Σπιτσβέργης, Γης Σάσεν-Μπύνσοβ και Νότιας Σπιτσβέργης. Το αρχιπέλαγος διαθέτει δεκαπέντε καταφύγια πτηνών, μια γεωτοπική προστατευόμενη περιοχή και έξι καταφύγια άγριας ζωής- με το Νόρνταουστ-Σβάλμπαρντ και το Σέραουστ-Σβάλμπαρντ μεγαλύτερα από οποιοδήποτε εθνικό πάρκο. Τα περισσότερα καταφύγια άγριας ζωής και τρία από τα εθνικά πάρκα δημιουργήθηκαν το 1973, ενώ οι υπόλοιπες περιοχές έγιναν προστατευόμενες τη δεκαετία του 2000.. Όλα τα ανθρώπινα έργα που χρονολογούνται πριν από το 1946 προστατεύονται αυτομάτως. Οι προστατευόμενες περιοχές αποτελούν το 65% του αρχιπελάγους. Το Σβάλμπαρντ βρίσκεται στον προσωρινό κατάλογο της Νορβηγίας για υποψηφιότητα ως Μνημείο Παγκόσμιας Κληρονομιάς της UNESCO
Η ολική έκλειψη ηλίου της 20ής Μαρτίου 2015 ήταν ορατή μόνο στο Σβάλμπαρντ και στις Νήσους Φερόες ως ολική. Πολλοί επιστήμονες και τουρίστες την παρατήρησαν.
Εκπαίδευση.
Το Σχολείο του Λόνγκγιαρμπιεν είναι για ηλικίες 6-18 ετών. Είναι το βορειότερο δημοτικό και δευτεροβάθμιο σχολείο της Γης. Μόλις οι μαθητές φτάσουν σε ηλικία 16 ή 17 ετών, οι περισσότερες οικογένειες μετακομίζουν στην ηπειρωτική Νορβηγία. Το Μπάρεντσμπουργκ έχει δικό του σχολείο που εξυπηρετεί τη ρωσική κοινότητα. Το 2014 είχε τρεις δασκάλους και η κρατική επιχορήγηση έχει μειωθεί. Ένα δημοτικό σχολείο εξυπηρετούσε την κοινότητα του Πυραμίντεν μέχρι το 1998.
Υπάρχει ένα τριτοβάθμιο εκπαιδευτικό ίδρυμα στο Λόνγκγιαρμπιεν, το Πανεπιστημιακό Κέντρο του Σβάλμπαρντ (UNIS), το βορειότερο στη Γη.

</doc>
<doc id="64238" url="https://el.wikipedia.org/wiki?curid=64238" title="Παροχή υπηρεσιών">
Παροχή υπηρεσιών

&lt;br&gt;
Η παροχή υπηρεσιών είναι οικονομικός όρος που αναφέρεται με τον χαρακτήρα του αγαθού που παρέχεται από επιχειρήσεις τριτογενούς παραγωγής, δηλαδή από επιχειρήσεις που δεν προσφέρουν κάποιο υλικό προϊόν, πρωτογενές ή μεταποιημένο π.χ. αγροτικό, βιοτεχνικό ή βιομηχανικό προϊόν, αλλά παρέχουν στους πελάτες τους υπηρεσίες. 
Τέτοιες υπηρεσίες ενδεικτικά είναι οι παρεχόμενες από ελεύθερους επαγγελματίες καθώς και οι επιχειρησιακά οργανωμένες π.χ. διαφημιστικές, εκπαιδευτικές, οικοδομικές, τροφοδοσίας και καθαρισμού, κτηματομεσιτικές, μεταφορικές, τουριστικές, τραπεζικές υπηρεσίες, υγείας κλπ., όπως επίσης και όλο το εμπόριο διανομής αγαθών χονδρικού και λιανικού εμπορίου. 

</doc>
<doc id="64239" url="https://el.wikipedia.org/wiki?curid=64239" title="Kylie Minogue">
Kylie Minogue



</doc>
<doc id="64240" url="https://el.wikipedia.org/wiki?curid=64240" title="Εισαγωγή αγαθών">
Εισαγωγή αγαθών

Εισαγωγή ενός αγαθού θεωρείται η απόκτηση και μεταφορά προϊόντων που καταλήγουν στη δικαιοδοσία, ειδικά μέσω εθνικών συνόρων, από μια εξωτερική πηγή. Το μέρος που εισάγει το αγαθό λέγεται εισαγωγέας. Μια εισαγωγή στην χώρα που το δέχεται, είναι εξαγωγή από τη χώρα που το στέλνει. Οι εισαγωγές και εξαγωγές είναι οι καθοριστικές οικονομικές συναλλαγές του διεθνούς εμπορίου. 

</doc>
<doc id="64249" url="https://el.wikipedia.org/wiki?curid=64249" title="Κώδικας Βιβλίων και Στοιχείων">
Κώδικας Βιβλίων και Στοιχείων

Ο Κώδικας Βιβλίων και Στοιχείων (ΚΒΣ-Code for Books and Records) είναι νομοθέτημα που ρυθμίζει τις οικονομικές σχέσεις των επαγγελματιών, ορίζεται δε με το Π.Δ. 186/1992, όπως δημοσιέυθηκε στο ΦΕΚ Α 84. Είναι επινόημα ελληνικό, καθώς στις άλλες χώρες τα θέματα που πραγματεύεται ο κώδικας αυτός ρυθμίζονται μηχανογραφικά και αυτόματα. Στην Ελλάδα δεν υπάρχουν ολοκληρωμένα μηχανογραφικά συστήματα και γι' αυτό ο Κώδικας αυτός ακολουθείται για τη σωστή τήρηση των βιβλίων ώστε να υπάρχει συμμόρφωση με τη φορολογική νομοθεσία, καθώς επίσης και σωστή έκδοση των στοιχείων (τιμολογίων, αποδείξεων κλπ.). Το τελευταίο διάστημα γίνονται προσπάθειες από το Υπουργείο Οικονομικών για τη δημιουργία Ηλεκτρονικού Κώδικα προς αντικατάσταση του παρόντος, καθώς και ηλεκτρονική επίλυση των οικονομικών διαφορών με την Εφορία, με παράλληλη δυνατότητα πληρωμής με πιστωτική κάρτα.
Σχετική Νομοθεσία.
Σχετικοί νόμοι είναι οι εξής:
Βιβλία Κώδικα.
Τα βιβλία που προβλέπονται από τον κώδικα είναι τριών κατηγοριών:
Βιβλίο εσόδων - εξόδων.
Στο βιβλίο εσόδων - εξόδων καταχωρούνται διακεκριμένα:
α) Το είδος του δικαιολογητικού, ο αύξων αριθμός και η χρονολογία έκδοσης ή λήψης του, καθώς και το ονοματεπώνυμο ή η επωνυμία του εκδότη των στοιχείων αγορών και εξόδων.
β) Τα έσοδα από την πώληση εμπορευμάτων, προϊόντων, πρώτων και βοηθητικών υλών, υλικών συσκευασίας, από την παροχή υπηρεσίας και από λοιπές πράξεις.
γ) Οι δαπάνες για αγορά αγαθών, διακεκριμένα και ανάλογα με τον προορισμό τους για μεταπώληση ή παραγωγή προϊόντων, οι δαπάνες λήψης υπηρεσιών, τα γενικά έξοδα και λοιπές πράξεις.
δ) Η αξία αγοράς και πώλησης των παγίων στοιχείων.
ε) Ο Φ.Π.Α. που αντιστοιχεί στις πιο πάνω πράξεις.
στ) Οι αυτοπαραδόσεις αγαθών ή η ιδιοχρησιμοποίηση υπηρεσιών.
ζ) Τα έσοδα και έξοδα για λογαριασμό τρίτου που αφορούν πράξεις για τις οποίες εκδίδονται εκκαθαρίσεις των παραγράφων 7 και 8 του άρθρου 6 του παρόντος.
η) Οι επιστροφές και οι εκπτώσεις που γίνονται με ιδιαίτερο στοιχείο επί των πιο πάνω πράξεων, οι οποίες καταχωρούνται αφαιρετικά από τις αντίστοιχες στήλες.
Σημειώνεται ότι με τις προϊσχύουσες διατάξεις της παραγράφου 4 του άρθρου 6 του Κ.Β.Σ. (Π.Δ. 186/1992), τα δεδομένα των περιπτώσεων δ’, στ’ και ζ’, καταχωρούντο σε ιδιαίτερο χώρο του βιβλίου εσόδων-εξόδων, ενώ με τις διατάξεις του Κ.Φ.Α.Σ. καταχωρούνται σε ιδιαίτερες στήλες. Επισημαίνεται ότι δεν υπάρχει πλέον υποχρέωση καταχώρησης σε ιδιαίτερο χώρο του εν λόγω βιβλίου των καταθέσεων και των αναλήψεων κεφαλαίων, των δανείων που χορηγούνται και λαμβάνονται καθώς και των εισπράξεων ή καταβολών που γίνονται για μερική ή ολική εξόφλησή τους. Για τις ανάγκες του Φ.Π.Α. το ποσό κάθε πράξης των περιπτώσεων β’, γ’, δ’ και στ’ ενημερώνεται μέχρι το τέλος του επόμενου μήνα κάθε ημερολογιακού τριμήνου και όχι πέραν του χρόνου της εμπρόθεσμης υποβολής της περιοδικής δήλωσης Φ.Π.Α.., σε ιδιαίτερες στήλες του τηρούμενου βιβλίου ή σε καταστάσεις.
Χρόνος ενημέρωσης βιβλίου εσόδων -εξόδων
Η καταχώρηση - ενημέρωση του βιβλίου εσόδων -εξόδων με τις πιο πάνω πράξεις γίνεται μέχρι το τέλος του επόμενου μήνα κάθε ημερολογιακού τριμήνου και όχι πέραν του χρόνου της εμπρόθεσμης υποβολής της περιοδικής δήλωσης Φ.Π.Α..
Στην περίπτωση που κατά την διάρκεια της χρήσης λαμβάνονται στοιχεία αγοράς αγαθών πριν από την παραλαβή τους, η ενημέρωση των βιβλίων γίνεται κατά την παραλαβή των αγαθών. Εφόσον στο τέλος της χρήσης λαμβάνονται στοιχεία αγοράς αγαθών που δεν έχουν ακόμα παραληφθεί, καταχωρούνται σχετικές εγγραφές σε ιδιαίτερες στήλες του βιβλίου εσόδων - εξόδων και τακτοποιούνται με την παραλαβή των αγαθών.
Επιπλέον, μέχρι τη λήξη της προθεσμίας υποβολής της δήλωσης φορολογίας εισοδήματος του οικείου οικονομικού έτους καταχωρείται ανακεφαλαιωτικά, συγκεντρωτικά και όχι ανά παραστατικό, ανάλυση των δεδομένων που καταχωρούνται στο βιβλίο εσόδων - εξόδων, ανάλογα με τις ανάγκες της φορολογίας εισοδήματος για τον προσδιορισμό του αποτελέσματος και την συμπλήρωση των φορολογικών δηλώσεων ή καταστάσεων που ορίζονται με τις διατάξεις του παρόντος νόμου.
Σε ιδιαίτερο χώρο του βιβλίου εσόδων - εξόδων ή σε καταστάσεις καταχωρείται, μέχρι τον χρόνο της εμπρόθεσμης υποβολής της δήλωσης φορολογίας εισοδήματος για κάθε πάγιο περιουσιακό στοιχείο, η ημερομηνία και η αξία κτήσης του, το οικείο δικαιολογητικό, ο συντελεστής απόσβεσής του, οι αποσβέσεις και η αναπόσβεστη αξία.

</doc>
<doc id="64250" url="https://el.wikipedia.org/wiki?curid=64250" title="Εισαγωγή προϊόντων">
Εισαγωγή προϊόντων



</doc>
<doc id="64251" url="https://el.wikipedia.org/wiki?curid=64251" title="Βιβλία δεύτερης κατηγορίας">
Βιβλία δεύτερης κατηγορίας



</doc>
<doc id="64253" url="https://el.wikipedia.org/wiki?curid=64253" title="Ειδικός φόρος κατανάλωσης">
Ειδικός φόρος κατανάλωσης

Ο ειδικός φόρος κατανάλωσης επιβάλλεται σε ορισμένα πετρελαιοειδή στα Κράτη Μέλη της Ευρωπαϊκής Ένωσης, σύμφωνα με κοινοτική οδηγία. Αγαθά τα οποία επιβαρύνονται με αυτό το φόρο θεωρείται πως αποτελούν, για σκοπούς ΦΠΑ, ενδοκοινοτική απόκτηση.

</doc>
<doc id="64254" url="https://el.wikipedia.org/wiki?curid=64254" title="Άντριου Χιλ">
Άντριου Χιλ

Ο Άντριου Χιλ ("Andrew Hill", Σικάγο, 30 Ιουνίου 1931-Τζέρσεϊ Σίτι, ΗΠΑ 20 Απριλίου 2007) ήταν Αμερικανός πιανίστας της τζαζ και συνθέτης.

</doc>
<doc id="64262" url="https://el.wikipedia.org/wiki?curid=64262" title="Φρειδερίκη της Ελλάδας">
Φρειδερίκη της Ελλάδας

Η Φρειδερίκη του Αννοβέρου (18 Απριλίου 1917 - 6 Φεβρουαρίου 1981) ήταν σύζυγος του Παύλου Α΄ της Ελλάδας και βασίλισσα των Ελλήνων.
Μεγάλωσε στη Γερμανία ως πριγκίπισσα του Αννόβερου. Έζησε στην Ελλάδα ως πριγκίπισσα της Ελλάδας από το 1938 έως το 1941, οπότε έφυγε με τη βασιλική οικογένεια λόγω της κατοχής της Ελλάδας από τους Γερμανούς καταλήγοντας στη Νότια Αφρική. Επέστρεψε το 1946 στην Ελλάδα και είχε το ρόλο της βασίλισσας (1947-1964) και ακολούθως της βασιλομήτορος (1964-1967). Το 1967 έφυγε από την Ελλάδα μαζί με την βασιλική οικογένεια και έμεινε στην Ιταλία. Πέθανε στη Μαδρίτη στην Ισπανία το 1981 και ετάφη στην Ελλάδα, στο Βασιλικό Κοιμητήριο στο Τατόι.
Αποτέλεσε αποδέκτη αρνητικής κριτικής και αντιδράσεων για τα υπέρογκα βασιλικά έξοδα με επιβάρυνση του Δημοσίου, την ανάμειξή της στη δολοφονία του Γρηγόρη Λαμπράκη, την προικοδότηση της κόρης της Σοφίας με κρατικά έξοδα, τα προπαγανδιστικά της ταξίδια, τις πολυτελείς διακοπές και κρουαζιέρες της, τις αντισυνταγματικές πεποιθήσεις της, την έλλειψη στοιχειώδους εκπαίδευσής της κ.ά.
Κύριο χαρακτηριστικό της ήταν ότι ως βασίλισσα και βασιλομήτωρ είχε συνεχή ανάμειξη και επιρροή στα πολιτικά πράγματα της Ελλάδας, αν και κάτι τέτοιο δεν προβλεπόταν από τον θεσμικό της ρόλο.
Πρώτα χρόνια.
Η "Φρειδερίκη Λουίζα Θύρα Βικτωρία Μαργαρίτα Σοφία Όλγα Καικιλία Ισαβέλλα Χριστή" γεννήθηκε στις 18 Απριλίου 1917, στο μεσαιωνικό πύργο Μπλάνκενμπουργκ, ο οποίος βρίσκεται στην κορυφή ενός λόφου στα όρη Χαρτς. Γονείς της ήταν ο Αννοβεριανός Ερνέστος Αύγουστος, δούκας του Μπράουνσβιγκ, και η Βικτωρία Λουίζα της Πρωσίας, κόρη του Γερμανού αυτοκράτορα Γουλιέλμου Β΄. Βαπτίστηκε λαμβάνοντας το όνομα "Εριέττα", σύμφωνα με το προτεσταντικό δόγμα. Με τη γέννησή της έφερε τους τίτλους της "Πριγκίπισσας του Αννοβέρου", της "Δούκισσας του Μπράουνσβιγκ-Λύνεμπουργκ", ενώ, ως τρισέγγονη της Βικτωρίας του Ηνωμένου Βασιλείου και κατέχοντας την 34η θέση στη γραμμή διαδοχής του βρετανικού θρόνου, έφερε τον τίτλο της "Πριγκίπισσας της Μεγάλης Βρετανίας και της Ιρλανδίας".
Μέλος Ναζιστικής νεολαίας.
Η Φρειδερίκη ευρισκόμενη στην παιδική ακόμη ηλικία έγινε μέλος της γερμανικής ναζιστικής νεολαίας, ενώ, σύμφωνα με μερικούς, ανεδείχθη σε αρχηγός της ομάδας κοριτσιών της περιοχής της. Στην εφημερίδα "The New York Times", αλλά και σε άλλες πηγές, αναφέρεται ότι συμπαθούσε τις δυνάμεις του Άξονα και υπήρξε ένθερμη οπαδός τους. Η Φρειδερίκη έγινε μέλος πριν καταστεί υποχρεωτική η κατάταξη στη χιτλερική νεολαία κορασίδων, το 1936, ίσως ύστερα από υπαγόρευση της οικογένειάς της. Σε αναμνηστική καρτ-ποστάλ εικονίζεται με στολή της "Γιουνγκμάντελμπουντ", της ναζιστικής οργάνωσης για κορίτσια ηλικίας 10-14 ετών, μαζί με τους αδερφούς της Γουέλφο Ερρίκο και Χριστιανό Όσκαρ, οι οποίοι είχαν στρατευθεί στη Βέρμαχτ.
Η Ίσις Φάχμι, η οποία γνώριζε τη Φρειδερίκη προσωπικά, αναφέρει ότι η ένταξή της στη Χιτλερική Νεολαία ήταν αναγκαστική. Η ίδια η Φρειδερίκη φέρεται να έλεγε ότι, επειδή ήταν πολύ μοναχικό παιδί που έπαιζε μόνο με παιδιά υπηρετών, όταν είδε τα άλλα παιδιά με στολή, ζήτησε να έχει και αυτή και άρχισε να παρακολουθεί τις συγκεντρώσεις τους για 6 ή 8 μήνες.
Μετάβαση στο εξωτερικό.
Το 1934, στα δεκαεπτά της χρόνια, στάλθηκε στην Αγγλία για να φοιτήσει στο οικοτροφείο Νορθ Φόρλαντ Λοτζ. Οι προτάσεις της για αλλαγές του τρόπου ψυχαγωγίας των κοριτσιών γίνονται αποδεκτές από τη διεύθυνση του ιδρύματος. Το ίδιο έτος, θα συναντήσει τον Παύλο της Ελλάδας, στο γάμο του Γεωργίου του Ηνωμένου Βασιλείου με την Μαρίνα της Ελλάδας. Από το επόμενο έτος, όταν η Φρειδερίκη μετέβη στη Φλωρεντία της Ιταλίας για να σπουδάσει πολιτικοκοινωνικές επιστήμες στην Αμερικανική Σχολή της πόλης, οι επαφές μεταξύ τους ήταν πιο συχνές. Η σχολή όπου φοιτούσε βρισκόταν κοντά στη Βίλα Σπάρτα στο Φιέζολε της Φλωρεντίας, όπου βρίσκονταν οι αδελφές του Παύλου, Ελένη, Ειρήνη και Αικατερίνη, τις οποίες επισκεπτόταν συχνά.
Πριν από την οριστικοποίηση του δεσμού της με τον πρίγκιπα Παύλο, η Φρειδερίκη φέρεται να απορρίφθηκε από πιθανή μνηστή του πρίγκιπα Πέτρου της Ελλάδας, γιου του πρίγκιπα Γεωργίου και της Μαρίας Βοναπάρτη. Η μετέπειτα αντιπάθεια ανάμεσα στον Πέτρο και την Φρειδερίκη φαίνεται να κράτησε για όλη τη διάρκεια της ζωής τους.
Τον Νοέμβριο του 1935 η βασιλική οικογένεια της Ελλάδας επιστρέφει στη χώρα και ο Γεώργιος Β΄ επανακτά τον θρόνο έπειτα από δημοψήφισμα. Ο Παύλος γίνεται πλέον διάδοχος του θρόνου, καθώς ο αδελφός του Γεώργιος δεν είχε αποκτήσει απογόνους. Κατά τη διάρκεια των Ολυμπιακών Αγώνων του Βερολίνου, το 1936, στους οποίους ο Παύλος ήταν επικεφαλής της ελληνικής αποστολής, γίνεται γνωστή η είδηση της σχέσης του με τη Φρειδερίκη. Οι αρραβώνες τους αναγγέλθηκαν επίσημα στις 28 Σεπτεμβρίου 1936. Μετά την αναγγελία των αρραβώνων η βρετανική κυβέρνηση, μέσω του πρέσβη της στην Αθήνα, Σίντνεϋ Ουότερλοου, εξέφρασε τη δυσαρέσκειά της στο βασιλιά Γεώργιο Β΄ για τον επικείμενο γάμο και τον ενημέρωσε για τις σχέσεις της οικογένειας της Φρειδερίκης με το καθεστώς του Χίτλερ. Έτσι, προκειμένου να μειωθούν οι αντιδράσεις, ο πατέρας της Φρειδερίκης ζήτησε και πήρε άδεια για την τέλεση του γάμου από το Γεώργιο ΣΤ΄ του Ηνωμένου Βασιλείου, καθώς η Φρειδερίκη βρισκόταν στη γραμμή για τη διαδοχή του βρετανικού θρόνου.
Ο γάμος με τον Παύλο.
Για την τέλεση των γάμων της Φρειδερίκης και του Παύλου ταξίδεψε στην Αθήνα ολόκληρη η βασιλική οικογένεια του Αννοβέρου σιδηροδρομικώς από τη Γερμανία στην Αθήνα μαζί με δύο Έλληνες υπουργούς, που είχαν οριστεί ως συνοδοί στο ταξίδι. Το τραίνο καθυστέρησε επτά ώρες στη Γιουγκοσλαβία, εξαιτίας των πάγων και του χιονιού. Στα σύνορα με την Ελλάδα επιβιβάστηκε σε αυτό και ο πρίγκιπας Παύλος. Η τελετή των γάμων έγινε στις 9 Ιανουαρίου 1938 στη Μητρόπολη Αθηνών παρουσία πλήθους προσκεκλημένων από όλη την Ευρώπη. Ως Διάδοχοι κατοικούσαν στην έπαυλη του Παλαιού Ψυχικού. Ο Παύλος και η Φρειδερίκη μιλούσαν μεταξύ τους γερμανικά, αγγλικά και ελληνικά. Τα αγγλικά ήταν η γλώσσα επικοινωνίας τους στο τηλέφωνο και στην αλληλογραφία. Με τα παιδιά τους μιλούσαν ελληνικά και αγγλικά.
Απέκτησαν τρία παιδιά: τη Σοφία, μεταγενέστερα Βασίλισσα της Ισπανίας (1938, Παλαιό Ψυχικό), τον Κωνσταντίνο (1940, Παλαιό Ψυχικό), μετέπειτα "Κωνσταντίνο Β"', και την Ειρήνη της Ελλάδας (1942, Κέιπ Τάουν).
Β΄ Παγκόσμιος Πόλεμος - διαφυγή στη Νότια Αφρική.
Κατά τη διάρκεια του Ελληνοϊταλικού Πολέμου του 1940-1941, η Φρειδερίκη ανέλαβε την επίτιμη προεδρία της εθελοντικής οργάνωσης "Φανέλα του Στρατιώτη", που είχε ιδρυθεί το 1939 από μία ομάδα Αθηναίων γυναικών. Σκοπός και έργο της οργάνωσης ήταν η συγκέντρωση ρούχων, φαρμάκων και άλλων χρήσιμων προς τους Έλληνες στρατιώτες υλικών. Θεωρείται ότι τουλάχιστον 270.000 δέματα απεστάλησαν στο μέτωπο. Κατά τη διάρκεια των μαχών βρέθηκε εθιμοτυπικά για τη λήψη φωτογραφιών, μαζί με την πριγκίπισσα Αικατερίνη, σε νοσοκομεία όπου επισκέφθηκε τραυματισμένους στρατιώτες.
Στις 26 Μαρτίου 1941 αποστέλλει μια επιστολή προς τους γονείς της, μέσω της οποίας εξηγεί την τότε κατάσταση στην Ελλάδα και αναφέρεται στη σχεδιαζόμενη επίθεση της Γερμανίας εναντίον της. Σε απόσπασμα της συγκεκριμένης επιστολής αναφέρει:
«"Εδώ όλοι είναι πεπεισμένοι ότι οι Γερμανοί θα μας επιτεθούν σε μια-δυο μέρες. Και γιατί όλα αυτά; Για να βοηθηθούν οι φασίστες; Η βοήθειά τους είναι άχρηστη: έχουν ξοφλήσει για πάντα. Αν όμως, παρά ταύτα, η Γερμανία επετίθετο εναντίον της Ελλάδος, τότε αυτό θα ήταν για την Ελλάδα η μεγαλύτερη δόξα που θα μπορούσε να διανοηθή. Δύο Μεγάλες Δυνάμεις εναντίον της Ελλάδος!"»
Τον Απρίλιο του 1941 οι γερμανικές ναζιστικές δυνάμεις εισέβαλαν στην Ελλάδα και η βασιλική οικογένεια έφυγε στην Κρήτη. Μετά τη Μάχη της Κρήτης κατέφυγαν στην Αίγυπτο. Για μεγαλύτερη ασφάλεια, το ζεύγος εγκαταστάθηκε τελικώς στη Νότια Αφρική. Εκεί η Φρειδερίκη γέννησε το τρίτο παιδί της, την Ειρήνη, ανάδοχος της οποίας ήταν ο αρχηγός της Νοτιοαφρικανικής Ένωσης, στρατηγός Γιαν Σματς. Τον Φεβρουάριο του 1944, το ζεύγος γύρισε πάλι στην Αίγυπτο και τον Σεπτέμβριο του 1946 επέστρεψε οριστικά στην Ελλάδα, μετά από το Δημοψήφισμα του 1946.
Βασίλισσα των Ελλήνων.
Την 1η Απριλίου 1947, μετά τον αιφνίδιο θάνατο του Γεωργίου Β΄, ο Παύλος έγινε βασιλιάς και η Φρειδερίκη βασίλισσα. 
Το 1962, η κόρη της, Σοφία, παντρεύτηκε τον Πρίγκιπα Χουάν Κάρλος ντε Μπορμπόν, αργότερα Βασιλιά της Ισπανίας. Έτσι η Φρειδερίκη απέκτησε απογόνους και στην ισπανική βασιλική οικογένεια. 
Μετά τον θάνατο του συζύγου της, Παύλου Α΄, στις 6 Μαρτίου 1964, η Φρειδερίκη πήρε τον τίτλο της Βασίλισσας Μητέρας (Βασιλομήτορος).
Έφυγε από την Ελλάδα με την υπόλοιπη βασιλική οικογένεια μετά το αποτυχημένο Αντικίνημα του Βασιλιά Κωνσταντίνου, στις 13 Δεκεμβρίου του 1967, και εγκαταστάθηκε στην Ιταλία.
Δράση και κριτική.
Εθνική Οργάνωση Νεολαίας.
Ο Ιωάννης Μεταξάς αναφέρει στο ημερολόγιό του ότι η Φρειδερίκη, ως Πριγκίπισσα του θρόνου της Ελλάδος και τιμητικά στη θέση της Γενικής Διοικήτριας των κοριτσιών της φασιστικής Εθνικής Οργάνωσης Νεολαίας (ΕΟΝ), το Δεκέμβριο του 1938 μοίραζε σημαίες της οργάνωσης σε παιδιά. Συμμετοχή και προσφορά στην ΕΟΝ είχαν επίσης και άλλα μέλη της Βασιλικής Οικογενείας.
Παιδουπόλεις.
Κατά τη διάρκεια του Εμφύλιου Πόλεμου, το 1947, η Φρειδερίκη ίδρυσε τις "Παιδουπόλεις", ένα δίκτυο 53 ιδρυμάτων στην Ελλάδα. Σκοπός τους, σύμφωνα με την ίδια, ήταν "να σώσουμε τα παιδιά μας των βορείων επαρχιών από την απαγωγή πέρα από τα σύνορα και τη διαπαιδαγώγησή τους σε εχθρούς της πατρίδας". Στις παιδουπόλεις φιλοξενήθηκαν από 18.000 έως 30.000 παιδιά (ανάλογα με την πηγή αλλά και τον αναφερόμενο χρόνο)
. Η οργάνωση και η διοίκηση των Παιδουπόλεων έγινε από την Επιτροπή Εράνου «Πρόνοια Βορείων Επαρχιών της Ελλάδος», η οποία το 1955 μετεξελίχθηκε στο Βασιλικό Ίδρυμα Πρόνοιας («"Υπό την υψηλή προστασία των Α.Α. Μ.Μ. των Βασιλέων"») και το οποίο το 1970 πήρε το όνομα «Εθνικός Οργανισμός Προνοίας».
Δολοφονία Λαμπράκη.
Τον Απρίλιο του 1963 η Μπέτυ Αμπατιέλου, σύζυγος του ηγετικού στελέχους του ΚΚΕ, Αντώνη Αμπατιέλου, περίμενε τη Φρειδερίκη έξω από το ξενοδοχείο της στο Λονδίνο και υπήρξε επεισόδιο. Ο γραμματέας των ανακτόρων Γεράσιμος Τσιγάντες αναφερόμενος στην οργή της Φρειδερίκης μετά τις διαδηλώσεις και τα επεισόδια αποδοκιμασίας εναντίον της στο Λονδίνο και την παρεμβολή του Λαμπράκη αναφέρει ότι αυτή αναφώνησε "δεν θα με απαλλάξει κανείς από αυτόν τον άνθρωπο;". Σε μια προσπάθεια απόσεισης ή μοιράσματος των ευθυνών, ο στρατηγός Βαρδουλάκης αργότερα «"εξομολογήθηκε"» ότι «"ο Λαμπράκης σκοτώθηκε κατά λάθος, είχε δοθεί απλώς η εντολή από τη βασίλισσα Φρειδερίκη να τον στραπατσάρουν...!". Πιο ειδικά, αυτή τη φράση αναφέρει ο Ανδρέας Παπανδρέου ότι του την είπε ο Βαρδουλάκης σε συζήτηση μαζί του ή σύμφωνα με άλλη εκδοχή αναφέρει ότι την είπε σε μια συζήτηση, ενώ σύμφωνα με μια τρίτη, ο Ανδρέας Παπανδρέου σημείωσε λίγα χρόνια αργότερα, έπειτα από σχετικά έγγραφα που του είχε δείξει ο πατέρας του, ότι τη φράση την είπε σε κάποια συζήτηση. Άλλοι με διάφορους τρόπους που ασχολήθηκαν με τη δολοφονία (Γιώργος Μπέρτσος, Βασίλης Λαμπρίδης) δεν είναι της γνώμης ότι ο Βαρδουλάκης γνώριζε για την ανάμειξη συγκεκριμένων προσώπων, πόσο μάλλον ενός συγκεκριμένου προσώπου, ούτε ότι ευθυνόταν για τη δολοφονία κάποιο συγκεκριμένο πρόσωπο που μπορούμε να κατονομάσουμε, ενώ ο Μίκης Θεοδωράκης έχει πει ότι η δολοφονία ήταν έργο του παλατιού και της αμερικανικής υπηρεσίας πληροφοριών (CIA), αλλά δεν έχει κατονομάσει τη Φρειδερίκη.
Ταξίδια και κρουαζιέρες.
Τον Αύγουστο του 1954 η Φρειδερίκη πραγματοποίησε μία 10ήμερη κρουαζιέρα στο Αιγαίο με προσκεκλημένους διεθνείς προσωπικότητες και μέλη νυν και τέως βασιλικών οικογενειών. Χρησιμοποιήθηκε το νεότατο τότε πλοίο "Αγαμέμνων", το οποίο είχε ήδη χρησιμοποιηθεί και από τη κυβέρνηση για ένα περίπλου στις Κυκλάδες κατά την επίσκεψη του Καγκελάριου Κόνραντ Αντενάουερ της Δυτικής Γερμανίας. Η κρουαζιέρα είχε πάρει μεγάλη δημοσιότητα στο εξωτερικό και πρόβαλε πάρα πολύ την Ελλάδα ως τουριστικό προορισμό. Το κόστος της όμως σε βάρος του Ελληνικού Δημοσίου και η αντίδραση των απλών και φτωχών ανθρώπων σε αυτό που εξέλαβαν ως επίδειξη πλούτου συνέβαλε στην αρχή της πτώσης της δημοτικότητας της Φρειδερίκης.
Το Δεκέμβριο του 1958 η Φρειδερίκη επισκέφτηκε τις ΗΠΑ σε ένα ταξίδι 6 εβδομάδων, με σκοπό να πληροφορηθεί τις ειρηνικές μεθόδους χρήσης της ατομικής ενέργειας.
Άλλες δραστηριότητες.
Η παρασκηνιακή της παρέμβαση στην ελληνική πολιτική είναι αυτή που διαμόρφωσε την εικόνα της, είτε ως Βασίλισσας, είτε ως Βασίλισσας Μητέρας.
Διοργανώθηκε έρανος υπό την εποπτεία της και ταυτόχρονα απαγορεύθηκαν όλοι οι άλλοι έρανοι και ακυρώθηκαν οι υφιστάμενοι. Άλλες ήταν τα συσσίτια και η προνοιακή μέριμνα, όπως η σύσταση και λειτουργία του Γραφείου Εισαγωγής Απόρων Ασθενών, το οποίο μεσολαβούσε για την εισαγωγή σε νοσηλευτικά ιδρύματα κατόπιν ανάλογων αιτημάτων οικονομικά και κοινωνικά δυσπραγούντων Ελλήνων από όλη την Ελλάδα και η ίδρυση κοινωνικών δομών. Οι παραπάνω δραστηριότητες ή πτυχές αυτών ενώ εκθειάζονται από κάποιους, έχουν δεχτεί αρνητική κριτική από άλλους.
Προίκα πριγκίπισσας Σοφίας.
Τον Μάρτιο του 1962 η Κυβέρνηση Καραμανλή, ύστερα από πιεστική απαίτηση της Φρειδερίκης, ψήφισε τον νόμο «"περί συστάσεως προικός για την πριγκίπισσα Σοφία"» με τελικό ύψος 9 εκατομμύρια δραχμές (30.000 χρυσές λίρες) και επιβάρυνση του κρατικού προϋπολογισμού της Ελλάδας. Η προίκα σύμφωνα με τον νόμο απαλλασσόταν από κάθε φορολογία και μπορούσε να μετατραπεί σε συνάλλαγμα.
Η προικοδότηση των 9 εκατομμυρίων δραχμών ήταν η αφορμή για να ψυχρανθούν ακόμα περισσότερο οι σχέσεις των Ανακτόρων με τον πολιτικό κόσμο και τους πολίτες. Το σύνθημα «"Προίκα στην Παιδεία, όχι στη Σοφία"» ακουγόταν στις φοιτητικές κινητοποιήσεις, την εποχή που η κυβέρνηση Κωνσταντίνου Καραμανλή προίκιζε τη Σοφία με 30.000 χρυσές λίρες (9 εκατομμύρια δραχμές την εποχή εκείνη), ενώ ταυτόχρονα αρνιόταν πεισματικά κάθε αύξηση των δαπανών για την παιδεία.
Για την προίκα εν όψει του γάμου της κόρης της Σοφίας με τον Χουάν Κάρλος, η Φρειδερίκη πίεζε προσωπικά τον πρωθυπουργό Κ. Καραμανλή να καθορίσει ένα μεγάλο ποσό από τον κρατικό προϋπολογισμό. Η απάντηση του πρωθυπουργού είναι ότι η βασίλισσα θα πρέπει να περιμένει να συνεννοηθεί προηγουμένως η κυβέρνηση με τα κόμματα, ώστε να μην αρχίσει η αντιπολίτευση τις επιθέσεις κατά της κυβέρνησης αλλά και κατά του στέμματος. Η Φρειδερίκη όμως συνέχισε τις φορτικές πιέσεις μέχρι που τελικώς ο Καραμανλής υπάκουσε στις πιέσεις των Ανακτόρων και των φιλοβασιλικών στελεχών του. Οι πληροφορίες της βρετανικής πρεσβείας στην Αθήνα ανέφεραν ότι κανείς δεν πληροφορήθηκε, δημόσια τουλάχιστον, το πραγματικό ύψος της προίκας και υποστηρίζουν ότι 100.000-200.000 χρυσές λίρες βγήκαν από τα ταμεία του κράτους.
Η κηδεία.
Πέθανε στις 7 Φεβρουαρίου 1981 από έμφραγμα, που εκδηλώθηκε μετά από εγχείρηση καταρράκτη στην οποία είχε υποβληθεί, στα ισπανικά ανάκτορα της Θαρθουέλα. Η κηδεία έγινε στην Ελλάδα, στο βασιλικό κοιμητήριο στο Τατόι, ύστερα από ειδική άδεια που δόθηκε από την κυβέρνηση του Γεωργίου Ράλλη. 
Στην αρχή ο Κωνσταντίνος πρότεινε στον πρωθυπουργό να μεταφερθεί η σορός στις 11 Φεβρουαρίου στην Ελλάδα και την επόμενη μέρα να τελεστεί η νεκρώσιμη ακολουθία στη Μητρόπολη Αθηνών και ο ενταφιασμός στο Τατόι. Ο Ράλλης δήλωσε ότι όλα έπρεπε να γίνουν στο Τατόι την ίδια μέρα, γιατί στη Μητρόπολη ήταν πολύ πιθανό να γίνουν ταραχές. Σύμφωνα με την κυβέρνηση Ράλλη, το πρόβλημα δεν ήταν αν θα επιτρεπόταν η κηδεία, γιατί δεν υπήρχε ανάγκη τέτοιας άδειας. Θα έπρεπε να εκδοθεί απόφαση απαγορεύσεως της κηδείας. Αυτή η απαγόρευση θα εξέθετε τη χώρα στο εσωτερικό και στο εξωτερικό. Τέλος, μετά την αλλαγή του πολιτεύματος, το 1974, τα μέλη της πρώην βασιλικής οικογένειας διατηρούσαν την ελληνική ιθαγένεια και τυπικά μπορούσαν να έρθουν στην Ελλάδα χωρίς κανένα περιορισμό.
Ο Κωνσταντίνος πιεζόταν να κάνει δηλώσεις και στην αρχή αρνήθηκε. Την παραμονή της κηδείας το γραφείο του έδωσε στη δημοσιότητα δήλωσή του, με την οποία εξέφραζε τη λύπη του για την πολιτικοποίηση της κηδείας, ενώ ο ίδιος ερχόταν στην Ελλάδα, για να εκτελέσει ένα οδυνηρό προσωπικό καθήκον και ότι οι περιορισμοί που επεβλήθησαν στην απλή τελετή κηδείας της μητέρας του, προσδίδουν σ΄ αυτόν πικρία στην οδύνη. Τελικώς, την Πέμπτη 12 Φεβρουαρίου κηδεία και ταφή έγιναν αυθημερόν στο Τατόι.
Κρίσεις για την προσωπικότητά της.
Ο Κωνσταντίνος Τσάτσος γράφει γι' αυτήν: «"Η Φρειδερίκη ήταν προφανώς η δυνατότερη, και στη σκέψη και τη βούληση, από όλη την οικογένεια. Ήταν πολύ έξυπνη στα μικρά και στα μεγάλα άκριτη. Χωρίς λογικά να το παραδέχεται, στο υποσυνείδητό της κρατούσε η πεποίθηση ότι τα βασιλικά γένη είναι ένα είδος του ζωικού βασιλείου διαφορετικό από τους υπόλοιπους θνητούς. Και αυτή η πεποίθηση δεν κρυβόταν πάντοτε, όπως θα έπρεπε. Είχε σφοδρές επιθυμίες και ενθουσιασμούς που γρήγορα εξανεμίζονται: ανοικοδομήθηκε τότε το παλιό μοναστήρι της Μονής Αστερίου Υμηττού για να αποσύρεται εκεί και να ζωγραφίζει, αλλά ώσπου να τελειώσει η ανοικοδόμηση, το μεράκι της είχε περάσει. Δεν πήγε εκεί ποτέ."» Και πιο κάτω, «"Η παιδεία της γενικά ήταν πενιχρή. Διάβαζε φύρδην-μίγδην διάφορα βιβλία, πολιτικά και κοινωνιολογικά, αλλά και μερικά των θετικών επιστημών· συστηματική παιδεία δεν είχε. Προφανώς είχαν αμελήσει τις σπουδές της, όπως αυτή αμέλησε, από άγνοια, τις σπουδές των παιδιών της"»
Ο Χαράλαμπος Ποταμιάνος ως γενικός υπασπιστής και γραμματέας του Παύλου Α΄ υποστήριξε ότι: «"Επειδή ο Παύλος, για διαφόρους λόγους, ήταν πολύ δύσκολος στόχος, διάλεξαν την Φρειδερίκη για να τη διαβάλουν, και να της φορτώσουν όσα μπορέσουν περισσότερα. Δυστυχώς, σε αυτό τους βοήθησε και η αδυναμία του Έλληνα να πιστεύει εύκολα τις δυσάρεστες φήμες. Με ανάλογο τρόπο δημιούργησαν γενική πεποίθηση ότι η Φρειδερίκη ανεβοκατέβαζε υπουργούς και πρωθυπουργούς"».
Ο πρώην πρωθυπουργός, Κωνσταντίνος Μητσοτάκης, δήλωσε στο ντοκιμαντέρ "Παύλος. Ένας Ασυνήθιστος Βασιλιάς" ότι: «"Είναι λάθος να πιστεύουμε ότι τον Παύλο τον κατηύθηνε η Φρειδερίκη. Είναι λάθος. Η Φρειδερίκη ήταν υποτεταγμένη στον Παύλο. Είχαν και μεγάλη διαφορά ηλικίας, το οποίο παίζει και πολύ σημαντικό ρόλο. Είχε και γερμανική παιδεία...δεν δημιουργούσε προβλήματα με τον Παύλο. Ο Παύλος είχε τη δική του προσωπικότητα"».
Η κόρη της Ειρήνη, σε συνέντευξή της στην εκπομπή «"Πρωταγωνιστές"» του Σταύρου Θεοδωράκη, αναφερόμενη στη μητέρα της είπε: «"Κάποτε την συμπαθούσαν πάρα πολύ (τη Φρειδερίκη). Η μητέρα μου ήταν πολύ ευθύς άνθρωπος και πολλές φορές δεν ήθελαν να ακούνε αλήθειες μερικοί. Ήταν πολύ καταφερτζού"».

</doc>
<doc id="64266" url="https://el.wikipedia.org/wiki?curid=64266" title="Τέλος">
Τέλος

Γενικά η λέξη τέλος σημαίνει το τέρμα, το πέρας και είναι η αντίθετη έννοια της "αρχής". Το "τέλος" αποτελεί και το έσχατο σημείο ενός πράγματος, υπόθεσης ή παρουσίασης. Στην αρχαία Ελλάδα η λέξη αυτή σήμαινε "δαπάνη", υπό την έννοια της οποίας και προήλθαν οι λέξεις "ευτελής" και "πολυτελής".
Στις συνήθεις εκφράσεις ο όρος "εν τέλει" αποδίδεται ως "τελικά", ενώ η έκφραση "οι εν τέλει" αποδίδεται με τη σημασία της Αρχής, εξουσίας.

</doc>
<doc id="64267" url="https://el.wikipedia.org/wiki?curid=64267" title="Εισφορά">
Εισφορά



</doc>
<doc id="64269" url="https://el.wikipedia.org/wiki?curid=64269" title="Θεόφιλος Αντιοχείας">
Θεόφιλος Αντιοχείας



</doc>
<doc id="64271" url="https://el.wikipedia.org/wiki?curid=64271" title="Decadence">
Decadence



</doc>
<doc id="64272" url="https://el.wikipedia.org/wiki?curid=64272" title="Άγιος Προκόπης (όρμος)">
Άγιος Προκόπης (όρμος)

&lt;br&gt;
 
Ο Άγιος Προκόπης είναι ο μεγαλύτερος όρμος της δυτικής Νάξου, νοτιότερα του λίμένος και Χώρας Νάξου. Αποτελεί θαυμάσιο και ασφαλές αγκυροβόλιο για τους Β. και Α. ανέμους, στον οποίο προσέγγιζαν παλαιότερα τα επιβατηγά ατμόπλοια που εκτελούσαν την συγκοινωνία Νάξου - Πειραιά κάθε φορά που ήταν αδύνατη η προσέγγιση στον λιμένα Νάξου που μόνιμα σχεδόν προσβάλλονταν εξαιρετικά από τους Β. ανέμους. Πλην όμως ο όρμος αυτός χρήζει ιδιαίτερης προσοχής επειδή υφίστανται πολλοί ύφαλοι (ξέρες).
Το 1898 το μέγα για την εποχή του ελληνικό επιβατηγό πλοίο «Καλυψώ», κατά τη διάρκεια μιας τρομερής χιονοθύελλας όταν κατέφυγε στον όρμο αυτόν επέπεσε και προσάραξε στον επικινδυνότερο βράχο, (καλούμενος στους βρετανικούς χάρτες «Τσάπμαν») και βυθίστηκε και έκτοτε ο βράχος ονομάσθηκε Καλυψώ, από το πλοίο του οποίου κάποια υπολείμματα του ναυαγίου υπάρχουν ακόμα στο βυθό. Κύρια αιτία εκείνου του ναυαγίου θεωρήθηκε ως εγκληματική η έλλειψη φανού στο στενό Πάρου - Νάξου.
Ο Πλοίαρχος του πλοίου Νικόλαος Βλάσσης, καταγόμενος από το Γαλαξίδι κατόρθωσε με την ψυχραιμία του και τις λέμβους του πλοίου του να σώσει όλους τους επιβαίνοντες μέχρι και του τελευταίου και να τους αποβιβάσει στον Άγιο Προκόπη. Αυτοί δε μετά την σωτηρία τους συγκέντρωσαν ικανό χρηματικό ποσό και στο όνομα του Αγίου Νικολάου έκτισαν μικρό ναΐδριο από την ονομασία του οποίου και ονομάσθηκε έκτοτε το ακρωτήριο.

</doc>
<doc id="64274" url="https://el.wikipedia.org/wiki?curid=64274" title="Ανδρέας Κρυστάλλης">
Ανδρέας Κρυστάλλης

Ο Ανδρέας Κρυστάλλης ή Κρυσταλλίδης (Μικρά Ασία, 1911 – Πειραιάς, 1951) ήταν διακεκριμένος Έλληνας ζωγράφος.
Βιογραφία.
Γεννήθηκε στη Μικρά Ασία. Μετά το τέλος της Μικρασιατικής εκστρατείας εγκαταστάθηκε στη Μυτιλήνη. Νέος κατατάχθηκε στο Βασιλικό Ναυτικό, ακολουθώντας την καριέρα του μεγαλύτερου αδελφού του. Γρήγορα όμως παραιτήθηκε για να επιδοθεί αποκλειστικά στη ζωγραφική, εγκατεστημένος μόνιμα στον Πειραιά. Το 1928 πήγε στο Παρίσι, όπου έμεινε τρία χρόνια σπουδάζοντας στη Σχολή Καλών Τεχνών. Επιστρέφοντας έκανε αρκετές εκθέσεις στην Αθήνα, αλλά και στη Μυτιλήνη. Μετά όμως την Κατοχή κλείστηκε για λίγο καιρό στο Δρομοκαΐτειο, πιθανώς ως τοξικομανής. Πέθανε στον Πειραιά το 1951.
Το έργο του περιλαμβάνει ελαιογραφίες και ακουαρέλες με θέματα κυρίως από τη θάλασσα. Ενδεικτικό είναι το έργο του Βάρκες, ελαιογραφία σε χαρτόνι. Θεωρήθηκε ιμπρεσιονιστής λυρικός και προσωπικός.

</doc>
<doc id="64275" url="https://el.wikipedia.org/wiki?curid=64275" title="Επαμεινώνδας Λιώκης">
Επαμεινώνδας Λιώκης

Ο Επαμεινώνδας Λιώκης (Ληξούρι, 1908 - Αθήνα, 1963) ήταν διακεκριμένος Έλληνας ζωγράφος.
Βιογραφία.
Ο Επαμεινώνδας Λιώκης γεννήθηκε στο Ληξούρι της Κεφαλονιάς το 1908. Ήταν γιος του Νικόλαου Λιώκη. Πολύ μικρός εγκαταστάθηκε στον Πειραιά όπου και έμεινε για πάρα πολλά χρόνια. Σπούδασε στη Σχολή Καλών Τεχνών με καθηγητή τον Σ. Βικάτο. Έκανε αρκετές ατομικές εκθέσεις και συμμετείχε σε πολλές ομαδικές καθώς και σε όλες τις πανελλήνιες.&lt;br&gt; 
Είναι ίσως ο μοναδικός Έλληνας ζωγράφος των σπιτιών της αθλιότητας των συνοικισμών και των ορεινών κυρίως χωριών. Το έργο του κρίθηκε ρεαλιστικό, ανθρώπινο αλλά και δραματικό. Εργάσθηκε επίσης με εντολή του Υπουργείου Παιδείας στην αποκατάσταση τοιχογραφιών σε βυζαντινές εκκλησίες. Τα διάφορα σχέδια αυτών των εργασιών του αποτελούν μια πολύτιμη σειρά τόσο από ιστορικής άποψης όσο και αισθητικής.

</doc>
<doc id="64276" url="https://el.wikipedia.org/wiki?curid=64276" title="Μιχάλης Οικονόμου (ζωγράφος)">
Μιχάλης Οικονόμου (ζωγράφος)

Ο Μιχάλης Οικονόμου (Πειραιάς, 1888 – Αθήνα, Μάιος 1933) ήταν διακεκριμένος Έλληνας ζωγράφος της εποχής του Μεσοπολέμου.
Βιογραφία.
Γεννήθηκε στον Πειραιά το 1888, όπου και έκανε τις εγκύκλιες σπουδές του. Τα πρώτα μαθήματα ζωγραφικής τα έλαβε από τον Κ. Βολανάκη. Το 1906 πήγε στο Παρίσι για να σπουδάσει ναυπηγική, αλλά αντ' αυτού γράφτηκε στη Σχολή Καλών Τεχνών. Από το 1913 μέχρι το 1926 έκανε δύο ατομικές εκθέσεις στο Παρίσι και μία στο Λονδίνο, ενώ πήρε μέρος και σε πολλές ομαδικές εκθέσεις. Το 1926 γύρισε στην Ελλάδα και εγκαταστάθηκε στην Αθήνα. Την πρώτη στην Ελλάδα έκθεσή του την έκανε στον «Παρνασσό». Το 1929 εξέθεσε στο φουαγιέ του Δημοτικού Θεάτρου του Πειραιά νεότερη έκθεσή του. 
Το 1932, μπήκε στο Δρομοκαΐτειο, έχοντας πληγεί από προϊούσα εγκεφαλική παράλυση, κατάληξη σύφιλης από την οποία έπασχε. Τον Μάιο του επόμενου χρόνου, πέθανε στο Δρομοκαΐτειο.
Το ζωγραφικό του έργο θαυμάστηκε και εκτιμήθηκε μετά τον θάνατό του. Το έργο του, που αποτελείται σχεδόν αποκλειστικά από τοπιογραφίες από την Νότιο Γαλλία και την Ελλάδα, χαρακτηρίζεται ως γνήσιο ιμπρεσιονιστικό. Διακρίνεται για την αβρότητά του, το λεπτό συναισθηματισμό και την ονειρική ατμόσφαιρα που περικλείει. Θεωρείται ένας από τους μεγαλύτερους και προσωπικότερους Έλληνες ζωγράφους της περιόδου του Μεσοπολέμου.

</doc>
<doc id="64277" url="https://el.wikipedia.org/wiki?curid=64277" title="Δημήτρης Ψαθάς">
Δημήτρης Ψαθάς

Ο Δημήτρης Ψαθάς (Τραπεζούντα Πόντου 1907 - Αθήνα 13 Νοεμβρίου 1979) ήταν πολυγραφότατος Έλληνας χρονογράφος, δημοσιογράφος και θεατρικός συγγραφέας. 
Τα περισσότερα από τα θεατρικά του έργα έχουν γίνει κινηματογραφικές ταινίες με τεράστια επιτυχία. Τα έργα του γνώρισαν τη διεθνή αναγνώριση και μεταφράστηκαν στα αγγλικά, τα γαλλικά, τα ρωσικά, τα ρουμανικά και τα τουρκικά, και παίχτηκαν σε πολλές χώρες του κόσμου. Υπήρξε σύμβουλος της Εταιρίας Ελλήνων Θεατρικών Συγγραφέων καθώς και μέλος της Ενώσεως Συντακτών Ημερησίων Εφημερίδων Αθηνών (ΕΣΗΕΑ). Πέθανε στις 13 Νοεμβρίου 1979 στην Αθήνα.
Εργοβιογραφία.
Ο Δημήτρης Ψαθάς καταγόταν από την Τένεδο αλλά γεννήθηκε στην Τραπεζούντα του Πόντου τον Οκτώβριο του 1907. Το 1923, με τη Μικρασιατική καταστροφή, εγκαταστάθηκε στην Αθήνα, όπου ολοκλήρωσε τις σπουδές του και αφιερώθηκε στη δημοσιογραφία, την ευθυμογραφία και το θέατρο. 
Τελευταία του βιβλία ήταν «Σε ήχο πλάγιο» (1973) και «Μαίηντ ιν Αμέρικα».
Μετά τον θάνατό του κυκλοφόρησαν επιλογές χρονογραφημάτων του σε τρία βιβλία: "Στο καρφί και στο πέταλο" (1999), "Στου κουφού την πόρτα" (2001) και "Το εύθυμο καρνέ" (2002). 
Ο Δημήτρης Ψαθάς έγραψε επίσης και ένα ιστορικό χρονικό 500 σελίδων, συγκλονιστικό ντοκουμέντο από τη ζωή, τους διωγμούς και την αντίσταση του ελληνισμού της ιδιαίτερης πατρίδας του, με τον τίτλο "Γη του Πόντου" (1966). 
Τα θεατρικά του έργα, κωμωδίες, παίχτηκαν απ΄ όλους σχεδόν τους θιάσους της Αθήνας και με τους καλλίτερους Έλληνες ηθοποιούς. Σπουδαιότερα εξ αυτών ήταν: «Το στραβόξυλο» (1940), «Ο εαυτούλης μου» (1941), «Οι ελαφρόμυαλοι» (1942), «Μαντάμ Σουσού» (1942), «Σκίτσα της εποχής» (1944), «Φον Δημητράκης» (1947), «Η ζωή μου είναι ωραία» (1952), "Ζητείται ψεύτης" (1953), «Μικροί Φαρισαίοι» (1954), «Ο φαύλος κύκλος» (1954), «Ένας βλάκας και μισός» (1956), «Προς Θεού μεταξύ μας» (1957), «Φωνάζει ο κλέφτης» (1958),«Εταιρεία θαυμάτων» (1959), «Η Μαίρη τα λέει όλα» (1960), «Εξοχικόν κέντρον ο Έρως» (1960), «Εμπρός να γδυθούμε» (1962), η «Χαρτοπαίχτρα» (1963), «Ξύπνα Βασίλη» (1965), ο «Αχόρταγος» (1966), «Ο Κουτσομπόλης» (1968), «Προίκα μου αγαπημένη» (1968), «Οι ατίθασοι» (1970), «Ο αφελής» (1973), «Το ανθρωπάκι» (1974) κ.α.

</doc>
<doc id="64278" url="https://el.wikipedia.org/wiki?curid=64278" title="Άγιος Σταυρός">
Άγιος Σταυρός



</doc>
<doc id="64279" url="https://el.wikipedia.org/wiki?curid=64279" title="Κώστας Καραπατής">
Κώστας Καραπατής

Ο Κώστας Καραπατής (γεννημένος στις 31 Δεκεμβρίου 1929 στη Θεσσαλονίκη) είναι Έλληνας παλαίμαχος διεθνής ποδοσφαιριστής που αγωνιζόταν στη θέση του τερματοφύλακα. 
Καριέρα ποδοσφαιριστή.
Σε συλλογικό επίπεδο.
Ο Κώστας Καραπατής έκανε τα πρώτα του βήματα στο χώρο του ποδοσφαίρου στον Ατρόμητο Καμάρας, τοπική ομάδα της Θεσσαλονίκης ενώ λίγα χρόνια αργότερα υπέγραψε το πρώτο του επαγγελματικό συμβόλαιο με τον Ηρακλή Θεσσαλονίκης.
Στον "Γηραιό" παρέμεινε μέχρι το 1951, έχοντας κατακτήσει το Πρωτάθλημα Θεσσαλονίκης του ίδιου έτους. Στη συνέχεια, μετεγγράφη στον Ολυμπιακό Πειραιώς, όπου παρέμεινε μέχρι το 1957 έχοντας κατακτήσει στα έξι χρόνια παραμονής του 5 Πρωταθλήματα Ελλάδος, 4 Κύπελλα Ελλάδος καθώς και 5 Πρωταθλήματα Πειραιά.
Το 1957 επέστρεψε στον Ηρακλή Θεσσαλονίκης στον οποίο παρέμεινε για τα επόμενα τέσσερα χρόνια.
Στην εθνική Ελλάδας.
Ο Κώστας Καραπατής έχει πραγματοποιήσει μία συμμετοχή με την εθνική Ελλάδας το 1955.
Καριέρα προπονητή.
Το 1961 κρέμασε τα γάντια του και εργάστηκε ως προπονητής σε αρκετούς συλλόγους. Κατά περιόδους βρέθηκε στην τεχνική ηγεσία των μικρότερων εθνικών ομάδων, κυρίως της εθνικής Νέων, ενώ το 1968 βρέθηκε για έναν αγώνα και στον πάγκο της Ανδρών.

</doc>
<doc id="64280" url="https://el.wikipedia.org/wiki?curid=64280" title="Ιουλιανά">
Ιουλιανά



</doc>
<doc id="64283" url="https://el.wikipedia.org/wiki?curid=64283" title="Όθων Ντε Λα Ρος">
Όθων Ντε Λα Ρος



</doc>
<doc id="64296" url="https://el.wikipedia.org/wiki?curid=64296" title="Τμήμα Νομικής του Πανεπιστημίου Αθηνών">
Τμήμα Νομικής του Πανεπιστημίου Αθηνών

Το Τμήμα Νομικής αποτελεί το μοναδικό τμήμα της Νομικής Σχολής του Εθνικού και Καποδιστριακού Πανεπιστημίου Αθηνών. Κοσμήτορας του τμήματος της Νομικής είναι ο καθηγητής διεθνούς δικαίου και πρώην πρόεδρος του Ευρωπαϊκού Δικαστηρίου Δικαιωμάτων του Ανθρώπου Λίνος-Αλέξανδρος Σισιλιάνος.
Ιστορικό.
Η Νομική Σχολή Αθηνών (Δικαστική τότε) ιδρύθηκε με βασιλικό διάταγμα τον Απρίλιο του 1837 και ήταν μια από τέσσερις σχολές του Πανεπιστημίου Αθηνών. Οι πρώτοι καθηγητές που διορίστηκαν ήταν ο Γεώργιος Α. Ράλλης, ο οποίος διετέλεσε και πρώτος Κοσμήτορας της Σχολής, ο Χριστόδουλος Κλωνάρης, ο οποίος δεν αποδέχθηκε τον διορισμό του, ο Λέων Μελάς, ο οποίος επίσης δεν αποδέχθηκε τον διορισμό του, ο Περικλής Αργυρόπουλος, ο Γοδεφρείδος Φέδερ, ο Ιωάννης Σούτσος, ο οποίος υπήρξε και ο πρώτος καθηγητής της έδρας της "Πλουτολογίας", δηλαδή των Οικονομικών και ο Γεώργιος Μαυροκορδάτος.
Στις 21 Φεβρουαρίου 1973 4.000 φοιτητές κατέλαβαν το κτήριο της Νομικής διαμαρτυρόμενοι για το νομοθετικό διάταγμα 1347 της Χούντας των Συνταγματαρχών, με το οποίο το Υπουργείο Εθνικής Άμυνας μπορούσε να ανακαλεί τις αναβολές στράτευσης των φοιτητών που απείχαν λόγω μαθημάτων. Η κατάληψη έληξε στο τέλος της επόμενης μέρας ύστερα από διαπραγματεύσεις φοιτητών και αστυνομίας. Στις 20 Μαρτίου πραγματοποιήθηκε δεύτερη απόπειρα κατάληψης χωρίς όμως επιτυχία. Η κατάληψη της Νομικής αποτελεί την πρώτη οργανωμένη φοιτητική αντίδραση κατά του δικτατορικού καθεστώτος. Σήμερα στον προαύλιο χώρο της Νομικής Αθηνών υπάρχει αναμνηστική στήλη.
Εγκαταστάσεις και σπουδές.
Το κεντρικό κτήριο της Σχολής βρίσκεται στο οικοδομικό τετράγωνο μεταξύ των οδών Σόλωνος, Σίνα, Μασσαλίας και Ακαδημίας, ενώ μαθήματα πραγματοποιούνται σε κτήριο στην Ιπποκράτους 7, στο κτήριο της Γραμματείας του Τμήματος (Ακαδημίας 45) και στα γραφεία των καθηγητών (Ιπποκράτους 33). Τα γραφεία των καθηγητών του Τμήματος Νομικής βρίσκονται σε τρία μέρη: στην Ακαδημίας 45, το τμήμα διεθνούς και ποινικού δικαίου, στην Ιπποκράτους 33, στην Σίνα 14 και στην Ασκληπιού 9. 
Απόφοιτοι και Καθηγητές.
Από τη Νομική Σχολή Αθηνών έχουν αποφοιτήσει αρκετοί πρωθυπουργοί όπως οι Αλέξανδρος Κουμουνδούρος, Επαμεινώνδας Δεληγεώργης, Χαρίλαος Τρικούπης, Σωτήριος Σωτηρόπουλος, Ελευθέριος Βενιζέλος, Αλέξανδρος Ζαΐμης, Δημήτριος Γούναρης, Νικόλαος Καλογερόπουλος, Νικόλαος Στράτος, Σπυρίδων Μαρκεζίνης, Νικόλαος Τριανταφυλλάκος, Σωτήριος Κροκιδάς, Γεώργιος Καφαντάρης, Ανδρέας Μιχαλακόπουλος, Αλέξανδρος Παπαναστασίου, Παναγής Τσαλδάρης, Κωνσταντίνος Δεμερτζής, Αλέξανδρος Κορυζής, Παναγιώτης Κανελλόπουλος, Γεώργιος Παπανδρέου, Δημήτριος Μάξιμος, Παναγιώτης Πουλίτσας, Κωνσταντίνος Τσαλδάρης, Κωνσταντίνος Γ. Καραμανλής, Δημήτριος Κιουσόπουλος, Αλέξανδρος Διομήδης - Κυριακός, Κωνσταντίνος Γεωργακόπουλος, Παναγιώτης Πιπινέλης, Ηλίας Τσιριμώκος, Γεώργιος Αθανασιάδης - Νόβας, Ξενοφών Ζολώτας, Ιωάννης Γρίβας, Γεώργιος Ράλλης, Κωνσταντίνος Μητσοτάκης και Κωνσταντίνος Α. Καραμανλής, οι πρόεδροι της Δημοκρατίας Αλέξανδρος Ζαΐμης, Μιχαήλ Στασινόπουλος, Κωνσταντίνος Στεφανόπουλος, Κάρολος Παπούλιας και Κωνσταντίνος Τσάτσος καθώς και αρκετές άλλες προσωπικότητες της πολιτικής. Τέσερεις καθηγητές της σχολής, οι Κωνσταντίνος Δεμερτζής, Ιωάννης Παρασκευόπουλος, Σωτήριος Κροκιδάς, Διομήδης Κυριακός έχουν διατελέσει πρωθυπουργοί και δύο, ο Κωνσταντίνος Τσάτσος και ο Προκόπης Παυλόπουλος, Πρόεδροι της Δημοκρατίας.
Από την σχολή έχουν αποφοιτήσει εξάλλου και πολλοί βουλευτές, υπουργοί και πολιτικοί, όπως ο Γεώργιος Μωραΐτης, ο Αναστάσιος Πεπονής, ο Γεράσιμος Αρσένης, ο Στέφανος Τζουμάκας και άλλοι. 
Από την ίδρυση της σχολής πολλοί υπηρεσιακοί υπουργοί έχουν προέλθει απο τις τάξεις των καθηγητών της νομικής όπως οι Γεώργιος Ράμμος, Αλέξανδρος Τσιριντάλης, Κώστας Μπέης, Ιωάννης Δ. Καποδίστριας, Μιχαήλ Δένδιας, Κωνσταντίνος Ρόκας, Γεώργιος Μαριδάκης, Γεώργιος Κουμάντος, Νικόλαος Αλιβιζάτος και Σπύρος Φλογαΐτης. Επίσης πολλοί καθηγητές της νομικής έχουν αναλάβει πολιτικές θέσεις. Συγκεκριμένα ο Μιχαήλ Ποτλής, βουλευτής και υπουργός, ο Εμμανουήλ Κόκκινος, βουλευτής, ο Ιωάννης Ζωγράφος, βουλευτής, ο Περικλής Αργυρόπουλος, βουλευτής και υπουργός, ο Κωνσταντίνος Τριανταφυλλόπουλος, υπουργός, ο Αθανάσιος Ροντήρης, βουλευτής και υπουργός, ο Σπυρίδων Πήλικας, βουλευτής και υπουργός, ο Γρηγόριος Κασιμάτης, βουλευτής και υπουργός, ο Ιωάννης Τριανταφυλλόπουλος, υπουργός, ο Τιμολέων Ηλιόπουλος, βουλευτής και υπουργός, ο Λέων Μελάς, υπουργός, ο Χριστόδουλος Κλωνάρης, βολυευτής και υπουργός, ο Παύλος Καλλιγάς, βουλευτής και υπουργός, ο Μιχαήλ Σταθόπουλος, εξωκοινοβουλευτικός υπουργός δικαιοσύνης, ο Νικόλαος Σαρίπολος, βουλευτής, ο Κωνσταντίνος Πολυγένης, υπουργός, ο Προκόπης Παυλόπουλος, βουλευτής και υπουργός, ο Γεώργιος Καμίνης, δήμαρχος Αθηναίων, ο Γεώργιος - Αλέξανδρος Μαγκάκης, βουλευτής και υπουργός, η Άννα Μπενάκη - Ψαρούδα, πρόεδρος της βουλής και βουλευτής, η Κέλλυ Μπουρδάρα, βουλευτής και υφυπουργός, ο Χάρης Παμπούκης, εξωκοινοβουλευτικός υπουργός, ο Γιώργος Γεραπετρίτης, εξωκοινοβουλευτικός υπουργός κ.λπ. Γενικοί γραμματείς της κυβερνήσεως έχουν διατελέσει οι Αργύρης Καρράς, Χρήστος Πράτσικας και Σωτήρης Λύτρας.
Από τους προέδρος του Συμβουλίου της Επικρατείας απόφοιτοι της Νομικής Σχολής Αθηνών ήταν μεταξύ άλλων οι Κωνσταντίνος Ρακτιβάν, Σωτήριος Σολιώτης, Γεώργιος Παναγιωτόπουλος, Παναγιώτης Πικραμμένος, Θεμιστοκλής Κουρουσόπουλος, Μιχαήλ Στασινόπουλος, Παναγιώτης Πουλίτσας κ.α.
Μέλη της Ακαδημίας Αθηνών έχουν εκλεγεί οι Ιωάννης Σόντης, καθηγητής αστικού δικαίου, Γεώργιος Μιχαηλίδης - Νουάρος, καθηγητής αστικού δικαίου, Ιωάννης Σπυρόπουλος, καθηγητής δημοσίου διεθνούς δικαίου, Γεώργιος Τενεκίδης, υφηγητής διεθνούς δικαίου, Κωνσταντίνος Δεσποτόπουλος, υφηγητής φιλοσοφίας δικαίου, Παναγιώτης Ζέπος, υφηγητής αστικού δικαίου, Κωνσταντίνος Ευσταθιάδης, καθηγητής διεθνούς δικαίου, Γρηγόριος Κασιμάτης, καθηγητής αστικού δικαίου, Κωνσταντίνος Τριανταφυλλόπουλος, καθηγητής ρωμαϊκού &amp; αστικού δικαίου, Γεώργιος Μπαλής, καθηγητής αστικού δικαίου, Στυλιανός Σεφεριάδης, καθηγητής διεθνούς δικαίου, Απόστολος Γεωργιάδης, καθηγητής αστικού δικαίου, Επαμεινώνδας Σπηλιωτόπουλος, καθηγητής διοικητικού δικαίου, Εμμανουήλ Ρούκουνας, καθηγητής διεθνούς δικαίου, Γεώργιος Μαριδάκης, καθηγητής αστικού δικαίου, Ανδρέας Ανδρεάδης, καθηγητής δημόσιος οικονομίας και στατιστικής, Κωνσταντίνος Ράλλης, καθηγητής εκκλησιαστικού δικαίου, Δημήτριος Παππούλιας, καθηγητής αστικού δικαίου, Μιχαήλ Λιβαδάς, καθηγητής δικονομικού δικαίου, Κωνσταντίνος Τσάτσος, καθηγητής θεωρίας του δικαίου, Γεώργιος Στρέιτ, καθηγητής διεθνούς δικαίου, Αριστόβουλος Μάνεσης, καθηγητής συνταγματικού δικαίου, Γεώργιος Μητσόπουλος, καθηγητής ιδιωτικού δικαίου, Τιμολέων Ηλιόπουλος, καθηγητής ποινικού δικαίου, Νικόλαος Ανδρουλάκης, καθηγητής ποινικού δικαίου, Άννα Μπενάκη - Ψαρούδα, καθηγήτρια ποινικού δικαίου, και Κυριάκος Βαρβαρέσος, καθηγητής πολιτικής οικονομίας. Άλλοι διακεκριμένοι καθηγητές είναι οι Θρασύβουλος Πετιμεζάς, Αλέξανδρος Σβώλος, Νικόλαος Σαρίπολος, Νικόλαος Χωραφάς, Πέτρος Παπαρρηγόπουλος, Χρίστος Μυλωνόπουλος, Βασίλειος Οικονομίδης, Χρίστος Δέδες, Νέστωρ Κουράκης, Ιωάννης Σημαντήρας, Κωνσταντίνος Ι. Σημαντήρας, Μάρκος Ρενιέρης και άλλοι.

</doc>
<doc id="64298" url="https://el.wikipedia.org/wiki?curid=64298" title="Ελαία Αυλώνος Ευβοίας">
Ελαία Αυλώνος Ευβοίας

Η Ελαία ή Ελιά Αυλώνος ή Αυλωναρίου είναι μικρό πεδινό χωριό του ∆ήµου Κύµης - Αλιβερίου το οποίο βρίσκεται στην κεντρική Εύβοια και προς τα παράλια του Αιγαίου πελάγους σε υψόμετρο 120 μέτρα. Περιτριγυρίζεται από ελαιώνες, για αυτό κι έχει το όνομα Ελαία. Ο πληθυσμός του χωριού είναι 18 μόνιμοι κάτοικοι, σύμφωνα με την απογραφή του 2011 και σύμφωνα με το σχέδιο Καλλικράτης μαζί με το Αυλωνάρι, τη Δάφνη, τον Λοφίσκο και τα Χάνια αποτελούν την τοπική κοινότητα Αυλωναρίου που υπάγεται στη δημοτική ενότητα Αυλώνος του δήμου Κύμης - Αλιβερίου. 
Μέχρι το 1954 ονομαζόταν "Κουρβίνο" (τουρκική ονομασία). . Όμως, η έλλειψη ηλεκτρικού ρεύματος, νερού και οδικού δικτύου τους ανάγκασαν να μετακομίσουν σε κοντινά χωριά, κυρίως στο Αυλωνάρι και στο Πυργί. Έχει αρκετά φυσικά χαρακτηριστικά και πολλά ξωκλήσια. Έχει, επίσης, μία παραδοσιακή πηγή και ένα ρέμα.

</doc>
<doc id="64299" url="https://el.wikipedia.org/wiki?curid=64299" title="Λουκάς Αδαμόπουλος">
Λουκάς Αδαμόπουλος

Ο Λουκάς Αδαμόπουλος (Πάτρα, 1928 - Πάτρα, 4 Μαΐου 2013) ήταν Έλληνας αθλητής και προπονητής του στίβου από την Πάτρα. 
Ήταν αθλητής στίβου (1946-1957) της Παναχαΐκής και της Εθνικής ομάδας στίβου. Ήταν δρομέας μεγάλων αποστάσεων και διακρίθηκε ιδιαίτερα στα 800 και 1.500 μέτρα. Ήταν κάτοχος και του πανελλήνιου ρεκόρ στα 1.500μ και στα 1000 μ. Με την εθνική ομάδα είχε συμμετάσχει στο Πανευρωπαϊκό πρωτάθλημα στίβου στο Βέλγιο το 1950.
Κορυφαίος επαρχιώτης αθλητής στον διαγωνισμό του ΣΕΓΑΣ για το 1949, στην βαθμολογία του διαγωνισμού μετρούσαν όλα τα αποτελέσματα της χρονιάς για σωμματεία κι αθλητές . Το 1974 έγινε προπονητής αθλητών στίβου στην "Παναχαΐκή" και στο Πάτραι. Βασικό στέλεχος της εθνικής ομάδας στίβου . 

</doc>
<doc id="64301" url="https://el.wikipedia.org/wiki?curid=64301" title="Αθανάσιος Τσαλδάρης">
Αθανάσιος Τσαλδάρης

Ο Αθανάσιος Τσαλδάρης (1921 - 4 Οκτωβρίου 1997) ήταν Έλληνας πολιτικός.
Βιογραφία.
Γεννήθηκε στην Αθήνα και ήταν γιος του πρώην πρωθυπουργού Κωνσταντίνου Τσαλδάρη. Σπούδασε νομικά στο πανεπιστήμιο Αθηνών και συμπλήρωσε τις σπουδές του στο πανεπιστήμιο Κολούμπια της Νέας Υόρκης.
Πρωτοεξελέγη βουλευτής το 1964 με την υποστήριξη της ΕΡΕ και από το 1974 εκλεγόταν συνεχώς μέχρι το θάνατό του με το ψηφοδέλτιο της Νέας Δημοκρατίας. Στις κυβερνήσεις Καραμανλή διετέλεσε υφυπουργός κοινωνικών υπηρεσιών το 1974, το 1976 υφυπουργός συγκοινωνιών και την περίοδο 1977-1980 υφυπουργός προεδρίας . Την περίοδο 1980-1981 διετέλεσε υφυπουργός προεδρίας στην κυβέρνηση Γεωργίου Ράλλη. Τον Ιούνιο του 1989 εκλέχτηκε πρόεδρος της Βουλής των Ελλήνων και επανεκλέχτηκε τον Απρίλιο του 1990. Παρέμεινε στο προεδρικό αξίωμα μέχρι το 1993. Τον Μάρτιο του 1995 ήταν υποψήφιος Πρόεδρος της Δημοκρατίας με πρόταση της ΝΔ, η οποία τον υποστήριξε με τους 109 βουλευτές της και στις τρεις ψηφοφορίες. Την περίοδο 1985-1989 διετέλεσε γραμματέας της Κοινοβουλευτικής Ομάδας της ΝΔ.
Απεβίωσε στις 4 Οκτωβρίου του 1997 από καρκίνο και τάφηκε στο Α΄ νεκροταφείο Αθηνών με τιμές εν ενεργεία πρωθυπουργού. Ήταν παντρεμένος με την Πανδώρα Παπαδάτου και είχαν μια κόρη, τη Μάουζη, η οποία είναι πρόεδρος του Λυκείου Ελληνίδων. Στο Κολωνάκι, υπάρχει μια πλατεία με το όνομά του (πρώην πλατεία Λυκαβητού).

</doc>
<doc id="64302" url="https://el.wikipedia.org/wiki?curid=64302" title="Ελαία Εύβοιας">
Ελαία Εύβοιας



</doc>
<doc id="64305" url="https://el.wikipedia.org/wiki?curid=64305" title="Λουδοβίκος ο Ευσεβής">
Λουδοβίκος ο Ευσεβής

Ο Λουδοβίκος Α΄ ο Ευσεβής ("Louis Ι le Pieux", 778 - 20 Ιουνίου 840) ήταν Βασιλιάς των Φράγκων (814 - 840), Βασιλεύς της Ακουιτανίας (781 - 814) και Αυτοκράτορας της Αγίας Ρωμαϊκής Αυτοκρατορίας (813 - 840) με τον πατέρα του Καρλομάγνο (813 - 814) και με τον μεγαλύτερο γιο του Λοθάριο Α΄ (817 - 840). Ο Λουδοβίκος ο Ευσεβής ήταν ο μοναδικός επιζήσας γιος και διάδοχος του κορυφαίου αυτοκράτορα των Φράγκων Καρλομάγνου με την τρίτη σύζυγο του Χίλντεγκαρντ του Φίντσγκαου. Την θέση του αυτοκράτορα διατήρησε από τον θάνατο του πατέρα του (814) μέχρι τον δικό του θάνατο εκτός από την περίοδο που εκθρονίστηκε από επανάσταση των γιων του (813 - 814). 
Την περίοδο που ήταν βασιλιάς της Ακουιτανίας ο Λουδοβίκος ανέλαβε την υπεράσπιση των νοτιοδυτικών συνόρων. Κατέκτησε την Βαρκελώνη από τους Μουσουλμάνους (801), επέβαλε την Φραγκική εξουσία στην Παμπλόνα και στους Βάσκους νότια από τα Πυρηναία (812). Ο Λουδοβίκος ο Ευσεβής έδωσε εξουσίες στους γιους του Λοθάριο, Πεπίνο και Λουδοβίκο και τους μοίρασε την αυτοκρατορία. Η πρώτη δεκαετία της βασιλείας χαρακτηρίστηκε από πολλές τραγωδίες, κατηγορήθηκε για βίαιη συμπεριφορά απέναντι στον ανεψιό του Βερνάρδο, ο Λουδοβίκος προσπάθησε να εξιλεωθεί με μιά πράξη αυτοεξευτελισμού. 
Την δεκαετία του 830 ακολούθησαν σκληρές συγκρούσεις ανάμεσα στον Λουδοβίκο και τους μεγαλύτερους γιους του, η πρόφαση ήταν η συμμετοχή στην διαδοχή του Καρόλου του Φαλακρού, του μικρότερου γιου από τον δεύτερο γάμο του. Η βασιλεία του έληξε ειρηνικά, ακολούθησαν ωστόσο μετά τον θάνατο του σκληρές συγκρούσεις ανάμεσα στους γιους του που διατηρήθηκαν τρία χρόνια. Ο Λουδοβίκος ο Ευσεβής συγκρίνεται γενικά με τον πατέρα του, η σύγκριση ωστόσο είναι εσφαλμένη επειδή αντιμετώπισαν προβλήματα διαφορετικής μορφής.
Πρώτα χρόνια.
Βασιλεία στην Ακουιτανία.
Ο Λουδοβίκος ο Ευσεβής ήταν ο τρίτος γιος του Καρλομάγνου με την σύζυγο του Χίλντεγκαρντ του Φίντσγκαου, γεννήθηκε σύμφωνα με τον χρονικογράφο του πατέρα του Έινχαρντ στο Πουατιέ την εποχή που ο Καρλομάγνος βρισκόταν σε εκστρατεία στην Ισπανία. Στέφτηκε βασιλιάς της Ακουιτανίας σε ηλικία 3 ετών (781), την επόμενη χρονιά (782) απεστάλη στην Ακουιτανία με την συνοδεία αντιβασιλείας και αυλής. Ο Καρλομάγνος ήθελε να δημιουργήσει ένα υποτελές βασίλειο με στόχο να προστατεύσει τα νότια σύνορα του μετά τους σκληρούς πολέμους με τους Βάσκους, ο στόχος του ήταν να μεγαλώσει ο γιος του στην περιοχή που θα γίνει βασιλιάς. Έγινε ανήσυχος ωστόσο για τα έθιμα των κατοίκων, πέθανε η μητέρα του Λουδοβίκου Χίλντεγκαρντ και ο Καρλομάγνος παντρεύτηκε σε τρίτο γάμο την Φαστράντα, ο Λουδοβίκος πήγε τελικά στην Ακουιτανία το 785. Ο Λουδοβίκος παρουσιάστηκε σε μια Σύνοδο στην Σαξονία με ενδυμασία Βάσκου, αυτό προκάλεσε καλή εντύπωση στην Τουλούζη αφού οι Βάσκοι συγκροτούσαν τον στρατό της Ακουιτανίας. Ο Καρλομάγνος έδωσε τέσσερις πρώην Γαλατο-Ρωμαϊκές βίλες στον Λουδοβίκο (794), οι στόχοι του ήταν να μεγαλώσουν οι γιοι του στις περιοχές που θα γίνουν βασιλείς και να ασπαστούν τα έθιμα της περιοχής. Έδωσε βασίλεια στους γιους του από την παιδική τους ηλικία για να προστατεύσουν την αυτοκρατορία από τις εξωτερικές απειλές. Ο Λουδοβίκος ο Ευσεβής έγινε βασιλιάς στην Ισπανική Μαρκιωνία. Η Βαρκελώνη έπεσε στους Φράγκους την εποχή που ο κυβερνήτης της επαναστάτησε απέναντι στην Κόρδοβα (797) αλλά το Χαλιφάτο των Ομεϋαδών την ανακατέλαβε (799). Ο Λουδοβίκος με επιφανείς δούκες όπως ο Σάντσο Α΄ της Γασκπώνης πέρασε τα Πυρηναία και τους πολιόρκησε συνεχώς μέχρι τα τέλη του 800 που αναγκάστηκαν να συνθηκολογήσουν.
Ο Λουδοβίκος ο Ευσεβής στέφτηκε βασιλιάς σε ηλικία 14 ετών αλλά σε καμιά περίπτωση δεν ήταν ανεξάρτητος από τον πατέρα του. Ο αδελφός του Πεπίνος της Ιταλίας προχώρησε σε εκστρατείες στην νότια Ιταλία εναντίον του Γκρίμοαλντ του Μπενεβέντο, ο Λουδοβίκος ενώθηκε μαζί του τουλάχιστον μία φορά.
Ο Λουδοβίκος ο Ευσεβής ήταν ο ένας από τους τρεις γιους του Καρλομάγνου που επιβίωσαν και έφτασαν μέχρι την ενηλικίωση, σύμφωνα με τα Φραγκικά έθιμα έπρεπε να μοιράσει την πατρική κληρονομιά με τους δυο αδελφούς του : Κάρολος ο Νεότερος βασιλιάς στην Νευστρία και Πεπίνος της Ιταλίας. Ο Καρλομάγνος αποφάσισε στην διανομή (806) να ορίσει διάδοχο του ως αυτοκράτορα και βασιλιά στην Νευστρία και την Αυστρασία τον Κάρολο, ο Πεπίνος πήρε το Σιδηρούν Στέμμα της Λομβαρδίας. Ο Λουδοβίκος εκτός από το βασίλειο της Ακουιτανίας πήρε την Σεπτιμανία, την Προβηγκία και τμήμα από την Βουργουνδία. Οι δυο αδελφοί του πέθαναν ωστόσο πριν από τον πατέρα τους, ο Πεπίνος (810) και ο Κάρολος (811), ο Λουδοβίκος στέφτηκε διάδοχος και Συναυτοκράτορας στο Άαχεν (813). Με τον θάνατο του πατέρα του (814) κληρονόμησε ολόκληρη την αυτοκρατορία των Καρολιδών με μοναδική εξαίρεση το Βασίλειο της Ιταλίας που το κληρονόμησε ο Βερνάρδος της Ιταλίας γιος του Πεπίνου.
Αυτοκράτορας.
Ο Λουδοβίκος ο Ευσεβής έμαθε τα νέα για τον θάνατο του πατέρα του ενώ βρισκόταν στην βίλα του στο Ανζού, έφτασε στο Άαχεν και στέφτηκε αυτοκράτορας από τους ευγενείς. Όταν έφτασε η αυτοκρατορική πομπή στο Άαχεν δημιουργήθηκε μεγάλο κύμα υποψίας και από τις δύο πλευρές, η πρώτη του πράξη ήταν να εκδιώξει όσους θεωρούσε ανεπιθύμητους, κατέστρεψε όλα τα Γερμανικά Παγανιστικά είδωλα και σύμβολα που είχε συγκεντρώσει ο πατέρας του. Στην συνέχεια έδιωξε από την αυλή άλλη μια μεγάλη σειρά από "ανήθικους" ευγενείς, ανάμεσα τους υπήρχαν και πολλοί συγγενείς του. Ο Λουδοβίκος έδειξε επιείκεια απέναντι στους ετεροθαλείς αδελφούς του Ντρόγκο του Μετς, Ούγο και Θευδέριχο. Τα ξαδέλφια του πατέρα του Αδαλάρδος του Κορμπί και Βάλα του Κορμπί αναγκάστηκαν να ξυρίσουν τα κεφάλια τους και πήγαν εξορία σε μοναστήρια στο Νουαρμουτιέ και το Κορμπί παρά το γεγονός ότι ο Βάλα του στάθηκε πιστός. Οι κύριοι σύμβουλοι του Λουδοβίκου έγιναν ο Βερνάρδος της Σεπτιμανίας και ο Έμπο, αρχιεπίσκοπος του Ρεμς, ο τελευταίος μεγάλωσε σαν δούλος στην αυλή του αλλά αργότερα τον πρόδωσε. Διατήρησε μερικούς συμβούλους του πατέρα του όπως ο ηγούμενος στο Αββαείο Αγίου Μαξιμίνου κοντά στο Τριρ που αργότερα αντικατέστησε και ο αρχιεπίσκοπος της Κολωνίας.
Ο Βενέδικτος την Ανίανε ένας Σεπτημανός Βησιγότθος ανέλαβε την διοίκηση στο νέο Αβαείο του Αιξ-λα-Σαπέλ και κατηγορήθηκε για τις μεταρρυθμίσεις που επιχείρησε να κάνει στην Φραγκική εκκλησία. Η σημαντικότερη μεταρρύθμιση του Βενεδίκτου ήταν ο "Κανόνας του Αγίου Βενεδίκτου" στον οποίο έδωσε το όνομα του ο ιδρυτής του Βενέδικτος ο εκ Νουρσίας. Τα νομίσματα από την αρχή της βασιλείας του αποτελούσαν μίμηση του πατέρα του Καρλομάγνου με αυτοκρατορική παρουσίαση και κύρος.
 Ο Πάπας Στέφανος Δ΄ πέθανε (816), ο νέος Πάπας Λέων Γ΄ επισκέφτηκε την Ρενς και έστεψε ξανά τον Λουδοβίκο τον Ευσεβή αυτοκράτορα (5 Οκτωβρίου 816).
Αυτοκρατορική διανομή.
Την Μεγάλη Πέμπτη (9 Απριλίου 817) ο Λουδοβίκος ο Ευσεβής και η αυλή του διέσχιζαν έναν ξύλινο διάδρομο στον Καθεδρικό ναό των ανακτόρων του Άαχεν όταν μια στέγη κατέρρευσε και σκότωσε τους περισσότερους άντρες του. Ο Λουδοβίκος γλύτωσε την τελευταία στιγμή, το περιστατικό τον έκανε να ανησυχήσει έντονα για το μέλλον της αυτοκρατορίας του σε περίπτωση που πέθανε και αποφάσισε να την μοιράσει στους γιους του. Τρεις μήνες αργότερα εξέδωσε στο Άαχεν ένα έγγραφο που είχε σχέση με την διανομή στους γιους του την "Αυτοκρατορική Διανομή", είναι το μοναδικό έγγραφο της εποχής του που σώζεται μέχρι σήμερα. Ο Λουδοβίκος ο Ευσεβής είχε ήδη δώσει στους δυο μεγαλύτερους γιους του Λοθάριο και Πεπίνο να κυβερνήσουν αντίστοιχα την Βαυαρία και την Ακουιτανία αλλά χωρίς βασιλική εξουσία (815), αποφάσισε να προχωρήσει στην οριστική διανομή. Ο Λοθάριος ανακηρύχτηκε Συναυτοκράτορας στο Άαχεν, του υποσχέθηκε να κληρονομήσει τον αυτοκρατορικό τίτλο και τα περισσότερα εδάφη, οι αδελφοί του θα ήταν υποτελείς του. Ο δεύτερος γιος του Πεπίνος θα γινόταν βασιλιάς της Ακουιτανίας, μια περιοχή που περιείχε την Γασκώνη, τα εδάφη γύρω από την Τουλούζη, τις κομητείες του Καρκασσόν, του Αβαλόν και του Νεβέρ. Ο νεώτερος ομώνυμος γιος του Λουδοβίκος θα κληρονομούσε την Βαυαρία και τα γειτονικά εδάφη. Άν κάποιος από τους υποτελείς βασιλείς πέθαινε θα τον κληρονομούσαν οι γιοι του, άν πέθαινε χωρίς γιους θα τον κληρονομούσε ο μεγαλύτερος αδελφός τους Λοθάριος Α΄, αν πέθαινε και ο Λοθάριος χωρίς γιους θα τον αντικαθιστούσε ένας μικρότερος αδελφός του με "λαική εντολή". Η αυτοκρατορία ωστόσο δεν θα διασπαζόταν, ο αυτοκράτορας θα ήταν ανώτερος όλων των βασιλέων, οι υπόλοιποι θα έπρεπε να του δώσουν όρκο υποτέλειας. Με την διανομή αυτή δημιουργήθηκε η εντύπωση ότι η αυτοκρατορία έμεινε ενωμένη, με τον τρόπο αυτό εξασφάλισε την υποστήριξη της εκκλησίας. Η διανομή δεν έγινε ισομερώς, ο μεγαλύτερος Λοθάριος είχε το μεγαλύτερο μέρος της κληρονομιάς και ήταν επικυρίαρχος στους αδελφούς του. Ο Λουδοβίκος παρέλειψε τον ανεψιό του Βερνάρδο από την κληρονομιά, αυτό τον εξόργισε και ξεκίνησε τις συνομωσίες. Όταν ο Λουδοβίκος αποφάσισε να δώσει εδάφη στον Κάρολο τον Φαλακρό, τον μικρότερο γιο του με την δεύτερη σύζυγο του Ιουδήθ οι μεγαλύτεροι γιοι του ανησύχησαν επειδή είδαν να χάνουν τμήμα της εξουσίας τους, το αποτέλεσμα ήταν να ακολουθήσουν ταραχές.
Η επανάσταση του Βερνάρδου.
Η "Αυτοκρατορική Διανομή" του Άαχεν άφησε τον Βερνάρδο σε έναν υποτιμητικό ρόλο σαν υποτελή βασιλιά της Ιταλίας, όταν το άκουσε ο Βερνάνδος κινήθηκε αμέσως με στόχο να ανεξαρτητοποιηθεί. Ο Λουδοβίκος ο Ευσεβής προχώρησε εξοργισμένος σε εκστρατεία στην Ιταλία, έφτασε στο Σαλόν-συρ-Σον όπου συνάντησε τον ανεψιό του και τον ανάγκασε να παραδοθεί. Ο Βερνάρδος μεταφέρθηκε στο Άαχεν όπου δικάστηκε για εσχάτη προδοσία, καταδικάστηκε σε θάνατο αλλά ο Λουδοβίκος το μετέτρεψε σε τύφλωση, τυφλώθηκε αμέσως αλλά πέθανε σε δυο μέρες από τα τραύματα του. Πολλοί άλλοι ευγενείς αντιμετώπισαν παρόμοια συμπεριφορά, ο Θεοδόλφος της Ορλεάνης ευνοούμενος του Καρλομάγνου κατηγορήθηκε για συμμετοχή στην ανταρσία, φυλακίστηκε και πέθανε στην φυλακή πιθανώς δηλητηριασμένος. Η άδικη και βίαιη συμπεριφορά απέναντι στον ανεψιό του επηρέασε σημαντικά τον χαρακτήρα του ευσεβούς αυτοκράτορα που υπέφερε το υπόλοιπο της ζωής του από τύψεις. Σαν βαθιά θεοσεβούμενος ζήτησε συγχώρεση από τον πάπα Πασχάλη Α΄ σε Σύνοδο κληρικών που συγκάλεσε στα ανάκτορα του στις Αρδέννες. Ο Λουδοβίκος συμφιλιώθηκε με τους τρεις μικρότερους ετεροθαλείς αδελφούς του : τον Ούγο που έγινε ηγούμενος ξανά στο Σεν-Κεντέν, τον Ντρόγκο που έγινε επίσκοπος του Μετς και τον Θεοδώριχο. Την ίδια πράξη μετάνοιας είχε κάνει ο Ανατολικός αυτοκράτορας Θεοδόσιος Α΄, έριξε σημαντικά το κύρος του Φράγκου αυτοκράτορα, την ίδια εποχή παρουσίασε μια σειρά από μικρότερα αμαρτήματα του που δεν γνώριζε ο λαός. Το τεράστιο λάθος που έκανε ήταν να ελευθερώσει τον Βάλα και τον Αδαλάρδο από τους μοναστικούς τους περιορισμούς, ο Βάλα πήρε σημαντική θέση στην αυλή του Λοθάριου και ο Αδαλάρδος στο νοικοκυριό του.
Συνοριακοί πόλεμοι.
Στην αρχή της βασιλείας του οι διάφοροι εχθρικοί λαοί που ζούσαν στα σύνορα της αυτοκρατορίας όπως οι Δανοί, οι Οβοτρίτες, οι Σλοβένοι, οι Βρετόνοι και οι Βάσκοι δεν ενοχλούσαν επειδή έτρεμαν την εξουσία του. Ο Σόρβοι επαναστάτησαν για πρώτη φορά (816), σύντομα συμμάχησε ο αρχηγός των Οβοτριτών Σλαβομίρ, ο λαός του επαναστάτησε και τον ανέτρεψε (818). Ο νέος αρχηγός των Οβοτριτών στράφηκε ξανά εναντίον των Φράγκων και συμμάχησε με τους Δανούς που ήταν η μεγαλύτερη απειλή για την αυτοκρατορία. Στα νοτιοανατολικά σύνορα της αυτοκρατορίας η μεγαλύτερη απειλή έγιναν οι Σλάβοι, ο δούκας της Παννονίας Λιούντεβιτ λεηλατούσε τα σύνορα στην περιοχή των ποταμών Δράβου και Σάβου. Ο μαργράβος του Φριούλι προχώρησε σε εκστρατεία εναντίον του αλλά η μαργραβία του δέχτηκε επίθεση από τους Σλοβένους (820), ακολούθησε συμμαχία ανάμεσα στον Λιούντεβιτ και τον δούκα της Δαλματίας Μπόρνα. Οι Σλαβικές φυλές που κατοικούσαν στα βορειοδυτικά σύνορα της αυτοκρατορίας στην Βουλγαρία αναγνώρισαν τον κυριαρχία του, οι διαπραγματεύσεις ωστόσο με τον Βούλγαρο χάνο Ομουρτάγ απέτυχαν, οι Βούλγαροι επιτέθηκαν και ανέκτησαν τα εδάφη τους στην Παννονία. Ο Καρλομάγνος δεν είχε καταφέρει να υποτάξει τους Λομβαρδούς πρίγκιπες του Μπενεβέντο, ο ίδιος ο Λουδοβίκος πήρε πολλές υποσχέσεις από τον πρίγκιπα Γκρίμοαλντ Δ΄ αλλά χωρίς αποτέλεσμα.
Τα προβλήματα στα νοτιοδυτικά σύνορα ξεκίνησαν όταν ο Λουδοβίκος ο Ευσεβής διέσχισε τα Πηρυναία και έφτασε μέχρι την Παμπλόνα (812). Ο αυτοκράτορας οπισθοχώρησε βόρεια λόγω μιας επιτυχημένης παγίδας των Βάσκων, στην συνέχεια καθαίρεσε τον δούκα της Γασκώνης Σεγκουίν επειδή απέτυχε να προστατεύσει τους Φράγκους από μία επανάσταση των Βάσκων στα δυτικά Πυρηναία. Ο αντικαταστάτης του Σεγκουίν Λούπους Γ΄ καθαιρέθηκε επίσης από τον αυτοκράτορα (818), σε Σύνοδο (827) αποφάσισε να επιτεθεί στο Χαλιφάτο της Κόρδοβας (827). Οι κόμητες που ανέλαβαν την ηγεσία της εκστρατείας όπως ο Ούγος της Τουρ ήταν πολύ αργοί στην δράση τους και η εκστρατεία δεν ξεκίνησε.
Εμφύλιοι πόλεμοι.
Πρώτος εμφύλιος πόλεμος.
Την εποχή που επέστρεφε από εκστρατεία στην Βρετάνη (818) ο Λουδοβίκος πληροφορήθηκε για τον θάνατο της συζύγου του Ερμενγάρδης του Τουρ. Ο Λουδοβίκος είχε πολύ στενή σχέση με την σύζυγο του και της είχε επιτρέψει έντονη εμπλοκή στις βασιλικές υποθέσεις, ακούγεται ότι είχε έντονη εμπλοκή στην τύφλωση του Βερνάρδου και ο πρόωρος θάνατος της ήταν θεία δίκη. Χρειάστηκαν πολλοί μήνες και έντονες πιέσεις από τους συμβούλους του για να προχωρήσει σε δεύτερο γάμο, τελικά παντρεύτηκε την Ιουδήθ κόρη του Γουέλφου (820), μαζί της απέκτησε γιο τον Κάρολο (823). Η γέννηση γιου από τον δεύτερο γάμο απείλησε την πρώτη διανομή του Άαχεν, το γεγονός αυτό θα οδηγήσει σε εμφύλιο πόλεμο ανάμεσα στον Λουδοβίκο με τους μεγαλύτερους γιους του. Σε Σύνοδο στην Βορμς ο Λουδοβίκος ο Ευσεβής έδωσε στον Κάρολο την Αλεμαννία με τον τίτλο του βασιλιά ή του δούκα, αυτό εξόργισε τον μεγαλύτερο γιο του Λοθάριο που είδε τις εξουσίες του να υποβαθμίζονται. Με την προτροπή του Βάλα και με την συνεργασία των αδελφών του ο Λοθάριος κατηγόρησε τον Ιουδήθ για μοιχεία με τον Βερνάρδο της Σεπτημανίας τον οποίο υπέδειξαν σαν πατέρα του Καρόλου. Ο Έμπο και ο Χίλντουιν εγκατέλειψαν τον αυτοκράτορα και υποστήριξαν τον Βερνάρδο της Σεπτημανίας, οι αρχιεπίσκοποι στην Λυών και την Αμιένη δήλωσαν την διαφωνία τους σε οποιαδήποτε αναδιανομή και υποστήριξαν τους επαναστάτες. Με την υποστήριξη του Βερνάρδου της Σεπτημανίας ο Πεπίνος επαναστάτησε εναντίον του πατέρα του (830), βάδισε στο Παρίσι μαζί με ευγενείς από την Νευστρία, ο μικρότερος αδελφός του Λουδοβίκος ο Γερμανικός ενώθηκε μαζί του. Ο αυτοκράτορας επέστρεφε από νέα εκστρατεία στην Βρετάνη και βρήκε κατάσταση εμφυλίου πολέμου, βάδισε μέχρι την Κομπιένη μια αρχαία βασιλική πόλη, περικυκλώθηκε από τις μονάδες του Πεπίνου και αιχμαλωτίστηκε, η Ιουδήθ φυλακίστηκε στο Πουατιέ. Ο Λοθάριος προετοιμάστηκε σε νέα εκστρατεία με ισχυρό στρατό από την Λομβαρδία αλλά ο Λουδοβίκος ο Ευσεβής προσπάθησε να καλοπιάσει τους μικρότερους γιους του Πεπίνο και Λουδοβίκο για να κερδίσει την στήριξη τους, υποσχέθηκε να τους δώσει μεγαλύτερα μερίδια κληρονομιάς. Ο Λοθάριος προσπάθησε να συγκαλέσει Σύνοδο στο Ναϊμέγκεν στην καρδιά της Αυστρασίας, τότε ήρθε ισχυρός στρατός με αυτοκρατορικούς οπαδούς από την Αυστρασία και την Ρηνανία. Ο Πεπίνος και ο Λουδοβίκος παραδόθηκαν και έπεσαν στα πόδια του πατέρα τους, ο μεγαλύτερος γιος Λοθάριος συγχωρέθηκε αλλά εξορίστηκε στην Ιταλία. Ο Πεπίνος Α΄ επέστρεψε στο βασίλειο του στην Ακουιτανία, η Ιουδήθ επέστρεψε στην αυτοκρατορική αυλή αφού αναγκάστηκε να πάρει όρκο αγνότητας, ο Βάλα αποσύρθηκε σε ένα μοναστήρι στην Λίμνη της Γενεύης. Οι επίσκοποι που στάθηκαν στο πλευρό των ανταρτών έχασαν τα αξιώματα τους αλλά διατήρησαν την ελευθερία τους.
Δεύτερος εμφύλιος πόλεμος.
Η επόμενη επανάσταση ακολούθησε δυο χρόνια αργότερα (832), ο δυσαρεστημένος Πεπίνος κλήθηκε στην αυλή του πατέρα του αλλά δέχτηκε τόσο ψυχρή υποδοχή που πήρε τα όπλα εναντίον του. Με τον φόβο της εξέγερσης του Πεπίνου ο Λουδοβίκος ο Ευσεβής συγκέντρωσε στρατό και κινήθηκε στην Ακουιτανία, ο Λουδοβίκος ο Γερμανικός συγκέντρωσε την ίδια στιγμή έναν στρατό από Σλάβους και κατέλαβε την Σουαβία πριν φτάσει ο πατέρας του. Ο Λουδοβίκος ο Ευσεβής έκανε νέα διανομή του βασιλείου, έδωσε στον μικρότερο γιο του Κάρολο την Ακουιτανία αποκληρώνοντας τον Πεπίνο, ο μεγαλύτερος Λοθάριος που δεν συμμετείχε στην δεύτερη εξέγερση ορίστηκε διάδοχος σε ολόκληρη την αυτοκρατορία. Ο Λοθάριος ωστόσο είχε στόχο να αποκτήσει ολόκληρη την εξουσία του πατέρα του, ενώθηκε με τους αδελφούς του στην δεύτερη επανάσταση με προτροπή του πάπα Γρηγόριου Δ΄ (833). Ο Λουδοβίκος ο Ευσεβής συγκέντρωσε νεο στρατό στην Βόρμς και βάδισε νότια, ο Λοθάριος βάδισε προς τα βόρεια, οι στρατοί συναντήθηκαν στο Ρόθφεντ. Ο Γρηγόριος Α΄ προσπάθησε να σπείρει τον διχασμό στους άντρες του αυτοκρατορικού στρατού που διαλύθηκε σύντομα, ο Λουδοβίκος διέταξε και τους υπόλοιπους άντρες να φύγουν επειδή "είναι αμαρτία να χάσουν την ζωή τους για χάρη μου". Ο παραιτηθείς αυτοκράτορας μεταφέρθηκε στο Σαιν-Μεντάρ ντε Σουασόν, ο γιος του Κάρολος ο Φαλακρός στο Προύμ και στην βασίλισσα της Τορτόνα, η περιοχή που έγινε η μάχη πήρε το όνομα Λάνγκενφελντ.
Σε Σύνοδο που συνεκλήθη στην εκκλησία Σαιν-Μεντάρ ντε Σουασόν υπό την προεδρεία του Έμπο (13 Νοεμβρίου 833) ο Λουδοβίκος ο Ευσεβής δήλωσε για δεύτερη φορά στην βασιλεία του δημόσια μετάνοια. Το τελετουργικό της τιμωρίας ξεκίνησε όταν έφτασε ο αυτοκράτορας στην εκκλησία, ομολόγησε δημόσια τις αμαρτίες για τις οποίες κατηγορήθηκε. Οι αμαρτίες είχαν σχέση με τις παραβιάσεις του όρκου του, τις παραβιάσεις της ειρήνης και την αδυναμία του να ελέγξει την μοιχεία της δεύτερης συζύγου του Ιουδήθ. Στην συνέχεια έριξε το σπαθί του στην βάση του βωμού και δέχτηκε την κρίση από τα χέρια των επισκόπων. Ο Λουδοβίκος ο Ευσεβής υποχρεώθηκε να ζήσει την υπόλοιπη ζωή του σαν πένητας χωρίς κανένα δημόσιο αξίωμα, αυτό δίχασε την αριστοκρατία. Ένας ανώνυμος βιογράφος κατέκρινε την διαδικασία αυτή με το σκεπτικό ότι ο θεός δεν μπορεί να κρίνει δυο φορές για τις ίδιες αμαρτίες που έχουν διαπραχθεί και έχει γίνει η εξομολόγηση. Οι σύμμαχοι του Λοθαρίου Α΄ όπως ο Έμπο αποζημιώθηκαν γενναιόδωρα, ο Πεπίνος Α΄ της Ακουιτανίας ανέκτησε ξανά το βασίλειο που του είχε κάνει κατάσχεση ο πατέρας του.
Πολλοί άντρες όπως οι ετεροθαλείς αδελφοί του Λουδοβίκου Ντρόγκο, Ούγος, η αδελφή της Ιουδήθ Χέμμα που έγινε η δεύτερη σύζυγος του Λουδοβίκου του Γερμανικού εργάστηκαν σκληρά ώστε να συμφιλιωθεί ο νεώτερος Λουδοβίκος με τον πατέρα του μπροστά στον κίνδυνο λεηλασίας της αυτοκρατορίας. Ο Λουδοβίκος ο Γερμανικός δήλωσε στον πατέρα του υποταγή στην εκκλησία της Παναγίας στην Κομπιένη, οι βαρόνοι της Αυστρασίας και της Σαξονίας στράφηκαν εναντίον του Λοθαρίου, ο σφετεριστής δραπέτευσε στην Βουργουνδία. Ο Λουδοβίκος ο Ευσεβής αποκαταστάθηκε την επόμενη χρονιά (1 Μαρτίου 834), σε Σύνοδο στα ανάκτορα του Τιονβίλ (2 Φεβρουαρίου 835) αποφάσισε να συζητήσει τα γεγονότα της προηγούμενης χρονιάς. Στην "Σύνοδο του Τιονβίλ" που ακολούθησε ο Λουδοβίκος χρίστηκε με το αυτοκρατορικό στέμμα και τα σύμβολα της αυτοκρατορίας των Καρολιδών. Ο αρχιεπίσκοπος Έμπο που κατηγορήθηκε για βαριά αμαρτήματα καθαιρέθηκε, το ίδιο και οι αρχιεπίσκοποι της Λυών και της Ναρμπόνης. 
Τρίτος εμφύλιος πόλεμος.
Την ίδια χρονιά ο Λοθάριος αρρώστησε, τα γεγονότα αυτά ενίσχυσαν περισσότερο την θέση του Λουδοβίκου. Η οικογένεια έκλεισε ειρήνη (836), ο Πεπίνος και ο Λουδοβίκος ο Γερμανικός αποκαταστάθηκαν με την "Δίαιτα του Κρεμιέ", ο Λοθάριος στερήθηκε ολόκληρη την αυτοκρατορία εκτός από την Ιταλία, η Γαλλία πέρασε στον μικρότερο γιο του Κάρολο τον Φαλακρό. 
Οι Βίκινγκ ταυτόχρονα λεηλάτησαν την Ουτρέχτη και την Αμβέρσα, βάδισαν τον Ρήνο (837) και έφτασαν μέχρι την Ναϊμέχεν. Ο Λουδοβίκος ο Ευσεβής συγκρότησε έναν στρατό και βάδισε εναντίον τους, δραπέτευσαν στις βόρειες ακτές αλλά δεν ήταν η τελευταία φορά που απειλούσαν την αυτοκρατορία. Αργότερα διεκδίκησαν την κυριαρχία στην Φρισία αλλά τελικά έκλεισαν ειρήνη με τους Φράγκους (839). Ο Λουδοβίκος ο Ευσεβής διέταξε την κατασκευή στόλου στην Βόρεια Θάλασσα με στόχο να εδραιώσει την Φραγκική κυριαρχία στην Φρισία.
Ο Λουδοβίκος ο Ευσεβής έστεψε τον γιο του Κάρολο βασιλιά της Αλαμμανίας και της Βουργουνδίας και του έδωσε μεγάλα τμήματα από την κληρονομιά του γιου του Λουδοβίκου, η πράξη αυτή ώθησε σε εξέγερση τον Λουδοβίκο τον Γερμανικό αλλά ο πατέρας του αντέδρασε και κληροδότησε όλα τα εδάφη του στον Κάρολο με εξαίρεση την Βαυαρία. Ο Λουδοβίκος ο Ευσεβής δεν σταμάτησε εκεί, η υποστήριξη του στον Κάρολο ξεπέρασε όλα τα όρια, όταν πέθανε ο γιος του Πεπίνος Α΄ (838) παρέδωσε το βασίλειο της Ακουιτανίας σε αυτόν, οι ευγενείς της Ακουιτανίας επέλεξαν ωστόσο νέο βασιλιά τον γιο του Πεπίνου Α΄ Πεπίνο τον Νεότερο. Ο Λουδοβίκος ο Ευσεβής απείλησε με εισβολή, την άνοιξη του 839 ο Λουδοβίκος ο Γερμανικός εισέβαλε στην Σουαβία, ο Πεπίνος Β΄ με τους Βάσκους οπαδούς του πολέμησαν στον Λίγηρα και οι Βάσκοι λεηλάτησαν για δεύτερη φορά την Φριζία. Ο Λοθάριος Α΄ συμμάχησε για πρώτη φορά με τον πατέρα του και του δήλωσε την υποστήριξη του στην Βόρμς (20 Μαΐου 839), ο Λουδοβίκος ο Ευσεβής έδωσε στον Λουδοβίκο τον Γερμανικό την Βαυαρία και αποκλήρωσε τον Πεπίνο Β΄ διαχωρίζοντας την Φραγκία σε Ανατολική Φραγκία και Δυτική Φραγκία. 
Θάνατος.
Ο Λοθάριος θα μπορούσε να έχει την επιλογή της κληρονομιάς του μαζί με την Ιταλία, την δυτική αυτοκρατορία θα κληρονομούσε ο Κάρολος. Ο αυτοκράτορας υπέταξε την Ακουιτανία και ο Κάρολος ο Φαλακρός αναγνωρίστηκε από τους ευγενείς και τον κλήρο στο Κλερμόν-Φεράν, κατόπιν πήγε στην Βαυαρία που δήλωσε την υποταγή της στον μικρότερο γιο του Λουδοβίκο. Ο εμφύλιος πόλεμος ανάμεσα στον ίδιο και τους γιους του είχε τελειώσει. Ο Λουδοβίκος ο Ευσεβής αρρώστησε μετά από τις τελευταίες νικηφόρες εκστρατείες του και αποχώρησε το καλοκαίρι σε ένα νησάκι στον Ρήνο κοντά στα ανάκτορα του στο Ίνγκελχαϊμ όπου και πέθανε (20 Ιουνίου 840). Αμέσως μετά ξέσπασε σκληρός εμφύλιος πόλεμος ανάμεσα στους γιους του που έληξε τρια χρόνια αργότερα με την Συνθήκη του Βερντέν, με την Συνθήκη αυτή δημιουργήθηκαν δυο μεγάλα Ευρωπαϊκά κράτη που έγιναν γνωστά τα νεώτερα χρόνια σαν Γερμανία και Γαλλία. Η Μέση Φραγκία που περιείχε την Ιταλία, την Βουργουνδία και τις Κάτω Χώρες διατηρήθηκε λίγο, μετά το 855 έμεινε γνωστή σαν Λοθαριγγία. Οι διαφωνίες σχετικά με το βασίλειο της Ακουιτανίας επιλύθηκαν μετά το 860. Ο Λουδοβίκος ο Ευσεβής τάφηκε στο Αβαείο του Αγίου Αρνούλδου στην Μετς.
Οικογένεια.
Με την πρώτη σύζυγό του Ερμενγάρδη του Τουρ παιδιά του ήταν:
Με τη δεύτερη σύζυγό του Ιουδήθ των Παλαιών Γουέλφων, Εβραϊκής καταγωγής, κόρη του Γουέλφου κόμη Φραγκονικών γαιών στη Βαυαρία, παιδιά του ήταν:

</doc>
<doc id="64307" url="https://el.wikipedia.org/wiki?curid=64307" title="Διδαχαί των αποστόλων">
Διδαχαί των αποστόλων



</doc>
<doc id="64309" url="https://el.wikipedia.org/wiki?curid=64309" title="Εμίλ Ζολά">
Εμίλ Ζολά

Ο Εμίλ Ζολά ("Émile Édouard Charles Antoine Zola", 2 Απριλίου 1840 – 29 Σεπτεμβρίου 1902) ήταν Γάλλος συγγραφέας, ο πιο σημαντικός εκπρόσωπος της λογοτεχνικής σχολής του νατουραλισμού και σημαντικός παράγοντας της ανάπτυξης του θεατρικού νατουραλισμού. Έπαιξε καταλυτικό ρόλο στην πολιτική φιλελευθεροποίηση της Γαλλίας και στην απαλλαγή του λοχαγού Άλφρεντ Ντρέιφους, ο οποίος κατηγορήθηκε και καταδικάστηκε άδικα, γεγονός που συνοψίζεται στη διάσημη ανοιχτή επιστολή του με τίτλο "Κατηγορώ". Ο Εμίλ Ζολά ήταν υποψήφιος για Βραβείο Νόμπελ Λογοτεχνίας το 1901 και το 1902. Το έργο του Εμίλ Ζολά ξεχώρισε όχι μόνο αναδεικνύοντας το ρεύμα του νατουραλισμού, αλλά πρωτίστως επειδή άσκησε τεράστια κοινωνική επιρροή με το έργο και τις παρεμβάσεις του.
Η ζωή του.
Γεννήθηκε στο Παρίσι στις 2 Απριλίου του 1840. Μία από τις πρώτες παιδικές αναμνήσεις του Εμίλ Ζολά ήταν η θύμηση μίας μεγάλης γιορτής που έκανε ο πατέρας του, στην Αιξ-αν-Προβάνς της Γαλλίας το 1844, επ' ευκαιρία των εγκαινίων ενός υδραγωγείου που είχε αναλάβει. Αλλά δεν πήγαιναν πάντα καλά οι δουλειές του κυρίου Ζολά. Όταν πέθανε δύο χρόνια αργότερα, άφησε σχεδόν απένταρους τη γυναίκα του και τον εξάχρονο γιο του.
Τα παιδικά χρόνια του Εμίλ πέρασαν μέσα στη δυστυχία και τη μιζέρια. Το σχολείο που πήγαινε ήταν τόσο φτωχό και είχε τόσους λίγους δασκάλους, που χωρίς να διαβάζει πολύ ο μικρός Ζολά έβγαλε μ' ευκολία τις πρώτες τάξεις. Η μοναδική χαρά και η πραγματική μόρφωση που πήρε από το σχολείο, ήταν η στενή του φιλία με δύο συμμαθητές του. Ο ένας από αυτούς ήταν ο Πωλ Σεζάν, ο μετέπειτα διάσημος ζωγράφος.
Ο Εμίλ, ο Πωλ και το άλλο παιδί ήταν αχώριστοι. Πάντα και οι τρεις μαζί περνούσαν τον καιρό τους τριγυρνώντας στις εξοχές και πάντα κουβαλούσαν στα σακίδιά τους, εκτός από το φτηνό κολατσιό τους, και το βιβλίο κάποιου διάσημου Γάλλου συγγραφέα.
Όταν ο Ζολά έγινε 18 ετών πήρε μία υποτροφία για το Παρίσι και πήγε με τη μητέρα του να μείνει εκεί. Η μητέρα του ήθελε να τον δει νομικό, ωστόσο εκείνος απέτυχε να περάσει τις απαιτούμενες εξετάσεις δύο χρόνια αργότερα και έφυγε από τη σχολή. 
Πέρασε δύσκολα χρόνια γεμάτα στερήσεις και κακουχίες. Ζούσε σε μία κρύα σκοτεινή σοφίτα και συχνά το μοναδικό φαγητό του ήταν επί εβδομάδες ξερό ψωμί και λάδι. Έπειτα άρχισε να ασχολείται με το γράψιμο, εργαζόμενος στο κρεβάτι για να ζεσταίνεται και κρατώντας ένα κερί στο αριστερό του χέρι για να βλέπει.
Στο τέλος ένας φίλος του πατέρα του φρόντισε να μπει κλητήρας σ' ένα εκδοτικό οίκο. Αν και ο μισθός του ήταν μικρός, μπόρεσε να νοικιάσει ένα μικρό διαμέρισμα και να εγκατασταθεί εκεί με τη μητέρα του και αργότερα με τη γυναίκα του. Κατόπιν άρχισε να αρθρογραφεί σε εφημερίδες σχετικά με τη λογοτεχνία, την τέχνη και την πολιτική. Χαρακτηριστικές υπήρξαν οι θέσεις του κατά του Ναπολέοντα Γ΄ και του ιερατείου. Έτσι, μέσα σ' ένα χρόνο, τα έσοδά του αυξήθηκαν χάρη στα άρθρα που έστελνε σε εφημερίδες και στο πρώτο του βιβλίο.
Το πρώτο του έργο δημοσιεύτηκε πριν κλείσει τα 24 του χρόνια. Τρία χρόνια αργότερα παρουσίασε ένα δεύτερο μυθιστόρημα. Η επιτυχία του αυτή τον ενθάρρυνε και αποφάσισε στα 27 του χρόνια να εγκαταλείψει τη δουλειά του κλητήρα και να κερδίσει το ψωμί του μόνο από την πέννα του. Την επόμενη χρονιά, ο άσημος ακόμα νεαρός συγγραφέας πρότεινε σε έναν πλούσιο εκδότη να του δώσει μία προκαταβολή για να μπορέσει να βγάλει μία σειρά 20 μυθιστορημάτων που αφορούσαν τη γαλλική ζωή. Έτσι, μετά το πρώτο σημαντικό μυθιστόρημά του, "Τερέζ Ρακέν" (1867), ξεκίνησε μία σειρά έργων με τίτλο «Οι Ρουγκόν-Μακάρ. Φυσική και κοινωνική ιστορία μιας οικογένειας υπό την Β΄ Αυτοκρατορία» (Les Rougon-Macquart. Histoire naturelle et sociale d'une famille sous le Second Empire), όπου περιλαμβάνονται περισσότερα από τα μισά μυθιστορήματά του, θέλοντας να αναλύσει με διεισδυτική κριτική ματιά τις πτυχές της τότε γαλλικής κοινωνίας. Σε αυτή τη σειρά συγκαταλέγεται "Η ταβέρνα" (1877), ένα αριστούργημα το οποίο εμβαθύνει στο φαινόμενο του αλκοολισμού και της φτώχειας στην εργατική τάξη. Επίσης, η "Νανά" (1880), που με τη συμβολική μορφή μιας πόρνης η οποία διαφθείρει την παριζιάνικη ελίτ, δηλώνεται η κατάπτωση της Δεύτερης Γαλλικής Αυτοκρατορίας. Επιπλέον, με το "Ζερμινάλ" (1885) —το καλύτερο ίσως έργο του— έστρεψε τον προβολέα στις απάνθρωπες συνθήκες εργασίας των ανθρακωρύχων. Η "Πτώση" είναι το προτελευταίο μυθιστόρημα αυτής της σειράς, η οποία ολοκληρώθηκε το 1893.
Τον ίδιο καιρό είχε δημιουργηθεί μία ομάδα νεαρών λογοτεχνών που αυτοαποκαλούνταν "νατουραλιστές" και θεωρούσαν τον Ζολά δάσκαλό τους, γιατί πρώτος εκείνος είχε χρησιμοποιήσει τη λέξη "νατουραλισμός" για να εξηγήσει τη ρεαλιστική μορφή που έδινε στα έργα του. Το 1880 ο Εμίλ Ζολά ήταν πλέον μία από τις σημαντικότερες προσωπικότητες της λογοτεχνικής αστικής τάξης και διοργάνωνε πολιτιστικά δείπνα με τον Γκυ ντε Μωπασσάν, τον Ζορίς-Καρλ Υσμάν και άλλους συγγραφείς στην πολυτελή βίλα του (αξίας 300.000 φράγκων) στο Μεντάν κοντά στο Παρίσι. 
Στη συνέχεια, από τη βαθυστόχαστη καταγραφή των κοινωνικών προβλημάτων στράφηκε στη σοσιαλιστική ουτοπία με δύο τριλογίες του, "Οι τρεις πόλεις" και "Τα τέσσερα Ευαγγέλια," με τη δεύτερη να μένει ανολοκλήρωτη. Το 1898, διάσημος πια και σεβαστός, ο Ζολά έμελλε να συνταράξει συθέμελα τη γαλλική κοινωνία και να διακινδυνεύσει τη σταδιοδρομία του καθώς ανακατεύτηκε στην περίφημη υπόθεση Ντρέιφους, που έκανε πάταγο εκείνη την εποχή. Ήταν ο μόνος που υπερασπίστηκε το Ντρέιφους στέλνοντας ανοιχτή επιστολή στο Γάλλο πρόεδρο, η οποία δημοσιεύτηκε στις 13 Ιανουαρίου του 1898 στο εξώφυλλο της παριζιάνικης καθημερινής εφημερίδας L'Aurore, του Ζωρζ Κλεμανσώ, υπό τον τίτλο “Κατηγορώ!”. Ο Ζολά ξεσκέπασε μία μηχανορραφία που κόστισε την ελευθερία στο στρατιωτικό Άλφρεντ Ντρέιφους εξαιτίας του αντισημιτισμού του Υπουργείου Αμύνης. Το γράμμα αυτό προκάλεσε αίσθηση σε όλο τον κόσμο. Η πρόθεση του Ζολά ήταν να κατηγορηθεί ο ίδιος για συκοφαντική δυσφήμιση ώστε να δημοσιοποιήσει τα νέα αποδεικτικά στοιχεία προς στήριξη του Ντρέιφους. Την αποκάλυψη ακολούθησαν δραματικά γεγονότα. Πολλές γαλλικές εφημερίδες τον χτύπησαν, μποϊκόταραν τα βιβλία του και ο ίδιος μόλις κατόρθωσε να σωθεί από τη μανία του όχλου δραπετεύοντας στην Αγγλία. Το γράμμα του όμως έφερε το αποτέλεσμα που ήθελε. Έγινε αναθεώρηση της δίκης και ο Ντρέιφους αποδείχτηκε αθώος, γεγονός που οδήγησε και στη μεταρρύθμιση του συστήματος, συμπεριλαμβανομένου του χωρισμού εκκλησίας και κράτους. 
Το 1902 ο Ζολά απεβίωσε, λόγω δηλητηρίασης από τις αναθυμιάσεις της σόμπας στην κρεβατοκάμαρά του. Στην κηδεία του θρήνησαν όχι μόνο οι Γάλλοι, αλλά κι όλος ο κόσμος.
Εργογραφία (και ελληνικές μεταφράσεις).
"Les Rougon-Macquart" (Οι Ρουγκόν-Μακάρ)
"Les Trois Villes" (Οι Τρεις Πόλεις)
"Les Quatre Evangiles" (Τα Τέσσερα Ευαγγέλια)

</doc>
<doc id="64311" url="https://el.wikipedia.org/wiki?curid=64311" title="Αντιπαροχή">
Αντιπαροχή

Η αντιπαροχή ή θεσμός της αντιπαροχής (ν. 3741/29) οικοπέδων με διαμερίσματα είναι μέθοδος δόμησης που χρησιμοποιήθηκε έντονα στην Ελλάδα κατά την μεταπολεμική περίοδο. 
Ορισμός.
Ως νομικός όρος, σημαίνει την παροχή ενός οικοπέδου σε εργολάβο ή κατασκευαστή, με αντάλλαγμα την απόκτηση μιας ή περισσότερων ιδιοκτησιών στο οικοδόμημα που θα ανεγερθεί.
Πρακτική.
Ψηφισμένος ως νόμος το 1929 (περί "οριζόντιας ιδιοκτησίας"), εφαρμόστηκε ως λύση στο οξύ στεγαστικό πρόβλημα που προκλήθηκε ιδίως στην Αθήνα, εξαιτίας της τεράστιας συσσώρευσης πληθυσμού σε αυτήν ύστερα από την Ελληνοτουρκική ανταλλαγή πληθυσμών του 1923 και αργότερα ως αποτέλεσμα της καταστροφής χιλιάδων χωριών και κωμοπόλεων που προκάλεσε ο Εμφύλιος Πόλεμος του 1946-1949. 
Σε αυτή την μέθοδο στηρίχθηκε μεταπολεμικά η οικοδόμηση της Αθήνας και των προαστίων. Αργότερα, και άλλες Ελληνικές πόλεις χρησιμοποίησαν τον τρόπο ανάπτυξης του μοντέλου της Αθήνας. Για όλα τα προβλήματα που μπορεί να δημιουργήθηκαν δεν ευθύνεται η αντιπαροχή καθαυτή, αλλά η λανθασμένη χρήση της. 

</doc>
<doc id="64312" url="https://el.wikipedia.org/wiki?curid=64312" title="Art Nouveau">
Art Nouveau



</doc>
<doc id="64315" url="https://el.wikipedia.org/wiki?curid=64315" title="Ωφελιμισμός (βιβλίο)">
Ωφελιμισμός (βιβλίο)

Ο Ωφελιμισμός (αγγλ.: "Utilitarianism") είναι ο τίτλος ενός έργου του Βρετανού φιλοσόφου Τζον Στιούαρτ Μιλ (1806-1873), που δημοσιεύτηκε για πρώτη φορά το 1861. Στο έργο αυτό, ο Μιλ αναλύει τη δική του εκδοχή περί του ωφελιμισμού και αποδομεί τα επιχειρήματα που είχαν διατυπωθεί εναντίον του. Θεωρείται ένα από τα σημαντικότερα κείμενα στην ιστορία της ηθικής φιλοσοφίας. Στην Ελλάδα, το έργο κυκλοφορεί από τις εκδόσεις «Πόλις» σε μετάφραση και με σχόλια του Φιλήμονα Παιονίδη. 
Διαμόρφωση της θεωρίας του Μιλ και ιστορία του έργου του.
Η ηθική αρχή του ωφελιμισμού είχε αναπτυχθεί και διαδοθεί ήδη από τα τέλη του 18ου αιώνα, ιδίως από τον Τζέρεμι Μπένθαμ καθώς και από το φίλο του τελευταίου και πατέρα του Τζον Στιούαρτ, τον Τζέιμς Μιλ. Ο Τζέιμς Μιλ ανέθρεψε το μοναχογιό του κατά μόνας (ιδιωτικά) και προσπαθούσε συστηματικά να τον αποτρέψει από συναναστροφές με συνομήλικούς του, για να μην επηρεαστεί, όπως νόμιζε, αρνητικά. Έτσι, ο Τζον Στιούαρτ Μιλ εξελίχθηκε από νωρίς σε έναν πολύπλευρα μορφωμένο διανοούμενο, που ασχολήθηκε ιδιαίτερα με τη θεωρία του ωφελιμισμού, αλλά ταυτόχρονα η σχέση του με τον πατέρα του και με τις φιλοσοφικές του θεωρίες ήταν εξαρχής επιβαρυμένη με έντονα ψυχολογικά συμπλέγματα. Σε ηλικία 14 ετών έμεινε στη Γαλλία για ένα έτος στο σπίτι του αδερφού του Τζέρεμι Μπένθαμ, του Σαμουήλ, και έγραψε για τα ωφελιμιστικά έργα τόσο του Τζέρεμι Μπένθαμ, όσο και του πατέρα του. Τη δεκαετία του 1830, μετά την ολοκλήρωση των σπουδών του, συνέγραψε σειρά δοκιμίων, στα οποία υιοθέτησε μια πιο κριτική στάση απέναντι στην εκδοχή του ωφελιμισμού που υποστήριζαν ο Τζέρεμι Μπένθαμ και ο πατέρας του. Τα επόμενα χρόνια, το ενδιαφέρον του επικεντρώθηκε περισσότερο στη γενική φιλοσοφία και στην οικονομία και από τα μέσα της δεκαετίας του 1850 άρχισε πάλι να ασχολείται εντονότερα με την πολιτική φιλοσοφία. Το 1859 δημοσίευσε το κείμενο "On Liberty" και το 1861 το "Utalitarianism" (Ωφελιμισμός), αρχικά στο Frasers Magazine και δύο χρόνια αργότερα ως ξεχωριστό βιβλίο. Το τελευταίο κεφάλαιο του βιβλίου αυτού αρχικά είχε σχεδιαστεί να αποτελέσει ανεξάρτητο δοκίμιο και έτσι εντάχθηκε στο συνολικό έργο αργότερα. Σε μετέπειτα εκδόσεις του έργου ο Μιλ δεν έκανε παρά ελάχιστες αλλαγές. 
Περιεχόμενο του βιβλίου.
Το σχετικά σύντομο αυτό κείμενο διαρθρώνεται σε πέντε κεφάλαια. Στο εισαγωγικό κεφάλαιο, ο Μιλ εντάσσει τη θεωρία του στο γενικότερο πλαίσιο της ηθικής φιλοσοφίας. Στο δεύτερο κεφάλαιο, διασαφηνίζει τη δική του αντίληψη για τον ωφελιμισμό, στο τρίτο και στο τέταρτο κεφάλαιο εξετάζει το ζήτημα της έσχατης θεμελίωσης των συστημάτων ηθικής φιλοσοφίας γενικά και του ωφελιμισμού ειδικότερα και στο τελευταίο κεφάλαιο αναπτύσσει τη θεωρία του περί του ωφελιμισμού στο γενικότερο πλαίσιο της έννοιας της δικαιοσύνης.
Κεφάλαιο Ι: Γενικές παρατηρήσεις.
Το ερώτημα σχετικά με το ποιο είναι το ύψιστο αγαθό ("summum bonum") και ποια είναι η πρώτη αρχή της ηθικής, ή, με άλλα λόγια, ποιο είναι το υπέρτατο κριτήριο μέσω του οποίου θα κατανοούμε το ορθό και το εσφαλμένο, αποτελεί ένα από τα πρωταρχικά ερωτήματα της φιλοσοφίας. Κατά τον Μιλ, ήδη ο Πλάτων είχε υποστηρίξει σχετικά με το ερώτημα αυτό μια ωφελιμιστική προσέγγιση. Αντίθετα, ο Καντ είχε αναγάγει σε πρώτη αρχή την κατηγορική προσταγή, από την οποία, όμως, «αποτυγχάνει, με ένα σχεδόν εξωφρενικό τρόπο» να συναγάγει κάποια πραγματικά ηθικά καθήκοντα. Ο Μιλ δηλώνει ότι θα επιδιώξει να εξηγήσει και να αποδείξει την ωφελιμιστική θεωρία, ωστόσο, προειδοποιεί τους αναγνώστες του ότι δεν είναι δυνατό να «αποδειχθεί», με μια αυστηρή σημασία του όρου, ότι η ωφελιμιστική αρχή αποτελεί το ύψιστο αγαθό. Εκείνο που μπορεί να γίνει είναι να παρουσιαστούν ορισμένα επιχειρήματα υπέρ αυτής, ώστε η αποδοχή της να είναι έλλογη και «όχι απόρροια τυφλού ενστίκτου ή αυθαίρετης επιλογής».
Κεφάλαιο ΙΙ: Τι 2.2. είναι ο ωφελιμισμός.
Ο Μιλ ορίζει τον ωφελιμισμό ως τη θεωρία που πρεσβεύει ότι «οι πράξεις είναι ορθές στο βαθμό που τείνουν να μεγιστοποιούν την ευτυχία και εσφαλμένες στον βαθμό που τείνουν να προκαλούν ό,τι αντίκειται σε αυτήν. Ως ευτυχία εννοείται η ηδονή και η απουσία του πόνου· ως δυστυχία ο πόνος και η στέρηση της ηδονής». Κρίσιμο είναι στο σημείο αυτό να τονιστεί ότι ο Μιλ δεν αναφέρεται στη μεγαλύτερη δυνατή ευτυχία του δρώντος μόνο, αλλά «τη μεγαλύτερη ποσότητα ευτυχίας εν γένει».
Στη συνέχεια ο Μιλ αναφέρεται στην ηδονιστική θεωρία που βρίσκεται στον πυρήνα του ωφελιμισμού, διευκρινίζοντας, όμως, ότι δεν εννοεί ότι οι άνθρωποι προτιμούν κάθε είδους ηδονή, αλλά τις ποιοτικά ανώτερες ηδονές. Ειδικότερα, σε εκείνους που, από την εποχή του Επίκουρου και των οπαδών του, χαρακτηρίζουν ως άξια μόνο για γουρούνια την υπόθεση ότι στη ζωή δεν υπάρχει κανένας υψηλότερος στόχος από την ηδονή, ο Μιλ απαντά καταρχάς με τον τρόπο που οι ίδιοι οι Επικούρειοι αντιμετώπιζαν τέτοιες επιθέσεις: «άπαξ και οι κατήγοροί τους υποθέτουν ότι οι άνθρωποι μπορούν να νιώθουν μόνο τις ηδονές των γουρουνιών, οι ίδιοι οι επικριτές τους είναι οι μοναδικοί που προβάλλουν μια υποτιμητική εικόνα της ανθρώπινης φύσης». Υποστηρίζει στη συνέχεια ότι οι άνθρωποι είναι προικισμένοι με λειτουργίες ανώτερες των ζωικών ορέξεων και ότι, όταν το συνειδητοποιούν, παύουν να θεωρούν ευτυχία οτιδήποτε δεν περικλείει την ικανοποιητική άσκησή τους. «Αυτοί που έχουν εξίσου εμπειρία και των δύο τρόπων ύπαρξης και δύνανται να τους εκτιμήσουν και να τους απολαύσουν, προτιμούν χαρακτηριστικά εκείνον που περικλείει τις ανώτερες λειτουργίες τους. Λίγοι άνθρωποι θα δέχονταν να μεταμορφωθούν σε κατώτερα ζώα με την υπόσχεση ότι θα απολαύσουν στο έπακρο τις ηδονές των κτηνών». Έτσι ο Μιλ καταλήγει στο συμπέρασμα, που είναι και από τα πλέον γνωστά αποφθέγματα που του αποδίδονται: «Είναι προτιμότερο να είναι κανείς ένας ανικανοποίητος άνθρωπος παρά ένα ικανοποιημένο γουρούνι· ένας ανικανοποίητος Σωκράτης παρά ένας ικανοποιημένος ηλίθιος. Και εάν ο ηλίθιος ή το γουρούνι έχουν διαφορετική γνώμη, είναι επειδή βλέπουν μόνο τη μία όψη του ζητήματος, τη δική τους. Η άλλη, όμως, πλευρά σε αυτή τη σύγκριση αντιλαμβάνεται και τις δύο όψεις του».
Στο ίδιο πλαίσιο, της ποιοτικής δηλαδή διάκρισης των ηδονών, ο Μιλ σπεύδει να αντιπαλαίσει ένα εμπειρικό αντεπιχείρημα, ότι στην πραγματικότητα πολλοί άνθρωποι, αν και είναι ικανοί για ανώτερες ηδονές, περιστασιακά αναβάλλουν την απόλαυσή τους, υποκύπτοντας στον πειρασμό των κατώτερων ηδονών. Στο σημείο αυτό ο Μιλ μετέρχεται μιας μεταφοράς, λέγοντας ότι «η ικανότητα για τα ευγενέστερα αισθήματα ομοιάζει με ένα λεπτεπίλεπτο φυτό που κινδυνεύει να μαραθεί, όχι μόνο από τις εχθρικές επεμβάσεις, αλλά και από την έλλειψη τροφής. […] Οι άνθρωποι χάνουν τις υψηλές φιλοδοξίες τους καθώς χάνουν τις διανοητικές κλίσεις τους, γιατί δεν έχουν τον χρόνο ή την ευκαιρία να τις ικανοποιούν. Και καταντούν να εξαρτώνται από τις κατώτερες ηδονές, όχι επειδή αυτές αποτελούν την έλλογη προτίμησή τους, αλλά επειδή είτε είναι οι μόνες στις οποίες έχουν πρόσβαση είτε οι μόνες που μπορούν πλέον να απολαύσουν».
Κεφάλαιo ΙΙΙ: Περί της τελικής δικαιολόγησης της αρχής της ωφέλειας.
Στο τρίτο κεφάλαιο ο Μιλ θέτει αρχικά το ερώτημα που ισχύει για οποιοδήποτε ηθικό κριτήριο, δηλαδή: «Πώς δικαιολογείται; Τι κίνητρα παρέχονται προκειμένου να συμμορφωθούμε με αυτό; Ή, πιο συγκεκριμένα, από πού προέρχονται οι υποχρεώσεις που μας επιβάλλει; Ποιά είναι η πηγή της δεσμευτικής ισχύος του;». Ο Μιλ υποδεικνύει στην απάντησή του περισσότερους του ενός λόγους, τόσο αυτούς που ισχύουν για οποιαδήποτε ηθική θεωρία, όσο και κάποιους που σχετίζονται αποκλειστικά με τον ωφελιμισμό. Επικαλείται δικαιολογήσεις τόσο εξωτερικές, δηλαδή κίνητρα που δημιουργούνται στο υποκείμενο από τη στάση άλλων (π.χ. το φόβο των κυρώσεων ή το σεβασμό στο Θείο), όσο και την εσωτερική δικαιολόγηση, δηλαδή το λόγο που κινητοποιεί σε δράση το υποκείμενο και προέρχεται από αυτό το ίδιο, ανεξάρτητα από το τι επιθυμούν οι άλλοι. Αυτή η εσωτερική δικαιολόγηση είναι η αίσθηση του καθήκοντος, «ένα αίσθημα μέσα μας, ένας λιγότερο ή περισσότερο έντονος πόνος που έπεται της παραμέλησης του καθήκοντος και που στις κατάλληλα καλλιεργημένες ηθικές φύσεις καθιστά αδύνατη την αποφυγή εκτέλεσής του».
Κεφάλαιο IV: Περί του είδους απόδειξης που επιδέχεται η αρχή της ωφέλειας.
Στο τέταρτο κεφάλαιο, ο Μιλ επιχειρεί να καταδείξει γιατί η προαγωγή της ευτυχίας καταλαμβάνει την κεντρική θέση στην ηθική θεωρία του. Ο ίδιος συνοψίζει τη βασική του θέση ως εξής: «Η ανθρώπινη φύση είναι με τέτοιον τρόπο δομημένη, ώστε να μην επιθυμεί τίποτα που δεν είναι μέρος της ευτυχίας ή μέσο για την επίτευξή της». Η απόδειξη του ισχυρισμού του εκτείνεται στις παραγράφους 1-8:
Ο καθένας διαπιστώνει ότι επιθυμεί την ευτυχία του και τη θεωρεί αγαθό, και το ίδιο παρατηρεί ότι συμβαίνει με τους άλλους. Έτσι, το άθροισμα των ατομικών ευτυχιών συγκροτεί την ευτυχία της ανθρωπότητας και αποτελεί για αυτή αγαθό (IV.3). Προκειμένου, όμως, να επιτύχει το στόχο του, ο Μιλ πρέπει να δείξει πως η ευτυχία αποτελεί και το μοναδικό αγαθό. Στο σημείο αυτό θα μπορούσε να προβληθεί η αντίρρηση ότι οι άνθρωποι επιζητούν και άλλα πράγματα, όπως την αρετή (IV.4). Στις παραγράφους 5 έως 8 ο Μιλ θα υποστηρίξει πως η αρετή, ενώ αρχικά θεωρείτο μέσο για την επίτευξη της ευτυχίας και την αποφυγή του πόνου, σταδιακά, λόγω της συνειρμικής σύνδεσης με το αντικείμενό της άρχισε να γίνεται αντιληπτή ως ένα «αύταρκες αγαθό». Η διαδικασία αυτή είναι η ίδια που συνέβη και με άλλες ανθρώπινες επιθυμίες, όπως τη φιλαργυρία και τη φιλαρχία. Έτσι, η αρετή μεταμορφώθηκε από μέσο σε στοιχείο της ευτυχίας και ως τέτοιο μπορεί να επιθυμείται καθ’ εαυτό και δι’ εαυτό.
Κεφάλαιο V: Για τη σχέση δικαιοσύνης και ωφέλειας.
Ο Μιλ δέχεται οι άνθρωποι διακατέχονται από ένα αίσθημα δικαίου, βασικά στοιχεία του οποίου είναι: 
Υπό τον όρο «υποχρέωση» ο Μιλ αντιλαμβάνεται οτιδήποτε μπορεί να απαιτείται από το άτομο και το οποίο, όταν δεν εκπληρώνεται, επισείει την τιμωρία, είτε από τα δικαστήρια είτε απλά μέσω της αποδοκιμασίας των άλλων ατόμων. Από την άλλη πλευρά, αναγνωρίζει ο Μιλ, υπάρχουν πράξεις, στις οποίες θα επιθυμούσαμε να προβούν οι άλλοι άνθρωποι, δεν μπορούμε, όμως, και να τις απαιτήσουμε. Αποκαλούμε δηλαδή «λανθασμένη» μόνο εκείνη την διαγωγή (πράξη ή παράλειψη) του ατόμου, για την οποία θεωρούμε ότι θα έπρεπε να τιμωρηθεί. Στη βάση αυτή, ο Μιλ προβαίνει στη διάκριση μεταξύ «τέλειων και ατελών καθηκόντων».
Κατά τον Μιλ, «τα δύο ουσιώδη συστατικά του αισθήματος της δικαιοσύνης είναι η επιθυμία να τιμωρηθεί το άτομο που έγινε πρόξενος βλάβης και η γνώση, ή η πεποίθηση, ότι υπάρχει ένα ή περισσότερα άτομα που έχουν υποστεί τη βλάβη». Η επιθυμία για επιβολή τιμωρίας απορρέουν από τα ένστικτα της αυτοάμυνας και της συμπάθειας ("empathy"). Αυτή η επιθυμία για ανταπόδοση είναι μεν ένα αίσθημα που αυτό καθ’ εαυτό δεν έχει τίποτα το ηθικό, ωστόσο, η εφαρμογή του στο επίπεδο της κοινωνίας έχει ηθική αξία, γιατί εξυπηρετείται το συλλογικό συμφέρον. Εν κατακλείδι, το «αίσθημα περί δικαίου […] είναι η ζωική επιθυμία να εκδικηθούμε ή να αντιδράσουμε σε μια βλάβη ή ζημία που προξένησαν σε εμάς ή στα άτομα που συμπαθούμε, η οποία έχει διευρυνθεί τόσο πολύ από την ικανότητα των ανθρώπων για εκτεταμένη συμπάθεια και την αντίληψή τους περί πεφωτισμένου ατομικού συμφέροντος, ώστε να περιλαμβάνει τους πάντες».

</doc>
<doc id="64316" url="https://el.wikipedia.org/wiki?curid=64316" title="Γκρενόμπλ">
Γκρενόμπλ

Η Γκρενόμπλ ("Grenoble", στα ελληνικά Γρατιανόπολις ή Γρενόβλη) είναι πόλη της Γαλλίας και πρωτεύουσα του νομού Ιζέρ στα νοτιοανατολικά της χώρας. Είναι η δεύτερη μεγαλύτερη πόλη μετά τη Λυών στην περιοχή Ωβέρνη-Ρον-Αλπ. Η πόλη είναι χτισμένη κάτω από το παλαιό κάστρο της Βαστίλλης (Bastille), το οποίο είναι προσβάσιμο και με τελεφερίκ.
Ο ακριβής πληθυσμός της είναι 158.454 κάτοικοι (2017), ενώ η ευρύτερη περιοχή περιλαμβάνει 687.985 κατοίκους (το 2016). Όσον αφορά τον πληθυσμό της, κατατάσσεται 16η πόλη στη Γαλλία. Κάποια από τα μεγαλύτερα προάστια της πόλης είναι: Saint-Martin-d'Hères, Échirolles, και Fontaine, το καθένα με περισσότερους από 20.000 κατοίκους.
Επίσης, στη Γκρενόμπλ υπάρχει ελληνική κοινότητα και ελληνική ορθόδοξη εκκλησία του Αγίου Γεωργίου.
Ιστορία και αθλητισμός.
Η παλαιά πόλη Κουλάρο (Cularo) έγινε η Γρατιανόπολις το 381 και έδρα της επισκοπής Γρατιανοπόλεως, με τον Ρωμαίο αυτοκράτορα Γρατιανό (359-383).
Η Γκρενόμπλ έχει ιστορία περισσότερων από 2000 χρόνων και ήταν η δεύτερη πρωτεύουσα του Δελφινάτου (Dauphiné de Viennois) από τον 13ο αιώνα και ύστερα Βιέν (Vienne), έδρα της αρχιεπισκοπής.
Η πόλη φιλοξένησε τους χειμερινούς ολυμπιακούς αγώνες το 1968. Πολλά χιονοδρομικά κέντρα των Άλπεων βρίσκονται σε κοντινή απόσταση από την πόλη της Γκρενόμπλ. Στην πόλη εδρεύει η ομάδα ράγκμπι πρώτης κατηγορίας του γαλλικού πρωταθλήματος FC Grenoble, ενώ επίσης έχει έδρα και η ποδοσφαιρική ομάδα Γκρενόμπλ Φουτ 38 και η ομάδα χόκεϊ επί πάγου Brûleurs de Loups.
Γεωγραφία.
Το κέντρο της πόλης είναι χτισμένο σε υψόμετρο 213 μέτρων πάνω από την επιφάνεια της θάλασσας. Μερικά χιλιόμετρα έξω από την πόλη ορθώνονται οι κορυφές των Γαλλικών Άλπεων με ύψος άνω των 3.000 μέτρων. Για αυτό το λόγο, η Γκρενόμπλ είναι γνωστή στη Γαλλία ως η "Πρωτεύουσα των Άλπεων". Επίσης είναι η δεύτερη μεγαλύτερη ορεινή πόλη των Άλπεων, μετά το Ίνσμπρουκ. Στη Γκρενόμπλ συναντώνται οι ποταμοί Ντρακ και Ιζέρ, δημιουργώντας μια περιοχή που ονομάζεται "Υ της Γκρενόμπλ (Y grenoblois)" λόγω της εικόνας που δημιουργεί στη κοιλάδα η ένωσή τους, σαν το γραμμα Υ. Βρίσκεται περίπου 150 χιλιόμετρα νότια της Γενεύης, 100 χιλιόμετρα ανατολικά της Λυών και 150 χιλιόμετρα δυτικά του Τορίνο.
Πανεπιστήμια.
Η Γκρενόμπλ είναι πανεπιστημιακή πόλη (60.000 φοιτητές) και έχει επίσης διάφορα μεγάλα κέντρα επιστημονικής έρευνας. Έχει τα εξής πανεπιστήμια:
Στη Γκρενόμπλ βρίσκεται και το εργαστήριο VERIMAG, του οποίου ιδρυτής και εργαζόμενος ως ερευνητής, είναι ο διακεκριμένος ομογενής καθηγητής Ιωσήφ Σηφάκης (βραβείο Turing 2007).
Μεταφορές.
Η Γκρενόμπλ διαθέτει μεταξύ άλλων εκτεταμένο δίκτυο τραμ συνολικά 5 γραμμών που εξυπηρετεί τις συγκοινωνίες εντός της πόλης και με τα προάστια. Επίσης η πόλη διαθέτει σύνδεση με το σιδηροδρομικό δίκτυο υψηλών ταχυτήτων TGV με απευθείας σύνδεση με την πόλη της Λυών και με το Παρίσι. Στην πόλη υπάρχει και διεθνές αεροδρόμιο.

</doc>
<doc id="64317" url="https://el.wikipedia.org/wiki?curid=64317" title="Περπινιάν">
Περπινιάν

Το Περπινιάν (γαλλικά: "Perpignan", καταλανικά: "Perpinyà") είναι γαλλική κοινότητα στο νομό των Ανατολικών Πυρηναίων, στη διοικητική περιοχή της Οξιτανίας.
Οι κάτοικοί του είναι γνωστοί ως Περπινιαναί (γαλλικά: "Perpignanais").

</doc>
<doc id="64320" url="https://el.wikipedia.org/wiki?curid=64320" title="Αγία Δωρεά">
Αγία Δωρεά

Με το όνομα Αγία Δωρεά (λατινικά: "Festum Sanctissimi Corporis Christi") φέρεται μεγάλη εορτή της Καθολικής Εκκλησίας προς τιμή και προσκύνηση του σώματος του Ιησού Χριστού και την έξαρση της μετουσίωσης του άρτου και οίνου σε σώμα και αίμα Κυρίου κατά τη τέλεση του Μυστηρίου της Θείας Ευχαριστίας.&lt;br&gt; 
Η εορτή αυτή της Αγίας Δωρεάς γιορτάζονταν από το α΄ ήμισυ του 13ου αιώνα μόνο στη περιοχή της Λιέγης. Καθιερώθηκε όμως και επιβλήθηκε να εορτάζεται σε όλη την έκταση της Καθολικής Εκκλησίας από τον Πάπα Ουρβανό Δ΄ το 1264.
Μετά την Θρησκευτική μεταρρύθμιση , η διδασκαλία της οποίας αρνείται την μετουσίωση (“"transubstantiation"”), η εορτή της Αγίας Δωρεάς εξαίρεται και μεγαλύνεται από την Καθολική Εκκλησία ακόμη περισσότερο, η δε αγάπη των Καθολικών προς αυτή αυξάνεται και η εκάστοτε τελετή γίνεται μεγαλοπρεπέστερη, προκειμένου μ΄ αυτόν τον τρόπο να εξαρθεί η παπική δύναμη, φανατική πολέμια της κακοδοξίας των Διαμαρτυρομένων ως προς το Μυστήριο της Θείας Ευχαριστίας.
Κατά την εορτή της Αγίας Δωρεάς που τελείται την πρώτη Πέμπτη μετά την Πεντηκοστή, εκτίθεται κατά την λειτουργία ο «θείος άρτος» προκειμένου να τον προσκυνήσουν οι πιστοί και με μεγαλοπρεπή πομπή στην οποία προηγούνται νεαρές και ακολουθούν νέοι στρατιώτες (αγήματα) τον λιτανεύουν στους πέριξ του Ναού δρόμους της πόλης όπου και αναπέμπονται ύμνοι προς τον Κύριο.
Σημειώνεται ότι γενικά στην Ευρώπη όπου στις ίδιες πόλεις οι κάτοικοι είναι διαιρεμένοι θρησκευτικά οι πολιτικές Αρχές γνωρίζοντας ότι η μεγαλοπρεπής αυτή παρέλαση – λιτανεία δεν στερείται προπαγανδιστικών σκοπών, αποτρέπουν την λιτανεία της Αγίας Δωρεάς ακριβώς προς αποφυγή ρήξης μεταξύ των φανατικών οπαδών αυτών.

</doc>
<doc id="64321" url="https://el.wikipedia.org/wiki?curid=64321" title="Swizz Beatz">
Swizz Beatz

Ο Κασίμ Ντιν ("Kasseem Dean", 13 Σεπτεμβρίου 1978), γνωστός με το καλλιτεχνικό όνομα Swizz Beatz, είναι Αμερικανός καλλιτέχνης της χιπ χοπ και παραγωγός από τη Νέα Υόρκη. Είναι επίσης ο ιδρυτής της δισκογραφικής εταιρίας Full Surface Records. Τα τραγούδια του είναι συνήθως χορευτικά, ενώ λέγεται ότι κάποτε χρειαζότανε κατά μέσο όρο 10 έως 15 λεπτά για να βγάλει ένα μουσικό κομμάτι.

</doc>
<doc id="64322" url="https://el.wikipedia.org/wiki?curid=64322" title="Ιωάννης Αλευράς">
Ιωάννης Αλευράς

Ο Ιωάννης Αλευράς (1912 — 6 Απριλίου 1995) ήταν Έλληνας πολιτικός του ΠΑΣΟΚ ο οποίος διετέλεσε Πρόεδρος της Βουλής των Ελλήνων για το διάστημα 1981 - 1989 (την περίοδο των κυβερνήσεων Ανδρέα Παπανδρέου, 1981 και 1985). Στο μεσοδιάστημα της εκλογής Προέδρου της Δημοκρατίας το 1985, από την παραίτηση του Κωνσταντίνου Καραμανλή μέχρι την εκλογή του Χρήστου Σαρτζετάκη, κατείχε το αξίωμα του "Αναπληρωτή Προέδρου της Δημοκρατίας".
Χρημάτισε επίσης ιδρυτής και πρώτος πρόεδρος της «Ομοσπονδίας Τραπεζοϋπαλληλικών Οργανώσεων Ελλάδος» (ΟΤΟΕ) και διευθυντικό στέλεχος της Τράπεζας της Ελλάδος.
Βιογραφία.
Ο Γιάννης Αλευράς γεννήθηκε το 1912 στη Μεσσήνη Μεσσηνίας και ξεκίνησε να εργάζεται στην Τράπεζα της Ελλάδος σχεδόν αμέσως μετά την αποφοίτησή του από το Γυμνάσιο. Αν και δεν είχε πανεπιστημιακή μόρφωση, αναδείχθηκε κατά γενική ομολογία σε ένα από τα καλύτερα και πιο έμπειρα στελέχη της ΤτΕ, Το 1955 με δική του πρωτοβουλία ιδρύθηκε η "Ομοσπονδία Τραπεζοϋπαλληλικών Οργανώσεων Ελλάδος (ΟΤΟΕ)" της οποίας εκλεγόταν πρόεδρος μέχρι και το 1963. Αγωνίστηκε σκληρά ενάντια στο μετεμφυλιακό κράτος, με χαρακτηριστικές τις πολιτικά κατευθυνόμενες ποινικές διώξεις που αντιμετώπισαν συνδικαλιστές της ΟΤΟΕ από την Εισαγγελία, επειδή η κυβέρνηση της ΕΡΕ επιθυμούσε να ελέγχει τον συνδικαλισμό. Ταυτόχρονα, όμως, ο Αλευράς ήταν αντικομμουνιστής και αντιμετώπιζε πιέσεις και από τα αριστερά.
Το 1963 εκλέχθηκε για πρώτη φορά βουλευτής με την Ένωση Κέντρου στην Α΄ Αθηνών καθώς και στις εκλογές του 1964. Κατά την περίοδο της χούντας των συνταγματαρχών εξορίστηκε στη Σύρο αλλά αμνηστεύθηκε τον Δεκέμβριο του 1967, μετά το αντι-πραξικόπημα του Βασιλιά Κωνσταντίνου. Μετά την απελευθέρωση του ο ιδρυτής του Πανελλήνιου Απελευθερωτικού Κινήματος (ΠΑΚ) στο εξωτερικό, Ανδρέας Παπανδρέου, του ανέθεσε την ηγεσία της οργάνωσης στην Ελλάδα. Το 1971 όμως συνελήφθη και εκτοπίστηκε στον Άη-Στράτη και στη συνέχεια στον Άγιο Νικόλαο Κυνουρίας. Τελικά απελευθερώθηκε το 1972.
Μετά τη μεταπολίτευση υπήρξε ιδρυτικό μέλος του ΠΑΣΟΚ του οποίου και εκλέχθηκε βουλευτής Α΄ Αθηνών στις εκλογές του 1974, 1977 και 1981. Στις 12 Δεκεμβρίου του 1977 ορίστηκε κοινοβουλευτικός εκπρόσωπος του ΠΑΣΟΚ μαζί με τον Αναστάσιο Πεπονή και (αργότερα) τον Γιάννη Χαραλαμπόπουλο. Το 1981 εκλέχθηκε πρόεδρος της Βουλής των Ελλήνων και επανεκλέχθηκε το 1985 και το 1989. Στις 10 Μαρτίου του 1985 ανέλαβε προσωρινός Πρόεδρος της Δημοκρατίας, ύστερα από την παραίτηση του Κωνσταντίνου Καραμανλή, μέχρι τις 29 Μαρτίου του ίδιου έτους και την εκλογή στην προεδρία του Αρεοπαγίτη Χρήστου Σαρτζετάκη.
Στις 22 Φεβρουαρίου του 1990 προτάθηκε από το ΠΑΣΟΚ για Πρόεδρος της Δημοκρατίας αλλά έλαβε 125 ψήφους έναντι των 153 του Κωνσταντίνου Καραμανλή. Στις εκλογές του 1993 εκλέχθηκε με το ψηφοδέλτιο Επικρατείας του ΠΑΣΟΚ.
Μετά το 1989 και τον γάμο του Ανδρέα Παπανδρέου με τη Δήμητρα Λιάνη οι άλλοτε θερμές σχέσεις Παπανδρέου—Αλευρά κατέληξαν απλώς τυπικές. Πέθανε στις 6 Απριλίου του 1995 στην μονάδα εντατικής θεραπείας του νοσοκομείου «Υγεία» εξαιτίας βρογχοπνευμονίας. Κηδεύτηκε στο Α΄ νεκροταφείο Αθηνών με τιμές εν ενεργεία πρωθυπουργού.
Ανιψιός του είναι ο πρώην βουλευτής και υφυπουργός του ΠΑΣΟΚ Νάσος Αλευράς.
Η ψήφος Αλευρά.
Η προσωρινή θητεία του Αλευρά στο ανώτατο πολιτειακό αξίωμα δημιούργησε διαδικαστικό πρόβλημα καθώς η Νέα Δημοκρατία και ορισμένοι συνταγματολόγοι (όπως ο Αριστόβουλος Μάνεσης) αμφισβήτησαν το κατά πόσο ο Πρόεδρος της Δημοκρατίας, έστω και αν αυτός είναι προσωρινός, μπορεί να ψηφίσει για τον επόμενο Πρόεδρο. Στον αντίποδα οι καθηγητές Γεώργιος Κασιμάτης και Ευάγγελος Βενιζέλος υποστήριξαν ότι δεν υπήρχε κανένα απολύτως ζήτημα. Η οριακή εκλογή του νέου Προέδρου Χρήστου Σαρτζετάκη (με 181 από τους 180 που απαιτούνταν) όξυνε το όλο σκηνικό χωρίς παρ' όλα αυτά να υπάρξει κάποιο ζήτημα, πέραν της κατάργησης της μυστικής ψηφοφορίας για την εκλογή του Προέδρου στην αναθεώρηση του 1985—1986.

</doc>
<doc id="64328" url="https://el.wikipedia.org/wiki?curid=64328" title="Οργανισμός Αστικών Συγκοινωνιών Αθηνών">
Οργανισμός Αστικών Συγκοινωνιών Αθηνών



</doc>
<doc id="64329" url="https://el.wikipedia.org/wiki?curid=64329" title="ΟΑΣΑ">
ΟΑΣΑ



</doc>
<doc id="64330" url="https://el.wikipedia.org/wiki?curid=64330" title="Στρούσι">
Στρούσι



</doc>
<doc id="64331" url="https://el.wikipedia.org/wiki?curid=64331" title="Στρούσιο">
Στρούσιο



</doc>
<doc id="64333" url="https://el.wikipedia.org/wiki?curid=64333" title="Σταφιδόκαμπος">
Σταφιδόκαμπος



</doc>
<doc id="64334" url="https://el.wikipedia.org/wiki?curid=64334" title="Στέλιος Κουρουκλάτος">
Στέλιος Κουρουκλάτος

Ο Στέλιος Κουρουκλάτος ή "Βαβέλιος" (1923-28/11/1978) ήταν [[Έλληνας]] πρώην διεθνής [[ποδοσφαιριστής]], που αγωνιζόταν ως [[τερματοφύλακας]]. Αγωνίστηκε στον [[ΠΑΕ Ολυμπιακός ΣΦΠ|Ολυμπιακό]] από το [[1946]] έως το [[1955]]. Διετέλεσε 3 φορές διεθνής με την [[Εθνική Ελλάδος (ποδόσφαιρο ανδρών)|εθνική Ελλάδας]].
Τίτλοι.
Με τον Ολυμπιακό έχει κατακτήσει τα :
Παραπομπές.
[[Κατηγορία:Έλληνες ποδοσφαιριστές]]
[[Κατηγορία:Ποδοσφαιριστές Εθνικής Ελλάδος]]
[[Κατηγορία:Ποδοσφαιριστές Ολυμπιακού Πειραιώς]]
[[Κατηγορία:Τερματοφύλακες ποδοσφαιριστές]]
[[Κατηγορία:Προπονητές ποδοσφαίρου Α.Ε. Ορχομενού]]
[[Κατηγορία:Ποδοσφαιριστές στους Μεσογειακούς Αγώνες 1951]]
[[Κατηγορία:Προπονητές ποδοσφαίρου Αναγέννησης Άρτας]]

</doc>
<doc id="64335" url="https://el.wikipedia.org/wiki?curid=64335" title="Ανεμώνη">
Ανεμώνη

Η ανεμώνη ή ανεμώνα είναι αγγειόσπερμο, δικοτυλήδονο φυτό, ανήκει δε στην οικογένεια των Βατραχιοειδών ή Ρανουγκουλίδων της τάξης των Βατραχιωδών.
Είναι εξαπλωμένη σε ολόκληρο τον κόσμο, είτε ως αυτοφυής είτε ως καλλιεργούμενη, αλλά βασικά βρίσκεται στις δασικές εκτάσεις και τα λιβάδια των βόρειων και εύκρατων περιοχών.
Η ονομασία ανεμώνη προέρχεται από τη λέξη άνεμος εξ αιτίας της υπόθεσης που έκαναν οι Αρχαίοι Έλληνες ότι τα φυτά αυτά άνθιζαν μόνον όταν φυσούσε άνεμος.
Υπάρχουν 150 περίπου είδη ανεμώνης. Πολλές ποικιλίες καλλιεργούνται σε κήπους και πάρκα για τα όμορφα άνθη τους.
Από τα αυτοφυή είδη αρκετά είναι δηλητηριώδη. Η ανεμώνη, όμως τρώγεται εάν βραστεί στους 100 βαθμούς ή εάν τσιγαριστεί μαζί με μισό κιλό κρεμμύδι. Επίσης είναι γέμιση για παραδοσιακή πίτα του Ουζμπεκιστάν.
Είδη.
Στην Ελλάδα αυτοφυή απαντούν τα παρακάτω έξι είδη ανεμώνης:
Επίσης, αλλά είδη ανεμώνης είναι:
Εξωτερικοί σύνδεσμοι.
http://portal.cybertaxonomy.org/flora-greece/cdm_dataportal/search/results/taxon?ws=portal%2Ftaxon%2Ffind&amp;query=Anemone&amp;form_build_id=form-oZd_lGnJcTqdCYpJPOcaedZnHiDjdOc7BOP04IarOwc&amp;form_id=cdm_dataportal_search_taxon_form&amp;search%5BdoTaxaByCommonNames%5D=1&amp;search%5BdoMisappliedNames%5D=1&amp;search%5BdoSynonyms%5D=1&amp;search%5BdoTaxa%5D=1&amp;search%5BpageNumber%5D=0&amp;search%5BpageSize%5D=25

</doc>
<doc id="64336" url="https://el.wikipedia.org/wiki?curid=64336" title="Ελίζα">
Ελίζα

Η Ελίζα Τόφολι ("Elisa Toffoli", 19 Δεκεμβρίου 1977), γνωστή ως Ελίζα, είναι Ιταλίδα τραγουδίστρια.

</doc>
<doc id="64339" url="https://el.wikipedia.org/wiki?curid=64339" title="Κώστας Πολυχρονίου">
Κώστας Πολυχρονίου

Ο Κώστας Πολυχρονίου (Πλατανιστός Εύβοιας, 12 Νοεμβρίου 1936 - 1 Ιουνίου 2018) ήταν Έλληνας διεθνής ποδοσφαιριστής και μετέπειτα προπονητής.
Ποδοσφαιρική σταδιοδρομία.
Σε συλλογικό επίπεδο.
Εγγράφηκε για πρώτη φορά σε σωματείο το 1953 στην ηλικία των 17 ετών και εγκατέλειψε την ενεργό δράση το 1968, αγωνιζόμενος αποκλειστικά για λογαριασμό του Ολυμπιακού Πειραιώς. Παρότι η εναρκτήρια εμφάνισή του με την α΄ ομάδα πραγματοποιήθηκε σε συνάντηση για το πειραϊκό πρωτάθλημα και μόλις 6 μόλις αργότερα, συγκεκριμένα κατά την αδιάφορη βαθμολογικά ήττα 1-3 από τον γειτονικό Ατρόμητο, η επόμενη σε επίσημο αγώνα καθυστέρησε μέχρι τη μεθεπόμενη περίοδο (Οκτώβριος 1955), δεδομένου ότι το τεχνικό επιτελείο του Ολυμπιακού αποφάσισε να μην τον προωθήσει πριν την ολοκλήρωση των σχολικών του υποχρεώσεων. Συνδύαζε άψογα το δυναμισμό και την τεχνική στο παιχνίδι του. Συμπλήρωσε 305 συμμετοχές και 37 τέρματα σε Πανελλήνιο πρωτάθλημα και Α' κατηγορία, 55/17 για το κύπελλο, 47/18 στο πρωτάθλημα της ΕΠΣ Πειραιώς και 16/2 σε ευρωπαϊκές διοργανώσεις.
Στις 4 Ιουνίου 1961, κατά τον φιλικό αγώνα του Ολυμπιακού με τη Σάντος από τη Βραζιλία (που εκείνη την περίοδο πραγματοποιούσε περιοδεία στην Ευρώπη) στο γήπεδο της Λεωφόρου Αλεξάνδρας ήταν ο προσωπικός αντίπαλος του Πελέ και σύμφωνα με δημοσιεύματα της εποχής συνέβαλε τα μέγιστα στην επικράτηση των "ερυθρολεύκων" (2-1), καθώς είχε περιορίσει αισθητά τη δυναμική του Βραζιλιάνου άσου.
Στην εθνική Ελλάδας.
Στην εθνική Ελλάδας αγωνίστηκε επί μία δεκαετία, έχοντας 27 συνολικά συμμετοχές. Το ντεμπούτο του πραγματοποιήθηκε στις 5 Μάη 1957, στον εντός έδρας αγώνα εναντίον της Γιουγκοσλαβίας (0-0), για τα προκριματικά του Μουντιάλ 1958.
Προπονητική σταδιοδρομία.
Όταν σταμάτησε το ποδόσφαιρο ακολούθησε καριέρα προπονητή. Άξια αναφοράς η παρουσία του στον πάγκο του Ολυμπιακού (1993-94) καθώς και στην εθνική Ελλάδας (1994-1998), όταν διαδέχθηκε τον Αλκέτα Παναγούλια αμέσως μετά το Μουντιάλ 1994, με απολογισμό σε 34 αγώνες, 17 νίκες, 6 ισοπαλίες και 11 ήττες (τέρματα 56-32).
Τίτλοι.
Ως ποδοσφαιριστής

</doc>
<doc id="64340" url="https://el.wikipedia.org/wiki?curid=64340" title="Φυροπόταμος">
Φυροπόταμος



</doc>
<doc id="64341" url="https://el.wikipedia.org/wiki?curid=64341" title="Κώστας Παπάζογλου">
Κώστας Παπάζογλου

Ο Κώστας Παπάζογλου (1938 - 20 Νοεμβρίου 2013) ήταν Έλληνας ποδοσφαιριστής, ο οποίος σημείωσε το πρώτο τέρμα ελληνικής ομάδας σε επίσημη διεθνή διοργάνωση.
Βιογραφικά στοιχεία.
Γεννήθηκε στον Άγιο Ιωάννη Ρέντη του Πειραιά το 1938.
Υπήρξε συμπαίκτης στην επίθεση του Ολυμπιακού με το μικρότερο αδελφό του Αριστείδη, ενώ επίσης επιθετικός, αλλά στον Απόλλωνα Αθηνών αγωνιζόταν και ένας τρίτος, ο Γιώργος.
Απεβίωσε στις 20 Νοεμβρίου 2013 σε ηλικία 75 ετών.
Ποδοσφαιρική σταδιοδρομία.
Άρχισε το άθλημα από τον ΑΟ Μοσχάτου το 1954. Εντάχθηκε στον Ολυμπιακό Πειραιώς το 1957 και αγωνίστηκε ως επιθετικός (στην τότε επιθετική πεντάδα σαν μέσα δεξιά) επί 7 χρόνια. Έλαβε μέρος σε 129 επίσημες αναμετρήσεις των "ερυθρόλευκων" και σημείωσε 47 τέρματα, αναλυτικά ως εξής:
και επίσης σε 118 φιλικά με εγχώρια και ξένα σωματεία σκοράροντας 73 φορές.
Η κεφαλιά με την οποία άνοιξε το σκορ στο 19' της συνάντησης πρωταθλητών Ολυμπιακού-Μίλαν 2-2 της 13 Σεπτεμβρίου 1959, οδήγησε και στο παρθενικό τέρμα ελληνικής ομάδας σε οποιαδήποτε επίσημη διεθνή διοργάνωση, δηλαδή της UEFA ή του Βαλκανικού κυπέλλου συλλόγων.
Τους επόμενους συλλόγους της καριέρας του στην Α' κατηγορία αποτέλεσαν από μία αγωνιστική περίοδο οι Παναιγιάλειος και Παναθηναϊκός, όντας ένας από τους λίγους παίκτες που έχουν στελεχώσει "και" τους δύο "αιωνίους" αντιπάλους του ελληνικού ποδοσφαίρου.
Χρίστηκε διεθνής με την εθνική Ενόπλων κατά τη διάρκεια της στρατιωτικής θητείας του.
Τίτλοι.
Ως ποδοσφαιριστής του Ολυμπιακού Πειραιώς

</doc>
<doc id="64342" url="https://el.wikipedia.org/wiki?curid=64342" title="Γιώργος Κανσός">
Γιώργος Κανσός

Ο Γιώργος Κανσός (1930 - 2002) ήταν Έλληνας ποδοσφαιριστής.
Γγεννήθηκε το 1930. Ξεκίνησε το ποδόσφαιρο στην ΑΕ Χρωματουργείων και το 1947 πήγε στον Ολυμπιακό, ομάδα για την οποία έπαιξε μέχρι το 1956. Στη συνέχεια αγωνίστηκε για την Προοδευτική, όπου και αποχώρησε από την ενεργό δράση. Απεβίωσε το 2002.

</doc>
<doc id="64344" url="https://el.wikipedia.org/wiki?curid=64344" title="Δημήτρης Κοκκινάκης">
Δημήτρης Κοκκινάκης

Ο Δημήτρης Κοκκινάκης (1930 - 22 Οκτωβρίου 2014) ήταν Έλληνας ποδοσφαιριστής. 
Βιογραφία.
Γεννήθηκε στον Βόλο και ξεκίνησε το ποδόσφαιρο από την τοπική Νίκη. Το 1952 μετεγγράφηκε στον Ολυμπιακό, όπου έμεινε μέχρι το 1955 κατακτώντας 2 πρωταθλήματα (1954, 1955) και 2 Κύπελλα (1953, 1954). Τότε επέστρεψε στην Νίκη για να τελειώσει την καριέρα του εκεί. Φόρεσε τρεις φορές την φανέλα της Εθνικής Ελλάδας και σημείωσε ένα τέρμα.
Ο Κοκκινάκης απεβίωσε στις 22 Οκτωβρίου του 2014 σε ηλικία 84 ετών.
Τίτλοι.
Με τον Ολυμπιακό συνολικά αγωνίστηκε σε 23 από τα 24 ματς πρωταθλήματος της τριετίας και σημείωσε 5 τέρματα. 
Στο κύπελλο είχε 10 συμμετοχές και 1 τέρμα και στο Πρωτάθλημα Πειραιά 25 συμμετοχές και 13 τέρματα. 
Παράλληλα είχε συμμετοχή στα διεθνή φιλικά του Θρύλου που τότε έπαιζαν ρόλο «Ευρωπαϊκών διοργανώσεων», και στα οποία ο Ολυμπιακός σημείωσε περιφανείς νίκες όπως με την Αντμίρα Βάκερ Αυστρίας (2-1 το 2ο γκολ ο Κοκκινάκης), την Λούτον Ταουν (2-1, με τον Κοκκινάκη να ανοίγει το σκορ), την Μάλμοε 2-0 και άλλα πολλά.

</doc>
<doc id="64346" url="https://el.wikipedia.org/wiki?curid=64346" title="Καρλ Γιούνγκ">
Καρλ Γιούνγκ



</doc>
<doc id="64347" url="https://el.wikipedia.org/wiki?curid=64347" title="Μάκης Γερμενής">
Μάκης Γερμενής

Ο Μάκης (Γεράσιμος) Γερμενής ήταν Έλληνας ποδοσφαιριστής. Γεννημένος στην Αμφιάλη, ξεκίνησε το ποδόσφαιρο από την τοπική ομάδα. Το 1950 πήρε μεταγραφή στον Ολυμπιακό. Παρέμεινε στην ομάδα μέχρι το 1956, οπότε και πήγε στην Προοδευτική. Με τη φανέλα της Προοδευτικής αγωνίστηκε μέχρι το 1961 και ακολούθως συνέχισε για 2 χρονιές στον Ροδιακό, με τη φανέλα του οποίου αγωνίστηκε τη σεζόν 1961-62 και έκλεισε την καριέρα του έχοντας αγωνιστεί σαν παίκτης-προπονητής της ομάδας στο πρωτάθλημα Β΄ Εθνικής της περιόδου 1962-63.
Απεβίωσε την Παρασκευή 16 Ιουνίου 2000 σε ηλικία 72 ετών από ανακοπή καρδιάς.

</doc>
<doc id="64348" url="https://el.wikipedia.org/wiki?curid=64348" title="Ηλίας Ηλιάσκος">
Ηλίας Ηλιάσκος

Ο Ηλίας Ηλιάσκος (1908 - ...) ήταν Έλληνας διεθνής ποδοσφαιριστής. Γεννήθηκε στην Κωνσταντινούπολη το 1908 και ήρθε στην Ελλάδα το 1926 και εγκαταστάθηκε στην Αθήνα. Υπήρξε ο πρώτος μαθητής του Κολλεγίου Αθηνών. 
Καριέρα.
Σε συλλογικό επίπεδο.
Ξεκίνησε το ποδόσφαιρο από την ΑΕΚ και γρήγορα κέρδισε θέση στην ενδεκάδα της. Το 1932 σημείωσε το πρώτο γκολ στην ιστορία των τελικών του κυπέλλου Ελλάδας, στον τελικό της περιόδου 1931-32 μεταξύ της ΑΕΚ και του Άρη (5-3). Αγωνίστηκε μέχρι το 1933, όταν σε ηλικία 25 ετών εγκατέλειψε την ενεργό δράση. 
Στην εθνική Ελλάδας.
Υπήρξε μία φορά διεθνής με την εθνική Ελλάδας στις 27 Μαρτίου 1932 στην εντός έδρας αναμέτρηση εναντίον της Βουλγαρίας.

</doc>
<doc id="64350" url="https://el.wikipedia.org/wiki?curid=64350" title="Μίλος Μάριτς">
Μίλος Μάριτς

Ο Μίλος Μάριτς ("Милош Марић", 5 Μαρτίου 1982) είναι Σέρβος ποδοσφαιριστής. Αγωνίζεται στο χώρο του κέντρου και ανήκε στην ομάδα του Ολυμπιακού από το 2004 ως το 2007.
Σταδιοδρομία.
Γεννήθηκε στο Ούζιτσε της Σερβίας. Ξεκίνησε την καριέρα του στις ακαδημίες της Σλόμποντα Ούζιτσε, ενώ έκανε το ντεμπούτο του στην μεγάλη ομάδα το 1998. Συνολικά στη Σλόμποντα Ούζιτσε αγωνίστηκε 8 φορές. Το 2000 και για δυο χρονιές αγωνίστηκε στη Ρέμοντ Κάκακ και από εκεί πήρε μεταγραφή στη Ζέτα. Το 2004 αλλάζει πρωτάθλημα και έρχεται στην Ελλάδα για τον Ολυμπιακό με τον οποίο αγωνίζεται μέχρι το 2007.Τον πρώτο χρόνο επί Ντούσαν Μπάγεβιτς είχε ικανοποιητικό χρόνο συμμετοχής αλλά τις επόμενες δυο σεζόν αγωνιζόταν κυρίως ως αλλαγή.Μετά την αποχώρησή του από τον Ολυμπιακό βρήκε ποδοσφαιρική στέγη στην βελγική Γάνδη ενώ τον Ιανουάριο του 2010 αγωνίστηκε στην Μπόχουμ προτού μετακομίσει στο Βέλγιο όπου τα επόμενα πέντα χρόνια θα αγωνιστεί στις Λιρς, Λόκερεν και Μπέβερεν.
Το 2004 ήταν μέλος της εθνικής Σερβίας-Μαυροβουνίου κάτω των 21 ετών στο Ευρωπαϊκό πρωτάθλημα κάτω των 21. Ακόμα ψηφίστηκε και από την UEFA στην καλύτερη ομάδα του τουρνουά.

</doc>
<doc id="64351" url="https://el.wikipedia.org/wiki?curid=64351" title="Λίνα Λάμπρου">
Λίνα Λάμπρου



</doc>
<doc id="64352" url="https://el.wikipedia.org/wiki?curid=64352" title="Βαρκελόνη">
Βαρκελόνη



</doc>
<doc id="64353" url="https://el.wikipedia.org/wiki?curid=64353" title="Μία Χαμ">
Μία Χαμ

Η Μία Χαμ ("Mariel Margaret "Mia" Hamm-Garciaparra", 17 Μαρτίου 1972) είναι Αμερικανίδα ποδοσφαιρίστρια.
Γεννήθηκε στις 17 Μαρτίου 1972 στην Σέλμα της Αλαμπάμα στις Ηνωμένες Πολιτείες. Ξεκίνησε να παίζει ποδόσφαιρο το 1989 στο πανεπιστήμιο της Νορθ Καρολίνα. Έχει κατακτήσει με την Εθνική ομάδα των Η.Π.Α. 2 χρυσά Ολυμπιακά μετάλλια 1996 και το 2004, ένα ασημένιο το 2000 και 3 Παγκόσμια πρωταθλήματα το 1991, 1999, και το 2003. Έπαιζε στην θέση του επιθετικού και έχει με την εθνική ομάδα των Η.Π.Α. 176 συμμετοχές και έχει σημειώσει 158 γκολ.Έχει επίσης 2 πανεπιστημιακά πρωταθλήματα ΗΠΑ το 1989, το 1990, το 1992 και το 1993, και ένα επαγγελματικό πρωτάθλημα το 2003 με τους Ουάσιγκτον Φρίντομς. Έχει αναδειχτεί από την FIFA 2 φορές καλύτερη παίκτρια του κόσμου (2001 και 2002). Σταμάτησε το ποδόσφαιρο το 2006 λόγω εγκυμοσύνης. Θεωρείται η μεγαλύτερη παίκτρια που πέρασε μέχρι σήμερα από το παγκόσμιο ποδόσφαιρο. Το 2007 μπήκε στο Ηall of Fame. Κατοικεί στο Λος Άντζελες. 

</doc>
<doc id="64355" url="https://el.wikipedia.org/wiki?curid=64355" title="Καλαί">
Καλαί

Το Καλαί (γαλλ. "Calais", ολλ. "Kales") είναι πόλη στη Βόρεια Γαλλία και σημαντικό λιμάνι στη Μάγχη.
Το Καλαί είναι χτισμένο στη γαλλική ακτή της Μάγχης, μόλις 34 χιλιόμετρα νότια της αγγλικής ακτής. Το Καλαί είναι η μεγαλύτερη πόλη του διαμερίσματος Pas de Calais, αλλά όχι η πρωτεύουσά του. Αριθμεί 74.800 (υπολ.) κατοίκους.

</doc>
<doc id="64357" url="https://el.wikipedia.org/wiki?curid=64357" title="Βουλώνη">
Βουλώνη

Η Βουλώνη (γαλλ. Boulogne-sur-Mer, λατ. Gesoriacum (επί Ρωμαίων)) είναι πόλη στην γαλλική ακτή της Μάγχης. Ανήκει στο Νομό Πα ντε Καλαί (Pas-de-Calais) και την περιοχή του Νορ Πα ντε Καλαί (Nord-Pas-de-Calais).
Ευρισκόμενη στις ακτές της Μάγχης, η Βουλώνη είναι το πρώτο ψαράδικο λιμάνι στην Γαλλία και αποτελεί την δεύτερη πιο πυκνοκατοικημένη πόλη του διαμερίσματος πίσω από το Καλαί.
Ιστορία του ονόματος.
Στη διάρκεια της Γαλλικής Επανάστασης, η πόλη ονομάστηκε "Πορ-ντε-λ'Ουνιόν" (ελ:Λιμάνι της Ένωσης).
Οι κάτοικοι της Βουλώνης στα γαλλικά ονομάζονται "Μπουλοναί" (Boulonnais). 
Η "Βουλώνη" έδωσε το όνομά της στην γεωγραφική περιοχή του Μπουλοναί, που περιλαμβάνει αρκετές κοινότητες που βρίσκονται σε κοντινή απόσταση.
Μια πόλη της Αργεντινής στα βόρεια προάστια του Μπουένος Άιρες, (Μπουλόν-συρ-μερ), αλλά και ένας δρόμος του Μπουένος Άιρες, στη συνοικία της Μπαλβανέρα, κρατούν το όνομά τους από την "Βουλώνη", ως φόρο τιμής στην πόλη όπου πέθανε εξόριστος το 1850 ο στρατηγός Χοσέ ντε Σαν Μαρτίν, ήρωας της ανεξαρτησίας της Αργεντινής.
Αθλητισμός.
Στις 29 Μαΐου 2009, μετά από μια νίκη με 4-0 απέναντι στην Αμιέν ΣΚ Φουτμπόλ, η Ουνιόν Σπορτίβ Βουλώνη Κοτ ντ'Οπάλ (USBCO) προβιβάζεται για πρώτη φορά στην ιστορία της στην Λιγκ 1. Πρωταθλήτρια της CFA το 2005, η ομάδα θα ανέβει τρεις κατηγορίες (Από την CFA στην Λιγκ 1) σε διάστημα 5 ετών. Μετά από μια σεζόν στην ελίτ του γαλλικού ποδοσφαίρου, η USBCO επιστρέφει στην Λιγκ 2.
Η Σταντ Ολιμπίκ Μαριτίμ Μπουλοναί (SOMB), τοπική ομάδα μπάσκετ, αγωνίζεται από την σεζόν 2010-2011 στην Pro B (η αντίστοιχη Α2 της Γαλλίας).
Τοποθεσίες και μνημεία.
Η Βουλώνη έχει χαρακτηρισθεί "πόλη της ιστορίας και της τέχνης".

</doc>
<doc id="64359" url="https://el.wikipedia.org/wiki?curid=64359" title="Ρεν">
Ρεν

Η Ρεν (γαλλ. "Rennes") είναι πόλη της βορειοδυτικής Γαλλίας, ιστορική πρωτεύουσα της Βρετάνης, και διοικητική πρωτεύουσα του νομού Ιλ-ε-Βιλαίν . Με συνολικό πληθυσμό 215.366 (το 2015) κατοίκους αποτελεί την ενδέκατη μεγαλύτερη πόλη της Γαλλίας.
Η ιστορία της Ρεν αρχίζει πριν από 2.000 χρόνια, σε μια εποχή που ήταν ένα μικρό γαλλικό χωριό με το όνομα Condate. Μαζί με τη Βαν και τη Νάντη, ήταν μια από τις μεγαλύτερες πόλεις του δουκάτου της Βρετάνης. Από τις αρχές του 16ου αιώνα μέχρι τη Γαλλική Επανάσταση, η Ρεν ήταν κοινοβουλευτική και διοικητική πόλη της ιστορικής επαρχίας της Βρετάνης του Βασιλείου της Γαλλίας.
Από τη δεκαετία του 1950, η Ρεν έχει αποκτήσει μεγάλη σημασία μέσω της αστικής και  βιομηχανικής της ανάπτυξης, εν μέρει της αυτοκινητοβιομηχανίας. Η πόλη ανέπτυξε εκτεταμένα οικοδομικά σχέδια για να φιλοξενήσει πάνω από 200.000 κατοίκους. Κατά τη διάρκεια της δεκαετίας του 1980, η πόλη έγινε ένα από τα κύρια κέντρα της βιομηχανίας τηλεπικοινωνιών και υψηλής τεχνολογίας. Σήμερα είναι ένα σημαντικό κέντρο ψηφιακής καινοτομίας στη Γαλλία.
Το 2015, η πόλη ήταν η δέκατη μεγαλύτερη στη Γαλλία, με μητροπολιτική περιοχή περίπου 720.000 κατοίκων. Με περισσότερους από 66.000 φοιτητές το 2016, είναι επίσης η όγδοη μεγαλύτερη πανεπιστημιούπολη της Γαλλίας. Οι κάτοικοι της Ρεν ονομάζονται Ρεναί (Rennais-es) στα γαλλικά. Το 2018, η εφημερίδα  L'Express ονόμασε τη Ρεν ως «την πιο ζωντανή πόλη στη Γαλλία». 
Τοποθεσία.
Η Ρεν βρίσκεται στη συμβολή των ποταμών Ιλ και Βιλαίν, στο κέντρο του λεκανοπεδίου της Ρεν, που σχηματίστηκε από την κατάρρευση της οροσειράς της Αρμορικής στην αρχή του Καινοζωϊκού. Η θάλασσα εισέβαλε και πλημμύρισε την περιοχή στο Μειόκαινο, γεγονός που εξηγεί τη σημασία των ιζηματογενών πετρωμάτων, όπως ο σχιστόλιθος. Αν και γενικά επίπεδο - το υψόμετρο της πόλης είναι μεταξύ 20 και 74 μέτρων - , το ανάγλυφο του εδάφους της πόλης χαρακτηρίζεται από τις κοιλάδες που δημιουργήθηκαν από τους ποταμούς Ιλ και Βιλαίν.
Ο τόπος που επιλέχθηκε για την ίδρυση της πόλης είναι αυτός ενός ακρωτηρίου στη συμβολή των ποταμών Ιλ και Βιλαίν. Η ανάπτυξη της πόλης έγινε αρχικά στους λόφους βόρεια του Βιλαίν. Οι βάλτοι νότια του ποταμού αστικοποιήθηκαν μόνο κατά τον 15ο αιώνα. Το ανάγλυφο του εδάφους δεν αποτέλεσε ποτέ εμπόδιο στην αστική ανάπτυξη. Η πόλη έχει αναπτυχθεί σταδιακά και στις δύο πλευρές των ποταμών και επεκτάθηκε κατά τον 20ό αιώνα στους γύρω λόφους: προς τα νότια του σταθμού, όπως επίσης βορειοανατολικά και βορειοδυτικά του κέντρου.
Λόγω της ρηχής κοίτης του, ο Βιλαίν προκαλούσε συχνές πλημμύρες, οι οποίες οδήγησαν τις δημοτικές αρχές να λάβουν πολλά μέτρα για να τις περιορίσουν. Από τον 16ο αιώνα, είχαν αρχίσει μελέτες για εργασίες διάνοιξης διωρύγων που προβλέπονταν για τη βελτίωση της αξιοπλοΐας του, αλλά παρά τα πολλά σχέδια έργων που οι ειδικοί επεξεργάστηκαν μετά την πυρκαγιά του 1720, οι εργασίες άρχισαν το 19ο αιώνα. Μετά την ολοκλήρωση των έργων αποχέτευσης, πλημμύρες εξακολουθούν να συμβαίνουν, μερικές φορές καταστροφικές, όπως το 1966 και το 1974, με αποτέλεσμα ο Δήμος να προμηθευθεί ένα ευρύτερο φάσμα εξοπλισμού. Κατάσταση φυσικής καταστροφής σημειώθηκε μετά τις πλημμύρες στις 30 Ιουνίου και 19 Σεπτεμβρίου 2009, μετά από εντονότατες καταιγίδες.
Αστική ανάπτυξη.
Η κατασκευή μιας πόλης.
Το 2ο αιώνα, κατά τη διάρκεια της Γαλλο-Ρωμαϊκής περιόδου, η πόλη ήταν ένα σημαντικό αστικό κέντρο που εκτείνονταν σε πάνω από 90 εκτάρια στους λόφους στη συμβολή των ποταμών Ιλ και Βιλαίν. Οι βαρβαρικές επιδρομές οδήγησαν την πόλη να περιοριστεί σε μια έκταση 9 εκταρίων μέσα σε μια περίκλειστη περιοχή 1200 τετραγωνικών μέτρων.
Η μεσαιωνική πόλη.
Μέχρι το 15ο αιώνα, η πόλη μεγάλωνε προστατευμένη μέσα σ' αυτό το τείχος καθώς ο πολιτικός και οικονομικός της ρόλος αυξάνονταν. Στις αρχές του 15ου αιώνα, η πόλη της κατοικίας των δουκών της Βρετάνης, ωστόσο, δεν είχε κανένα σημαντικό μνημείο εκτός από τον καθεδρικό ναό της. Η πόλη γνώρισε τότε μια περίοδο δημογραφικής ανάπτυξης λόγω της μεγάλης νορμανδικής μετανάστευσης εξ αιτίας της αγγλικής κατοχής στις αρχές του αιώνα και, κυρίως, λόγω της σημαντικής μετοίκησης των αγροτικών πληθυσμών στην πόλη. Τα προάστια αναπτύχθηκαν έξω από τα τείχη: το Baudrairie, το Saint-Aubin, το Bourg-l'Evesque, το Saint-Étienne, το Toussaints ... Στο «Χρονικό του Αρτύρ του Ρισμόντ», ο Γκιγιόμ Γκρυέλ (Guillaume Gruel), ιπποκόμος του Αρθούρου Γ' της Βρετάνης, γράφει «Η πόλη, η οποία εκείνη την εποχή ήταν πολύ μικρή για να φιλοξενήσει έναν λαό όπως ο λαός της Ρεν, ήταν η μεγαλύτερη πόλη στον κόσμο».
Δύο νέα τείχη χτίστηκαν το 15ο αιώνα για να εξασφαλιστεί η ανάπτυξη της Ρεν. Το 1422, ο δούκας Ιωάννης Β' αποφάσισε να χτίσει ένα τείχος στα ανατολικά, το οποίο περιέβαλε τη «Νέα Πόλη», που χαρακτηρίζονταν από καταστήματα και θρησκευτικά οικοδομήματα. Αυτό το νέο τείχος ολοκληρώθηκε το 1452, αλλά ήδη βρισκόταν σε εξέλιξη μια άλλη επέκταση. Το 1449, ο δούκας Φρανσουά Α' αποφάσισε να επεκτείνει τα τείχη της πόλης νότια του ποταμού Βιλαίν. Η «Νέα Πόλη» που προστατεύονταν από τα τείχη ήταν κυρίως μια σειρά από ανθυγιεινά και επικίνδυνα για πλημμύρα εδάφη, όπου συσσωρεύονταν άνθρωποι χαμηλών τάξεων. Εντούτοις, το ενδιαφέρον ήταν ειλικρινές, δηλαδή να διασφαλιστεί η αποτελεσματική προστασία και των δύο όχθεων του ποταμού και να προστατευθούν οι βιομηχανικές περιοχές. Το 1473, αυτό το έργο ολοκληρώθηκε. Η πόλη επεκτάθηκε σε πάνω από 62 εκτάρια και είχε περίπου 13.000 κατοίκους. Κατά τη διάρκεια αυτού του αιώνα η πόλη εξωραΐστηκε με την προμήθεια του πρώτου της μνημείου, το 1467: τον Πύργο του Ρολογιού, που αναφέρεται από τον Φρανσουά Ραμπελαί στον Πανταγκρυέλ.
Μετά το τέλος της ανεξαρτησίας της Βρετάνης και την ενσωμάτωσή της στο Γαλλικό Βασίλειο το 1532, ο διοικητικός ρόλος της Ρεν αυξήθηκε. Το 1561, το Κοινοβούλιο της Βρετάνης εγκαταστάθηκε στην πόλη. Το παλάτι του Κοινοβουλίου χτίστηκε μεταξύ 1618 και 1655. Παράλληλα, η πόλη μεταμορφώθηκε βαθιά χάρη στα πολυάριθμα αρχοντικά που χτίστηκαν για τους «κυρίους του Κοινοβουλίου», όπως τα αρχοντικά της πλατείας Lices στα 1658. Η πόλη διακοσμήθηκε όμορφα κατά τη διάρκεια του 17ου αιώνα, αλλά παρέμενε σφιγμένη μέσα στα τείχη και τα κτίρια ήταν κατά κύριο λόγο κατασκευασμένα από ξύλο. Τη νύχτα της 23ης Δεκεμβρίου 1720, η Ρεν κάηκε. Για έξι ημέρες, η πυρκαγιά κατέστρεφε το κέντρο της πόλης: οι ζημίες επεκτάθηκαν σχεδόν σε 10 εκτάρια και καταστράφηκαν 945 κτίρια.
Η κλασσική πόλη.
Η ανοικοδόμηση της πόλης στάθηκε ευκαιρία για να υλοποιηθούν οι ιδέες των πολεοδόμων της εποχής. Η θέα έπρεπε να είναι απεριόριστη και οι δρόμοι μεγάλοι. Το κυριότερο, έπρεπε να αποφευχθεί μια νέα πυρκαγιά. Για την εκτέλεση αυτού του έργου, ο επόπτης της πόλης απευθύνθηκε στον Ισααάκ Ρομπελέν (Isaac Robelin), ένα στρατιωτικό μηχανικό, διευθυντή των οχυρώσεων στη Βρέστη. Ωστόσο, το έργο που παρουσιάστηκε στο Διοικητικό Συμβούλιο στις  27 Αυγούστου 1722 δεν ήταν ικανοποιητικό, κυρίως λόγω των ριζοσπαστικών απόψεων του που προσέκρουσαν στους ευγενείς της πόλης. Το 1724, ο αρχιτέκτονας Ζακ Γκαμπριέλ (Jacques V Gabriel), πιο διπλωματικός, ανέλαβε το έργο.
Σε γενικές γραμμές, το φιλόδοξο σχέδιο Ρομπελέν διατηρήθηκε: το καμένο τμήμα της πόλης αποκαταστάθηκε πλήρως. Τα κτίρια κατασκευάστηκαν από γρανίτη και οι στέγες καλύπτονταν με σχιστόλιθο. Η πόλη οργανώθηκε γύρω από δύο πλατείες κλιμακωτά. Την Πλας Ρουαγιάλ (Βασιλική πλατεία) που σήμερα ονομάζεται πλατεία του Κοινοβουλίου, όπου δεσπόζει το Κοινοβούλιο της Βρετάνης και την Πλας Νεβ (Νέα πλατεία), η οποία κυριαρχείται από το δημαρχείο της πόλης. 
Κατά το 18o αιώνα η πόλη σταδιακά επεκτάθηκε έξω από τα τείχη της. Βεβαίως, δρόμοι έξω από τα τείχη υπήρχαν από πολύ παλιότερα, όμως κατά τη διάρκεια αυτού του αιώνα δημιουργήθηκαν προάστια. 
Η Ρεν το 19ο αιώνα.
Ο 19ος αιώνας χαρακτηρίστηκε από σημαντική ανάπτυξη των υποδομών μεταφορών, που οδήγησε σε βαθιά αναδιάρθρωση της πόλης, συμπεριλαμβανομένων των νότιων συνοικιών της. Τα έργα δικτύων αποχετευτικών αγωγών του ποταμού Βιλαίν άρχισαν το 1841 και έληξαν το 1861. Χρησίμευσαν στην αποχέτευση των συνοικιών που βρίσκονται νότια του ποταμού, που προηγουμένως υπόκεινταν σε συχνές πλημμύρες. Η άφιξη του σιδηροδρομικού σταθμού στη Ρεν το 1857 οδήγησε στην αστικοποίηση της αλλουβιακής πεδιάδας που βρίσκεται νότια της πόλης. Με βάση το πολεοδομικό σχέδιο που είχε σχεδιαστεί μεταξύ 1852 και 1855, χαράχτηκαν πλατιές λεωφόροι όπως η Κουρ ντε λα Γκαρ (Cour de la Gare, δηλαδή δρόμος του σταθμού,τώρα ονομαζόμενη Avenue Jean-Janvier) που ένωνε το κέντρο της πόλης με το σταθμό, η boulevard de La Tour d'Auvergne για να διευκολυνθεί η σύνδεση με το Σαιν-Μαλό και το Μπορντό (Εθνική οδός Νο 137) και άλλες.
Παράλληλα με αυτή την εξέλιξη, αναπτύχθηκε το βορειοανατολικό τμήμα της πόλης: Η λεωφόρος της δούκισσας Άννας, (le boulevard de la Duchesse-Anne) δημιουργήθηκε στα μέσα του αιώνα. Η λεωφόρος Σεβινιέ (boulevard de Sévigné) ανοίχτηκε το 1864. Αυτοί οι άξονες συνέβαλαν στη δημιουργία μιας συνοικίας που χαρακτηρίζεται από αρχοντικά και πλούσια σπίτια. Το 1880, μια νέα κυκλική λεωφόρος, που βρίσκεται πιο ανατολικά (λεωφόροι του Στρασβούργου και του Μετς), συνέβαλε στην αστικοποίηση της ανατολικής πλευράς της πόλης.
Ο 19ος αιώνας είναι ο αιώνας που η πόλη επιβεβαίωσε το ρόλο της ως περιφερειακής πρωτεύουσας. Στη "Σύγχρονη Βρετάνη", που δημοσιεύθηκε το 1865, αναφέρεται η ανάπτυξη κατά τις πρώτες δεκαετίες του αιώνα: «Σε διάστημα εξήντα χρόνων αυτού του αιώνα, η Ρεν αύξησε σημαντικά το μέγεθος, το εμπόριο και τη βιομηχανία της. Ο πληθυσμός της έχει διπλασιαστεί: σήμερα φθάνει τους 50.000 κατοίκους. Έχει [...] το πρόσωπο μιας μεγάλης και όμορφης ήρεμης πόλης». Η πόλη απέκτησε νέες εγκαταστάσεις: Λύκειο ( lycée impérial,1803), Πανεπιστήμιο (1847-1855), νέο νοσοκομείο βόρεια της πόλης ( 1855), φυλακή (1863-1876), καθώς και πολλούς στρατώνες που βρίσκονται στην άκρη της πόλης. Τέλος, το 1897 άρχισε η λειτουργία του τραμ, το οποίο αποτελούνταν από πέντε κύριες γραμμές, διευκολύνοντας τις αστικές μετακινήσεις. Μερικές από αυτές τις γραμμές διατηρούνται έως σήμερα.
Η οικιστική επέκταση τον 20ό αιώνα.
Η ανάπτυξη της πόλης συνεχίστηκε στον 20ό αιώνα. Με νόμο του 1928 επιταχύνθηκε η ανάπτυξη των προαστίων της πόλης στο μεσοπόλεμο. Έτσι, συνοικίες αναπτύχθηκαν νότια της σιδηροδρομικής γραμμής. Το έργο πρώτης κατοικίας για φθηνά σπίτια στην πόλη, ξεκίνησε το 1922 και ολοκληρώθηκε το 1933. Η πόλη απέκτησε το 1925 ένα πρώτο σχέδιο επέκτασης, ανάπτυξης και εξωραϊσμού που καθόρισαν τους άξονες της μελλοντικής αστικής ανάπτυξης.
Ανεγέρθηκαν νέες εγκαταστάσεις, όπως η πισίνα του Αγίου Γεωργίου (la piscine Saint-Georges), που ολοκληρώθηκε το 1926, το Εμπορικό Κέντρο ( le Palais du commerce ) που ολοκληρώθηκε το 1922 και η κεντρική αγορά (les halles centrales) που ολοκληρώθηκε το 1926. 
Η περίοδος μετά τον πόλεμο σηματοδοτήθηκε από την ανοικοδόμηση της πόλης που επλήγη από βαριές βομβιστικές επιθέσεις. Από το 1944, ο αρχιτέκτονας Λεφόρ (Lefort) ήταν υπεύθυνος για τη δημιουργία ενός «έργου ανασυγκρότησης και ανάπτυξης της πόλης». Αφορούσε την ανοικοδόμηση των κατεστραμμένων περιοχών αλλά και την εξάλειψη του ανθυγιεινού περιβάλλοντος. Αφορούσε επίσης την υποδοχή νέων πληθυσμών με την ανάπτυξη συνοικιών συλλογικής στέγασης. Κατά τη διάρκεια της δεκαετίας του 1950 και του 1960, η τεράστια επιχείρηση οικιστικής ανάπτυξης αυξήθηκε ακόμη περισσότερο.
Ιστορία.
Προϊστορία και Αρχαιότητα.
Περί το 2ο αιώνα π.Χ., η πόλη ιδρύθηκε από το γαλατικό φύλο των Ρεδόνων στο σημείο της συμβολής των ποταμών Ιλ και Βιλαίν. Ήταν η πρωτεύουσά τους και πήρε το όνομα Condate, που σημαίνει «συμβολή δύο ποταμών», λόγω της γεωγραφικής της θέσης. Την ονομασία Condate διατήρησε ως την εποχή της παρακμής της Ρωμαϊκής Αυτοκρατορίας. Άλλες πηγές, πιο πρόσφατες, δείχνουν ότι ιδρύθηκε τον 1ο αιώνα, στο λόφο πάνω από τη συμβολή των ποταμών, όπου είναι η σημερινή θέση του καθεδρικού ναού του Αγίου Πέτρου (la Cathédrale Saint-Pierre) .
Κατά τη διάρκεια της Ρωμαϊκής Ειρήνης (Pax romana) η πόλη, πρωτεύουσα των Ρεδόνων και  στρατόπεδο, έφτανε να καταλαμβάνει έκταση 80 έως 100 εκταρίων . Προς τον 3ο αιώνα ανεγέρθηκαν προμαχώνες, σε σημαντικά μειωμένη έκταση (8 εκτάρια), για να προστατεύσουν την πόλη από βαρβαρικές επιθέσεις, συχνές εκείνη την εποχή. Η πόλη, που εκχριστιανίστηκε στα τέλη του 1ου αιώνα, απέκτησε τον πρώτο επίσκοπο γύρω στο 358.
Μεσαίωνας.
Ο Ερισπόης (Erispoë), γιος του Νομινόη, τον Αύγουστο του 851 νίκησε τον Κάρολο το Φαλακρό στη μάχη του Γιενγκλαντ (la bataille de Jengland). Ο τελευταίος, με τη συνθήκη της Ανζέ, αναγνώρισε τον Ερισπόη ως βασιλιά της Βρετάνης, η οποία αυξήθηκε ταυτόχρονα από τις επαρχίες της Ρεν και της Νάντης καθώς και από τη χώρα του Ρετζ (le pays de Retz). Έτσι, η Ρεν πέρασε από την κατάσταση μιας μικρής και αποκεντρωμένης φραγκικής  πόλης σε εκείνη μιας από τις κύριες πόλεις του νέου Βασιλείου της Βρετάνης.
Ο Κόναν Α’ ο Σφετεριστής, κόμης της Ρεν (970-992) και στη συνέχεια ο γιος του Ζοφρουά Α’ (992-1008) αυτοαναγορεύθηκαν δούκες της Βρετάνης.
Η πόλη, που περιλαμβάνονταν στη μαρκιωνία της Βρετάνης, ενσωματώθηκε βαθμιαία στο δουκάτο της Βρετάνης και σύντομα έγινε κύρια πόλη. Κατά το 15ο αιώνα, η Ρεν ανακατασκεύασε τα παλιά Γαλλο-ρωμαϊκά τείχη. Τον ίδιο αιώνα, δύο διαδοχικές περιφράξεις διεύρυναν την πόλη.
Επίσης, το 15ο αιώνα, η Ρεν ήταν το καταφύγιο της Άννας της Βρετάνης, κληρονόμου του Δούκα Φρανσουά Β' Βρετάνης (François II de Bretagne). Στη συνέχεια, ευρισκόμενη σε πολύ δύσκολη θέση, κατέφυγε στη Ρεν, όπου στέφθηκε δούκισσα της Βρετάνης στον καθεδρικό ναό του Αγίου Πέτρου (la cathédrale Saint-Pierre) στις 10 Φεβρουαρίου 1489.
Νεώτερη εποχή.
Κατά το 16ο αιώνα, μετά την προσάρτηση του δουκάτου της Βρετάνης στο βασίλειο της Γαλλίας το 1532, η πόλη έγινε έδρα του κοινοβουλίου της Βρετάνης και ως εκ τούτου επαρχιακή πρωτεύουσα. Οι οχυρώσεις που είχαν γίνει εναντίον των Γάλλων και των Άγγλων ήταν πλέον άχρηστες και εγκαταλείφθηκαν σταδιακά μέχρι τις αρχές του 20ού αιώνα.
Κατά τη διάρκεια των Θρησκευτικών Πολέμων, τις 13 Μαρτίου 1589, την Ημέρα των οδοφραγμάτων, η πόλη διχάστηκε ανάμεσα στους υποστηρικτές της λίγκας των Καθολικών (La Ligue catholique), που ήταν ακραίοι καθολικοί με αρχηγό τον Ερρίκο Α’ του Γκιζ, και τους υποστηρικτές του Βασιλιά Ερρίκου Γ’, που ήταν καθολικοί.
Το 1720, μια πυρκαγιά κατέστρεψε τα τρία τέταρτα της πόλης. Η αποκατάσταση αποτέλεσε ευκαιρία να ανοικοδομηθεί η πόλη σύμφωνα με νέα πρότυπα και την αισθητική του 18ου αιώνα. 
Κατά το 18ο αιώνα, η πόλη συμμετείχε στο δουλεμπόριο ανάμεσα στην Αφρική και την Αμερική.
Πριν από τη Γαλλική Επανάσταση (26 και 27 Ιανουαρίου 1789) ξέσπασαν ταραχές στην πόλη. Φοιτητές, νομικοί και ευγενείς πήραν μέρος σε μια λαϊκή κινητοποίηση.
Το 1806, ο ναύαρχος Βιλνέβ (l'Amiral de Villeneuve) επιστρέφοντας από τη Ναυμαχία του Τραφάλγκαρ έμεινε λίγες μέρες στη Ρεν, στην οδό ντε Φουλόν 21 (rue des Foulons 21, σήμερα rue Le Bastard). Εκεί βρήκε το θάνατο στις 22 Απριλίου. Πιθανόν να αυτοκτόνησε αλλά εξακολουθούν να υπάρχουν υποψίες για πιθανή δολοφονία.
Σύγχρονη εποχή.
Το 1857, η άφιξη του σιδηρόδρομου στα νότια της πόλης επέτρεψε την αστική ανάπτυξη μεταξύ της πόλης «των ευγενών» που βρισκόταν στα βόρεια του ποταμού Βιλαίν και του σταθμού, που βρισκόταν νότια, στο ανθυγιεινό τμήμα της πόλης. 
Το 1899, η αναθεώρηση της υπόθεσης Ντρέιφους πραγματοποιήθηκε στη Ρεν, στο σημερινό λύκειο Εμίλ Ζολά.
Στις 7 Αυγούστου 1932, μια επίθεση κατέστρεψε το μνημείο, που βρισκόταν στην πρόσοψη του δημαρχείου και συμβόλιζε την ένωση της Βρετανίας με τη Γαλλία. Την επίθεση ανέλαβε μια ανεξάρτητη οργάνωση, Gwenn ha Du (λευκό και μαύρο, τα χρώματα της σημαίας της Βρετάνης). Για αυτή τη μικρή ομάδα συνομωτών, το άγαλμα του γλύπτη Ζαν Μπουσέ (Jean Boucher) θεωρούνταν  «μνημείο εθνικής ντροπής», από τα εγκαίνιά του το 1911. Δεν δέχονταν και θεωρούσαν ταπεινωτική τη στάση της δούκισσας Άννας της Βρετάνης γονατιστής μπροστά στο βασιλιά της Γαλλίας Κάρολο Η’. Το άγαλμα δεν αποκαταστάθηκε.
Κατά τη διάρκεια του Δευτέρου Παγκοσμίου Πολέμου, η πόλη κατελήφθη στις 18 Ιουνίου 1940 από το γερμανικό στρατό. Υπέστη πολλές βομβιστικές επιθέσεις, συμπεριλαμβανομένης της 8ης Μαρτίου 1943, όταν συμμαχικά αεροσκάφη σφυροκόπησαν την πόλη από ύψος 6.000 μέτρων σκοτώνοντας σχεδόν 300 άτομα και στις 8 Μαΐου επίσης. Στις 8 Ιουνίου 1944, αμερικανικά αεροσκάφη τύπου Martin B-26 Marauder χτύπησαν το σταθμό που χρησιμοποιούσε η γερμανική στρατιά 17η Panzerdivision. Στις 9 Ιουνίου, η Βασιλική Πολεμική Αεροπορία στόχευσε γερμανικούς στρατηγικούς στόχους και τρεις ημέρες αργότερα ακολούθησε βομβαρδισμός από αεροσκάφη Boeing B-17 Flying Fortress. Τα θύματα των βομβαρδισμών έφθασαν τα 655 άτομα. Η Ρεν απελευθερώθηκε στις 4 Αυγούστου 1944 από τα στρατεύματα του στρατηγού Πάτον.
Από το 1950, η πόλη γνώρισε σημαντική ανάπτυξη, που σχετίζεται κυρίως με την εγκατάλειψη της υπαίθρου και τη μαζική εγκατάσταση στην πόλη, λόγω και της νέας εκβιομηχάνισης. Το εργοστάσιο της Σιτροέν βρίσκεται στα νότια της πόλης, αυτοκινητοβιομηχανία η οποία απασχολούσε 13.000 υπαλλήλους κατά το έτος 1970. Αυτό οδήγησε στη δημιουργία νέων συνοικιών ή σε μαζικές αποκαταστάσεις συνοικιών, όπως το Bourg-l'Evesque ή το Maurepas.
Επωφελούμενη από τη θέση της πρωτεύουσας της διοικητικής περιοχής, η πόλη αναγνωρίζεται σήμερα ως μια νέα, δυναμική, χαρούμενη πόλη με πολλές αθλητικές και πολιτιστικές εκδηλώσεις που λαμβάνουν χώρα όλο το χρόνο. Οι προηγμένες δραστηριότητες στις τηλεπικοινωνίες, τα δίκτυα, τις εικόνες και μεταδόσεις, η επαυξημένη πραγματικότητα, είναι επίσης παρόντα στην πόλη.
Πολιτισμός και πολιτιστική κληρονομιά.
Αρχιτεκτονική πολιτιστική κληρονομιά.
Η Ρεν ανήκει στο "Δίκτυο πόλεων και χωρών της τέχνης και της ιστορίας". Ογδόντα επτά κτίρια ή τμήματα κτιρίων ταξινομούνται ως Ιστορικά Μνημεία, συμπεριλαμβανομένων των προσόψεων κτιρίων στην Παλιά Πόλη, η οποία αποτελεί αντικείμενο προστατευόμενης περιοχής. Πολλά άλλα ακίνητα που βρίσκονται στο κέντρο της Ρεν επωφελήθηκαν από το νόμο Μαλρώ που αφορούσε την προστασία της ιστορικής και αρχιτεκτονικής κληρονομιάς. Η νομοθεσία αυτή επέτρεψε στο κράτος να εφαρμόσει πολιτική διαφύλαξης της κληρονομιάς στις αστικές περιοχές. Αυτό ισχύει ιδιαίτερα για την οδό Σαιν-Μελαίν (rue Saint-Melaine), που βρίσκεται στο ιστορικό κέντρο της Ρεν.
Αστική πολιτιστική κληρονομιά.
Η πύλη Μορντλέζ (les portes Mordelaises), καστρόπορτα με δύο πύργους και κινητή γέφυρα, είναι δίπλα στα ερείπια των παλιών μεσαιωνικών οχυρώσεων του 3ου αιώνα έως τον πύργο του Γιεχάν Ντυσέν (Jehan Duchesne) του  15ου αιώνα στην οδό Ναντέζ, και στα τείχη του 15ου  αιώνα ανατολικά της Γαλλο-ρωμαϊκής οχύρωσης, στην πλατεία Ραγιέ-ντι-Μπατί (Place Rallier-du-Baty).
Τα σπίτια με ξυλοδεσιές, είναι τα όρια ανάμεσα στην παλιά Ρεν και τα προάστιά της. Σώθηκαν από την πυρκαγιά του 1720 και βρίσκονται κυρίως στη συνοικία Κέντρο, ανατολικά του δημαρχείου: είναι τυπικά κτίρια των δρόμων γύρω από την οδό Σαν-Ζακέ και των πλατειών Σαιντ-Αν και Λις. Η οδός Αγίου Γεωργίου διατηρεί πολλά σπίτια του 17ου αιώνα. Στα νότια του ποταμού Βιλαίν υπάρχουν μερικά σπίτια με ξυλοδεσιές, στην οδό Βασλό (rue Vasselot). Πολλές προσόψεις είναι χρωματιστές ή έχουν ανάγλυφες ξύλινες προτομές  του 16ου αιώνα. Στον 18ο  αιώνα, αυτός ο τύπος σπιτιού ήταν εκτός μόδας, και πολλές προσόψεις καλύφθηκαν. Οι εργασίες αναστήλωσης που έγιναν στην πόλη στις αρχές της δεκαετίας του 1980 έχουν αποκαταστήσει την αρχική εμφάνιση πολλών προσόψεων.
Το Παλάτι του Κοινοβουλίου της Βρετάνης, που έδωσε στη Ρεν το ρόλο της ως πρωτεύουσα της επαρχίας της Βρετάνης, ήταν για πολύ καιρό ένα από τα λίγα πέτρινα κτίρια της πόλης. Γλίτωσε από τη μεγάλη πυρκαγιά του 1720 αλλά τμήμα του καταστράφηκε από πυρκαγιά, το 1994. Η αποκατάσταση διήρκεσε δέκα χρόνια και κόστισε 53 εκατομμύρια ευρώ.
Η μεγάλη πυρκαγιά του 1720 είχε τη θετική συνέπεια της αναδιοργάνωσης της πόλης. Κατασκευάστηκαν πολυάριθμα κτίρια κλασικού στιλ, όπως το δημαρχείο, που χτίστηκε το 1730. Το αρχιτεκτονικό μοντέλο του Κοινοβουλίου της Βρετάνης επαναλήφθηκε εκείνη την εποχή, με την κατασκευή κτιρίων που το ισόγειο είναι από γρανίτη και οι όροφοι από λευκή πέτρα.
Το θέατρο της πόλης εγκαινιάστηκε το 1836. Ο σχεδιαστής του, ο αρχιτέκτονας Σαρλ Μιγιαρντέ (Charles Millardet), επανέλαβε την ιδέα του καμπυλωμένου τμήματος του Δημαρχείου για να σχεδιάσει ένα κυρτό κτίριο. Η οροφή που ζωγράφισε ο Jean-Julien Lemordant το 1913 αντιπροσωπεύει έναν χορό βρετονικό. Την ίδια εποχή,1885-1911, χτίστηκε το Εμπορικό Κέντρο, που βρίσκεται στην πλατεία Δημοκρατίας. Το κτίριο αυτό χρησιμοποιείται σήμερα από το Ταχυδρομείο.
Στις αρχές του 20ού αιώνα, το δημοτικό κολυμβητήριο και τα λουτρά του Αγίου Γεωργίου (1923-1926) χτίστηκαν από τον αρχιτέκτονα Εμμανουήλ Λεραί (Emannuel Le Ray) και είναι διακοσμημένα με ψηφιδωτά. Είναι μια από τις πρώτες θερμαινόμενες πισίνες στη Γαλλία.

</doc>
<doc id="64361" url="https://el.wikipedia.org/wiki?curid=64361" title="Η Θυσία του Αβραάμ (δράμα)">
Η Θυσία του Αβραάμ (δράμα)

Η Θυσία του Αβραάμ είναι ένα θρησκευτικό δράμα του 17ου αιώνα. που γράφτηκε στην Κρήτη από άγνωστο συγγραφέα. Από αρκετούς μελετητές έχει αποδοθεί στον Βιτσέντζο Κορνάρο εξαιτίας πολλών λεκτικών ομοιοτήτων ανάμεσα σε αυτό και τον "Ερωτόκριτο".
Δομή και υπόθεση.
Το έργο αποτελείται από 1144 ομοιοκατάληκτους στίχους. Δεν ακολουθεί την παραδοσιακή θεατρική δόμηση σε πρόλογο, σκηνές και πράξεις και χορικά, αλλά παραδίδεται ένα ενιαίο κείμενο. Η υπόθεση του έργου είναι το γνωστό επεισόδιο της Παλαιάς Διαθήκης: ο Θεός προστάζει τον Αβραάμ να θυσιάσει τον γιο του Ισαάκ. () Ο πιστός Αβραάμ έπειτα από έντονη ψυχική δοκιμασία αποφασίζει να υπακούσει. Με μεγάλη προσπάθεια πείθει τη Σάρρα να αποδεχθεί την εντολή και προετοιμάζει τον Ισαάκ για το ταξίδι με πρόσχημα ότι θα θυσιάσουν ένα αρνί. Όταν φτάνουν στο βουνό όπου θα γίνει η θυσία, ο Αβραάμ ανακοινώνει στον Ισαάκ τον πραγματικό σκοπό του ταξιδιού τους και ο Ισαάκ προσπαθεί να τον μεταπείσει, αλλά τελικά υποκύπτει. Τη στιγμή που ο Αβραάμ ετοιμάζεται να τελέσει τη θυσία, εμφανίζεται ο άγγελος που λυτρώνει τον Ισαάκ και τον αντικαθιστά με ένα αρνί. Το έργο τελειώνει με την επιστροφή του Αβραάμ και του Ισαάκ και την προσευχή του Αβραάμ που υμνεί την παντοδυναμία του Θεού.
Χαρακτήρας.
Ειδολογικά η "Θυσία του Αβραάμ" ανήκει στα "βιβλικά δράματα". Δεν πρόκειται για "μυστήριο", όπως υποστηριζόταν παλαιότερα. Το συγκεκριμένο επεισόδιο της Παλαιάς Διαθήκης ήταν δημοφιλές και είχε χρησιμοποιηθεί ευρύτατα στη Δύση τόσο στα μυστήρια όσο και στα βιβλικά δράματα. Σε ένα από αυτά τα έργα, το "Lo Isach" του Λουίτζι Γκρότο, βασίζεται και η "Θυσία του Αβραάμ". 
Όπως όμως συμβαίνει και με τα άλλα έργα της κρητικής λογοτεχνίας, η "Θυσία" δεν είναι απλή μετάφραση ή μίμηση. Ο ανώνυμος συγγραφέας έχει μείνει πιστός στην πλοκή του έργου του Grotto, αλλά σε κάποια σημεία έχει εισαγάγει σκηνές στη μέση περίπου του έργου, που περιορίζουν κάποιες δραματουργικές αδυναμίες του προτύπου και έχει δώσει έμφαση στην ανάλυση των χαρακτήρων και την απόδοση του εσωτερικού κόσμου τους. Σε αντίθεση με το πρότυπο και τις καθιερωμένες δραματικές συμβάσεις της εποχής, έχει καταργήσει τον πρόλογο και τα χορικά, ενώ από όλες τις μαρτυρίες της χειρόγραφης και έντυπης παράδοσης απουσιάζει η διαίρεση σε πράξεις και σκηνές. Απουσιάζει και η καθιερωμένη ενότητα χώρου και χρόνου, η οποία όμως δεν υπάρχει ούτε στο πρότυπο. Στην διάπλαση του χαρακτήρα και του ψυχικού κόσμου των προσώπων ο συγγραφέας διαφοροποιείται και από το πρότυπο, και από τις καθιερωμένες απεικονίσεις των άλλων αντίστοιχων έργων.
Το πρόβλημα του συγγραφέα.
Ο πρώτος που διατύπωσε την υπόθεση ότι ο Βιτσέντζος Κορνάρος ήταν ο συγγραφέας της "Θυσίας του Αβραάμ" ήταν ο Στ. Ξανθουδίδης το 1915 και η πρόταση έγινε δεκτή έκτοτε από τους περισσότερους φιλολόγους. Οι μελετητές στηρίζονται σε ομοιότητες υφολογικές και στιχουργικές και παράλληλα χωρία μεταξύ των δύο έργων. Πρόβλημα παραμένει ωστόσο η χρονολόγηση του έργου σε σχέση με τον "Ερωτόκριτο": υποστηρίζονται και οι δύο απόψεις, ότι είναι δηλαδή προγενέστερο το δράμα, και μάλιστα νεανικό έργο, ή ότι είναι μεταγενέστερο. Αν αξιολογήσει κανείς πάντως τις γλωσσικές μαρτυρίες, συμπεραίνει ότι γλωσσικά η "Θυσία" φαίνεται προγενέστερη του "Ερωτόκριτου". Για τον χρόνο συγγραφής η μόνη ασφαλής ένδειξη που υπάρχει είναι ότι γράφτηκε πριν από το 1635, χρονολογία που σημειώνεται στο χειρόγραφο του έργου και μπορεί να είναι χρονολογία συγγραφής του έργου ή αντιγραφής του χειρογράφου. Η πρώτη περίπτωση βέβαια δεν μπορεί να ισχύει αν το έργο είναι του Κορνάρου, εκτός αν αποδειχθεί λανθασμένη η ταύτισή του με τον Βιτσέντζο Κορνάρο που πέθανε το 1613/4. Σίγουρο όμως είναι ότι γράφτηκε μετά το 1586, έτος πρώτης έκδοσης του ιταλικού προτύπου της, του έργου "Lo Isach" του Λουίτζι Γκρότο
Διάδοση.
Υπάρχουν πολλοί μάρτυρες για την παράδοση του κειμένου, έντυποι και χειρόγραφοι. Κύριες πηγές είναι δύο, η πρώτη σωζόμενη έντυπη έκδοση του 1713 (Βενετία) και ένα χειρόγραφο γραμμένο σε λατινικούς χαρακτήρες (ο Νανιανός κώδικας Marc. gr. XI.19 (1394) της Μαρκιανής Βιβλιοθήκης της Βενετίας, που περιέχει και άλλα κρητικά θεατρικά έργα). Η παλαιότερη μαρτυρημένη έκδοση είναι του 1696, η οποία όμως δεν σώζεται. Κανένας από τους δύο βασικούς μάρτυρες δεν παρέχει αξιόπιστο κείμενο: όπως συνέβαινε με τα περισσότερα έργα της εποχής, έχει υποστεί αλλαγές που αλλοίωσαν τον χαρακτήρα του. Στο χειρόγραφο έχει υποστεί μετατροπές που καθιστούν το κείμενο περισσότερο αφηγηματικό και λιγότερο δραματικό, ενώ στις εκδόσεις έγιναν παρεμβάσεις στον διαλεκτικό χαρακτήρα του, με σκοπό το κείμενο να καταστεί περισσότερο κατανοητό στο ευρύ κοινό.
Το έργο ήταν δημοφιλές λαϊκό ανάγνωσμα και ως «ιστορία ψυχωφελεστάτη» έκανε 37 εκδόσεις μέχρι το 1874. Παραδίδεται επίσης άλλο ένα χειρόγραφο (χειρόγραφο Κολλυβά) που αποτελεί αντίγραφο μιας από τις εκδόσεις. Πέρα από τον ελληνικό χώρο, μεταφράστηκε το 1783 στην τουρκική γλώσσα με καραμανλήδεια γραφή. Το κείμενο αυτό βασίζεται στη χαμένη σήμερα έκδοση του 1696 και τυπώθηκε άλλες δύο φορές, το 1800 και το 1844. Υπάρχουν άλλες δύο μεταφράσεις στην τουρκική γλώσσα, του 19ου αι, καθώς και μία μετάφραση στην σερβική γλώσσα και μία τουρκική με αρμένικους χαρακτήρες, επίσης του 19ου αι. Το κείμενο αγαπήθηκε πολύ από το λαό και πολλοί στίχοι του χρησιμοποιούνταν ως παροιμίες ή ως υλικό σε τραγούδια. Δεν υπάρχουν βέβαια μαρτυρίες για παράστασή του στην Κρήτη, είναι όμως βέβαιο ότι είχε παρουσιαστεί στα Επτάνησα, στις λεγόμενες «Ομιλίες», δηλαδή παραστάσεις κρητικών θεατρικών έργων, συνήθως σε διασκευές. Αντιθέτως η απήχησή του στους λόγιους κύκλους δεν ήταν μεγάλη.
Εξωτερικοί σύνδεσμοι.
Ψηφιοποιημένη λαϊκή έκδοση της "Θυσίας του Αβραάμ" 

</doc>
<doc id="64362" url="https://el.wikipedia.org/wiki?curid=64362" title="Ρέν">
Ρέν



</doc>
<doc id="64363" url="https://el.wikipedia.org/wiki?curid=64363" title="Ρέννς">
Ρέννς



</doc>
<doc id="64368" url="https://el.wikipedia.org/wiki?curid=64368" title="Swizz beatz">
Swizz beatz



</doc>
<doc id="64369" url="https://el.wikipedia.org/wiki?curid=64369" title="Ραγοειδής χιτώνας">
Ραγοειδής χιτώνας

Ο ραγοειδής χιτώνας ("uvea", από το λατ. "uva", σταφύλι), γνωστός και σαν αγγειώδης χιτώνας λόγω της αγγειοβρίθειας του, είναι το μεσαίο από τα τρία στρώματα από τα οποία αποτελείται το μάτι. Το λατινικό του όνομα προέρχεται από το σχεδόν μαύρο χρώμα του, τις ζάρες που βρίσκονται στην επιφάνειά του και το σχήμα του, που θυμίζει σταφύλι. Η χρήση του όρου στην ανατομία και την οφθαλμολογία είναι σχετικά πρόσφατη.
Ανατομία.
Μέρη.
Ο ραγοειδής βρίσκεται ανάμεσα στον ινώδη χιτώνα (το εξωτερικό στρώμα του ματιού) και τον αμφιβληστροειδή (που βρίσκεται στο εσωτερικό, πίσω μέρος του ματιού). Χωρίζεται σε τρεις ή τέσσερις περιοχές, την ίριδα, το ακτινωτό σώμα, τον ακτινωτό κύκλο και τον χοριοειδή χιτώνα. Αυτή η διάκριση γίνεται με βάση τη δομή της κάθε περιοχής, όπως αυτή φαίνεται στο μικροσκόπιο, και χρησιμοποιείται κυρίως στην ανατομία. Σε κλινικές εφαρμογές χρησιμοποιούνται και οι όροι πρόσθιος ραγοειδής (ίριδα και ακτινωτό σώμα) και οπίσθιος ραγοειδής (χοριοειδής), καθώς οι παθήσεις του ραγοειδούς αρκετές φορές αφορούν το ένα από τα δυο αυτά τμήματα.
Ιστολογία.
Σε γενικές γραμμές ο ραγοειδής αποτελείται από σκοτεινόχρωμο, χαλαρό ινώδη ιστό, πλούσιο σε αγγεία. Η χρωστική του παράγεται και αποθηκεύεται σε δενδριτικά μελανοκύτταρα, παρόμοια με αυτά που βρίσκονται στο δέρμα. Τα αγγεία διακλαδίζονται σε σχήματα που είναι χαρακτηριστικά για τον ραγοειδή. Ο χιτώνας περιλαμβάνει επίσης μεγάλα νεύρα, κλάδους των οπίσθιων ακτινοειδών νεύρων. Μπαίνουν στο μάτι γύρω από το οπτικό νεύρο και διατρέχουν τον ραγοειδή, φτάνοντας τελικά στο ακτιωντό σώμα και την ίριδα. Αυτό το τμήμα του ραγοειδούς περιλαμβάνει και ιστό λείου μυ, από τον οποίο κυρίως αποτελείται η ίριδα.
Σχέση με τους άλλους χιτώνες.
Σε γενικές γραμμές, η εξωτερική πλευρα του ραγοειδούς ακουμπά κατευθείαν πάνω στον σκληρό, αλλά στη ρίζα της ίριδας ο ραγοειδής μαζεύεται προς τον κεντρικό άξονα, κι έτσι η εξωτερική του επιφάνεια γίνεται η πρόσθια επιφάνεια της ίριδας, που έρχεται σε επαφή μόνο με το υδατοειδές υγρό.
Η εσωτερική πλευρά του οπίσθιου ραγοειδούς εφάπτεται με τη μεμβράνη του Bruch, που τη διαχωρίζει από τον αμφιβληστροειδή. Πέρα από την πριονωτή περιφέρεια, το τελικό όριο δηλαδή του αμφιβληστροειδούς, απουσιάζουν τόσο ο αμφιβληστροειδής όσο και η μεμβράνη, και η εσωτερική πλευρά του ραγοειδούς αποτελείται από ένα συνεχές επιθήλιο, που ανάλογα με το μέρος του ραγοειδούς χαρακτηρίζεται σαν επιθήλιο ακτινωτού κύκλου, ακτινωτό επιθήλιο και χρωστικό επιθήλιο της ίριδας.
Φυσιολογία.
Οι βασικές λειτουργίες του ραγοειδούς είναι:
Επιπλέον σπουδαίες λειτουργίες του ραγοειδούς είναι η έκκριση του υδατοειδούς υγρού από τις ακτινωτές αποφύσεις, ο έλεγχος του αντανακλαστικού της εστίασης μέσω του ακτινωτού σώματος, και η βελτιστοποίηση του φωτισμού του αμφιβληστροειδούς με τη συστολή και διαστολή της κόρης που ρυθμίζει την ποσότητα φωτός. Πολλές από αυτές της λειτουργίες ελέγχονται από το αυτόνομο νευρικό σύστημα.
Φαρμακολογία.
Η συστολή (μύση) και διαστολή (μυδρίαση) της κόρης, τμήματος του ραγοειδούς, είναι το πιο κλασικό και χειροπιαστό παράδειγμα της αλληλεπίδρασης νευρικού συστήματος και ερεθισμάτων στο ανθρώπινο σώμα. Η λειτουργία αυτή ρυθμίζεται μέσω της ισορροπίας ανάμεσα στο συμπαθητικό νευρικό σύστημα που νευρώνει το διαστολέα της κόρης και το παρασυμπαθητικό νευρικό σύστημα, που νευρώνει το σφιγκτήρα της κόρης που δρουν ανταγωνιστικά μεταξύ τους (η διαστολή της κόρης ελέγχεται από το συμπαθητικό, ενώ η συστολή από το παρασυμπαθητικό).
Η κόρη έχει αποτελέσει αντικείμενο επίσημων και ανεπίσημων φαρμακολογικών πειραμάτων εδώ και αιώνες, από τη στιγμή που είναι ορατή και το μέγεθός της μπορεί να μεταβληθεί κατά βούληση από φάρμακα, ακόμα και εκχυλίσματα βοτάνων, που εφαρμόζονται στον κερατοειδή. Ο φαρμακολογικός έλεγχος της συμπεριφοράς της κόρης συνεχίζει να είναι σημαντικό μέρος της θεραπείας μερικών ασθενειών του ματιού, όπως η ραγοειδίτιδα, το οξύ γλαύκωμα και το χρόνιο γλαύκωμα.
Η μεταβολικά ενεργή λειτουργία της έκκρισης του υδατοειδούς υγρού μπορεί επίσης να ελεγχθεί με φάρμακα, κάτι που είναι σημαντικό στη θεραπεία τόσο του οξέος όσο και του χρόνιου γλαυκώματος.
Ανοσολογία.
Ο φυσιολογικός ραγοειδής περιέχει άνοσοκύτταρα, συγκεκριμένα λεμφοκύτταρα, κι έτσι διαθέτει τα μέσα να αντιμετωπίσει μια φλεγμονή με την ανάπτυξη λεμφοκυτταρικών διηθημάτων. Μια σπάνια ασθένεια που λέγεται συμπαθητική οφθαλμία μπορεί να οφείλεται σε διασταυρούμενη αντίδραση μεταξύ των αντιγόνων του ραγοειδούς και του αμφιβληστροειδή· με λίγα λόγια, ο οργανισμός δεν μπορεί να τα ξεχωρίσει, και δίνει λανθασμένες εντολές για φλεγμονώδεις αντιδράσεις.
Παθολογία.
Συγγενείς ανωμαλίες του ραγοειδή ειναι τα κολοβώματα, η ανιριδία (απουσία ίριδας) και ο αλφισμός.
Η φλεγμονή του ραγοειδή ονομάζεται ραγοειδίτιδα. Ανάλογα με την εντόπισή της διακρίνεται σε α) ιρίτιδα (στην ίριδα), β) κυκλίτιδα (στο ακτινωτό σώμα), γ) ιριδοκυκλίτιδα (υπάρχει φλεγμονή και στην ίριδα και στο ακτινωτό σώμα) και δ) χορειοειδίτιδα (στο χορειοειδή χιτώνα)¨. Η ιρίτιδα, η κυκλίτιδα και η ιριδοκυκλίτιδα αποτελούν την πρόσθια ραγοειδίτιδα. Η συμπαθητική οφθαλμία είναι μια σπάνια αλλά σοβαρή ραγοειδίτιδα που εμφανίζεται μετά από τραύμα στο μάτι και οφείλεται στη διήθηση του ραγοειδούς από ανοσοκύτταρα.
Το μελάνωμα χοριοειδούς είναι ο συχνότερος όγκος του ματιού στους ενήλικες.

</doc>
<doc id="64370" url="https://el.wikipedia.org/wiki?curid=64370" title="Uvea">
Uvea



</doc>
<doc id="64371" url="https://el.wikipedia.org/wiki?curid=64371" title="Berserk">
Berserk

Το Berserk (ιαπωνικά: ベルセルク, Χέπμπορν: "Beruseruku") είναι ιαπωνική σειρά manga σκοτεινής φαντασίας, γραμμένη και εικονογραφημένη από τον Κεντάρο Μιούρα (1966-2021). Έχει επιτύχει συνολικές πωλήσεις άνω των 40 εκατομμυρίων τευχών και θεωρείται μια από τις πιο επιτυχημένες σειρές μάνγκα για ενήλικες όλων των εποχών. Η σειρά διαδραματίζεται σε μια μεσαιωνική Ευρώπη και επικεντρώνεται στη ζωή ενός ορφανού μισθοφόρου πολεμιστή, του Guts, και στη σχέση του με τον Griffith, τον ηγέτη μιας ομάδας μισθοφόρων με όνομα "Η Συντροφιά του Γερακιού". Θέματα της απομόνωσης, της συντροφικότητας, και το ερώτημα αν η ανθρωπότητα είναι κατά βάση καλή ή κακή (Πρόβλημα του κακού) διαποτίζουν την ιστορία, καθώς εξερευνά τόσο το καλύτερο όσο και το χειρότερο της ανθρώπινης φύσης. Η σειρά έχει γίνει γνωστή για τον λεπτομερές και άρτιο σχεδιασμό της καθώς και την απεικόνιση βίας και σεξουαλικού περιεχομένου.
Πλοκή.
Ο Guts ένας ορφανός μισθοφόρος, γνωστός ως «Μαύρος Ξιφομάχος», αγκαλιάζει το πεδίο της μάχης ως το μοναδικό μέσο επιβίωσης του. Μετά από μια τυχαία συνάντηση με το "Band of the Hawk", μια τρομερή ομάδα μισθοφόρων, προσλαμβάνεται από τον χαρισματικό τους ηγέτη Griffith, ως μέλος της. Καθώς αναρριχήθηκε γρήγορα στις τάξεις για να γίνει επικεφαλής της επιθετικής φατρίας, ο Guts αποδεικνύεται ότι είναι μια ισχυρή προσθήκη στη δύναμη του Griffith, ο οποίος επιθυμεί να αποκτήσει ένα δικό του βασίλειο στο οποίο θα επικρατεί η κοινωνική ισότητα και ευμάρεια. Σταδιακά γίνεται το δεξί χέρι του Griffith, ο εμπιστός του, μαζί με την Casca, μία ικανή ξιφομάχο μέλος της ομάδας, την οποία ερωτεύεται. Ωστόσο, ενώ η αναζήτηση της ομάδας για αναγνώριση συνεχίζεται, ο Guts συνειδητοποιεί σιγά σιγά ότι ο κόσμος δεν είναι τόσο ασπρόμαυρος όσο υπολόγισε κάποτε.
Μετά από μια ταραχώδη παιδική ηλικία, ο Guts βρίσκει τελικά στο πρόσωπο του Griffith κάποιον που σέβεται και πιστεύει ότι μπορεί να εμπιστευτεί, ώσπου τα πάντα καταρρέουν όταν ο άνθρωπος αυτός του αφαιρέσει ό,τι σημαντικότερο έχει με σκοπό την εκπλήρωση των δικών του επιθυμιών. Σημαδεμένος έκτοτε με τον θάνατο, ο Guts καταδικάζεται σε μια μοίρα στην οποία καταδιώκεται αδιάκοπα από δαιμονικά όντα. Ξεκινώντας από μια τρομακτική αναζήτηση γεμάτη από κακοτυχία, οπλισμένος με ένα τεράστιο ξίφος και κτηνώδη δύναμη, δεν θα αφήσει τίποτα να τον σταματήσει, ούτε καν ο ίδιος ο θάνατος, μέχρι να μπορέσει τελικά να εκδικηθεί εκείνον που αποστέρησε αυτόν και την αγαπημένη του από την ανθρωπιά τους.
Το Berserk αποτελεί μία σκοτεινή ιστορία που ακολουθεί την προσπάθεια ενός ανθρώπου να βρει τη θέση του στον κόσμο, υποστηρίζοντας την δίψα ενός άλλου για εξουσία, μέχρι η απρόσμενη ανθρώπινη φύση οδηγήσει σε μία τραγωδία που θα αλλάξει τις μοίρες τους.

</doc>
<doc id="64372" url="https://el.wikipedia.org/wiki?curid=64372" title="Timbaland">
Timbaland

Ο Τίμοθυ Ζ. Μόσλι ("Timothy Zachery "Timbaland" Mosley", 10 Μαρτίου 1972), ή αλλιώς γνωστός ως Timbaland, είναι Αμερικανός συνθέτης, παραγωγός δίσκων χιπ χοπ, ποπ και R&amp;B, αλλά και ράπερ, και θεωρείται από τους μεγαλύτερους και πιο επιτυχημένους καλλιτέχνες του είδους. Μαζί με τον καλλιτέχνη Magoo διατηρεί το χιπ χοπ σχήμα Timbaland &amp; Magoo.
Ο Timbaland έχει παρομοιαστεί με παραγωγούς όπως οι Brian Eno, Phil Spector και Norman Whitfield από την άποψη ότι κατόρθωσε να επαναπροσδιορίσει τον ήχο ενός ολόκληρου είδους μουσικής με ένα άμεσα αναγνωρίσιμο στυλ παραγωγής .

</doc>
<doc id="64373" url="https://el.wikipedia.org/wiki?curid=64373" title="Βλάσης Γαβριηλίδης">
Βλάσης Γαβριηλίδης

Ο Βλάσης Γαβριηλίδης (Επιβάτες Ανατολικής Θράκης, 1848 - Αθήνα, 11 Απριλίου 1920) ήταν Έλληνας δημοσιογράφος και εκδότης. Θεωρείται ο «πατέρας» της δημοσιογραφίας της σύγχρονης Ελλάδας.
Βιογραφία.
Γεννήθηκε στους Επιβάτες Ανατολικής Θράκης της Προποντίδας από εύπορη οικογένεια (ο πατέρας του ήταν κοσμηματοπώλης στην Κωνσταντινούπολη), και σπούδασε στη Μεγάλη του Γένους Σχολή, ενώ στη συνέχεια σπούδασε φιλολογία και πολιτικές επιστήμες στη Λειψία της Γερμανίας, με έξοδα του μεγαλεμπόρου Βαρώνου Σίνα. Το 1868 δημοσίευσε μια σειρά άρθρων με τίτλο «Γενική ιστορία της Ελληνικής τραγωδίας» στο περιοδικό "Επτάλοφος", ενώ στη συνέχεια εξέδωσε την εφημερίδα "Μεταρρύθμισις". Το 1878 εγκαταστάθηκε στην Αθήνα, ύστερα από την εκδίωξή του από τις τουρκικές αρχές εξαιτίας ενός άρθρου του στη "Μεταρρύθμισιν".
Στην Αθήνα συνεργάστηκε με τον Κλεάνθη Τριαντάφυλλο για την έκδοση του πολιτικοσατιρικού περιοδικού "«Ραμπαγάς»" και δύο χρόνια αργότερα εξέδωσε το δικό του περιοδικό "«Μη Χάνεσαι»". Την 1η Νοεμβρίου 1883 μετέτρεψε το περιοδικό στην καθημερινή εφημερίδα "«Ακρόπολις»". Ήταν προσωπικός φίλος του Χαριλάου Τρικούπη, τον οποίο όμως από το 1890 και μετά πολέμησε μέσα από τις στήλες του. Την περίοδο εκείνη στήριξε τον Γεώργιο Α΄, τον οποίο ενθάρρυνε να συγκεντρώσει όλες τις εξουσίες στα χέρια του. Από το 1909, δηλαδή μετά από το Κίνημα στο Γουδί, και μέχρι τον θάνατο του, ο Γαβριηλίδης υποστήριξε θερμά την πολιτική του Ελευθερίου Βενιζέλου. Διατηρούσε στενές σχέσεις με τον Κωστή Παλαμά, τον οποίο μάλιστα είχε παντρέψει. Επίσης, είχε εκδόσει το νεανικό περιοδικό "«Νέα Γενεά»".
Το τυπογραφείο της εφημερίδας του υπήρξε πολλές φορές στόχος αντιπάλων, όπως συνέβη και στα γεγονότα που έμειναν γνωστά ως Ευαγγελικά. Ο Γαβριηλίδης, προοδευτικός και υποστηρικτής της δημοτικής γλώσσας, δεν δίστασε να ξεκινήσει σειρά άρθρων με μετάφραση των Ευαγγελίων στη δημοτική. Εξοργισμένοι υποστηρικτές της διατήρησης της γλώσσας των Ευαγγελίων αντέδρασαν, με αποτέλεσμα να αναγκαστεί να σταματήσει τη δημοσίευση και να ζητήσει συγγνώμη από τους φοιτητές, που πρώτοι είχαν αντιδράσει, αφού όμως ο όχλος είχε καταστρέψει τα γραφεία της εφημερίδας.
Απεβίωσε στις 11 Απριλίου 1920 στην Αθήνα.

</doc>
<doc id="64377" url="https://el.wikipedia.org/wiki?curid=64377" title="Έμφραγμα του μυοκαρδίου">
Έμφραγμα του μυοκαρδίου

Το έμφραγμα του μυοκαρδίου, κοινώς γνωστό ως καρδιακή προσβολή, προκαλείται από αιφνίδια διακοπή της ροής του αίματος προς την καρδιά.
Επιδημιολογία.
To έμφραγμα του μυοκαρδίου αποτελεί μια απο τις συχνότερες αιτίες θανάτου και αναπηρίας στον κόσμο. Η συχνότητα της ασθένειας (νοσηρότητα) παγκόσμια είναι 195.3/100,000 για τους άντρες και 115.0/100,000 για τις γυναίκες, με τα συγκεκριμένα ποοσοστά να μειώνονται κυρίως στις ανεπτυγμένες χώρες. Επίσης τις τελευταίες δεκαετίες, μειώθηκε και η θνητότητα και οι αρκετές από τις επιπλοκές που συνδέονται με το έμφραγμα του μυοκαρδίου. Η βελτίωση ωφείλεται στην καλύτερη θεραπευτική αντιμετώπιση. 
Παθοφυσιολογία.
Έμφραγμα του μυοκαρδίου προκαλείται όταν μια στεφανιαία αρτηρία (δηλαδή αρτηρία της καρδίας-υπάρχουν 3 κύριες στεφανιαίες αρτηρίες) αποφράσσεται, οπόταν ο καρδιακός μυς που τροφοδοτείται παραμένει χωρίς οξυγόνο- απαραίτητο στοιχείο για την ζωή του κάθε κυττάρου. Κύρια αιτία αυτής της απόφραξης ειναι η αθήρωματική πλάκα. 
Η αθηρωματική πλάκα με την σειρά της σχηματίζεται μέσω μιας πολύπλοκης διαδικασίας εξαιτίας μιας σειράς από παραγόντων. Κυριότερος όμως παράγοντας είναι οι υψηλές τιμές της απολιποπρωεϊνης Β (apo-B) η οποία συνήθως βρίσκεται στην μορφή της χαμηλής πυκνότητας βάρους λιποπρωτεϊνης (low density lipoprotein-LDL), δηλαδή της λεγόμενης «κακής χοληστερόλης». Η διαδικασία ξεκινάει με μια μικρή, τυχαία βλάβη κάπου στο αρτηριακό δίκτυο, στο συγκεκριμένο σημείο κατακρατούνται λιποπρωτεϊνες στον εσωτερικό χιτώνα της στεφανιαίας αρτηρίας (οι αρτηρίες αποτελούνται από τρεις χιτώνες τον έσω, μέσο και εξω). Η συσσώρευση των λιποπρωτεϊνών οδηγεί σε φλεγμονώδη αντίδραση, κατα την οποία καταφθάνουν ειδικά κύτταρα, τα μακροφάγα, τα οποία όταν περιέχουν χοληστερόλη ονομάζονται αφροκύτταρα (foam cells). Η δημιουργία νησιδίων πλούσιων σε λιπαρές ουσίες οδηγεί σε παθολογική πάχυνση του εσωτερικού χιτώνα, ενώ ένα μέρος του εσωτερικού χιτώνα μπορεί να νεκρωθεί- μια επικίνδυνη εξέλιξη. Ταυτόχρονα, η εναπόθεση κολλαγόνου στην περιοχή περικλείει την βλάβη σε μια ‘’ινώδη κάψα’’ η οποία σταδιακά επασβεστώνεται. Καθώς η διαδικασία της δημιουργίας της αθηρωματικής πλάκας συνεχίζεται, το αγγείο αλλάζει μέγεθος-συνήθως αυξάνεται σε διάμετρο- διατηρώντας τουλάχιστον στα αρχικά στάδια σταθερή την διάμετρο του αγγείου.
Καθώς η αθηρωματική πλάκα θα μεγαλώνει και ο αυλός του αγγείου θα γίνεται ολοένα και μικρότερος, τότε συμπτώματα σταθερής ή ασταθής στηθάγχης (ο πόνος στο στήθος κατα την διαρκεια μιας εργασίας ονομάζεται σταθερή στηθάγχη ενώ ο πόνος στο στήθος κατά την ξεκούραση χαρακτηρίζεται ως ασταθής στηθάγχη) θα παρουσιάζονται. Οταν η ινώδης κάψα όμως υποστεί ρήξη, τότε δημιουργείται ξαφνικά θρόμβος εντός του στεφανιαίου αγγείου, πράγμα που σημαίνει πως αρκετά γρήγορα η ροή του αίματος γίνεται πολύ πιο αργή ή σταματά εντελώς-αν ο θρόμβος καλύψει όλο τον αυλό του στεφανιαίου. Αυτή η τελευταία κατάσταση, ονομάζεται έμφραγμα του μυοκαρδίου. 
Έμφραγμα μπορει να προκύψει και με διαφορετική "διαδικασία". Όταν ο οργανισμός δεν μπορεί να προσφέρει ικανοποιητική ποσότητα οξυγόνου για παθολογικούς λόγους (π.χ. αναιμία, καρδιακή ανεπάρκεια) πάλι το αποτέλεσμα είναι έμφραγμα (ταξινομείται ως τύπου 2 έμφραγμα).
Η μείωση της παροχής οξυγόνου στο μυοκάρδιο πάντως, δεν συνεπάγεται κατ ανάγκη έμφραγμα του μυοκαρδίου. Οταν είναι ήπιας μορφής, τότε το μυοκάρδιο απλώς δυσκολεύεται να πάρει οξυγόνο, ωστόσο ο στηθαγχικός πόνος εμφανίζεται, παρόμοιος με τον πόνο του εμφράγματος. Χωρίς νέκρωση των μυοκαρδιακών κυττάρων, δεν υπάρχει έμφραγμα αλλά ασταθής στηθάγχη. Η διάκριση δεν μπορεί να γίνει χωρις την βοήθεια του Ηλεκτροκαρδιογραφήματος και των καρδιακών δεικτών (τροπονίνες).
Η βλάβη στο μυοκάρδια εξελίσσεται και κατά την φάση επανεμάτωσης της καρδιάς , μπορει δε να προκαλέσει κοιλιακές αρρυθμίες.
Συμπτωματολογία.
Το κλασικό συμπτωμα του εμφράγματος του μυοκαρδίου είναι ο πόνος στο στήθος. Ο χαρακτήρας του είναι συνήθως συσφικτικός ή διαξιφιστικός, περιγράφεται συχνά «σαν βάρος» απο τον ασθενή. Ωστόσο μπορει να εμφανιστει και με πιο αμβρηχρή εικόνα, ως απλως ενα κάψιμο ή μουδιασμα. Κατανέμεται στην οπισθοστερνικά, δηλαδή στην μέση του θώρακα -ισως λίγο προς τα αριστερά, ενώ μπορεί να αντανακλά και στον αριστερό βραχίονα (εσωτερική επιφάνεια), αριστερό λαιμό, αριστερή κάτω γνώθο ή πίσω στην πλάτη. Ο πόνος στον στήθος δεν σημαίνει κατ ανάγκη έμφραγμα του μυοκαρδίου. Μπορεί να οφείλεται σε σταθερή ή ασταθή στηθάγχη (δηλαδή περιορισμό του αίματος στην καρδιά, όχι εντελώς απόφαξη) ή σε νόσους απο τους πνεύμονες, γαστρεντερικό ή μυοσκελετικά προβλήματα. 
Συνοδά συμπτώματα είναι η εφίδρωση, η δύσπνοια και η κουραση. Ο ασθενής μπορεί να λιποθυμήσει.
Διάγνωση.
Η διάγνωση του εμφράγματος γίνεται βαση της κλινικής εικόνας, εργαστηριακών και απεικονιστικών εξετάσεων. Διάγνωση μπορεί να γίνει μόνο με το ιστορικό και το ηλεκτροκαρδιογράφημα (ΗΚΓ), αν σε αυτό εμφανίζονται οι τυπικές αλλοιώσεις του εμφράγματος.
Η κλινική διάγνωση βασίζεται στο ιστορικό και την κλινική εικόνα. Στο ιστορικό σημαντική θέση κατέχει ο πόνος και τα χαρακτηριστικά του (τύπος, διάρκεια, τι το προκάλεσε, που αντανακλά, ενδεχόμενως κάποιο συνοδο εμπύρετο) καθώς δεν είναι κάθε πόνος στο στήθος συνεπεία εμφράγματος. Η κλινική εξἐταση μπορεί να αποκαλύψει επιπλοκές του εμφράγματος, αν παρουσιαστούν τόσο νωρίς, όπως κυάνωση ή παθολογικά ακροαστικά σημεία, τόσο στους πνεύμονες οσο και των καρδιακών βαλβίδων (φυσήματα).
Το ΗΚΓ είναι εξαιρετικά χρήσιμο στην διαγνωση του εμφράγματος. Η χαρακτηριστική αλλοίωση που προκαλεί το έμφραγμα είναι οι ανασπάσεις του τμήματος ST του καρδιογραφήματος.
Οι τροπονίνες είναι οι πλεον αξιόπιστες εργαστηριακές αναλύσεις που καταδεικνύουν το έμφραγμα. Σύμφωνα με τον "Οικουμενικό Ορισμό του Μυοκαρδιακού εμφράγματος", στους ασθενείς οι οποίοι διερευνόνται για πιθανό έμφργμα του μυοκαρδίου πρέπει να λαμβάνάνονται σειρά απο δείγματα αιματος για να εξεταστεί η τιμή των τροπονίων.
Ασθενείς με έμφραγμα του μυοκαρδίου σύμφωνα με τα στοιχεία του ΗΚΓ και των εργαστηριακών εξετάσεων, πρέπει να υποβάλλονται σε επείγουσα στεφανιογραφία, η οποία έχει και διαγνωστικό χαρακτήρα (εντοπίζει την βλάβη με ακρίβεια) και εν δυνάμει θεραπευτικό (αφού μπορεί να αποφράξει την φραγμένη αρτηρία).
Άλλες εξετάσεις που μπορεί να βοηθήσουν στην διάγνωση είναι το υπερηχοκαρδιογράφημα, η αξονική και η μαγνητική τομογραφία της καρδίας.
Αντιμετώπιση &amp; Θεραπεία.
Προνοσοκομιακή αντιμετώπιση.
Όσο προχωρά ο χρόνος από την στιγμή της διακοπής ροής αίματος προς μια περιοχή του μυοκαρδίου, οι επιπτώσεις του εμφράγματος γίνοται ολοένα και δυσμενέστερες για τον ασθενή. Για αυτό, οπου είναι δυνατον η αντιμετώπιση του εμφράγματος ξεκινά πριν ο ασθενής καταφτάσει στο νοσοκομείο. Σημαντικό είναι ο γενικός πληθυσμός να μπορεί να αναγνωρίσει τα συμπτώματα του εμφράγματος και να ζητήσει βοήθεια-ή ακόμη να υπάρχουν μέλη της κοινότητα οι οποίοι να μπορουν να παρέσχουν Καρδιοπνευμονική αναζωογόνηση (ΚΑΡΠΑ). Αυτό επιτυχάνεται με εκστρατείες ενημέρωσης του κοινού, που παρόλο που αυξάνουν τους «λάθος συναγερμούς», είναι χρήσιμες.
Νοσοκομειακή αντιμετώπιση.
Ο στόχος της αντιμετώπισης του εμφράγματος είναι η επαναδιάνοιξη του αγγείου οσο πιο γρήγορα είναι δυνατον. Αυτό είναι δυνατόν είτε με αγγειοπλαστική στο εργαστήσιο καθετηριασμών είτε με θρομβόλυση. Ιδανικά, η επανεμάτωση πρέπει να επιτευχθει εντός μιας ώρας απο την έναρξη των συμπτωμάτων για αυτό, όπου είναι δυνατον παρακάμπτονται γραφειοκρατικά κολήματα ή η εξέταση στις πρώτες βοήθειες, αν η διαγνωση είναι ήδη γνωστή απο το ασθενοφόρο.
Η αγγειοπλαστική είναι προτιμότερη της θρομβολυτικης αγωγής, όμως δεν είναι διαθέσιμη παντού. Ο εμφραγματίας μεταφέρεται στο εργαστήριο καθετηριασμών, όπου εισάγεται ένας καθετήρας απο την μηριαία ή κερκιδική αρτηρία, ο οποίος προωθείται μέχρι τα στεφανιαία αγγεία, τα οποία απεικονίζει. Ανάλογα με τα ευρήματα της απεικόνησης, αποφασίζεται η μετέπειτα πορεία, η οποία μπορεί να είναι α)φαρμακευτική αγωγή μόνο, β)αγγειοπλαστική (δηλαδή τοποθέτηση stent στο σημείο της απόφραξης γ)καρδιοχειρουργική αντιμετώπιση.
Η θρομβολυτική αγωγή χορηγείται σε νοσοκομεία όπου δεν υπάρχουν δυνατότες για αγγειοπλαστική. Γίνεται χρήση ενδοφλέβιων ουσιών (παλιότερα στρεπτοκινάση ή ουροκινάση, νεότερες γενιές θρομβολυτικών είναι η αλτεπλάση, ρετεπλάση ή τενεκτεπλάση) οι οποίες έχουν την ιδιοτητα, οπως μαρτυρεί το ονομα τους, να διαλύουν τους θρόμβους. Ωστόσο, ενυπάρχει ο κίνδυνος της αιμορραγίας.
Άλλα φάρμακα που είναι χρήσιμα στην αντιμετώπιση του εμφραγματία είναι τα αναλγητικά (συνήθως ενδοφλέβια οποιοειδή, τα νιτρώδη (αντι-υπερτασικές ιδιότητες) και οξυγονοθεραπεία.

</doc>
<doc id="64378" url="https://el.wikipedia.org/wiki?curid=64378" title="Μπουλόν">
Μπουλόν



</doc>
<doc id="64395" url="https://el.wikipedia.org/wiki?curid=64395" title="Χοριοειδής χιτώνας">
Χοριοειδής χιτώνας

Ο χοριοειδής χιτώνας είναι το αγγειακό στρώμα του βολβού του ματιού, και βρίσκεται μεταξύ του αμφιβληστροειδή και του σκληρού χιτώνα. Ο χοριοειδής εφοδιάζει με οξυγόνο και θρεπτικές ουσίες την εξωτερική στιβάδα του αμφιβληστροειδούς.
Μαζί με το ακτινωτό σώμα και την ίριδα, ο χοριοειδής συγκροτεί τον ραγοειδή χιτώνα. Στους ανθρώπους και άλλα πρωτεύοντα θηλαστικά, η σκοτεινόχρωμη χρωστική μελανίνη του χοριοειδή βοηθάει να περιοριστούν οι αντανακλάσεις μέσα στο μάτι κι έτσι να βελτιωθεί η ποιότητα της εικόνας. Οι αλμπίνοι, στον οργανισμό των οποίων δεν υπάρχει μελανίνη, συχνά υποφέρουν από προβλήματα στην όραση. Σε άλλα ζώα, ο χοριοειδής περιέχει ανακλαστικές ουσίες που βοηθούν στη συλλογή φωτός (το λεγόμενο χοριοειδές ταπήτιο ("tapetum lucidum-φωτεινό χαλί")) κι έτσι εξασφαλίζουν καλύτερη όραση στο σκοτάδι.
Τα "κόκκινα μάτια" που φαίνονται μερικές φορές στις φωτογραφίες είναι αποτέλεσμα της αντανάκλασης του φωτός στα αιμοφόρα αγγεία του χοριοειδή.
Στρώματα.
Ο χοριοειδής χωρίζεται γενικά σε τέσσερα στρώματα:

</doc>
<doc id="64396" url="https://el.wikipedia.org/wiki?curid=64396" title="Choroid">
Choroid



</doc>
<doc id="64398" url="https://el.wikipedia.org/wiki?curid=64398" title="Ντέιβιντ Καρούζο">
Ντέιβιντ Καρούζο

Ο Ντέιβιντ Καρούζο ("David Stephen Caruso", 7 Ιανουαρίου 1956) είναι Αμερικανός ηθοποιός.
Οικογένεια.
Ο ιταλικής και ιρλανδικής καταγωγής ηθοποιός γεννήθηκε στο Φόρεστ Χιλς, Πολιτείας της Νέας Υόρκης. Τελείωσε το σχολείο στο Archbishop Molloy High School στο Κουίνς, Νέα Υόρκη. Σήμερα είναι ιδιοκτήτης της εταιρείας επίπλων "Steam on Sunset" στο Μαϊάμι, Φλόριντα.
Ο Ντέιβιντ Καρούζο ήταν παντρεμένος τρεις φορές και έχει δυο παιδιά. 
Καριέρα.
Μια από τις πρώτες του εμφανίσεις ως κινηματογραφικός ηθοποιός έκανε στον ρόλο του Τόπερ Ντάνιελς στο "Ιπτάμενος και Τζέντλεμαν" (1982). Τα επόμενα χρόνια είχε κυρίως εμφανίσεις σε δεύτερους ρόλους. Μεγάλη επιτυχία είχε το 1993 στην τηλεοπτική σειρά "NYPD Blue", την οποία όμως εγκατέλειψε ένα χρόνο αργότερα. Εκτός όμως από τον πρωταγωνιστικό ρόλο στην ταινία "Kiss of Death" (1995) δεν είχε καλές προσφορές ρόλων. 
Είναι κυρίως γνωστός ως ο επικεφαλής εγκληματολογικής ομάδας Οράτιο Κέιν στη σειρά "".

</doc>
<doc id="64399" url="https://el.wikipedia.org/wiki?curid=64399" title="Περσικοί Πόλεμοι">
Περσικοί Πόλεμοι

Οι Περσικοί Πόλεμοι ή τα Μηδικά, διεξήχθησαν στο πρώτο μισό του 5ου αιώνα π.Χ., μεταξύ των Ελλήνων και των Περσών. Οι διαμάχες αυτές ξεκίνησαν από την κατάκτηση της Ιωνίας από τον Κύρο Β´. Την πρώτη φάση των πολέμων, η οποία ήταν και η αιτία μετέπειτα συγκρούσεων, αποτέλεσε η Ιωνική Επανάσταση, η οποία ξεκίνησε μετά την αποτυχημένη πολιορκία της Νάξου από τους Πέρσες.
Μετά την Ιωνική Επανάσταση, ο Πέρσης βασιλιάς Δαρείος αποφάσισε να εκδικηθεί την Αθήνα και την Ερέτρια, επειδή βοήθησαν τις ιωνικές πόλεις. Το 492 π.Χ, ο Μαρδόνιος κατέλαβε τη Θράκη και τη Μακεδονία, ωστόσο ο στόλος του ναυάγησε στο Όρος Άθως. Δύο χρόνια αργότερα, ο Δάτης και ο Αρταφέρνης κατάφεραν να κατακτήσουν τις Κυκλάδες, τη Νάξο και την Ερέτρια, ωστόσο υπέστησαν βαριά ήττα στον Μαραθώνα. Μετά τον θάνατο του Δαρείου, την ηγεσία των Περσών ανέλαβε ο Ξέρξης, ο οποίος επιτέθηκε στην Ελλάδα, το 480 π.Χ, με σκοπό να την κατακτήσει ολόκληρη. Αν και αρχικά ο στρατός του είχε επιτυχίες (Θερμοπύλες, Αρτεμίσιο), οι Έλληνες κατάφεραν να νικήσουν τους Πέρσες στη ναυμαχία της Σαλαμίνας και το επόμενο έτος στην μάχη των Πλαταιών και στη ναυμαχία της Μυκάλης.
Μετά τις τελευταίες δύο αναφερόμενες μάχες, οι Έλληνες επιτέθηκαν στη Μικρά Ασία. Τότε ιδρύθηκε η Δηλιακή Συμμαχία, η οποία συνέχισε τον πόλεμο με τους Πέρσες για ακόμα τριάντα έτη. Οι Έλληνες πολέμησαν τους Πέρσες στη Θράκη, στην Αίγυπτο, στη Μικρά Ασία και στην Κύπρο. Μετά τις συγκρούσεις αυτές, υπεγράφη η Ειρήνη του Καλλία, κάτι που σήμαινε τη λήξη των πολέμων και τη νίκη των Ελλήνων.
Πηγές.
Κύρια πηγή για τους Περσικούς πολέμους αποτελεί ο Έλληνας ιστορικός Ηρόδοτος. Ο Ηρόδοτος, γνωστός ως «Πατέρας της Ιστορίας», γεννήθηκε το 484 π.Χ. στην Αλικαρνασσό της Μικράς Ασίας, η οποία εκείνη την περίοδο βρισκόταν υπό περσική κατοχή. Έγραψε το έργο "«Ιστορίαι»" γύρω στα 440-430 π.Χ, προσπαθώντας να ανακαλύψει τις πραγματικές αιτίες των Περσικών πολέμων, οι οποίοι ολοκληρώθηκαν το 450 π.Χ. Η μέθοδος του Ηρόδοτου αποτελούσε καινοτομία και σύμφωνα με μερικούς ιστορικούς, ο Ηρόδοτος έχει εφεύρει την ιστορία που ξέρουμε. Κατά τον Παπαρρηγόπουλο: «Ο Ηρόδοτος είναι ο δημιουργός της αληθούς ιστορικής τέχνης...πρώτος ενόησεν ότι η ιστορία δεν είναι απλούς πραγμάτων κατάλογος, αλλά και η τεχνική των πραγμάτων τούτων συναρμολόγηση και η εξήγησις του χαρακτήρος αυτών». Κατά τον Τομ Χόλλαντ: «Για πρώτη φορά, ένας ιστορικός αποφάσισε να αποκαλύψει τα αίτια ενός πολέμου, ο οποίος έληξε πρόσφατα, χωρίς να καταγράφει μύθους, αλλά αιτίες, τις οποίες θα μπορούσαμε να ελέγξουμε προσωπικά»
Ο Θουκυδίδης είχε αμφισβητήσει το έργο του Ηροδότου, καθώς η προσωπική άποψη του τελευταίου εμφανιζόταν συχνά στο έργο του. Παρόλα αυτά, ο Θουκυδίδης αποφάσισε να ξεκινήσει το έργο του εκεί όπου ο Ηρόδοτος σταμάτησε (στην πολιορκία της Σηστού) αλλά σταμάτησε την προσπάθεια, επειδή πίστευε ότι το έργο του Ηροδότου δεν χρειαζόταν εκ νέου συγγραφή ή διορθώσεις, γιατί ήταν ακριβές. Η αξιοπιστία του Ηροδότου έχει αμφισβητηθεί και από άλλους ιστορικούς. Ο Παυσανίας, στα "Φωκικά", αναφέρεται στην περιγραφή του Ηροδότου για τη μάχη των Θερμοπυλών, όπου ο δεύτερος καταγράφει ότι οι Θηβαίοι παραδόθηκαν, όπως και 80 Μυκηναίοι. Ο Πλούταρχος, στο έργο "Περί της Ηροδότου κακοήθειας" (αν όντως το έγραψε αυτός), κατηγορεί τον Ηρόδοτο επειδή ο τελευταίος ζήτησε χρήματα από τους Θηβαίους, και επειδή δεν τα έλαβε, έγραψε ότι οι Θηβαίοι δείλιασαν και παραδόθηκαν. Οπωσδήποτε οι κατηγορίες που εκτοξεύει το σύγγραμμα αυτό κατά του Ηροδότου κάθε άλλο παρά σοβαρές είναι. Την περίοδο της Αναγέννησης, παρά το γεγονός ότι οι άνθρωποι συνέχιζαν να διαβάζουν το έργο του Ηροδότου, ο ιστορικός είχε κακή φήμη. Παρ´όλα αυτά, τα αρχαιολογικά ευρήματα επιβεβαίωσαν τα γραφόμενα του Ηροδότου και αποκατέστησαν τη φήμη και την αξιοπιστία του, ειδικά ως προς τα γεγονότα που εξέτασε αυτοπροσώπως. Οι σύγχρονοι ιστορικοί θεωρούν το έργο του αξιόπιστο, αλλά έχουν αμφιβολίες για τους αριθμούς των νεκρών και τις ημερομηνίες των μαχών.
Δυστυχώς, η στρατιωτική ιστορία της Ελλάδας από το τέλος της δεύτερης περσικής εισβολής στην Ελλάδα μέχρι τον Πελοποννησιακό Πόλεμο (479-431 π.Χ) περιγράφεται ελάχιστα από τις αρχαίες πηγές. Αυτή η περίοδος, μερικές φορές αναφερόμενη και ως "πεντηκονταετία" από τους αρχαίους μελετητές, ήταν μια περίοδος ειρήνης και ευημερίας στην Ελλάδα. Η πλουσιότερη πηγή της περιόδου, και η πιο σύγχρονη, είναι η "Ιστορία του Πελοποννησιακού Πολέμου" του Θουκυδίδη, η οποία γενικά θεωρείται από τους σύγχρονους ιστορικούς ως αξιόπιστη πρωτογενής πηγή. Ο Θουκυδίδης αναφέρει αυτή την περίοδο σε μια παρέκβαση σχετικά με την ανάπτυξη της αθηναϊκής δύναμης στην πορεία προς τον Πελοποννησιακό Πόλεμο. Η αναφορά είναι σύντομη και στερείται βέβαιων χρονολογιών. Παρ' όλα αυτά, η ιστορία του Θουκυδίδη χρησιμοποιείται από τους ιστορικούς για να καταρτίσουν ένα χρονολογικό σκελετό για τη συγκεκριμένη περίοδο, στον οποίο υπάρχουν στοιχεία και από άλλες αρχαίες πηγές και συγγραφείς.
Περισσότερες πληροφορίες για αυτή την περίοδο δίνει ο Πλούταρχος, στο έργο του "Βίοι Παράλληλοι" για τον Αριστείδη και για τον Κίμωνα. Ο Πλούταρχος έγραψε 600 χρόνια μετά τα γεγονότα, και θεωρείται δευτερογενής πηγή, αλλά αναφέρει ρητώς τις δικές του πηγές, οι οποίες μας επιτρέπουν να ελέγξουμε τα γραφόμενα. Στις βιογραφίες του, αντλεί πληροφορίες από αρχαίες πηγές οι οποίες δεν έχουν διασωθεί, και συχνά καταγράφονται πληροφορίες, τις οποίες παραλείπει ο Θουκυδίδης από την "Ιστορία" του. Η τελευταία σημαντική πηγή για την περίοδο είναι η παγκόσμια ιστορία ("Βιβλιοθήκη Ιστορική") του ιστορικού του 1ου αιώνα π.Χ, Διόδωρου Σικελιώτη. Κύρια πηγή του Διόδωρου για αυτή την περίοδο φαίνεται να είναι ο Έλληνας ιστορικός Έφορος ο Κυμαίος, ο οποίος επίσης έγραψε παγκόσμια ιστορία. Ωστόσο, από τα λίγα που είναι γνωστά για τον Έφορο, οι ιστορικοί υποτιμούν την ιστορία του - για αυτή την περίοδο φαίνεται να αντλεί απλά πληροφορίες από τον Θουκυδίδη, αλλά οδηγείται σε εντελώς διαφορετικά συμπεράσματα. Τα γραφόμενα του Διόδωρου, αμφισβητούνται από τους σύγχρονους ιστορικούς και συνεπώς δεν θεωρείται ιδιαίτερα αξιόπιστη πηγή για αυτή τη χρονική περίοδο.
Περαιτέρω διάσπαρτες περιγραφές μπορούν να βρεθούν στο "Ελλάδος περιήγησις" του Παυσανία, ενώ στο βυζαντινό λεξικό του Σούδα (10ος αιώνας μ.Χ) παρουσιάζονται μερικά ανέκδοτα που δεν βρίσκονται πουθενά αλλού. Μικρότερες, σε σημασία, πηγές για αυτή την περίοδο αποτελούν τα έργα του Πομπήιου Τρόγου (επιτομήθηκε από τον Ιουστίνο), του Κορνήλιου Νέπου και του Κτησία (επιτομήθηκε από τον Φώτιο), που δεν είναι στην αρχική μορφή τους. Αυτά τα έργα δεν θεωρούνται ιδιαίτερα αξιόπιστα (ειδικά ο Κτησίας) και χρήσιμα για την ανακατασκευή της ιστορίας αυτής της περιόδου.
Υπόβαθρο.
Μετά την κατάρρευση του μυκηναϊκού πολιτισμού, οι Έλληνες μετακόμισαν στη Μικρά Ασία, χωρισμένοι σε τρεις φυλές: τους Ίωνες, τους Αιολείς και τους Δωριείς. Οι Ίωνες εγκαταστάθηκαν στα παράλια της Μικράς Ασίας, όπου έχτισαν 12 πόλεις (Μίλητος, Μυούς, Πριήνη, Έφεσος, Κολοφώνα, Λέβεδος, Τέω, Κλαζομενές, Φώκαια, Ερυθραί, Σάμος και Χίος). Αν και οι ιωνικές πόλεις ήταν ανεξάρτητες, συμμετείχαν όλες στο Πανιώνιο. Η ανεξαρτησία των ιωνικών πόλεων έληξε μετά την επίθεση των Λυδών, οι οποίοι έδωσαν αυτονομία στη Μίλητο, αλλά υποχρέωσαν τους Ίωνες να τους ακολουθούν στις εκστρατείες. Παράλληλα, οι Λυδοί βρίσκονταν σε πόλεμο με τους Μήδους, αλλά υπέγραψαν ειρήνη, ορίζοντας τον Άλυ ποταμό ως σύνορο των βασιλείων τους. Την ηγεσία των Λυδών ανέλαβε ο Κροίσος, ο οποίος σκόπευε να καταλάβει όλες τις ελληνικές περιοχές στη Μ. Ασία - την ηγεσία των Περσών ανέλαβε ο Κύρος, ο οποίος επέκτεινε το βασίλειο του. Ο Κροίσος έβλεπε την ευκαιρία να επεκταθεί χάρη στο χάος που επικρατούσε στην Περσία. Ο Ηρόδοτος αναφέρει ότι προτού επιτεθεί, ο Κροίσος επισκέφθηκε την Πυθία, η οποία του είπε ότι αν περάσει τα σύνορα θα καταστρέψει μια μεγάλη αυτοκρατορία (εννοώντας τη Λυδία). Ο Κροίσος, ο οποίος δεν κατάλαβε το νόημα της προφητείας, επιτέθηκε στους Πέρσες, αλλά νικήθηκε και αιχμαλωτίστηκε.
Ο Κύρος ζήτησε τη βοήθεια των Ιώνων όταν πολεμούσε τους Λυδούς, αλλά οι Ίωνες αρνήθηκαν να βοηθήσουν. Όταν, όμως, ο Κύρος κατέλαβε τους Λυδούς, οι Ίωνες προθυμοποιήθηκαν να γίνουν υποτελείς των Περσών και να ζουν όπως οι Λυδοί. Ο Κύρος αρνήθηκε, λέγοντας ότι οι Ίωνες δεν τον είχαν βοηθήσει. Διέταξε τον Άρπαγο να επιτεθεί στην Ιωνία. Ο Άρπαγος επιτέθηκε στη Φώκαια, αλλά οι κάτοικοι της πόλης μετακόμισαν στη Σικελία - το παράδειγμα τους ακολούθησαν και οι κάτοικοι της Τέως. Οι υπόλοιποι Ίωνες, οι οποίοι έμειναν στις πόλεις τους, υποδουλώθηκαν. Οι Πέρσες τοποθέτησαν στην ηγεσία των ιωνικών πόλεων διάφορους τυράννους, με τους οποίους οι Ίωνες δεν είχαν καλές σχέσεις.
Πολεμικές συγκρούσεις στην αρχαία Μεσόγειο.
Κατά τη διάρκεια των πολέμων, οι Πέρσες και οι Έλληνες χρησιμοποιούσαν στρατεύματα με δόρατα και τόξα. Οι Έλληνες φορούσαν βαριές πανοπλίες, περικνημίδες και είχαν μεγάλη ορειχάλκινη ασπίδα και σιδερένιο ξίφος. Απ' την άλλη, οι άνδρες του περσικού πεζικού φορούσαν κυρίως δερμάτινες πανοπλίες, είχαν ξύλινη ασπίδα και κοντό δόρυ - αυτός ο εξοπλισμός ήταν κατώτερος από τον ελληνικό, γι' αυτό και οι Πέρσες είχαν αποτύχει στις σώμα-με-σώμα μάχες με τους Έλληνες. Κύρια δύναμη των Περσών ήταν το ιππικό και μονάχα αυτό μπορούσε να νικήσει την ελληνική οπλιτική φάλαγγα, όπως φάνηκε στην Ιωνική Επανάσταση. Οι δύο στόλοι αποτελούνταν από τριήρεις και κύρια τακτική τους ήταν ο εμβολισμός. Ο περσικός στόλος αποτελούνταν από πλοία των Φοινίκων, των Αιγυπτίων, των Κιλικίων και των Κυπρίων.
Ιωνική Επανάσταση (500 ή 499-494 π.Χ).
Η Ιωνική Επανάσταση ξεκίνησε το 500 ή 499 π.Χ. και έληξε το 494 π.Χ. Η εξέγερση ξεκίνησε μετά την αποτυχημένη πολιορκία της Νάξου - ο Μιλήσιος τύραννος, Αρισταγόρας, κήρυξε την πόλη του δημοκρατία και ζήτησε τη βοήθεια της Ελλάδος. Μονάχα η Αθήνα και η Ερέτρια προσφέρθηκαν να βοηθήσουν και έστειλαν 25 τριήρεις. Οι Έλληνες πυρπόλησαν τις Σάρδεις, ωστόσο, ηττήθηκαν στη μάχη της Εφέσου. Μετά τη μάχη της Εφέσου, οι Πέρσες ανακατέλαβαν τις ιωνικές πόλεις και συνέτριψαν τον ιωνικό στόλο στη ναυμαχία της Λάδης. Η Μίλητος, όπου ξεκίνησε η εξέγερση, είχε καταστραφεί και πολλοί κάτοικοι της υποδουλώθηκαν. Αφού κατέλαβαν όλες τις ελληνικές πόλεις στα δυτικά παράλια της Μικράς Ασίας, οι Πέρσες υπέγραψαν ειρήνη με τους Ίωνες. Η Ιωνική Επανάσταση αποτέλεσε αφορμή για την πρώτη περσική εισβολή στην Ελλάδα και τις μετέπειτα συγκρούσεις Ελλήνων και Περσών.
Πρώτη περσική εισβολή στην Ελλάδα (492-490 π.Χ).
492 π.Χ: Η εκστρατεία του Μαρδονίου.
Την άνοιξη του 492 π.Χ, ο Μαρδόνιος συγκέντρωσε στρατό και στόλο, με σκοπό να καταστρέψει την Αθήνα και την Ερέτρια. Ο Μαρδόνιος αναχώρησε με τον στόλο από την Κιλικία, ενώ διέταξε τον στρατό του να περάσει τον Ελλήσποντο. Στον δρόμο του, ο Μαρδόνιος απομάκρυνε τους τυράννους από την Ιωνία και έδωσε την εξουσία σε δημοκρατικούς. Από την Ιωνία, ο στόλος κινήθηκε προς τον Ελλήσποντο, ενώ ο στρατός πέρασε στα ευρωπαϊκά εδάφη και κατάφερε να ανακτήσει τη Θράκη (ανήκε στους Πέρσες από το 512 π.Χ) - επίσης ανάγκασε τη Μακεδονία να συμμαχήσει με τους Πέρσες. Παράλληλα, ο περσικός στόλος κατέλαβε τη Θάσο και μετά κινήθηκε στην Άκανθο, αλλά όταν έφτασε στο όρος Άθως διαλύθηκε λόγω θαλασσοταραχής - κατά τον Ηρόδοτο, οι Πέρσες έχασαν τριακόσια πλοία και είκοσι χιλιάδες άνδρες. Χάρη στην καταστροφή αυτή και καθώς ο περσικός στρατός βρισκόταν στη Μακεδονία, οι Βρύγοι επιτέθηκαν στο περσικό στρατόπεδο, σκοτώνοντας αρκετούς Πέρσες και τραυματίζοντας τον Μαρδόνιο - ωστόσο, οι Βρύγοι ηττήθηκαν. Ο περσικός στρατός και στόλος επέστρεψαν στην Ασία. Μετά την εκστρατεία του 492 π.Χ, ο Δαρείος έστειλε πρεσβευτές σ' όλη την Ελλάδα για να ζητήσει την υποταγή των πόλεων. Όλες οι πόλεις δέχτηκαν την προσφορά του Δαρείου πλην της Αθήνας και της Σπάρτης, οι οποίες συμμάχησαν παρά τις διαφορές τους.
490 π.Χ: Η εκστρατεία του Δάτη και του Αρταφέρνη.
Οι Πέρσες, αφού συγκέντρωσαν πολλούς άνδρες, επιτέθηκαν στη Λίνδο, αλλά δεν κατάφεραν να την καταλάβουν. Ο περσικός στόλος κινήθηκε στη Σάμο και μετά επιτέθηκε στη Νάξο, με σκοπό να τιμωρήσει την πόλη για την αποτυχημένη πολιορκία, η οποία διεξήχθη εννέα χρόνια νωρίτερα. Οι Πέρσες κατάφεραν να καταλάβουν την πόλη, καταστρέφοντας πολλούς ναούς. Οι Πέρσες πλησίασαν τη Δήλο, γι' αυτό και οι κάτοικοι της πόλης άφησαν τα σπίτια τους. Για να πείσει τους κατοίκους της Δήλου, ο Δάτης έκαψε τριακόσια τάλαντα από λιβάνι στον βωμό του Απόλλωνα. Τότε, ο στόλος άρχισε να κινείται προς την Ερέτρια, κατακτώντας κάθε πόλη στον δρόμο του και αναγκάζοντας τους κατοίκους να του δίνουν ομήρους και στρατεύματα. Ωστόσο, οι κάτοικοι της Καρύστου αρνήθηκαν να κάνουν κάτι τέτοιο, γι' αυτό και οι Πέρσες επιτέθηκαν και κατέλαβαν την πόλη, αναγκάζοντας τους κατοίκους να παραδοθούν.
Οι Πέρσες έφτασαν στην Ερέτρια - κατά τον Ηρόδοτο, οι Ερετριείς χωρίστηκαν σε τρία στρατόπεδα: οι πρώτοι ήθελαν να φύγουν απ' την πόλη, οι δεύτεροι να αντισταθούν και οι τρίτοι ήθελαν να παραδοθούν στους Πέρσες, ωστόσο οι περισσότεροι αποφάσισαν να μείνουν στην πόλη. Οι Πέρσες για έξι μέρες πολιορκούσαν την πόλη, μέχρι που δύο Ερετριείς άνοιξαν τις πύλες της πόλης και επέτρεψαν στους Πέρσες να εισέλθουν στην πόλη. Οι τελευταίοι κατέστρεψαν την πόλη, έκαψαν τους ναούς και υποδούλωσαν όσους Ερετριείς παρέμειναν στην πόλη.
Μάχη του Μαραθώνα.
Οι Πέρσες, μετά από συμβουλή του Ιππία, στρατοπέδευσαν στον Μαραθώνα, περίπου 25 χιλιόμετρα από την Αθήνα. Οι Αθηναίοι παρατάχθηκαν στον Μαραθώνα μαζί με χίλιους Πλαταιείς, ενώ παράλληλα έστειλαν τον Φειδιππίδη στη Σπάρτη για να ζητήσει βοήθεια. Ωστόσο, οι Σπαρτιάτες αρνήθηκαν, λέγοντας ότι γιόρταζαν τα Κάρνεια - αυτό σήμαινε ότι οι Αθηναίοι θα έμεναν χωρίς ενισχύσεις για δέκα μέρες. Μετά από πέντε μέρες, οι Αθηναίοι αποφάσισαν να επιτεθούν και κατάφεραν να διαλύσουν τις πτέρυγες των Περσών. Κατά τον Ηρόδοτο, στη μάχη σκοτώθηκαν 6.400 Πέρσες, 192 Αθηναίοι και 11 Πλαταιείς. Αμέσως μετά τη μάχη, ο περσικός στόλος έπλευσε από το Σούνιο για να επιτεθεί στην Αθήνα, αλλά οι Αθηναίοι κατάφεραν να φθάσουν εγκαίρως στην πόλη, αναγκάζοντας τους Πέρσες να υποχωρήσουν. Οι Σπαρτιάτες έφθασαν στην Αθήνα την επόμενη μέρα και όταν είδαν τα πτώματα των Περσών στον Μαραθώνα αναγνώρισαν τη μεγάλη νίκη των Αθηναίων. Μ' αυτό τον τρόπο έληξε η πρώτη περσική εισβολή στην Ελλάδα.
490-480 π.Χ: Στο μεσοδιάστημα των δύο εισβολών.
Περσική Αυτοκρατορία.
Ο Δαρείος άρχισε να συγκεντρώνει μεγάλο στρατό για να επιτεθεί ξανά στην Ελλάδα, αλλά τα σχέδια του αναβλήθηκαν λόγω της εξέγερσης στην Αίγυπτο, όπου και πέθανε. Στον θρόνο ανέβηκε ο Ξέρξης Α'. Ο Ξέρξης ανακατέλαβε την Αίγυπτο και άρχισε ξανά τις προετοιμασίες για εισβολή στην Ελλάδα. Καθώς θα αποτελούσε μεγάλης κλίμακας εισβολή, ο Ξέρξης χρειαζόταν πολύ χρόνο για συγκεντρώσει στρατό και υλικά αγαθά. Ο Ξέρξης αποφάσισε ότι ο Ελλήσποντος πρέπει να γεφυρωθεί για να επιτρέψει στον στρατό του να διασχίσει την Ευρώπη, και ότι ένα κανάλι πρέπει να περνά δια μέσου του ισθμού του Όρους Άθως. Η εκπλήρωση αυτών των στόχων ήταν πάρα πολύ δύσκολη, όπως είναι και για τα σύγχρονα κράτη. Η εκστρατεία καθυστέρησε λόγω εξεγέρσεων στην Αίγυπτο και στη Βαβυλώνα.
Οι Πέρσες είχαν τη στήριξη αρκετών ελληνικών πόλεων, όπως το Άργος, η Λάρισα, η Θεσσαλία και η Θήβα (αν και δεν έχει αποδειχθεί ποτέ). Ο Ξέρξης άρχισε να μεταφέρει τον στρατό του στην Ευρώπη κατά το 481 π.Χ.. Ο στρατός του, κατά τον Ηρόδοτο, αποτελείτο από 46 φυλές ή έθνη της Περσικής Αυτοκρατορίας. Τα στρατεύματα από τις ανατολικές σατραπείες συναθροίστηκαν στα Κρίταλα και πέρασαν τον χειμώνα στις Σάρδεις, ενώ την άνοιξη ενώθηκαν με τα σώματα των δυτικών σατραπειών στην Άβυδο. Ο περσικός στρατός διέσχισε τον Ελλήσποντο σε δύο σχεδίες γέφυρες.
Μέγεθος των περσικών δυνάμεων.
Το μέγεθος του περσικού στρατού έγινε θέμα μεγάλων διαφωνιών μεταξύ των ιστορικών. Κατά τον Ηρόδοτο, οι Πέρσες είχαν 2,5 εκατομμύρια άνδρες πεζικό, συμπεριλαμβανομένων βοηθητικών σωμάτων. Ο Σιμωνίδης ο Κείος αναφέρει την παρουσία 4 εκατομμυρίων στρατιωτών, ενώ ο Κτησίας δηλώνει ότι οι Πέρσες είχαν 800.000 άνδρες. Κατά τους σύγχρονους ιστορικούς, ο Ηρόδοτος και οι άλλοι αρχαίοι ιστορικοί παραθέτουν απίστευτους και μη αληθείς αριθμούς, ενώ υπολογίζεται ότι οι Πέρσες είχαν 200 με 250 χιλιάδες άνδρες.
Σύμφωνα με τον Ηρόδοτο, ο περσικός στόλος είχε 1.207 τριήρεις. Ωστόσο, από αυτά τα πλοία, το 1/3 χάθηκε στη Μαγνησία, λόγω καταιγίδας, περισσότερα από 200 χάθηκαν στην Εύβοια, ενώ τουλάχιστον 50 πλοία καταστράφηκαν κατά τη διάρκεια της ναυμαχίας του Αρτεμισίου. Ο Ηρόδοτος ισχυρίζεται ότι αυτές οι απώλειες αντικαταστάθηκαν στο σύνολο τους, αλλά νωρίτερα αναφέρει ότι οι κάτοικοι της Θράκης (και των κοντινών περιοχών) πρόσφεραν στους Πέρσες 120 πλοία. Ο Αισχύλος συμφωνεί με τον Ηρόδοτο, και αναφέρει ότι 207 πλοία ήταν γρήγορα. Ο Διόδωρος Σικελιώτης και ο Λυσίας ισχυρίζονται ότι 1.200 πλοία του περσικού στόλου συναθροίστηκαν στον Δορίσκο, την άνοιξη του 480 π.Χ. Ο αριθμός των 1.207 (μόνο για την αρχή) δίνεται επίσης από τον Έφορο, καθώς ο δάσκαλος του Ισοκράτης ισχυρίζεται ότι συναθροίστηκαν 1.300 πλοία στη Δορίσκο και 1.200 στη Σαλαμίνα. Ο Κτησίας δίνει άλλο αριθμό, χίλια πλοία, καθώς ο Πλάτωνας αναφέρει ότι οι Πέρσες είχαν χίλια πλοία και περισσότερα. Αυτοί οι αριθμοί έχουν γίνει αποδεκτοί από κάποιους ιστορικούς, ενώ άλλοι τους απέρριψαν, παραπέμποντας στον αριθμό του ελληνικού στόλου στην "Ιλιάδα".
Ελληνικές πόλεις-κράτη.
Αθήνα.
Ένα χρόνο μετά τη νίκη στον Μαραθώνα, ο Μιλτιάδης τραυματίστηκε σε σύγκρουση, κάτι που εκμεταλλεύτηκε η παραδοσιακά ισχυρή οικογένεια των Αλκμεωνίδων για να τον διώξει από την πόλη. Ο Μιλτιάδης εξορίστηκε και πέθανε λόγω του τραυματισμού του. Ο Θεμιστοκλής ανέλαβε την πολιτική ηγεσία της Αθήνας και προσπάθησε να πείσει τους Αθηναίους να επικεντρωθούν στις θαλάσσιες δυνάμεις - αυτό δεν άρεσε στον Αριστείδη, ο οποίος ήταν αρχηγός των οπλιτών. Τρία χρόνια πριν τη δεύτερη περσική εισβολή, στο Λαύριο, βρέθηκε μεγάλη ποσότητα αργύρου, την οποία ο Θεμιστοκλής πρότεινε να χρησιμοποιούσουν για να φτιάξουν ένα νέο στόλο από τριήρεις. Το επόμενο έτος, ο Αριστείδης εξοστρακίζεται. Σύμφωνα με μία εκδοχή, ο στόλος προοριζόταν αρχικά να πολεμήσει τους Αιγινήτες, που αποτελούσαν εμπόδια στα φιλόδοξα εμπορικά σχέδια των Αθηναίων, ενώ άλλοι θεωρούν ότι ο Θεμιστοκλής είχε από νωρίς προβλέψει ότι ο αγώνας των Ελλήνων εναντίον των Περσών θα κρινόταν στη θάλασσα. Έγινε, ωστόσο, αμέσως κατανοητό ότι η απόφαση του Θεμιστοκλή να αναπτύξει τον αθηναϊκό στόλο είχε αντίκτυπο στα εσωτερικά της πόλης, καθώς ενίσχυε αισθητά την πολιτική κυριαρχία των κατώτερων κοινωνικών τάξεων της Αθήνας, των θητών, που επάνδρωσαν τα πλοία ως κωπηλάτες.
Σπάρτη.
Ο Δημάρατος διώχθηκε από τον θρόνο και τη θέση του βασιλιά ανέλαβε ο Λεωτυχίδας. Τότε, ο Δημάρατος κατευθύνθηκε στα Σούσα και έγινε σύμβουλος του Πέρση βασιλιά στα ελληνικά θέματα. Ο Ηρόδοτος, στο τέλος του βιβλίου "Πολύμνια", αναφέρει ότι ο Δημάρατος έστειλε στους Σπαρτιάτες ένα δίπτυχον κέρινο δελτίο, στο οποίο ανάφερε τα σχέδια του Ξέρξη. Ωστόσο, αυτή η ιστορία δεν θεωρείται αληθής από τους σύγχρονους ιστορικούς.
Ελληνική Συμμαχία.
Το 481 π.Χ, ο Ξέρξης έστειλε πρεσβευτές σε όλες τις ελληνικές πόλεις-κράτη, με εξαίρεση την Αθήνα και τη Σπάρτη, ζητώντας γη και ύδωρ. Η Σπάρτη και Αθήνα έλαβαν την υποστήριξη μερικών ελληνικών πόλεων, και το ίδιο έτος, στην Κόρινθο, συγκλήθηκε συνέδριο, όπου και δημιουργήθηκε η ελληνική συμμαχία. Το κάθε μέλος της συμμαχίας είχε τη δυνατότητα να στέλνει αγγελιοφόρους στις υπόλοιπες πόλεις-μέλη, ζητώντας στρατό για αμυντικούς σκοπούς. Σύμφωνα με τους σύγχρονους ιστορικούς, αυτό αποτελεί αξιοσημείωτο, καθώς οι εμφύλιες συρράξεις μεταξύ των Ελλήνων, εκείνη την περίοδο, συνεχίζονταν.
Δεύτερη περσική εισβολή στην Ελλάδα (480-479 π.Χ).
480 π.Χ: Θράκη, Μακεδονία και Θεσσαλία.
Ο περσικός στρατός, μετά από τρεις μήνες, πέρασε από τον Ελλήσποντο στη Θέρμη και σταμάτησε για λίγο στη Δορισκό για να αναδιοργανωθούν τα εθνικά σώματα σε τακτικά στρατεύματα. Το 480 π.Χ, συγκλήθηκε νέο συνέδριο. Μια αντιπροσωπεία από τη Θεσσαλία πρότεινε στους Έλληνες να σταματήσουν τον Ξέρξη στα Στενά των Τεμπών. Ωστόσο, όταν αγγελιοφόροι του Αλεξάνδρου Α' της Μακεδονίας ενημέρωσαν τους Έλληνες ότι οι Πέρσες βαδίζουν ήδη εναντίον τους κυκλωτικά παρακάμπτωντας την κοιλάδα των Τεμπών μέσω του περάσματος του Σαρανταπόρου και λόγω του μεγαλύτερου μεγέθους του περσικού στρατού, οι Έλληνες οπισθοχώρησαν. Τότε, ο Θεμιστοκλής πρότεινε μια διαφορετική στρατηγική στους συμμάχους. Ο Ξέρξης θα αναγκαζόταν να περάσει από τις Θερμοπύλες για να φτάσει στη Νότια Ελλάδα. Για αυτό, ο Θεμιστοκλής πρότεινε στους Έλληνες να κλείσουν το στενό πέρασμα των Θερμοπυλών, όπου οι Πέρσες δεν θα μπορούσαν να χρησιμοποιήσουν την αριθμητική υπεροχή τους. Παράλληλα, οι Αθηναίοι θα αντιμετώπιζαν τον περσικό στόλο στο Αρτεμίσιο. Αυτό το σχέδιο έγινε δεκτό από τους Έλληνες. Ωστόσο, οι πόλεις της Πελοποννήσου, σε περίπτωση αποτυχίας του σχεδίου, σχεδίαζαν να υπερασπιστούν τον Ισθμό της Κορίνθου, ενώ οι γυναίκες και τα παιδιά των Αθηναίων θα έφευγαν μαζικά στην Τροιζήνα.
Αύγουστος 480 π.Χ: Μάχες των Θερμοπυλών και του Αρτεμισίου.
Όταν οι Έλληνες έμαθαν ότι οι Πέρσες από τον Όλυμπο βάδιζαν στις Θερμοπύλες, οι Σπαρτιάτες γιόρταζαν τα Κάρνεια, ενώ παράλληλα διεξάγονταν οι Ολυμπιακοί Αγώνες. Ωστόσο, οι Σπαρτιάτες έστειλαν 300 άνδρες με τον βασιλιά Λεωνίδα. Ο Λεωνίδας διέταξε τους Φωκείς να ανεγείρουν ένα αμυντικό τείχος και περίμενε την άφιξη των Περσών.
Οι Πέρσες περίμεναν τέσσερις μέρες την υποχώρηση των Ελλήνων, ωστόσο, όταν κατάλαβαν ότι οι Έλληνες θα πολεμούσαν, αποφάσισαν να επιτεθούν. Οι Έλληνες απωθούσαν τις περσικές επιθέσεις για δύο μέρες, αλλά ο Εφιάλτης έδειξε στους Πέρσες ένα μονοπάτι και τους οδήγησε πίσω από τους Έλληνες. Ο Λεωνίδας αποφάσισε να μείνει στο πεδίο της μάχης με τους 300 Σπαρτιάτες, 400 Θηβαίους, 700 Θεσπιείς και ακόμα λίγους Έλληνες, ωστόσο, ο ελληνικός στρατός εκμηδενίστηκε. Παράλληλα, ο ελληνικός στόλος αντιμετώπισε τους Πέρσες στο Αρτεμίσιο. Οι Πέρσες είχαν χάσει πολλά πλοία στη Μαγνησία λόγω καταιγίδας και προσπάθησαν να κλείσουν όλες τις εξόδους από τα στενά. Μετά την πρώτη μέρα, οι Έλληνες κατέστρεψαν τριάντα περσικά πλοία, ενώ η καταιγίδα κατέστρεψε τον περσικό στόλο στην Εύβοια.
Οι Έλληνες, τη δεύτερη μέρα, επιτέθηκαν στα πλοία από την Κιλικία και τα κατέστρεψαν. Την επόμενη μέρα, οι Πέρσες επιτέθηκαν. Κατά τη διάρκεια της μάχης καταστράφηκαν πολλά ελληνικά και περσικά πλοία. Το απόγευμα, οι Έλληνες έμαθαν για την ήττα στις Θερμοπύλες και επειδή δεν υπήρχε πλέον ανάγκη να υπερασπίζονται τις Θερμοπύλες και, επιπλέον, εξαιτίας των μεγάλων απωλειών, οι Έλληνες υποχώρησαν στη Σαλαμίνα.
Σεπτέμβριος 480 π.Χ: Ναυμαχία της Σαλαμίνας.
Οι Πέρσες κατέστρεψαν μετά τη νίκη τους στις Θερμοπύλες ισοπέδωσαν τη Βοιωτία, τις Πλαταιές και τις Θεσπιές, ενώ αργότερα κινήθηκαν για να καταλάβουν την άδεια από ανθρώπους Αθήνα. Στη Σαλαμίνα ο Σπαρτιάτης ναύαρχος Ευρυβιάδης και οι υπόλοιποι Πελοποννήσιοι επέμεναν να προστατεύσουν τον Ισθμό της Κορίνθου, καταστρέφοντας τον μοναδικό δρόμο που οδηγούσε εκεί και χτίζοντας τείχος γύρω από αυτό. Ενώ οι Λακεδαιμόνιοι και οι στενοί τους σύμμαχοι αποφάσισαν την επόμενη ημέρα να αναχωρήσουν για τον Ισθμό, ο Θεμιστοκλής έστειλε κάποιον από το στρατόπεδο των Ελλήνων να υποκριθεί τον αποστάτη και να πει στους Πέρσες ότι οι Έλληνες σκόπευαν να φύγουν από το στενό την επόμενη ημέρα, οπότε οι Πέρσες θα μπορούσαν την ίδια νύχτα να τους φράξουν τον δρόμο με τα μεγάλα πλοία τους. Η αριθμητική υπεροχή όμως των Περσών τους επέφερε μόνο προβλήματα. Στη ναυμαχία, οι Έλληνες κατέστρεψαν διακόσια περσικά πλοία και απέτρεψαν την κάθοδο των Περσών στην Πελοπόννησο. Ο Ξέρξης, φοβούμενος ότι οι Έλληνες μετά τη νίκη τους στη Σαλαμίνα θα κατέστρεφαν τη γέφυρα του Ελλησπόντου, αποφάσισε να υποχωρήσει με το μεγαλύτερο μέρος του στρατού του. Ο Μαρδόνιος έμεινε με τους στρατιώτες που διάλεξε. Πέρασε τον χειμώνα στη Βοιωτία και στη Θεσσαλία ενώ οι Αθηναίοι επέστρεψαν στην πόλη τους.
27 Αυγούστου 479 π.Χ: Μάχες των Πλαταιών και της Μυκάλης.
Οι σχέσεις μεταξύ των Ελλήνων χειροτέρευσαν, καθώς οι Πελοποννήσιοι αρνήθηκαν να στείλουν στρατό στα βόρεια για να βοηθήσουν τους Αθηναίους· οι Αθηναίοι απέσυραν τον στόλο τους και την ηγεσία του ελληνικού στόλου ανέλαβε ο Λεωτυχίδας. Ο ελληνικός στόλος βρίσκονταν στη Δήλο ενώ ο περσικός στη Σάμο. Αμφότερες οι πλευρές απέφευγαν την σύγκρουση, ενώ ο Μαρδόνιος αποφάσισε να μην επιτεθεί στον Ισθμό. Ο Μαρδόνιος με τη βοήθεια του Αλέξανδρου Α' προσπάθησε να πείσει τους Αθηναίους να συγκατανεύσουν σε ειρήνη, αλλά οι τελευταίοι, αφού εξασφάλισαν τη βοήθεια των Σπαρτιατών, αρνήθηκαν και σύμφωνα με τον Ηρόδοτο απάντησαν τα εξής: "καὶ αὐτοὶ τοῦτό γε ἐπιστάμεθα ὅτι πολλαπλησίη ἐστὶ τῷ Μήδῳ δύναμις ἤ περ ἡμῖν, ὥστε οὐδὲν δέει τοῦτό γε ὀνειδίζειν. ἀλλ᾽ ὅμως ἐλευθερίης γλιχόμενοι ἀμυνεύμεθα οὕτω ὅκως ἂν καὶ δυνώμεθα" (μετ. «αν και ξέρουμε ότι οι Μήδοι είναι περισσότεροι από εμάς, εμείς όμως θα αμυνθούμε καθώς αγαπούμε την ελευθερία μας»). Οι Αθηναίοι εκκένωσαν την πόλη τους και την κατέλαβε ο Μαρδόνιος, ο οποίος επανέλαβε την προσφορά που είχε κάνει στη Σαλαμίνα. Οι Αθηναίοι ζήτησαν την άμεση βοήθεια της Σπάρτης, αλλά η Σπάρτη γιόρταζε τα Υακίνθια και άργησε να δώσει απάντηση. Ωστόσο, ο Τεγεάτης Χίλεος έπεισε τους Σπαρτιάτες να στείλουν στρατό, τονίζοντας τα αρνητικά αποτελέσματα που θα είχε η παράδοση της Αθήνας στους Πέρσες. Οι Αθηναίοι έμειναν έκπληκτοι όταν έμαθαν για τον προέλαση του σπαρτιατικού στρατού.
Μαθαίνοντας για τις κινήσεις των Ελλήνων, ο Μαρδόνιος κινήθηκε προς τις Πλαταιές με σκοπό να δελεάσει τους Έλληνες σε σύγκρουση που θα γινόταν σε ανοικτό πεδίο ώστε να χρησιμοποιήσει το ιππικό του. Οι Έλληνες, υπό την ηγεσία του Παυσανία, έμειναν στα υψώματα. Αυτός ήταν ο λόγος που ο Μαρδόνιος διέταξε επίθεση του ιππικού, η οποία αποκρούστηκε από τους Έλληνες. Οι Έλληνες ήρθαν πιο κοντά στο περσικό στρατόπεδο με αποτέλεσμα το άνοιγμα των γραμμών τους και την επίθεση των Περσών στη μοναδική πηγή νερού των Ελλήνων. Ο Παυσανίας διέταξε νυχτερινή υποχώρηση η οποία όπως πήγε στραβά, οπότε οι Αθηναίοι με τους Σπαρτιάτες και τους Τεγεάτες έμειναν για να καλύπτουν την υποχώρηση των Ελλήνων. Αυτό ώθησε τον Μαρδόνιο σε επίθεση. Στη μάχη που ακολούθησε οι Έλληνες διέλυσαν τον περσικό στρατό και σκότωσαν τον Μαρδόνιο. Απ' τους Πέρσες, μόνο 40.000 άνδρες έμειναν ζωντανοί, ενώ οι άλλοι σφάχθηκαν από τους Έλληνες. Την ίδια μέρα ο ελληνικός στόλος επιτέθηκε εναντίον του περσικού στις ακτές της Μυκάλης. Ο αθηναϊκός στόλος υπό τις διαταγές του Ξάνθιππου ενώθηκε με την υπόλοιπη ελληνική ναυτική δύναμη και έπλευσε κοντά στη Σάμο. Μην επιθυμώντας την εμπλοκή του σε ναυμαχία με τους Έλληνες, οι Πέρσες υποχώρησαν στη Μυκάλη. Εκεί ο Ξέρξης άφησε στρατό 60.000 ανδρών ο οποίος ενώθηκε με τον στόλο. Οι Έλληνες, παρά την αριθμητική υπεροχή των Περσών, επιτέθηκαν και κατέστρεψαν ένα μεγάλο μέρος του περσικού στόλου πετυχαίνοντας μια σπουδαία νίκη και τερματίζοντας ουσιαστικά τη δεύτερη περσική εισβολή στην Ελλάδα.
Ελληνική αντεπίθεση (479-478 π.Χ).
Μυκάλη και Ιωνία.
Αυτές οι μάχες έβαλαν τέλος στην περσική εισβολή, και τότε ξεκίνησε η νέα φάση των Περσικών Πολέμων, με την ελληνική αντεπίθεση. Μετά τη Μυκάλη, οι ελληνικές πόλεις της Μικράς Ασίας εξεγέρθηκαν ξανά, με τους Πέρσες να αδυνατούν να αντιμετωπίσουν την εξέγερση.
Σηστός.
Μετά την επιτυχία τους στη Μυκάλη, οι Έλληνες κατευθύνθηκαν στον Ελλήσποντο για να καταστρέψουν τις περσικές γέφυρες, αλλά τις βρήκαν ήδη κατεστραμμένες. Οι Πελοποννήσιοι επέστρεψαν στην πατρίδα τους, αλλά οι Αθηναίοι και οι υπόλοιποι Έλληνες επιτέθηκαν στη Θρακική Χερσόνησο, αναγκάζοντας τους Πέρσες να υποχωρήσουν στη Σηστό. Ο Πέρσης κυβερνήτης Αρταύκτης δεν ήταν έτοιμος για πολιορκία, ωστόσο, οι Αθηναίοι δεν μπορούσαν να καταλάβουν την πόλη για αρκετούς μήνες - στο τέλος, οι Πέρσες υποχώρησαν και οι Αθηναίοι κατέλαβαν την πόλη. Οι Αθηναίοι κατάφεραν να αιχμαλωτίσουν τον Πέρση κυβερνήτη, τον θανάτωσαν. και επέστρεψαν στην πόλη τους. Εδώ τελειώνει το έργο του ο Ηρόδοτος.
Κύπρος.
Το 478 π.Χ. οι Σύμμαχοι, σύμφωνα με τον Θουκυδίδη, εκστράτευσαν στην Κύπρο και κατέστρεψαν το μεγαλύτερο μέρος του νησιού. Τι ακριβώς εννοούσε ο Θουκυδίδης με αυτό δεν είναι σαφές. Ο Σέαλι (αγγ. Sealey) θεωρεί ότι ήταν ουσιαστικά μια επιδρομή για να συγκεντρωθούν όσα περισσότερα λάφυρα ήταν δυνατό από τα περσικά σώματα στην Κύπρο. Δεν υπάρχει καμία ένδειξη ότι οι Σύμμαχοι προσπάθησαν να καταλάβουν το νησί, και λίγο αργότερα έπλευσαν για το Βυζάντιο. Βεβαίως, το γεγονός ότι η Δηλιακή Συμμαχία επανειλημμένως εκστράτευε στην Κύπρο σημαίνει ότι το νησί δεν ήταν υπό την κατοχή των Συμμάχων το 478 π.Χ ή ότι οι συμμαχικές δυνάμεις συχνά εκδιώκονταν.
Βυζάντιο.
Οι Έλληνες έπλευσαν στο Βυζάντιο και το κατέλαβαν - η κατάληψη της Σηστού και του Βυζαντίου επέτρεψαν στους Έλληνες να ελέγχουν το εμπόριο στον Εύξεινο Πόντο. Οι Σύμμαχοι δεν ήταν ευχαριστημένοι με τον Σπαρτιάτη στρατηγό Παυσανία, γι' αυτό και ανακλήθηκε από τη Σπάρτη - οι Ίωνες και οι υπόλοιποι Έλληνες ζήτησαν από τους Αθηναίους να αναλάβουν την ηγεσία των ελληνικών δυνάμεων. Γι' αυτό τον λόγο, η Σπάρτη αποφάσισε να σταματήσει τις εκστρατείες.
Πόλεμοι της Δηλιακής Συμμαχίας (477-449 π.Χ).
Δηλιακή Συμμαχία.
Μετά το Βυζάντιο, η Σπάρτη αποφάσισε να μην συνεχίσει τον πόλεμο, επειδή δεν υπήρχε πια κίνδυνος για την ελευθερία της Ελλάδας και των ελληνικών πόλεων της Μικράς Ασίας. Ίσως όμως να θεώρησε η Σπάρτη ότι ήταν απίθανο να διαρκέσει η ελευθερία των ελληνικών πόλεων της Μικράς Ασίας για μεγάλο χρονικό διάστημα. Μετά τη μάχη στη Μυκάλη, ο Σπαρτιάτης βασιλιάς Λεωτυχίδας πρότεινε να μεταφέρουν όλους τους Έλληνες από τη Μικρά Ασία στην Ευρώπη ως τη μοναδική μέθοδο απόλυτης ελευθερίας από την περσική κυριαρχία. Ο Ξάνθιππος, ο Αθηναίος διοικητής στη Μυκάλη, αρνήθηκε κατηγορηματικά - οι ιωνικές πόλεις ήταν αθηναϊκές αποικίες, επομένως οι Αθηναίοι θα προστάτευαν τους Ίωνες. Αυτό σήμαινε ότι η ηγεσία στην ελληνική συμμαχία περιήλθε στους Αθηναίους - με τη σπαρτιατική αποχώρηση μετά το Βυζάντιο, η ηγεσία των Αθηναίων έγινε σαφής.
Η συμμαχία των πόλεων-κρατών που είχε αποκρούσει την εισβολή του Ξέρξη είχε επικεφαλής τη Σπάρτη και την Πελοποννησιακή Συμμαχία. Με την αποχώρηση αυτών των πόλεων-κρατών, στο ιερό νησί της Δήλου συγκλήθηκε συνέδριο για ίδρυση νέας συμμαχίας, η οποία θα συνέχιζε τον αγώνα κατά των Περσών. Αυτή η συμμαχία, η οποία τώρα συμπεριλάμβανε και πολλά νησιά του Αιγαίου, ονομάστηκε «Πρώτη Αθηναϊκή Συμμαχία», γνωστή επίσης ως Δηλιακή Συμμαχία. Σύμφωνα με τον Θουκυδίδη, κύριος σκοπός της συμμαχίας ήταν η λεηλασία της επικράτειας του Πέρση βασιλιά ως αντίποινα για όσα υπέστησαν. Στην πραγματικότητα, αυτός ο σκοπός χωρίζονταν σε τρία κύρια μέρη - να ετοιμαστούν για μια μελλοντική εισβολή, να εκδικηθούν τους Πέρσες και να κανονίσουν τα της διανομής των λαφύρων. Τα μέλη είχαν την ευκαιρία να διαλέξουν αν ήθελαν να προσφέρουν στρατό ή φόρο στο κοινό ταμείο - τα περισσότερα μέλη διάλεξαν τον φόρο. Τα μέλη της συμμαχίας ορκίστηκαν να έχουν τους ίδιους φίλους και εχθρούς και έριξαν κομμάτια σιδήρου στη θάλασσα για να συμβολίσουν τη μονιμότητα της συμμαχίας τους. Ο Αθηναίος πολιτικός Αριστείδης θα περάσει την υπόλοιπη ζωή του με το να ασχολείται με τις υποθέσεις της συμμαχίας, πεθαίνοντας (σύμφωνα με τον Πλούταρχο) λίγα χρόνια αργότερα στον Πόντο, ενώ προσδιόριζε τι φόρο θα πλήρωναν τα μέλη.
Εκστρατείες κατά της Περσίας.
Κατά τη διάρκεια της δεκαετίας του 470 π.Χ, τα μέλη της Δηλιακής Συμμαχίας οργάνωναν επιθέσεις στη Θράκη και στο Αιγαίο για να απομακρύνουν τις περσικές φρουρές από την περιοχή, υπό την ηγεσία του Αθηναίου πολιτικού και στρατηγού Κίμωνα. Στα πρώτα χρόνια της επόμενης δεκαετίας, ο Κίμωνας άρχισε εκστρατείες στη Μικρά Ασία, προσπαθώντας να ενισχύσει την ελληνική θέση εκεί. Στη μάχη του Ευρυμέδοντα, ο αθηναϊκός και ο συμμαχικός στόλος πέτυχαν διπλή νίκη, καταστρέφοντας τον περσικό στόλο και τον περσικό στρατό. Μετά τη μάχη, οι Πέρσες ανέλαβαν παθητικό ρόλο, αποφεύγοντας να αντιμετωπίσουν σε μάχη τους Αθηναίους.
Στα τέλη της δεκαετίας του 460 π.Χ, οι Αθηναίοι πήραν την απόφαση να υποστηρίξουν την Αίγυπτο στην επανάσταση της κατά της Περσίας. Αν και τα ελληνικά σώματα είχαν επιτυχίες, δεν κατάφεραν να καταλάβουν την περσική φρουρά στη Μέμφιδα, παρά την πολιορκία 3 ετών. Τότε, οι Πέρσες αντεπιτέθηκαν, και η αθηναϊκή δύναμη πολιορκήθηκε για 18 μήνες, πριν εξολοθρευτεί. Αυτή η καταστροφή, σε συνδυασμό με τις συγκρούσεις στην Ελλάδα, δεν επέτρεψε στους Αθηναίους να συνεχίσουν τις συγκρούσεις με τους Πέρσες. Το 451 π.Χ, υπογράφτηκε ανακωχή στην Ελλάδα, και ο Κίμωνας ήταν εις θέσιν να οδηγήσει στρατό στην Κύπρο. Ωστόσο, καθώς πολιορκούσε το Κίτιον, ο Κίμωνας πέθανε από ασθένεια ή σκοτώθηκε και η πολιορκία λύθηκε. Κατά την αποχώρησή της η αθηναϊκή δύναμη πέτυχε διπλή (κατά ξηρά και θάλασσα) νίκη στη Σαλαμίνα της Κύπρου. Αυτή η εκστρατεία έβαλε τέλος στις εχθροπραξίες μεταξύ της Δηλιακής Συμμαχίας και της Περσίας, και αρχαίοι ιστορικοί (Ηρόδοτος, Διόδωρος, Πλούταρχος) υποστηρίζουν ότι μια συνθήκη ειρήνης, η ειρήνη του Καλλία, είχε υπογραφεί για να εδραιώσει το οριστικό τέλος των Περσικών Πολέμων.
Ειρήνη με την Περσία.
Μετά τις μάχες της Σαλαμίνας της Κύπρου, ο Θουκυδίδης δεν κάνει αναφορές για συγκρούσεις με τους Πέρσες, λέει απλά ότι οι Έλληνες επέστρεψαν στην πατρίδα τους. Ο Διόδωρος, από την άλλη πλευρά, υποστηρίζει ότι μετά τη μάχη στη Σαλαμίνα, υπογράφτηκε συνθήκη ειρήνης (η Ειρήνη του Καλλία) με τους Πέρσες. Ο Διόδωρος ίσως ακολούθησε την ιστορία του Έφορου σε αυτό το σημείο, ο οποίος με τη σειρά του επηρεάστηκε από τον δάσκαλο του, Ισοκράτη - ο οποίος ήταν ο πρώτος που ανέφερε την προτεινόμενη ειρήνη, το 380 π.Χ. Ακόμα και κατά τη διάρκεια του 4ου αιώνα π.Χ η ύπαρξη της συνθήκης ήταν αμφιλεγόμενη, και δύο συγγραφείς αυτής της περιόδου, ο Καλλισθένης και ο Θεόπομπος ο Χίος φαίνεται να την απορρίπτουν.
Είναι πιθανόν ότι οι Αθηναίοι προσπάθησαν να διαπραγματευτούν με τους Πέρσες στο παρελθόν. Ο Πλούταρχος θεωρεί ότι μετά τη νίκη στον Ευρυμέδοντα, ο Αρταξέρξης συμφώνησε να υπογράψει ειρήνη με τους Έλληνες, ονομάζοντάς την «Ειρήνη του Καλλία» όπως ονομαζόταν ο Αθηναίος πρέσβης. Ωστόσο, όπως τονίζει ο Πλούταρχος, ο Καλλισθένης καταγράφει ότι τέτοια ειρήνη υπογράφτηκε αυτό τον καιρό (περίπου το 466 π.Χ). Ο Ηρόδοτος επίσης αναφέρει, εν παρόδω, μια αθηναϊκή πρεσβεία υπό την ηγεσία του Καλλία, η οποία στάλθηκε στα Σούσα για να διαπραγματευτεί με τον Αρταξέρξη. Αυτή η πρεσβεία συμπεριλάμβανε και αντιπροσώπους από το Άργος και μπορεί να χρονολογείται περίπου το 461 π.Χ (μετά τη συμφωνία για συμμαχία μεταξύ της Αθήνας και του Άργους). Η πρεσβεία δημιουργήθηκε με σκοπό να επιτευχθεί κάποιου είδους συμφωνία ειρήνης, και μάλιστα έχει διατυπωθεί η άποψη ότι η αποτυχία αυτών των υποθετικών διαπραγματεύσεων οδήγησαν στην απόφαση των Αθηναίων να υποστηρίξουν την αιγυπτιακή εξέγερση. Οι αρχαίες πηγές συνεπώς διαφωνούν ως προς το αν ήταν επίσημη ειρήνη ή όχι, και αν ήταν, πότε συμφωνήθηκε.
Οι σύγχρονοι ιστορικοί επίσης δεν συμφωνούν μεταξύ τους - για παράδειγμα, ο Φάιν αποδέχεται την έννοια της Ειρήνης του Καλλία, αλλά ο Σέαλι όχι. Ο Χόλλαντ αποδέχεται ότι υπήρχε συμφωνία μεταξύ Αθήνας και Περσίας, αλλά όχι την ίδια τη συνθήκη. Ο Φάιν ισχυρίζεται ότι η άρνηση του Καλλισθένη ότι η συνθήκη υπογράφτηκε μετά τον Ευρυμέδοντα δεν αποκλείει την πιθανότητα υπογραφής συμφωνίας αργότερα. Επιπλέον, θεωρεί ότι ο Θεόπομπος στην πραγματικότητα αναφέρει μια συνθήκη που υπογράφτηκε με την Περσία το 423 π.Χ. Αν αυτές οι θεωρίες είναι σωστές, θα εκλείψει ένα σημαντικό εμπόδιο για την αποδοχή της ύπαρξης της συνθήκης. Ένα επιπλέον επιχείρημα για την ύπαρξη της συμφωνίας είναι η ξαφνική αποχώρηση των Αθηναίων από την Κύπρο το 450 π.Χ, γεγονός που δίνει περισσότερο νόημα σε κάποιο είδος συμφωνίας ειρήνης. Από την άλλη πλευρά, εάν υπήρχε κάποιο είδος συμφωνίας, φαίνεται παράξενο το γεγονός ότι δεν αναφέρεται στην "Ιστορία" του Θουκυδίδη. Σε παράθεση του για την "πεντηκονταετία", στόχος του είναι να εξηγήσει την αύξηση της δύναμης της Αθήνας, και μια τέτοια συμφωνία, και το γεγονός ότι τα μέλη της Δηλιακής Συμμαχίας δεν απαλλάχθηκαν από τις υποχρεώσεις τους μετά από αυτό, θα σηματοδοτούσε ένα σημαντικό βήμα στην αθηναϊκή υπεροχή. Αντιθέτως, θεωρείται ότι μερικά σημεία στην ιστορία του Θουκυδίδη ερμηνεύονται καλύτερα με συμφωνία ειρήνης. Επομένως, δεν υπάρχει σαφής συναίνεση μεταξύ των ιστορικών για την ύπαρξη της συμφωνίας.
Οι αρχαίες πηγές που δίνουν πληροφορίες για τη συμφωνία είναι συνεπείς ως προς την περιγραφή των όρων:
Αποτελέσματα και μετέπειτα συγκρούσεις.
Προς το τέλος των συγκρούσεων με την Περσία, η διαδικασία με την οποία η Δηλιακή Συμμαχία έγινε Αθηναϊκή Ηγεμονία έφθασε στο τέλος της. Οι σύμμαχοι της Αθήνας δεν απαλλάχθηκαν από τις υποχρεώσεις τους στην παροχή χρημάτων ή πλοίων, παρά την παύση των εχθροπραξιών. Στην Ελλάδα, ο Πρώτος Πελοποννησιακός Πόλεμος μεταξύ της Αθήνας και της Σπάρτης και των συμμάχων της, ο οποίος συνεχίστηκε από το 460 π.Χ, τελικά έληξε το 445 π.Χ, με ανακωχή τριάντα ετών. Ωστόσο, η αυξανόμενη εχθρότητα μεταξύ της Σπάρτης και της Αθήνας θα οδηγήσει, δεκατέσσερα χρόνια αργότερα, στο ξέσπασμα του Δεύτερου Πελοποννησιακού Πολέμου. Αυτή η καταστροφική σύγκρουση, η οποία διήρκεσε 27 χρόνια, θα έχει ως αποτέλεσμα την ολοκληρωτική καταστροφή της αθηναϊκής δύναμης, την κατάλυση της Αθηναϊκής Ηγεμονίας και την ανάπτυξη της σπαρτιατικής ηγεμονίας σε ολόκληρη την Ελλάδα. Ωστόσο, δεν είναι μόνο η Αθήνα που υπέστη μεγάλες απώλειες - ο πόλεμος αποδυνάμωσε όλη την Ελλάδα.
Επανειλημμένως νικημένοι στις μάχες από τους Έλληνες, και εξαντλημένοι από τις εσωτερικές διαμάχες, ο Αρταξέρξης και οι διάδοχοι του διατύπωσαν μετά το 450 π.Χ. την πολιτική του «διαίρει και βασίλευε». Αποφεύγοντας οι Πέρσες να αντιμετωπίσουν οι ίδιοι σε μάχη τους Έλληνες, προσπάθησαν ν'αντιπαρατάξουν την Αθήνα στη Σπάρτη, δωροδοκώντας τακτικά τους πολιτικούς για να πετύχουν τους στόχους τους. Με αυτό τον τρόπο, εξασφαλίστηκε ότι οι Έλληνες θα συνέχιζαν τους εμφύλιους πολέμους τους, και δεν θα ήταν σε θέση να στρέψουν την προσοχή τους στην Περσία. Μέχρι το 396 π.Χ δεν υπήρχαν ανοικτές συγκρούσεις μεταξύ των Ελλήνων και της Περσίας, όταν ο Σπαρτιάτης βασιλιάς Αγησίλαος εξεστράτευσε στη Μικρά Ασία, για ένα μικρό χρονικό διάστημα - όπως επισήμανε ο Πλούταρχος, οι Έλληνες ήταν πάρα πολύ απασχολημένοι με τους εμφύλιους πολέμους τους για να πολεμήσουν κατά των «βάρβαρων».
Αν οι πόλεμοι της Δηλιακής Συμμαχίας άλλαξαν την ισορροπία δυνάμεων μεταξύ Ελλάδας και Περσίας υπέρ των Ελλήνων, τότε οι πόλεμοι του επόμενου μισού του αιώνα έκαναν πολλά για να αποκατασταθεί η ισορροπία δυνάμεων στην Περσία. Το 387 π.Χ. η Σπάρτη, μπροστά από μια συμμαχία της Κορίνθου, της Θήβας και της Αθήνας κατά τη διάρκεια του Κορινθιακού Πολέμου, ζήτησε τη βοήθεια της Περσίας για να ενισχύσει τη θέση της. Χάρη στη γνωστή "Ειρήνη του Βασιλέως", η οποία έφερε τέλος στον πόλεμο, ο Αρταξέρξης Β' απαίτησε και πέτυχε την επιστροφή των πόλεων της Μικράς Ασίας από τους Σπαρτιάτες, και σε αντάλλαγμα υποσχέθηκε ότι η Περσία θα κήρυσσε πόλεμο σε οποιαδήποτε ελληνική πόλη που δεν θα δεχόταν την ειρήνη. Με αυτή την ταπεινωτική συνθήκη, η οποία ανέτρεψε όλα τα ελληνικά κέρδη του προηγούμενου αιώνα, θυσιάστηκαν οι Έλληνες της Μικράς Ασίας ώστε οι Σπαρτιάτες να μπορέσουν να διατηρήσουν την ηγεμονία τους στην Ελλάδα. Μετά την υπογραφή αυτής της συνθήκης οι Έλληνες ρήτορες άρχισαν να παραπέμπουν στην Ειρήνη του Καλλία (είτε πραγματική είτε όχι), ως αντίστιξη για τη ντροπή της Ειρήνης του Βασιλέως, και ως ένα λαμπρό παράδειγμα των «καλών παλιών ημερών» όταν οι Έλληνες του Αιγαίου και της Μικράς Ασίας απελευθερώθηκαν από την περσική κατοχή από τη Δηλιακή Συμμαχία.

</doc>
<doc id="64400" url="https://el.wikipedia.org/wiki?curid=64400" title="Ευρωμπάσκετ 1965">
Ευρωμπάσκετ 1965

Η 14η διοργάνωση του ευρωπαϊκού πρωταθλήματος καλαθοσφαίρισης ανδρών του 1965 (γνωστό και ως Ευρωμπάσκετ 1965) οργανώθηκε από τη FIBA Europe. Συμμετείχαν 16 εθνικές ομάδες. Το τουρνουά διοργάνωσε η Σοβιετική Ένωση και έλαβε χώρα στη Μόσχα στο χρονικό διάστημα από τις 30 Μαΐου ως 10 Ιουνίου. 
Σ' αυτό το Ευρωμπάσκετ ξεκινάνε οι γιγαντομαχίες ανάμεσα στη Σοβιετική Ένωση και τη Γιουγκοσλαβία του μεγάλου Ραντιβόι Κόρατς που αναδείχθηκε και πρώτος σκόρερ του τουρνουά με 195 πόντους σε 9 αγώνες. Στην πρώτη πραγματικά μεγάλη κόντρα τους, στον τελικό της διοργάνωσης, νικήτρια αναδείχθηκε η Σοβιετική Ένωση που την καθοδηγούσε η «αλεπού των πάγκων» Αλεξάντερ Γκομέλσκι, ο οποίος εξουδετέρωσε τον Κόρατς με την άμυνα ζώνης (μόνο 9 πόντους) και έφτασε στην νίκη με 58-49. Ο αγώνας του τουρνουά ήταν ο ημιτελικός ανάμεσα στους πλάβι και τους Ιταλούς, εκεί όπου ένα καλάθι του Κόρατς 17 δευτερόλεπτα πριν τη λήξη δίνει την νίκη στη χώρα του με 83-82.
Η εθνική Ελλάδος.
Η εθνική Ελλάδας αναδείχθηκε 8η στο ευρωπαϊκό πρωτάθλημα. Τα αποτελέσματά της ήταν: με Σουηδία 71-69, Γιουγκοσλαβία 68-76, Γαλλία 64-63, Πολωνία 62-74, Βουλγαρία 65-59, Ισπανία 89-82, Δυτική Γερμανία 81-72, Ισραήλ 67-69, Τσεχοσλοβακία 71-116. 
Η ήττα της Ελλάδας την τελευταία ημέρα για την 7η θέση από την Τσεχοσλοβακία με 116-71 είναι η μεγαλύτερη σε έκταση στην ιστορία της σε Ευρωμπάσκετ. Γενικά όμως, κάτω από τις οδηγίες του Φαίδωνα Ματθαίου, πήγε πάρα πολύ καλά καταλαμβάνοντας την 8η θέση και έχοντας για κορυφαίους τους Γιώργο Αμερικάνο (17,4 πόντοι μ.ο.), Γιώργο Τρόντζο, (14,9 πόντοι μ.ο.) και Γιώργο Κολοκυθά (10 πόντοι μ.ο.). Εναντίον της πανίσχυρης Γιουγκοσλαβίας στον πρώτο γύρο έχασε μόλις 76-68, ενώ κέρδισε τη σπουδαία Βουλγαρία του Γκολομέεφ. Στους αγώνες κατάταξης έχασε την μεγάλη ευκαιρία να διεκδικήσει την 5η θέση χάνοντας μόνο με δύο πόντους από το Ισραήλ στην παράταση.
Βραβεία και Στατιστικά.
Έγιναν 72 αγώνες και επιτεύχθησαν 9.790 πόντοι.
Εξωτερικοί σύνδεσμοι.
&lt;br&gt;

</doc>
<doc id="64401" url="https://el.wikipedia.org/wiki?curid=64401" title="Ευρωμπάσκετ 1963">
Ευρωμπάσκετ 1963

Η 13η διοργάνωση του ευρωπαϊκού πρωταθλήματος καλαθοσφαίρισης ανδρών του 1963 (γνωστό και ως Ευρωμπάσκετ 1963) οργανώθηκε από τη FIBA Europe. Για πρώτη φορά χρησιμοποιήθηκε το σύστημα των δέκα έξι ομάδων, οι οποίες χωρίστηκαν σε δύο ομίλους των οχτώ ομάδων. Οι δύο πρώτες ομάδες των ομίλων οδηγούνταν στην ημιτελική φάση, σε αγώνες νοκ-άουτ. Οι ομάδες που καταλάμβαναν την 3η και 4η θέση των ομίλων παίζανε αγώνες κατάταξης για τις θέσεις 5-8, και ούτω καθ' εξής. Το τουρνουά πραγματοποιήθηκε στην Πολωνία, στη Βρότσλαβ, το χρονικό διάστημα από τις 4 Οκτωβρίου ως 13 Οκτωβρίου. 
Οι αγώνες έγιναν σε πολυτελή για την εποχή σάλα κινηματογράφου χωρητικότητας 10.000 θέσεων. Οι γηπεδούχοι Πολωνοί ανεβάζουν την απόδοσή τους ακόμη περισσότερο, ξεκινώντας την χρυσή δεκαετία του Πολωνικού μπάσκετ, καθώς μέχρι το 1971 ποτέ δεν θα έπεφταν κάτω από την 4η θέση. Στη συγκεκριμένη διοργάνωση έφτασαν μέχρι τη 2η θέση, έχοντας μόλις δύο ήττες, και αυτές από τους αχτύπητους Σοβιετικούς, οι οποίοι πάλι κατακτούν άνετα τον τίτλο. Για πρώτη φορά, σ' αυτό το Ευρωμπάσκετ, δόθηκε και βραβείο για τον πολυτιμότερο παίκτη, γνωστό και ως MVP. Ο Ισπανός Εμιλιάνο Ροδρίγκεθ λοιπόν αναδείχθηκε MVP, ένας φόργουορντ ύψους 1,83 μέτρων που οδήγησε τη χώρα του στην 7η θέση, δείχνοντας σημάδια βελτίωσης. Εντύπωση προκάλεσε η κατρακύλα της Γαλλίας (13η θέση) και της Τσεχοσλοβακίας (10η θέση).
Βραβεία και Στατιστικά.
Έγιναν 72 αγώνες και επιτεύχθησαν 9.974 πόντοι.
Εξωτερικοί σύνδεσμοι.
&lt;br&gt;

</doc>
<doc id="64402" url="https://el.wikipedia.org/wiki?curid=64402" title="Πολ Όστερ">
Πολ Όστερ

Ο Πολ Μπέντζαμιν Όστερ ("Paul Benjamin Auster", 3 Φεβρουαρίου 1947) είναι Αμερικανός συγγραφέας. Είναι πιθανώς πιο γνωστός για την "Τριλογία της Νέας Υόρκης". Είναι επίσης ποιητής, αρθρογράφος, έχει διατελέσσει μεταφραστής, σεναριογράφος και σκηνοθέτης.
Βιογραφικά Στοιχεία.
Ο Πολ Όστερ γεννήθηκε στις 3 Φεβρουαρίου του 1947 στο Νιούαρκ του Νιου Τζέρσεϊ από εβραίους γονείς πολωνικής καταγωγής, τον Σάμουελ και την Κουίνι. Πήγε σχολείο στο Μάπλγουντ (Maplewood) και αποφοίτησε από το Λύκειο Columbia High. Σπούδασε φιλολογία στο Πανεπιστήμιο της Κολούμπια. Μετά το τέλος των σπουδών του, και αφού μπάρκαρε για κάποιο χρονικό διάστημα με ένα δεξαμενόπλοιο, πήγε στη Γαλλία, όπου αφοσιώθηκε στη μελέτη σύγχρονων Γάλλων ποιητών. Όλο αυτό το διάστημα έγραφε κυρίως ποιήματα, που όμως δεν κατάφερε να δημοσιεύσει. Το 1974 επιστρέφει στη Νέα Υόρκη και πιάνει δουλειά σ' έναν μεγάλο εκδοτικό οίκο, ως υπεύθυνος των μεταφράσεων από τα γαλλικά. Αυτή την εποχή δημοσιεύει ορισμένα από τα ποιήματά του και μεταφράσεις Γάλλων συγγραφέων, όπως των Στεφάν Μαλαρμέ και Τζόζεφ Ζουμπέρ.
Είναι παντρεμένος με τη δεύτερή του σύζυγο, τη συγγραφέα Σίρι Χούστβεντ, από το 1981. Η πρώτη του γυναίκα ήταν η αναγνωρισμένη συγγραφέας Λίντια Ντέιβις. Είναι πατέρας δύο παιδιών, του Ντάνιελ (με την Ντέιβις) και της Σόφι (με τη Χούστβεντ).
Του έχει απονεμηθεί ο τίτλος του Εταίρου από το "Εθνικό Κληροδότημα των Η.Π.Α. για τις Τέχνες", τόσο για τον πεζό λόγο όσο και για την ποίηση. Το 1990 του απονεμήθηκε το βραβείο "Μόρτον Ντάπουν Ζέιμπελ" από την Αμερικανική Ακαδημία και το Ινστιτούτο Τεχνών και Γραμμάτων. Το 2006 του απονεμήθηκε το βραβείο του Πρίγκιπα των Αστουριών για τη λογοτεχνία.
Είναι επίσης αντιπρόεδρος του "Αμερικάνικου Κέντρου PEN" (Pen American Centre).
Συγγραφή.
Το πρώτο μυθιστόρημα του Όστερ λεγόταν "Squeeze Play" και κυκλοφόρησε το 1976 με το ψευδώνυμο Πολ Μπέντζαμιν. Όπως αναφέρει ο ίδιος ο Όστερ στο αυτοβιογραφικό "Hand to Mouth", όπου περιλαμβάνεται -σαν υποσημείωση- το μυθιστόρημα, το "Squeeze Play" γράφτηκε με την ελπίδα να του αποφέρει χρήματα, αφού εκείνο τον καιρό ο συγγραφέας αντιμετώπιζε σοβαρά οικονομικά προβλήματα. Ωστόσο, ο στόχος δεν επιτεύχθηκε. 
Το πρώτο του πεζογραφικό βιβλίο ως Πολ Όστερ δημοσιεύεται το 1979 (είχαν προηγηθεί κάποιες ποιητικές συλλογές που όμως πέρασαν σχεδόν απαρατήρητες). Έχει τίτλο "Η επινόηση της μοναξιάς" και είναι γραμμένο σε πρόζα. Σημειώνει αξιόλογη επιτυχία και τ' όνομά του αρχίζει να γίνεται γνωστό. Ωστόσο, όταν, έχοντας πια αποφασίσει οριστικά να εγκαταλείψει την ποίηση για χάρη της πεζογραφίας, προσπαθήσει να εκδώσει ένα μυθιστόρημα, τη "Γυάλινη Πόλη", το βιβλίο θα απορριφθεί από δεκάδες εκδοτικούς οίκους πριν τελικά ένας μικρός εκδοτικός οίκος της Καλιφόρνιας το αναλάβει. Η επιτυχία είναι ακαριαία. Οι κριτικές τον εγκωμιάζουν και το βιβλίο έχει θεαματικές πωλήσεις. Ακολουθούν τα βιβλία "Φαντάσματα" και "Κλειδωμένο Δωμάτιο", που μαζί με τη "Γυάλινη Πόλη" συνθέτουν την "Τριλογία της Νέας Υόρκης", και η επιτυχία τους ξεπερνά κάθε προσδοκία.
Οι ιστορίες του φαίνονται ιστορίες μυστηρίου, αλλά δεν είναι απλές, αστυνομικές ιστορίες. Ο Όστερ χρησιμοποιεί την αστυνομική ιστορία για να αναζητήσει υπαρξιακά θέματα και ερωτήσεις γύρω από την ταυτότητα, δημιουργώντας έτσι το δικό του μεταμοντέρνο στιλ γραφής. Η αναζήτηση της ταυτότητας απασχόλησε τον Όστερ και στα μετέπειτα μυθιστορήματά του. Στα επόμενα βιβλία του βλέπουμε επίσης να επικεντρώνει το βάρος του στο ρόλο των συμπτώσεων και των τυχαίων γεγονότων στη ζωή και επίσης σε ανθρώπους που βρίσκονται αναγκασμένοι να δουλέψουν για κάποιο μεγαλύτερο σχέδιο κάποιου αγνώστου, το οποίο σχέδιο δεν μπορούν να καταλάβουν επακριβώς.
Διάφορα Στοιχεία.
Ο Όστερ έγραψε τους στίχους στο τραγούδι "Natty Man Blues" για το άλμπουμ "As Smart As We Are" του νεοϋρκέζικου συγκροτήματος "One Ring Zero".
Η μόνη κινηματογραφική ταινία που έχει βασιστεί στα βιβλία του, μέχρι στιγμής, είναι η "Music of Chance", παραγωγής 1993. Εντός του 2009 ολοκληρώθηκε και η παραγωγή μιας ακόμα ταινίας, "In The Country of Last Things" (βασίζεται στο ομότιτλο βιβλίο του Όστερ).
Το 2006 ο Όστερ σκηνοθέτησε την ταινία "The Inner Life of Martin Frost". Γυρίστηκε στη Λισαβόνα της Πορτογαλίας και πρωταγωνιστούσε η κόρη του, η Σόφι.
Το άλμπουμ του Michael Mantler με τίτλο "Hide and Seek" χρησιμοποιεί φράσεις του Όστερ, από το ομώνυμο θεατρικό του.
Ο Jeff Gardner έχει κυκλοφορήσει ένα άλμπουμ με τίτλο "The Music of Chance", με μουσική εμπνευσμένη από το έργο του συγγραφέα.
Το τραγούδι του Fionn Regan με τίτλο "Put a Penny in the Slot" κάνει αναφορά στον Όστερ και το βιβλίο του "Τιμπουκτού".

</doc>
<doc id="64403" url="https://el.wikipedia.org/wiki?curid=64403" title="Τομ Ρόμπινς">
Τομ Ρόμπινς

Ο Τόμας Γιουτζίν Ρόμπινς ("Thomas Eugene Robbins") είναι Αμερικανός συγγραφέας. Γεννήθηκε στις 22 Ιουλίου του 1932 στο Μπλόουινγκ Ροκ (Blowing Rock) της Βόρειας Καρολίνα. Τα μυθιστορήματά του αποτελούνται από πολύπλοκες, συχνά φανταστικές, ιστορίες με σατιρικό υπόβαθρο και πολλές, παράξενες, και καλά τεκμηριωμένες λεπτομέρειες. Το βιβλίο του "Ακόμα και οι Καουμπόισσες Μελαγχολούν" μεταφέρθηκε στον κινηματογράφο από τον Γκας Βαν Σαντ το 1993, με πρωταγωνίστρια την Ούμα Θέρμαν.
Βιογραφικά στοιχεία.
Το 1954 ο Ρόμπινς γράφτηκε στο Πανεπιστήμιο "Washington and Lee" του Λέξινγκτον, στη Βιρτζίνια, αλλά το εγκατέλειψε λόγω πειθαρχικών προβλημάτων. Μετακόμισε στη Νέα Υόρκη με σκοπό να γίνει ποιητής, αλλά αργότερα, υπό την απειλή επιστράτευσης, κατατάχτηκε στην αεροπορία. Υπηρέτησε για τρία χρόνια στην Κορέα. Εκεί διδάχτηκε μετεωρολογία και έκανε σε μεγάλη έκταση μαύρη αγορά με σαπούνια και οδοντόπαστες. Όπως έχει πει ο ίδιος, «βοήθησε τον Μάο να έχει την οδοντόπαστά του». Επέστρεψε ως πολίτης στο Ρίτσμοντ της Βιρτζίνια το 1960. Εκεί εισήχθη στη σχολή Καλών Τεχνών του "Richmond Professional Institute", το οποίο αργότερα μετονομάστηκε σε "Virginia Commonwealth University". Εκεί διετέλεσε και αρχισυντάκτης της πανεπιστημιακής εφημερίδας και συντάκτης στην "Richmond Times-Dispatch". 
Μετά την αποφοίτησή του, μετακόμισε στο Σιάτλ για μεταπτυχιακά στη σχολή Ανατολικών Σπουδών του πανεπιστημίου της Ουάσινγκτον. Εκείνη την εποχή εργάστηκε στις εφημερίδες "The Seattle Times" και "Seattle Post-Intelligencer". Το 1970 μετακόμισε στο Λα Κόννερ της πολιτείας Ουάσινγκτον, όπου και ζει μέχρι σήμερα.
Έχει κερδίσει το βραβείο Golden Umbrella στο Bumbershoot φεστιβάλ του Σιάτλ το 1997.

</doc>
<doc id="64404" url="https://el.wikipedia.org/wiki?curid=64404" title="Καλό Νερό Μεσσηνίας">
Καλό Νερό Μεσσηνίας

Το Καλό Νερό, αναφερόμενο συχνά ως το Καλόνερο ή το Καλονερό και επίσημα ως το Καλόν Νερόν, είναι παραθαλάσσιος οικισμός κοντά στην Κυπαρισσία και το Σιδηρόκαστρο και υπάγεται διοικητικά στον Δήμο Τριφυλίας, του Νομού Μεσσηνίας.
Πολύ γνωστή και δημοφιλής, κυρίως στους κατοίκους της περιοχής, είναι η παραλία του οικισμού, γνωστή ως η "Παραλία του Καλονερού".
Τοποθεσία.
Το "Καλό Νερό" βρίσκεται περίπου 6,5 χιλιόμετρα προς τα βορεια της Κυπαρισσίας και περίπου 13 χιλιόμετρα νοτιοδυτικά από το Σιδηρόκαστρο. Έχει υψόμετρο 11 μέτρα και απέχει λίγα μέτρα από τις ακτές του Ιονίου Πελάγους. Κοντά στο Καλό Νερό, προς τα βόρειά του, βρίσκεται το Βουνάκι σε απόσταση 3,5 περίπου χιλιομέτρων, προς τα βορειοανατολικά του το Άνω Καλό Νερό σε απόσταση 2 περίπου χιλιομέτρων και προς τα νότιά του το Μεμί σε απόσταση 2,5 περίπου χιλιομέτρων αντίστοιχα. Η πρόσβαση στο χωριό γίνεται μέσω της Εθνικής Οδού 9.
Ιστορία.
Το χωριό έχει μακρόχρονη ιστορία που ακολουθεί την γενικότερη ιστορία της Τριφυλίας. Το "Καλονερόν" προσαρτήθηκε αρχικά στον παλαιό Δήμο Αυλώνος το 1835, όπου και παρέμεινε ως το 1912 που ο δήμος καταργήθηκε. Το "Καλόν νερόν" αναφέρεται, το 1853, στον β΄ τόμο των «Ελληνικών» του Ιάκωβου Ρίζου Ραγκαβή, μαζί με τη "Βλασάδα", το "Μπούζι" και τα "Καλύβια Καραμουσταφά", ως «θέσεις αγροτικαί, ολίγο κατοίκητοι» του Δήμου Αυλώνος της Επαρχίας Τριφυλίας, με βάση την απογραφή του 1851. Έδρα του Δήμου Αυλώνος τότε, βάση της ίδιας πηγής, ήταν το χωριό Σιδηρόκαστρον. Από το 1879 ως το 1889 το χωριό αναφερόταν επίσημα ως "Καλονερό", ενώ από το 1889 ως το 1940 αναφερόταν επίσημα ως "Καλονερόν." Το 1899 το χωριό μεταφέρεται από το Νομό Μεσσηνίας και υπάγεται στον Νομό Τριφυλίας, για μια περίπου δεκαετία, ως το 1909, που επανέρχεται ξανά στον Νομό Μεσσηνίας, ως οικισμός της Επαρχίας Τριφυλίας. Το 1912 το "Καλονερόν" προσαρτάται στην "Κοινότητα Αγαλιανής", στην οποία ως έδρα ήταν η Αγαλιανή και είχαν ενταχθεί επίσης οι εξής οικισμοί: Ο Αγιαννάκης, η "Καϋμένη Γυναίκα" (σήμερα ο Πρόδρομος), η Βλασσάδα, το "Αϊσέρη" (μεταγενέστερα ο "Άγιος Σεραφείμ", καταργήθηκε το 1940) και το "Μπούζι" (σήμερα η Ελαία). Το 1925 το "Καλονερόν" προσαρτάται και γίνεται έδρα στην "Κοινότητα Καλονερού", στην οποία προσαρτάται επίσης και ο οικισμός "Αϊσέρη". Το 1940 το όνομα του οικισμού από "Καλονερόν" διορθώνεται σε "Καλόν Νερόν" και της κοινότητας σε "Κοινότητα Καλού Νερού". Το χωριό παρέμεινε στην ""Κοινότητα Καλού Νερού", από το 1925 ως το 1997, όταν τότε, στα πλαίσια των αλλαγών που επήλθαν στη τοπική αυτοδιοίκηση, μέσω του σχεδίου «Καποδίστριας», το Καλόν Νερόν υπήχθη στον κατηργημένο Δήμο Αυλώνα Μεσσηνίας, ως το 2010. Από το 2011, μετά τις νέες αλλαγές του σχεδίου «Καλλικράτης» το Καλόν Νερόν ανήκει πλέον στον νέο Δήμο Τριφυλίας. Ο δήμος αυτός, συστάθηκε με το Πρόγραμμα Καλλικράτης με την συνένωση των προϋπαρχόντων δήμων Αετού, Αυλώνος, Γαργαλιάνων, Κυπαρισσίας, Φιλιατρών και την κοινότητα Τριπύλας. Το Καλόν Νερόν σήμερα είναι οικισμός και έδρα της "Τοπικής Κοινότητας του Καλού Νερού" του "Δήμου Τριφυλίας", στην οποία ανήκουν επίσης οι εξής οικισμοί: Το Άνω Καλόν Νερόν, το Βουνάκι, τα Δρεκολαίικα, ο Κάκκαβας, το Μάρμαρο και η Στάση Σιδηροκάστρου.
Κάτοικοι.
Ο οικισμός, με βάση την απογραφή του 2011, έχει 543 μόνιμους κατοίκους, οι οποίοι απασχολούνται κυρίως σε διάφορες αγροτικές εργασίες, καθώς επίσης και με τον τουρισμό.
Κτίρια – αξιοθέατα.
Εκτός από τις κατοικίες στο χωριό υπάρχουν επίσης διάφορα τουριστικά καταστήματα, καφέ, καφενεία, ψησταριές και ψαροταβέρνες για τους τουρίστες που επισκέπτονται την περιοχή του χωριού. Οι εκκλησίες του χωριού είναι ο "Ιερός Ναός των Αγίων Κωνσταντίνου και Ελένης" και ο "Ιερός Ναός Μεταμόρφωσης του Σωτήρος", οι οποίοι υπάγονται στην Ιερά Μητρόπολη Τριφυλίας και Ολυμπίας. Στο "Καλό Νερό", το αναφερόμενο παλαιότερα ως "Κάτω Καλό Νερό", όπως και στο Άνω Καλό Νερό, πραγματοποιούν διάφορα πολιτιστικά δρώμενα ο "Εξωραϊστικός Οικολογικός Πολιτιστικός Σύλλογος Καλονεριτών Αθήνας", ο "Παντριφυλιακός Όμιλος Καλονερού", ο "Εκκλησιαστικός Σύλλογος Καλονερού" και ο "Σύλλογος Απανταχού Καλονεριτών". Στην περιοχή του οικισμού, αλλά και την ευρύτερη περιοχή, υπάρχουν επίσης ξενοδοχεία και άλλες τουριστικές εγκαταστάσεις με ενοικιαζόμενα δωμάτια-διαμερίσματα καθώς το σημαντικότερο αξιοθέατο του χωριού, η "Παραλία του Καλονερού", έχει γίνει σταδιακά, τα τελευταία χρόνια, ένας ιδιαίτερα δημοφιλής τουριστικός προορισμός.
Παραλία του Καλονερού.
Σε απόσταση περίπου 7 χιλιομέτρων, προς τα βόρεια της Κυπαρισσίας, βρίσκεται η "Παραλία του Καλονερού", η οποία διαθέτει «χρυσή» αμμώδη ακτή και θεωρείται από τους κατοίκους της ευρύτερης περιοχής, ως μια καλή επιλογή για επισκέπτες οι οποίοι θέλουν να κολυμπήσουν σε πεντακάθαρα γαλανά νερά και να απολαύσουν, με ελεύθερη παραμονή ή με οργανωμένη υποδοχή μια από τις παραλίες στα βορειοδυτικά του νομού. Η παραλία αυτή βραβεύεται κάθε χρόνο με τη Γαλάζια Σημαία. Η "Παραλία του Καλονερού", όπως και άλλες γειτονικές της, έχει ενταχθεί επίσης στις προστατευόμενες περιοχές της Τριφυλίας, καθώς αποτελεί έναν από τους σημαντικούς βιότοπους για τη θαλάσσια χελώνα Καρέτα-Καρέτα. Ο Κυπαρισσιακός κόλπος φιλοξενεί πολλές φωλιές του είδους αυτού της οικογένειας των χελωνιίδων, το οποίο τελεί υπό εξαφάνιση και προστατεύεται από τη Διεθνή Ένωση για τη Διατήρηση της Φύσης (IUCN) και ως "Ειδική Ζώνη Προστασίας" του πανευρωπαϊκού δικτύου προστασίας των ειδών και των ενδιαιτημάτων τους, με το πρόγραμμα "Natura".
Σιδηροδρομικός Σταθμός Καλού Νερού.
Ο Σιδηροδρομικός Σταθμός Καλού Νερού είναι παλαιός ανενεργός σιδηροδρομικός σταθμός, ο οποίος βρίσκεται δίπλα στη Σιδηροδρομική γραμμή Πάτρας - Κυπαρισσίας.

</doc>
<doc id="64406" url="https://el.wikipedia.org/wiki?curid=64406" title="Δύστος Ευβοίας">
Δύστος Ευβοίας

Η Δύστος είναι χωριό του Δήμου Κύμης - Αλιβερίου του νομού Ευβοίας, στην πρώην επαρχία Καρυστίας. Έχει πληθυσμό 586 κατοίκους, σύμφωνα με την απογραφή του 2011. Μαζί με το χωριό Κουτουμουλάς αποτελεί την Τοπική Κοινότητα Δύστου, συνολικού πληθυσμού 699 κατοίκων, της Δημοτικής Ενότητας Δυστίων. Βρίσκεται κοντά στην ομώνυμη λίμνη και στα ερείπια της αρχαίας ομώνυμης πόλης.
Η Δύστος μέχρι το 1954 ονομαζόταν Ζερμπίσια, οπότε μετονομάστηκε σε Δύστος.. Στο διάστημα 1912-1998 υπήρξε έδρα της ομώνυμης κοινότητας που περιλάμβανε επίσης τον οικισμό Κουτουμουλάς και μέχρι το 1924 και τον οικισμό Καλέντζι (σημερινό Πράσινο)
Διαθέτει δημοτικό σχολείο.

</doc>
<doc id="64407" url="https://el.wikipedia.org/wiki?curid=64407" title="Δύστος (αποσαφήνιση)">
Δύστος (αποσαφήνιση)

Με το όνομα Δύστος φέρονται:

</doc>
<doc id="64408" url="https://el.wikipedia.org/wiki?curid=64408" title="Βασίλης Τερλέγκας">
Βασίλης Τερλέγκας

Ο Βασίλης Τερλέγκας (Καλάβρυτα, 29 Ιουνίου 1961) είναι Έλληνας λαϊκός τραγουδιστής.
Βιογραφία.
Γεννήθηκε στα Καλάβρυτα και ήταν το τελευταίο τέκνο οικογένειας αγροτών, ενώ πέρασε τα παιδικά του χρόνια στο Πεύκο Αχαΐας. Σε ηλικία 16 ετών εγκαταστάθηκε στην Αθήνα, όπου ζούσε ένα από τα αδέλφια του και από τότε ακολούθησε καριέρα στο τραγούδι. 
Στην καλλιτεχνική πορεία του συνεργάστηκε με τους: Μάνο Ελευθερίου, Χρήστο Νικολόπουλο, Ιφιγένεια Γιαννοπούλου, Ρίτα Σακελλαρίου, Τζένη Βάνου, Πίτσα Παπαδοπούλου, Ζαφείρη Μελά, Κώστα Μπίγαλη, Σταμάτη Γονίδη, Καίτη Λιβανού κ.ά.
Τα περισσότερα τραγούδια που έχει τραγουδήσει έχουν και την υπογραφή του. Μπορεί και παίζει όλα τα έγχορδα όργανα, ενώ έχει την εξ ολοκλήρου επιμέλεια της παραγωγής. 
Ζει στην Παιανία με τους 2 γιους και τη μητέρα του.

</doc>
<doc id="64409" url="https://el.wikipedia.org/wiki?curid=64409" title="Πατριάρχης Διονύσιος Ε΄">
Πατριάρχης Διονύσιος Ε΄

Ο Διονύσιος Ε΄ (κατά κόσμον Διονύσιος Χαριτωνίδης, 22 Μαρτίου 1820 - 25 Αυγούστου 1891) ήταν Πατριάρχης Κωνσταντινουπόλεως από το 1887 ως το 1891.
Γεννήθηκε στις 22 Μαρτίου 1820 στην Αδριανούπολη, όπου τελείωσε το σχολείο και την τοπική δημόσια σχολή. Κατόπιν εργάστηκε ως δάσκαλος, αρχικά στις Σαράντα Εκκλησιές και κατόπιν στο Διδυμότειχο.
Το 1851 χειροτονήθηκε διάκονος και πήγε στο Οικουμενικό Πατριαρχείο. Εκεί έγινε μέγας αρχιδιάκονος και το 1856 χειροτονήθηκε πρεσβύτερος και έγινε μέγας πρωτοσύγγελος. Το 1858 εξελέγη μητροπολίτης Κρήτης, το 1868 μητροπολίτης Διδυμοτείχου και το 1873 μητροπολίτης Αδριανουπόλεως. Εκεί, στις 6 Φεβρουαρίου 1879, έγινε απόπειρα δολοφονίας εναντίον του από Βούλγαρους. Από το 1880 ως το 1886 ήταν μητροπολίτης Νικαίας και στις 22 Ιανουαρίου 1886 επανήλθε στη Μητρόπολη Αδριανουπόλεως
Στις 23 Ιανουαρίου 1887, μετά την παραίτηση του Ιωακείμ Δ΄, εξελέγη Οικουμενικός Πατριάρχης. Η εκλογή του θεωρήθηκε ήττα της «Ιωακειμικής παράταξης», καθώς έλαβε 12 ψήφους και ο συνυποψήφιός του Ιωακείμ Γ΄ μόλις 5.
Θεωρούνταν συνετός, αλλά και αυταρχικός. Επέδειξε μεγάλη αποφασιστικότητα στο λεγόμενο «προνομιακό ζήτημα», το οποίο δεν είχε ανακινηθεί κατά την Πατριαρχία του προκατόχου του. «Προνομιακό ζήτημα» ονομάστηκε η αμφισβήτηση των προνομίων του Πατριαρχείου από την Οθωμανική εξουσία, η οποία συνεχίστηκε επί των ημερών του. Συγκεκριμένα, παύθηκαν οι Μητροπολίτες Σερρών και Καστοριάς χωρίς να λάβει γνώση ο Πατριάρχης, και απαιτήθηκε να πάψουν τα εκκλησιαστικά δικαστήρια να δικάζουν κληρονομικές υποθέσεις. Έτσι, το 1890 υπέβαλε δύο φορές παραίτηση, στις 23 Ιουλίου και στις 2 Αυγούστου, οι οποίες όμως δεν έγιναν δεκτές. Ο Διονύσιος τότε κήρυξε την Εκκλησία «εν διωγμώ» στις 4 Οκτωβρίου 1890, έκλεισε τις εκκλησίες που ανήκαν στο Πατριαρχείο και σταμάτησε κάθε ιεροπραξία από τις 3 Οκτωβρίου έως τις 24 Δεκεμβρίου 1890. Με τον τρόπο αυτό προκλήθηκε όξυνση στις σχέσεις του Πατριαρχείου με την Πύλη, αλλά και η παρέμβαση του Τσάρου της Ρωσίας, ο οποίος απείλησε με πόλεμο σε περίπτωση που δε διατηρούνταν τα πατριαρχικά προνόμια. Έτσι η Πύλη υποχώρησε και στις 24 Δεκεμβρίου 1890 εξήγγειλε ότι τα προνόμια του Πατριαρχείου παρέμεναν σεβαστά.
Ο Διονύσιος πέθανε από αποπληξία στις 25 Αυγούστου 1891 και ετάφη στον περίβολο της Ζωοδόχου Πηγής της Μπαλουκλιώτισσας.

</doc>
<doc id="64410" url="https://el.wikipedia.org/wiki?curid=64410" title="Φ/Γ Δύστος">
Φ/Γ Δύστος

Το Φ/Γ ΔΥΣΤΟΣ ήταν ελληνικό εμπορικό φορτηγό πλοίο (Φ/Γ), τύπου "μπαλκ κάριερ", που βυθίστηκε στις 29 Δεκεμβρίου του 1996. Ήταν νηολογημένομένο στο νηολόγιο Πειραιώς με αριθμό Ν.Π. 8204. Είχε ολικό μήκος 100 μέτρα, χωρητικότητα ολική 4.045 κόρους και καθαρά 2.205 κόρους και μεταφορική ικανότητα 5.600 τόνων "χύδην φορτίου". Είχε ναυπηγηθεί το 1970 και το προηγούμενο όνομά του πριν ν΄ αγορασθεί ήταν "MINA ENTREGO". Ήταν χρονοναυλομένο από την Α.Ν.Ε. ΗΡΑΚΛΗΣ, θυγατρικής της ΑΓΕΤ - Ηρακλης για μεταφορικές ανάγκες της με ειδική διασκευή μεταφοράς "χύμα" τσιμέντου.
Στις 26 Δεκεμβρίου του 1996, επομένη των Χριστουγέννων και περί ώρα 14.00, το Φ/Γ ΔΥΣΤΟΣ, με Πλοίαρχο τον Ιωάννη Τσιτσιρίκη και με πλήρωμα 21 Έλληνες ναυτικούς, απέπλευσε άπό τις εγκαταστάσεις ΑΓΕΤ-Ηρακλής Βόλου, έμφορτο, με 5.300 περίπου τόνους τσιμέντο, με προορισμό τις εγκαταστάσεις λιμένος Δραπετσώνας στον Πειραιά. Λόγω όμως των δυσμενών καιρικών συνθηκών που επικρατούσαν, γύρω στις 18.00, προσέγγισε σε νότιο όρμο της Σκιάθου. Παραμένοντας εκεί δύο ημέρες και συνεχιζομέων των ΒΑ. θυελλωδών ανέμων και κατάστασης θαλάσσης τρικυμιώδης ο Πλοίαρχος αποφάσισε πιθανώς και πιεζόμενος και από το πλήρωμα, προκειμένου Πρωτοχρονιά να κάνουν στα σπίτια τους, να αποπλεύσει και να συνεχίσει το ταξίδι για Πειραιά. Στις 20.00 ώρα περίπου ήταν η τελευταία επικοινωνία που είχε το Φ/Γ ΔΥΣΤΟΣ με το εμπορικό Μ/S (μότορσιπ) ΛΕΝΑ.
Το πρωΐ της επομένης και περί ώρα 05.15 το πλοίο ΔΥΣΤΟΣ εντοπίσθηκε ανεστραμμένο να επιπλέει από το Αλιευτικό Α/Κ Σαρωνικός, 3,5 ναυτικά μίλια ανατολικά από την Κύμη όπου και διέσωσε τον δόκιμο πλοίαρχο Χρήστο Αναγνώστου.
Στο ναυάγιο αυτό έχασαν την ζωή τους 20 επιβαίνοντες που βρέθηκαν στη συνέχεια πνιγμένοι μέσα στο πλοίο ο Πλοίαρχος, ο Υποπλοίαρχος, ο Ανθυποπλοίαρχος, ο Ραδιοτηλεγραφητής, οι Α΄, Β΄ και Γ΄ Μηχανικοί, 9 ναύτες, 1 Λιπαντής, ο Μάγειρας, ο βοηθός θαλαμηπόλου, η σύζυγος του Α΄Μηχανικού και η κόρη του Α΄ Μηχανικού, η σύζυγος του Β΄ Μηχανικού ενώ αργότερα βρέθηκαν από το Ρ/Κ Μανωλάκης που είχε σπεύσει στη περιοχή ένας νάυτης, ένας λιπαντής και ο έτερος Γ΄ Μηχανικός.
Αιτία ναυαγίου.
Από την έρευνα των πραγματογνωμόνων ως αιτία του ναυαγίου θεωρήθηκε αναμφίβολα η μετατόπιση φορτίου η οποία και επέφερε την αύτανδρη ανατροπή του πλοίου. Πιθανοί λόγοι που εξετάσθηκαν και θεωρήθηκαν ως υπαίτιοι της μετατόπισης του φορτίου ήταν:

</doc>
<doc id="64411" url="https://el.wikipedia.org/wiki?curid=64411" title="Ναυάγιο Δύστος">
Ναυάγιο Δύστος



</doc>
<doc id="64412" url="https://el.wikipedia.org/wiki?curid=64412" title="Μελέτιος Γ΄">
Μελέτιος Γ΄

Ο Μελέτιος Γ΄ (κατά κόσμον "Πάγκαλος," γνωστός και ως "ο από Αμασείας") διετέλεσε Οικουμενικός Πατριάρχης για μικρό χρονικό διάστημα (επτά μηνών) το 1845.
Βιογραφία.
Γεννήθηκε στην Κέα το 1772. Διετέλεσε πρωτοσύγγελος του Οικουμενικού Πατριαρχείου κατά τη διάρκεια της θητείας του πατριάρχη Αγαθαγγέλου και κατόπιν εξελέγη μητροπολίτης Αμασείας (1828-1830). Αργότερα διετέλεσε μητροπολίτης Θεσσαλονίκης από το 1830 μέχρι τον Μάιο του 1841 όταν και τοποθετήθηκε στη μητρόπολη Κυζίκου. Στις 18 Απριλίου του 1845 εξελέγη Οικουμενικός Πατριάρχης απεβίωσε όμως επτά μήνες μετά την εκλογή του, στις 28 Νοεμβρίου του ίδιου έτους και ετάφη στο ναό της Ζωοδόχου Πηγής.
Παρά το σύντομο διάστημα της πατριαρχίας του, πρόλαβε να προβεί σε διάφορες ενέργειες. Συγκεκριμένα αναθεώρησε τον τρόπο εκλογής τιτουλαρίων επισκόπων, ενώ χάρη στη δική του επιμονή άλλαξε το κάλυμμα της κεφαλής των Αρμενίων Ορθοδόξων ιερέων. Τέλος, αποφάσισε να μη χρησιμοποιούν αρχιερείς ή πρώην Πατριάρχες ως κατοικία χώρους της Θεολογικής Σχολής Χάλκης.

</doc>
<doc id="64414" url="https://el.wikipedia.org/wiki?curid=64414" title="Άνθιμος Ε΄">
Άνθιμος Ε΄

Ο Άνθιμος Ε΄ (1779 - 1842) ήταν Οικουμενικός Πατριάρχης.
Καταγόταν από το Νεοχώρι της Ραιδεστού. Εξελέγη μητροπολίτης Αγαθουπόλεως (1815-1821), Αγχιάλου (1821-1831) και Κυζίκου (1831-1841). Όταν επαύθη ο Άνθιμος Δ΄ από το Σουλτάνο Αμπντούλ Μετζίτ Α΄, εξελέγη ως διάδοχός του στον Οικουμενικό Θρόνο, το 1841. Παρέμεινε Πατριάρχης επί 13 μήνες, καθώς πέθανε στις 12 Ιουνίου 1842. Ετάφη στο προαύλιο της Ζωοδόχου Πηγής της Μπαλουκλιώτισσας.

</doc>
<doc id="64416" url="https://el.wikipedia.org/wiki?curid=64416" title="Άνθιμος Δ΄">
Άνθιμος Δ΄

Ο Άνθιμος Δ΄ ("Βαμβάκης") ήταν Οικουμενικός Πατριάρχης κατά τα έτη 1840-1841 και 1848-1852.
Καταγόταν από την Κωνσταντινούπολη. Διετέλεσε πρωτοσύγγελος του Πατριαρχείου και κατόπιν εξελέγη μητροπολίτης Ικονίου (1825-1835), Λαρίσης (1835-1837) και Νικομηδείας (1837-1840). Το 1840 εξελέγη Οικουμενικός Πατριάρχης, αλλά στην εκλογή του αντέδρασε ο Σουλτάνος Αμπντούλ Μετζίτ Α΄, ο οποίος και τον εκθρόνισε. Αποσύρθηκε στην Πρίγκηπο, αλλά επανεξελέγη στον Οικουμενικό Θρόνο το 1848.
Στην δεύτερη αυτή Πατριαρχία του ασχολήθηκε με το ζήτημα της Εκκλησίας της Ελλάδος, η οποία είχε αυτοανακηρυχθεί αυτοκέφαλη από το 1833, χωρίς να αναγνωρίζεται από το Οικουμενικό Πατριαρχείο. Διεξήγαγε μυστικές συνεννοήσεις και το 1850, κατόπιν επιστολών της Ελληνικής Κυβέρνησης και της Συνόδου της Εκκλησίας της Ελλάδος, συνεκάλεσε Μεγάλη Σύνοδο για το θέμα. Στις 29 Ιουνίου 1850, η Σύνοδος εξέδωσε Πατριαρχικό και Συνοδικό Τόμο, ο οποίος ανακήρυσσε με κανονικό τρόπο την Αυτοκεφαλία της Εκκλησίας της Ελλάδος και όριζε ότι η Εκκλησία θα διοικείται «"κατά τους θείους και ιερούς κανόνας ελευθέρως και ακολύτως από πάσης κοσμικής επεμβάσεως"».
Το 1852 επαύθη και πάλι και αποσύρθηκε ξανά στην Πρίγκηπο, όπου και έμεινε μέχρι το θάνατό του το 1878.

</doc>
<doc id="64417" url="https://el.wikipedia.org/wiki?curid=64417" title="Κωνστάντιος Β΄ Κωνσταντινουπόλεως">
Κωνστάντιος Β΄ Κωνσταντινουπόλεως

Ο Κωνστάντιος Β΄ διετέλεσε Οικουμενικός Πατριάρχης κατά τα έτη 1834-1835.
Γεννήθηκε περί το 1764. Περί το 1812 εξελέγη Μητροπολίτης Κεστεντηλίου και στις 25 Ιανουαρίου 1827 Τορνόβου. Δεν είχε ιδιαίτερη παιδεία, ούτε διοικητικές ικανότητες. 
Εξελέγη Πατριάρχης στις 18 Ιουλίου 1834. Την επόμενη χρονιά, στις 26 Σεπτεμβρίου 1835 αναγκάστηκε να παραιτηθεί. Αποσύρθηκε στο Μέγα Ρεύμα του Βοσπόρου, όπου και πέθανε στις 17 Ιουνίου 1859. Ετάφη στο προαύλιο του Ιερού Ναού των Ασωμάτων (Παμμεγίστων Ταξιαρχών) στο Μέγα Ρεύμα.

</doc>
<doc id="64419" url="https://el.wikipedia.org/wiki?curid=64419" title="Άνθιμος Γ΄">
Άνθιμος Γ΄

Ο Άνθιμος Γ΄ (1762 - 1842) ήταν Οικουμενικός Πατριάρχης την περίοδο 1822-1824.
Βιογραφία.
Καταγόταν από την Κορωνίδα (Κωμιακή) της Νάξου, όπου γεννήθηκε το 1762. Ο πατέρας του ήταν παπάς στο χωριό αυτό και καταγόταν από την Πελοπόννησο (Λακωνία). Το επίθετό του ήταν Χωριανόπουλος. Διετέλεσε διάκονος του Πατριαρχείου επί Πατριαρχίας Νεοφύτου Ζ΄ και Μέγας Αρχιδιάκονος από το 1791. Κατόπιν έλαβε το αξίωμα του πορτάρη, ενώ τον Απρίλιο του 1797 έγινε πρωτοσύγκελος του Οικουμενικού Πατριαρχείου.
Εξελέγη μητροπολίτης Σμύρνης το 1797 ως διάδοχος του Μητροπολίτη Γρηγορίου, ο οποίος εξελέγη Πατριάρχης, ως Γρηγόριος Ε΄. Το 1821 εξελέγη Μητροπολίτης Χαλκηδόνος (1821-1822). Οι Τούρκοι σε αντίποινα για την εξάπλωση της Ελληνικής επανάστασης τον συνέλαβαν μαζί με άλλους ιεράρχες και τον φυλάκισαν επί 7 μήνες στα μπουντρούμια της πιο άγριας φυλακής της Κωνσταντινούπολης. Το 1822, μετά τον απαγχονισμό του Γρηγορίου Ε΄ και την ολιγόμηνη άνοδο στον Οικουμενικό θρόνο του Ευγένιου Β΄, ο οποίος πέθανε από τα βασανιστήρια που υπέστη από τους Τούρκους, ο Άνθιμος, που ήταν ακόμη φυλακισμένος, εξελέγη Πατριάρχης σε μια δύσκολη εποχή λόγω της Ελληνικής Επανάστασης.
Ως Πατριάρχης πέτυχε να διατηρηθεί η ανεξαρτησία της Αρχιεπισκοπής Κύπρου, και τα προνόμιά της, σε μια περίοδο που οι Οθωμανοί προέβαιναν σε εκτελέσεις κληρικών και προκρίτων, ενώ ακόμη και συνοδικοί αρχιερείς τάσσονταν υπέρ της κατάργησης της Αρχιεπισκοπής. Ο Άνθιμος αρνήθηκε επίσης στον Άγγλο προτεστάντη Λιβς την έκδοση από το Πατριαρχικό Τυπογραφείο μετάφρασης της Αγίας Γραφής στη δημοτική.
Το 1824 ο Άνθιμος Γ΄ καθαιρέθηκε από τον Σουλτάνο, γιατί αρνιόταν να συνεργαστεί μαζί του εναντίον της Ελληνικής επανάστασης και με την κατηγορία ότι ευνοεί την ανεξαρτησία των Σέρβων από την Οθωμανική Αυτοκρατορία. Κατέφυγε στη Χρυσούπολη (Σκούταρι) και κατόπιν εξορίστηκε στη Μονή του Τιμίου Προδρόμου στην Καισάρεια της Καππαδοκίας. Μετά από πολύμηνη εξορία και πολλές κακουχίες που κλόνισαν την υγεία του, το Δεκέμβριο του 1825 ο Σουλτάνος του επέτρεψε να επιστρέψει στη Σμύρνη.
Εκεί έμεινε σε ένα μικρό διαμέρισμα στον Πάνω Μαχαλά και συμμετείχε συχνά στην τοπική εκκλησιαστική ζωή. Διετέλεσε μάλιστα και τοποτηρητής της Μητρόπολης Σμύρνης το 1831 και το 1833. Πέθανε το 1842 στο Γραικικό Νοσοκομείο Σμύρνης και κληροδότησε όλη του την περιουσία σε ναούς και ευαγή ιδρύματα της πόλης. Τη μεγαλοπρεπή κηδεία του τέλεσε ο Μητροπολίτης Εφέσου Άνθιμος και ετάφη στον ναό του αγίου Ιωάννη του Θεολόγου, όπου μέχρι τη Μικρασιατική Καταστροφή σωζόταν και μεγάλη εικόνα του.

</doc>
<doc id="64421" url="https://el.wikipedia.org/wiki?curid=64421" title="Ιερεμίας Δ΄">
Ιερεμίας Δ΄

Ο Ιερεμίας Δ΄ ήταν Οικουμενικός Πατριάρχης την περίοδο 1809-1813.
Καταγόταν από την Κρήτη και διετέλεσε πρωτοσύγγελος του Οικουμενικού Πατριαρχείου. Κατόπιν εξελέγη Μητροπολίτης Χριστιανουπόλεως (1773-1783) και μετά Μυτιλήνης (1783-1809). Το 1809 εξελέγη Πατριάρχης Κωνσταντινουπόλεως.
Θεωρείται αν και μέτριας μόρφωσης επιτυχημένος Πατριάρχης, καθώς ήταν συνετός με εξαιρετικές διοικητικές ικανότητες. Χαρακτηρίσθηκε επίσης ιδιαίτερα θαρραλέος προστάτης των συμφερόντων της Εκκλησίας. Το 1813 παραιτήθηκε για λόγους υγείας. Αποσύρθηκε στη Μυτιλήνη, όπου και πέθανε το 1824.

</doc>
<doc id="64422" url="https://el.wikipedia.org/wiki?curid=64422" title="Αδάμ Αφζέλιους">
Αδάμ Αφζέλιους

Ο Αδάμ Αφζέλιους ("Adam Afzelius", Λαρφ 1750 – Ουψάλα 1837) ήταν Σουηδός βοτανολόγος, μαθητής του Λινναίου.
Βιογραφία.
Ο Αφζέλιους ήταν καθηγητής της Βοτανικής στο Πανεπιστήμιο της Ουψάλας, όπου αρχικώς είχε διορισθεί ως δάσκαλος των ανατολικών γλωσσών το 1777. Το 1792 πραγματοποίησε επιστημονικό και εξερευνητικό ταξίδι στη Γουινέα και τη Δυτική Αφρική γενικότερα, όπου και παρέμεινε επί μερικά χρόνια. Το 1802 ίδρυσε το Ινστιτούτο Λινναίου προς τιμή του δασκάλου του, με τη μετατροπή σε αυτό της «Ζωοφυτολιθικής Εταιρείας». Συνέγραψε αρκετές μελέτες Φυσικής Ιστορίας και εξέδωσε την αυτοβιογραφία του Λινναίου το 1823.
Ο αδελφός του, ο Γιόχαν, υπήρξε καθηγητής της Χημείας στο Πανεπιστήμιο της Ουψάλας.

</doc>
<doc id="64423" url="https://el.wikipedia.org/wiki?curid=64423" title="Ουπσάλα">
Ουπσάλα



</doc>
<doc id="64426" url="https://el.wikipedia.org/wiki?curid=64426" title="Γεράσιμος Γ΄">
Γεράσιμος Γ΄

Ο Γεράσιμος Γ΄ ήταν Οικουμενικός Πατριάρχης κατά τα έτη 1794-1797.
Γεννήθηκε στην Κύπρο στις αρχές του 18ου αιώνα. Το 1762 εξελέγη μητροπολίτης Βιζύης και το 1767 ο Πατριάρχης Σαμουήλ Χαντζερής τον τοποθέτησε διευθυντή της Πατριαρχικής Ακαδημίας. Περί το 1782 εξελέγη Μητροπολίτης Νικομηδείας και το 1792 Δέρκων.
Στις 3 Μαρτίου 1794 εξελέγη Οικουμενικός Πατριάρχης, διαδεχόμενος τον Νεόφυτο Ζ΄. Κατά τη διάρκεια της Πατριαρχίας του ρύθμισε πολλά εκκλησιαστικά θέματα. Μεταξύ αυτών, το 1795 έβαλε ηλικιακά όρια στη χειροτονία κληρικών, απαγορεύοντας τη χειροτονία διακόνου κάτω των 25 ετών και πρεσβυτέρου κάτω των 30. Με πατριαρχικό του σιγίλιο επιβεβαίωσε την υπαγωγή της Μητρόπολης Χαλεπίου στο Πατριαρχείο Αντιοχείας.
Στις 18 Απριλίου 1797 παραιτήθηκε και αποσύρθηκε στα Θεραπειά, όπου λίγο αργότερα πέθανε.

</doc>
<doc id="64427" url="https://el.wikipedia.org/wiki?curid=64427" title="Κύριλλος Ε΄">
Κύριλλος Ε΄

Ο Κύριλλος Ε΄ (κατά κόσμον "Κωνσταντίνος Καράκαλλος") ήταν Οικουμενικός Πατριάρχης κατά τα έτη 1748-1751 και 1752-1757.
Η ζωή του.
Γεννήθηκε στη Δημητσάνα στα τέλη του 17ου αιώνα, αν και κάποιοι υποστηρίζουν ότι γεννήθηκε στο Ναύπλιο και κατόπιν μαθήτευσε στη σχολή της µονής Φιλοσόφου στην ∆ηµητσάνα. Το 1715, κατά την επανακατάληψη της Πελοποννήσου από τους Οθωμανούς, ο Κύριλλος συνελήφθη και μεταφέρθηκε στην Κωνσταντινούπολη. Μετά την εξαγορά και απελευθέρωσή του πήγε για σύντομο χρονικό διάστημα στο Άγιο Όρος και στη συνέχεια στην Πάτμο, για να σπουδάσει στην Πατμιάδα Σχολή. Παραδίδεται όμως ότι δεν αποφοίτησε από αυτή, καθώς απεβλήθη λόγω κακής συμπεριφοράς. Στην Πάτμο χειροτονήθηκε μοναχός, έχοντας πνευματικό του πατέρα τον όσιο Αυξέντιο.
Το 1737 εξελέγη Μητροπολίτης Μελενίκου, αλλά αναφέρεται ότι «άρπαξε» τη Μητρόπολη με τη βοήθεια εξωτερικών παραγόντων και ότι η ποιμαντορία του ήταν τόσο κακή, που αναγκάστηκε να εγκαταλείψει την πόλη για να μην τον σκοτώσει το ποίμνιό του. Το 1745 εξελέγη Μητροπολίτης Νικομηδείας (1745-1748). Εξελέγη Πατριάρχης το 1748, ενώ άλλες πηγές δέχονται το 1745 ως χρόνο εκλογής, με μεταγενέστερη επιβεβαίωση της κανονικότητάς της με συνοδική πράξη του Σεπτεμβρίου 1748. Περιγράφεται από άλλους ως λόγιος και ασκητικός, με καλή μόρφωση, ο οποίος ανέβηκε στην ιεραρχία με την αξία του, ενώ άλλοι τον περιγράφουν ως ύπουλο και αρχομανή.
Οι Πατριαρχίες του.
Σε επιστολή του (25 Οκτωβρίου 1748) προς τον πατριάρχη Αντιοχείας Σίλβεστρο, µε την οποία τον πληροφορεί για την εκλογή του, αναφέρει ότι παρέλαβε υπέρογκα χρέη. Για την αποπληρωμή αυτών, επιβάρυνε φορολογικά τις Μητροπόλεις και τις πλουσιότερες Επισκοπές, ενώ ελάφρυνε τις φτωχότερες ενορίες. Τα μέτρα αυτά του δημιούργησαν εχθρούς μεταξύ των Μητροπολιτών, οι οποίοι έπλασαν συκοφαντίες εναντίον του. Ενδιαφέρθηκε ιδιαίτερα για την εκπαίδευση. Επί των ημερών της ποιμαντορίας του μάλιστα, ιδρύθηκε η Αθωνιάδα Ακαδημία στο Άγιο Όρος. Το πατριαρχικό σιγίλιο που εκδόθηκε από τον Κύριλλο, το οποίο ρυθμίζει τον τρόπο λειτουργίας της σχολής και τον τρόπο οικονομικής συντήρησής της, έχει ημερομηνία έκδοσης τον Μάιο του 1750. Επί των ημερών του ιδρύθηκαν δύο νοσοκομεία με δαπάνες του Δημήτριου Ιωσήφ του Αργυροκαστρίτη, στην Αδριανούπολη, το 1752 και στην Κωνσταντινούπολη (1753) με δαπάνες της συντεχνίας των μπακάληδων.
Εργάστηκε ιδιαίτερα για τον περιορισμό της προπαγάνδας της Καθολικής Εκκλησίας. Εκτός αυτού, θεώρησε το διά ραντίσματος βάπτισμα, που καθιέρωσε η Καθολική Εκκλησία με την εν Τριδέντω Σύνοδο, ως «μεμολυσμένον» και πήρε το μέτρο του αναβαπτισμού των Καθολικών που επανέρχονταν στην Ορθοδοξία ξεκινώντας έτσι την «Έριδα του Αναβαπτισμού» που σημάδεψε την Ορθόδοξη Εκκλησία τον 18ο αιώνα. Επίσης και στις δύο πατριαρχίες του, περιόρισε τους ενδημούντες αρχιερείς της Κωνσταντινούπολης στέλνοντάς τους στις επαρχίες τους με αποφάσεις που έλαβε δύο φορές, τον Ιανουάριο του 1751 και το 1755, αποφάσεις που φαίνεται ότι ήταν η αρχή της αντιπαλότητάς του με την Σύνοδο.
Εξαιτίας των μέτρων αυτών, ο Κύριλλος επαύθη το 1751 με ενέργειες του Γάλλου πρέσβη και της Ρωμαιοκαθολικής κοινότητας του Πέραν και εξορίστηκε στη μονή της Θεοτόκου στη Χάλκη. Όταν το 1752 παραιτήθηκε ο Παΐσιος Β΄, ο Κύριλλος επανήλθε στο Θρόνο. Στις 16 Ιανουαρίου 1757 καθαιρέθηκε ξανά και εξορίστηκε στην Κύπρο. Αργότερα, όταν ο Πατριάρχης Σεραφείμ Β΄ ανακάλεσε την εξορία που του είχε επιβληθεί, πήγε στο Άγιο Όρος και έμεινε στη Σκήτη της Αγίας Άννας έως το θάνατό του, στις 27 Ιουλίου του 1775, αν και αναφέρεται ότι στο μεσοδιάστημα μετέβη κρυφά στην Κωνσταντινούπολη και επεδίωξε ανεπιτυχώς να επανεκλεγεί το 1763. Το 1774 συμμετείχε σε Σύνοδο που συνεκλήθη στο Άγιο Όρος για την αντιμετώπιση της έριδας των Κολλυβάδων.
Πέθανε το 1775. Η διαθήκη του, η οποία συνετάγη το 1763, βρίσκεται στην Μονή Μεγίστης Λαύρας.

</doc>
<doc id="64431" url="https://el.wikipedia.org/wiki?curid=64431" title="Μέντο">
Μέντο

Το μέντο ("mento") είναι παραδοσιακό, λαϊκό, μουσικό είδος που αναπτύχθηκε στη Τζαμάικα κατά το 19ο αιώνα και θεωρείται πρόδρομος των ρέγκε και σκα. Αποτελεί κυρίως χορευτική και εορταστική μουσική. Παρουσιάζει ομοιότητες με την Αφροκουβανική ρούμπα, αν και χαρακτηρίζεται από πιο αργό ρυθμό, όπως και με την καλύψο, με την οποία συχνά συγχέεται.
Αν και οι πληροφορίες σχετικά με την καταγωγή του μέντο είναι περιορισμένες, είναι κοινή πεποίθηση πως αντλεί τις ρίζες του από την Αφρικανική μουσική παράδοση, όπως τα περισσότερα μουσικά είδη της Καραϊβικής, χωρίς ωστόσο να απουσιάζουν και επιρροές από την Ευρωπαϊκή μουσική. Οι πρώτες ηχογραφήσεις του είδους εντοπίζονται στη δεκαετία του 1920, κυρίως από μουσικούς της τζαζ όπως ο Σαμ Μάνινγκ, ενώ αναφέρεται ως το πρώτο είδος τζαμαϊκανής μουσικής που ηχογραφήθηκε. Ως «χρυσή εποχή» για το μέντο αναγνωρίζεται η δεκαετία του 1950, καθώς τότε η δημοτικότητα του έφθασε στο υψηλότερο σημείο, ειδικότερα μέσα από τις ηχογραφήσεις που προώθησε ο επιχειρηματίας Stanley Motta, ως απάντηση στη διεθνή καταξίωση της "καλύψο". Στη διάρκεια της ιστορίας του δε γνώρισε ποτέ σημαντική εμπορική απήχηση, σε αντίθεση με την "καλύψο", ενώ τα επόμενα χρόνια επισκιάστηκε από τα νέα είδη της σκα και της ρέγκε. Ο τραγουδιστής των "Skatalites" Tommy McCook αναγνώρισε πως η μουσική τους διαμορφώθηκε συνδυάζοντας μεταξύ άλλων και στοιχεία του "μέντο".
Συνήθως ερμηνεύεται από μουσικά σύνολα τεσσάρων έως δέκα ατόμων, και με συνοδεία διαφορετικών συνδυασμών οργάνων, κυρίως ακουστικών, μεταξύ των οποίων συγκαταλέγονται το φλάουτο, το ακορντεόν, το κλαρινέτο, η τρομπέτα, η κιθάρα,τα ντραμς ή άλλα κρουστά όργανα όπως μαράκες. Βασίζεται σε μεγάλο βαθμό στη δεξιοτεχνία και στον αυτοσχεδιασμό των μουσικών, ενώ στιχουργικά, τα τραγούδια του μέντο διαπνέονται από ένα εύθυμο και ενίοτε σατιρικό ύφος, σχολιάζοντας κατά κύριο λόγο καθημερινά θέματα.

</doc>
<doc id="64433" url="https://el.wikipedia.org/wiki?curid=64433" title="Σεραφείμ Α΄">
Σεραφείμ Α΄

Ο Σεραφείμ Α΄ ήταν Οικουμενικός Πατριάρχης τα έτη 1733-1734.
Καταγόταν από την Ακαρνανία. Διετέλεσε μητροπολίτης Νικομηδείας και τον Μάρτιο του 1733 εξελέγη Πατριάρχης.
Επί της Πατριαρχίας του ανακηρύχθηκε άγιος ο Μάρκος ο Ευγενικός. Επί των ημερών του επίσης, οι Τούρκοι του άσκησαν πίεση ώστε να παραχωρήσει στους Αρμένιους το Αγίασμα της Ζωοδόχου Πηγής και τον Πανάγιο Τάφο. Δεν υπέκυψε στις πιέσεις αυτές, με αποτέλεσμα να παυθεί το Σεπτέμβριο του 1734. Εξορίστηκε στη Λήμνο και αργότερα πήγε στο Άγιο Όρος, όπου έζησε μέχρι το θάνατό του.

</doc>
<doc id="64434" url="https://el.wikipedia.org/wiki?curid=64434" title="Νεόφυτος ΣΤ΄">
Νεόφυτος ΣΤ΄

Ο Νεόφυτος ΣΤ΄ ήταν Οικουμενικός Πατριάρχης κατά τα έτη 1734-1740 και 1743-1744.
Βιογραφία.
Καταγόταν από την Πάτμο. Εκλέχθηκε μητροπολίτης Καισαρείας με τη βοήθεια του συμπατριώτη προκατόχου του και μετέπειτα Πατριάρχη Ιερεμία Γ΄. Δεν ήταν άνθρωπος ιδιαίτερης παιδείας, παρά ταύτα ανήγειρε πολλούς ναούς και ανασύστησε τη Μονή του Τιμίου Προδρόμου στο Ζιντζίντερε (Φλαβιανά) της Καππαδοκίας, γεγονός σπουδαίο για την περιοχή.
Αναφέρεται ότι εκμεταλλεύτηκε την έριδα μεταξύ Ορθοδόξων και Αρμενίων για τον έλεγχο της Μονής Ζωοδόχου Πηγής (στο Μπαλουκλί) για να απομακρύνει τον προκάτοχό του, Σεραφείμ Α΄, και να ανέβει στον θρόνο. Κατά την Πατριαρχία του δεν φαίνεται να ενδιαφέρθηκε ιδιαίτερα για τα εκκλησιαστικά πράγματα. Το 1736 εξέδωσε απόφαση, με την οποία καθορίζονται όρια προικοδοσίας ανάλογα με την κοινωνική τάξη των μελλονύμφων. Το 1744 εκθρονίστηκε με ενέργειες του Παΐσιου Β΄. Πέθανε στην Πάτμο το 1747.
Στο Μουσείο της Μονής Αγίου Ιωάννου του Θεολόγου στην Πάτμο εκτίθεται σήμερα η μίτρα του.

</doc>
<doc id="64436" url="https://el.wikipedia.org/wiki?curid=64436" title="Νέο Μοναστήρι Φθιώτιδας">
Νέο Μοναστήρι Φθιώτιδας

Το Νέο Μοναστήρι είναι κεφαλοχώρι της πρώην επαρχίας Δομοκού, και έδρα του πρώην Δήμου Θεσσαλιώτιδας. Οι κάτοικοι του στη μεγάλη πλειοψηφία τους είναι πρόσφυγες από την Ανατολική Ρωμυλία (Βόρεια Θράκη). Έως το 1927 ονομαζόταν Τσιόμπα . Σύμφωνα με την απογραφή του 2011 έχει 1.159 κατοίκους. Οι Μοναστηριώτες ήρθαν στην Ελλάδα το 1924 και μοιράστηκαν σε τέσσερα χωριά, το Νέο Μοναστήρι Φθιώτιδας, το Μεγάλο Μοναστήρι Λάρισας, το Μικρό Μοναστήρι Χαλκηδόνας (παλιά ονομασία Ζορμπάς, γνωστό από τη συγγραφέα Πηνελόπη Δέλτα και το έργο «Τα μυστικά του βάλτου») και τα Τρίκαλα Ημαθίας.
θα πρέπει να σημειωθεί ότι ήρθαν διαδοχικά από το 1906 έως το 1924.
Η πρώτη περίοδος (1924-1931).
Με μια μεγάλη εμπορική αμαξοστοιχία τον Απρίλιο του 1924 οι πρόσφυγες Μοναστηριώτες διέμειναν αρχικά σε σκηνές στον Σιδηροδρομικό Σταθμό Δομοκού. Με την βοήθεια του βουλευτή Φθιώτιδας Μαλαμίδα έφυγαν λίγους μήνες μετά για να εγκατασταθούν στο κτήμα Μπεκριλέρ το οποίο κατείχε ο τσιφλικάς Μαραθέας.
Η εγκατάσταση αντιμετώπισε δυσκολιές, μιας και από τη μία ο τσιφλικάς αντέδρασε, και από την άλλη οι αρρώστιες έπληξαν τους νέους κατοίκους.
Η δεύτερη περίοδος (1931-1940).
Η περίοδος της σταθεροποίησης. Οι κάτοικοι πλέον μένουν στο παλιό χωριό Τζιόμπα, αφού οι παλιοί έφυγαν και πήγαν στην γειτονική Σοφιάδα. Ιδρύουν Σχολείο, Εκκλησία, άρχισαν να χτίζουν σπίτια και να μπαίνουν σε ρυθμό ανάπτυξης.
Η τρίτη περίοδος (1940-1953).
Ξεσπά ο Ελληνοϊταλικός πόλεμος, αρκετοί Νέο Μοναστηριώτες πολέμησαν και οκτώ άτομα σκοτώθηκαν στις μάχες του μετώπου. Στη συνέχεια το 1942 οι προστριβές με το Μαραθέα συνεχίστηκαν. Οι κάτοικοι οργανώθηκαν και το χειμώνα του 42 έσπασαν τις αποθήκες του τσιφλικά και πήραν σιτάρι για να επιβιώσουν. Ο τσιφλικάς λίγους μήνες αργότερα, κάλεσε με αφορμή, ότι του έκλεψαν κουκιά από τα χωράφια, τον στρατό κατοχής.
Οι Ιταλοί ήρθαν και αφού συνέλαβαν πολλούς Μοναστηριώτες τους έκλεισαν στο Δημοτικό σχολείο και τους ξυλοκόπησαν. Την άλλη ημέρα τους έβγαλαν έναν έναν έξω και αφού τους έδερναν παρουσία ολόκληρου του χωριού τους εκτελούσαν. Έτσι εκτελέστηκαν εννιά Μοναστηριώτες και δύο διερχόμενοι. Ο ένας από την περιοχή των Φαρσάλων και ο άλλος από τον Αλμυρό. Αμέσως μετά έκαψαν σαράντα σπίτια. Στο σαρανταήμερο μνημόσυνο ο Άρης Βελουχιώτης με την πρώτη ομάδα του, περίπου δέκα αντάρτες, έκανε την πρώτη του επιχείρηση σκοτώνοντας τον τσιφλικά και παίρνοντας όμηρο το μικρό παιδί τον Γιώργο.
Μετά από λίγες ημέρες ο Βελουχιώτης στέλνει επιστολή σε εφημερίδα των Αθηνών και ζητά 88 εκατομμύρια ως αποζημίωση των θυμάτων για την επιστροφή του μικρού Γιώργου. Τα χρήματα κατατέθηκαν, αλλά οι Μοναστηριώτες δεν τα έλαβαν ποτέ. Ο μικρός Γιώργος πέθανε κάτω από συνθήκες οι οποίες ακόμα δεν έχουν γίνει γνωστές τον Σεπτέμβριο 1942. Σαράντα εννιά Μοναστηριώτες πέθαναν στο εμφύλιο, και ο καταστροφικός σεισμός το 1953 γκρέμισε ολόκληρο το χωριό, με ένα μόνο θύμα.
Η τέταρτη περίοδος (1953-σήμερα).
Οι κάτοικοι μετά τον σεισμό άλλαξαν χωριό και ίδρυσαν το Νέο Μοναστήρι, στη σημερινή του θέση, πάνω στον οδικό άξονα Αθηνών - Θεσσαλονίκης.
Πολιτισμός.
Έθιμα και εκδηλώσεις.
Ο χορός την Πρωτοχρονιά.
Πολλές οι εκδηλώσεις που γίνονται στα πλαίσια της διατήρησης της πολιτιστικής παράδοσης, με κορυφαία την εκδήλωση της Πρωτοχρονιάς, όπου όλοι οι κάτοικοι πιασμένοι σε ένα κύκλο χορεύουν χορούς της Βόρειας Θράκης.
Το Κουρμπάνι.
Το Κουρμπάνι είναι παραδοσιακή εκδήλωση η οποία γιορτάζεται κάθε χρόνο την ημέρα της Αναλήψεως στο χώρο της εκκλησίας του Αγίου Γεωργίου. Κουρμπάνι σημαίνει θυσία και σύμφωνα με τη παράδοση το έθιμο διατηρείται από την Ανατολική Ρωμυλία. Θυσιαζόταν ένα ελάφι και μετά γινόταν αγώνες πάλης. Κάποια χρονιά όμως δεν κατάφεραν να πιάσουν το ελάφι (που εμφανιζόταν πάντα θεόσταλτο σύμφωνα με τη παράδοση). Το έθιμο συνεχίστηκε με τον ερχομό των προσφύγων στην Ελλάδα μέχρι το μεγάλο σεισμό του 1954 όπου και διακόπηκε για να ξανά ξεκινήσει το 1990. Μέχρι το 1998 τελούνταν στον Ιερό Ναό του Αγίου Γεωργίου όπου και γινόταν με προσφορές ζώων από τους κατοίκους. Το 1998 το έθιμο μεταφέρθηκε, ως το 2006, στην κεντρική πλατεία και πήρε μάλιστα ως έθιμο μεγάλες διαστάσεις αφού οι μερίδες που ετοιμάζονταν πλησίαζαν τις 3.000. Από το 2007 τελείται και πάλι στο χώρο της Εκκλησίας του Αγίου Γεωργίου, με άφθονο δωρεάν φαγητό (πλιγούρι με κρέας) μαγειρεμένο μέσα σε μεγάλα καζάνια, κρασί και χορό με τοπικά παραδοσιακά τραγούδια.
Η Ρουμπάνα.
Το έθιμο που η γέννηση του χάνεται στα βάθη των αιώνων ξεκινούσε από την καθαρά Δευτέρα. Την καθαρά Δευτέρα και τις επόμενες δύο ημέρες τα κορίτσια κρατούσαν νηστεία και στην συνέχεια την Τετάρτη πήγαιναν στην Εκκλησία όπου κοινωνούσαν και ύστερα στον προαύλιο χώρο της Εκκλησίας γίνονταν ένα μεγάλο τραπέζι από τους γονείς των κοριτσιών με φαγητά. Το μενού περιείχε φασόλια, δαμάσκηνα με σύκα και σταφίδες. Τις ημέρες της νηστείας τα κορίτσια κοιμόντουσαν μαζί με κύριο μέλημα τους να κουβεντιάζουν για να εκλέξουν την Νούνα. Μετά από πολλές συζητήσεις εκλεγόταν η Νούνα η οποία ξεκινούσε μαζί με τις άλλες κοπέλες αμέσως της πρόβες των τραγουδιών και των χορών για να είναι έτοιμες για το Σάββατο του Λαζάρου. Το πρωί του Λαζάρου όλα ήταν έτοιμα και ξεκινούσαν γυρίζοντας, τραγουδώντας και χορεύοντας σχεδόν όλα τα σπίτια(δεν πήγαιναν όπου υπήρχε πένθος). Στο τέλος της ημέρας όλες μαζί πήγαιναν στην πλατεία του χωριού όπου δημόσια γίνονταν το «ξεζώνωμα» της Νούνας. Της αφαιρούσαν το ζωνάρι για να πέσουν τα χρήματα ή ο χαζνές όπως τον λέγανε, και στην συνέχεια τα καταμετρούσαν δυνατά μαζί φυσικά με τα αυγά που είχαν μαζέψει. Αφού τελείωνε η μέτρηση, ο Αηγόρος (το αγόρι της Νούνας-απαραίτητη προϋπόθεση για να γίνει κάποια Νούνα) έσερνε την πρωτιά στο χορό συνοδευόμενος από την σάρτα του (παρέα του), και οδηγούσε τον χορό στο σπίτι της νούνας όπου και τους κερνούσαν.Εδώ θα πρέπει να αναφερθεί ότι κατά την εξέλιξη του εθίμου όλη την ημέρα τα κορίτσια παρακολουθούνταν από απόσταση ασφαλείας από τον Αηγόρο και την παρέα του. Το τρίτο σκέλος του εθίμου γινόταν μετά το οικογενειακό πασχαλινό τραπέζι όπου στο σπίτι της Νούνας φιλεύονταν όλα τα κορίτσια και γινόταν οι μοιρασιά του χαζνέ.
Σήμερα κάθε Σάββατο του Λαζάρου τα κορίτσια του χωριού αναβιώνουν αυτό το έθιμο. Ντύνονται με τις παραδοσιακές στολές(τις τσούκνες) τραγουδώντας και χορεύοντας σε κάθε σπίτι.
Αξιοθέατα.
Πρόερνα.
Ένα χιλιόμετρο από το χωριό, βρίσκεται το πλέον καλοδιατηρημένο κάστρο του 4ου-5ου π.Χ. αιώνα, η αρχαία Πρόερνα, κομμάτι του βασιλείου του ηρωικού Αχιλλέα. Στην περιοχή υπάρχουν 5 θέσεις ακόμα προιστορικής σημασίας.
Στην Τοπική Κοινότητα Νέου Μοναστήριου, είναι προσβάσιμο και επισκέψιμο το Γυναικόκαστρο-Αρχαία Ακρόπολη Πρόερνας, που παρουσιάζει μεγάλο αρχαιολογικό ενδιαφέρον.
Η Πρόερνα των ιστορικών χρόνων οικοδομήθηκε επάνω στα ερείπια παλαιοτέρων οικισμών, οι οποίοι αναπτύχθηκαν στο γήλοφο «Ταψί». Το προελληνικό όνομα της πόλης προδίδει την αδιάσπαστη συνέχεια της κατοίκησης της θέσης από την εποχή του Χαλκού, γεγονός που σταδιακά επιβεβαιώνεται και από την αρχαιολογική έρευνα.
Αρχαιολογικά στοιχεία
Μέχρι στιγμής, οι πρωιμότερες ενδείξεις κατοίκησης χρονολογούνται στο τέλος της Πρώιμης εποχής του Χαλκού (3.300-2.100 π.χ.). Ωστόσο, τα περισσότερα στοιχεία, οικοδομικά κατάλοιπα αλλά και τάφοι, προέρχονται από την Ύστερη εποχή του Χαλκού ή Μυκηναϊκή περίοδο (1.550-1.050 π.χ.). Στο τέλος της Πρωτογεωμετρικής περιόδου (τέλος 10ου-αρχές 9ου αι. π.Χ.) χρονολογείται μικρός θολωτός τάφος, που βρέθηκε στη νότια κλιτή του γήλοφου. Οι επόμενοι οικισμοί τοποθετούνται στην Ύστερη Γεωμετρική (750-700 π.Χ.) και την Πρώιμη Αρχαϊκή περίοδο (7ος αι. π.Χ.). Πιθανώς από τον 9ο έως και τουλάχιστον τον 7ο αι. π.Χ. κατασκευαστήκαν στη θέση και ορισμένα μονόχρωμα αψιδωτά κτίσματα.
Τα ανασκαφικά δεδομένα μαρτυρούν για την ακμή της Πρόερνα κυρίως κατά τον 4ο και τμήμα του 3ου αι. π.Χ. Εντούτοις, η αποκάλυψη, σε βραχώδεις ύψωμα στα νοτιοανατολικά της αρχαίας πόλης, τμήματος του ιερού της Δήμητρος Προερνίας αποδεικνύει ότι η πόλη των ιστορικών χρόνων άρχισε να διαμορφώνεται ήδη από τους ύστερους αρχαϊκούς χρόνους. Στο ιερό αυτό η παλαιότερη από τις δύο οικοδομικές φάσεις χρονολογείται στο τέλος του 6ου ή στην αρχή του 5ου αι. ενώ η δεύτερη στον 4ο αι. π. Χ.
Η Πρόερνα τειχίστηκε εκ νέου κατά το τέλος του 4ου ή την αρχή του 3ου π.Χ. Η νεότερη αυτή οχύρωση, γνωστή σήμερα ως «Γυναικόκαστρο», ιδρύθηκε σε βραχώδη απόληξη του Ναρθακίου όρους στα ΒΑ του σύγχρονου οικισμού του Νέου Μοναστηρίου. Μετά από την ίδρυση της σημαντικό μέρος της δραστηριότητας της πόλης θα πρέπει να μεταφέρθηκε εντός των τειχών. Η κατασκευή της οχύρωσης αυτής, η έκδοση νομίσματος στη διάρκεια του 3ου αι. π.Χ. και η συνέχιση της λειτουργίας του ιερού της Δήμητρος ως Θεσμοφορίου έως και τον πρώιμο 2ο αι. π.Χ. τουλάχιστον, όπως τεκμηριώνει αναθηματική επιγραφή που βρέθηκε στο ιερό, αποδεικνύουν ότι η ζωή στην πόλη συνεχίστηκε καθ’ όλη την διάρκεια των ελληνιστικών χρόνων. Από την ανασκαφική έρευνα προκύπτει ότι η θέση εξακολούθησε να κατοικείται για ένα διάστημα και κατά τους ρωμαϊκούς χρόνους αλλά σταδιακά ο οικισμός συρρικνώθηκε και εγκαταλείφθηκε.
Επίσης, στην ίδια περιοχή έχουν αρχαιολογικό ενδιαφέρον, όπως προαναφέρθηκε, το «Ιερόν της Δήμητρος» (4ος π.Χ.), ο πρωτογεωμετρικός θολωτός τάφος, ο γήλοφος Ταψί (προϊστορικός συνοικισμός της Χαλκοκερτίας), καθώς και το αρχαιολογικό περίπτερο με ευρήματα των ανασκαφών.
Πρέπει να σημειωθεί ότι ένα τμήμα της Ακρόπολης Πρόερνας, μετά την ολοκλήρωση των εργασιών ανάδειξής της από το Υπουργείο Πολιτισμού και την αρμόδια Εφορία Προϊστορικών και κλασικών Αρχαιοτήτων, έχει παραδοθεί προς χρήση στους επισκέπτες και τους κατοίκους της περιοχής, ενώ παράλληλα έχει ξεκινήσει η προσπάθεια διαμόρφωσης και παράδοσης στο κοινό περισσοτέρων επισκέψιμων αρχαιολογικών χώρων της Φθιώτιδας. 
Ήδη, η ανάδειξη της ακρόπολης της Προέρνας έχει πραγματοποιηθεί από την ΙΔ Εφορεία Προϊστορικών &amp; Κλασικών Αρχαιοτήτων Λαμίας, στο πλαίσιο του Γ' ΚΠΣ, με μεγάλη δαπάνη (580.000 €) και αποτελεί το μοναδικό επισκέψιμο και διαμορφωμένο με σύγχρονες προδιαγραφές αρχαιολογικό χώρο στο Νομό Φθιώτιδας. Συγκεκριμένα το πρόγραμμα ανάδειξης και ανάπλασης, επικεντρώθηκε στο νότιο τμήμα του οχυρωματικού περιβόλου, περιλάμβανε αποψιλώσεις, καθαρισμούς και αποχωματώσεις για την πλήρη αποκάλυψη του τείχους, των πυλών και των πύργων του, στερεώσεις λίθων σε τμήματα που κινδύνευαν με κατάρρευση, κατασκευή περιπτέρου εισόδου, διαμόρφωση διαδρόμων περιήγησης και χώρων στάσης και θέασης, τοποθέτηση ενημερωτικών πινακίδων, πλήρη τοπογραφική, σχεδιαστική και φωτογραφική τεκμηρίωση και ηλεκτροφωτισμό. Επίσης με τη συμβολή του πρώην Δήμου Θεσσαλιώτιδας, βελτιώθηκε το οδικό δίκτυο και δημιουργήθηκε χώρος στάθμευσης. Με τον τρόπο αυτό ο επισκέπτης έχει τη δυνατότητα να περιηγηθεί σε ένα μεγάλο τμήμα της ακρόπολης, να γνωρίσει της αρχές της αρχαίας οχυρωματικής, τα επιμέρους στοιχεία του αμυντικού έργου καθώς επίσης το ρόλο του και την ιστορία του, στο πλαίσιο της ιστορικής διαδρομής και της μνημειακής τοπογραφίας της αρχαίας Πρόερνας. 
Θα πρέπει να αναφερθεί ότι στο χώρο διοργανώνονται πολιτιστικές εκδηλώσεις (μουσικές ή θεατρικές παραστάσεις), σύνηθως τον Άυγουστο έκαστου έτους.(μεγάλη πανσέληνο)
Ταψί.
Το ταψί είναι ένας λόφος δίπλα στην εκκλησία του Νέου Μοναστηρίου. Πήρε το όνομά του από το χαρακτηριστικό σχήμα του που μοιάζει με ταψί. Γύρω από αυτόν τον λόφο έχουν βρεθεί πολλοί τάφοι της Πρωτογεωμετρικής περιόδου αλλά και της κλασικής εποχής. Έχουν επίσης βρεθεί και κατοικίες της κλασσικής εποχής.
Κουτρουλού Μαγούλα.
Κοντά στο Νέο Μοναστήρι βρίσκεται και ο νεολιθικός οικισμός της Κουτρουλού Μαγούλας γνωστός για τα χαρακτηριστικά εδώλια που έχουν βρεθεί στην τοποθεσία.
Τα ειδώλια της Κουτρουλού Μαγούλας.
Μια ξεχωριστή κατηγορία ευρημάτων αποτελούν τα ειδώλια της Κουτρουλού Μαγούλας. Πάνω από 300 έχουν έρθει στο φως από την αρχή των ανασκαφών, δηλαδή από το 2001, κάποια ολόκληρα και κάποια θρυμματισμένα, μάλιστα τις περισσότερες φορές εσκεμμένα. «Πολλά ειδώλια είναι ξεκάθαρο ότι τα έσπαγαν επίτηδες, ένα φαινόμενο που συναντάται συχνά στις νεολιθικές θέσεις του βαλκανικού χώρου. Ως προς την ερμηνεία τους, υπάρχουν διάφορες ενδιαφέρουσες εξηγήσεις που παραπέμπουν όχι μόνο στη διακίνηση των θραυσμάτων, αλλά και σε πιθανές τελετές που γίνονταν στην κοινότητα. Πάντως, πέρα από τις διαδικασίες κοινωνικής συναναστροφής και ανταλλαγής, συμποσίων ή άλλων, το θραύσμα σε συνδέει και μνημονικά με τους ανθρώπους που ήσουν μαζί, καθώς και με την τελετή στην οποία συμμετείχες» εξηγεί ο κ. Χαμηλάκης.
Ο ίδιος εξηγεί ότι μέχρι σήμερα δεν έχουμε θέσεις στην ελληνική νεολιθική που να έχουν δώσει τόσα πολλά ειδώλια. Πέρα όμως από την ποσότητα, σημαντική είναι και η ποικιλία των τύπων τους. «Εκτός από τους συνηθισμένους ανθρωπόμορφους τύπους, έχουμε και άλλους που δεν εντάσσονται εύκολα στους γνωστούς. Πολλά από τα ειδώλια συνδυάζουν ανθρώπινα και ζωόμορφα χαρακτηριστικά, μια υβριδική μορφή δηλαδή, όπως αυτή που συναντάμε σε τύπους με στοιχεία ανθρώπου και πουλιού, ενώ έχουμε και άλλους που αντιπροσωπεύουν φανταστικά όντα. Όλα αυτά είναι ενδιαφέροντα, γιατί δείχνουν ότι η ορολογία που συνήθως χρησιμοποιούμε για τα ανθρωπόμορφα ειδώλια είναι κάπως προβληματική, καθώς δεν περιλαμβάνει τύπους οι οποίοι δεν ανήκουν στην αναπαράσταση της ανθρώπινης μορφής» καταλήγει.
Οι μελέτες και οι ανασκαφές στην Κουτρουλού Μαγούλα θα συνεχιστούν και μετά το 2020.

</doc>
<doc id="64438" url="https://el.wikipedia.org/wiki?curid=64438" title="Νέον Μοναστήριον Φθιώτιδας">
Νέον Μοναστήριον Φθιώτιδας



</doc>
<doc id="64439" url="https://el.wikipedia.org/wiki?curid=64439" title="Μηχανές εσωτερικής καύσης">
Μηχανές εσωτερικής καύσης



</doc>
<doc id="64440" url="https://el.wikipedia.org/wiki?curid=64440" title="Γαβριήλ Β΄">
Γαβριήλ Β΄

Ο Γαβριήλ Β΄ (... - 3 Δεκεμβρίου 1659) διετέλεσε Οικουμενικός Πατριάρχης για λίγες μόνο μέρες το 1657.
Βιογραφικά στοιχεία.
Ήταν άνθρωπος απαίδευτος και το 1648 εξελέγη Μητροπολίτης Γάνου και Χώρας. Εξελέγη Πατριάρχης το 1657, με τη στήριξη κοσμικών κύκλων. Δώδεκα μέρες μετά την εκλογή του, καθαιρέθηκε από την Ιερά Σύνοδο και ανέλαβε «"προεδρικώς"» τη Μητρόπολη Προύσας.
Δύο χρόνια αργότερα, υπήρξε καταγγελία ενός Εβραίου της Προύσας ότι βάφτισε Μωαμεθανό. Κατηγορήθηκε επίσης για μυστικές επαφές με τη Ρωσία. Για τους λόγους αυτούς, εκτελέστηκε δι'απαγχονισμού. Ετάφη στη Μονή Καμαριώτισσας στη Χάλκη. Λόγω του τρόπου θανάτου του, ανακηρύχθηκε ιερομάρτυρας και η μνήμη του τιμάται στις 3 Δεκεμβρίου.

</doc>
<doc id="64441" url="https://el.wikipedia.org/wiki?curid=64441" title="Σπαρτιατική ηγεμονία">
Σπαρτιατική ηγεμονία

Η σπαρτιατική ηγεμονία είναι περίοδος της κλασικής εποχής της αρχαίας ελληνικής ιστορίας από το τέλος του πελοποννησιακού πολέμου (404 π.Χ.) μέχρι τη μάχη των Λεύκτρων (371), κατά την οποία η πόλη της Σπάρτης ήταν η κυρίαρχη πολιτική και στρατιωτική δύναμη στον κόσμο των ελληνικών πόλεων, τις οποίες ηγεμόνευε.
Με το τέλος του Πελοποννησιακού πολέμου, μετά τη ναυμαχία στους Αιγός Ποταμούς, ο Λύσανδρος έθεσε υπό τον έλεγχό του το χώρο της Α’ αθηναϊκής συμμαχίας, κάτι που οδήγησε στην υπογραφή ειρήνης τον επόμενο χρόνο. Η ηγέτιδα δύναμη του ελληνικού κόσμου ήταν πλέον η Σπάρτη.
Τα έτη 400-395 ο Σπαρτιάτης βασιλιάς Αγησίλαος Β΄ διεξήγαγε επιχειρήσεις στην Ιωνία για την υπεράσπιση των ελληνικών πόλεων από τους σατράπες των Σάρδεων, Τισσαφέρνη, και του Δασκυλείου, Φαρνάβαζο, διότι ο τελευταίος απαιτούσε οι ελληνικές πόλεις της περιοχής να του καταβάλλουν φόρο, κάτι που θα σήμαινε την υπαγωγή τους στην περσική διοίκηση.Εν τω μεταξύ, στην ηπειρωτική Ελλάδα ξέσπασε ο Κορινθιακός πόλεμος. Το 395 π.Χ. δημιουργήθηκε ένας αντισπαρτιατικός συνασπισμός με την οικονομική υποστήριξη της Περσίας, αποτελούμενος από το Άργος, την Κόρινθο, την Αθήνα και τη Θήβα. Αυτό είχε ως αποτέλεσμα την ανάκληση του στρατού του Αγησιλάου από την Ιωνία. Το 394 π.Χ. δόθηκε μία ναυμαχία στην Κνίδο που οδήγησε στην ήττα του σπαρτιατικού από τον αθηναϊκό στόλο, με συνέπεια η Σπάρτη να μην ελέγχει πλέον το Αιγαίο. Ήταν το πρώτο γεγονός που έδωσε στην Αθήνα τη δυνατότητα να επανέλθει στο Αιγαίο και να ασκήσει πολιτική επιρροή στην περιοχή, αφού αποδεσμεύθηκε από τη συνθήκη του 404 π.Χ. και άρχισε να ανακτά την πολιτική της ισχύ. Το τέλος του πολέμου ήλθε με την Ανταλκίδειο ειρήνη ή ειρήνη του βασιλέως (φθινόπωρο του 387 π.Χ.), που επικυρώθηκε την άνοιξη του 386 π.Χ., που συμφωνήθηκε μεταξύ του Αρταξέρξη Β’ και του Σπαρτιάτη ναυάρχου Ανταλκίδα και ανακοινώθηκε στους εκπροσώπους των ελληνικών πόλεων από τον Τισσαφέρνη. Σύμφωνα με τους όρους της ειρήνης: οι ελληνικές πόλεις της Μικράς Ασίας μαζί με τις Κλαζομενές και η Κύπρος ανήκαν πλέον στον Αρταξέρξη οι υπόλοιπες πόλεις ήταν αυτόνομες, εκτός από τη Λήμνο, τη Σκύρο και την Ίμβρο, που αναγνωρίστηκαν ως αθηναϊκές κληρουχίες. Η Σπάρτη ανέλαβε την επίβλεψη της τήρησης των όρων. Η αυτονομία κάθε πόλης δεν επέτρεπε πλέον τη δημιουργία ευρύτερων συνασπισμών. Έτσι, μετά την άνοιξη του 386 π.Χ. η Σπάρτη διέλυσε το κοινό των Βοιωτών και εγκατέστησε ένα ολιγαρχικό καθεστώς και μία σπαρτιατική φρουρά στην Καδμεία, την ακρόπολη της Θήβας. Το 382 π.Χ. η Σπάρτη κινήθηκε εναντίον του κοινού των Χαλκιδέων που είχε ως κέντρο την Όλυνθο. Ο Ολυνθιακός πόλεμος (382-379) έληξε με τη διάλυση του κοινού των Χαλκιδέων. Τα πράγματα, όμως, άρχισαν να μεταβάλλονται. Το Δεκέμβριο του 379 π.Χ. δημοκρατικοί Θηβαίοι εκδίωξαν τη σπαρτιατική φρουρά από την Καδμεία. η Θήβα, λοιπόν, ήταν η πρώτη πόλη στην οποία σημειώθηκε προσπάθεια με σκοπό να ελευθερωθεί και η υπόλοιπη Βοιωτία. Ακολούθησε πόλεμος ανάμεσα σε Βοιωτούς και Σπαρτιάτες, καθώς η Σπάρτη δεν αναγνώριζε τους Θηβαίους ως εκπρόσωπο του κοινού των Βοιωτών, πόλεμος ο οποίος έληξε με τη συντριπτική ήττα της Σπάρτης στη μάχη των Λεύκτρων το 371 π.Χ., που σήμανε και τη ληξη της σπαρτιατικής ηγεμονίας.
&lt;br&gt;

</doc>
<doc id="64442" url="https://el.wikipedia.org/wiki?curid=64442" title="Τεύτονες (λαός)">
Τεύτονες (λαός)

Οι Τεύτονες ήταν αρχαίο γερμανικό φύλο που κατοικούσε στη Γιουτλάνδη, στις δυτικές ακτές της Βαλτικής. Στο τέλος του 2ου αι. π.Χ., και κάτω από την πίεση άλλων γερμανικών λαών, οι Τεύτονες υπό τον Τευτόβοδο μετακινήθηκαν προς το Δούναβη και εισέβαλαν μαζί με τους Κίμβρους στη Γαλατία και την Ιταλία (114 έως 101 π.Χ.).
Το 102 π.Χ. νικήθηκαν από το Ρωμαίο στρατηγό Μάριο κοντά στο Αιξ της Προβηγκίας. Μετά τη συντριβή τους, οι εναπομείναντες Τεύτονες αναμείχθηκαν με άλλα γερμανικά φύλα και οι παραδόσεις τους άσκησαν μεγάλη επίδραση στο γερμανικό πολιτισμό. Η ετυμολογία του ονόματος δεν είναι γνωστή. Μπορεί να είναι κελτικής ή γερμανικής καταγωγής. Η σύγχρονη γερμανική λέξη "deutsch" (γερμανικά) κατάγεται απο τους Τεύτονες.

</doc>
<doc id="64443" url="https://el.wikipedia.org/wiki?curid=64443" title="Παρθένιος Γ΄">
Παρθένιος Γ΄

Ο Παρθένιος Γ΄ ήταν Οικουμενικός Πατριάρχης.
Καταγόταν από τη Μυτιλήνη. Το 1640 εξελέγη μητροπολίτης Χίου, ιδιότητα με την οποία έγραψε στον Πάπα Ουρβανό Η΄, για να του δηλώσει υποταγή.
Στις 31 Ιουλίου 1656 εξελέγη Οικουμενικός Πατριάρχης, διαδεχόμενος τον Ιωαννίκιο Β΄. Ως Πατριάρχης τίμησε τον Κύριλλο Λούκαρι τελώντας μεγαλοπρεπή ταφή των λειψάνων του. Διακρινόταν για τη μόρφωση και τη χρηστότητά του και υπήρξαν πολλές ελπίδες για διόρθωση των τότε εκκλησιαστικών πραγμάτων.
Παρά ταύτα συκοφαντήθηκε από τους Ιησουΐτες μετά του ηγεμόνα της Βλαχίας ως συνωμότης κατά της Οθωμανικής Αυτοκρατορίας και, αν και αποδείχθηκε ότι ήταν συκοφαντία, ο Σουλτάνος Μωάμεθ Δ΄ ο Κυνηγός διέταξε την τιμωρία του δι΄ απαγχονισμού. Έτσι, κρεμάστηκε στην «Καγκελωτή Πύλη» ("Παρμάκ-καπί") της Κωνσταντινούπολης την 1η Απριλίου του 1657 (ανήμερα του Σαββάτου του Λαζάρου). Παρέμεινε κρεμασμένος επί τρεις ημέρες, και στη συνέχεια ρίχτηκε στη θάλασσα.
Το λείψανό του βρέθηκε από Χριστιανούς και ετάφη στη Μονή Καμαριώτισσας στη Χάλκη. Ανακηρύχθηκε ιερομάρτυρας και η μνήμη του τιμάται στις 24 Μαρτίου.

</doc>
<doc id="64444" url="https://el.wikipedia.org/wiki?curid=64444" title="Τρίαθλο">
Τρίαθλο

Το άθλημα που ονομάζουμε τρίαθλο, είναι στην ουσία η διαδοχική συμμετοχή σε τρία αγωνίσματα: κολύμβηση, ποδηλασία, τρέξιμο.
Ο αθλητής συμμετέχει διαδοχικά στα τρία αγωνίσματα και μάλιστα συνεχόμενα (χωρίς κενό, πέραν αυτού που χρειάζεται για να φορέσει ρούχα ή να προσαρμόσει τον εξοπλισμό του).
Η σειρά των αγωνισμάτων μπορεί να αλλάζει, αλλά συνήθως το κολύμπι προηγείται και ακολουθούν, ποδήλατο και τρέξιμο ή τρέξιμο και ποδήλατο. Επίσης υπάρχει και ποικιλία στα αγωνίσματα ως προς την απόσταση ενώ τα τελευταία χρόνια έχουν προκύψει και παραλλαγές ως προς το έδαφος στο οποίο διεξάγεται το κάθε αγώνισμα (το κολύμπι σχεδόν πάντα διεξάγεται σε ανοιχτή θάλασσα). Συνήθως ισχύουν λοιπόν τα ακόλουθα:
Οι πιο διαδεδομένες αποστάσεις είναι:
Βέβαια υπάρχουν και παραλλαγές αυτών των αποστάσεων και διαφορετικοί συνδυασμοί μεταξύ των αγωνισμάτων, με τα πιο γνωστά τα:
(Συνήθως το τρίαθλο διεξάγεται σε ανοιχτή θάλασσα, και ασφάλτινες διαδρομές για τρέξιμο ή ποδήλατο με λογικές υψομετρικές διαφορές. Τα τελευταία χρόνια διοργανώνονται και τρίαθλα σε ανώμαλο ή ορεινό έδαφος με ποδήλατα βουνού και τρέξιμο σε ανώμαλο έδαφος και με πολύ μεγαλύτερες κλίσεις εδάφους (ανηφόρες ή κατηφόρες).
Είναι ολυμπιακό άθλημα από τους Ολυμπιακούς του Σίδνεϊ το 2000.
Οι Ολυμπιονίκες μέχρι σήμερα στο τρίαθλο είναι: 
Άντρες: 
Γυναίκες:

</doc>
<doc id="64451" url="https://el.wikipedia.org/wiki?curid=64451" title="Καλό Νερό">
Καλό Νερό

Με το όνομα Καλό Νερό συναντώνται τρεις οικισμοί της Ελλάδας:

</doc>
<doc id="64454" url="https://el.wikipedia.org/wiki?curid=64454" title="Κονταρίνι (οικογένεια)">
Κονταρίνι (οικογένεια)

Η Οικογένεια Κονταρίνι ήταν μια από της ιδρυτικές οικογένειες της Βενετίας και από τις αρχαιότερες στην Ιταλική αριστοκρατία.
 Η οικογένεια ανέδειξε οκτώ δόγηδες που κυβέρνησαν τη Δημοκρατία της Βενετίας, 44 Πραίτορες στη Βασιλική του Αγίου Μάρκου, αμέτρητους πρέσβεις, διπλωμάτες και άλλες μεγάλες προσωπικότητες. Διατηρούσε πάντοτε τις περισσότερες θέσεις στο "Μεγάλο Συμβούλιο της Βενετίας" από την εποχή που ιδρύθηκε από τον Δόγη Πιέτρο Γκραντενίγκο (1297) μέχρι το τέλος της Δημοκρατίας της Βενετίας (1797). Οι Κονταρίνι ήταν απ'ευθείας απόγονοι των Αυρηλίων Κότα ενός κλάδου της αρχαίας Ρωμαϊκής οικογένειας των Αυρηλίων με γενάρχη τον Γκάιους Αουρέλιους Κότα που ήταν σύμβουλος στην αρχαία Ρωμαϊκή Δημοκρατία.
Η Οικογένεια Κονταρίνι ήταν μια από τις 12 ιδρυτικές οικογένειες της Δημοκρατίας ή "Αποστολικές Οικογένειες" και διακλαδώθηκε στην Βενετία με περισσότερους από 12 κλάδους που συνδέονται με μεγάλους βασιλικούς και αριστοκρατικούς κύκλους στην Ευρώπη. Στην αρσενική γραμμή η οικογένεια ξεκληρίστηκε στην Βενετία αλλά υπάρχει σήμερα στην Σικελία. Ο Μαρτίνος Α΄ της Σικελίας προσκάλεσε τον Αλβίζε Κονταρίνι στην Σικελία και οι απόγονοι του εγκαταστάθηκαν στο νησί από το 1394. Ο Αλβίζε παντρεύτηκε την Καισάρεια ντι Μόντικα κόρη του βαρόνου Πιέτρο ντι Μόντικα και πήρε σαν προίκα το Σαν Γιάκομο Μπελμίνεο και το Σολαρίνο, εξελέγη δήμαρχος Συρακουσών (1406). Οι απόγονοι του πήραν πλήθος από τίτλους, αξιώματα και υψηλές στρατιωτικές θέσεις στο Βασίλειο της Σικελίας και στο Βασίλειο της Ιταλίας μετά την Ιταλική ενοποίηση. Στην Σικελία πήραν τον τίτλο του "δούκα του Καστροφίλιππο". 
Καταγωγή της Οικογένειας.
Η πρώτη επίσημη καταγραφή της Οικογένειας Κονταρίνι στην Δημοκρατία της Βενετίας εμφανίζεται με τον Αντρέα Κονταρίνι σε διάταγμα του Όρσο Παρτεσιπάτσιο γιου του Τζοβάννι Α΄ Παρτεσιπάτσιο (853). Με έγγραφα που βρίσκονται στα οικογενειακά αρχεία και στην Μαρκιανή Βιβλιοθήκη οι Κονταρίνι διεκδικούσαν την καταγωγή τους από την αρχαία Ρωμαϊκή οικογένεια των Αουρέλιους Κότα. Ο γενάρχης τους ήταν ο Πάμπλιο Αουρέλιους Κότα γιος του Μάρκους Αουρέλιους Κότα που ήταν Ύπατος (74 π.χ.), θείος από μητέρα του Ιούλιου Καίσαρα και εγκαταστάθηκε με την οικογένεια του στην Πάντοβα. Ο εγγονός του Λούσιους Αουρέλιους Κότα εκλέχτηκε νομάρχης στην Ρενό σε μια περιοχή γύρω από την Μπολόνια. Οι γιοι του και οι εγγονοί του πρόσθεσαν στο επώνυμο τους το πρόθεμα "Ρενό". Το τελευταίο πρόσωπο που εμφανίζεται ως Κοτταρενό ήταν ο Μάρκους Αουρέλιους Κοτταρενό στην Πάντοβα (290), στην συνέχεια η οικογένεια καταγράφεται ως "Κονταρενό" ή "Κονταρίνι" στα Βενετσιάνικα. 
Μετακίνηση στην Βενετία.
Ο Μάρκους Αουρέλιους Κονταρίνι νομάρχης της Κονκόρντια επί Κωνσταντίνου του Μέγα ήταν το πρώτο μέλος της οικογένειας που εγκαταστάθηκε στην περιοχή της Βενετίας. Οι Γότθοι του Αλάριχου άρχισαν από το 402 να λεηλατούν την Ίστρια και την περιοχή της λιμνοθάλασσας, ακολούθησε η Άλωση της Ρώμης (410), ο Μάρκους Αουρέλιους Κονταρίνι συμμετείχε στην "Τρίτη Προξενική Τριανδρία" του Ριάλτο (425).[12] Οι Κονταρίνι ανήκαν στους πρώτους εξόριστους σε νησιά στην Λιμνοθάλασσα της Βενετίας μετά την Σύγκλιση του Ρωμαϊκού Συμβουλίου στην Πάντοβα. Όταν οι Ούννοι κατέστρεψαν την Πάντοβα και την Ακυληία τα νησιά της Λιμνοθάλασσας έγιναν το καταφύγιο των εξόριστων. Οι εξόριστοι δημιούργησαν την δική τους κυβέρνηση (466) με ετήσια εκλογή των Βηματαρχών, μετά το 539 διοικήθηκαν από το Εξαρχάτο της Ραβέννας σε τοπική διοίκηση με πρωτεύουσα την Ηράκλεια. Σύμφωνα με την παράδοση ο πρώτος Δόγης της Βενετίας εξελέγη από τους 12 Βηματάρχες που κυβερνούσαν την περιοχή της Βενετίας υπό την ηγεσία του πατριάρχη του Γκράντο, δημιούργησαν την Δημοκρατία της Βενετίας με έδρα την Ηράκλεια. Ο Μάρκους Αουρέλιους Κονταρίνι ήταν ένας από τους 12 Βηματάρχες. 
Η δημιουργία της Δημοκρατίας.
Οι ιστορικές μελέτες τον 20ο αιώνα αμφιβάλουν αν οι πρώτοι δόγηδες της Βενετίας ήταν ο Πάολο Λούτσιο Αναφέστο και ο διάδοχος του Μαρτσέλλο Τεγκαλλιάνο. Τα συμπεράσματα τους είναι ότι οι κάτοικοι της Λιμνοθάλασσας εξέλεξαν τον πρώτο τους δόγη Όρσο από την Ηράκλεια μετά την δολοφονία του Βυζαντινού αντιβασιλιά και Έξαρχου της Ραβένας Παύλου. Η Οικογένεια Κονταρίνι σε οποιαδήποτε περίπτωση συμμετείχε ενεργά στην δημιουργία της Δημοκρατίας της Βενετίας και στην εκλογή του νέου δόγη, ήταν μια από τις 12 "Αποστολικές Οικογένειες" και οι παλιότεροι Πατρίκιοι στο "Μεγάλο Συμβούλιο" (1297). Οι πρώτοι κάτοικοι της Λιμνοθάλασσας εγκαταστάθηκαν τον 5ο αιώνα από την Ρώμη, κυβερνήθηκαν στην αρχή από την Προξενική Τριανδρία που εκλεγόταν στην Πάντοβα και στην συνέχεια από τους "Βηματοδότες" που ανήκαν στα επιφανέστερα μέλη των Ρωμαϊκών κοινοτήτων. Οι παλιότερες Βενετσιάνικες οικογένειες πατρικίων είχαν συνήθως Ρωμαική καταγωγή όπως οι Κουερίνι από το γένος των Σουλπικίων και οι Μαρτσέλλο από το γένος των Κλαυδίων, οι οικογένειες διατήρησαν τις παραδόσεις τους.
Ο παλιότερος κλάδος των Αουρέλιους Κοτά εμφανίζεται με την εκλογή του Γκάιους Αουρέλιους Κότα σαν Συμβούλου όταν ξέσπασε ο Α΄ Καρχηδονιακός Πόλεμος (252 π.χ. και 248 π.χ.). Ο Πάμπλιους Αουρέλιους Κότα μετακινήθηκε στην Πάντοβα ενώ τέσσερις από τους προγόνους του όπως και ο πατέρας του καταγράφονται ως 
Ύπατοι στην Ρωμαϊκή Δημοκρατία.
Συνεισφορά.
Ο Ντομένικο Α΄ Κονταρίνι εξελέγη πρώτος Δόγης της Βενετίας από την Οικογένεια Κονταρίνι (1043), μέχρι την κατάρρευση της Δημοκρατίας της Βενετίας (1797) οι Κονταρίνι εξέλεξαν οκτώ δόγηδες τον μεγαλύτερο αριθμό από οποιαδήποτε άλλη οικογένεια. Οι Κονταρίνι εξέλεξαν επίσης 44 Πραίτωρες του Αγίου Μάρκου την δεύτερη σημαντικότερη θέση στην Δημοκρατία μετά από αυτή του δόγη και αμέτρητους πρέσβεις, διπλωμάτες και Καγκελάριους. Η Δημοκρατία της Βενετίας διατηρήθηκε ανεξάρτητο κράτος για περισσότερο από 1100 χρόνια μέχρι την κατάλυση της Δημοκρατίας από τον Ναπολέων Α΄. Η Βενετία στα ίδια πρότυπα με την Καρχηδόνα, την Αθήνα και την Ρώμη δημιούργησε με κέντρο την πόλη μια μεγάλη αυτοκρατορία, η Καρχηδόνα στηρίχτηκε στον στόλο, η Αθήνα στον στρατό αλλά η Βενετία και η Ρώμη σε στρατό και στόλο. Οι δόγηδες από την οικογένεια Κονταρίνι είχαν την μεγαλύτερη συνεισφορά στην διπλωματία, το εμπόριο, την τέχνη, την θρησκεία και τις τράπεζες.
Το ανάκτορό τους Κα ντ'Όρο ένα από τα σημαντικότερα αξιοθέατα στη Βενετία οικοδομήθηκε από την οικογένεια Κονταρίνι την διετία 1428 - 1430, την ίδια εποχή οικοδομήθηκε από την οικογένεια και το Παλάτσο Κονταρίνι ντελ Μπόβολο.
Ο αρχιτέκτονας Αντρέα Παλλάντιο που υπηρέτησε πιστά τους Κονταρίνι και τους συγγενείς τους δημιούργησε μια μεγάλη σειρά από επιβλητικές κατασκευές στην πόλη ιδιαίτερα θρησκευτικές. Τα σπουδαιότερα έργα του ήταν η Βίλλα Κάπρα γνωστή ως "Ροτόντα", η Βασιλική του Σαν Τζιόρτζιο Μαγγιόρε, η Βασιλική και η Βίλα Φοσκάρι, όλα τα έργα του βρίσκονται στο επίκεντρο των σύγχρονων Αρχιτεκτονικών σπουδών.

</doc>
<doc id="64455" url="https://el.wikipedia.org/wiki?curid=64455" title="Γενοκτονία των Αρμενίων">
Γενοκτονία των Αρμενίων

 class="infobox" width=315 style="font-size: 100%;"
style="background: #B5C7DE; text-align: center; color:black" colspan="2" |Γενοκτονία των Αρμενίων
 colspan="3" style="text-align:center;"| &lt;br&gt;Αρμένιοι άμαχοι, οδηγούμενοι από ένοπλους Οθωμανούς στρατιώτες, περνώντας μέσα από το Χαρπούτ (Kharpert), σε μια φυλακή στην κοντινή Μεζιρέχ (Mezireh) σημερινή Ελαζίκ (Elazig), Απρίλιος 1915
Περιοχή
Οθωμανική Αυτοκρατορία
Περίοδος
1915
Θύματα
Αρμένιοι άμαχοι πολίτες
Είδος επίθεσης
Γενοκτονία - Μαζική εξόντωση
Θάνατοι
1,5 εκατομμύριο
Δράστες - Αυτουργοί
Επιτροπή Ένωσης και Προόδου
Ως γενοκτονία των Αρμενίων (Αρμενικά: Հայոց Ցեղասպանություն, "Χαγιότς τσεγκασπανουτιούν") αναφέρονται τα γεγονότα εξόντωσης Αρμενίων πολιτών της Οθωμανικής Αυτοκρατορίας κατά τη διάρκεια του Α΄ Παγκοσμίου Πολέμου. Σφαγές Αρμενίων είχαν γίνει και ενωρίτερα επί Σουλτάνου Αμπντούλ Χαμίτ, το 1894-96, με τον αριθμό των νεκρών να εκτιμάται μεταξύ 80 και 300 χιλιάδων και τον αριθμό των ορφανών παιδιών σε 50.000. Ωστόσο οι πλέον εκτεταμένες σφαγές Αρμενίων αποδίδονται στο κίνημα των Νεότουρκων (1908-18). Ως έναρξη της Αρμενικής Γενοκτονίας συμβολικά θεωρείται η 24η Απριλίου του 1915, όταν η ηγεσία της Αρμενικής κοινότητας της Κωνσταντινούπολης φυλακίστηκε και εκατοντάδες Αρμένιοι της Πόλης απαγχονίστηκαν. Θεωρείται μια από τις πρώτες σύγχρονες γενοκτονίες. 
Τουρκικές πηγές αναφέρουν ότι ο αριθμός των νεκρών Αρμενίων ήταν από 600.000 ως 800.000, ενώ Δυτικές και Αρμενικές πηγές ανεβάζουν τον αριθμό των σφαγιασθέντων στο 1.500.000. 
Η Τουρκία αρνείται την ύπαρξη «γενοκτονίας» και ισχυρίζεται ότι δεν υπήρχε εξόντωση αλλά εκτοπισμός του Αρμενικού πληθυσμού. Το επίσημο τουρκικό κράτος υποστηρίζει πως οι Αρμένιοι αντάρτες υποστήριζαν τα ρωσικά στρατεύματα κατά την εισβολή τους στην Οθωμανική Αυτοκρατορία. Άλλοι αρνητές, υποστηρίζουν πως δεν υπήρξαν ενέργειες οι οποίες έχουν σκοπό την εξολόθρευση, άρα δεν είναι γενοκτονία Σύμφωνα με τον Μουσταφά Ακιόλ, η γενοκτονία (την αποκαλεί «εθνοκάθαρση») συνέβη εξ αιτίας της κατάρρευσης της «ανεκτικής» Οθωμανικής αυτοκρατορίας και της ανάδυσης του εθνικισμού. 
Η Γενοκτονία των Αρμενίων πραγματοποιήθηκε παράλληλα και με τον ίδιο τρόπο με γενοκτονίες σε βάρος και άλλων χριστιανικών πληθυσμών της Οθωμανικής Αυτοκρατορίας, δηλ. των Ελλήνων και των Ασσυρίων (Νεστοριανών χριστιανών).
Εκτός από τη δολοφονία ανθρώπων, η γενοκτονία περιλάμβανε και την απαγωγή γυναικών και παιδιών τα οποία εξισλαμίζονταν, άλλαζαν ονόματα και ενσωματώνονταν σε νοικοκυριά μουσουλμάνων (Τούρκων, Κούρδων, Αράβων κ.ά.) ως σύζυγοι ή σκλάβοι. Σύμφωνα με τα έθιμα των τοπικών φυλών, για να αποφεύγονται οι αποδράσεις, οι σκλάβοι μαρκάρονταν με τατουάζ στο πρόσωπο ή το λαιμό. Πόλεις όπως η Χαρπούτ (Δυτική Αρμενία) και η Μεζρέ (Αν. Τουρκία) είχαν γίνει κέντρα εμπορίας Αρμενίων, Ελλήνων και Ασσυρίων σκλάβων. Εκεί ""οι πλέον επιθυμητές γυναίκες, κυρίως αυτές από πλούσιες οικογένειες, ζητούνταν από τοπικούς μουσουλμάνους και ελέγχονταν από γιατρούς για αρρώστιες κτλ." Μετά το τέλος του Α' Παγκ. Πολέμου, στα εδάφη της πρώην Οθωμανικής Αυτοκρατορίας που κατέλαβαν οι σύμμαχοι απελευθερώθηκαν πάνω από 90.000 ορφανά Αρμενίων από την Τουρκία, τη Συρία, την Κύπρο, την Αίγυπτο, την Αρμενία και τη Γεωργία. 
Διεθνής αναγνώριση.
[[Αρχείο:Armenian Genocide Awareness Campaign in Athens (18.04.2016).jpg|thumb|330px|Φωτογραφίες της Γενοκτονίας των Αρμενίων του 1915 στην πλατεία Συντάγματος στην [[Αθήνα]], ως μέρος εκστρατείας ενημέρωσης του κοινού (2016).]]
[[Αρχείο:ArmenianGenocideRecognition.png|thumb|330px|Η διεθνής αναγνώριση της Γενοκτονίας των Αρμενίων]]
Οι χώρες που έχουν αναγνωρίσει επίσημα την γενοκτονία των Αρμενίων είναι:
Τη Γενοκτονία των Αρμενίων έχουν αναγνωρίσει, επίσης, τέσσερις περιοχές της Ισπανίας ([[Βασκονία]], [[Καταλονία]], [[Βαλεαρίδες Νήσοι]], [[Ναβάρρα]]), η Σκωτία, η Ουαλία και η Βόρειος Ιρλανδία (από τo Ηνωμένο Βασίλειο) και δύο Πολιτείες της Αυστραλίας ([[Νέα Νότια Ουαλία]] και [[Νότια Αυστραλία]]). Στην αναγνώριση από τις Αυστραλιανές Πολιτείες (από κοινού με τις γενοκτονίες των Ελλήνων και των Ασσυρίων), συνέβαλε και η έρευνα του Ελληνο-αυστραλού μελετητή γενοκτονιών [[Παναγιώτης Διαμαντής|Παναγιώτη Διαμαντή]], όπως αναγνωρίζεται από βουλευτές. 
Μαρτυρίες της εποχής.
Ο Σεμιόν Ιβάνοβιτς Αράλοφ, πρώην στρατιωτικός, ήταν πρεσβευτής της Σοβιετικής Ένωσης στην Τουρκία από τον Ιανουάριο 1922 ως τον Απρίλιο 1923. Στο βιβλίο του «Απομνημονεύματα ενός σοβιετικού διπλωμάτη, 1922-1923» (1960) αναφέρεται στον τρόπο με τον οποίο η Σοβιετική Ένωση στήριξε πολιτικά, οικονομικά και στρατιωτικά την Τουρκία μετά τον Α΄ Παγκόσμιο Πόλεμο και κατά τη Μικρασιατική Εκστρατεία, καθώς και σε ορισμένα περιστατικά από τις βιαιότητες των Τούρκων κατά Αρμενίων και Ελλήνων:
«"Τα τουρκικά στρατεύματα, τα οποία διοικούσε ο αντιδραστικός στρατηγός Κιαζίμ Καραμπεκίρ πασάς, προέβαιναν σε ομαδικές σφαγές Αρμενίων, ύστερα από προγραφές. Σφάχτηκαν περισσότερο από 69.000 άνθρωποι."»
Απόψεις.
Ο Ελληνο-αυστραλός μελετητής γενοκτονιών [[Παναγιώτης Διαμαντής]] έχει φέρει στη δημοσιότητα τις μαρτυρίες των Αυστραλών και Νεοζηλανδών στρατιωτικών που υπήρξαν αυτόπτες μάρτυρες της γενοκτονίας.
Ο δημοσιογράφος Ρόμπερτ Φισκ, έκανε λόγο για «ολοκαύτωμα των Αρμενίων».
Για περαιτέρω διάβασμα.
50, Supplemento (2014)
Παραπομπές.
[[Κατηγορία:Ιστορία της Αρμενίας]]
[[Κατηγορία:Θηριωδίες του Τουρκικού Εθνικού Κινήματος]]
[[Κατηγορία:Γενοκτονίες|Αρμενιων]]
[[Κατηγορία:Ιστορία της Οθωμανικής Αυτοκρατορίας κατά την διάρκεια του Α΄ Παγκοσμίου Πολέμου]]
[[Κατηγορία:Γενοκτονία των Αρμενίων]]
[[Κατηγορία:Εθνοκάθαρση στην Ευρώπη]]
[[Κατηγορία:Εθνοκάθαρση στην Ασία]]

</doc>
<doc id="64456" url="https://el.wikipedia.org/wiki?curid=64456" title="Dassault Mirage F1">
Dassault Mirage F1

Το Dassault Mirage F1 είναι ένα μονοθέσιο μαχητικό και επιθετικό αεροσκάφος κατασκευασμένο από την Γαλλική Dassault Aviation. Κατασκευάσθηκαν συνολικά περισσότερα από 720 αεροσκάφη. 
Ιστορία.
Η Dassault σχεδίασε το Mirage F1 για αντικατάσταση των Mirage III και Mirage 5. Αντίθετα από τους προκατόχους του, το Mirage F1 έχει την πτέρυγα τοποθετημένη ψηλά στην άτρακτο καθώς και συμβατικές ουραίες επιφάνειες. Παρόλο που διαθέτει παρόμοια πτερυγική επιφάνεια με το Mirage III, το F1 απέδειξε την ανωτερότητα του σε σχέση με τον προκάτοχο του. Μπορούσε να μεταφέρει μέχρι 40% περισσότερο καύσιμο, χρειαζόταν μικρότερο διάδρομο για να απογειωθεί, είχε μεγαλύτερη εμβέλεια σε αποστολές χαμηλού ύψους και ήταν ευκολότερο στο χειρισμό.
Το πρώτο πρωτότυπο, το οποίο αναπτύχθηκε από την Dassault με ίδια κεφάλαια, έκανε την παρθενική του πτήση στις 23 Δεκεμβρίου 1966. Ο τύπος έγινε αποδεκτός από την Γαλλική Αεροπορία το Μάιο του 1967, οπότε και παραγγέλθηκαν τρία ακόμα πρωτότυπα. Η εξαιρετική ώση του κινητήρα SNECMA Atar 9K-50 έκανε το F1 να ξεπερνάει εύκολα σε επιδόσεις το Mirage III. 
Το Mirage F1 εισήλθε σε υπηρεσία στην Γαλλική Αεροπορία το Μάιο του 1973. Προκειμένου να ανταποκριθεί στις απαιτήσεις της Γαλλικής αεροπορίας για ένα αναχαιτιστικό παντός καιρού το πρώτο Mirage F1C παραγωγής ήταν εξοπλισμένο με ένα ραντάρ Thomson-CSF Cyrano IV. Μεταγενέστερες εκδόσεις του Cyrano IV-1 προσέφεραν και μειωμένες ικανότητες κατόπτευσης. Αρχικά το αεροσκάφος ήταν οπλισμένο μόνο με τα δύο εσωτερικά πυροβόλα των 30 χιλιοστών, όμως το 1976 άρχισε να χρησιμοποιείται ο πύραυλος μέσου βεληνεκούς R530. Ένα χρόνο αργότερα ακολούθησε ο R550 Magic. Την ίδια περίοδο στο οπλοστάσιο του F1 προστέθηκε και ο Αμερικανικός AIM-9 Sidewinder, μετά από την απαίτηση της Ελληνικής Πολεμικής Αεροπορίας να ενσωματωθεί ο Sidewinder στο οπλοστάσιο των δικών της Mirage F1CG. Τα 79 αεροσκάφη που παραδόθηκαν την περίοδο από τον Μάρτιο του 1977 μέχρι τον Δεκέμβριο του 1983 χαρακτηρίστηκαν Mirage F1C-200 και έφεραν προβολό εναέριου ανεφοδιασμού, ο οποίος απαιτούσε επιμήκυνση της ατράκτου κατά 7 εκατοστά. Το Mirage F1 υπηρέτησε ως το κύριο αναχαιτιστικό της Γαλλικής Αεροπορίας μέχρι την είσοδο σε υπηρεσία του Dassault Mirage 2000.
Το Mirage F1 σε Ελληνική Υπηρεσία.
Τα πρώτα Mirage F-1 CG προσγειώθηκαν στη 114 Πτέρυγα Μάχης στις 4 Αυγούστου 1975. Τα F-1 εντάχθηκαν αρχικά στην 342 Μοίρα και δύο χρόνια αργότερα στην 334 Μοίρα Παντός Καιρού, έχοντας σαν έδρα το αεροδρόμιο της Τανάγρας και το αεροδρόμιο του Ηρακλείου Κρήτης. Στα 28 χρόνια τους στην Ελληνική Πολεμική Αεροπορία συμπλήρωσαν πάνω από 160.000 ώρες πτήσης, κυρίως σε αποστολές αναχαίτισης. Αποσύρθηκαν από την ενεργό δράση την 1η Ιουλίου 2003, ενώ 24 από αυτά διατίθενται για πώληση.
Την 18η Ιουνίου 1992, ο Υποσμηναγός (Ι) Νικόλαος Σιαλμάς κατέπεσε στο Αιγαίο Πέλαγος με αεροσκάφος αυτού του τύπου, κατά τη διάρκεια εμπλοκής του σχηματισμού του με τουρκικά F-16 Fighting Falcon. Η αιτία της πτώσης ήταν ελεγχόμενη πτωση στο έδαφος, ενώ ο χειριστής σκοτώθηκε κατά την πρόσκρουση.

</doc>
<doc id="64459" url="https://el.wikipedia.org/wiki?curid=64459" title="Αρμενική Γενοκτονία">
Αρμενική Γενοκτονία



</doc>
<doc id="64460" url="https://el.wikipedia.org/wiki?curid=64460" title="Dassault neuron">
Dassault neuron



</doc>
<doc id="64465" url="https://el.wikipedia.org/wiki?curid=64465" title="Javascript">
Javascript



</doc>
<doc id="64466" url="https://el.wikipedia.org/wiki?curid=64466" title="Τζάνι Μοράντι">
Τζάνι Μοράντι

Ο Τζάνι Μοράντι ("Gianni Morandi", γεν. 11 Δεκεμβρίου 1944), λανθασμένα και Τζιάνι Μοράντι, είναι Ιταλός τραγουδιστής ο οποίος εκπροσώπησε την Ιταλία στον Διαγωνισμό Τραγουδιού Γιουροβίζιον το 1970 με το τραγούδι Occhi di ragazza όπου ήρθε 8ος με 5 πόντους.

</doc>
<doc id="64468" url="https://el.wikipedia.org/wiki?curid=64468" title="Αλβούρνος">
Αλβούρνος

Ο Αλβούρνος ή λευκίσκος ή σίρκο "(Alburnus)" είναι γένος ψαριών του γλυκού νερού της οικογένειας των Κυπρινιδών. 
Το γένος είναι ενδημικό της δυτικής Παλαιαρκτικής οικοζώνης και παρουσιάζει την μέγιστη ποικιλότητά του στην Τουρκία.
Είδη.
Το γένος "Alburnus" περιλαμβάνει αυτήν την στιγμή 42 είδη εκ των οποίων τα 5 ενδημούν, είτε αποκλειστικά είτε μερικά, στην Ελλάδα:

</doc>
<doc id="64469" url="https://el.wikipedia.org/wiki?curid=64469" title="Thorens">
Thorens

Η Thorens είναι ελβετική εταιρεία κατασκευής ηχητικού εξοπλισμού υψηλής πιστότητας (Hi-Fi). Ιστορικά, ξεκίνησε με την κατασκευή φωνογράφων, ενώ στη συνέχεια και μέχρι σήμερα δραστηριοποιήθηκε στην κατασκευή αναλογικών πικάπ δίσκων βινυλίου και πιο πρόσφατα ενισχυτών.
Ιστορία.
Το 1883 ιδρύθηκε η Thorens στο Σαιντ Κρουά (Ste-Croix) της Ελβετίας. Αρχικά κατασκεύαζε μουσικά κουτιά και ρολόγια, ενώ από το 1903 άρχισε την κατασκευή φωνογράφων τύπου Edison.
Το 1928 κατασκεύασε το πρώτο ηλεκτροκίνητο πικάπ. Στις δεκαετίες 1950 και 1960 κατασκεύασε μερικές σειρές πικάπ, οι οποίες ακόμη και μέχρι σήμερα θεωρούνται ως υψηλής ποιότητας και είναι πολύ δημοφιλείς στους ασχολούμενους με το είδος. 
Το 1993 άρχισε η παραγωγή τμημάτων πικάπ Hi-End στην Πολωνία και το 1994 παρουσίασε τη σειρά "Consequence". Το 1995 άνοιξε το Thorens Laboratory στο Βερολίνο, κατευθύνοντας την παραγωγή σε RDS radio και CD players. Το Δεκέμβριο του 2000 η εταιρεία κήρυξε πτώχευση στη Γερμανία. Το 2002 δημιουργήθηκε στην Ελβετία η Thorens Export Corporation Ltd για την επανενεργοποίηση της εταιρικής μάρκας. Σήμερα, τα δικαιώματα του ονόματος κατέχονται από τη Thorens Holding AG στη Βασιλεία. Η εταιρεία συνεχίζει την παραγωγή μοντέρνων αναλογικών πικάπ υψηλής ποιότητας.
Το 2003 κάτω από την ονομασία "New Line" παρουσιάστηκαν νέα προϊόντα (σειρά 800), υψηλής μάζας, εντελώς διαφορετικής φιλοσοφίας από τα παλαιότερα μοντέλα. Το 2004 κυκλοφόρησαν τα υψηλής μάζας TD 2010 και TD 2030), καθώς και τα φθηνότερα TD 170-1, TD 190-1 και TD 240.
Το 2005 παρουσίασε πάλι το μοντέλο TD 350 με υποσασί (συνδυασμός υποσασί και μάζας). Αργότερα ακολούθησε το μοντέλο 550, με βάση την ίδια τεχνολογία, αλλά μεγαλύτερο βραχίονα 12 ιντσών.
Παράλληλα κυκλοφόρησαν ο μονοκάναλος ενισχυτής ισχύος TEM 3200, ο προενισχυτής TEP 3800 και ο ενισχυτής κεφαλής TEP 302 (όλα παράγονται στη Γερμανία).
Το μοντέλο πικάπ TD 309 έλαβε EISA Award "Best Product 2011/2012", ενώ το 2013 ακολούθησαν τα μοντέλα TD 206 και TD 209. Το 2014 παρουσιάστηκε το βασικό μοντέλο TD 203.
Έδρα εταιρείας.
Basel,Switzerland 4304 (Thorens Holding AG) 
Kaiseraugst, Switzerland (Thorens Services) 
Giebenach, Switzerland (Thorens Export Company - HQ) 

</doc>
<doc id="64471" url="https://el.wikipedia.org/wiki?curid=64471" title="Ντομένικο Μοντούνιο">
Ντομένικο Μοντούνιο

Ο Ντομένικο Μοντούνιο ("Domenico Modugno", Πολινιάνο αλ Μάρε, 9 Ιανουαρίου 1928 - Λαμπεντούζα, 6 Αυγούστου 1994) ήταν Ιταλός τραγουδιστής, στιχουργός και αργότερα βουλευτής. Εκπροσώπησε τη Ιταλία τρεις φορές στο Διαγωνισμό Τραγουδιού της Eurovision: η πρώτη το 1958 με το τραγούδι "Nel blu dipinto di blu" (γνωστό διεθνώς και ως "Volare") όπου ήρθε τρίτος με 13 πόντους, η δεύτερη το 1959 με το τραγούδι "Piove" όπου ήρθε 6ος με 9 βαθμούς και η τρίτη το 1966 με το τραγούδι "Dio come ti amo" όπου ήρθε 17ος με κανένα πόντο.

</doc>
<doc id="64472" url="https://el.wikipedia.org/wiki?curid=64472" title="Ασπρόψαρο">
Ασπρόψαρο



</doc>
<doc id="64474" url="https://el.wikipedia.org/wiki?curid=64474" title="Κώστας Νεγρεπόντης">
Κώστας Νεγρεπόντης

Ο Κώστας Νεγρεπόντης (Κωνσταντινούπολη, 1897 – Αθήνα, 19 Φεβρουαρίου 1973) ήταν Έλληνας διεθνής ποδοσφαιριστής, που αγωνιζόταν ως επιθετικός και μετέπειτα προπονητής.
Ποδοσφαιρική σταδιοδρομία.
Σε συλλογικό επίπεδο.
Ξεκίνησε το ποδόσφαιρο από την Προποντίδα Ταταούλων και αργότερα πήγε στη Φενερμπαχτσέ με την οποία κατέκτησε τρία ερασιτεχνικά πρωταθλήματα Τουρκίας. Το 1918 μαζί με άλλους Έλληνες ίδρυσε την Πέρα Κλουμπ και ταυτόχρονα έγινε και παίκτης της ομάδας, με την οποία κατέκτησε ένα ακόμα πρωτάθλημα Τουρκίας.
Το 1922, μετά τη Μικρασιατική Καταστροφή, η Πέρα Κλουμπ έκανε μια περιοδεία στην Ευρώπη, περνώντας από την Ελλάδα, πριν πάει στην Ιταλία και έπειτα για αρκετά παιχνίδια στη Γαλλία. Στη συνέχεια η ομάδα εκείνη διαλύθηκε, όμως ο Νεγρεπόντης αποφάσισε να μείνει στη Γαλλία και το 1923 μεταγράφηκε στην Παρί της οποίας έγινε και αρχηγός το 1925. Το 1925 μεταπήδησε και την πόλη Ντουαί, όπου αγωνίστηκε στη ΣΚ Ντουαί ("Sporting Club de Douai"). Το 1926 ήρθε στην Ελλάδα και έβγαλε δελτίο στην ΑΕΚ, με την οποία αγωνίστηκε μέχρι το 1933. Μάλιστα ενώ είχε εγκαταλείψει την ενεργό δράση, επανήλθε ειδικά για τον τελικό κυπέλλου 1931-32 (διεξήχθη στις 8 Νοεμβρίου 1931), συμβάλλοντας καίρια στην κατάκτησή του από την ΑΕΚ, προτού αφιερωθεί στην προπονητική.
Στις εθνικές ομάδες.
Αγωνίστηκε μόλις δύο φορές με την Ελλάδα, αφού όταν ιδρύθηκε η Ελληνική Ποδοσφαιρική Ομοσπονδία και ξεκίνησαν οι αγώνες της εθνικής ομάδας, αυτός ήταν ήδη στη δύση της καριέρας του.
Προπονητική σταδιοδρομία.
Σταματώντας το ποδόσφαιρο ασχολήθηκε με την προπονητική και υπήρξε προπονητής αρκετών συλλόγων, κυρίως της ΑΕΚ (τέσσερεις φορές, κάποιες εξ αυτών ως υπηρεσιακός). Άλλοι προπονητικοί του σταθμοί υπήρξαν ο Εθνικός Πειραιώς, η Παναχαΐκή, ο Πανιώνιος, ο Ολυμπιακός, ο Πανελευσινιακός, ο Φωστήρας και ο Παναιγιάλειος.
Υπήρξε ο πρώτος (και ο μοναδικός προπολεμικά) προπονητής της Ελλάδας που συμπλήρωσε διψήφιο αριθμό παρουσιών στον πάγκο της, σε 16 συνολικά αγώνες (σε τέσσερις διαφορετικές περιόδους το διάστημα μεταξύ 1933-1953) και ήταν ο προπονητής στη μεγαλύτερη σε εύρος νίκη της Ελλάδας, επί της Συρίας με 8-0, σε αναμέτρηση που διεξήχθη στις 25 Νοεμβρίου 1949 στο Γήπεδο Λεωφόρου Αλεξάνδρας.

</doc>
<doc id="64475" url="https://el.wikipedia.org/wiki?curid=64475" title="Καέν">
Καέν

Η Καέν (γαλλικά: "Caen", ορθή προφορά Καν) είναι πόλη στη Βόρεια Γαλλία και πρωτεύουσα του διαμερίσματος Καλβαντός (Calvados) της Νορμανδίας (Normandie). Με 113.987 κατοίκους είναι η μεγαλύτερη πόλη στην Κάτω Νορμανδία. Οι κάτοικοί της αποκαλούνται Κανέ(ζ) (Caennais (άνδρες) και Caennaises (γυναίκες)).
Πόλη του Γουλιέλμου του Κατακτητή, η πόλη κληρονόμησε ένα εντυπωσιακό πολιτισμικό παρελθόν, που κατάφερε να διατηρήσει στο πέρασμα των αιώνων μέχρι τον Β’ Παγκόσμιο Πόλεμο, όπου αποτέλεσε ένα σημείο-κλειδί της Μάχης της Νορμανδίας. Η πόλη δεν το ξέχασε προχωρώντας στην κατασκευή ενός Μνημείου για την Ειρήνη.
Ευρισκόμενη σε λίγα χιλιόμετρα απόσταση από τη θάλασσα, από τις παραλίες της απόβασης, τα διάσημα παραθαλάσσια θέρετρα του Ντωβίλ ή του Καμπούρ, της νορμανδικής Ελβετίας ή ακόμη από τη Χώρα του Ωζ (συχνά θεωρούμενη ως το αρχέτυπο της Νορμανδίας), η Καέν καλύπτει όλες τις δυνατές ανάγκες.
Γεωγραφικά στοιχεία.
Η Καν, όπως και το μεγαλύτερο τμήμα της Κάτω Νορμανδίας, αποτελεί τμήμα της λεκάνης των Παρισίων. Βρίσκεται στα κεντρικά και βόρεια της Κάτω Νορμανδίας και περιβάλλεται από πεδιάδα (πεδιάδα της Καν) στην οποία κυριαρχεί η καλλιέργεια δημητριακών. Ο σχηματισμός της πεδιάδας οφείλεται στις προσχώσεις των ποταμών Οντόν (Odon) και Ορν (Orne), ο οποίος τη διασχίζει εκβάλλοντας στη Μάγχη 10 χιλιόμετρα βορειοανατολικά της πόλης, εξασφαλίζοντας με αυτό τον τρόπο τη θαλάσσια επικοινωνία της πόλης μέσω του επινείου της Ουιστρεχάμ (Ouistreham). Στα δυτικά της πόλης εκτείνονται οι διάσημοι "Νορμανδικοί φράχτες" (bocages). Η έκταση της πόλης είναι σήμερα 2.570 εκτάρια. Το μεγαλύτερο υψόμετρό της είναι στα 73 μ. και το χαμηλότερο στα 2 μ.
Σύμβολα.
Σύνθημα.
Σύνθημα της πόλης της Καέν : « "Ένας Θεός, ένας Βασιλιάς. Μία Πίστη, ένας Νόμος." »
Βρισκόταν γραμμένη στο Δημαρχιακό Μέγαρο, στο le Châtelet, πριν την καταστροφή του τελευταίου το 1754.
Αδελφοποιήσεις.
Η πολη της Καέν είναι αδελφοποιημένη με τις παρακάτω πόλεις :
Θρησκείες.
Καθολική θρησκεία.
Η Καέν βρίσκεται σήμερα στην Επισκοπή του Μπαγιέ και του Λιζιέ, συμπεριλαμβανομένης της εκκλησιαστικής περιοχής της Νορμανδίας. Η Καέν δεν υπήρξε ποτέ έδρα επισκοπής αλλά αποτελούσε μέρος της Παλιάς Επισκοπής του Μπαγιέ.
Το γενικό αρχιερατείο της πόλης της Καέν περιλαμβάνει 8 ενορίες, εκ των οποίων ορισμένες εξυπηρετούν μια συνοικία της Καέν ή περιλαμβάνουν μια εκκλησία που να βρίσκεται στην ευρύτερη περιοχή της πόλης της Καέν.
Σε αυτό προστίθενται τα παρεκκλήσια των μοναστηριών της πόλης, εκ των οποίων αυτή της Oasis όπου τελείται η λειτουργία, την Κυριακή.
Προτεσταντικά θρησκεύματα.
Η Μεταρρυθμισμένη Εκκλησία της Γαλλίας διαθέτει έναν ναό από τον 17ο αιώνα. Χτισμένος το 1611, καταστράφηκε το 1685. Ο δεύτερος ναός, χτισμένος τον 19ο αιώνα στις εκτάσεις της παλιάς μονής των Βενεδικτίνων, στην Rue de Geôle, καταστράφηκε το 1944. Ο σημερινός ναός χτίστηκε το 1959 στον αριθμό 19, της Rue Mélingue. Η ενορία της Καέν αποτελεί μέλος του τμήματος Caen-Côte de Nacre του εκκλησιαστικού συμβουλίου της Κάτω Νορμανδίας.
Το αγγλικανικό θρήσκευμα ασκείται στο Παρεκκλήσι της Ελέους (γαλ:Chapelle de la Miséricorde), παλιό παρεκκλήσι των Κορδελιέρων, και στη συνέχεια των Βενεδικτίνων. Οι Αγγλικανοί διαθέτουν επίσης μια διακονία στον αριθμό 39 της Rue du Chemin-Vert.
Το ευαγγελιστικό θρήσκευμα ασκείται σε τέσσερεις εκκλησίες διάσπαρτες στην πόλη. Επίσης, υπάρχει μια Εκκλησία της Εβδόμης Ημέρας των Αντβεντιστών στα χαμηλά του Βενουά.
Μία Ευαγγελική Βαπτιστική Εκκλησία που ασκεί δύο θρησκεύματα τις Κυριακές βρίκσεται στην Rue Jean-Mermoz στο νότιο τμήμα της πόλης.
Μουσουλμανική θρησκεία.
Οι Μουσουλμάνοι δεν διαθέτουν ένα πραγματικό τζαμί στην πόλη της Καέν. Διαθέτουν πάντως τρεις αίθουσες προσευχής στη Γκερινιέρ. Μία αίτηση έχει κατατεθεί στον Δήμο της Καέν για την εξασφάλιση ενός οικοπέδου πάνω στο οποίο θα μπορέσει να χτιστεί το πρώτο τζαμί της Καέν . Ένα τζαμί είναι ανοιχτό στο Ερουβίλ-Σαιν-Κλαιρ από το 2011.
Εβραϊκή θρησκεία.
Η εβραϊκή κοινότητα βρίσκεται από τον Μεσαίωνα στην Καέν στη συνοικία Σαιν-Ζυλιέν. Η Rue aux Juifs θυμίζει μέχρι σήμερα αυτή τη μακρά ιστορία. Το 1966, τα χρηματικά ποσά που συγκεντρώθηκαν από τους τοπικούς δωρητές και την "American Jewish Joint Distribution Committee" δίνουν την δυνατότητα κατασκευής μιας νέας συναγωγής στον αριθμό 46 της Avenue de la Libération, νεοχαραγμένου δρόμου στα ερείπια της συνοικίας του Βωγκέ. Σήμερα, η κοινότητα αποτελείται από περίπου 150 οικογένειες.
Μορμονική θρησκεία.
Η Εκκλησία του Ιησού Χριστού των Αγίων των Τελευταίων Ημερών, η ενορία της Καέν, έχει την εκκλησία της στην Rue de la Délivrande.
Πληθυσμός.
Δημογραφία.
Ο πληθυσμός της πόλης της Καέν υπολογίζεται στους 109.312 κατοίκους την 1η Ιανουαρίου 2009, κάτι που την καθιστά την 35η μεγαλύτερη πόλη σε πληθυσμό της Γαλλίας. Η πόλη μετρά 195.487 κατοίκους. Η αστική περιοχή της Καέν παρουσιάζει τέλος 385.482 κατοίκους, αποτελώντας λοιπόν την 21η αστική περιοχή της Γαλλίας, μετά από αυτή της Τουρ και μπροστά από αυτή της Ορλεάν.
Η Καέν αποτελί έτσι την πρώτη πόλη του Καλβαντός και την πρώτη πόλη της Κάτω Νορμανδίας, με την αστική περιοχή της να συγκεντρώνει το 57,2 % του πληθυσμού του νομού και το 26,1 % του πληθυσμού της περιοχής.
Οι απογραφές που οργάνωσε το Insee καταδεικνύουν ταυτόχρονα πως ο πληθυσμός της Καέν μετρά 56.191 νοικοκυριά και 61.319 κατοικίες την 1η Ιανουαρίου 2005. Οι άνδρες εκπροσωπουν το 45 % του πληθυσμού της πόλης, με τις γυναίκες να εκπροσωπούν το 55 %. Όσο για την συζυγική κατάσταση των κατοίκων, η έρευνα καταδεικνύει πως το 51 % του πληθυσμού είναι ανύπαντρο, το 33 % παντρεμένο, το 8 % διαζευγμένο και το 8 % χήρος ή χήρα. Ο μέσος όρος ατόμων ανά νοικοκυριό είναι 1,8.

</doc>
<doc id="64476" url="https://el.wikipedia.org/wiki?curid=64476" title="Αλχεθίρας">
Αλχεθίρας

Η Αλχεθίρας είναι νότια ισπανική παράλια πόλη - λιμένας στην επαρχία του Κάδιθ, στην Ανδαλουσία, στη δυτική πλευρά του κόλπου του Γιβραλτάρ, της αρχαίας ελληνικής Κάλπης.
Η Αλχεθίρας είναι κυρίως εμπορική πόλη με καλή εμπορική κίνηση παρότι επισκιάσθηκε από το Γιβραλτάρ, με το οποίο και επικοινωνεί αρκετές φορές την ημέρα ατμοπλοϊκά και ιδίως τις ώρες ανταπόκρισης των τραίνων Μαδρίτης - Σεβίλης - Κάδιθ και των ατμοπλοϊκών γραμμών Θέουτας και Ταγγέρης Μαρόκου. Την πόλη διασχίζει ο ποταμός Ρίο ντελ Μιέλ ο οποίος και την χωρίζει στην παλιά πόλη (Βίγια Βιέχα) και στη νέα πόλη (Βίγια Νουέβα) που συνδέονται με γέφυρες. Η έκτασή της φθάνει τα 85 τ.χλμ. Είναι πλούσια σε επαύλεις κτισμένη με εξωευρωπαϊκό μαυριτανικό ρυθμό με πλούσιους κήπους και πάρκα όπου κυριαρχούν οι ροδιές. Στο λιμάνι της υφίστανται ψυγεία - παγοποιεία και βιομηχανικές μονάδες κονσερβοποιίας. Κύρια ασχολία των κατοίκων είναι η αλιεία, η πάστωση αλιευμάτων, η κτηνοτροφία και η γεωργία. 
Οι κάτοικοι της Αλχεθίρας το 1950 ήταν 20.000. Το 1970 ανήλθαν στις 81.000 και το 1981 έφθασαν τις 86.000. Σήμερα αριθμεί τις 115.000.
Ιστορία.
Η Αλχεθίρας είναι η αρχαία ελληνική πόλη Καρτηία όπως περιγράφει ο Στράβων (115, 44 Διδότου). Η πόλη κατά τη ρωμαϊκή περίοδο οναμαζόταν "Πόρτους Άλμπους". Αργότερα κατελήφθη από τους Μαυριτανούς (ή Βερβέρους) Άραβες (το 711) και αποτέλεσε το ορμητήριό τους για τη ταχεία κατάληψη όλης της Ισπανίας, τότε και ονομάσθηκε Αλ Τζαζίρα αλ Χαντρά, προς διάκριση της Αλ Τζαζίρα (Αλγέρι), εξ ου και η σημερινή παραφραστική ονομασία της πόλης. Υπό την κυριαρχία των Αράβων παρέμεινε μέχρι το 1344, οπότε την ανακατέλαβε ο Βασιλεύς Αλφόνσος ΙΑ' της Καστίλλης μετά από μικρή πολιορκία χρησιμοποιώντας πυροβόλα. Ο Αλφόνσος μετά την κατάληψη κατέστρεψε την παλαιά αραβική πόλη. Στη συνέχεια ανακαταλήφθηκε από τους Μαυριτανούς όπου και καταστράφηκε ολοσχερώς.
Η πόλη επανιδρύθηκε από Ισπανούς πρόσφυγες στο Γιβραλτάρ το 1704 και ανοικοδομήθηκε το 1760 επί Βασιλέως Καρόλου Γ΄, στο σημερινό υφιστάμενο πολεοδομικό σχέδιο.

</doc>
<doc id="64478" url="https://el.wikipedia.org/wiki?curid=64478" title="Κατάλογος Βυζαντινών Αυτοκρατόρων">
Κατάλογος Βυζαντινών Αυτοκρατόρων

Αυτός είναι ο κατάλογος των Βυζαντινών αυτοκρατόρων από την ίδρυση της Κωνσταντινούπολης το 330 μ.Χ., η οποία σηματοδοτεί τη συμβατική έναρξη της Ανατολικής Ρωμαϊκής (Βυζαντινής) Αυτοκρατορίας, μέχρι την Άλωση της Κωνσταντινούπολης το 1453 από τους Οθωμανούς.

</doc>
<doc id="64479" url="https://el.wikipedia.org/wiki?curid=64479" title="Βίλχελμ Ντόρπφελντ">
Βίλχελμ Ντόρπφελντ



</doc>
<doc id="64481" url="https://el.wikipedia.org/wiki?curid=64481" title="Ηράκλεια Δυναστεία">
Ηράκλεια Δυναστεία



</doc>
<doc id="64484" url="https://el.wikipedia.org/wiki?curid=64484" title="Γιώργος Γιάμαλης">
Γιώργος Γιάμαλης

Ο Γιώργος Γιάμαλης (Κωνσταντινούπολη, 1907 - Αθήνα, 24 Φεβρουαρίου 1985) ήταν Έλληνας διεθνής ποδοσφαιριστής, ο οποίος αγωνιζόταν ως τερματοφύλακας με τα χρώματα της ΑΕΚ.
Καριέρα.
Σε συλλογικό επίπεδο.
Ξεκίνησε τη σταδιοδρομία του από τον Ήφαιστο Κωνσταντινούπολης το 1921 αλλά αγωνίστηκε και στην ομάδα της Ροβέρτειου σχολής όπου φοιτούσε κατά το 1922-1925. Μέχρι το 1924 αγωνιζόταν στην θέση του χαφ όταν από ένα τυχαίο γεγονός έπαιξε τερματοφύλακας και καθιερώθηκε σε αυτή την θέση. Στην Ροβέρτειο σχολή συμμετείχε και στην ομάδα στίβου στα 400 μέτρα.
Το 1926 μετέβη στην Ελλάδα και έγινε μέλος της ομάδας της ΑΕΚ, στην οποία αγωνίστηκε έως το 1932, όταν σε ηλικία 25 ετών, εγκατέλειψε την ενεργό δράση. Κατέκτησε ένα κύπελλο Ελλάδας την περίοδο 1931-32.
Στην εθνική Ελλάδας.
Το ντεμπούτο του με την Ελλάδα πραγματοποιήθηκε στις 7 Απριλίου 1929, στον πρώτο ιστορικά αγώνα της Ελλάδας εναντίον της Β' Ιταλίας, στο Γήπεδο Λεωφόρου Αλεξάνδρας.
Συνολικά φόρεσε 10 φορές τη φανέλα της Ελλάδας, τις 4 από τις οποίες ως αρχηγός της.

</doc>
<doc id="64485" url="https://el.wikipedia.org/wiki?curid=64485" title="Ιουστινιάνεια Δυναστεία">
Ιουστινιάνεια Δυναστεία



</doc>
<doc id="64490" url="https://el.wikipedia.org/wiki?curid=64490" title="Μυριστική η ευώδης">
Μυριστική η ευώδης

 
Η μοσχοκαρυδιά ή Μυριστική η ευώδης "(Myristica fragrans)", είναι ένα αειθαλές δέντρο ιθαγενές στις νήσους Μολούκες (ή τα Νησιά των Μπαχαρικών) της Ινδονησίας. Είναι σημαντική ως η κύρια πηγή των μπαχαρικών μοσχοκάρυδου και μοσχοκάρυου. Καλλιεργείται ευρέως σε ολόκληρους τους τροπικούς, συμπεριλαμβανομένων των Γκουανγκντόνγκ και Γιουνάν στην Κίνα, στην Ταϊβάν, στην Ινδονησία, στη Μαλαισία, στη Γρενάδα της Καραϊβικής, στην Κεράλα της Ινδίας, στη Σρι Λάνκα και στη Νότια Αμερική.
Περιγραφή.
Η μοσχοκαρυδιά ή Μυριστική η ευώδης "(Myristica fragrans)", είναι ένα μικρό αειθαλές δέντρο, συνήθως 5 - 13 μ. (16 - 43 πόδια) ψηλό, αλλά σε ορισμένες περιπτώσεις φθάνει και τα 20 μ. (66 πόδια). Τα εναλλάξ τοποθετημένα φύλλα του είναι σκούρο πράσινα, 5 - 15 εκ. (2,0 - 5,9 ίντσες) από 2-7 εκ. (0,8 - 2,8 ίντσες) με μίσχους περίπου 1 εκ. (0,4 ίντσες).
Το δέντρο αργεί να καρποφορήσει και πρέπει να περάσουν τουλάχιστον οκτώ χρόνια μετά τη σπορά του. Έχει τη μεγαλύτερη απόδοση σε καρπούς όταν φτάσει την ηλικία των 25 ετών. Τα φύλλα του είναι μεγάλα ωοειδή-λογχοειδή.
Το είδος είναι δίοικο, δηλαδή «αρσενικό» ή "staminate" λουλούδια και «θηλυκό» ή "carpellate" λουλούδια βαρύνουν σε διαφορετικά φυτά, αν και περιστασιακοί ιδιώτες παράγουν και τα δύο είδη των λουλουδιών. Τα λουλούδια είναι καμπανόσχημα, υποκίτρινα και κάπως κηρώδη και σαρκώδη. Τα "staminate" άνθη, διατάσσονται σε ομάδες από ένα έως δέκα, το καθένα μήκους 5 - 7 χιλ. (0,2 - 0,3 ίντσες)· τα "carpellate" λουλούδια είναι σε μικρότερες ομάδες, από ένα έως τρία και κάπως μακρύτερα, μήκους έως 10 χιλ. (0,4 ίντσες).
Τα δέντρα "carpellate" παράγουν ομαλά κίτρινα ωοειδούς σχήματος ή αχλαδόσχημα φρούτα, 6 - 9 εκ. (2,4 - 3,5 ίντσες), με διάμετρο 3,5 - 5 εκ. (1,4 - 2,0 ίντσες). Ο καρπός έχει σαρκώδες περίβλημα και μοιάζει με το βερίκοκο. Όταν ωριμάσει, το περίβλημα σχίζεται σε δύο ίσα μέρη, κατά μήκος μιας κορυφογραμμής η οποία διατρέχει όλο το μήκος του καρπού και απελευθερώνεται ένας μωβ-καφέ γυαλιστερός σπόρος, μήκους 2 - 3 εκ. (0,8 - 1,2 ίντσες) και πλάτους περίπου 2 εκ. (0,8 ίντσες), με ένα κόκκινο ή βυσσινί κάλυμμα (ένα περικάρπιο). Ο σπόρος είναι το μοσχοκάρυδο και το περικάρπιο το οποίο αποτελείται από ένα σαρκώδες ερυθρό περίβλημα, είναι γνωστό με την ονομασία μασίς.
Ταξινόμιση.
Η διωνυμική ονομασία "Myristica fragrans" (Μυριστική η ευώδης), δόθηκε το 1774, από τον Ολλανδό βοτανολόγο "Martinus Houttuyn (Houtt.)". Είχε προηγουμένως μεταξύ άλλων, περιγραφεί από τον "Georg Eberhard Rumphius". Το συγκεκριμένο επίθετο "fragrans" σημαίνει «αρωματική».
Παλαιότερη ταξινόμηση.
Παλαιότερα στο Σύστημα κατά Βέτσταϊν (1935), η οικογένεια των Μυριστικοειδών ανήκε στην τάξη των Πολυκαρπικών "(Polycarpicae)", η οποία ανήκε στην υφομοταξία των Χωριστοπετάλων "(Choripetalae)".

</doc>
<doc id="64491" url="https://el.wikipedia.org/wiki?curid=64491" title="Μοσχοκάρυδο">
Μοσχοκάρυδο

Το μοσχοκάρυδο (επίσης γνωστό στην Ινδονησία ως "pala") είναι ένα από τα δύο μπαχαρικά - το ​​άλλο είναι το μασίς - τα οποία προέρχονται από διάφορα είδη δέντρων του γένους "Myristica". Το πιο σημαντικό εμπορικό είδος είναι η Μυριστική η ευώδης "(Myristica fragrans)", ένα αειθαλές δέντρο ιθαγενές στις Νήσους Μπάντα στις Μολούκες Νήσους (ή Νησιά των μπαχαρικών) της Ινδονησίας.
Το μοσχοκάρυδο είναι ο σπόρος του δέντρου, ωοειδούς περίπου σχήματος, μήκους 20 έως 30 χιλ. (0,8 έως 1,2 ίντσες), πλάτους 15 έως 18 χιλ. (0,6 έως 0,7 ίντσες) και βάρους μεταξύ 5 και 10 g (0,2 και 0,4 ουγκιές (oz)) αποξηραμένo, ενώ το μασίς είναι η αποξηραμένη «δαντελωτή» κοκκινωπή κάλυψη ή το επίσπερμο (αγγλικά: "aril") του σπόρου. Η πρώτη συγκομιδή των δέντρων μοσχοκάρυδου, λαμβάνει χώρα 7-9 χρόνια μετά τη φύτευσή τους και τα δέντρα φτάνουν την πλήρη παραγωγή τους μετά από είκοσι χρόνια. Το μοσχοκάρυδο χρησιμοποιείται συνήθως σε μορφή σκόνης. Αυτός είναι ο μοναδικός τροπικός καρπός που είναι η πηγή δύο διαφορετικών μπαχαρικών. Επίσης, αρκετά άλλα εμπορικά προϊόντα παράγονται από τα δέντρα, συμπεριλαμβανομένων αιθέριων ελαίων, εξάγονται ελαιορητίνες και βούτυρο του μοσχοκάρυδου.
Βοτανική και καλλιέργεια.
Το κοινό ή αρωματικό μοσχοκάρυδο, Μυριστική η ευώδης ("Myristica fragrans)", είναι ιθαγενές στις Νήσους Μπάντα στις Μολούκες, της Ινδονησίας. Καλλιεργείται επίσης στη Νήσο Πενάνγκ στη Μαλαισία, στην Καραϊβική, ειδικά στη Γρενάδα και στην Κεράλα, ένα κρατίδιο στην νότια Ινδία. Άλλα είδη που χρησιμοποιούνται για να νοθεύουν το μπαχαρικό, περιλαμβάνουν το μοσχοκάρυδο της Παπούα Μυριστική η αργυρόχρους "(Myristica argentea)" από τη Νέα Γουινέα, και το είδος Μυριστική η μαλαβαρική ("Myristica malabarica)" από την Ινδία. Στο έργο του 17ου αιώνα "Hortus Botanicus Malabaricus", ο "Hendrik van Rheede", καταγράφει ότι οι Ινδοί έμαθαν τη χρήση του μοσχοκάρυδου από τους Ινδονήσιους, δια μέσου των αρχαίων εμπορικών οδών.
Τα δέντρα του μοσχοκάρυδου είναι δίοικα φυτά που πολλαπλασιάζονται σεξουαλικώς και ασεξουαλικά, το τελευταίο να είναι το πρότυπο. Ο σεξουαλικός πολλαπλασιασμός με δενδρύλλια, αποδίδει 50% αρσενικά φυτά, τα οποία είναι αντιπαραγωγικά. Δεδομένου ότι δεν υπάρχει αξιόπιστη μέθοδος προσδιορισμού του φύλου των φυτών, πριν από την ανθοφορία κατά την έκτη με όγδοη χρονιά και ο σεξουαλικός πολλαπλασιασμός φέρει ασυνεπείς αποδόσεις, το μπόλιασμα είναι η προτιμώμενη μέθοδος πολλαπλασιασμού. Ο ενοφθαλμισμός είναι η μέθοδος κατά την οποία ως εμβόλιο χρησιμοποιείται ένας μόνο οφθαλμός. Ο εμβολιασμός επικοτυλίου, μία σχετικά νέα τεχνική, όπου συνήθως ένα κεντράδι (τµήµα βλαστού το οποίο φέρει περισσότερους από έναν οφθαλµούς (συνήθως 3-5) εµβολιάζεται σε επικοτύλιο νεαρού φυτού. Ο εμβολιασμός προσέγγισης και ο εγκεντρισμός έχουν αποδειχθεί επιτυχείς, με τον εμβολιασμό επικοτυλίου να είναι το πιο ευρέως υιοθετημένο πρότυπο. Το αερο-επίπεδο "(air-layering)" ή "marcotting", είναι μια εναλλακτική λύση αν και δεν είναι η προτιμώμενη μέθοδος, λόγω του χαμηλού (35-40%) ποσοστού επιτυχίας.
Μαγειρικές χρήσεις.
Τα μοσχοκάρυδο και το μασίς έχουν παρόμοιες οργανοληπτικές ιδιότητες, με το μοσχοκάρυδο να έχει μια ελαφρώς γλυκύτερη και το μασίς μια λεπτότερη γεύση. Συχνά προτιμάται το μασίς, στα ελαφριά πιάτα για την φωτεινή πορτοκαλί, σαν-σαφράν απόχρωση που προσδίδει. Το μοσχοκάρυδο χρησιμοποιείται για τον αρωματισμό πολλών πιάτων, συνήθως αλεσμένο ή τριμμένο και είναι καλύτερο όταν τριφτεί φρέσκο ​​σε ένα τρίφτη μοσχοκάρυδου.
Στη Μαλαισιανή κουζίνα του Πενάνγκ, η αποξηραμένη, τεμαχισμένη φλούδα μοσχοκάρυδου με επικάλυψη ζάχαρης, χρησιμοποιείται ως κάλυμμα στα μοναδικά "ais kacang" του Πενάνγκ. Η φλούδα του μοσχοκάρυδου αναμειγνύεται επίσης, (δημιουργώντας μια φρέσκια, πράσινη, πικάντικη γεύση και χυμό λευκού χρώματος) ή βραστή (που έχει σαν αποτέλεσμα ένα πολύ γλυκύτερο και πιο καφέ χυμό) για την παρασκευή παγωμένου χυμού μοσχοκάρυδου.
Στην Ινδική κουζίνα, το μοσχοκάρυδο χρησιμοποιείται σε πολλά γλυκά, καθώς και αλμυρά πιάτα (κυρίως στην κουζίνα του "Mughlai"). Επίσης, προστίθεται σε μικρές ποσότητες ως φάρμακο στα βρέφη. Μπορεί επίσης να χρησιμοποιηθεί σε μικρές ποσότητες στα γκαράμ μασάλα. Επίσης στην Ινδία, το τριμμένο μοσχοκάρυδο, υφίσταται τη διαδικασία του καπνίσματος.
Στην Ινδονησιακή κουζίνα, το μοσχοκάρυδο χρησιμοποιείται σε διάφορα πιάτα, κυρίως, σε πολλές σούπες, όπως σούπα "soto", σούπα "baso" ή "sup kambing".
Στην Κουζίνα της Μέσης Ανατολής, το μοσχοκάρυδο χρησιμοποιείται συχνά ως καρύκευμα σε αλμυρά πιάτα.
Στη γνήσια Ευρωπαϊκή κουζίνα, το μοσχοκάρυδο και το μασίς, χρησιμοποιούνται ειδικά στα πιάτα με πατάτες και στα προϊόντα κρέατος· χρησιμοποιούνται επίσης σε σούπες, σάλτσες και ψημένα προϊόντα. Χρησιμοποιείται επίσης, συχνά στο ρυζόγαλο. Στην Ολλανδική κουζίνα, το μοσχοκάρυδο προστίθεται στα λαχανικά, όπως τα λαχανάκια Βρυξελλών, το κουνουπίδι και τα αμπελοφάσουλα. Το μοσχοκάρυδο είναι ένα παραδοσιακό συστατικό στο ζεστό μηλίτη, στο ζεστό κρασί και στο έγκνογκ "(eggnog)".
Στην Ιταλική κουζίνα, το μοσχοκάρυδο χρησιμοποιείται σχεδόν αποκλειστικά ως μέρος της γέμισης, σε πολλά περιφερειακά είδη ζυμαρικών με γέμιση κρέατος, όπως: τορτελίνια καθώς και στο παραδοσιακό ρολό κιμά.
Ιαπωνικές ποικιλίες της σκόνης κάρι, περιλαμβάνουν ως συστατικό το μοσχοκάρυδο.
Στην Καραϊβική, το μοσχοκάρυδο χρησιμοποιείται συχνά σε ποτά όπως το "Bushwacker", "Painkiller" και τo ποντς "Barbados" ρούμι. Συνήθως, είναι απλά ένα πασπάλισμα στην κορυφή του ποτού. 
Το περικάρπιο (φρούτα / "pod") χρησιμοποιείται στη Γρενάδα, αλλά και στην Ινδονησία για την παρασκευή μαρμελάδας ή ψιλοκόβεται, μαγειρεύεται με ζάχαρη και κρυσταλλώνεται για να γίνει μια αρωματική καραμέλα.
Στις ΗΠΑ, το μοσχοκάρυδο είναι γνωστό ως το κύριο μπαχαρικό της κολοκυθόπιτας και συχνά εμφανίζεται στις απλές συνταγές για άλλες χειμερινές κολοκύθες, όπως ψητά κολοκυθάκια βελανίδι.
Αιθέρια έλαια.
Το αιθέριο έλαιο που λαμβάνεται από το μοσχοκάρυδο με την απόσταξη του ατμού, χρησιμοποιείται ευρέως στην αρωματοποιία και τις φαρμακευτικές βιομηχανίες. Αυτό το πτητικό κλάσμα συνήθως περιέχει 60-80% -καμφένιο κατά βάρος, καθώς επίσης και ποσότητες από -πινένιο, λιμονένιο, -βορνεόλη, -τερπινεόλη, γερανιόλη, σαφρόλη και μυριστικίνη. Στην καθαρή του μορφή, η μυριστικίνη είναι μια τοξίνη και η κατανάλωση υπερβολικής ποσότητας μοσχοκάρυδου μπορεί να οδηγήσει σε δηλητηρίαση από μυριστικίνη. Το έλαιο είναι άχρωμο ή ελαφρά κίτρινο, μυρίζει και έχει τη γεύση του μοσχοκάρυδου. Περιέχει πολυάριθμα συστατικά που ενδιαφέρουν την ελαιοχημική βιομηχανία και χρησιμοποιείται ως ένα φυσικό άρτυμα τροφίμων σε ψημένα προϊόντα, σιρόπια, ποτά και γλυκά. Χρησιμοποιείται για την αντικατάσταση του τριμμένου μοσχοκάρυδου, καθώς δεν αφήνει σωματίδια στα τρόφιμα. Το αιθέριο έλαιο χρησιμοποιείται επίσης στις βιομηχανίες καλλυντικών και φαρμακευτικών, για παράδειγμα στις οδοντόκρεμες και ως ένα σημαντικό συστατικό σε ορισμένα σιρόπια βήχα. Στην παραδοσιακή ιατρική, το μοσχοκάρυδο και το έλαιο μοσχοκάρυδου χρησιμοποιούνταν για τις διαταραχές που σχετίζονται με το νευρικό και το πεπτικό σύστημα.
Μετά την εκχύλιση του αιθέριου ελαίου, το υπόλοιπο του σπόρου, το οποίο περιέχει πολύ λιγότερο άρωμα, ονομάζεται "σπέντ" "("spent")" [και στα αγγλ. υπάρχουν διάφορες μεταφράσεις, σημαίνει "πέρασαν - δαπανώνται - αναλώνονται"]. Το σπέντ συχνά αναμιγνύεται στους βιομηχανικούς μύλους με καθαρό μοσχοκάρυδο, προκειμένου να διευκολυνθεί η διαδικασία της άλεσης, καθώς το μοσχοκάρυδο δεν είναι εύκολο να αλεθεί λόγω του υψηλού ποσοστού ελαίου στον καθαρό σπόρο. Το τριμμένο μοσχοκάρυδο με μεταβλητό ποσοστό του σπέντ (περίπου 10% w/w) είναι επίσης λιγότερο πιθανό να πήξει. Για να αποκτηθεί μια καλύτερη γλιστερή σκόνη, μπορεί επίσης, να προστεθεί ένα μικρό ποσοστό ρυζάλευρο.
Βούτυρο μοσχοκάρυδου.
Το βούτυρο μοσχοκάρυδου λαμβάνεται από τον καρπό με το έμβολο πίεσης τροφίμων. Είναι ημιστέρεο, κοκκινωπό-καφέ στο χρώμα και έχει τη γεύση και τη μυρωδιά του μοσχοκάρυδου. Περίπου το 75% (κατά βάρος) του βουτύρου από το μοσχοκάρυδο είναι τριμυριστίνη, η οποία μπορεί να μετατραπεί σε μυριστικό οξύ, ένα 14-άνθρακα λιπαρό οξύ, το οποίο μπορεί να χρησιμοποιηθεί ως υποκατάστατο για το βούτυρο κακάο, μπορεί να αναμιχθεί με άλλα λίπη όπως βαμβακέλαιο ή φοινικέλαιο και έχει εφαρμογές όπως ένα βιομηχανικό λιπαντικό.
Ιστορία.
Το μοσχοκάρυδο είναι γνωστό ότι ήταν ένα πολύτιμο και δαπανηρό μπαχαρικό στην Ευρωπαϊκή μεσαιωνική κουζίνα ως αρωματική ύλη, φάρμακο και συντηρητικό. Ο Άγιος Θεόδωρος ο Στουδίτης (759 - 826) επέτρεπε στους μοναχούς του να πασπαλίζουν μοσχοκάρυδο στην φάβα "(pease pudding)", όταν επρόκειτο να την φάνε. Στους Ελισαβετιανούς χρόνους, επειδή το μοσχοκάρυδο πίστευαν ότι αποκρούει την πανούκλα, η ζήτηση του αυξήθηκε και η τιμή του εκτινάχθηκε στα ύψη.
Μέχρι τα μέσα του 19ου αιώνα, το μικρό νησί της Μπάντα (γνωστό στους πρώτους Άγγλους τυχοδιώκτες ως η Νήσος Ραν "(Run)" αν και είναι ένα διαφορετικό νησί και τα δύο είναι πλέον μέρος των Νήσων Μπάντα), ήταν η μοναδική πηγή στον κόσμο, του μοσχοκάρυδου και του μασίς. Το μοσχοκάρυδο ήταν γνωστό ως ένα πολύτιμο αγαθό από τους Μουσουλμάνους ναύτες από το λιμάνι της Βασόρας (συμπεριλαμβανομένου του πλασματικού χαρακτήρα Σεβάχ του Θαλασσινού, στις Χίλιες και Μία Νύχτες). Το μοσχοκάρυδο κυκλοφόρησε στο εμπόριο από τους Άραβες κατά τη διάρκεια του Μεσαίωνα και επωλείτο στους Βενετούς σε υψηλή τιμή, αλλά οι έμποροι δεν αποκάλυψαν την ακριβή τοποθεσία από την πηγή τους στο κερδοφόρο εμπόριο του Ινδικού Ωκεανού και κανένας Ευρωπαίος δεν ήταν σε θέση να συναγάγει την τοποθεσία της.
Τον Αύγουστο του 1511, ο "Αφόνσο ντε Αλμπουκέρκε" ("Afonso de Albuquerque") κατέκτησε τη Μαλάκα, η οποία την εποχή εκείνη ήταν το κομβικό σημείο των Ασιατικών συναλλαγών, για λογαριασμό του βασιλιά της Πορτογαλίας. Τον Νοέμβριο του ίδιου έτους, αφού εξασφάλισε τη Μαλάκα και έχοντας μάθει για την τοποθεσία του Μπάντα, Ο " Αλμπουκέρκε" έστειλε μια αποστολή τριών πλοίων με επικεφαλής τον φίλο του "António de Abreu" για να το βρει. Μαλαισιανοί πιλότοι, που είτε είχαν προσληφθεί ή δια της βίας επιστρατευθεί, τους καθοδήγησαν μέσω της Ιάβας, των Μικρών Σούνδων και της Νήσου Αμπόν στη Νήσο Ραν, φτάνοντας στις αρχές του 1512. Οι πρώτοι Ευρωπαίοι που έφτασαν στα Μπάντα, η αποστολή παρέμεινε στη Μπάντα για περίπου ένα μήνα, αγοράζοντας και γεμίζοντας τα πλοία τους με μοσχοκάρυδο και μασίς από τη Μπάντα και με γαρίφαλα στο οποίο η Μπάντα είχε ένα ακμαίο διαπεριφερειακό εμπόριο "(entrepôt trade)". Οι πρώτες γραπτές μαρτυρίες της Μπάντα είναι στο "Suma Oriental", ένα βιβλίο που γράφτηκε από τον Πορτογάλο φαρμακοποιό "Tomé Pires", που έμεινε στη Μαλάκα από το 1512 έως το 1515. Ο πλήρης έλεγχος του εμπορίου αυτού από τους Πορτογάλους δεν ήταν δυνατός και παρέμειναν ως συμμετέχοντες χωρίς μια βάση στα νησιά.
Το εμπόριο μοσχοκάρυδου, αργότερα στα μέσα του 17ου αιώνα, κυριάρχησε από τους Ολλανδούς. Οι Άγγλοι και οι Ολλανδοί, μέσω των ανταγωνιστικών τους Επιχειρήσεων των Ανατολικών Ινδιών και των Ολλανδικών Ανατολικών Ινδιών, κατελήφθησαν από παρατεταμένους αγώνες για την απόκτηση του ελέγχου της Νήσου Ραν. Στο τέλος του δεύτερου Αγγλο-Ολλανδικού Πολέμου, οι Ολλανδοί απέκτησαν τον έλεγχο της Ραν, ενώ η Αγγλία ήλεγχε το Νέο Άμστερνταμ (Νέα Υόρκη) στη Βόρεια Αμερική.
Οι Ολλανδοί διεξήγαγαν έναν αιματηρό πόλεμο το 1621, συμπεριλαμβανομένων και σφαγών για την υποδούλωση των κατοίκων του νησιού της Μπάντα και για τον έλεγχο της παραγωγής μοσχοκάρυδου στις Ανατολικές Ινδίες. Στη συνέχεια, τα νησιά Μπάντα χρησιμοποιήθηκαν σαν μια σειρά από κτήματα φυτείες, με τους Ολλανδούς να εξαπολύουν ετήσιες εκστρατείες με τοπικά πολεμικά σκάφη, προκειμένου να ξεριζώνουν τα δέντρα μοσχοκάρυδου που φυτεύονταν αλλού.
Το 1760, η τιμή του μοσχοκάρυδου στο Λονδίνο ήταν 85-90 σελίνια ανά λίβρα, η τιμή διατηρείτο τεχνητά υψηλή από τους Ολλανδούς, οι οποίοι εθελοντικά έκαιγαν στο Άμστερνταμ, τις γεμάτες με μοσχοκάρυδο αποθήκες τους.
Ως αποτέλεσμα της Ολλανδικής μεσοβασιλείας κατά τη διάρκεια των Ναπολεόντειων Πολέμων, οι Βρετανοί πήραν προσωρινά τον έλεγχο των νησιών Μπάντα, από τους Ολλανδούς και μεταφύτευσαν δέντρα μοσχοκάρυδου μαζί με χώμα τους, τη Σρι Λάνκα, Πενάνγκ, "Bencoolen" και τη "Σιγκαπούρη". (Υπάρχουν αποδεικτικά στοιχεία ότι το δέντρο υπήρχε στη Σρι Λάνκα, ακόμη και πριν από αυτό). Από αυτές τις θέσεις μεταφυτεύτηκαν στις άλλες αποικιοκρατικές τους εκμεταλλεύσεις αλλού, κυρίως τη Ζανζιβάρη και τη Γρενάδα. Η εθνική σημαία της Γρενάδας, που εγκρίθηκε το 1974, δείχνει μια στυλιζαρισμένη διάσπαση ανοικτού καρπού μοσχοκάρυδου (βλ. σχετ. φωτογραφία, με την σημαία της Γρανάδας). Οι Ολλανδοί διατήρησαν τον έλεγχο των νησιών των μπαχαρικών μέχρι το Β΄ Παγκόσμιο Πόλεμο.
Το Κονέκτικατ έλαβε το παρατσούκλι του ("Η Πολιτεία μοσχοκάρυδο", "Nutmegger") από το μύθο ότι κάποιοι ασυνείδητοι έμποροι από το Κονέκτικατ, θα σκάλιζαν με μαχαιρίδιο από το ξύλο ένα "μοσχοκάρυδο", δημιουργώντας ένα "ξύλινο μοσχοκάρυδο", ένας όρος που αργότερα κατέληξε να σημαίνει κάθε είδους απάτη.
Η παγκόσμια παραγωγή.
Η παγκόσμια παραγωγή μοσχοκάρυδου εκτιμάται ότι κυμαίνεται μεταξύ 10.000 και 12.000 τόνων ετησίως, με την ετήσια παγκόσμια ζήτηση να εκτιμάται στους 9.000 τόνους· η παραγωγή του μασίς υπολογίζεται σε 1.500 έως 2.000 τόνους. Με την Ινδονησία και τη Γρενάδα να κυριαρχούν στην παραγωγή και στην εξαγωγή και των δύο προϊόντων, με παγκόσμια μερίδια αγοράς 75% και 20% αντιστοίχως. Άλλοι παραγωγοί είναι η Ινδία, η Μαλαισία (ειδικά το Πενάνγκ, όπου τα δέντρα μεγαλώνουν άγρια ​​μέσα σε αδάμαστες περιοχές), η Παπούα Νέα Γουινέα, η Σρι Λάνκα και τα νησιά της Καραϊβικής, όπως ο Άγιος Βικέντιος. Οι κύριες αγορές εισαγωγής είναι η Ευρωπαϊκή Κοινότητα, οι Ηνωμένες Πολιτείες, η Ιαπωνία και η Ινδία. Η Σιγκαπούρη και η Ολλανδία είναι μεγάλοι επανεξαγωγείς.
Η ιατρική έρευνα.
Το μοσχοκάρυδο χρησιμοποιείται στην ιατρική, τουλάχιστον από τον έβδομο αιώνα. Κατά τον 19ο αιώνα, χρησιμοποιήθηκε ως αμβλωτικό κάτι που οδήγησε σε πολλές καταγεγραμμένες περιπτώσεις δηλητηρίασης. Παρά το γεγονός ότι χρησιμοποιήθηκε ως λαϊκό θεραπευτικό για άλλες ασθένειες, το μη επεξεργασμένο μοσχοκάρυδο, σήμερα, δεν έχει καμία αποδεδειγμένη ιατρική αξία.
Μία μελέτη έχει δείξει ότι η ένωση "macelignan" όταν απομονωθεί από το "M. fragrans (Myristicaceae)" μπορεί να ασκήσει αντιμικροβιακή δράση έναντι του "Streptococcus mutans" και μια άλλη ότι το μεθανολικό εκχύλισμα από το ίδιο φυτό, ανέστειλε τη "Jurkat" κυτταρική δραστηριότητα στην ανθρώπινη λευχαιμία, αλλά αυτές δεν είναι θεραπείες που χρησιμοποιούνται σήμερα.
Ψυχοδραστικότητα και τοξικότητα.
Επιδράσεις.
Σε χαμηλές δόσεις, το μοσχοκάρυδο δεν παράγει καμία αισθητή φυσιολογική ή νευρολογική αντίδραση, αλλά σε μεγάλες δόσεις, το ακατέργαστο μοσχοκάρυδο έχει ψυχοδραστικές συνέπειες. Στην πρόσφατη αλεσμένη του μορφή (από τα ολόκληρα μοσχοκάρυδα), το μοσχοκάρυδο περιέχει μυριστικίνη, ένα αναστολέα της μονοαμινοξειδάσης και ψυχοτρόπο ουσία. Η δηλητηρίαση από μυριστικίνη μπορεί να προκαλέσει σπασμούς, αίσθημα παλμών, ναυτία, ενδεχόμενη αφυδάτωση και γενικευμένο πόνο στο σώμα. Είναι επίσης φημισμένο ότι είναι ένα ισχυρό "deliriant". Για τους λόγους αυτούς, το μοσχοκάρυδο έχει απαγορευτεί στη Σαουδική Αραβία.
Οι θανατηφόρες δηλητηριάσεις από μυριστικίνη στους ανθρώπους είναι πολύ σπάνιες, αλλά έχουν αναφερθεί τρεις, από τις οποίες, οι εξής δυο είναι: μία σε ένα 8-χρονο παιδί και η άλλη σε έναν 55-χρονο ενήλικα, η τελευταία περίπτωση αποδίδεται σε συνδυασμό με φλουνιτραζεπάμη.
Στις εκθέσεις των περιπτώσεων, το ακατέργαστο μοσχοκάρυδο παρήγαγε συμπτώματα σαν-αντιχολινεργικά, που αποδόθηκαν στη μυριστικίνη και την ελεμισίνη "(elemicin)".
Οι δηλητηριάσεις με το μοσχοκάρυδο είχαν συνέπειες που ποικίλουν από άτομο σε άτομο, αλλά συχνά φέρονταν να είναι μια ερεθισμένη και συγκεχυμένη κατάσταση με πονοκεφάλους, ναυτία, ζάλη, ξηροστομία, κοκκινισμένα μάτια και διαταραχές μνήμης. Το μοσχοκάρυδο επίσης αναφέρθηκε ότι προκαλεί παραισθησιογόνα αποτελέσματα, όπως οπτικές στρεβλώσεις και παρανοϊκό ιδεασμό. Η δηλητηρίαση χρειάστηκε αρκετές ώρες πριν φθάσει το ανώτατο σημείο. Οι επιδράσεις και τα επακόλουθα τους, διήρκεσαν επί αρκετές ημέρες.
Η δηλητηρίαση από μυριστικίνη είναι δυνητικά θανατηφόρα σε ορισμένα ζώα οικόσιτα και κτηνοτροφίας και μπορεί να προκληθεί από μαγειρικές ποσότητες μοσχοκάρυδου ακίνδυνες για τους ανθρώπους. Για το λόγο αυτό, δεν συνιστάται να τρέφονται οι σκύλοι με "eggnog".,
Ιστορία της χρήσης.
Η "Ψυχεδελική Εγκυκλοπαίδεια" του "Peter Stafford" αναφέρει μια έκθεση του 1883 από τη Βομβάη σημειώνοντας ότι "οι Ινδουιστές της Δυτικής Ινδίας λαμβάνουν το μοσχοκάρυδο ως οινοπνευματώδες ποτό" και καταγράφει ότι το μπαχαρικό χρησιμοποιείται για αιώνες ως μια μορφή ταμπάκου (για εισπνοή) στην αγροτική ανατολική Ινδονησία και στην Ινδία, με την τελευταία να βλέπει τον τριμμένο σπόρο να αναμιγνύεται με φύλλα από "betel" και άλλα είδη ταμπάκο. Το 1829, η Τσεχική φυσιολόγος "Jan Evangelista Purkinje" κατάπιε τρία μοσχοκάρυδα με ένα ποτήρι κρασί και κατέγραψε πονοκεφάλους, ναυτία, παραισθήσεις και μια αίσθηση ευφορίας που διήρκεσε αρκετές ημέρες.
Ο εθνοβοτανολόγος "Richard Evans Schultes" και ο χημικός "Albert Hofmann" από το Πανεπιστήμιο του Χάρβαρντ, που ανακάλυψαν το LSD, τεκμηρίωσαν αναφορές με τη χρήση του μοσχοκάρυδου ως οινοπνευματώδες ποτό από μαθητές, φυλακισμένους, ναυτικούς, αλκοολικούς και χρήστες μαριχουάνας. Στο βιβλίο με την αυτοβιογραφία του, ο "Malcolm X", γράφει για τη λήψη μοσχοκάρυδου και άλλων "ημι-φαρμάκων" ενώ εξέτιε την ποινή του στη φυλακή.
Η "Angewandte Chemie International Edition" καταγράφει τη χρήση μοσχοκάρυδου ως οινοπνευματώδους ποτού στις Ηνωμένες Πολιτείες κατά τη διάρκεια της περιόδου μετά τον Β' Παγκόσμιο Πόλεμο, κυρίως μεταξύ των νέων, των μποέμ και των κρατουμένων. Ένα κομμάτι των New York Times του 1966, το ονόμασε μεταξύ άλλων, μαζί με τους σπόρους της ιπόμοιας "(morning glory - Ipomoea)", τα χάπια αδυνατίσματος, τα υγρά καθαρισμού, το φάρμακο για το βήχα καθώς και άλλες ουσίες, ως "νόμιμο οινοπνευματώδες ποτό" στις πανεπιστημιουπόλεις των κολεγίων.
Τοξικότητα κατά τη διάρκεια της εγκυμοσύνης.
Το μοσχοκάρυδο εθεωρείτο κάποτε ως αμβλωτικό, αλλά δύναται να είναι ασφαλές για μαγειρική χρήση, κατά τη διάρκεια της εγκυμοσύνης. Ωστόσο, αναστέλλει την παραγωγή προσταγλανδίνης και περιέχει παραισθησιογόνα που μπορούν να επηρεάσουν το έμβρυο εάν καταναλωθούν σε μεγάλες ποσότητες.

</doc>
<doc id="64495" url="https://el.wikipedia.org/wiki?curid=64495" title="Αντώνης Χριστοφορίδης">
Αντώνης Χριστοφορίδης

Ο Αντώνης Χριστοφορίδης (Μερσίνη, 26 Μαΐου 1917 - Αθήνα, 19 Οκτωβρίου 1985) ήταν Έλληνας πυγμάχος, πρωταθλητής Ευρώπης μέσων βαρών και παγκόσμιος πρωταθλητής ημιβαρέων.
Βιογραφικό.
Το ξεκίνημα.
Γεννήθηκε στην πόλη Μερσίνα της Μικρασίας στις 26 Μαΐου 1917 αλλά έζησε τα πρώτα παιδικά του χρόνια στη Σμύρνη. Το 1922 βρέθηκε πρόσφυγας στην Αθήνα με τη μητέρα και τις δύο αδελφές του. Άλλα επτά μέλη της οικογένειάς του χάθηκαν κατά την μικρασιατική καταστροφή. Από μικρή ηλικία έμεινε ορφανός, αφού ο πατέρας του σκοτώθηκε στη Μικρά Ασία σε μάχη ενώ η μητέρα του πέθανε στην Ελλάδα πριν από το 1930. Έτσι αναγκάστηκε να εργαστεί ως υπάλληλος στο ξενοδοχείο "Μυστράς" για να επιβιώσει ο ίδιος και οι αδελφές του, ενώ ταυτόχρονα φοιτούσε στη νυχτερινή σχολή για εργαζόμενους του Φιλ. Συλλόγου "Παρνασσός". Στη σχολή νίκησε κατά κράτος έναν νταή συμμαθητή του που είχε παρακολουθήσει μαθήματα πυγμαχίας και τον προκαλούσε. Τότε διαπίστωσε πως είχε τρομερά προσόντα. Με προτροπή των συμμαθητών του γράφτηκε σε μια σχολή πυγμαχίας που υπήρχε σε υπόγειο της οδού Ασκληπιού στην Αθήνα, περισσότερο για να αντιμετωπίζει τους προκλητικούς παλικαράδες παρά με σκοπό να γίνει επαγγελματίας πυγμάχος. Όμως, μέσα σε ένα εξάμηνο ο 16χρονος Χριστοφορίδης αναδείχθηκε σε πρωτοπυγμάχο της σχολής και άρχισε να κερδίζει τα πρώτα του χρήματα ως επαγγελματίας μποξέρ στα ματς που διοργανώνονταν σε διάφορα αθηναϊκά θέατρα. Παρέμεινε αήττητος και μόνο τον Αθηναίο έμπειρο πρωταθλητή Κατσιδήμα δεν κατάφερε να νικήσει αναδειχθείς ισόπαλος μαζί του.
Η διεθνής καριέρα.
Όλοι αναγνώριζαν πως τα αθηναϊκά ριγκ ήταν πολύ "λίγα" για το νέο ταλέντο. Έτσι μάζεψε χρήματα και το Νοέμβριο του 1934, στα 17 του, αποφασίζει να μεταβεί στο Παρίσι για καλύτερη τύχη, έχοντας ακουστά για τον Έλληνα πυγμάχο Εξαρχόπουλο που είχε κάνει εκεί μια καλή καριέρα. Φτάνοντας εκεί ασχολήθηκε με την πυγμαχία με προπονητή τον "Πιερ Γκαντόν" και γνώρισε σύντομα μεγάλη πρόοδο. Μέσα σε ένα χρόνο όλοι στη γαλλική πρωτεύουσα μιλούσαν για τον "Christo", όπως τον αποκαλούσαν. Άρχισε να δίνει αγώνες με όλο και πιο διάσημους αντιπάλους αρχικά εντός Γαλλίας και αργότερα και σε άλλες ευρωπαϊκές χώρες. To 1934 είχε οκτώ νίκες και μία ισοπαλία. Το 1935 είχε 10 νίκες και μία ήττα από αθλητή τον οποίο νίκησε σε αγώνα ρεβάνς. Το 1936 ξεκίνησε με δύο ήττες στα σημεία αλλά συνέχισε νικηφόρα δείχνοντας πως πλησίαζε η ώρα να διεκδικήσει το ευρωπαϊκό στέμμα. Ιστορικός υπήρξε ο αγώνας του στις 21 Νοεμβρίου 1937, όταν νίκησε τον Γερμανό Γκούσταβ Έντερ. Ο αγώνας έγινε στο Βερολίνο μπροστά στο Χίτλερ, ο οποίος αναγκάστηκε να φύγει πριν τελειώσει ο αγώνας. 
Είναι πλέον διάσημος και φυσικά μεγάλη είναι η φήμη του στην Ελλάδα, από όπου τον καλούν για αγώνες. Ο μάνατζερ του δεν τον αφήνει αλλά ο καλόκαρδος Έλληνας μποξέρ, που πάντα αγωνιζόταν με κυανόλευκη φανέλα και σορτσάκι, τον παρακούει και έρχεται για δυο αγώνες που έγιναν στο κατάμεστο θέατρο "Παλλάς". Νικά με νοκ-άουτ στο πρώτο λεπτό τον Ρουμάνο Ντοκουλέσκου απογοητεύοντας τους φιλάθλους, αφού το ματς τέλειωσε πριν καλά καλά ξεκινήσει. Έτσι προγραμματίζει και δεύτερο ματς, αυτή τη φορά με τον Έλληνα πρωταθλητή Κώστα Βάσση στις 8 Νοεμβρίου 1937. Ο Βάσσης στέκεται όρθιος 12 γύρους, μιας και ο Χριστοφορίδης είναι συγκρατημένος για να ευχαριστήσει το κοινό. Με τη νίκη του επί του Βάσση κατακτά και τον τίτλο του πρωταθλητή Ελλάδος μέσων και ελαφρών βαρών.
Πρωταθλητής Ευρώπης.
Στις 14 Νοεμβρίου 1938 κατέκτησε τον τίτλο του πρωταθλητή Ευρώπης μέσων βαρών. Στον τελικό που έγινε στο Στάδιο του Ρότερνταμ ενώπιον 15.000 θεατών νίκησε μέσα στην πατρίδα του τον Ολλανδό κάτοχο του τίτλου Μπεπ βαν Κλάβερεν (Bep van Klaveren) που ήταν ολυμπιονίκης το 1928 στο Άμστερνταμ. Η υπεροχή του Χριστοφορίδη ήταν καταφανής και στους 15 τρίλεπτους γύρους. Ειδικά μετά τον 10ο γύρο ο αντίπαλός του είχε περιοριστεί σε παθητικό ρόλο προσπαθώντας να αποφύγει το νοκ-άουτ και στο τέλος του αγώνα παρέπαιε αιμόφυρτος. Ο Ελβετός διατητής αμέσως των ανακήρυξε νικητή, κάτι που αναγνώρισαν και οι Ολλανδοί θεατές. Ανάμεσά τους υπήρχαν και λιγοστοί Έλληνες ναυτικοί που έτυχε τα πλοία τους να βρίσκονται στο μεγάλο ολλανδικό λιμάνι, οι οποίοι πανηγύρισαν έξαλλοι μαζί του. 
Όμως, δεν χάρηκε για πολύ αυτό τον τίτλο, αφού στο αμέσως επόμενο ματς εναντίον του Γάλλου Εντουάρ Τενέ, στο Παρίσι, στάθηκε άτυχος. Ενώ προηγείτο καθαρά στα σημεία σε όλη τη διάρκεια του αγώνα, στον 11ο γύρο έσπασε το αριστερό χέρι του και συνέχισε με φοβερούς πόνους αμυνόμενος διαρκώς. Τελικά, με απόφαση των κριτών ηττήθηκε χάνοντας τον τίτλο. Όταν αποθεραπεύτηκε, προσπάθησε να ξαναπάρει το στέμμα κάνοντας ένα σερί από οκτώ νίκες, το οποίο διέκοψε η ήττα του από τον μελλοντικό πρωταθλητή Τζίμι Μπίβινς. Ο Χριστοφορίδης θεώρησε την ήττα άδικη και ζήτησε να ξαναπαίξουν. Στη ρεβάνς επικράτησε καθαρά και αυτή ήταν η μοναδική ήττα στην καριέρα του Μπίβινς. 
Παγκόσμιος πρωταθλητής.
Το 1940, με την εισβολή των Γερμανών στην Γαλλία, φεύγει για τις Ηνωμένες Πολιτείες. Εγκαταστάθηκε στη Νέα Υόρκη συνεχίζοντας εκεί τους αγώνες. Οι εμφανίσεις του στην Ευρώπη και ιδίως η νίκη του επί του Μπίβινς, είχαν ως αποτέλεσμα να δεχτεί πρόσκληση να αντιμετωπίσει τον Αμερικανό Μέλιο Μπετίνα (Melio Bettina) για τον παγκόσμιο τίτλο ελαφρών βαρών (National Boxing Association World Light Heavyweight). Ο αγώνας έγινε στις 13 Ιανουαρίου 1941 στο Κλίβελαντ του Οχάιο. Ο Μπετίνα προηγείτο στους 12 πρώτους γύρους αλλά στους τρεις τελευταίους ο Χριστοφορίδης αντεπιτέθηκε και κέρδισε στα σημεία με ομόφωνη απόφαση των κριτών, ενώπιον ενός παραληρούντος από ενθουσιασμό ελληνοαμερικανικού κοινού.
Διατήρησε τον παγκόσμιο τίτλο νικώντας διαδοχικά τους Ιταλούς Ίταλο Κολονέλο και Τζόνι Ρομέρο, για να ηττηθεί στις 22 Μαΐου 1941 από τον Γκας Λέσνεβιτς (Gus Lesnevich) στα σημεία. Αν και ο αγώνας δεν ήταν επίσημος για τον τίτλο, η ομοσπονδία έκρινε πως τον είχε χάσει. Είχε αρχίσει πλέον να πλησιάζει στη δύση της καριερας του. Λίγους μήνες αργότερα, στις 12 Ιανουαρίου 1942 κινδύνεψε να ηττηθεί για πρώτη φορά με νοκ-άουτ από τον Έζαρντ Τσάρλς στο Σινσινάτι, καθώς υπέστη δύο νοκ-ντάουν έξι και εννέα δευτερολέπτων. Τελευταίος του αγώνας ήταν εναντίον του Εσθονού Άντον Ράαντικ στις 18 Φεβρουαρίου 1947.
Τέλειωσε την καριέρα του με 53 νίκες (13 με νοκ-άουτ), 15 ήττες και 8 ισοπαλίες.
Προσωπική ζωή.
Ο Χριστοφορίδης, μετά την αποχώρησή του από τα ριγκ, άνοιξε ένα εστιατόριο στην πόλη Γενεύη (Geneva) του Οχάιο, το οποίο διατήρησε για πολλά χρόνια. Το 1968 πούλησε την περιουσία του στο Οχάιο και εγκαταστάθηκε στη Φλόριντα που έζησε ως απόμαχος. Το 1971 επέστρεψε στην Ελλάδα έπειτα από 34 χρόνια. Σκόπευε να μείνει για 45 μέρες αλλά η νοσταλγία και η αγάπη του για την Ελλάδα τον έκαναν να παρατείνει τη διαμονή του και τελικά έμεινε για το υπόλοιπο της ζωής του παίζοντας κυρίως γκολφ για να γεμίζει τον ελεύθερο χρόνο του.
Έκανε δύο αποτυχημένους γάμους. Έζησε τα τελευταία χρόνια της ζωής του στην Αθήνα, όπου και πέθανε από συγκοπή μέσα στο αυτοκίνητό του στις 19 Οκτωβρίου 1985 σε ηλικία 68 ετών. Η κηδεία του έγινε από το Νεκροταφείο Ζωγράφου, δύο ημέρες αργότερα. 

</doc>
<doc id="64496" url="https://el.wikipedia.org/wiki?curid=64496" title="Πίνακας των αυτοκρατόρων του Βυζαντίου">
Πίνακας των αυτοκρατόρων του Βυζαντίου



</doc>
<doc id="64500" url="https://el.wikipedia.org/wiki?curid=64500" title="Εμφύλιος πόλεμος (αποσαφήνιση)">
Εμφύλιος πόλεμος (αποσαφήνιση)

Ο όρος εμφύλιος πόλεμος μπορεί να αναφέρεται σε ένα από τα ακόλουθα:

</doc>
<doc id="64501" url="https://el.wikipedia.org/wiki?curid=64501" title="Εμφύλιος πόλεμος">
Εμφύλιος πόλεμος

Ο εμφύλιος πόλεμος είναι πόλεμος μεταξύ δύο οργανωμένων ομάδων που ανήκουν στο ίδιο κράτος ή χώρα, ή, λιγότερο συχνά, ανάμεσα σε δύο χώρες που δημιουργήθηκαν από έναν πρώην ενωμένο κράτος. Ο στόχος της μιας πλευράς μπορεί να είναι η κατάληψη του ελέγχου της χώρας ή μιας περιοχής, η ανεξαρτησία μιας περιοχής ή η αλλαγή της κυβερνητικής πολιτικής. Ο όρος είναι ένα παράγωγο της Λατινικής φράσης civile bellum η οποία χρησιμοποιείται για να αναφερθεί στους διάφορους εμφύλιους πολέμους της Ρωμαϊκής Δημοκρατίας του 1ου αιώνα π.Χ.
Ένας εμφύλιος πόλεμος είναι μια σύγκρουση υψηλής έντασης , που συχνά σχετίζεται με τακτικές ένοπλες δυνάμεις, που είναι, οργανωμένες και μεγάλης κλίμακας. Οι εμφύλιοι πόλεμοι μπορούν να οδηγήσουν σε μεγάλο αριθμό θυμάτων και σε κατανάλωση σημαντικών πόρων. Στους περισσότερους σύγχρονους εμφύλιους πολέμους, γίνεται και επέμβαση εξωτερικών δυνάμεων. Σύμφωνα με τον ιστορικό Πάτρικ Μ. Ρίγκαν και στο βιβλίο του, "Εμφύλιοι πόλεμοι και Ξένες επεμβάσεις" (2000) περίπου στα δύο τρίτα των 138 διακρατικών συγκρούσεων μεταξύ του τέλους του Β' ΠΠ και του 2000 είδαν διεθνή παρέμβαση, με τις ΗΠΑ να παρεμβαίνουν σε 35 από αυτές τις συγκρούσεις.
Οι εμφύλιοι πόλεμοι από το τέλος του Β 'Παγκοσμίου Πολέμου και μετά, έχουν διαρκέσει κατά μέσο όρο μόλις πάνω από τέσσερα χρόνια, μια δραματική αύξηση από το μέσο όρο του έναμισι έτους της περιόδου 1900-1944. Ενώ ο ρυθμός εμφάνισης νέων εμφυλίων πολέμων υπήρξε σχετικά σταθερός από τα μέσα του 19ου αιώνα, η αυξανόμενη διάρκεια αυτών των πολέμων έχει οδηγήσει σε αύξηση του αριθμού των εμφυλίων σε εξέλιξη ανά πάσα στιγμή. Για παράδειγμα, δεν υπήρχαν περισσότεροι από πέντε εμφύλιους πολέμους που διεξάγονταν ταυτόχρονα κατά το πρώτο μισό του 20ου αιώνα, ενώ υπήρχαν πάνω από 20 ταυτόχρονους εμφύλιους πολέμους κοντά στο τέλος του Ψυχρού Πολέμου. Από το 1945, οι εμφύλιοι πόλεμοι είχαν ως αποτέλεσμα το θάνατο πάνω από 25 εκατομμυρίων ανθρώπων, καθώς και τον ξεριζωμό περισσότερων εκατομμύριων. Οι εμφύλιοι πόλεμοι είχαν ως αποτέλεσμα την περαιτέρω οικονομική κατάρρευση χωρών. Η Σομαλία, η Βιρμανία (Μιανμάρ), η Ουγκάντα ​​και η Αγκόλα είναι παραδείγματα εθνών που θεωρήθηκαν ότι θα έχουν πολύ υποσχόμενο μέλλον πριν ξεσπάσουν οι εμφύλιοι πόλεμοι τους.

</doc>
<doc id="64502" url="https://el.wikipedia.org/wiki?curid=64502" title="Στέφανος Κωνσταντινίδης">
Στέφανος Κωνσταντινίδης

Ο Στέφανος Κωνσταντινίδης (1905) ήταν Έλληνας διεθνής ποδοσφαιριστής, ο οποίος αγωνιζόταν στη θέση του μέσου και στη μεγαλύτερη διάρκεια της καριέρας του υπήρξε παίκτης της ΑΕΚ. Ήταν γνωστός με το παρατσούκλι «Πίκολο».
Καριέρα.
Σε συλλογικό επίπεδο.
Γεννήθηκε το 1905 στην Έδεσσα. Ξεκίνησε το ποδόσφαιρο από τον τοπικό Μέγα Αλέξανδρο και το 1926 πήρε μεταγραφή για την ΑΕΚ. Το 1928 πήγε στο Γουδί και την επόμενη χρονιά επέστρεψε στην ΑΕΚ, με τη φανέλα της οποίας έκλεισε την καριέρα του το 1934.
Στην Εθνική Ελλάδας.
Το ντεμπούτο του με την Ελλάδα πραγματοποιήθηκε στις 7 Απριλίου 1929, στον πρώτο ιστορικά αγώνα της Ελλάδας εναντίον της Β' Ιταλίας, στο Γήπεδο Λεωφόρου Αλεξάνδρας.
Συνολικά αγωνίστηκε 6 φορές με τη γαλανόλευκη φανέλα την περίοδο 1929 ως 1932.

</doc>
<doc id="64505" url="https://el.wikipedia.org/wiki?curid=64505" title="Θεόδωρος Ρούζβελτ">
Θεόδωρος Ρούζβελτ

Ο Θεόδωρος "Τέντυ" Ρούζβελτ ("Theodore (Teddy) Roosevelt)", 27 Οκτωβρίου 1858 - 6 Ιανουαρίου 1919) ήταν ο 26ος πρόεδρος των Ηνωμένων Πολιτειών της Αμερικής.
Βιογραφία.
Γεννήθηκε στη Νέα Υόρκη και ήταν γιος του μεγαλοτραπεζίτη Θεόδωρου Ρούζβελτ, γόνου εύπορης οικογένειας της Νέας Υόρκης. Σπούδασε στο Πανεπιστήμιο του Χάρβαρντ ενώ παράλληλα καταπιανόταν με την ιστορία, τη φυσική κ.α. Το 1881 εκλέχτηκε με το ρεπουμπλικανικό κόμμα μέλος του πολιτειακού κοινοβουλίου της Νέας Υόρκης αλλά το 1884 παραιτήθηκε εξαιτίας μιας μοιραίας σύμπτωσης, όταν η μητέρα και η γυναίκα του πέθαναν την ίδια μέρα. Κουμπάρος στον πρώτο του γάμο ήταν ο αδερφός του Έλιοτ.
Το 1886 προσπάθησε να εκλεγεί χωρίς επιτυχία δήμαρχος Νέας Υόρκης και το 1897 διορίστηκε υφυπουργός ναυτικών. Με τις πολιτικές του κινήσεις ώθησε τις ΗΠΑ στον Ισπανοαμερικανικό Πόλεμο του 1898, όπου συγκρότησε σώμα εθελοντών πολεμώντας στις περισσότερες μάχες. Ο ηρωισμός που επέδειξε ήταν τόσο μεγάλος που ανακηρύχθηκε σε εθνικό ήρωα. Την ίδια χρονιά έγινε κυβερνήτης της πολιτείας της Νέας Υόρκης και το 1900 εκλέχτηκε αντιπρόεδρος των Η.Π.Α. Μετά τη δολοφονία του Ουίλλιαμ ΜακΚίνλεϊ ανήλθε στον προεδρικό θώκο, όπου επανεξελέγη θριαμβευτικά το 1904. Στα τελευταία χρόνια της ζωής του ήρθε σε οριστική ρήξη με την πλειοψηφία του Ρεπουμπλικανικού κόμματος με αποτέλεσμα να θέσει υποψηφιότητα στις αμερικανικές εκλογές του 1912 ως ανεξάρτητος. Παρά τη μεγάλη δημοτικότητα του δεν κατάφερε να εκλεγεί. Το 1906 κέρδισε το Νόμπελ ειρήνης για τη συμβολή του στη λήξη του Ρωσο-Ιαπωνικού πολέμου.
Η εξωτερική του πολιτική μπορεί να χαρακτηριστεί ιμπεριαλιστική. Κατά την εποχή του οι Η.Π.Α. εξασφάλισαν τη Χαβάη και τη διώρυγα του Παναμά. Η προεδρία του σημαδεύτηκε από την κατακόρυφη αύξηση των στρατιωτικών δαπανών, οι οποίες βέβαια κατέστησαν τις Η.Π.Α. στρατιωτική υπερδύναμη. Στον τομέα της εσωτερικής πολιτικής ο Ρούζβελτ ήρθε σε σύγκρουση με τα μεγάλα κεφάλαια και προσπάθησε να περιορίσει τη δύναμη των μεγάλων επιχειρήσεων. 
Απεβίωσε στις 19 Ιανουαρίου του 1919 στο Όιστερ Μπέι. Ο μετέπειτα πρόεδρος των Η.Π.Α. Φραγκλίνος Ρούζβελτ ήταν μακρινός ξάδερφος του.

</doc>
<doc id="64508" url="https://el.wikipedia.org/wiki?curid=64508" title="Φραγκλίνος Ρούζβελτ">
Φραγκλίνος Ρούζβελτ

Ο Φράνκλιν Ντελέινο Ρούζβελτ ή Ρούσβελτ (Franklin Delano Roosevelt, 30 Ιανουαρίου 1882 - 12 Απριλίου 1945) ήταν Αμερικανός πολιτικός, που διετέλεσε 32ος πρόεδρος των Ηνωμένων Πολιτειών της Αμερικής. Συχνά αναφέρεται στα αγγλικά με τα αρχικά του ονόματός του, FDR. Υπήρξε πρόεδρος κατά το μεγαλύτερο μέρος της Μεγάλης Ύφεσης και του Δεύτερου Παγκόσμιου Πολέμου. Θεωρείται από πολλούς ένας από τους σημαντικότερους Προέδρους των Ηνωμένων Πολιτειών, μαζί με τον Τζορτζ Ουάσινγκτον και τον Αβραάμ Λίνκολν. 
Βιογραφία.
Γεννήθηκε στη Νέα Υόρκη και ήταν γιος του Τζέημς Ρούζβελτ, επιχειρηματία και γόνου καλής οικογένειας της Νέας Υόρκης, και της Σάρα Ντελέινο. Σπούδασε οικονομικά στο πανεπιστήμιο του Χάρβαντ και στο πανεπιστήμιο Κολούμπια.
Το 1910 ασχολήθηκε για πρώτη φορά με την πολιτική. Αρχικά εκλέχτηκε γερουσιαστής και το 1913 διορίστηκε υφυπουργός Ναυτικών. Το 1920 έθεσε υποψηφιότητα για αντιπρόεδρος των Ηνωμένων Πολιτειών, αλλά ηττήθηκε. Τον Αύγουστο του 1921 προσβλήθηκε από βαριάς μορφής πολιομυελίτιδα, η οποία τον άφησε ημιπαράλυτο. Το 1928 εκλέχτηκε κυβερνήτης της πολιτείας της Νέας Υόρκης και το 1930 επανεξελέγη, βοηθώντας να πέσει η διεφθαρμένη πολιτική οργάνωση Τάμανι Χολ, που έλεγχε την πολιτεία για τρεις αιώνες. Εκείνη την περίοδο ο μεγαλύτερος επικριτής του Ρούζβελτ ήταν ο φασίστας πολιτικός Χιούι Λονγκ. Το 1932 πήρε το χρίσμα του Δημοκρατικού Κόμματος ως υποψήφιος για την προεδρία των ΗΠΑ και κέρδισε με μεγάλη πλειοψηφία τις εκλογές του ιδίου έτους. Ανέλαβε τα καθήκοντα του Προέδρου το 1933 και επανεξελέγη το 1936, το 1940 και το 1944. Μια από τις πρώτες κινήσεις του ήταν να υπογράψει για την λήξη της Ποτοαπαγόρευσης. Την προεδρεία του Ρούζβελτ χαρακτήρισαν η αντιμετώπιση της οικονομικής κρίσης του 1929 και του Β΄ Παγκόσμιου Πόλεμου. Ο ίδιος θέσπισε μια σειρά από οικονομικά μέτρα ως άμεση απάντηση στην Ύφεση. Μαζί με τον Ουίνστον Τσώρτσιλ, τον Τσιανγκ Κάι Σεκ και τον Ιωσήφ Στάλιν, ο Ρούζβελτ έπαιξε μεγάλο ρόλο στην ηγεσία των Συμμαχικών Δυνάμεων και στην αντιμετώπιση των Δυνάμεων του Άξονα. 
Απεβίωσε στις 12 Απριλίου 1945, λίγο πριν τη λήξη του πολέμου, από εγκεφαλική αιμορραγία. Ήταν νυμφευμένος με την ανιψιά του 26ου προέδρου των Η.Π.Α. Θίοντορ Ρούζβελτ, ο οποίος ήταν 5ος εξάδελφός του, την Έλινορ Ρούζβελτ. Τον διαδέχθηκε στην προεδρία των Ηνωμένων Πολιτειών ο έως τότε αντιπρόεδρος Χάρρυ Τρούμαν.
Υστεροφημία και κληρονομιά.
Ο Ρούζβελτ θεωρείται ευρέως ως μια από τις πιο σημαντικές προσωπικότητες στην ιστορία των Ηνωμένων Πολιτειών, καθώς και μία από τις πιο σημαντικές προσωπικότητες του 20ού αιώνα. Οι ιστορικοί συχνά κατατάσσουν τους Ρούζβελτ, Τζορτζ Ουάσινγκτον και Αβραάμ Λίνκολν ως τους τρεις σημαντικότερους προέδρους. Αναλογιζόμενος την προεδρία του Ρούζβελτ, "που έφερε τις Ηνωμένες Πολιτείες μέσα απο την Μεγάλη Ύφεση και τον Β' Παγκόσμιο Πόλεμο σε ένα ευημερούμενο μέλλον", ο βιογράφος του δήλωσε το 2007, "Ανυψώθηκε από μια αναπηρική καρέκλα για να σηκώσει το έθνος στα γόνατά του". 
Παρόλα αυτά, ο Ρούζβελτ έμεινε αμφιλεγόμενος σε αρκετές κοινότητες των Ηνωμένων Πολιτειών.
Η εσωτερική οικονομική πολιτική του, αν και βοήθησέ πολύ την Αμερική να ανταπεξέλθει κατά την διάρκεια της Ύφεσης, είχε και αρκετά μειονεκτήματα, σύμφωνα με πολλούς ιστορικούς. Ακόμα, οι πολλές εξωσυζυγικές σχέσεις του Ρούζβελτ είναι αντικείμενο κριτικής απέναντι του ακόμα και σήμερα.

</doc>
<doc id="64513" url="https://el.wikipedia.org/wiki?curid=64513" title="Λαμπίριον Αχαΐας">
Λαμπίριον Αχαΐας



</doc>
<doc id="64516" url="https://el.wikipedia.org/wiki?curid=64516" title="Ακτινωτό σώμα">
Ακτινωτό σώμα

Το ακτινωτό σώμα (λατ. "corpus ciliare") είναι κυκλικός ιστός μέσα στο μάτι, που αποτελείται από τον ακτινωτό μυ και τις ακτινωτές αποφύσεις. Αποτελεί τμήμα του ραγοειδούς χιτώνα, του στρώματος του βολβού που τρέφει το μάτι μεταφέροντας θρεπτικές ουσίες. Υπάρχουν τρεις μοίρες (μέρη) του ακτινωτού μυός. Βρίσκονται στο μπροστινό μέρος του ματιού, πίσω από την ίριδα και περιβάλλουν τον φακό. Συνδέονται με τον φακό μέσω ενός στρώματος συνδετικού ιστού που αποτελεί την Ζίννειο ζώνη, και είναι υπεύθυνες για τη μεταβολή του σχήματος του φακού προκειμένου το φως να εστιάζει σωστά στον αμφιβληστροειδή.
Όταν ο ακτινωτός μυς βρίσκεται σε χάλαση (δηλαδή χαλαρώνει), το πάχος του φακού μειώνεται, βελτιώνοντας έτσι την εστίαση στα μακρινά αντικείμενα. Όταν ο μυς συσπάται η καμπυλότητα και το πάχος του φακού αυξάνεται, κι έτσι το μάτι εστιάζει καλύτερα στα κοντινά αντικείμενα.
Το ακτινωτό σώμα έχει τρεις λειτουργίες: την προσαρμογή της εστίασης του ματιού, την έκκριση του υδατοειδούς υγρού και την συντήρηση του συνδετικού ιστού που συγκρατεί το φακό. Το υδατοειδές υγρό μεταφέρει θρεπτικές ουσίες στο φακό και τον κερατοειδή και απομακρύνει τις τοξίνες από αυτά τα τμήματα. Στο ακτινωτό σώμα δρουν πολλά φάρμακα κατά του γλαυκώματος, καθώς είναι υπέυθυνο για την έκκριση του υδατοειδούς· η μείωση της παραγωγής υδατοειδούς είναι ένας τρόπος να μειωθεί η ενδοφθάλμια πίεση.

</doc>
<doc id="64517" url="https://el.wikipedia.org/wiki?curid=64517" title="Ciliary body">
Ciliary body



</doc>
<doc id="64518" url="https://el.wikipedia.org/wiki?curid=64518" title="Δημήτρης Παπαγερίδης">
Δημήτρης Παπαγερίδης

Ο Δημήτρης Παπαγερίδης (19 Απριλίου 1986) είναι Έλληνας πρωταθλητής της άρσης βαρών. 
Βιογραφία.
Γεννήθηκε στις Σέρρες στις 19 Απριλίου 1986 και ζυγίζει 137 κιλά. Είναι γνωστός ως ο "Έλληνας Γίγαντας" και αναδείχθηκε πρωταθλητής κόσμου στους εφήβους το 2005 και στις 3 κατηγορίες, ζετέ, αρασέ και σύνολο. Το 2006 ήταν έκτος στην παγκόσμια κατάταξη στην κατηγορία των εφήβων. Εξάλλου, κατέκτησε συνολικά έξι μετάλλια στα πρωταθλήματα Ευρώπης εφήβων το 2004 και 2005. 
Επίσης κατέχει πολλές επιδόσεις στην κατηγορία υπερβαρέων βαρών. Στην κατηγορία των +105 κιλών, πέτυχε νέο ατομικό ρεκόρ (192 κιλά στο αρασέ και 230 κιλά στο ζετέ), στις 22 Απριλίου 2007, στη διάρκεια του Ευρωπαϊκού Πρωταθλήματος Ανδρών, στη Σόφια και κατέκτησε το χάλκινο μετάλλιο.

</doc>
<doc id="64521" url="https://el.wikipedia.org/wiki?curid=64521" title="Αλεξίφωτο">
Αλεξίφωτο

Ο Ναυτικός επίσημος όρος "Αλεξίφωτο" χρησιμοποιείται υπό τρεις διαφορετικές έννοιες:
ως αλεξίφωτο φάρου, ως αλεξίφωτο φανών ναυσιπλοΐας και ως αλεξίφωτο παραφωτίδας (φινιστρινιού).

</doc>
<doc id="64522" url="https://el.wikipedia.org/wiki?curid=64522" title="Τρέξε Λόλα, Τρέξε">
Τρέξε Λόλα, Τρέξε

Τρέξε Λόλα, τρέξε (πρωτότυπος τίτλος στα γερμανικά "Lola rennt", στα αγγλικά "Run Lola Run") είναι ο τίτλος κινηματογραφικής ταινίας, σε σκηνοθεσία του Τομ Τίκβερ, παραγωγή του 1998.
"Πλοκή".
Στο Βερολίνο της δεκαετίας του 1990 ο νεαρός Μάνι (Μόριτς Μπλάιμπτροϊ) χάνει στο τρένο τα 100.000 μάρκα που πρέπει να επιστρέψει στο λαθρέμπορο Ρόνι. Απελπισμένος παίρνει τηλέφωνο την φίλη του Λόλα (Φράνκα Ποτέντε) η οποία θα κάνει τα πάντα για να τον βοηθήσει. Ακολουθεί το ανελέητο κυνηγητό διάρκειας 20 λεπτών για την ανεύρεση των χρημάτων - σε τρεις διαφορετικές εκδοχές.
Βραβεύσεις.
Επίσης η ταινία πήρε τα παρακάτω βραβεία:
Η ταινία ήταν υποψήφια για το Χρυσό Λιοντάρι (σκηνοθεσία) το 1998 στη Βενετία.

</doc>
<doc id="64523" url="https://el.wikipedia.org/wiki?curid=64523" title="Lola rennt">
Lola rennt



</doc>
<doc id="64524" url="https://el.wikipedia.org/wiki?curid=64524" title="Πωλ Ραντέν">
Πωλ Ραντέν



</doc>
<doc id="64525" url="https://el.wikipedia.org/wiki?curid=64525" title="Αλευρομαντεία">
Αλευρομαντεία

Η αλευρομαντεία ή αλφιτομαντεία ήταν είδος μαντικής τέχνης, που χρησιμοποιούσε ως μέσο το αλεύρι. Οι αντίστοιχοι μάντεις λέγονταν αλευρομάντεις ή αλφιτομάντεις.
Αν και μνημονεύεται η μαντική τέχνη αυτή από τους αρχαίους λεξικογράφους, φαίνεται να είναι πρωτόγονη μορφή τεχνικής οι λεπτομέρειες της οποίας δεν έχουν διασωθεί. Αυτό που είναι βέβαιο είναι ότι γινόταν επί της πυράς με περιοδική ρίψη (σκόρπισμα) αλεύρου. Η μάντευση γινόταν από τον καπνό, το χρώμα του και τον τρόπο καύσης, καθώς και από τον θόρυβο της καύσης.
Η αλευρομαντεία φαίνεται ότι συνδεόταν με τη λατρεία του Απόλλωνα, ο οποίος χαρακτηρίζεται και ο ίδιος ως «αλευρομάντης» Οι αλευρομάντεις αναφέρονται από τους λεξικογράφους Ησύχιο και Πολυδεύκη, και από τους συγγραφείς Αιλιανό, Ιάμβλιχο, Θεοδώρητο και άλλους. Κατά τη χριστιανική εποχή αναφέρουν την αλευρομαντεία ο Κλήμης Αλεξανδρείας, ο Ιωάννης ο Χρυσόστομος, ο Ευσέβιος και άλλοι.

</doc>
<doc id="64526" url="https://el.wikipedia.org/wiki?curid=64526" title="Αλφιτομαντεία">
Αλφιτομαντεία



</doc>
<doc id="64527" url="https://el.wikipedia.org/wiki?curid=64527" title="Αλμερία">
Αλμερία

Η Αλμερία είναι πόλη, λιμένας και πρωτεύουσα της ομώνυμης αυτοδιοίκητης επαρχίας Αλμερίας της Ισπανίας. Το 1947 ο πληθυσμός της ήταν 75.000, 40 χρόνια μετά, το 1984, ήταν 140.000. Χαρακτηριστικό στοιχείο της πόλης είναι το μεγάλο αραβικό φρούριο (Alcazaba).
Η κατοίκηση στο χώρο της σημερινής πόλης έχει αρχίσει σε αρκετά παλιά εποχή. Έχει βρεθεί προ-ρωμαϊκή κεραμική και υπάρχει πιθανότητα εδώ να βρισκόταν το ρωμαϊκό λιμάνι «"Πόρτους Μάγκνους"» (Μεγάλος Λιμένας). Επίσης οι ανασκαφές μέσα στην πόλη έχουν δείξει την ύπαρξη βιομηχανίας παστωμένων ψαριών, ενώ μέσα στο αραβικό κάστρο έχει βρεθεί σημαντική ποσότητα ρωμαϊκής κεραμικής της ύστερης αυτοκρατορικής εποχής (η οποία συμπεριλαμβάνει και λυχνάρια εισηγμένα από τη Βόρεια Αφρική).
Πριν την ανάδειξή της σε ναυτική βάση το 955, λίγα πράγματα είναι γνωστά για τον αραβικό οικισμό της Al-Mariya (στα αραβικά σημαίνει "παρατηρητήριο"). Εκείνη τη χρονιά, ο χαλίφης Αμπντ αλ-Ραχμάν Γ' τον αναβάθμισε ως απάντηση σε κάποιες μεμονωμένες επιδρομές των Βίκινγκς αλλά και στα πλαίσια των γενικότερων στρατιωτικών και εμπορικών επιδιώξεών του στη Βόρειο Αφρική και τη δυτική Μεσόγειο. Κατά τον 11ο αι., η Αλμερία επεκτάθηκε ακόμη περισσότερο και έγινε πρωτεύουσα βασιλείου Ταϊφά από το 1013 έως το 1038. Στη συνέχεια έπεσε στα χέρια των Αλμοραβιδών και, για μικρό χρονικό διάστημα, κατακτήθηκε από το βασίλειο Ταϊφά της Βαλένθια. Το 1147, καταλήφθηκε από τον Αλφόνσο Ζ´ της Καστίλλης και του Λεόν αλλά αυτός δεν μπόρεσε να την κρατήσει. Τελικά, το 1488, καταλήφθηκε από τον Φερδινάνδο Β´ της Αραγωνίας, μετά από ένα σεισμό που είχε συμβεί τον προηγούμενο χρόνο. Το 1490, ο μουσουλμανικός πληθυσμός εκδιώχθηκε από την πόλη, όπως έγινε σταδιακά και στις υπόλοιπες περιοχές της Ισπανίας, κατά τον 16ο αιώνα.
Κατά την περίοδο του ισπανικού εμφυλίου πολέμου η Αλμερία παρέμεινε σχεδόν μέχρι το τέλος στα χέρια των κυβερνητικών στρατευμάτων. Στις 31 Μαΐου 1937 η πόλη βομβαρδίστηκε από το «θωρηκτό τσέπης» "Άντμιραλ Σέερ" (Admiral Scheer) του Γερμανικού Στόλου σε αντίποινα για τον υπό των ισπανικών κυβερνητικών αεροπλάνων βομβαρδισμό του άλλου Γερμανικού «θωρηκτού τσέπης» "Ντόϊτσλαντ" (Deutschland), που ναυλοχούσε στον λιμένα Ίμπιζα των Βαλεαρίδων.
Ο σύγχρονος λιμένας παρουσιάζει ζωηρό εισαγωγικό και εξαγωγικό εμπόριο.
Στην Αλμερία πραγματοποιήθηκαν οι Μεσογειακοί Αγώνες 2005.

</doc>
<doc id="64529" url="https://el.wikipedia.org/wiki?curid=64529" title="Ροβέρτος Μάλλιος Γκάλιτς">
Ροβέρτος Μάλλιος Γκάλιτς

Ο Ροβέρτος Μάλλιος Γκάλιτς (1905 - ...) ήταν ποδοσφαιριστής της προπολεμικής περιόδου. Γεννήθηκε στην Κωνσταντινούπολη το 1904. 
Καριέρα ποδοσφαιριστή.
Σε συλλογικό επίπεδο.
Ξεκίνησε το ποδόσφαιρο το 1923 από τον Ήφαιστο Κωνσταντινούπολης και το 1928 πήρε μεταγραφή για την ΑΕΚ, στην οποία αγωνίστηκε ως ομογενής. Πέντε χρόνια αργότερα (27 Σεπτεμβρίου 1933) πήγε στην Κύπρο ως παίκτης-προπονητής του Τραστ Λευκωσίας, όπου ολοκλήρωσε την ποδοσφαιρική του καριέρα. Στον Τραστ αγωνίστηκε την περίοδο 1933-1936. Ήταν αρχηγός και προπονητής της ομάδας. Κατέκτησε ένα πρωτάθλημα και ένα κύπελλο.
Στην εθνική Ελλάδας.
Αγωνίστηκε 12 φορές με την εθνική Ελλάδας και πέτυχε 1 γκολ, το διάστημα μεταξύ 1930-1933. Το ντεμπούτο του πραγματοποιήθηκε στις 2 Μαρτίου 1930 στον εκτός έδρας φιλικό αγώνα εναντίον της Β' Ιταλίας. Στις 13 Δεκεμβρίου 1931 σημείωσε το μοναδικό του τέρμα με τη γαλανόλευκη φανέλα όταν άνοιξε το σκορ με εύστοχη εκτέλεση πέναλτι στην εντός έδρας φιλική αναμέτρηση εναντίον της Β' Ουγγαρίας.
Καριέρα προπονητή.
Την περίοδο 1934-35 ως προπονητής του Τραστ Λευκωσίας, κατέκτησε τόσο το πρώτο παγκύπριο πρωτάθλημα όσο και το πρώτο Κύπελλο Κύπρου, όντας η πρώτη ομάδα που πέτυχε το νταμπλ στο κυπριακό ποδόσφαιρο. Ακολούθως διετέλεσε προπονητής της Τουρκικής Λέσχης Λευκωσίας (1936-37) και του Πεζοπορικού Λάρνακας (1937-1940).

</doc>
<doc id="64530" url="https://el.wikipedia.org/wiki?curid=64530" title="Κόλπος Αλμερίας">
Κόλπος Αλμερίας

Ο Κόλπος της Αλμερίας είναι μέγας κόλπος στη ΝΑ. Ισπανία που διανοίγετα σε πλάτος 24 μιλίων και εισδυτικού βάθους 8 μιλίων. Όρίζεται δε μεταξύ των ακρωτηρίων "Σαμπινάλ" και "Γκάτο" ή "Κάβο Γάτσο" όπως το αποκαλούν οι Έλληνες ναυτικοί.
Ο Κόλπος αυτός είναι εύκολα αναγνωρίσιμος από πολύ μακρυά χάριν της μεγάλης βουνοκορφής της Σιέρρα Νεβάδα, (ύψος 11000 πόδες), που δεσπόζει του κόλπου, αιώνια χιονισμένη, έτσι ώστε να είναι ορατή και από τις ακτές της Αφρικής.
Ο Κόλπος της Αλμερίας είναι πολύ γνωστός από το γεγονός ότι τα αλιεύματα εξ αυτού, κυρίως τόννων, αφενός τροφοδοτεί όλες τις κονσερβοβιομηχανίες, αφετέρου είναι ο πλουσιότερος αλιευτικός κόλπος της Μεσογείου.

</doc>
<doc id="64533" url="https://el.wikipedia.org/wiki?curid=64533" title="Μπόρις Γιέλτσιν">
Μπόρις Γιέλτσιν



</doc>
<doc id="64534" url="https://el.wikipedia.org/wiki?curid=64534" title="Φερδινάνδος Άλβαρο ντε Τολέδο">
Φερδινάνδος Άλβαρο ντε Τολέδο

Ο Φερδινάνδος Άλβαρο ντε Τολέδο ή "Φερνάντο Άλβαρεθ ντε Τολέδο ι Πιμεντέλ" ("Fernando Álvarez de Toledo y Pimentel", Πιεδραΐτα, 29 Οκτωβρίου 1507 - Λισαβόνα, 11 Δεκεμβρίου 1582) ήταν Ισπανός ευγενής, 3ος Δούκας της Άλμπα, δούκας του Ουέσκαρ, αντιβασιλέας της Νεαπόλεως, κυβερνήτης των Κάτω Χωρών, καταγόταν από μία εκ των σημαντικότερων οικογενειών ευγενών της Καστίλλης.
Είχε σημαντικό ρόλο σε αριθμό μαχών, ευρισκόμενος στην υπηρεσία της Ισπανίας, κερδίζοντας, με αυτό τον τρόπο, την εύνοια και την συμπάθεια του Καρόλου Κουίντου. Υπό τον Φίλιππο Β΄, επιχείρησε να περιορίσει την δράση των επαναστατών στις Ισπανικές Κάτω Χώρες, ενώ έλαβε το αξίωμα του αντιβασιλέα διαδεχόμενος την Μαργαρίτα της Πάρμας από το 1567 ως το 1573, ημερομηνία κατά την οποία ο Λουίς ντε Θουνίγα ι Ρεκεσένς τον διαδέχτηκε.
Η ονομασία με την οποία έχει μείνει γνωστός προήλθε από το κάστρο του στην Άλμπα ντε Τόρμες.

</doc>
<doc id="64538" url="https://el.wikipedia.org/wiki?curid=64538" title="Ρόσα Μονέρο">
Ρόσα Μονέρο



</doc>
<doc id="64543" url="https://el.wikipedia.org/wiki?curid=64543" title="Σιδηρούντα Χίου">
Σιδηρούντα Χίου

Η Σιδηρούντα έίναι ένα χωριό του Δήμου Χίου του Νομού Χίου. Βρίσκεται στο βορειοδυτικό μέρος της Χίου, σε απόσταση 38 χιλιομέτρων από την πόλη της Χίου, χτισμένη στην κορυφή ενός λοφίσκου, ανάμεσα σε πεύκα και ελιές. Παραδοσιακός οικισμός, με πέτρινα σπιτάκια, που την εποχή των Παλαιολόγων ήταν Μετόχι της Νέας Μονής. Είχε δε τρίπατο πύργο στο κέντρο και κάστρο με δύο εισόδους (Χρυσόβουλο του Μιχαήλ Παλαιολόγου), μέρος του οποίου σώζεται μέχρι σήμερα. Πήρε το όνομά της πιθανόν από τις Σιδηρόπετρες (Σιδηρούς -ούντος), που είναι άφθονες στην περιοχή και χρησιμοποιούνται για το χτίσιμο των σπιτιών. 
Στους πρόποδες του λόφου απλώνονται μικρές γραφικές παραλίες, με καταγάλανα νερά. Μακριά άμμος, Τηγάνι, Μετόχι, Παπαλιάς, Γερίτα, Πραστιά.
Δημοτικό Σχολείο Σιδηρούντας.
Οι πρώτοι δάσκαλοι που δίδαξαν στη Σιδηρούντα ήταν ιερείς και χρησιμοποιούσαν αναγνώσματα από το Ψαλτήρι και τον Οκτάηχο. Οι επιθεωρήσεις γίνονταν από τον μητροπολίτη. Περίπου το 1850 άρχισε να λειτουργεί κοινοτικό σχολείο σε διάφορα σπίτια και η εκκλησία πλήρωνε τους δασκάλους.
Το κτίριο του δημοτικού σχολείου έγινε με προσωπική εργασία των χωρικών με δαπάνη της εκκλησίας περί το 1860 και κατά άλλες μαρτυρίες στα 1886. Τα πρώτα χρόνια της λειτουργίας του είχε μήκος 10 μ. και πλάτος 4,5 μ. Εκτός από την αίθουσα διδασκαλίας υπήρχε, χωρισμένο με ξύλινο παραπέτασμα από αυτήν, ένα δωμάτιο στην ανατολική πλευρά του σχολείου που χρησίμευε για κατοικία του διδασκάλου. Αργότερα, στα 1910 περίπου έγινε μία επέκταση του διδακτηρίου κατά πλάτος. Έτσι απέκτησε τις διαστάσεις 10 Χ 7,5 μ.
Το 1950 φυτεύτηκαν δέντρα στην αυλή. Στις 15/3/1950 έγινε έλεγχος από μηχανικό του υπουργείου και εργολάβο και στις 26/3 άρχισε η επισκευή με τη συμμετοχή των χωρικών. Για την εργασία αυτή διατέθηκε πίστωση 15.000.000 δρχ. από το Σχέδιο Μάρσαλ.
Στις 2/3/1953 άρχισε η επίστρωση της αυλής με τη συμμετοχή χωρικών, του δασκάλου και μαθητών και φυτεύτηκαν και άλλα δέντρα και φυτά. Στις 10/10/1954 έγινε επέκταση του σχολείου με προσθήκη αίθουσας 5 Χ 7 μ.
Μέχρι το 1964 το σχολείο ήταν απερίφραχτο. Είχε μόνο ένα μικρό μαντρότοιχο προς τα νότια. Τη χρονιά αυτή περιφράχτηκε με μαντρότοιχο μέγιστου ύψους 1,5 μ.
Στα 1968 κτίστηκαν, όπως προέβλεπε σχετική μελέτη της Διευθύνσεως Τεχνικών Υπηρεσιών, ένα εστιατόριο διαστάσεων 5 Χ 5 μ. και ένα μαγειρείο 2 Χ 5 μ. στη δυτική πλευρά του διδακτηρίου. Η εγκατάλειψη της υπαίθρου και η ανάγκη συνέχισης της εκπαιδευτικής διαδικασίας των παιδιών στο Γυμνάσιο και Λύκειο οδήγησε αρχικά στη μετακίνηση κάποιων οικογενειών στη Βολισσό και στη συνέχεια τη μετεγκατάστασή τους στην πόλη της Χίου. Έτσι άρχισε η μείωση των μαθητών του σχολείου.
Το δημοτικό σχολείο συνέχισε τη λειτουργία του έως το έτος 1979. Την τελευταία χρονιά στο σχολείο διδάσκονταν 6 μαθητές. Ο Εκπολιτιστικός και Μορφωτικός Σύλλογος Σιδηρούντας χρηματοδότησε το 1991 την επισκευή και εξοπλισμό του σχολείου για να μπορέσει να λειτουργήσει ως παραδοσιακό καφενείο – εστιατόριο, υπό τη διεύθυνση ιδιωτών. Το έργο αυτό βοήθησε να σταματήσει η ερήμωση του χωριού και λειτούργησε ως ένας τόπος συγκέντρωσης και ψυχαγωγίας τόσο των κατοίκων της Σιδηρούντας όσο και τρίτων επισκεπτών. Η λειτουργία του χώρου αυτού συνεχίζεται μέχρι σήμερα.
Σημειώσεις.
Κυριότερες πηγές άντλησης των παραπάνω στοιχείων για το Δημοτικό Σχολείο, είναι το «Χιακό Ημερολογιακό Βιβλίο», τόμος Α΄ (από 1949) του Δημοτικού σχολείου Σιδηρούντας, γραμμένο από δασκάλους του χωριού, που σώζεται και φυλάσσεται στο Ιστορικό Αρχείο μαζί με Βιβλίο Πιστοποιητικών Σπουδής από το 1915 και Μαθητολόγιο από το 1924, καθώς και έγγραφο που παραδόθηκε από την Διεύθυνση Πρωτοβάθμιας Εκπαίδευσης.

</doc>
<doc id="64544" url="https://el.wikipedia.org/wiki?curid=64544" title="Χρήστος Ρίμπας">
Χρήστος Ρίμπας

Ο Χρήστος Ρίμπας (1913 ή 1914 – 19 Οκτωβρίου 1981) ήταν Έλληνας διεθνής ποδοσφαιριστής.
Γεννήθηκε στη Μαγνησία της Μικράς Ασίας. Ξεκίνησε τον αθλητισμό σε ηλικία 14 ετών, αγωνιζόμενος ως κεντρικός επιθετικός ποδοσφαιριστής με την ομάδα της Α.Ε. Νέας Ιωνίας το 1927. Τον επόμενο χρόνο ο Ούγγρος προπονητής Σβεγκ τον παρακολούθησε να παίζει τερματοφύλακας στην ομάδα του Παραρτήματος Κολεγίου Αθηνών στο γήπεδο του Πανελληνίου και τον καλεί να εγγραφεί στα τμήματα υποδομής ("τσικό") της ΑΕΚ. Το 1929 προωθείται στην πρώτη ομάδα και το 1931 διαδέχεται το σπουδαίο Γιάμαλη, σε ένα Χριστουγεννιάτικο φιλικό με την Αυστριακή Βάλκερ, στο οποίο και εντυπωσιάζει. Αγωνίστηκε στη θέση του τερματοφύλακα με την ΑΕΚ και 9 φορές στην εθνική Ελλάδας, την τελευταία ως αρχηγός. Το 1933 είχε κληθεί στη μικτή Βαλκανίων για αγώνα με τη μικτή Κόσμου, ο οποίος τελικά αναβλήθηκε. Σταμάτησε το ποδόσφαιρο το 1947. Ήταν νυμφευμένος και απέκτησε έναν γυιό, τον Αλέξανδρο. Απεβίωσε στις 19 Οκτωβρίου 1981.
Τίτλοι.
2 Πανελλήνια πρωταθλήματα:
2 κύπελλα Ελλάδας:
3 πρωταθλήματα ΕΠΣ Αθηνών:

</doc>
<doc id="64548" url="https://el.wikipedia.org/wiki?curid=64548" title="Καυκασία">
Καυκασία

Ο Καύκασος ή Καυκασία είναι περιοχή στην Ευρασία η οποία συνορεύει στα νότια με το Ιράν, στα νοτιοδυτικά με την Τουρκία, στα δυτικά με τη Μαύρη Θάλασσα, στα ανατολικά με την Κασπία Θάλασσα και στα βόρεια με τη Ρωσία. Ο Καύκασος περιλαμβάνει την Οροσειρά του Καυκάσου και τις γύρω πεδιάδες.
Η Οροσειρά του Καυκάσου χωρίζει την Ασία από την Ευρώπη και οι χώρες της περιοχής θεωρούνται ότι ανήκουν είτε στη μία είτε και στις δύο ηπείρους. Το ψηλότερο σημείο είναι το όρος Ελμπρούς (5,642 μ) στη Ρωσία, το οποίο είναι το ψηλότερο σημείο στην Ευρώπη.
Η περιοχή είναι γνωστή για τη γλωσσολογική της ποικιλότητα: εκτός των Ινδοευρωπαϊκών και των Τουρκικών γλωσσών, απαντώνται Καρτβελιανές, Βορειοδυτικές Καυκάσιες και Βορειοανατολικές Καυκάσιες οικογένειες γλωσσών, αυτόχθονες στην περιοχή.
Όνομα.
Ο Πλίνιος ο Πρεσβύτερος στο "Φυσική Ιστορία" (77–79) ότι το όνομα του Καυκάσου προέρχεται από το σκυθικό "kroy-khasis" (λευκός με χιόνια).
Σε όλη την περσική ιστορία, ιδιαίτερα της δυναστείας των Σασσανιδών, η περιοχή του Καυκάσου ήταν το πλέον απομεμακρυσμένο σημείο της επικράτειας, με περιοχές του βόρειου Καυκάσου εξαιρετικά δύσβατες. Για αυτό το μυθικό όρος Καφκούχ, το υψηλότερο βουνό στον κόσμο, μυθολογείται ότι βρισκόταν σε αυτή την περιοχή του κόσμου, μετατρέποντας τον Καύκασο σε σύνορο του κόσμου. Γα αυτό το όνομα Καύκασος αποδόθηκε σε όλη την περιοχή, εξαιτίας της σχέσης του με το μυθολογικό βουνό. Τα σύγχρονα ονόματα είναι παρόμοια, με κύρια διαφορά ότι το σκληρό "-f" έχει αντικατασταθεί με το μαλακότερο "-w" και το τελικό "-s" με το "-z".
Σύγχρονα ενδώνυμα:
Προϊστορία.
Η περιοχή της Τρανσκαυκασίας κατοικείτο από τον "Homo erectus" από την παλαιολιθική εποχή. Το 1991, απολιθώματα ανθρωπιδών χρονικού βαθους 1.8 εκατομύρια έτη π.π. βρέθηκαν στην αρχαιολογική θέση Ντμανίσι, στη Γεωργία, στο νότιο Καύκασο. Οι ερευνητές ταξινομούν τους απολιθωμένους σκελετούς ως υποείδος "Homo erectus georgicus".
Στην παρούσα θέση βρίσκεται η μαρτυρία της παρουσίας ανθρωπιδών έξω οπό την Αφρική και τα κρανία του Ντμανίσι αντιστοιχούν στις πέντε αρχαιότερες ανθρωπίδες που βέθηκαν εκτός Αφρικής. Με αυτό τον τρόπο διαμορφώνεται η υπόθεση ότι διπλασιάζεται ο χρόνος της υποτιθέμενης μετανάστευσης έξω από την ήπειρο.
Ιστορία.
Όντας στην περιφέρεια της Τουρκίας, του Ιράν και της Ρωσίας, η περιοχή υπήρξε συχνά αρένα πολιτικής, στρατιωτική, θρησκευτικής και πολιτιστικής αντιπαλότητας και επεκτατισμού για αιώνες. Στο μεγαλύτερο τμήμα της σύγχρονης ιστορίας του ο Καύκασος ήταν συνήθως ενσωματωμένος στον ιρανικό κόσμο. Στις αρχές του 19ου αιώνα η ρωσική αυτοκρατορία απέσπασε οριστικά τα εδάφη του Καυκάσου από την περσική αυτοκρατορία.
Υπό τον Ασσουρμπανιπάλ (669-627 π.Χ.) τα όρια της ασσυριακής αυτοκρατορίας έφθασαν ως τα όρη του Καυκάσου. Αργότερα δημιουργήθηκαν τα αρχαία βασίλεια της περιοχής στα οποία περιλαμβάνεται η Αρμενία, η Αλβανία του Καυκάσου, η Κολχίδα και το βασίλειο της Ιβηρίας, μεταξύ άλλων. Αυτά τα βασίλεια ενσωματώθηκαν αργότερα σε διάφορες ιρανικές αυτοκρατορίες, συμπεριλαμβανομένων των Μηδών, της αυτοκρατορίας των Αχαιμενιδών, της Παρθίας και της αυτοκρατορίας των Σασσανιδών, που κυβέρνησαν συνολικά τον Καύκασο για πολλές εκατοντάδες χρόνια. Το 95-55 π.Χ. υπό τη βασιλεία του Αρμένιου "βασιλέα των βασιλέων" Τιγράνη του Μεγάλου, το βασίλειο της μείζονος Αρμενίας έγινε αυτοκρατορία, περιλαμβάνοντας ως υποτελείς την Ιβηρία, την Καυκάσια Αλβανία, την Παρθία, την Ατροπατηνή, τη Μεσοποταμία, την Καππαδοκία, την Κιλικία, τη Συρία, το βασίλειο των Ναβαταίων και την Ιουδαία. Μέχρι τον 1ο αιώνα π.Χ. ο ζωροαστρισμός είχε γίνει η κυρίαρχη θρησκεία της περιοχής. Ωστόσο, η περιοχή υπέστη άλλους δύο θρησκευτικούς μετασχηματισμούς. Υπήρξε ισχυρή αντιπαλότητα μεταξύ της Περσίας και της Ρώμης και αργότερα του Βυζαντίου για τα εδάφη του Καυκάσου. Το τελευταίο εισέβαλε στην περιοχή αρκετές φορές, αν και δεν ήταν ποτέ σε θέση να την κρατήσει.
Η δυναστεία των Αρσακιδών της Αρμενίας (μεγάλος κλάδος της δυναστείας των Αρσακιδών της Παρθίας) ήταν η πρώτη χώρα που υιοθέτησε τον χριστιανισμό ως επίσημη θρησκεία του κράτους (το 301) και ακολούθησαν η Καυκάσια Αλβανία και η Γεωργία με αποτέλεσμα ο χριστιανισμός άρχισε να προσπεράσει τον ζωροαστρισμό. Με τη μουσουλμανική κατάκτηση της Περσίας, η περιοχή τέθηκε υπό την κυριαρχία των Αράβων. Τον 10ο αιώνα, οι Αλανοί (πρωτο-Οσέτες) ίδρυσαν το βασίλειο της Αλανίας, που άκμασε στον βόρειο Καύκασο, περίπου στη θέση Κιρκασίας και της σύγχρονης βόρειας Οσετίας-Αλανίας, μέχρι την καταστροφή της από την εισβολή των Μογγόλων του 1238-1239. Κατά τον 12ο αιώνα ο Γεωργιανός βασιλέας Δαβίδ ο Οικοδόμος εκδίωξε τους μουσουλμάνους από τον Καύκασο και μετέτρεψε το βασίλειο της Γεωργίας σε ισχυρή περιφερειακή δύναμη. Το 1194-1204 ο στρατός της βασίλισσας Ταμάρ διέλυσε τις τουρκικές επιδρομές από νότιοανατολικά και νότια και ξεκίνησε αρκετές επιτυχημένες εκστρατείες στην νότια Αρμενία, ελεγχόμενη τότε από τους Σελτζούκους Τούρκους. Το Γεωργιανό βασίλειο συνέχισε τις στρατιωτικές εκστρατείες στην περιοχή του Καυκάσου. Το αποτέλεσμα των στρατιωτικών εκστρατειών και της προσωρινής πτώσης της βυζαντινής αυτοκρατορίας το 1204, η Γεωργία έγινε το ισχυρότερο χριστιανικό κράτος σε ολόκληρη την περιοχή της Εγγύς Ανατολής, καλύπτοντας το μεγαλύτερο μέρος του Καυκάσου εκτεινόμενοι από το βόρειο Ιράν και τη βορειοανατολική Τουρκία έως τον βόρειο Καύκασο. Η περιοχή του Καυκάσου αργότερα κατακτήθηκε από τους Οθωμανούς, τους Μογγόλους, τα τοπικά βασίλεια και τα χανάτα και, για άλλη μια φορά, από την Περσία.
Έως τις αρχές του 19ου αιώνα ο νότιος Καύκασος και ένα τμήμα του βορείου Καυκάσου (Νταγκεστάν) αποτελούσαν τμήμα της περσικής αυτοκρατορίας. Το 1813 και το 1828 με τη συνθήκη του Γκουλιστάν και τη συνθήκη του Τουρκμεντσάι αντίστοιχα, οι Πέρσες αναγκάστηκαν να παραχωρήσουν αμετάκλητα τον Νότιο Καύκασο και το Νταγκεστάν στην αυτοκρατορική Ρωσία. Η Ρωσία κατέλαβε και προσάρτησε το υπόλοιπο του Βορείου Καυκάσου κατά τη διάρκεια του 19ου αιώνα με τον πόλεμο του Καυκάσου (1817-1864).
Η περιοχή ενώθηκε ως ενιαία πολιτική οντότητα δύο φορές - κατά τη διάρκεια του ρωσικού εμφύλιου πολέμου ( Λαϊκή Ομοσπονδιακή Δημοκρατία Υπερκαυκασίας) από τις 9 Απριλίου 1918 έως τις 26 Μαΐου 1918 και υπό σοβιετική διακυβέρνηση (Υπερκαυκασία SFSR) από τις 12 Μαρτίου 1922 έως τις 5 Δεκεμβρίου 1936.
Στη δεκαετία του 1940, περίπου 480.000 Τσετσένοι και Ινγκουσέτες, 120.000 Μπαλκάρ, Καρατσάι και τουρκόφωνοι Μεσχέτ, 200.000 Κούρδοι και τον Γερμανοί του Καυκάσου απελάθηκαν μαζικά προς την κεντρική Ασία και τη Σιβηρία. Περίπου το ένα τέταρτο από αυτούς έχασαν τη ζωή τους. 
Μετά τη διάλυση της Σοβιετικής Ένωσης, το 1991, η Γεωργία, το Αζερμπαϊτζάν και η Αρμενία ανεξαρτητοποιήθηκαν. Η περιοχή του Καυκάσου απετέλεσε αντικείμενο διαφόρων εδαφικών διαφορών μετά την κατάρρευση της Σοβιετικής Ένωσης, που οδήγησαν στον πόλεμο του Ναγκόρνο-Καραμπάχ (1988-1994), τη σύγκρουση Οσετίας-Ινγκουσετίας (1989-1991), τον πόλεμο της Αμπχαζίας (1992-1993, τον πρώτο Α΄ τσετσενικό πόλεμο (1994-1996), τον Β' τσετσενικό πόλεμο (1999-2009), και τον Ρωσογεωργιανό πόλεμο.
Πολιτική γεωγραφία.
Με όρους πολιτικούς-γωγραφικούς και πολιτισμικούς ο Καύκασος είναι από τις πιο ποικιλόμορφες περιοχές της γης. Τα έθνη-κράτη ή περιοχές που αποτελούν σήμερα τον Καύκασο είναι το βορειοανατολικό τμήμα της Τουρκίας, η Γεωργία, η Αρμενία, το Αζερμπαϊτζάν και τμήματα της Ρωσίας και του Ιράν. Τα ρωσικά εδάφη περιλαμβάνουν το Κράι Κρασνοντάρ, το Κράι Σταυρούπολης και τις αυτόνομες δημοκρατίες της Αντιγκέα, της Καλμίκια, του Καρατσάι-Τσερκεσία, του Καμπαρντίνο-Μπαλκάρια, της Βόρειας Οσετίας, της Ινγκουσετίας, της Τσετσενίας και του Νταγκεστάν. Τρεις περιοχές στην περιοχή διεκδικούν την ανεξαρτησία τους, αλλά χωρίς αναγνώριση από τη διεθνή κοινότητα: η Αμπχαζία, το Ναγκόρνο-Καραμπάχ και η Νότια Οσετία.
Δημογραφία.
Στην περιοχή έχει πολλές διαφορετικές γλώσσες και γλωσσικές οικογένειες. Υπάρχουν περισσότερες από 50 εθνοτικές ομάδες που ζουν στην περιοχή. Αρκετές γλωσσικές οικογένειες είναι μοναδικές στην περιοχή, αλλά ομλούνται και ινδοευρωπαϊκές γλώσσες, όπως η Αρμενική και η Οσετική και τουρκικές γώσσες, όπως η Αζερμπαϊτζανική και η Καρατσάι-Μπαλκάρ, που ομιλείται στην περιοχή του Αζερμπαϊτζάν. Χρησιμοποιείται, επίσης, ευρέως η Ρωσική ως κοινή γλώσσα.
Σήμερα οι λαοί της Βορείου και Νοτίου Καυκάσου έχουν την τάση να είναι είτε ανατολικοί ορθόδοξοι χριστιανοί, ή σουνίτες μουσουλμάνοι. Το Σιιτικό Ισλάμ είχε πολλούς υποστηρικτές ιστορικά στο Αζερμπαϊτζάν, που βρίσκεται στο ανατολικό τμήμα της περιοχής.
Οικολογία.
Ο Καύκασος είναι περιοχή μεγάλης οικολογικής σημασίας. Η περιοχή περιλαμβάνεται στον κατάλογο των 34 σημαντικότερων τόπων βιοποικιλότητας. Είναι καταφύγιο για 6.400 είδη ανώτερων φυτών, 1.600 από τα οποία είναι ενδημικά της περιοχής.
Μεταξύ των ενδημικών ζώων περιλαμβάνονται η περσική λεοπάρδαλη, η καφέ αρκούδα, ο λύκος, ο βίσωνας, το ανατολικοευρωπαϊκό κόκκινο ελάφι, ο χρυσαετός, ενώ απαντώνται περίπου 1.000 είδη αράχνης. Το φυσικό τοπίο του Καυκάσου έχει ανάμεικτα δάση, με σημαντικές περιοχές πετρώδους εδάφους στην αλπική ζώνη. Σε γενικές γραμμές η σύνθεση των ειδών του συγκεκριμένου καταφυγίου διαφέρει από οποιοδήποτε άλλο ευρασιατικό καταφύγιο ζώων
Τα όρη του Καυκάσου είναι επίσης γνωστά για την αναπαραγωγή του Καυκάσιου ποιμενικού.
Η περιοχή παρουσιάζει υψηλό επίπεδο ενδημισμού και έναν αριθμό σπανίων ζώων και φυτών, εξαιτίας των δασών-καταφυγίων, που επιβίωσαν της τελευταίας φάσης της παγετώδους στην οροσειρά του Καυκάσου. Το καταφύγιο δάσος του Καυκάσου είναι το μεγαλύτερο σε όλη τη δυτική Ασία. Στην περιοχή βρίσκονται πολλοί αντιπρόσωποι σπανίων ομάδων φυτών, με τους πλησιέστερους συγγενείς στην ανατολική Ασία, τη νότια Ευρώπη, ακόμα και τη βόρεια Αμερική. Επίσης πάνω από 70 είδη σαλιγκαριών του δάσους είναι ενδημικά της περιοχής..

</doc>
