<doc id="56162" url="https://el.wikipedia.org/wiki?curid=56162" title="Τζούντο">
Τζούντο

Το Τζούντο (ιαπ: 柔道, "σημασία": "ευγενής δρόμος") είναι σύστημα σωματικής, νοητικής, και ηθικής αγωγής που δημιουργήθηκε τον 19ο αιώνα από τον Τζιγκόρο Κάνο. Ως άθλημα και πολεμική τέχνη, είναι μορφή πάλης που χαρακτηρίζεται από τη δυναμική χρήση χεριών και ποδιών με σκοπό την απώλεια της ισορροπίας του αντιπάλου και την ανατροπή του..
Είναι ολυμπιακό άθλημα από το 1964, και θεωρείται το δεύτερο δημοφιλέστερο άθλημα στον κόσμο ως προς τον αριθμό εξασκούμενων.
Η Ιστορία του Τζούντο.
Το τζούντο γεννήθηκε στην Ιαπωνία από τον Τζιγκόρο Κάνο (1860-1938), πτυχιούχο πολιτικών και οικονομικών επιστημών, και γνώστη της φυσικής αγωγής και των πολεμικών τεχνών.
Κοντός και σωματικά αδύναμος σαν παιδί, ο Κάνο ενδιαφέρθηκε για πολεμικές τέχνες, συγκεκριμένα για ζίου ζίτσου, πρώτη φορά σε ηλικία δεκατεσσάρων ετών για να μπορεί να αμυνθεί εναντίον δυνατότερων συμμαθητών του που τον αντιμετώπιζαν περιπαικτικά και βίαια. Έχοντας υποστεί σχολική βία για αρκετά χρόνια, και αφότου ο πατέρας του αρνήθηκε το αίτημά του να του βρει δάσκαλο ζίου ζίτσου, θεωρώντας την εκμάθηση της εν λόγω τέχνης μη απαραίτητη, ο Κάνο αποφάσισε να ξεκινήσει μόνος του την αναζήτηση δασκάλου.
Λέγεται ότι ο Κάνο κατέληξε στο Τζούντο αναζητώντας τρόπους και νέες τεχνικές με τις οποίες θα αντιμετώπιζε τους μεγαλύτερους μαθητές του ζίου ζίτσου. Η αλήθεια είναι ότι υιοθέτησε πολλές από τις τεχνικές του Ζίου Ζίτσου και ταυτόχρονα εφάρμοσε καινούργιες. Οριοθετώντας, όμως, ως βασικό στόχο του αθλήματος, εκτός από τη διάπλαση του ανθρώπινου σώματος και τη διαμόρφωση του ανθρώπινου χαρακτήρα μέσω της πνευματικής και ηθικής πειθαρχίας, μετέτρεπε το Τζούντο από μια νέα πολεμική τέχνη, σε πραγματικό τρόπο ζωής. Το 1882 ο Τζιγκόρο Κάνο ίδρυσε το Kadokan Judo που σιγά-σιγά άρχισε να εξαπλώνεται σε ολόκληρη την Ιαπωνία. Το 1907 υπολογίζεται ότι είχε ήδη 10.000 αθλητές - μέλη.
Το 1903 ο Γιαμασίτα κατ’ εντολή του Κάνο πήγε στις ΗΠΑ όπου διέδωσε το Τζούντο εκπαιδεύοντας ακόμη και τον Αμερικανό πρόεδρο Θεόδωρο Ρούσβελτ.
Παρά τις φυσιολογικές αλλαγές, οι βασικοί κανόνες του Τζούντο παραμένουν ίδιοι όπως και η βασική φιλοσοφία του πατέρα του Τζούντο ο οποίος ήθελε μια νέα πολεμική τέχνη, ένα άθλημα, με τους λιγότερους δυνατούς τραυματισμούς.
Για τριάντα χρόνια ο Τζιγκόρο Κάνο αφιέρωσε τη ζωή του στη διάδοση και εξάπλωση του αθλήματος. Βασικός συνεργάτης του Βαρόνου Πιερ Ντε Κουπερτέν, είχε ενεργό ρόλο στο Ολυμπιακό Κίνημα, όντας και μέλος της ΔΟΕ.
Ο Τζιγκόρο Κάνο δεν πρόλαβε να δει εν ζωή (πέθανε το 1938), την είσοδο του Τζούντο στους Ολυμπιακούς Αγώνες (το 1964 στο Τόκιο) ούτε την ίδρυση της Διεθνούς Ομοσπονδίας (το 1951), την οποία είχε προτείνει ο ίδιος από τη δεκαετία του ‘30. Για την ακρίβεια ήταν 12 Μαΐου του 1951 όταν σε ένα δωμάτιο του κινέζικου εστιατορίου Choy’ s στο Λονδίνο, εννέα χώρες υπέγραψαν την ιδρυτική διακήρυξη της Παγκόσμιας Ομοσπονδίας. Αυτή τη στιγμή η Διεθνής Ομοσπονδία Τζούντο (IJF) έχει στα μητρώα της περισσότερες από 180 χώρες-μέλη. Νωρίτερα, το 1948, είχε ιδρυθεί η Ευρωπαϊκή Ομοσπονδία Τζούντο ενώ το 1951 διεξήχθη και το πρώτο Ευρωπαϊκό Πρωτάθλημα.
Η εισαγωγή των κατηγοριών επηρέασε άμεσα την ανάπτυξη του Τζούντο, ενώ οκτώ χρόνια πριν από τους Ολυμπιακούς Αγώνες του Τόκιο, το 1964, στην ίδια πόλη, διεξήχθη το πρώτο Παγκόσμιο Πρωτάθλημα με συμμετοχή 31 αθλητών από 21 χώρες.
Το 1980 διεξήχθη, για πρώτη φορά, Παγκόσμιο Πρωτάθλημα και για τις γυναίκες. Δώδεκα χρόνια, αργότερα, το 1992 στη Βαρκελώνη το Τζούντο γυναικών συμπεριλαμβάνεται και στο πρόγραμμα των Ολυμπιακών Αγώνων.
Αν και οι μεγάλες δυνάμεις του αθλήματος θεωρούνται η Γαλλία, η Ιαπωνία, η Νότια Κορέα, η Κούβα και η Ρωσία, η διασπορά των μεταλλίων στους Ολυμπιακούς Αγώνες είναι αρκετά μεγάλη. Είναι χαρακτηριστικό ότι στους Ολυμπιακούς Αγώνες του Σίδνεϊ τα 56 μετάλλια του αθλήματος μοιράστηκαν 25 χώρες, μια περισσότερη σε σχέση με τους αγώνες της Αθήνας το 2004.
Στην Ελλάδα το Τζούντο εμφανίστηκε λίγο μετά τον Β΄ παγκόσμιο πόλεμο. Το 1977 αναγνωρίστηκε επίσημα, ως άθλημα και εντάχθηκε στον ΣΕΓΑΣ ενώ το 1985 ιδρύθηκε η Ελληνική Ομοσπονδία Τζούντο που σήμερα αριθμεί 150 και πλέον σωματεία με μια δύναμη 6.000 αθλητών και αθλητριών.
Κανόνες.
Τα βασικά στοιχεία των κανονισμών.
Οι δύο αθλητές (τζουντόκα) φορώντας την χαρακτηριστική στολή (τζουντόγκι), ο ένας μπλε και ο άλλος λευκή, αγωνίζονται για τέσσερα λεπτά. Μέχρι τους Ολυμπιακούς Αγώνες του Σίδνεϊ οι τζουντόκα φορούσαν μόνο λευκές στολές. Στο Σίδνεϊ καθιερώθηκε και το μπλε τζουντόγκι για την ευκολότερη διάκριση των αθλητών. 
Ο αγώνας διευθύνεται από έναν κεντρικό διαιτητή και δύο κριτές με ισότιμη γνώμη. Οι αποφάσεις λαμβάνονται με τον κανόνα της πλειοψηφίας και το αποτέλεσμα ανακοινώνεται από το διαιτητή με χαρακτηριστική κίνηση του χεριού και αναφώνηση του βαθμού ή της ποινής. 
Ένας αθλητής αναδεικνύεται νικητής αμέσως όταν πάρει ippon (ένας βαθμός = 10 πόντοι) πραγματοποιώντας μία επιτυχημένη τεχνική με την οποία ρίχνει τον αντίπαλό του στο έδαφος κάτι που σημαίνει ότι τελειώνει ο αγώνας. 
Υπάρχουν τεχνικές, οι οποίες αξιολογούνται με μικρότερης αξίας βαθμούς όπως waza-ari (7 πόντοι), yuko (5 πόντοι) και koka (3 πόντοι). Υπάρχουν και αντίστοιχης αξίας ποινές που μπορούν να δοθούν σε ένα αθλητή για μικρές παραβάσεις, shido (=koka), 2 shido (=yuko), 3 shido (=waza-ari) και 4 shido (=ippon). Υπάρχει επίσης και ποινή για μεγάλες παραβάσεις, hansoku make (=ippon), που όπως και στην περίπτωση των τεσσάρων shido, αποφέρει την άμεση ήττα του αθλητή. 
Δύο waza-ari προστίθενται για να γίνουν ippon. Το ίδιο ισχύει και όταν ένας αθλητής έχει ήδη πάρει waza-ari και ο αντίπαλός του στη συνέχεια δέχεται τρίτο shido. Το yuko και το koka δεν προστίθενται. 
Σε περίπτωση που δεν επιτευχθεί ippon, νικητής αναδεικνύεται ο αθλητής που έχει τον μεγαλύτερης αξίας βαθμό, μετά το πέρας των πέντε λεπτών.
Ο βαθμός ippon δίνεται όταν ο αθλητής, εφαρμόζοντας μία τεχνική ρίψεων, ρίξει τον αντίπαλό του με την πλάτη με πολλή δύναμη, ταχύτητα και έλεγχο. Το Waza-ari δίνεται όταν ο διαιτητής και οι κριτές θεωρήσουν ότι λείπει ένα από τα στοιχεία του ippon από μια ρίψη. Για παράδειγμα εάν ο αντίπαλος δεν πέσει με την πλάτη ή όταν θεωρήσουν ότι ο αθλητής δεν βάλει αρκετή δύναμη. 
Το Yuko δίνεται όταν λείπουν δύο από τα απαιτούμενα στοιχεία στη ρίψη. Αυτό θα μπορούσε να συμβεί όταν π.χ. ο αντίπαλος έχει πέσει πλάγια και χωρίς ταχύτητα.
Το Κοkα δίνεται όταν ο αντίπαλος πέσει με τον ώμο, με το μηρό ή με τους γλουτούς.
Επίσης, ο βαθμός ippon δίνεται όταν ο αθλητής, εφαρμόζοντας μία τεχνική ακινητοποίησης, κρατήσει τον αντίπαλό του στο έδαφος για 20 δευτερόλεπτα. Ο διαιτητής ανακοινώνει την αρχή και το τέλος της ακινητοποίησης ‘osaekomi’.
Το ippon δίνεται όταν ο αντίπαλος ξεφύγει από την ακινητοποίηση σε χρόνο ίσο με 20’’.
Το Υuko δίνεται όταν ο αντίπαλος ξεφύγει από την ακινητοποίηση σε χρόνο ίσο με 15’’.
Το Koka δίνεται όταν ο αντίπαλος ξεφύγει από την ακινητοποίηση σε χρόνο ίσο με 10’’.
Tέλος, ο βαθμός ippon δίνεται όταν ο αθλητής, εφαρμόζοντας τεχνική πνιγμού ή τεχνική εξάρθρωσης, αναγκάσει τον αντίπαλό του να εγκαταλείψει τον αγώνα χτυπώντας ελαφρά δύο ή περισσότερες φορές με το χέρι ή το πόδι του ή λέγοντας ‘maitta’ (‘εγκαταλείπω’).
Κατηγορίες κιλών.
Στο Τζούντο υπάρχουν 7 κατηγορίες κιλών για τους άνδρες και 7 για τις γυναίκες:
Υπάρχει επίσης η Όπεν κατηγορία η οποία δεν συμπεριλαμβάνεται στο πρόγραμμα των Ολυμπιακών Αγώνων.
Τζουντόγκι.
Το Τζούντο έχει το δικό του ντύσιμο. Πρόκειται για μία χοντρή βαμβακερή φόρμα, το τζουντόγκι, που αποτελείται από σακάκι, παντελόνι και μία ζώνη, τα οποία οι ασκούμενοι φορούν τόσο στις προπονήσεις όσο και στους αγώνες.
Το τζουντόγκι, το οποίο άρχισε να χρησιμοποιείται το 1907, είναι λευκού χρώματος (σ.σ. από το 1998, χρησιμοποιείται στις διεθνείς διοργανώσεις υποχρεωτικά η μπλε φόρμα για τον έναν από τους δύο «μονομάχους»), ενώ το χρώμα της ζώνης εξαρτάται από το επίπεδο του τζουντόκα σε βαθμούς.
Το σακάκι είναι κατασκευασμένο από πολύ χοντρό ύφασμα, για να αντέχει τα τραβήγματα των τεχνικών αλλά και για να προστατεύει τον τζουντόκα στις πτώσεις. Όσον αφορά στο παντελόνι, έχει ενίσχυση στα γόνατα και δένει στη μέση με κορδόνι.
Οι άντρες τζουντόκα πρέπει να φορούν το τζουντόγκι κατάσαρκα, ενώ οι γυναίκες φορούν από μέσα λευκό μπλουζάκι ή κορμάκι. Σε ό,τι αφορά τις διαστάσεις, τα μανίκια του τζουντόγκι πρέπει να φτάνουν 5 εκατοστά πριν από τους καρπούς όταν ο αθλητής έχει τα χέρια σε πρόταση, ενώ τα μπατζάκια πρέπει να φτάνουν τα πέντε εκατοστά πριν από τους αστραγάλους όταν ο αθλητής βρίσκεται σε στάση προσοχής.
Ζώνες.
Η ζώνη στο τζούντο αντικατοπτρίζει το επίπεδο γνώσεων του ασκούμενου.
Η ζώνη πρέπει να έχει αρκετό μάκρος ώστε να τυλίγει δύο φορές το σώμα του τζουντόκα στη μέση, να δένεται με σταυρόκομπο και προεξέχει κατά τουλάχιστον 20 εκατοστά σε κάθε άκρη.
Το επίπεδο του τζουντόκα σε βαθμούς αντιστοιχεί στους παρακάτω χρωματισμούς:
Να σημειωθεί ότι όσοι κατέχουν βαθμούς πάνω από 5 Νταν, μπορούν εφόσον το επιθυμούν να φορούν μαύρη ζώνη, ενώ όσον αφορά τις γυναικείες ζώνες έχουν μία λευκή γραμμή στη μέση.
Τεχνικές.
Υπάρχουν 67 αναγνωρισμένες τεχνικές ρίψεων (Nage waza) οι οποίες μεταφράζονται ως εξής:
Τεχνικές από όρθια θέση (Tach waza)
15 Τεχνικές χεριών (Te waza)
11 τεχνικές γοφού (Koshi waza)
21 τεχνικές ποδιών (Ashi waza)
Τεχνικές αυτοθυσίας (Sutemi waza)
5 τεχνικές αυτοθυσίας προς την πλάτη (Ma sutemi waza) 
15 τεχνικές αυτοθυσίας προς το πλάι (Yoko sutemi waza) 
Επίσης έχουν αναγνωρισθεί διεθνώς και 29 τεχνικές εδάφους (Katame waza) οι οποίες είναι: 
7 τεχνικές ακινητοποίησης (Οsae waza)
12 τεχνικές πνιγμού (Shime waza) 
10 τεχνικές εξάρθρωσης (Kansetsu waza)
Αναλυτικότερα:
"Te-waza (手技): Τεχνικές χεριών".
Μη αναγνωρισμένες τεχνικές:
"Koshi-waza (腰技): Τεχνικές γοφού".
Μη αναγνωρισμένες τακτικές:
Yoko-sutemi (橫捨身技): Πλάγιες τεχνικές αυτοθυσίας.
Μη αναγνωρισμένες τεχνικές:
Ne-waza: Τεχνικές εδάφους.
Ανατροπή της χελώνας:
Μη αναγνωρισμένες τεχνικές
Κυκλική κίνηση αμυνόμενου:
Πέρασμα αμυνόμενου:
Ανατροπή της χελώνας
Αντίστροφη ανάβαση
Osaekomi-waza (押込技): Τεχνικές καθήλωσης.
Μη αναγνωρισμένες τεχνικές:
Shime-waza (絞技): Τεχνικές πνιγμού.
Μη αναγνωρισμένες τεχνικές:
Kansetsu-waza (関節技): Τεχνικές αρθρώσεων.
Μη αναγνωρισμένες τεχνικές:

</doc>
<doc id="56164" url="https://el.wikipedia.org/wiki?curid=56164" title="Ελληνικό Αττικής">
Ελληνικό Αττικής

Το Ελληνικό είναι δημοτική ενότητα του Δήμου Αργυρούπολης-Ελληνικού του Νοτίου Τομέα Αθηνών της Περιφέρειας Αττικής. Η συνολική έκταση του ανέρχεται σε 7,5 τετ. χλμ. εκ των οποίων τα 5,5 ανήκαν στο παλαιό Διεθνές Αεροδρόμιο Ελληνικού.
Αποτελείται από την περιοχή των Σουρμένων, του Άνω Ελληνικού, του Κάτω Ελληνικού (Άγιος Κοσμάς) και την συνοικία της Αγίας Παρασκευής. Η Λεωφόρος Βουλιαγμένης και οι εγκαταστάσεις των δύο (2) αεροδρομίων καθώς και ο χώρος των βάσεων χωρίζουν τον πρώην Δήμο Ελληνικού στις τέσσερις συνοικίες.
Το Ελληνικό συνορεύει με τον Άλιμο, την Αργυρούπολη και την Γλυφάδα. Διαθέτει 14 πλατείες και 15 παιδικές χαρές. Η κυκλοφοριακή σύνδεση της περιοχής με το κέντρο της Αθήνας πραγματοποιείται σήμερα με οδικούς άξονες ταχείας κυκλοφορίας: τη Λεωφόρο Βουλιαγμένης και την παραλιακή Λεωφόρο Ποσειδώνος.
Ιστορία.
Ονομασία.
Η παλιά ονομασία της περιοχής ήταν Λοιμικό, λόγω του λοιμοκαθαρτηρίου που υπήρχε εκεί. Στις αρχές του 20ου αιώνα καθιερώθηκε η ονομασία Ελληνικό, ως πιο εύηχη παραλλαγή της προηγούμενης ονομασίας. Δεν επεκράτησε όμως, παρά μόνο σταδιακά μετά το Δεύτερο Παγκόσμιο Πόλεμο, καθώς ως τότε χρησιμοποιούνταν παράλληλα με την ονομασία Χασάνι, λόγω ενός πύργου κάποιου Τουρκαλβανού με το όνομα Χασάν.
20ος αιώνας.
Το 1922 μετά τη Μικρασιατική εκστρατεία εγκαταστάθηκαν στην βόρεια περιοχή του δήμου πρόσφυγες από την Σούρμενα του Πόντου και η περιοχή πάνω από τη λεωφόρο Βουλιαγμένης που χωρίζει τον δήμο ονομάσθηκε "Σούρμενα".
Το 1925 το υπουργείο Γεωργίας έδωσε κλήρους ανταλλάξιμης γης 5 στρεμμάτων. Η παροχή αυτή έχει συγκεκριμένους όρους. Για τα Σούρμενα τα στρέμματα δεν είναι ενιαία και αφαιρώντας την εισφορά για δρόμους και κοινόχρηστους χώρους είναι 4 στρέμματα. Στο Κάτω Ελληνικό προϋπόθεση για την εγκατάσταση ήταν η δήλωση ότι αναλάμβανε ο κάτοικος να κάνει εκβραχισμούς του οικοπέδου του, περιμάνδρωση και κήπο. Τις εν λόγω προϋποθέσεις μπορούσαν να εκπληρώσουν μόνο οι πιο εύποροι της εποχής, με αποτέλεσμα η περιοχή να κατοικηθεί από εμπόρους, εφοπλιστές, εύπορους και εγγράμματους που κατάγονταν από τη Σμύρνη, τον Πόντο, την Πόλη. Την ονόμασαν Κηπούπολη κι ήταν «όνομα και πράμα».
Το 1928 δίνονται οι αποζημιώσεις των ανταλλάξιμων περιουσιών και κτίζονται αρκετά πέτρινα σπίτια. Την ίδια χρονιά ανοίγουν δημόσιο πηγάδι στην οδό Ιασωνίδου και η ζωή παίρνει το δρόμο προς το καλύτερο. Ειδικά για το νερό μέχρι το 1956 που μπαίνει το δίκτυο της ύδρευσης, οι κάτοικοι ή άνοιγαν πηγάδια βάθους 22 – 30 μέτρων ή το αγόραζαν από τον νερουλά με το δίκυκλο.
Έως το 1929, τα Σούρμενα ανήκαν στην Κοινότητα Καλαμακίου, οπότε αποσπώνται και γίνονται δύο κοινότητες:
Α. Κοινότητα Ελληνικού με το Διάταγμα 8-3-1930 ΦΕΚ Α΄ 80/1930 και
Β. Κοινότητα Κομνηνών (Χασάνι) με το Βασιλικό Διάταγμα 4-7-1929 ΦΕΚ Α΄ 221/1929.
Η κατασκευή της Λεωφόρου Βουλιαγμένης ξεκίνησε το 1937 και ολοκληρώθηκε ένα χρόνο αργότερα. Πρόκειται για τη πρώτη λεωφορειακή γραμμή για το Κέντρο, που είχε αφετηρία στην οδό Ακαδημίας. Ως τότε το μόνο συγκοινωνιακό μέσο που εξυπηρετούσε την περιοχή ήταν ένα ταξί – λεωφορείο, που το ναύλωναν οι κάτοικοι για να ανεβοκατεβαίνουν στην Αθήνα. Το 1925 οι κάτοικοι ξεκινούν όλοι μαζί το κτίσιμο του πρώτου δημοτικού σχολείου της περιοχής, μια παράγκα σκεπασμένη με φύλλα αμίαντου στην πλατεία Σουρμένων (το κτίριο σώζεται ακόμα και στεγάζει το Ποντιακό Μουσείο).
Το 1943 με τη Γερμανική Κατοχή δίνεται η εντολή εκκένωσης της περιοχής και οι κάτοικοι βρίσκουν καταφύγιο σε σπίτια στην Καλλιθέα, την Κοκκινιά και τη Νέα Σμύρνη. Η περιοχή διαμορφώνεται σε εικονικό αεροδρόμιο για να μη βομβαρδιστούν οι πραγματικές εγκαταστάσεις. Οι βομβαρδισμοί επέτειναν την καταστροφή και την ερήμωση. Στην Κατοχή οι κοινότητες Γλυφάδας και Ελληνικού καταργούνται και στη θέση τους δημιουργείται ο Δήμος Ευρυάλης με το Νόμο 239/1943 ΦΕΚ Α΄ 174/1943. Το 1945 αποσπάστηκε από το Δήμο Ευρυάλης και ανασυστάθηκε ως Κοινότητα Ελληνικού. Το 1968 καταργήθηκε εκ νέου ως κοινότητα και αποτέλεσε με την Κοινότητα Καλαμακίου το Δήμο Αλίμου. Επανασυστάθηκε όμως το 1975 με το Νόμο 185/1975.
21ος αιώνας.
Το 2010 με τον «Καλλικράτη» (σε ισχύ από 1/1/2011) καταργήθηκε ως δήμος και συγχωνεύτηκε με το Δήμο Αργυρούπολης αποτελώντας πλέον τον ευρύτερο Δήμο Ελληνικού – Αργυρούπολης.
Αεροδρόμιο.
Η κυβέρνηση Μεταξά αποφασίζει στην περιοχή να δημιουργηθεί αεροδρόμιο. Η λειτουργία του ξεκίνησε το 1938 με διάδρομο προσγειώσεως 1.800 μέτρων.
Από το 1938 ως το 2001 στο Ελληνικό λειτουργούσαν στην αρχή ένα στη συνέχεια δύο και από το 1970 τρία αεροδρόμια, το ομώνυμο Αεροδρόμιο Αθηνών ή Ανατολικό, το Αεροδρόμιο Εσωτερικού, ή Δυτικό και το πολεμικό αεροδρόμιο της αμερικανικής βάσης που εξυπηρετούσε και την ελληνική αεροπορική βάση Ελληνικού. Σήμερα τμήμα του Δημαρχείου στεγάζεται σε πρώην εγκαταστάσεις του άλλοτε Ανατολικού αερολιμένα.
Έπειτα από τον τερματισμό λειτουργίας του το 2001 το Αεροδρόμιο του Ελληνικού παραμένει κλειστό καθώς ο Νέος Διεθνής Αερολιμένας "Ελευθέριος Βενιζέλος" αποτελεί πλέον το κεντρικό αεροδρόμιο των Αθηνών.
Τα τελευταία χρόνια βρίσκεται υπό διαβούλευση ένα σχέδιο ανάπλασης της περιοχής του Παλαιού Αεροδρομίου με στόχο την αξιοποίηση των εκτάσεων του. Πιο συγκεκριμένα, η πρόταση να πραγματοποιηθεί το project του Ελληνικού, μία επένδυση ύψους 7 δισεκατομμυρίων ευρώ, όπου θα περιλαμβάνει τουριστικές εγκαταστάσεις, καζίνο, ουρανοξύστες και κάποιους χώρους πρασίνου, θεωρείται πως μπορεί να αξιοποιήσει τον χώρο του πρώην αεροδρομίου φέρνοντας παράλληλα μια τοπική οικονομική ανάπτυξη άνευ προηγουμένου αλλά και αισθητική αναβάθμιση στην ευρύτερη περιοχή της παραλλιακής. Παρόλα αυτά, αντιδράσεις και αμφιβολίες αλλά και προσφυγές για την αληθινή συνεισφορά του έργου στην τοπική κοινωνία, αλλά και διάφορες αντιδικίες μεταξύ των εμπλεκόμενων μελών, έχουν οδηγήσει σε μεγάλη καθυστέρηση την έναρξη των εργασιών.
Κλίμα.
Το Ελληνικό έχει γενικά ήπιο και ξηρό κλίμα με λίγες βροχές στο σύνολο της διάρκειας του χρόνου. Από τα στοιχεία της Εθνικής Μετεωρολογικής Υπηρεσίας (ΕΜΥ) προκύπτει πως το Ελληνικό κατατάσσεται στα θερμά ημίξηρα κλίματα σύμφωνα με την Κλιματική ταξινόμηση Κέππεν .
Εκπαίδευση και υποδομές.
Ο Δήμος Ελληνικού λειτουργούσε 4 Δημοτικά Σχολεία, 6 Νηπιαγωγεία, 2 Γυμνάσια, 1 Γενικό Λύκειο, 1 ΕΠΑΛ, καθώς και Γυμνάσιο και Λύκειο Διαπολιτισμικής Εκπαίδευσης. Επίσης υπήρχαν 4 παιδικοί σταθμοί καθώς και 2 Κέντρα Ανοιχτής Προστασίας Ηλικιωμένων (Κ.Α.Π.Η.).
Κοινοτάρχες και δήμαρχοι.
Πρόεδροι της Κοινότητας Ελληνικού.
Πρόεδροι της Κοινότητας Ελληνικού διετέλεσαν:

</doc>
<doc id="56165" url="https://el.wikipedia.org/wiki?curid=56165" title="Σάρρος">
Σάρρος

Ο όρος Σάρρος μπορεί να αναφέρεται στα παρακάτω πρόσωπα:

</doc>
<doc id="56166" url="https://el.wikipedia.org/wiki?curid=56166" title="Όμπλαστ του Μούρμανσκ">
Όμπλαστ του Μούρμανσκ

Το Όμπλαστ του Μούρμανσκ (ρωσικά: "Му́рманская о́бласть") είναι ομοσπονδιακό υποκείμενο της Ρωσίας. Καταλαμβάνει τη Χερσόνησο Κόλα στον Αρκτικό ωκεανό και συνορεύει με τη Φινλανδία και τη Νορβηγία. Ιστορικά τα εδάφη της ήταν τμήμα της Λαπωνίας.
Πρωτεύουσα της περιφέρειας είναι το Μούρμανσκ, το μεγαλύτερο βόρειο λιμάνι της Ρωσίας. Άλλες σημαντικές πόλεις είναι το Σεβερομόρσκ, το Απατίτυ, η Κανταλάξα, το Κίροβσκ και το Μοντσεγκόρσκ.
Η πλειοψηφία του πληθυσμού είναι Ρώσοι (85,2%) και ακολουθούν οι Ουκρανοί (6,4%). Οι αυτόχθονες πληθυσμοί (Σάαμι, Καρέλιοι, Κόμι) μόλις που ξεπερνούν αθροιστικά το 1%.

</doc>
<doc id="56167" url="https://el.wikipedia.org/wiki?curid=56167" title="Μουρμάνσκ">
Μουρμάνσκ



</doc>
<doc id="56169" url="https://el.wikipedia.org/wiki?curid=56169" title="Πόρτο Χέλι">
Πόρτο Χέλι



</doc>
<doc id="56170" url="https://el.wikipedia.org/wiki?curid=56170" title="Ίδρυμα Μείζονος Ελληνισμού">
Ίδρυμα Μείζονος Ελληνισμού

Το Ίδρυμα Μείζονος Ελληνισμού (ΙΜΕ) με έδρα την Αθήνα (αγγλικά "Foundation of th Hellenic World") είναι ένας κοινωφελής, μη κερδοσκοπικός οργανισμός με απώτερο σκοπό τη διατήρηση και παρουσίαση μέσω τεχνολογιών της ιστορίας και του πολιτισμού του Ελληνισμού εκτός και εντός Ελλάδας. 
Αποτελεί έμπνευση του επιχειρηματία Λάζαρου Εφραίμογλου (1932-2013), ο οποίος και το χρηματοδότησε. Η ίδρυσή του κυρώθηκε το 1993 με νόμο της Βουλής των Ελλήνων.
Σκοπός του Ιδρύματος είναι να διατηρήσει ζωντανή την ιστορική μνήμη και την ελληνική παράδοση, και να προάγει την οικουμενική διάσταση του Ελληνισμού. Για το σκοπό αυτό χρησιμοποιεί σύγχρονες μεθόδους, όπως τρισδιάστατα γραφικά, εφαρμογές εικονικής πραγματικότητας και αλληλεπιδραστικές εκθέσεις.
Μεταξύ των δραστηριοτήτων του συγκαταλέγεται και η Εγκυκλοπαίδεια του Μείζονος Ελληνισμού.
Πηγή.
περ. "Τα νέα του ελληνικού κόσμου"

</doc>
<doc id="56171" url="https://el.wikipedia.org/wiki?curid=56171" title="Ναυτικός Όμιλος Βουλιαγμένης">
Ναυτικός Όμιλος Βουλιαγμένης

Ο Ναυτικός Όμιλος Βουλιαγμένης (ΝΟΒ) είναι αθλητικός σύλλογος που δραστηριοποιείται στα θαλάσσια σπορ και στον υγρό στίβο και ιδρύθηκε το 1937. Είναι ένας από τους πιο αξιόλογους ελληνικούς συλλόγους, καθώς εκτός των εγχωρίων τίτλων του, έχει κατακτήσει 6 ευρωπαϊκά τρόπαια στο πόλο (2 ευρωπαϊκά πρωταθλήματα, 2 σούπερ καπ και 1 κύπελλο στις γυναίκες και 1 κύπελλο στους άνδρες), ενώ έχει αναδείξει αθλητές που έχουν κατακτήσει Ολυμπιακά μετάλλια στην ιστιοπλοΐα και στην υδατοσφαίριση. Επίσης, στο άθλημα του θαλασσίου σκι, ο σύλλογος έχει την απόλυτη κυριαρχία με 47 Πρωταθλήματα Ελλάδος.
Ιστορία.
1937-1945.
Ο Ναυτικός Όμιλος Βουλιαγμένης ιδρύθηκε στις 23 Φεβρουαρίου 1937 στη Βουλιαγμένη με πρώτο πρόεδρο τον Εμμανουήλ Πέππα. Το 1938 ο σύλλογος αριθμούσε 80 μέλη και το 1939 διοργάνωσε τους πρώτους κολυμβητικούς αγώνες στον κόλπο της Βουλιαγμένης. Κατά το Β' Παγκόσμιο ο ΝΟΒ διέκοψε τη λειτουργία του καθώς η Βουλιαγμένη ναρκοθετήθηκε και κηρύχθηκε απαγορευμένη ζώνη και η περιουσία του συλλόγου διατέθηκε στην ενίσχυση του Μετώπου.
1946-1950.
Το 1946 ο ΝΟΒ επανασυστάθηκε με πρόεδρο τον Αθανάσιο Διακάκη και το 1948 υπογράφηκε 12ετές συμβόλαιο για τη μίσθωση του παραλιακού χώρου ο οποίος είναι η σημερινή έδρα του ΝΟΒ.
1951-1960.
Από το 1956 ο ΝΟΒ καλλιεργεί το άθλημα της υδατοσφαίρισης και οι προσπάθειες εντατικοποιήθηκαν από το 1973. Το 1959 ο Αθανάσιος Διακάκης εισάγει και καθιερώνει στην Ελλάδα το άθλημα του θαλάσσιου σκι.
1961-1970.
Το 1962 οι αθλητές του ΝΟΒ, Ηλίας Λυπητεράκος, Σπύρος Διακάκης και Βίκτωρ Μπουρλάς, εκπροσωπούν για πρώτη φορά την Ελλάδα στους Πανευρωπαϊκούς αγώνες Θαλασσίου Σκι στο Μοντρέ Ελβετίας. Το 1963 διεξάγονται και οι πρώτοι Πανελλήνιοι αγώνες στο θαλάσσιο σκι με το ΝΟΒ να αναδεικνύεται πρωταθλητής και να υπερασπίζεται με επιτυχία τον τίτλο για 35 συνεχόμενα χρόνια. Το 1963, επίσης, στους Παγκόσμιους αγώνες Θαλασσίου Σκι στο Βισύ της Γαλλίας, ο αθλητής του Ομίλου Γιάννης Θωμάς κατακτά το χρυσό μετάλλιο στο αγώνισμα του Ιπταμένου Σκι. Το 1966 ξεικίνησε η κατασκευή του μικρού κολυμβητηρίου και το 1967 ξεκίνησε το μεγάλο κολυμβητήριο με πισίνα 50 μέτρων το οποίο ολοκληρώθηκε το 1975.
1971-1980.
Το 1979 ιδρύθηκε το τμήμα ιστιοπλοΐας. Το 1980 στην Ολυμπιάδα της Μόσχας, ο υδατοσφαιριστής Γιάννης Γιαννουρής γίνεται ο πρώτος αθλητής του ΝΟΒ που συμμετείχε σε Ολυμπιακούς Αγώνες και αναδείχθηκε 10ος με την Εθνική πόλο.
1981-1990.
Το 1984 ο υδατοσφαιριστής του ΝΟΒ Γιώργος Μαυρωτάς συμμετείχε στην Ολυμπιάδα του Λος Άντζελες ενώ αγωνίστηκε σε 4 ακόμα ολυμπιακές διοργανώσεις. Το 1985 με πρωτοβουλία του Γιάννη Γιαννουρή, προπονητή της ανδρικής ομάδας πόλο, αποφασίστηκε η δημιουργία και γυναικείας ομάδας στην υδατοσφαίριση. Από το 1989 λειτουργεί το Ολυμπιακό Κολυμβητήριο του Ομίλου.
1991-2000.
Το 1991 οι ομάδες πόλο ανδρών και γυναικών του ΝΟΒ κατακτούν μαζί τα πρώτα τους Πρωταθλήματα Ελλάδας στην υδατοσφαίριση. Την ίδια χρονιά ο ΝΟΒ, αναβαθμίζοντας τις εγκαταστάσεις του, αναλαμβάνει τη διεξαγωγή των αγώνων ιστιοπλοΐας στα πλαίσια των Μεσογειακών Αγώνων.
Το 1996 ο Νίκος Κακλαμανάκης αναδεικνύεται χρυσός Ολυμπιονίκης στην Ολυμπιάδα της Ατλάντα. Με την εθνική πόλο αγωνίστηκαν 4 αθλητές του ΝΟΒ, οι Γιώργος Μαυρωτάς, Τεό Λοράντος, Γιώργος Αφρουδάκης και Γιώργος Ψύχος και αναδείχθηκαν 6οι Ολυμπιονίκες.
Το 1997 η ανδρική ομάδα πόλο κατέκτησε το Κύπελλο Κυπελλούχων Ευρώπης και έγινε η πρώτη ελληνική ομάδα υδατοσφαίρισης που κέρδισε ευρωπαϊκό τρόπαιο, εναντίον της Roma με σκόρ 9-9 στην Ιταλία και 7-6 στο ΟΑΚΑ. Διάσημοι αθλητές που έχουν παίξει για τον Ν.Ο.Βουλιαγμένης είναι οι Γιώργος Μαυρωτάς, Γιώργος Αφρουδάκης, Δημήτρης Μάζης, Γιώργος Ψύχος, Τεό Λοράντος, Γιώργος Ρέππας, Χρήστος Αφρουδάκης κ.α. Ο Γιώργος Μαυρωτάς, έγινε ο πρώτος Έλληνας παίχτης που κλήθηκε να παίξει με την "Μικτή Κόσμου".
Το 2000 η Γυναικεία ομάδα πόλο αγωνίστηκε στον τελικό του Ευρωπαϊκού Κυπέλλου, χάνοντας από την Παλέρμο.
2001-2010.
Το 2003 η γυναικεία ομάδα πόλο κατέκτησε το Λεν Τρόφι γυναικών νικώντας στον τελικό την Σκιφ Μόσχας.
Το 2004 η ανδρική ομάδα πόλο του ΝΟΒ αγωνίστηκε στον τελικό του Ευρωπαϊκού Κυπέλλου. Στην Ολυμπιάδα του 2004 αγωνίστηκαν 5 αθλήτριες του ΝΟΒ οι Γιούλη Λαρά, Αντιγόνη Ρουμπέση, Ανθή Μυλωνάκη, Εύη Μωραϊτίδου, Άντυ Μελιδώνη, στην Εθνική ομάδα πόλο και κατέκτησαν το ασημένιο μετάλλιο. Με την Εθνική πόλο ανδρών αγωνίστηκαν 5 υδατοσφαιριστές του ΝΟΒ οι Γιώργος Ρέππας, Γιώργος Αφρουδάκης, Χρήστος Αφρουδάκης, Δημήτρης Μάζης, Πέτρε Σάντα και αναδείχθηκαν 4οι Ολυμπιονίκες.
Το 2008 η γυναικεία ομάδα πόλο έφθασε στον τελικό του Κυπέλλου πρωταθλητριών υδατοσφαίρισης γυναικών (Τσάμπιονς Καπ) όπου έχασε από την Οριτζόντε Κατάνια. Το 2009 και το 2010 η Βουλιαγμένη γράφει ιστορία, καθώς κατακτά και τις 2 χρονιές συνεχόμενα το Κύπελλο πρωταθλητριών υδατοσφαίρισης γυναικών, αλλά και τα Ευρωπαϊκά Σούπερ Καπ.
Το 2012, αλλά και το 2014 οι γυναίκες ξαναέφθασαν στον τελικό του Τσάμπιονς Καπ, αλλά ηττήθηκαν από Προ Ρεκό και Σαμπαντέλ αντίστοιχα.
Οι Ευρωπαϊκοί τελικοί.
Οι ομάδες υδατοσφαίρισης της Βουλιαγμένης έχουν αγωνιστεί σε 11 ευρωπαϊκούς τελικούς.

</doc>
<doc id="56172" url="https://el.wikipedia.org/wiki?curid=56172" title="Λουιζιάνα">
Λουιζιάνα

Η Πολιτεία της Λουιζιάνας (Αγγλικά: State of Louisiana, Γαλλικά: État de Louisiane) είναι πολιτεία των νότιων ΗΠΑ. Έχει έκταση 135.659 τ.χλμ. και πληθυσμό 4.661.468 κατοίκους (απογραφή 2020). Η πρωτεύουσα της είναι το Μπατόν Ρουζ και μεγαλύτερη πόλη η Νέα Ορλεάνη.
Περιγραφή.
Η Λουιζιάνα είναι η μόνη πολιτεία, που διαιρείται σε "ενορίες", οι οποίες είναι τοπικές κυβερνήσεις ισοδύναμες με κομητείες. Η μεγαλύτερη ενορία πληθυσμιακά είναι η "Ενορία Τζέφερσον", και η μεγαλύτερη σε έκταση είναι η "Ενορία Κάμερον".
Η Λουιζιάνα διατηρεί ψήγματα πολυπολιτισμικής και πολυγλωσσικής κληρονομιάς που είναι μοναδικά στις ΗΠΑ, καθώς ιστορικά έχει δεχθεί επιρροές από τον πολιτισμό της Γαλλίας, της Ισπανίας αλλά και της Αφρικής. Πριν γίνει αμερικανική πολιτεία στις αρχές του 19ου αιώνα είχε υπάρξει ισπανική και γαλλική αποικία. Επιπλέον τον 18ο αιώνα υπήρξε μεγάλη εισροή Αφρικανών, ιδίως από τη Δυτική Αφρική. Η συγκέντρωση των πληθυσμών τους ήταν μεγάλη με αποτέλεσμα τη διατήρηση στοιχείων του πολιτισμού τους.
Η πολιτεία πήρε το όνομά της από το βασιλιά της Γαλλίας Λουδοβίκο ΙΔ΄ (στα Γαλλικά "Λουί"). Όταν οι Γάλλοι αποίκισαν την περιοχή την ονόμασαν "La Louisiane", που σημαίνει «Γη του Λουδοβίκου» και η οποία είχε κατά πολύ μεγαλύτερη έκταση από την σύγχρονη περιοχή καταλαμβάνοντας το μεγαλύτερο τμήμα των κεντρικών ΗΠΑ. Η περιοχή αυτή παραχώρηθηκε με την συνθήκη του Φονταινεμπλώ (1762) στην Ισπανία, κατόπιν επέστρεψε στην Γαλλία το 1800, και μετέπειτα οι ΗΠΑ αγόρασαν την περιοχή από τους Γάλλους το 1803 κατά την αγορά της Λουιζιάνας.
Πανεπιστήμια.
Ιδιαίτερου κύρους Πανεπιστήμια της πολιτείας της Λουιζιάνας είναι το Πολιτειακό Πανεπιστήμιο της Λουιζιάνα (Louisiana State University), to Louisiana Tech University και το University of New Orleans, και τα τρία κρατικά, στα οποία η εισαγωγή αλλοδαπών φοιτητών κρίνεται σχετικά δύσκολη. Και τα τρία χορηγούν Bachelor's, Master και Διδακτορικό Δίπλωμα. Επίσης όλα παρέχουν φοιτητικό ξενώνα και εστιατόριο.
Πολιτική.
Η Λουιζιάνα είναι γενικά μια συντηρητική πολιτεία, που ψηφίζει τις περισσότερες φορές Ρεπουμπλικανούς. 
Οι βόρειες, οι δυτικές και πολλές νοτιοανατολικές περιοχές της Λουζιάνας, θεωρούνται ιδιαίτερα συντηρητικές και Ρεπουμπλικανικές. Αντίθετα οι δύο μεγάλες πόλεις της Λουιζιάνας, η Νέα Ορλεάνη, θεωρείται πολύ φιλελεύθερη και Δημοκρατική, και το Μπατόν Ρουζ, που είναι πιο μετριοπαθές, αλλά επίσης αρκετά Δημοκρατικό. 
Ο Δημοκρατικός Τζον Μπελ Έντουαρντς, εξελέγη 56ος Κυβερνήτης της Λουιζιάνας, στις εκλογές που διεξήχθησαν στις 21 Νοεμβρίου 2015, λαμβάνοντας ποσοστό 56,1% έναντι 43,9% για τον Ρεπουμπλικανό Ντέιβιντ Βίτερ. Ο Μπελ Έντουαρντς ορκίστηκε στις 11 Ιανουαρίου 2016. Επανεξελέγη το 2019. 
Εξωτερικοί σύνδεσμοι.
__ΕΥΡΕΤΗΡΙΟ__

</doc>
<doc id="56177" url="https://el.wikipedia.org/wiki?curid=56177" title="Χρωματικό σφάλμα">
Χρωματικό σφάλμα

Στην οπτική, χρωματικό σφάλμα (ονομάζεται επίσης χρωματική απόκλιση και χρωματική παραμόρφωση) είναι ένα είδος παραμόρφωσης που οφείλεται στην αδυναμία του φακού να εστιάσει όλα τα χρώματα στο ίδιο σημείο. Το φαινόμενο αυτό δημιουργείται επειδή τα οπτικά του φακού παρουσιάζουν διαφορετικό δείκτη διάθλασης στα διαφορετικά μήκη κυμάτων των χρωμάτων. Ο δείκτης διάθλασης μειώνεται όσο αυξάνεται το μήκος κύματος. Το χρωματικό σφάλμα των φακών αποτελεί άμεση συνέπεια του δείκτη διάθλασης των οπτικών. 
Θεωρία.
Ο δείκτης διάθλασης ενός υλικού (n) εξαρτάται από το μήκος κύματος του φωτός που προσπίπτει σε αυτό. Όλες επομένως οι ιδιότητες και τα μεγέθη ενός φακού, τα οποία εξαρτώνται από το δείκτη διάθλασης, μεταβάλλονται με το μήκος κύματος, δηλαδή το χρώμα του φωτός. 
Τα χρωματικά σφάλματα των φακών οφείλονται στις ιδιότητες διασποράς των υλικών. Για να δοθεί ένα μέτρο της διασποράς του υλικού για τις τρεις χαρακτηριστικές γραμμές εκπομπής, τη γραμμή C του υδρογόνου(λ=656.28 nm) στο κόκκινο, τη διπλή γραμμή D του νατρίου στο κίτρινο (λ=589.59 nm, 588.99 nm) και στην κυανή γραμμή F (λ=486.13 nm) του υδρογόνου.Οι τρεις παραπάνω γραμμές καλύπτουν το 70% περίπου της ορατής περιοχής του φωτός και είναι διατεταγμένες γύρω από το μέγιστο της ευαισθησίας του ανθρώπινου ματιού. Η εξάρτηση της ταχύτητας διάδοσης του φωτός σε ένα οπτικό μέσο από την συχνότητά του, που εκφράζεται ως εξάρτηση του δείκτη διάθλασης από το χρώμα, κάνει αμέσως φανερή την πηγή των χρωματικών σφαλμάτων.Μια πρώτη ποιοτική αντίληψη αυτής της συμπεριφοράς μπορεί να έχει κανείς μέσα από την αντιμετώπιση ενός φακού ως επαλληλία πρισμάτων.
Σύμφωνα με τη παραξονική θεωρία (θεωρία Gauss), δύο βασικά μεγέθη που εξαρτώνται από το μήκος κύματος του φωτός, είναι η εστιακή απόσταση του φακού (f), ή γενικότερα η θέση του ειδώλου, και κατά συνέπεια η μεγέθυνση
(όπου Si η απόσταση του ειδώλου από το φακό και S0 η απόσταση του αντικειμένου απο το φακό).
Επειδή ο δείκτης διάθλασης αυξάνεται προς τα μικρότερα μήκη κύματος, το ιώδες είδωλο θα είναι εγγύτερα προς το φακό, άρα και μικρότερο απ ότι το ερυθρό είδωλο. Μεταξύ των δύο αυτών ειδώλων, που αντιστοιχούν περίπου στα δύο άκρα του ορατού φάσματος, υπάρχουν άπειρα είδωλα όλων των χρωμάτων. Είναι προφανές λοιπόν ότι σε όποια θέση και αν τοποθετηθεί το επίπεδο απεικόνισης του ειδώλου, θα εστιάζει καλά το είδωλο ενός μόνο χρώματος.
Εάν δηλαδή ένας φακός έχει ως αντικείμενο μια πηγή λευκού φωτός τότε δημιουργείται ένα πλήθος ειδώλων, ένα για κάθε μήκος κύματος, σε διαφορετικές αποστάσεις από το φακό και με διαφορετικά μεγέθη. Η μεταβολή στη θέση των ειδώλων συνιστά το αξονικό χρωματικό σφάλμα (axial chromatic aberration) (ΑΧΣ), ενώ η μεταβολή στο μέγεθος, το πλευρικό χρωματικό σφάλμα (lateral chromatic aberration) (ΠΧΣ).
Αξονικό χρωματικό σφάλμα.
Το αξονικό χρωματικό σφάλμα αναφέρεται στην αδυναμία ενός φακού να εστιάσει τα διαφορετικά χρώματα στο ίδιο σημείο. Τα διαφορετικά χρώματα εστιάζονται σε θέσεις μετατοπισμένες στην διαμήκη κατεύθυνση. 
Πλευρικό χρωματικό σφάλμα.
Το πλευρικό χρωματικό σφάλμα αναφέρεται στην εγκάρσια χρωματική παρέκκλιση. Στο κέντρο της διαμήκης κατεύθυνσης είναι μηδενικό και αυξάνεται προς τις πλευρές. 
Ελαχιστοποίηση του Χρωματικού σφάλματος.
Ελαχιστοποίηση του χρωματικού σφάλματος μπορεί να γίνει με την αύξηση της εστιακής απόστασης του φακού όπου αυτό είναι εφικτό. Μια δεύτερη μεθοδολογία είναι ο συνδυασμός δύο στοιχείων διαφορετικού δείκτη διάθλασης. Φακοί των οποίων το χρωματικό σφάλμα έχει διορθωθεί ονομάζονται αχρωματικοί φακοί.

</doc>
<doc id="56178" url="https://el.wikipedia.org/wiki?curid=56178" title="Περιθλαστικό σφάλμα">
Περιθλαστικό σφάλμα

&lt;br&gt;
Δεδομένου ότι το φως διαθέτει κυματικές ιδιότητες το φαινόμενο της περίθλασης συνυπάρχει με τα γεωμετρικά σφάλματα (σφαιρικό, κόμη, αστιγματισμός, καμπύλωση πεδίου), συμβάλλοντας στην θόλωση του ειδώλου. Ένας τρόπος να εκτιμήσουμε τη συμβολή της περίθλασης είναι ο προσδιορισμός της ακτίνας του δίσκου του Airy. Ο δίσκος του Airy (Airy Disk) είναι το είδωλο μιας παράλληλης εισερχόμενης δέσμης όταν το διάφραγμα του φακού είναι κυκλικό. 
Μια φωτομετρική τομή του περιθλαστικού σχηματισμού του Airy μπορείτε να δείτε εδω, όπου παρατηρείται ότι η ένταση του φωτός του πρώτου φωτεινού δακτυλίου είναι μόλις το 1/60 περίπου της έντασης του κέντρου του δίσκου. Παρά το γεγονός ότι οι δακτύλιοι έχουν πολύ μικρή φωτεινότητα απο το κέντρο του δίσκου, εν τούτοις το συνολικό ποσοστό φωτεινής ενέργειας που περιέχουν είναι σημαντικό και ανέρχεται στο 16,1% ενώ ο δίσκος του Airy περιλαμβάνει το 83,9%.
Η ακτίνα του δίσκου του Airy δίνεται από τη σχέση 
όπου λ το μήκος κύματος της εισερχόμενης δέσμης, f η εστιακή απόσταση του φακού και D η διάμετρος του διαφράγματος. Ο συντελεστής 1,22 προκύπτει απο τον πρώτο μηδενισμό της συνάρτησης Bessel για την ένταση του σχηματισμού.
Φακοί των οποίοι τα γεωμετρικά τους σφάλματα είναι μικρότερου μεγέθους απο το περιθλαστικό τους σφάλμα ονομάζονται περιθλαστικά περιορισμένοι. Αυτοί οι φακοί δεν επιδέχονται γεωμετρική βελτίωση και τα είδωλα που δίνουν διαθέτουν την ευκρίνεια που επιτρέπει το φαινόμενο της περίθλασης.

</doc>
<doc id="56180" url="https://el.wikipedia.org/wiki?curid=56180" title="ΙΜΕ">
ΙΜΕ



</doc>
<doc id="56185" url="https://el.wikipedia.org/wiki?curid=56185" title="Μπάιρον Σκοτ">
Μπάιρον Σκοτ

Ο Μπάιρον Σκοτ ("Byron Antom Scott", γεννήθηκε στη Γιούτα, 28 Μαρτίου 1961), είναι Αμερικανός πρώην καλαθοσφαιριστής και προπονητής και νυν αναλυτής σε τηλεοπτικό δίκτυο.
Καριέρα.
Ως αθλητής.
ΝΒΑ.
Γεννήθηκε στις 28 Μαρτίου του 1961 στη Γιούτα. Αποφοίτησε από το Πανεπιστήμιο της Αριζόνα και επιλέχθηκε από τους Σαν Ντιέγκο Κλίπερς στο ντραφτ του ΝΒΑ το 1983. Ευτυχώς γι αυτόν ανταλλάχθηκε με το Νόρμαν Νίξον και αποκτήθηκε από τους Λος Άντζελες Λέικερς.
Στην ομάδα των Λέικερς είχε την τύχη να αγωνιστεί μαζί με τους θρύλους Μάτζικ Τζόνσον, Καρίμ Αμπντούλ Τζαμπάρ και Τζέιμς Ουόρθι. Όλοι μαζί σχημάτισαν μια από τις πιο θεαματικές αλλά και ουσιαστικές ομάδες όλων των εποχών, με αποτέλεσμα οι αγώνες τους να ονομαστούν «ώρα του σόου» (showtime) και να αναπολούνται από τους φιλάθλους ακόμα και σήμερα. Στην πρώτη σεζόν του, μέτρησε 10,6 πόντους με 48,4% ευστοχία, 2,2 ριμπάουντ και 2,4 ασίστ, ενώ συμπεριλήφθηκε στην καλύτερη ρούκι πεντάδα του πρωταθλήματος.
Στο Λος Άντζελες μέσα σε δέκα χρόνια (1983-1993) πανηγύρισε 3 πρωταθλήματα ΝΒΑ (1985, 1987,1988), ενώ διεκδίκησε άλλα δυο σε χαμένους τελικούς. Μάλιστα το 1988 έκανε την καλύτερη χρονιά του έχοντας 21,7 πόντους μ.ό. Ο ίδιος ήταν εξαιρετικός σουτέρ, ικανότατος σκόρερ και επιδέξιος στα καρφώματα.
Μετά από δέκα χρόνια στους Λέικερς, ο Μπάιρον Σκοτ αγωνίστηκε στους Ιντιάνα Πέισερς αλλά και στους Βανκούβερ Γκρίζλις. Στους Ιντιάνα Πέισερς και στις δύο σεζόν που φόρεσε τη φανέλα τους, κατέγραψε 10,2 πόντους σε 18,5 λεπτά ανά αγώνα. Το 1995-96 αγωνίστηκε στους Βανκούβερ Γκρίζλις, στη μοναδική περίοδο της καριέρας του που η ομάδα του δεν έλαβε μέρος στα πλέι οφ του ΝΒΑ. Το 1996 επέστρεψε στου Λέικερς. Αυτή ήταν και η τελευταία του χρονιά στο καλύτερο πρωτάθλημα του κόσμου.
Στο ΝΒΑ ο Μπάιρον Σκοτ είχε 15.097 πόντους, 2.729 ασίστ και 1.224 κλεψίματα σε 1.073 αγώνες στην κανονική διάρκεια. Στα πλέι-οφ μέτρησε 183 αγώνες με 13,4 πόντους, 2,9 ριμπάουντ, 2,1 ασίστ και 1,2 κλεψίματα κατά μέσο όρο.
Παναθηναϊκός.
Τη σεζόν 1997-1998 έγινε ένας από τους διασημότερους Αμερικάνους καλαθοσφαιριστές που ήρθαν στην Ελλάδα και γενικότερα στην Ευρώπη. Αγωνίστηκε μαζί με το Ντίνο Ράτζα στον Παναθηναϊκό, έχοντας σημαντική συνεισφορά στην κατάκτηση του πρωταθλήματος που ο Παναθηναϊκός είχε να κερδίσει από το 1984. Το ξεκίνημα στην Ελλάδα ήταν ιδανικό με 30 πόντους (10/11 βολές, 7/9 δίποντα, 2/4 τρίποντα) στο 83-59 επί του Ηρακλή, ενώ για 18 διαδοχικούς αγώνες σημείωσε διψήφιο αριθμό πόντων. Στους τελικούς του πρωταθλήματος με τον ΠΑΟΚ σημείωσε διψήφιο αριθμό πόντων στα πέντε ματς και με 17 κατά μέσο όρο ήταν ο πρώτος σκόρερ του «τριφυλλιού». Παράλληλα, ο πολύπειρος γκαρντ αναδείχθηκε πρώτος πασέρ της ομάδας του στη σειρά.
Ο Σκοτ έκανε ιστορική εμφάνιση στο πέμπτο και τελευταίο ματς της καριέρας του, όπου χρειάστηκε να περάσουν 18,5 λεπτά για να σκοράρει το πρώτο καλάθι κόντρα στον ΠΑΟΚ, έκτοτε όμως έβαλε συνολικά 23 πόντους, εκ των οποίων οι 19 στο δεύτερο ημίχρονο. Στο ελληνικό πρωτάθλημα μέτρησε 17,6 πόντους με 2,8 ριμπάουντ, 2,3 ασίστ και 1,3 κλεψίματα κατά μέσο όρο. Επίσης στο Κύπελλο Σαπόρτα της περιόδου είχε 13,4 πόντους, 2,4 ριμπάουντ, 2,1 ασίστ, και 1,1 κλεψίματα.
Το καλοκαίρι του 1998 αποσύρθηκε από την ενεργό δράση σε ηλικία 37 ετών.
Ως προπονητής.
Το καλοκαίρι του 1998, ο 37χρονος Σκοτ έγινε βοηθός του νεοφερμένου Ρικ Άντελμαν στο τεχνικό τιμ των Σακραμένο Κινγκς και ειδικεύτηκε στα μακρινά σουτ. Έμεινε εκεί μέχρι το 2000. Το 2000 ανέλαβε τους Νιου Τζέρσευ Νετς με τους οποίους έφθασε 2 φορές στον τελικό του πρωταθλήματος (2002 και 2003). Το 2004 απολύθηκε από τους Νετς.
Το καλοκαίρι του 2004 προσλήφθηκε από τους Νιου Όρλεανς Χόρνετς. Το 2008 έκανε την καλύτερη χρονιά με την ομάδα του με ρεκόρ νικών 56-26. Έτσι αναδείχτηκε καλύτερος προπονητής του ΝΒΑ. Το 2009 όμως απολύθηκε από τους Χόρνετ λόγω ανεπιτυχών αποτελεσμάτων.
Τη σεζόν 2009-2010 ήταν αναλυτής του ΝΒΑ για το κανάλι του ΕSPN. Το 2010 συμφώνησε με τους Κλίβελαντ Καβαλίερς στην πρώτη χρονιά χωρίς τον ΛεΜπρόν Τζέιμς που πήγε στους Χιτ. Το 2011 τελείωσε τη χρονιά με ρεκόρ 19-63 που αποτέλεσε και την δεύτερη χειρότερη επίδοση της χρονιάς στο ΝΒΑ. Στις 18 Απριλίου 2013 απολύθηκε από τους Καβαλίερς λόγω των σημαντικών προβλημάτων της ομάδας στον αμυντικό τομέα.
Ο Σκοτ πέρασε την σεζόν 2013-14 ως αναλυτής των Λέικερς στην τηλεόραση. Το καλοκαίρι του 2014 έγινε ο πρώτος προπονητής της ομάδας μετά τη φυγή του Νταντόνι. Την πρώτη του σεζόν τελείωσε με ρεκόρ νικών-ηττών 21-61. Την επόμενη χρονιά στην τελευταία σεζόν του αστέρα της ομάδας Κόμπε Μπράιαντ η ομάδα έκανε την χειρότερη της χρονιά με ρεκόρ 17-65. Γι αυτό στις 24 Απριλίου 2016, οι Λέικερς δεν ανανέωσαν τον συμβόλαιο του Σκοτ. Αυτή ήταν και η τελευταία ομάδα του Σκοτ αφού αποσύρθηκε από τους πάγκους το 2017.
Τίτλοι.
Παναθηναϊκός.
Ατομικοί
Προσωπική ζωή.
Ο Μπάιρον Σκοτ υπήρξε παντρεμένος και έχει τρία παιδιά.

</doc>
<doc id="56190" url="https://el.wikipedia.org/wiki?curid=56190" title="Λαϊκόν Κόμμα">
Λαϊκόν Κόμμα

Το Λαϊκό Κόμμα - εξέλιξη του κόμματος των Εθνικοφρόνων - υπήρξε ένα από τα σημαντικότερα κόμματα του Μεσοπολέμου και των πρώτων μεταπολεμικών χρόνων.
Ιστορικό.
Α΄ Περίοδος (1920-1936).
Στις εκλογές του 1920 επικράτησε έναντι του κόμματος των Φιλελευθέρων του Ελευθερίου Βενιζέλου. Το διάστημα 1920-22 σχηματίστηκαν διαδοχικές κυβερνήσεις με τη συμμετοχή του Λαϊκού Κόμματος, υπό τους Γούναρη, Νικόλαο Στράτο και Πέτρο Πρωτοπαπαδάκη. Μετά τη Μικρασιατική Καταστροφή και το στρατιωτικό κίνημα του Σεπτεμβρίου του 1922, η πλειοψηφία των στελεχών του διώχτηκε και 5 από τα κυριότερα στελέχη των κυβερνήσεών του εκτελέστηκαν, μαζί με τον τελευταίο αρχιστράτηγο, Χατζηανέστη.
Την περίοδο 1923-1925, το ακέφαλο Λαϊκό Κόμμα απείχε των εκλογικών αναμετρήσεων. Μετά την πτώση του παγκαλικού καθεστώτος, τον Ιανουάριο του 1924, πολιτεύτηκε υπό την ηγεσία του Παναγή Τσαλδάρη, που ανέλαβε προσωρινά, και από 4 Μαΐου (1924) οριστικά, ανακτώντας την εκλογική του επιρροή. Στις εκλογές του 1932 στέρησε από το κόμμα των Φιλελευθέρων την κοινοβουλευτική αυτοδυναμία και στις εκλογές του 1933 επικράτησε, σχηματίζοντας αυτοδύναμη κυβέρνηση. Παρέμεινε στην εξουσία μέχρι και το ατυχές βενιζελικό κίνημα του 1935, συνέπεια του οποίου ήταν η παραίτησή του από την εξουσία, και ένεκα του πολιτικού χάους η παλινόρθωση της μοναρχίας από την κυβέρνηση Κονδύλη. 
Στις εκλογές που ακολούθησαν την παλινόρθωση βγήκε πρώτο σε κοινοβουλευτική δύναμη, χωρίς όμως να είναι σε θέση να σχηματίσει κυβέρνηση. Τελικώς, έδωσε ψήφο εμπιστοσύνης στις κυβερνήσεις Κωνσταντίνου Δεμερτζή και Ιωάννη Μεταξά. Μετά το θάνατο του Παναγή Τσαλδάρη και την επιβολή του καθεστώτος της 4ης Αυγούστου, ανεστάλη η πολιτική του δράση, όπως και όλων των άλλων κομμάτων, ακόμη και αυτού του Ι. Μεταξά, παράγοντες του οποίου και διώχθηκαν.
Β΄ Περίοδος (1945-1958).
Μετά την απελευθέρωση το 1944, το κόμμα επαναδραστηριοποιήθηκε υπό συλλογική ηγεσία, μέχρι που αρχηγός του ορίσθηκε ο ανιψιός του Παναγή Τσαλδάρη, Κωνσταντίνος Τσαλδάρης. Στις εκλογές που ακολούθησαν παρέμεινε η πρώτη δύναμη στο χώρο της Δεξιάς. Αποκορύφωμα ήταν οι εκλογές του 1946, στις οποίες υπερίσχυσε έναντι του ασθενικού Κέντρου και των καταλοίπων του μεταξικού καθεστώτος, εκλογές όπου απείχαν οι κομμουνιστές. Παρά τη νίκη του όμως, ο Κωνσταντίνος Τσαλδάρης αναγκάστηκε υπό την έντονη πίεση των Αμερικανών, να στηρίξει κυβέρνηση συνασπισμού, με πρωθυπουργό τον παλαιό βενιζελικό πολιτικό και αρχηγό του κόμματος των Φιλελευθέρων, Θεμιστοκλή Σοφούλη. Στο δημοψήφισμα για τη μορφή του πολιτεύματος που έγινε τον ίδιο χρόνο, στήριξε ανεπιφύλακτα την επιστροφή του βασιλιά Γεωργίου Β΄. 
Στις εκλογές του 1950 παρέμεινε πρώτη δύναμη στο χώρο της Δεξιάς, αν και τα κόμματα του Κέντρου μπόρεσαν να αποκτήσουν την πλειοψηφία στη Βουλή. Στις εκλογές του 1951 όμως, το κόμμα σαρώθηκε από τον Ελληνικό Συναγερμό του Αλέξανδρου Παπάγου, τη νέα δύναμη στη Δεξιά, η δε πλειοψηφία των στελεχών του προσχώρησε άμεσα σ’ αυτόν. Ο Κωνσταντίνος Τσαλδάρης συνέχισε να ηγείται του συνεχώς συρρικνούμενου κόμματός του, το οποίο πλέον εξέλεγε ελάχιστο αριθμό βουλευτών. Το 1956, το Λαϊκό Κόμμα συμμετείχε από κοινού με τα κόμματα του Κέντρου και της Αριστεράς, στο συνασπισμό υπό τον τίτλο "Δημοκρατική Ένωση", συγκροτώντας κατ' αυτόν τον τρόπο ένα είδος "Λαϊκού Μετώπου", κερδίζοντας 3 έδρες στη Βουλή. Το 1958, το Λαϊκό Κόμμα επιχείρησε να ανακτήσει ορισμένα από τα παλαιά στελέχη του, συγκεντρώνοντάς τα σε έναν εκλογικό συνασπισμό υπό την επωνυμία "Ένωσις Λαϊκών Κομμάτων", και έλαβε στις εκλογές της 11ης Μαΐου 4 έδρες, οι 2 από τις οποίες περιήλθαν στο κόμμα. Από το 1961 δεν μετέχει πλέον σε εκλογές.
Διατελέσαντες πρόεδροι.
Οι διατελέσαντες πρόεδροι του Λαϊκού Κομματος είναι οι εξής:

</doc>
<doc id="56193" url="https://el.wikipedia.org/wiki?curid=56193" title="Ρωμανιώτικη διάλεκτος">
Ρωμανιώτικη διάλεκτος

Τα ρωμανιώτικα, επίσης γνωστά ως γεβανικά (από την εβραϊκή λέξη יון "Yāvān" που σημαίνει «Ελλάδα» ή «Ιωνία»), ήταν η διάλεκτος της ελληνικής γλώσσας που μιλούσαν μέχρι τον 20ο αιώνα οι Ρωμανιώτες, δηλαδή οι Εβραίοι που είχαν εγκατασταθεί και ζούσαν ακατάπαυστα στον Ελλαδικό χώρο από την αρχαιότητα. Τα ρωμανιώτικα προέρχονταν από την ελληνιστική κοινή με εβραϊκές επιδράσεις. Δεν διέφεραν τόσο από τα ελληνικά των χριστιανών ώστε η αμοιβαία κατανόηση να είναι αδύνατη, αλλά με την στοιχειώδη διαφορά πως Ρωμανιώτες χρησιμοποιούσαν την εβραϊκή αλφάβητο για τον γραπτό λόγο.
Δεν υπάρχουν πλέον ομιλητές των ρωμανιώτικων για τους ακόλουθους λόγους:
Εξωτερικοί δεσμοί.
 

</doc>
<doc id="56194" url="https://el.wikipedia.org/wiki?curid=56194" title="Ρωμανιώτικη γλώσσα">
Ρωμανιώτικη γλώσσα



</doc>
<doc id="56195" url="https://el.wikipedia.org/wiki?curid=56195" title="Ασδφ">
Ασδφ

Σύμφωνα με το τυφλό σύστημα δακτυλογράφησης, ο συνδυασμός αυτός αντιστοιχεί στα τέσσερα δάχτυλα του αριστερού χεριού, χωρίς τον αντίχειρα, όταν αυτά βρίσκονται στην αρχική τους θέση. Δηλαδή, στο πληκτρολόγιο (τόσο σε γραφομηχανές όσο και σε υπολογιστές) τα πλήκτρα α, σ, δ και φ βρίσκονται στην 1η, 2η, 3η και 4η θέση αντίστοιχα της μεσαίας σειράς. Έτσι, πολλές φορές, χρήστες που θέλουν να πληκτρολογήσουν ένα οποιοδήποτε κείμενο, για παράδειγμα όταν έχουν γράψει ένα πρόχειρο αρχείο txt και θέλουν να το ονομάσουν με ένα οποιοδήποτε κείμενο, γράφουν ασδφ ή asdf σε λατινικούς χαρακτήρες.
Αντίστοιχος συνδυασμός γραμμάτων είναι το ξκλ;, που συχνότερα συναντάται ως jkl;. Είναι τα 4 πλήκτρα που βρίσκονται τέρμα δεξιά στη μεσαία σειρά του πληκτρολογίου. Επειδή και αυτός ο συνδυασμός χρησιμοποιείται αρκετά συχνά όταν κάποιος θέλει να βάλει ένα τυχαίο κείμενο, κάποιοι ονομάζουν το ξκλ ξάδερφο του ασδφ (ή το jkl; ξάδερφο του asdf).
Το asdf δεν χρησιμοποιείται το ίδιο συχνά από κινητές συσκευές, όπως iPhone ή Android smartphone, καθώς τα touch πληκτρολόγια αλλά και η αυτόματη διόρθωση του κειμένου δεν παρακινούν το χρήστη να πληκτρολογήσει το asdf ή ακόμη και αν αυτός το κάνει, το auto-correction θα το μετατρέψει σε μια συγγενή λέξη. 
Η αντίστοιχη Αγγλική έκδοση του ασδφ είναι το Qwerty. 

</doc>
<doc id="56198" url="https://el.wikipedia.org/wiki?curid=56198" title="Έριχ Χόνεκερ">
Έριχ Χόνεκερ

Ο Έριχ Χόνεκερ (γερμ.: "Erich Ernst Paul Honecker", 25 Αυγούστου 1912 - 29 Μαΐου 1994) ήταν Γερμανός πολιτικός.
Το 1971 ανέλαβε τον τίτλο του πρώτου γραμματέα του Ενιαίου Σοσιαλιστικού Κόμματος (ΕΣΚΓ) της Λαϊκής Δημοκρατίας της Γερμανίας, τον οποίο και διατήρησε για πολλά χρόνια. Πέθανε στο Σαντιάγο της Χιλής.
Ο Έριχ Χόνεκερ είναι ίσως ο διασημότερος και πιο αναγνωρίσιμος ηγέτης της πρώην Ανατολικής Γερμανίας. Έμεινε γνωστός για την προσήλωσή του στις αρχές του κομμουνισμού και την συνεχή αντίστασή του σε υποχωρήσεις. Ο Χόνεκερ υποστήριζε σταλινικές θεωρίες και το καθεστώς του, ιδιαίτερα τα τελευταία χρόνια, θεωρήθηκε στυγνό και καταπιεστικό.
Πρώτα χρόνια.
Ο Έριχ Χόνεκερ γεννήθηκε στις 25 Αυγούστου 1912 στο Ζάαρλαντ, από το 1926 ήταν πολιτικά οργανωμένος, πρώτα στην Ένωση Κομμουνιστικής Νεολαίας Γερμανίας (ΕΚΝΓ) και μετά στο Κομμουνιστικό Κόμμα Γερμανίας. Παράλληλα μαθαίνει την τέχνη του κατασκευαστή στεγών στα 1928-1929, ενώ φοιτεί και στη Διεθνή Σχολή Λένιν στη Μόσχα το 1930-1931. Το 1935 συλλαμβάνεται από τους Ναζί και φυλακίζεται μέχρι το 1945.
Μετά τον πόλεμο.
Το τέλος του πολέμου τον βρίσκει γραμματέα της νεολαίας της ΚΕ του ΚΚΓ (1945-1946) και ύστερα πρόεδρο της Ελεύθερης Γερμανικής Νεολαίας (ΕΓΝ) μέχρι το 1955. Από το 1958 μέχρι το 1989 ήταν μέλος του ΠΓ της ΚΕ του ΕΣΚΓ.
Περίοδος της ΛΔΓ.
Το 1971 γίνεται πρώτος γραμματέας και πρόεδρος του Συμβουλίου Εθνικής Άμυνας, ενώ το 1976 αναλαμβάνει Γενικός Γραμματέας της Κεντρικής Επιτροπής του ΕΣΚΓ και Πρόεδρος του Κρατικού Συμβουλίου της Γερμανικής Λαοκρατικής Δημοκρατίας μέχρι τις 18 Οκτωβρίου του 1989, όπου καθαιρέθηκε από όλα του τα αξιώματα. Στις 3 Δεκεμβρίου του 1989 προσχώρησε στο ΚΚΓ που επανιδρύθηκε. Πιστός στις αρχές του και στην πραγματοποίηση της ιδέας του σοσιαλισμού σε γερμανικό έδαφος μέχρι το τέλος της ζωής του, ο Χόνεκερ κρατήθηκε άλλες 169 ημέρες μέχρι το 1993, στις φυλακές Μοαμπίτ του Βερολίνου, κατηγορούμενος από την ομοσπονδιακή κυβέρνηση για το θάνατο Ανατολικογερμανών πολιτών. Τελικά απελευθερώθηκε το 1993, λόγω της επιβαρυμένης κατάστασής της υγείας και του παραχωρήθηκε άσυλο στη Χιλή, όπου έζησε τα τελευταία έτη της ζωής του. Ο Χόνεκερ απεβίωσε στις 29 Μαΐου 1994 στη Λα Ρέινα της Χιλή από καρκίνο του ήπατος. Την περίοδο της διακυβέρνησής του, κατάφερε να αναγνωριστεί η ΛΔΓ κυρίαρχο και ανεξάρτητο κράτος-ισότιμο της ΟΔΓ, ενώ τιμήθηκε και με τον τίτλο του Ήρωα της Σοβιετικής Ένωσης.

</doc>
<doc id="56200" url="https://el.wikipedia.org/wiki?curid=56200" title="Παπούρα Ρογδιάς">
Παπούρα Ρογδιάς

Η Παπούρα Ρογδιάς είναι κορυφή του νομού Ηρακλείου.
Γεωγραφία.
Βρίσκεται βορειοδυτικά της πόλης του Ηρακλείου. Στην κορυφή υπάρχει κέντρο ραδιοτηλεοπτικής εκπομπής και είναι το κύριο σημείο εκπομπής της πόλης, που καλύπτει ως θέση την πόλη και το βόρειο τμήμα του νομού μέχρι και τα Μάλια. Κάποιοι σταθμοί που εκπέμπουν από τη Παπούρα με μεγάλη ισχύ πιάνουν στη Σαντορίνη και σε άλλα νησιά του Αιγαίου. Έχει υψόμετρο 631 μέτρων.
Κέντρο εκπομπής Παπούρας.
Ο πρώτος ραδιοφωνικός σταθμός που αξιοποίησε την θέση το 1988, ήταν ο ραδιοφωνικός σταθμός Ραδιοκύματα Κρήτης το 1988. Την ίδια χρονιά, η ΕΡΤ τοποθέτησε στο κέντρο σταθμό επίγειας αναμετάδοσης των δορυφορικών προγραμμάτων της δημόσιας εταιρίας και αργότερα των τριών τηλεοπτικών καναλιών πανελλαδικής εμβέλειας. Από το 1989 άρχισε η σταδιακή εκμετάλλευση του κέντρου και από άλλους ραδιοφωνικούς και τηλεοπτικούς σταθμούς της περιοχής, με αποτέλεσμα να στεγάζονται εκεί το 2007 συνολικά 22 τηλεοπτικοί και πάνω από 30 ραδιοφωνικοί σταθμοί.
Το 2002, ο τότε υποψήφιος νομάρχης Ηρακλείου Δημήτρης Σαρρής, είχε προτείνει την μετεγκατάσταση του κέντρου εκπομπής Παπούρας στην γειτονική κορυφή "Κεφάλα", ως απάντηση στις αυξανόμενες διαμαρτυρίες των κατοίκων του οικισμού Ρογδιά για την αυξανόμενη ηλεκτρομαγνητική μόλυνση που το κέντρο προκαλεί. Παρά την εκλογή του Δημήτρη Σαρρή στην νομαρχία Ηρακλείου στις αυτοδιοικητικές εκλογές του 2002, δεν έγινε καμία ενέργεια κατάργησης του κέντρου, παρά μόνο την μέτρηση της ηλεκτρομαγνητικής ρύπανσης από την Εθνική Επιτροπή Τηλεπικοινωνιών και Ταχυδρομείων (ΕΕΤΤ) και την επιβολή προστίμων σε πέντε ραδιοφωνικούς σταθμούς που αξιοποιούσαν το κέντρο.

</doc>
<doc id="56202" url="https://el.wikipedia.org/wiki?curid=56202" title="Mp3">
Mp3



</doc>
<doc id="56207" url="https://el.wikipedia.org/wiki?curid=56207" title="Προφήτης Ηλίας Σαντορίνης">
Προφήτης Ηλίας Σαντορίνης

Το βασικό κέντρο εκπομπής του νησιού (και μέχρι τις αρχές της δεκαετίας του '90 ολόκληρου του νησιωτικού συμπλέγματος των Κυκλάδων) που καλύπτει και όμορα νησιά, μέχρι και τα βόρεια παράλια της Κρήτης. Η κορυφή "προφήτης Ηλίας" έχει υψόμετρο 566m και φιλοξενεί το κεραιοσύστημα της ΕΡΤ καθώς και τα πανελλήνιας εμβέλειας κανάλια. Λόγω της μηδαμινής απομόνωσης προς κάθε κατεύθυνση η εν λόγω κορυφή καλύπτει σχεδόν ολόκληρο το νότιο Αιγαίο και την βόρεια Κρήτη, αλλά απαιτεί ιδιαίτερες καιρικές συνθήκες για ικανοποιητική λήψη (λόγω μεγάλων αποστάσεων από την Κρήτη και το βόρειο τμήμα των Κυκλάδων).
Ιστορικό.
Το κέντρο εκπομπής "Προφήτη Ηλία Σαντορίνης" πρωτολειτούργησε το 1972, όταν στις αρχές της Τηλεόρασης στην Ελλάδα τοποθετήθηκαν μεγάλης ισχύος πομποί σε μια προσπάθεια να καλυφθεί το σύνολο της επικράτειας με το νέο μέσο. Η τότε ΕΙΡΤ (σημερινή ΕΤ1) ολοκληρώνοντας το τότε δίκτυο της χρησιμοποιούσε 17 βασικά κέντρα εκπομπής ανά την Ελληνική επικράτεια, στα οποία εξέπεμπε στην μπάντα των VHF ενώ η τότε ΥΕΝΕΔ (σημερινη ΝΕΤ) χρησιμοποιούσε 15 βασικά κέντρα εκπομπής αντίστοιχα εκπέμποντας στα UHF.
Απο το 1972 μέχρι και σήμερα εκπομπές πραγματοποιούνται στις συχνότητες 8 VHF για την ΕΙΡΤ (τωρινή ΕΤ1) και 29 UHF για την ΥΕΝΕΔ (τωρινή ΝΕΤ), καθώς μια τέτοια διάταξη χρήσης μπάντας εξυπηρετεί την πλήρη χρήση του κεραιοσυστήματος εκπομπής, το οποίο έχει άνω τμήμα για τα UHF και κάτω για τα VHF.
Παράλληλα απο τις αρχές της δεκαετίας του '70 μέχρι και τα τέλη της δεκαετίας του '90 πραγματοποιούταν εκπομπές στις συχνότητες 96.9, 98.9, και 93.3 για το πρώτο πρόγραμμα (ΕΡΑ1), το δεύτερο πρόγραμμα της ΕΡΤ (ΕΡΑ2) και τον κρατικό Ραδιοφωνικό σταθμό Αιγαίου με έδρα την Λέσβο, αντίστοιχα. 
Η μόνη τηλεοπτική κάλυψη των Κυκλάδων και της Κρήτης (Νότιο Αιγαίο πλην Δωδεκανήσων) προερχόταν από τα κέντρα Προφήτη Ηλία, Σκλόκας Χανίων και Αχεντριά. Παράλληλα αξίζει να αναφερθεί ότι μέχρι και τα τέλη της δεκαετίας του '80 η πόλη του Ηρακλείου (πληθυσμιακή πρωτεύουσα της Κρήτης) καλυπτόταν αποκλειστικά και μόνο από το Κ.Ε. Σαντορίνης, καθώς η λήψη από τα Κ.Ε. Αχεντριά και Σκλόκας Χανίων στην πόλη του Ηρακλείου είναι ολοκληρωτικά αδύνατη λόγω γεωμορφολογίας της περιοχής (παρεμβολή ορεινών περιοχών). Η απόσταση του Κ.Ε. Σαντορίνης από το πολεοδομικό συγκρότημα της πόλεως του Ηρακλείου είναι περί τα 120χλμ στην ευθεία, οπότε γίνεται εύκολα αντιληπτό πως η λήψη των σταθμών στο Ηράκλειο απαιτούσε πολύ ισχυρούς δέκτες, κεραιοσυστήματα με ενισχυτές σήματος και κυρίως ιδιαίτερες καιρικές συνθήκες.
Στις αρχές της δεκαετίας του 1990 το κέντρο κατοικήθηκε και από τους ιδιωτικούς σταθμούς, αλλά σαν δεύτερης προτεραιότητας κέντρο, σε σύγκριση με τα μεγάλα αστικά κέντρα. 
Το 1999 μετά απο δικαστικό αγώνα των μοναχών της Ιεράς Μονής Προφήτου Ηλιού Θήρας εκδόθηκαν διαδοχικές αποφάσεις του Υπουργείου μεταφορών και επικοινωνιών βάσει των οποίων ανακλήθηκε το δικαίωμα χρήσεως και εκπομπής όλων των κεραιών απο το συγκεκριμένο κέντρο, λόγω αυξημένης ηλεκτρομαγνητικής επιβάρυνσης στην μονή, η οποία βρίσκονταν σε απόσταση λίγων μέτρων απο το κεραιοσύστημα της ΕΡΤ. Κατόπιν το κεραιοσύστημα μετεγκαταστάθηκε σε άλλο σημείο στο βουνό. 
Στις αρχές της δεκαετίας του 2000 το συγκεκριμένο κέντρο καταργήθηκε για τις εκπομπές της ΕΡΑ (η ΕΡΑ συνεχίζει να εκπέμπει στις Κυκλάδες απο το κέντρο εκπομπής Λεύκες της Πάρου).

</doc>
<doc id="56208" url="https://el.wikipedia.org/wiki?curid=56208" title="Πληκτρολόγιο">
Πληκτρολόγιο

Το πληκτρολόγιο είναι μία συσκευή εισόδου ενός ηλεκτρονικού υπολογιστή. Η βασική λειτουργία για την οποία χρησιμοποιείται το πληκτρολόγιο είναι η εισαγωγή χαρακτήρων ή κειμένου στον υπολογιστή ή τον σταθμό εργασίας από ένα χρήστη πατώντας τα πλήκτρα του με τα δάχτυλά του ή κάποιο άλλο μέρος του σώματός του. Τα πιο συνηθισμένα πληκτρολόγια προορίζονται για χρήση με τα δάκτυλα. Πέρα από τα πλήκτρα που αντιστοιχούν στα γράμματα του αλφαβήτου, τους τόνους ή πνεύματα, τα σημεία στίξης και άλλους χαρακτήρες, περιλαμβάνει αρκετά πλήκτρα που διευκολύνουν τη χρήση του λειτουργικού συστήματος και των διαφόρων προγραμμάτων του υπολογιστή καθώς και την «πλοήγηση» ανάμεσά τους ή ανάμεσα στις διαφορετικές τους λειτουργίες/χρήσεις.
Ανάλογα με το είδος του υπολογιστή στον οποίο είναι συνδεδεμένο ή για τον οποίο προορίζεται, το πληκτρολόγιο μπορεί να είναι είτε ξεχωριστή συσκευή είτε να βρίσκεται ενσωματωμένο σε αυτόν (π.χ. σε ένα φορητό υπολογιστή). Και στις δύο αυτές περιπτώσεις θεωρείται ως «εξωτερική» συσκευή με γνώμονα το είδος της λειτουργίας που επιτρέπει. Σε κάποιους υπολογιστές που η προσθήκη πληκτρολογίου δεν είναι εφικτή ή δεν εξυπηρετεί (π.χ. σε υπολογιστές ενσωματωμένους σε άλλες συσκευές όπως μηχανές ανάληψης/κατάθεσης μετρητών, τηλεοράσεις, κινητά τηλέφωνα κλπ.) οι λειτουργίες που προσφέρει ένα πληκτρολόγιο μπορούν να επιτελεσθούν μέσω ενός εικονικού πληκτρολογίου που εμφανίζεται π.χ. στην οθόνη του υπολογιστή. 
Τα πλήκτρα ενός πληκτρολογίου μπορούν να ταξινομηθούν σε:
Τρόποι Σύνδεσης.
Τα ενσύρματα πληκτρολόγια συνδέονται με τον υπολογιστή ή τον σταθμό εργασίας μέσω καλώδιο που καταλήγει σε βύσμα τύπου PS2, βύσμα για θύρα USB, βύσμα τύπου DIN (παλαιότερα) ή άλλου τύπου ανάλογα την υποδοχή για πληκτρολόγιο του κάθε υπολογιστή. Τα ασύρματα πληκτρολόγια επικοινωνούν με τον υπολογιστή μέσω ραδιοκυμάτων, χρησιμοποιώντας κάποιο κοινό πρωτόκολλο επικοινωνίας εξωτερικών συσκευών (π.χ. Bluetooth) ή με κάποιο άλλο ιδιωτκό πρωτόκολλο που συνήθως ανήκει στην εταιρία που κατασκεύασε το πληκτρολόγιο. Στη δεύτερη περίπτωση το πληκτρολόγιο συνοδεύεται και από τον ανάλογο δέκτη ο οποίος συνδέεται στον υπολογιστή (συνήθως μέσω της θύρας USB με το αντίστοιχο βύσμα).
Εκτυπώσιμοι χαρακτήρες.
Διατάξεις χαρακτήρων.
Το πληκτρολόγιο περιλαμβάνει όλους τους χαρακτήρες κάποιου αλφάβητου π.χ. του λατινικού, και πολλά σημεία στίξης, διακριτικά σύμβολα, και βοηθητικά πλήκτρα. Ανάλογα με το αλφάβητο και την γλώσσα που χρησιμοποιεί ο χρήστης μπορεί το πληκτρολόγιο να έχει διάφορες διατάξεις πλήκτρων. 
Λατινικά πληκτρολόγια.
Οι διάφορες δυνατές διατάξεις πληκτρολογίων για διάφορες γλώσσες που χρησιμοποιούν το λατινικό αλφάβητο, συνήθως αναφέρονται με τα πρώτα έξι γράμματα στην διάταξη. Έτσι για παράδειγμα η συνηθέστερη διάταξη είναι η QWERTY, ακολουθούμενη από την QWERTZ (που χρησιμοποιείται στην Κεντρική Ευρώπη) και την AZERTY (που χρησιμοποιείται στην γαλλόφωνες χώρες). Οι λατινικοί χαρακτήρες σύμφωνα με την διάταξη πλήκτρων QWERTY βρίσκονται στο πληκτρολόγιο όπως φαίνονται στο παρακάτω σχήμα: 
Εκτός από τις παραπάνω διατάξεις υπάρχουν κάποιες που δεν είναι βασισμένες στην τυπική διάταξη QWERTY, π.χ. στην Τουρκία χρησιμοποιείται η τουρκική διάταξη Turkish-F παράλληλα με την τυπική QWERTY. Επίσης υπάρχει η διάταξη πληκτρολογίου Dvorak που δημιουργήθηκε με γνώμονα την συχνότητα γραμμάτων στην αγγλική γλώσσα ώστε να είναι γρηγορότερη η πληκτρολόγηση, έχοντας τα συνηθέστερα γράμματα κάτω από τα περισσότερο ευκίνητα δάκτυλα. Η διάταξη Dvorak είναι η παρακάτω:
Ελληνικά πληκτρολόγια.
Η ελληνική διάταξη πλήκτρων είναι η παρακάτω (δεν υπάρχουν άλλες διατάξεις για το ελληνικό αλφάβητο):
Υπάρχει επίσης η διάταξη του πολυτονικού συστήματος η οποία είναι όμοια με αυτή του μονοτονικού, με τη διαφορά πως ορισμένα πλήκτρα χρησιμοποιούνται για την εισαγωγή των τόνων και πνευμάτων που δεν χρησιμοποιούνται στο μονοτονικό.(δεξιά εικόνα)
Τα αριθμητικά ψηφία.
Τα πλήκτρα των ψηφίων βρίσκονται στον υπολογιστή πάνω από τις γραμμές που περιέχουν τους χαρακτήρες. Περιέχονται, δηλαδή, τα ψηφία από 0 μέχρι 9 με την εξής σειρά: , , , , , , , , και .
Οι ειδικοί χαρακτήρες.
Δεξιά από τα γράμματα, υπάρχουν 8 πλήκτρα (περίπου) με ειδικούς χαρακτήρες. Αυτό σημαίνει ότι όταν τα χρησιμοποιούμε, μόνα τους ή σε συνδυασμό με το , έχουμε 16 ειδικούς χαρακτήρες. Άλλο ένα πλήκτρο με ειδικούς χαρακτήρες βρίσκεται αριστερά από το . Επιπλέον ειδικοί χαρακτήρες μπορούν να εισαχθούν μέσω συνδυασμών στο αριθμητικό πληκτρολόγιο και του . Τέλος, όταν το πληκτρολόγιο γράφει ελληνικούς χαρακτήρες το πλήκτρο που στα λατινικά εμφάνιζε το Q εμφανίζει το : και το ; με ή χωρίς το πάτημα του Shift, αντίστοιχα.
Ορισμένοι από τους ειδικούς χαρακτήρες που περιέχονται στο πληκτρολόγιο είναι οι ακόλουθοι:
codice_1
Τα προγράμματα επεξεργασίας κειμένου παρέχουν δυνατότητες εισαγωγής επιπρόσθετων ειδικών χαρακτήρων, με ποιο ευκατανόητο τρόπο.
Τα πλήκτρα εισαγωγής κενού και στηλοθέτησης.
Το πλήκτρο εισαγωγής κενού διαστήματος χρησιμοποιείται για την εισαγωγή ενός κενού διαστήματος σε ένα κείμενο. Το πλήκτρο στηλοθέτησης , χρησιμοποιείται για τη στοίχιση του δρομέα κατά μήκος ενός κειμένου, δηλαδή την εισαγωγή κάποιου στηλοθέτη όπως π.χ. κατά την δημιουργία πινάκων. Η απόσταση που εισάγεται στο κείμενο με την εισαγωγή ενός στηλοθέτη συνήθως αντιστοιχεί σε τέσσερα ή πέντε κενά διαστήματα και εξαρτάται από τις ρυθμίσεις του συγκεκριμένου προγράμματος ή του περιβάλλοντος εργασίας. Συνήθως το πλήκτρο στηλοθέτησης δεν προσθέτει κενά στο κείμενο αλλά τον ειδικό χαρακτήρα «οριζόντιου στηλοθέτη» (Αγγλ. horizontal tab, με κωδικό ASCII 9) το πόσα κενά θα εισαγάγει εξαρτάται από το περιβάλλον στο οποίο θα εμφανιστεί το κείμενο. Επίσης, σε αρκετά περιβάλλοντα ή προγράμματα χρησιμεύει για τη μετακίνηση σε κάποιο επόμενο σημείο (ή προηγούμενο αν χρησιμοποιηθεί δευτερεύον ειδικό πλήκτρο, π.χ. με τον συνδυασμό ) με βάση μια προκαθορισμένη σειρά. Παραδείγματος χάριν στο επόμενο πλαίσιο κειμένου μέσα σε μια φόρμα εισαγωγής προσωπικών πληροφοριών.
Τα βέλη.
Τα τέσσερα βέλη του πληκτρολογίου (, , και ) χρησιμεύουν για την μετακίνηση πάνω, κάτω, δεξιά ή αριστερά αντίστοιχα είτε του δρομέα κατά την επεξεργασία κειμένου είτε ενός επιλεγμένου αντικειμένου, εικόνας ή οποιουδήποτε είδους αρχείου είτε κάποιου ήρωα σε ένα ηλεκτρονικό παιχνίδι κλπ.
Τα πλήκτρα των συντομεύσεων.
Τα πλήκτρα που χρησιμοποιούνται για τις διάφορες συντομεύσεις είναι κυρίως το , το και το .
Το πλήκτρο μετάθεσης.
Το πλήκτρο μετάθεσης αναγνωρίζεται είτε από τη λέξη Shift (που σημαίνει «μετάθεση» στα Αγγλικά) είτε από ένα παχύ βέλος το οποίο δείχνει προς τα πάνω. Η λειτουργία του είναι αντίστοιχη με αυτή του πλήκτρου μετάθεσης των γραφομηχανών (από το οποίο πήρε και την ονομασία του), όπου κατά το πάτημά του «σήκωνε» την πρωτεύουσα σφραγίδα μικρών χαρακτήρων, επιτρέποντας στην δευτερεύουσα των κεφαλαίων να τυπώσει.
Για να εισαχθεί ένα ή λίγα κεφαλαία γράμματα, αρκεί να πατηθεί αρχικά το και κρατώντας το πατημένο να πατηθεί ο επιθυμητός χαρακτήρας. Για την εισαγωγή πολλών κεφαλαίων γραμμάτων είναι ευκολότερο να ενεργοποιηθεί η μόνιμη εισαγωγή, με την χρήση του .
Σε ένα τυπικό επιτραπέζιο πληκτρολόγιο υπάρχουν δύο πλήκτρα , αριστερά και δεξιά της περιοχής γραμμάτων. Αυτό διευκολύνει την πληκτρολόγηση με την χρήση του τυφλού συστήματος δακτυλογράφησης.
Το πλήκτρο Ctrl.
Το όνομα Ctrl προκύπτει από την αγγλική λέξη "Control" που σημαίνει «έλεγχος». Το Ctrl διαβάζεται και ως Control (κοντρόλ).
Το χρησιμεύει σε ορισμένες συντομεύσεις του πληκτρολογίου. Μία συνηθισμένη συντόμευση στον υπολογιστή είναι αυτή της αντιγραφής. Συνήθως (στις περισσότερες εφαρμογές), ο συνδυασμός αντιγράφει το κείμενο που έχει επιλέξει προηγουμένως ο χρήστης. Άλλη ιδιαίτερα γνωστή συντόμευση είναι το που επικολλά το κείμενο που έχει προηγουμένως αντιγραφεί ή αποκοπεί. Γενικότερα, υπάρχουν πολλές συντομεύσεις περισσότερες από τις οποίες δεν είναι κοινώς αποδεκτές από όλα τα προγράμματα και λειτουργικά συστήματα, αλλά αλλάζουν ανάλογα με το πρόγραμμα που χρησιμοποιείται.
Το υπάρχει δύο φορές στο πληκτρολόγιο, αριστερά και δεξιά.
Alt και AltGr.
Όπως και το Ctrl, το βοηθάει σε ορισμένες συντομεύσεις, ενώ αρκετά συχνά χρησιμοποιείται μαζί με το Ctrl (Ctrl + Alt + [χαρακτήρας]). Είναι συντομογραφία της λέξης "alternate" («εναλλαγή»).
Το υπάρχει δύο φορές στο πληκτρολόγιο, δεξιά και αριστερά από το . Σε πολλά πληκτρολόγια το δεξί ονομάζεται , από την φράση "alternate graphics" («εναλλαγή γραφικών»), και μπορεί να λειτουργεί διαφορετικά από ότι το αριστερό .
Όταν, π.χ. είναι επιλεγμένα τα ελληνικά, το δεξί ή ισοδυναμεί με ταυτόχρονο πάτημα του και του . Έτσι, για παράδειγμα για να βάλουμε διαλυτικά με τόνο στο ι, αντί να πατήσουμε ++τόνο και μετά ι, μπορούμε απλούστερα να πατήσουμε μόνο +τόνο και το ι.
Το χρησιμεύει για συντομεύσεις πληκτρολογίου που αφορούν το μενού μιας εφαρμογής, σε σχέση με το υπογραμμισμένο γράμμα κάθε επιλογής.
Το χρησιμεύει για την γρήγορη εκκίνηση εφαρμογών μέσω συντομεύσεων πληκτρολογίου που ορίζονται από τον χρήστη στις ιδιότητες της κάθε συντόμευσης ή για να γράφονται κάποιοι πιο σπάνιοι χαρακτήρες παρόμοια με την λειτουργία του .
Το πλήκτρο Caps Lock.
Συντομογραφία της φράσης "capitals lock" («κλείδωμα κεφαλαίων [γραμμάτων]»). Η λειτουργία του είναι η ενεργοποίηση και απενεργοποίηση της μόνιμης εισαγωγής κεφαλαίων γραμμάτων. Στην περίπτωση που είναι ενεργοποιημένο, το εισάγει το αντίστοιχο πεζό γράμμα.
Τα πλήκτρα λειτουργίας (F1 ως F12).
Το F σημαίνει "function" («λειτουργία») ή συνάρτηση. Εξού και τα πλήκτρα αυτά ονομάζονται πλήκτρα λειτουργίας ("function keys"). 
Υπάρχουν 12 τέτοια πλήκτρα και βρίσκονται στη σειρά πάνω από τα πλήκτρα με τους αριθμούς.
Το χρησιμοποιείται σχεδόν πάντα για να εμφανίσει το παράθυρο της βοήθειας του αντίστοιχου προγράμματος ή λειτουργικού συστήματος. Τα υπόλοιπα πλήκτρα, F2 ως F12, δεν έχουν κάποιο σταθερό ρόλο και κάθε πρόγραμμα επιλέγει για το αν θα εκτελούν κάποια λειτουργία ή δεν θα χρησιμοποιούνται καθόλου. Τα πλήκτρα αυτά ήταν πολύ μεγάλης σημασίας όταν πολύ παλιότερα οι υπολογιστές δεν είχαν ποντίκι. Ήταν ένας από τους λίγους τρόπους να δοθεί εντολή για εκτέλεση μίας ενέργειας σχετικά εύκολα.
Πλήκτρα διόρθωσης.
Τα πλήκτρα διόρθωσης είναι τα ή , , , και .
Το πλήκτρο Enter.
Το («εισαγωγή») ή ) («επιστροφή») σε έναν σύγχρονο προσωπικό υπολογιστή επιτελεί δυο βασικές λειτουργίες:
Άλλοι χαρακτήρες.
Άλλα πλήκτρα του πληκτρολογίου είναι το (διαγραφή), που σβήνει τον επόμενο χαρακτήρα ή αρχεία, το που σβήνει τον προηγούμενο χαρακτήρα, το που πηγαίνει τον δρομέα στην αρχή της γραμμής, το που πηγαίνει τον δρομέα στο τέλος της γραμμής, το και το που εμφανίζουν την παραπάνω ή την παρακάτω "οθόνη", το (εκτύπωση οθόνης), που αντιγράφει υπό μορφή εικόνας ό,τι εμφανίζεται εκείνη τη στιγμή στην οθόνη (εκτός από τον δείκτη του ποντικιού), το (ενεργοποιεί και απενεργοποιεί την παρεμβολή χαρακτήρων), το ("κλειδώνει" το αριθμητικό πληκτρολόγιο), το (ενεργοποιεί και απενεργοποιεί την κύλιση της οθόνης), το ή (διακόπτει τη ροή ενός προγράμματος ή σταματά εντελώς την εκτέλεσή του) κ.α. Πολλά από τα πιο πάνω πλήκτρα, επειδή στο σύγχρονο λογισμικό είτε χρησιμοποιούνται ελάχιστα είτε είναι ολοσχερώς ανενεργά, χρησιμοποιούνται για ειδικές λειτουργίες από πολλούς δημιουργούς λογισμικού.
Πλήκτρα W, A, S και D.
Τα πλήκτρα , , και , εν συντομία "WASD", είναι ένα υποσύνολο των πλήκτρων των πληκτρολογίων τύπου QWERTY το οποίο, εκτός από την εισαγωγή των αντίστοιχων χαρακτήρων, χρησιμοποιείται και στα περισσότερα παιχνίδια υπολογιστών. Συγκεκριμένα, τα πλήκτρα αυτά χρησιμεύουν στο χειρισμό της κίνησης του παίκτη, ειδικά σε παιχνίδια όπου απαιτείται και ποντίκι. Υποκαθιστούν τα πλήκτρα των βελών, κυρίως γιατί η θέση τους στο πληκτρολόγιο προσφέρει στο αριστερό χέρι (ή το δεξί, για χρήστες αριστερόχειρων πληκτρολογίων) ευκολότερη εργονομικά πρόσβαση σε περισσότερα πλήκτρα, σε σύγκριση με την περίπτωση που το χέρι είναι τοποθετημένο στην περιοχή των πλήκτρων βελών.
Προαιρετικά πλήκτρα.
Εκτός από όσα αναφέρθηκαν παραπάνω, ορισμένα πληκτρολόγια περιέχουν και άλλα πλήκτρα ειδικών λειτουργιών, όπως το , το οποίο υπάρχει στην πλειονότητα των φορητών υπολογιστών, το με το λογότυπο των Windows και το στους υπολογιστές της Apple. Άλλα πλήκτρα, που υπάρχουν σε κάποια πληκτρολόγια, μπορεί να χρησιμεύουν στην πλοήγηση στο Διαδίκτυο, στον χειρισμό προγραμμάτων μουσικής, στον χειρισμό παιχνιδιών κτλ.

</doc>
<doc id="56209" url="https://el.wikipedia.org/wiki?curid=56209" title="Πλήκτρο">
Πλήκτρο

Ένα πλήκτρο είναι ένα «κουμπί» σε ένα πληκτρολόγιο, σε μία γραφομηχανή ή και σε ένα πληκτροφόρο μουσικό όργανο, όπως είναι π.χ. το πιάνο, το ακορντεόν κλπ.
Στους υπολογιστές, το αποτέλεσμα του πατήματος ενός πλήκτρου μπορεί να είναι η εμφάνιση ενός χαρακτήρα, η καταχώρηση μιας εντολής ή κάποια άλλη ενέργεια, ανάλογα με το πλήκτρο, όπως είναι π.χ. το πλήκτρο Caps Lock στο πληκτρολόγιο υπολογιστή, που φροντίζει έτσι ώστε οι επόμενοι χαρακτήρες που θα πατηθούν θα εμφανιστούν κεφαλαίοι και όχι πεζοί.
Στα μουσικά όργανα, κάθε πλήκτρο προκαλεί, όταν πατηθεί, την παραγωγή ήχου συγκεκριμένου τόνου από το όργανο.
Συχνά, διάφοροι τύποι του ηλεκτρονικού οργάνου αναφέρονται και ως «πλήκτρα» ή στα αγγλικά "keyboard" (= κυριολεκτικά, πληκτρολόγιο).

</doc>
<doc id="56211" url="https://el.wikipedia.org/wiki?curid=56211" title="Σιχισμός">
Σιχισμός

Ο Σιχισμός είναι μονοθεϊστική θρησκεία, η οποία ξεκίνησε τον 15ο αιώνα μ.Χ. στη βόρεια Ινδία, με επιρροές κυρίως από τον Ινδουισμό και το Ισλάμ. Βασίζεται στις διδασκαλίες του Νάνακ Ντεβ και των εννέα διαδόχων του. Το σύστημα αυτό θρησκευτικών φιλοσοφιών είναι γνωστό παραδοσιακά με το όνομα Γκουρμάτ (δηλαδή οι διδασκαλίες των γκουρού) ή Σιχ Ντάρμσ. Η ονομασία "Σιχισμός" προέρχεται από τη λέξη "Σιχ" (Sikh), η οποία προέρχεται από τη σανσκριτική ρίζα "śiṣya" που σημαίνει "απόστολος" ή "αρχάριος", ή "śikṣa" που σημαίνει «διδασκαλία». Οι πιστοί του Σιχισμού είναι γνωστοί ως Σιχ.
Διδασκαλία.
Το κύριο δόγμα του Σιχισμού είναι η πίστη στον Βαχεγκούρου (Θεό). Ο Σιχισμός απαιτεί την αναζήτηση της σωτηρίας μέσω της πειθαρχημένης, προσωπικής περισυλλογής, στο όνομα και στο μήνυμα του Θεού. Ο εγωισμός, ο θυμός, η απληστία, η προσκόλληση και η λαγνεία είναι γνωστά ως "Τα Πέντε Κακά", τα οποία επιφέρουν χωρισμό από το Θεό και μπορούν να θεραπευθούν μόνο με την έντονη και αδιάκοπη αφοσίωση προς αυτόν. Οι οπαδοί του Σιχισμού πρέπει να ακολουθούν τις διδασκαλίες των δέκα γκουρού (διαφωτισμένοι ηγέτες), καθώς επίσης και την ιερή τους γραφή, την Γκουρού Γκρανθ Σαχίμπ.
Χάλσα.
Με τον όρο "Χάλσα" (παντζάμπι: 
ਖ਼ਾਲਸਾ Khālsā, μετάφραση: αγνός) αναφερόμαστε στους Σιχ, που έχουν την λάβει την "Αμρίτ" (αθανασία), στην τελετή "Αμρίτ Σανσκάρ". Οι Σιχ που έχουν κάνει τη συγκεκριμένη τελετή, ονομάζονται "Αμριτντάρι" και είναι υποχρεωμένοι να φέρουν τα "pañj kakkē" ή "pañj kakār": Αυτά αποτελούνται από τα εξής:
Ο θεσμός αυτός ιδρύθηκε το 1699 από τον τελευταίο γκουρού.
Απαγορεύσεις στο Σιχισμό.
Υπάρχει μια σειρά από θρησκευτικές απαγορεύσεις στον Σιχισμό. 
Απαγορευμένες είναι οι εξής:
Ο Σιχισμός ανά τον κόσμο.
Οι παραδόσεις και οι διδασκαλίες του Σιχισμού συνδέονται ευδιάκριτα με την ιστορία, την κοινωνία και τον πολιτισμό του Παντζάμπ, όπου ζει το 75% των Σιχ σήμερα, ενώ αριθμούν 25,8 εκατομμύρια παγκοσμίως. Πολλοί Σιχ συναντώνται σε χώρες του δυτικού κόσμου, όπως ο Καναδάς, το Ηνωμένο Βασίλειο, Ιταλία η Αυστραλία και η Νέα Ζηλανδία, ενώ στις αρχές του 20ου αιώνα δημιουργήθηκε μια σημαντική κοινότητα στη Δυτική Ακτή των Ηνωμένων Πολιτειών. Επίσης, σημαντικοί πληθυσμοί υπάρχουν στην Ανατολική Αφρική, τη Μέση Ανατολή και τη Νοτιοανατολική Ασία.
Σημειώσεις.
α. Το "Amrita" ή "Amrit" είναι ιερό ποτό το οποίο περιέχει διαλυτά συστατικά, όπως ζάχαρη. Στην τελετή οι Σιχ πρέπει να πιουν το ποτό αυτό.

</doc>
<doc id="56216" url="https://el.wikipedia.org/wiki?curid=56216" title="Διοίκηση και Διαχείριση Έργου">
Διοίκηση και Διαχείριση Έργου

Η διοίκηση και διαχείριση έργων (project management) αναπτύχθηκε σαν ξεχωριστό γνωστικό πεδίο από την εφαρμογή των αρχών της διοίκησης αλλά και της επιχειρησιακής έρευνας σε διάφορους τομείς εφαρμογής, όπως αυτός των κατασκευών, της μηχανολογίας, της πληροφορικής και των μεγάλων δημόσιων ή και στρατιωτικών προγραμμάτων.
Οργανισμοί και μεθοδολογίες διαχείρισης έργου: 
Ιστορία.
Πατέρας του γνωστικού πεδίου της διαχείρισης έργων θεωρείται ο Χένρι Γκαντ, Αμερικανός μηχανικός και κοινωνικός επιστήμονας, ο οποίος εισήγαγε τις αρχές του προγραμματισμού και ελέγχου στη διαχείριση έργων. Το γνωστό διάγραμμα Γκαντ, ένα ραβδόγραμμα που παρουσιάζει τις δραστηριότητες του έργου, ονομάσθηκε έτσι από αυτόν. Ο Γκαντ μαζί με τον Φρέντερικ Τέιλορ έθεσαν τις θεμέλιες αρχές της διαχείρισης έργων. Ο Tέιλορ έθεσε τις αρχές της επιστημονικής διαχείρισης (scientific management).
Οι σύγχρονες αρχές της διαχείρισης έργων οι οποίες έκαναν τη διαχείριση έργων ένα διακριτό γνωστικό αντικείμενο αλλά και ένα επάγγελμα αναπτύχθηκαν την δεκαετία του 1950. Την δεκαετία αυτή αναπτύχθηκαν δύο βασικά μαθηματικά μοντέλα χρονοπρογραμματισμού δραστηριοτήτων, οι μέθοδοι PERT και CPM οι οποίες αποτέλεσαν σταθμό στη διαχείριση έργων.
Η μέθοδος PERT (Program Evaluation and Review Technique) αναπτύχθηκε από το Ναυτικό των Ηνωμένων Πολιτειών για το έργο για της ανάπτυξης των πυραυλικών συστημάτων Polaris. Αντίστοιχα η μέθοδος CPM (Critical Path Method) γνωστή στα ελληνικά και ως μέθοδος κρίσιμου διαδρομής αναπτύχθηκε από τις εταιρείες DuPont Corporation και Remington Rand Corporation με σκοπό την διαχείριση έργων συντήρησης. Η διάδοση και αποδοχή των μεθόδων αυτών έγινε με ταχύτατο τρόπο έτσι ώστε σήμερα αποτελούν βασικές μεθόδους για τη διαχείριση έργων.
Σήμερα ο χώρος της διαχείρισης έργων θεωρείται ιδιαίτερα αναπτυγμένος και προσελκύει ιδιαίτερο ενδιαφέρον τόσο στον ιδιωτικό, δημόσιο τομέα όσο και στην ακαδημαϊκή κοινότητα. Απόδειξη του γεγονότος αυτού αποτελεί η ύπαρξη πολλών και ιδιαίτερα δραστήριων διεθνών οργανισμών που έχουν ως στόχο την ανάπτυξη του γνωστικού πεδίου της διαχείρισης έργων.
Έργο.
Τι είναι έργο.
Έργο είναι ένα "προσωρινό" εγχείρημα που στοχεύει στη δημιουργία ενός "μοναδικού" προϊόντος ή υπηρεσίας.
Οι ιδιότητες αυτές των έργων, να είναι προσωρινά αλλά και μοναδικά εγχειρήματα, έρχονται σε αντίθεση με τη δομή που έχουν οι περισσότερες επιχειρήσεις που λειτουργούν βάση διαδικασιών που έχουν σταθερό και μόνιμο χαρακτήρα. Η διαχείριση αυτών των ιδιοτήτων είναι συχνά δύσκολη μια και απαιτεί ιδιαίτερες ικανότητες από διαφορετικά γνωστικά πεδία.
Έτσι η πρώτη πρόκληση που αντιμετωπίζουμε στη διαχείριση έργων είναι να εξασφαλίσουμε ότι το έργο εκτελείται και παραδίδεται λαμβάνοντας υπόψη καθορισμένους περιορισμούς. Περιορισμοί που μπορεί να είναι ανεπαρκής διαθέσιμος χρόνος, περιορισμένος προϋπολογισμός κ.α. Η δεύτερη πρόκληση που είναι και πιο φιλόδοξη, είναι η βελτιστοποίηση που απαιτείται να γίνει σε όλους τους παράγοντες που επηρεάζουν την εκτέλεση ενός έργου. Επομένως, ένα έργο είναι ένα προσεκτικά επιλεγμένο σύνολο δραστηριοτήτων που επιλέγονται για τη βέλτιστη χρήση των πόρων (χρόνος, χρήματα, άνθρωποι, υλικά, μηχανήματα, ενέργεια, χώρος κ.α.) με απώτερο σκοπό την επίτευξη των προκαθορισμένων στόχων του έργου.
Έτσι καταλήγουμε σε ένα δεύτερο ορισμό για το έργο:
"Έργο είναι ένα εγχείρημα κατά το οποίο ανθρώπινοι πόροι, μηχανές , οικονομικοί πόροι και πρώτες ύλες οργανώνονται κατά καινοφανή τρόπο, με στόχο την ανάληψη συγκεκριμένου αντικειμένου εργασιών που έχουν συγκεκριμένες προδιαγραφές και υπόκεινται σε δεδομένους κοστολογικούς και χρονικούς περιορισμούς, ώστε να παραχθεί μια επωφελής μεταβολή η οποία ορίζεται μέσω ποσοτικών και ποιοτικών στόχων."
Παραδοσιακά, οι βασικοί περιορισμοί που αναφέρονται είναι τρεις και είναι: το αντικείμενο του έργου (project scope), χρόνος που απαιτείται για την εκτέλεση του έργου και το κόστος εκτέλεσης του έργου. Η τριάδα αυτή των περιορισμών συχνά αναφέρεται επίσης ως τρίγωνο διαχείρισης του έργου, όπου κάθε πλευρά αντιπροσωπεύει έναν περιορισμό. Αλλαγή στη μια πλευρά του τριγώνου που μεταφράζεται σε αλλαγή των περιορισμών προκαλεί αλλαγή στους περιορισμούς που σχετίζονται με τους άλλους παράγοντες. Έτσι αλλαγή στο αντικείμενο των εργασιών του έργου προκαλεί αλλαγή στους περιορισμούς του χρόνου και του κόστους π.χ. αύξηση της διάρκειας του έργου, αύξηση του προϋπολογισμού.
Στην επόμενη λίστα παρουσιάζουμε τα βασικά χαρακτηριστικά ενός έργου:
Φάσεις Έργου.
Κάθε έργο κατά τον κύκλο ζωής του περνά από μία σειρά από φάσεις, ξεκινάει σαν μία ιδέα και τελειώνει όταν η ιδέα αυτή γίνει πραγματικότητα. Κάθε φάση έχει τα δικά της παραδοτέα και οι φάσεις είναι οι εξής:
Καταστατικός Χάρτης Έργου.
Ο Καταστατικός Χάρτης είναι ένα επίσημο έγγραφο που συντάσσεται στην αρχή του έργου και στο οποίο περιγράφεται συνοπτικά η ολότητα του. Ο σκοπός του είναι να γνωστοποιήσει σε όλους τους εμπλεκόμενους τους σκοπούς υλοποίησης του έργου καθώς και τα βασικά χαρακτηριστικά του.
Βασικά στοιχεία ενός Καταστατικού Χάρτη Έργου είναι:
·        Ο τίτλος του έργου
·        Το αντικείμενο του έργου
·        Οι στόχοι και οι απαιτήσεις του έργου
·        Αναφορά των βασικών εμπλεκομένων του έργου και των ρόλων τους σε αυτό
·        Κίνδυνοι που πρέπει να ληφθούν υπόψιν κατά την υλοποίηση του
·        Τα οφέλη του έργου
·        Γενική επισκόπηση του προϋπολογισμού του έργου
·        Χρόνοι έναρξης και ολοκλήρωσης του έργου καθώς και σημαντικών οροσήμων αυτού
Ο καταστατικός χάρτης χρησιμοποιείται ως σημείο αναφοράς καθ’ όλη τη διάρκεια του έργου, καθώς και ως βασικό έγγραφο πώλησης αυτού.
Στα μεγάλα έργα συνηθίζεται να δημιουργείται ένας καταστατικός χάρτης για κάθε φάση του έργου.
Παράγοντες Επιτυχίας στη Διοίκηση Έργου.
Ο διαχειριστής έργου (project manager) πρέπει επιτελεί ταυτόχρονα πολλές εργασίες. Πρέπει, επίσης, να λαμβάνονται συνεχώς αποφάσεις σε όλα τα επίπεδα σχετικά με τη χρήση πόρων, προσαρμογές του χρονοδιαγράμματος, θέματα προϋπολογισμού, διαχείριση ανθρώπινων σχέσεων, επικοινωνία και τεχνικά προβλήματα. Πρέπει συνεπώς να προσδιοριστούν τα κύρια θέματα, στρατηγικά, τακτικά ή λειτουργικά, ώστε να οριστούν οι προτεραιότητες και να μπορέσει ο project manager να εστιάσει στα κρίσιμα θέματα, τα οποία εναλλάσσονται ανάλογα με τη φάση στην οποία βρίσκεται το έργο. 
Ο Balachandra (1984) έχει ορίσει τους παρακάτω 10 παράγοντες επιτυχίας: 
1. Στόχος έργου: Ο ορισμός ξεκάθαρων στόχων αποτελεί κλειδί για τον προγραμματισμό και την εκτέλεση ενός έργου. Η κατανόηση των μέτρων απόδοσης και αξιολόγησης είναι σημαντική ώστε να γίνεται καλός συντονισμός. Συνεπώς, όλοι οι εμπλεκόμενοι πρέπει να είναι εξ αρχής ενήμεροι για τους στόχους του έργου. 
2. Υποστήριξη από την πλευρά της διοίκησης: Ο ανταγωνισμός για πόρους σε συνδυασμό με το μεγάλο βαθμό αβεβαιότητας που διέπουν ένα έργο συχνά οδηγούν σε σύγκρουση και κρίση. Η συνεχής παρουσία της διοίκησης σε ολόκληρο το κύκλο ζωής του έργου βοηθά στην κατανόηση του στόχου του έργου και της σημασίας του. Αυτή η συνειδητοποίηση οδηγεί σε υποστήριξη η οποία μπορεί να αποδειχθεί ανεκτίμητη για την επίλυση προβλημάτων σε περιπτώσεις σύγκρουσης ή κρίσης ή όταν προκύπτει αβεβαιότητα. Συνεπώς, η ξεκάθαρη και συχνή επικοινωνία μεταξύ του project manager και της διοίκησης δρα καταλυτικά για την επιτυχία ενός έργου. 
3. Προγραμματισμός έργου. Η μετατροπή του στόχου και των μέτρων απόδοσης σε ένα εφικτό πλάνο είναι ο σύνδεσμος μεταξύ της φάσης θεωρητικού σχεδιασμού (conceptual design) και της φάσης παραγωγής. Ένα λεπτομερειακό πλάνο που να καλύπτει θέματα τεχνικά, οικονομικά, οργανωτικά, επικοινωνίας, ελέγχου και χρονοδιαγράμματος είναι η βάση για την υλοποίηση. Ο προγραμματισμός δεν τελειώνει όταν ξεκινά η εκτέλεση καθώς οι ανάγκη για αλλαγές ή μετατροπές είναι συνεχής. Ο προγραμματισμός είναι συνεπώς δυναμικός και διαρκής και συνδέει τους εναλλασσόμενους στόχους και την απόδοση με τα τελικά αποτελέσματα. 
4. Συνεργασία με τον Πελάτη. Ο τελικός χρήστης του έργου είναι και ο τελικός κριτής της επιτυχίας του. Ένα έργο το οποίο τελείωσε εγκαίρως, σύμφωνα με τα επιθυμητά τεχνικά χαρακτηριστικά και εντός του προϋπολογισμού, αλλά δε χρησιμοποιήθηκε ποτέ ή σπανίως μπορεί με βεβαιότητα να θεωρηθεί αποτυχία. Στη φάση θεωρητικού σχεδιασμού είναι πολύ σημαντικό να έχουμε καλή επικοινωνία με τον πελάτη (εσωτερικό ή εξωτερικό), ώστε οι στόχοι που θα τεθούν να είναι πλήρως ευθυγραμμισμένοι με τις ανάγκες του πελάτη. Στις επόμενες φάσεις είναι απαραίτητη η συνεχής συνεργασία με τον πελάτη ώστε να διορθώνονται πιθανά λάθη κατά τη μετατροπή των στόχων σε μέτρα απόδοσης. Ωστόσο, λόγω εναλλασσόμενων αναγκών και συνθηκών, παρόλο που στις πρώτες φάσεις είναι χρήσιμο να υπάρχει μη δήλωση των ακριβών αναγκών του πελάτη, αυτό πιθανά παύει να ισχύει στη φάση προγραμματισμού ή υλοποίησης. Το σύστημα configuration management αποτελεί σύνδεσμο μεταξύ υπαρχόντων πλάνων και change requests του πελάτη και της ομάδας του έργου. 
5. Θέματα προσωπικού. Η ικανοποιητική επίτευξη των τεχνικών στόχων χωρίς να παραβιαστεί το χρονοδιάγραμμα ή ο προϋπολογισμός δε σημαίνει ότι το έργο είναι απολύτως επιτυχημένο, ακόμη και αν ο πελάτης είναι ευχαριστημένος. Εάν οι διάφοροι εμπλεκόμενοι στο έργο δε διατηρούν καλές σχέσεις, η επιτυχία του έργου είναι αμφισβητούμενη, καθώς η καλή συνεργασία και η αφοσίωση στο έργο είναι απαραίτητες για την επιτυχία. 
6. Τεχνικά θέματα. Η τεχνική κατάρτιση του προσωπικού και η εκπλήρωση των τεχνικών προδιαγραφών πρέπει να είναι από τις πρώτες έννοιες ενός project manager καθώς χωρίς αυτές ένα έργο δεν μπορεί να ολοκληρωθεί. 
7. Αποδοχή από τον πελάτη. Η συνεχής συνεργασία (consultation) με τον πελάτη καθ’ όλο τον κύκλο ζωής ενός έργου αυξάνει την πιθανότητα επιτυχίας, όσον αφορά την αποδοχή χρήστη. Στα τελικά στάδια της υλοποίησης, ο πελάτης πρέπει να κρίνει το έργο που προκύπτει και να αποφασίσει εάν είναι αποδεκτό ή όχι. Σε περίπτωση που το έργο δε γίνει αποδεκτό σε αυτό το στάδιο, τότε είναι αποτυχημένο. 
8. Έλεγχος έργου. Η συνεχής ροή πληροφοριών σχετικά με την πραγματική πρόοδο και ο μηχανισμός ανατροφοδότησης επιτρέπουν στον project manager να αντιμετωπίζει την αβεβαιότητα. Συγκρίνοντας την πραγματική πρόοδο με τα τρέχοντα πλάνα, ο project manager μπορεί να διακρίνει παρεκκλίσεις, να αναμένει προβλήματα και να ξεκινά διορθωτικές κινήσεις. Οι όποιες παρεκκλίσεις από τα αρχικά πλάνα μπορούν να διορθωθούν όταν γίνουν αντιληπτές εγκαίρως. 
9. Επικοινωνία. Η επιτυχής μετάβαση ανάμεσα στις φάσεις του κύκλου ζωής ενός έργου και ο καλός συντονισμός ανάμεσα στους συμμετέχοντες σε κάθε φάση απαιτεί μία συνεχή ανταλλαγή πληροφοριών. Γενικά, η επικοινωνία διευκολύνεται εάν η γραμμή της εξουσίας είναι ξεκάθαρη. Η οργανωτική δομή του έργου πρέπει να περιγράφει τα κανάλια επικοινωνίας και το είδος της πληροφορίας που πρέπει να διέρχεται από αυτά. Επιπλέον, πρέπει να υπάρχει ξεκάθαρη οδηγία σχετικά με το πόσο συχνά πρέπει αυτές οι πληροφορίες να παράγονται και να μεταδίδονται. Οι επίσημες γραμμές επικοινωνίες, καθώς και η ανεπίσημη ροή ανάμεσα στα μέλη της ομάδας συνηγορούν στην επιτυχία του έργου. Η επικοινωνία πρέπει να ορίζεται ξεκάθαρα σε ένα πλάνο επικοινωνίας. Το πλάνο επικοινωνίας είναι απαραίτητο προκειμένου να δημιουργηθεί μια σωστή ομάδα η οποία θα πρέπει να επικοινωνεί. . 
10. Επίλυση προβλημάτων. Το σύστημα ελέγχου είναι σχεδιασμένο να μπορεί να βρίσκει τις προβληματικές περιοχές και, εάν είναι εφικτό, να βρίσκει την πηγή τους. Επειδή η αβεβαιότητα είναι συχνή πληγή για την ολοκλήρωση των έργων, η ανάπτυξη ενός εναλλακτικού σχεδίου (contingency plan), είναι καλό προληπτικό μέτρο. Η διαθεσιμότητα προετοιμασμένων πλάνων και διαδικασιών για τη διαχείριση προβλημάτων μπορεί να μειώσει τον κόπο που μπορεί να χρειαστεί ώστε να επιλυθούν και το έργο να ολοκληρωθεί ως εάν δεν υπήρχαν αυτά. 
Οι παραπάνω παράγοντες αποτελούν γενικές γραμμές, καθώς κάθε έργο είναι μοναδικό και οι ιδιαιτερότητες του απαιτούν διαφορετικό χειρισμό κατά περίπτωση.
Ελληνική πανεπιστημιακή εκπαίδευση.
Προπτυχιακές σπουδές.
Το Τμήμα Διοίκησης και Διαχείρισης έργων του ΤΕΙ Θεσσαλίας αποτελεί το μοναδικό τμήμα που εξειδικεύεται στη διαχείριση έργων. 
Σε πανεπιστημιακό επίπεδο τo Τμήμα Μηχανικών Παραγωγής και Διοίκησης (στο Δ.Π.Θ. και η Σχολή Μηχανικών Παραγωγής και Διοίκησης στο Πολυτεχνείο Κρήτης ) είναι τα κατ' εξοχήν τμήματα των οποίων οι απόφοιτοι Διπλωματούχοι Μηχανικοί διαθέτουν εξειδικευμένες γνώσεις σε θέματα Διοίκησης και Διαχείρισης Έργων. Το πρόγραμμα σπουδών των Τμημάτων Μηχανικών Παραγωγής και Διοίκησης περιλαμβάνει πάρα πολλά σχετικά μαθήματα όπως "Συστήματα Διοίκησης για Μηχανικούς", "Διοίκηση Έργων και Προγραμμάτων", "Διαχείριση Ανθρωπίνων Πόρων", "Τεχνολογική Οικονομική", "Διαχείρηση κινδύνων έργων", κλπ.
Επίσης στη Σχολή Πολιτικών Μηχανικών του Ε.Μ.Π. υπάρχει Τομέας Προγραμματισμού &amp; Διαχείρισης Τεχνικών Έργων ενώ στο αντίστοιχο τμήμα Πολιτικών Μηχανικών ΑΠΘ υπάρχουν πολλά μαθήματα σε αυτόν τον τομέα π.χ. "ΟΡΓΑΝΩΣΗ ΚΑΙ ΠΡΟΓΡΑΜΜΑΤΙΣΜΟΣ ΕΡΓΩΝ" (https://qa.auth.gr/el/class/1/600107205).Σαν επί μέρους εκπαίδευση προσφέρεται σε διάφορες μορφές σε λοιπά πανεπιστημιακά και πολυτεχνικά τμήματα όπως Μηχανολόγων Μηχανικών, Πληροφορικής κλπ

</doc>
<doc id="56221" url="https://el.wikipedia.org/wiki?curid=56221" title="L.H.A.">
L.H.A.



</doc>
<doc id="56222" url="https://el.wikipedia.org/wiki?curid=56222" title="G.H.A.">
G.H.A.



</doc>
<doc id="56223" url="https://el.wikipedia.org/wiki?curid=56223" title="Αραράτ">
Αραράτ

Το Αραράτ (αρμ. "Արարատ" (Αραράτ) ή Մասիս ("Μασίς"), τουρκ. "Ağrı Dağı", κουρδ. Çiyayê Agirî) είναι χιονοσκεπής ηφαιστειακός κώνος στο ανατολικό άκρο της Τουρκίας. Εχει δύο κορυφές: το " Μεγάλο Αραράτ" (η υψηλότερη κορυφή της Τουρκίας και όλου του Αρμενικού οροπεδίου με υψόμετρο 5.137 μέτρα) και το "Μικρό Αραράτ" (με υψόμετρο 3.896 μέτρα). 
Το Όρος Αραράτ στην Ιουδαϊκή-Χριστιανική παράδοση συνδέεται με τα «όρη του Αραράτ», όπου, σύμφωνα με το βιβλίο της Γένεσης προσάραξε η Κιβωτός του Νώε.
Παίζει επίσης σημαντικό ρόλο στην κουλτούρα και την εθνική ταυτότητα της Αρμενίας. Το βουνό φαίνεται στο Εθνόσημο της Αρμενίας.
Γεωγραφία.
Το Ορος Αραράτ βρίσκεται στην Ανατολική Ανατολία της Τουρκίας, ανάμεσα στο Ντογκουμπεγιαζίτ και στο Ιγκντίρ, κοντά στα σύνορα με το Ιράν, την Αρμενία και το θύλακα του Ναχιτσεβάν του Αζερμπαϊτζάν, μεταξύ των ποταμών Αράς και Μουράτ. Η κορυφή του βρίσκεται περίπου 16 χιλιόμετρα των Τουρκοϊρανικών συνόρων και 32 χιλιόμετρα νότια των Τουρκοαρμενικών. Η πεδιάδα του Αραράτ απλώνεται στη βορειοδυτική και δυτική πλευρά του.
Γεωλογία.
Το Αραράτ είναι ένα στρωματοηφαίστειο, σχηματισμένο από ροές λάβας και πυροκλαστικά υλικά, χωρίς ηφαιστειακό κρατήρα. Πάνω από το ύψος των 4.100 μέτρων το βουνό συνίσταται κυρίως από εκρηξιγενές πέτρωμα, που καλύπτεται από κάλυμμα πάγου. Ενας μικρότερος κώνος 3.896 μέτρων, το Μικρό Αραράτ, υψώνεται από την ίδια βάση, νοτιοανατολικά της κύριας κορυφής. Το οροπέδιο λάβας απλώνεται ανάμεσα στις δύο πυραμίδες. Οι βάσεις αυτών των δύο βουνών είναι περίπου 1.000 τ.χ. Είναι δύσκολο να εξηγηθεί γεωλογικά ο σχηματισμός του Αραράτ, αλλά το είδος της ηφαιστειακής δραστηριότητας και η θέση του ηφαιστείου μας οδηγούν στη σκέψη ότι καταβύθιση που σχετίζεται με ηφαιστειακή δραστηριότητα συνέβη όταν ο Ωκεανός της Τηθύος έκλεισε κατά τη Νεογενή.
Υψόμετρο.
Από μερικές αρχές δίνεται ακόμη υψόμετρο 5.165 μέτρα για το Ορος Αραράτ. Εντούτοις πολλές άλλες πηγές, όπως δημόσιες υπηρεσίες και επαληθεύσιμα δεδομένα από ραντάρ και μια μέτρηση GPS του 2007 δείχνουν ότι ο εναλλακτικά διαδεδομένος αριθμός των 5.137 μέτρων είναι μάλλον ακριβέστερος και το αληθινό υψόμετρο μπορεί να είναι ακόμη χαμηλότερο, λόγω του παχέος στρώματος χιονοσκεπούς καλύμματος πάγου, που παραμένει μόνιμα στην κορυφή του βουνού. Το 5.137 υποστηρίζεται επίσης από πολλούς τοπογραφικούς χάρτες.
Δραστηριότητα.
Είναι άγνωστο πότε συνέβη η τελευταία έκρηξη του Αραράτ. Δεν υπάρχουν καταγεγραμμένες ιστορικές ή πρόσφατες παρατηρήσεις δραστηριότητες μεγάλης κλίμακας. Φαίνεται ότι το Αραράτ ήταν ενεργό την 3η χιλιετία π.Χ., καθώς κάτω από τις πυροκλαστικές ροές έχουν βρεθεί ευρήματα από την πρώιμη Εποχή του χαλκού και λείψανα ανθρώπινων σωμάτων.
Εντούτοις είναι γνωστό ότι το Αραράτ χτυπήθηκε από μεγάλο σεισμό τον Ιούλιο του 1840, οι συνέπειες του οποίου ήταν σοβαρότερες στην περιοχή του Φαραγγιού Αχόρα (ένα βάραθρο με βορειοανατολική κατεύθυνση που πέφτει 1.825 μέτρα από την κορυφή του βουνού). Ενα ασταθές τμήμα της βόρειας πλαγιάς κατέρρευσε και ένα παρεκκλήσι, ένα μοναστήρι και ένα χωριό καλύφθηκαν από λιθοτρίμματα. Σύμφωνα με κάποιες πηγές τότε εξερράγη και το Αραράτ, αν και κάτω από τη στάθμη του υδροφόρου ορίζοντα.
Αναρρίχηση στο Ορος Αραράτ.
Πρώτη καταγεγραμμένη ανάβαση τη σύγχρονη εποχή.
Ο Δρ. Φρίντριχ Πάροτ, με τη βοήθεια του Καχατούρ Αμποβιάν, ήταν ο πρώτος εξερευνητής τη σύγχρονη εποχή, που έφτασε στην κορυφή του Αραράτ, μετά την έναρξη της Ρωσικής κυριαρχίας το 1829. Ο Αμποβιάν και ο Πάροτ διέσχισαν τον Ποταμό Αράξη και κατευθύνθηκαν στο Αρμενικό χωριό Αγκορί, που βρίσκεται στη βόρεια πλευρά του Αραράτ, 1200 μέτρα πάνω από την επιφάνεια της θάλασσας. Ακολουθώντας τη συμβουλή του Χαρουτιούν Αλαμνταριάν από την Τυφλίδα, έστησαν μια βάση κατασκήνωσης στη Μονή του Αγίου Ιακώβ, 700 μέτρα ψηλότερα σε υψόμετρο 1900 μέτρων. Ο Αμποβιάν ήταν ένας από τους τελευταίους ταξιδιώτες που επισκέφτηκαν το χωριό Αγκορί και το μοναστήρι, πριν ένας καταστροφικός σεισμός θάψει τελείως και τα δύο το Μάιο του 1840. Η πρώτη προσπάθεια αναρρίχησης στο βουνό από τη βορειοανατολική πλαγιά απέτυχε λόγω έλλειψης ζεστού ρουχισμού.
Έξι μέρες αργότερα, με τη συμβουλή του Στέφαν Κογιάντς, επικεφαλής του χωριού Αγκορί, η ανάβαση επιχειρήθηκε από τη βορειοδυτική πλευρά. Αφού έφτασαν σε υψόμετρο 4.885 μέτρων γύρισαν πίσω, γιατί δεν έφτασαν στην κορυφή πριν τη δύση του ήλιου. Έφτασαν στην κορυφή με την τρίτη προσπάθειά τους στις 3.15 μ.μ., στις 9 Οκτωβρίου 1829. Ο Αμποβιάν έσκαψε μια τρύπα στον πάγο και ύψωσε ένα ξύλινο σταυρό, κοιτάζοντας το βοριά. Ο Αμποβιάν μάζεψε επίσης ένα κομμάτι πάγου από την κορυφή και το μετέφερε μαζί του σε ένα μπουκάλι, θεωρώντας το νερό αγιασμένο. Στις 8 Νοεμβρίου ο Πάροτ και ο Αμποβιάν αναρριχήθηκαν στο Μικρό Αραράτ. Εντυπωσιασμένος από τη δίψα για γνώση του Αμποβιάν, ο Πάροτ εξασφάλισε για τον αμποβιάν υποτροφία του Ρωσικού κράτους για να σπουδάσει στο Πανεπιστήμιο του Ντορπάτ το 1830. Το 1845 ο Γερμανός ορυκτολόγος Οτο Βίλχελμ Χέρμαν φον Αμπιχ ανέβηκε στο Αραράτ με τον Αμποβιάν. Η τρίτη και τελευταία ανάβαση του Αμποβιάν στο Αραράτ ήταν με τον Άγγλο Χενρι Ντάνμπι Σέιμουρ το 1846.
Αναρριχητικές διαδρομές, άδειες και οδηγοί.
Το μήκος της αναρρίχησης είναι μεγάλο, αλλά υπάρχει μια αρκετά εύκολη διαδρομή από τα νότια στο τέλος του καλοκαιριού για ορειβάτες εξοικειωμένους με τη χρήση πιολέ και κραμπόν. Τα τελευταία 400 μέτρα καλύπτονται όλο το χρόνο από χιόνι. Υπάρχουν δύο θέσεις για κατασκήνωση στο βουνό και ο παγετώνας αρχίζει γύρω στα 4.800 μέτρα. Η Τουρκική κυβέρνηση απαιτεί μια άδεια αναρρίχησης και τη χρήση πιστοποιημένου Τούρκου οδηγού. Οι διαδικασίες μπορεί να χρειαστούν δυο μήνες για να ολοκληρωθούν.
Σχέση με το Νώε.
Το όνομα «Αραράτ» για την κορυφή προέρχεται από την παράδοση που τη συνδέει με τα Βιβλικά Όρη του Αραράτ, όπου επικάθησε η Κιβωτός του Νώε μετά τον Κατακλυσμό (Γένεσις 8:4). Η ταυτοποίηση του Όρους Αραράτ με αυτά τα Βιβλικά βουνά είναι αρχαία, εισαχθείσα στη Δυτική Χριστιανοσύνη τον τέταρτο αιώνα, με την ανάγνωση του Ιώσηπος από τον Ιερώνυμο. Η Βουλγάτα αποδίδει το Εβραϊκό «χαρέι Αραράτ» ως «montes Armeniae».
Στην ανατολική παράδοση (Συριακή και του Κορανίου) τα Βιβλικά βουνά συνδέονται με το Όρος Γιουντί στο σημερινό βορειοδυτικό Ιράν. Αλλά από τη μεσαιωνική περίοδο η δυτική παράδοση φαίνεται να έχει επισκιάσει την αρχαιότερη σύνδεση με το Όρος Γιουντί ακόμη και στην Ανατολική Χριστιανοσύνη και η παράδοση του Όρους Γιουντί περιορίζεται σήμερα στην Ισλαμική άποψη περί Νώε.
Πολιτικά Σύνορα.
Το Ορος Αραράτ σχηματίζει ένα σχεδόν τετραεθνές μεταξύ Τουρκίας, Αρμενίας, Αζερμπαϊτζάν και Ιράν. Η κορυφή του βρίσκεται περίπου 16 χλμ. δυτικά, τόσο της Ιρανικής μεθορίου, όσο και της μεθορίου του θύλακα Ναχιτσεβάν του Αζερμπαϊτζάν, και 32 χλμ. νότια της Αρμενικής μεθορίου.
Τα τριεθνή Τουρκίας-Αρμενίας-Αζερμπαϊτζάν και Τουρκίας-Ιράν-Αζερμπαϊτζάν απέχουν κάπου 8 χλμ., διαχωριζόμενα από μια στενή λωρίδα Τουρκικού εδάφους, που περιέχει την οδό Ε99, που εισέρχεται στο Ναχιτσεβάν στο 39.6553°N 44.8034°E.
Τα περιγραφόμενα διεθνή σύνορα ισχύουν από την ανεξαρτητοποίηση το 1991 της Αρμενίας και του Αζερμπαϊτζάν. Έχουν όμως μεγαλύτερη ιστορία, έχοντας χαραχτεί το 1923, μετά τις συγκρούσεις του Α΄ Παγκόσμιου Πολέμου και τη διάλυση της Οθωμανικής Αυτοκρατορίας, που επηρέασαν την περιοχή, ιδιαίτερα τον Πόλεμο Αρμενίας - Αζερμπαϊτζάν (1918-1920) και τη δημιουργία της Δημοκρατίας της Τουρκίας στη Συνθήκη της Λωζάνης του 1923 που διευθέτησε το Διαμελισμό της Οθωμανικής Αυτοκρατορίας.
Από το 1923 ως το 1991 τα σύνορα μεταξύ Αρμενίας και Αζερμπαϊτζάν ήταν εσωτερικά σύνορα της Σοβιετικής Ενωσης μεταξύ της ΣΣΔ Αρμενίας και της Αυτόνομης ΣΣΔ Ναχιτσεβάν και το τριεθνές μεταξύ Τουρκίας, Ιράν και Σοβιετικής Ενωσης αντιστοιχούσε στο σημερινό Τουρκίας-Ιράν-Αζερμπαϊτζάν. Πριν τον Α΄ Παγκόσμιο Πόλεμο η περιοχή ήταν διαιρεμένη μεταξύ Ρωσικής, Οθωμανικής και Περσικής Αυτοκρατορίας.
Το Αραράτ (Αγκρί Νταγκί) άνοιξε επίσημα για τον τουρισμό μόνο το 1998, όταν η Τουρκική Ορειβατική Ομοσπονδία εξέδωσε άδεια για αναρρίχηση στην κορυφή. Από το 2004 το Αραράτ αποτελεί τμήμα προστατευόμενου βιότοπου.
Σημασία στον Αρμένικο εθνικισμό.
Στην Αρμένικη μυθολογία το Ορος Αραράτ είναι η κατοικία των Θεών, όπως και ο Όλυμπος στην Ελληνική μυθολογία, και στη σύγχρονη εποχή το Αραράτ χαίρει σεβασμού από τους Αρμένιους ως σύμβολο της εθνικής τους ταυτότητας. Το Αραράτ δεσπόζει στον ορίζοντα της πρωτεύουσας της Αρμενίας Γερεβάν. Το Αραράτ είναι το εθνικό σύμβολο της Δημοκρατίας της Αρμενίας και απεικονίζεται στο θυρεό της. Ο θυρεός αυτός προέρχεται από εκείνον της ΣΣΔ Αρμενίας, που απεικόνιζε το Ορος Αραράτ μαζί με το Σοβιετικό σφυροδρέπανο και το κόκκινο αστέρι πίσω του. Μετά τη διάλυση της Σοβιετικής Ενωσης υιοθετήθηκε μια ελαφρώς τροποποιημένη εκδοχή του θυρεού της Δημοκρατίας της Αρμενίας (1918-1920) και παραμένει από τότε σε ισχύ. Η ταινία του 2002 "Αραράτ" του Αρμένιου-Καναδού κινηματογραφιστή Ατόμ Εγκογιάν τονίζει ιδιαίτερα το συμβολισμό του Αραράτ.
Το Ορος Αραράτ απεικονίσθηκε σε διάφορα Αρμενικά χαρτονομίσματα που εκδόθηκαν μεταξύ 1993 και 2001 και στην πίσω όψη του χαρτονομίσματος των 100 Τουρκικών λιρών του 1972-1986.

</doc>
<doc id="56224" url="https://el.wikipedia.org/wiki?curid=56224" title="S.H.A.">
S.H.A.



</doc>
<doc id="56225" url="https://el.wikipedia.org/wiki?curid=56225" title="Κωνσταντίν Μπρακούζι">
Κωνσταντίν Μπρακούζι



</doc>
<doc id="56226" url="https://el.wikipedia.org/wiki?curid=56226" title="Ωρικός κύκλος">
Ωρικός κύκλος

Ωρικός κύκλος ή "ωριαίος κύκλος" ή "ουράνιος μεσημβρινός" ονομάζεται κάθε μέγιστος κύκλος της ουράνιας σφαίρας που έχει ως διάμετρο τον άξονα του κόσμου και που προσδιορίζεται για κάθε τόπο από το μεσημβρινό επίπεδο του συγκεκριμένου τόπου.
Αν ένα τυχαίο σημείο Σ στην ουράνια σφαίρα δηλώνει το ίχνος (θέση) ενός αστέρα τότε το ημικύκλιο (ορατό) του ωρικού κύκλου που περιέχει το σημείο Σ (τον αστέρα) και έναν από τους ουρανιους πόλους (βόρειο ή νότιο, ανάλογα από το σημείο παρατήρησης) ονομάζεται ωρικός ή "ωριαίος" του αστέρα ή ωριαίο σημείο του αστέρα. Και αυτός προσδιορίζεται με την διόπτρα.
Ο Ωρικός κύκλος ονομάζεται επίσης και κύκλος απόκλισης ή αποκλιτικός, από το γεγονός ότι επ΄ αυτού μετράται η απόκλιση ενός αστέρα, δια του τόξου αυτού που περιλαμβάνεται από τη θέση του αστέρα μέχρι τον ισημερινό.
Σημειώνεται επίσης ότι στα περισσότερα ισημερινά τηλεσκόπια ο κύκλος αυτός αντί αποκλίσεων παρέχει πολικές αποστάσεις προς αποφυγή σύγχυσης κατά τις σκοπεύσεις μεταξύ θετικών και αρνητικών αποκλίσεων. 
(*)Για τα επίγεια σημεία (τόπους) χρησιμοποιείται ο όρος "ουράνιος μεσημβρινός" που ανάγεται πάντα σε κάποιον τόπο, ενώ για τα ουράνια σώματα χρησιμοποιείται ο όρος "ωρικός κύκλος". Η διάκριση αυτή γίνεται διότι θεωρητικά εκ της φαινομένης κίνησης της ουράνιας σφαίρας ο ουράνιος μεσημβρινός ενός τόπου "παραμένει" πάντα ακίνητος.

</doc>
<doc id="56227" url="https://el.wikipedia.org/wiki?curid=56227" title="Κωνσταντίν Μπρανκούζι">
Κωνσταντίν Μπρανκούζι



</doc>
<doc id="56228" url="https://el.wikipedia.org/wiki?curid=56228" title="Σκορβούτο">
Σκορβούτο

Το σκορβούτο είναι ασθένεια που προκαλείται από έλλειψη στον οργανισμό της βιταμίνης C.
Εκδηλώνεται με αιμορραγίες από το δέρμα και τους βλεννογόνους, ιδιαίτερα τα ούλα και αδυναμία επούλωσης τραυματιών, τα εσωτερικά όργανα, τα κόκκαλα, τις αρθρώσεις. Συνοδεύεται και από γενικά συμπτώματα, όπως κακουχία, δεκατική πυρετική κίνηση, ανορεξία και αναιμία. Ήταν τα παλιότερα χρόνια συχνή πάθηση των ναυτικών, των εξερευνητών και των στρατιωτικών, που ήταν αναγκασμένοι να τρέφονται με συντηρημένα τρόφιμα, φτωχά σε βιταμίνη C (κονσερβοποιημένη ή ξηρά τροφή).
Για τη θεραπεία του σκορβούτου χρησιμοποιείται τροφή πλούσια σε βιταμίνη C (νωπά φρούτα, λαχανικά, γάλα νωπό) και βιταμίνη C από το στόμα ή σε ενέσεις.

</doc>
<doc id="56230" url="https://el.wikipedia.org/wiki?curid=56230" title="Κύπελλο Ελλάδος καλαθοσφαίρισης γυναικών">
Κύπελλο Ελλάδος καλαθοσφαίρισης γυναικών

Ιστορία.
Ο θεσμός του Κυπέλλου Καλαθοσφαίρισης Γυναικών διοργανώνεται κάθε χρόνο στην Ελλάδα από την Ελληνική Ομοσπονδία Καλαθοσφαίρισης. Έκανε πρεμιέρα στην πόλη της Πτολεμαΐδας την 11 Μαΐου 1996. Οι ομάδες με τα περισσότερα κύπελλα στην τροπαιοθήκη τους είναι οι Εσπερίδες και ο Ολυμπιακός έχοντας κατακτήσει απο 4, μάλιστα όλα συνεχόμενα. Ακολουθεί ο Σπόρτιγκ με 3, ο οποίος έχει βρεθεί στον τελικό της διοργάνωσης έξι φορές, περισσότερες από κάθε άλλη ομάδα.
Από την έναρξη του θεσμού το 1996 μέχρι και το 1999 το ζευγάρι του τελικού προέκυπτε μετά από μια σειρά νοκ - άουτ αγώνων. Το γεγονός, ωστόσο, ότι ο τελικός απείχε πολύ χρονικά από τη διεξαγωγή των υπόλοιπων αγώνων κρίθηκε ότι στερούσε από το άθλημα κάτι από τη λάμψη του. Για το λόγο αυτό, το 2000 στις Σέρρες έκανε πρεμιέρα ένα νέο μοντέλο αγώνων βάσει του οποίου οι τελικοί αποτελούσαν μίνι – διοργάνωση στην οποία συμμετείχαν τέσσερις ομάδες. Οι αγώνες μάλιστα διεξάγονται μέσα σε δύο ή τρεις το πολύ ημέρες.
Τις περισσότερες συμμετοχές σε τελικό έχουν η Ελένη Βασιλείου με 8 (οι έξι από τις οποίες ήταν με την φανέλα του Σπόρτιγκ, μία με το Δ.Α.Σ.Α.Λ. και μία με τη Φ.Ε.Α.) και η Δήμητρα Καλέντζου με 8. Πολυνίκης αθλήτρια του θεσμού είναι η Δήμητρα Καλέντζου με 7 Κύπελλα στο ενεργητικό της, ενώ ακολουθεί η Όλγα Χατζηνικολάου με 6.
Εξωτερικοί σύνδεσμοι.
&lt;br&gt;

</doc>
<doc id="56234" url="https://el.wikipedia.org/wiki?curid=56234" title="The X-files">
The X-files



</doc>
<doc id="56237" url="https://el.wikipedia.org/wiki?curid=56237" title="All Star Game του ΝΒΑ">
All Star Game του ΝΒΑ



</doc>
<doc id="56238" url="https://el.wikipedia.org/wiki?curid=56238" title="Ινδικό σύστημα αρίθμησης">
Ινδικό σύστημα αρίθμησης

Το παραδοσιακό ινδικό σύστημα αρίθμησης χρησιμοποιείται σήμερα στην Ινδία, το Πακιστάν, το Μπανγκλαντές, την Μιανμάρ (Μπούρμα) και βασίζεται σε ομαδοποίηση εκατοντάδων αντί για χιλιάδων στο σύστημα αρίθμησης που χρησιμοποιείται στο δυτικό κόσμο και δέκα χιλιάδων που χρησιμοποιείται στην Κίνα και την Ιαπωνία. Σήμερα, στην Ινδία χρησιμοποιούνται συχνά οι όροι "κρόρε (krore)" και "λακχ (lakh)". 

</doc>
<doc id="56239" url="https://el.wikipedia.org/wiki?curid=56239" title="Indian numbering system">
Indian numbering system



</doc>
<doc id="56240" url="https://el.wikipedia.org/wiki?curid=56240" title="Αρχαία Αλικαρνασσός">
Αρχαία Αλικαρνασσός

Η Αλικαρνασσός (τουρκικά: "'Halikarnas") είναι παράκτια πόλη στη νοτιοδυτική Τουρκία σε χερσόνησο που βρίσκεται απέναντι από την Κω.
Στην αρχαιότητα.
Στην αρχαιότητα η Αλικαρνασσός ήταν δωρική αποικία στις ακτές της Καρίας και μέλος της Δωρικής Εξάπολης μαζί με την Κνίδο, Κω, Λίνδο, Κάμειρο και Ιαλυσό. Σύμφωνα με τον Ηρόδοτο που καταγόταν από την Αλικαρνασσό, οι άλλες πόλεις την έδιωξαν από την εξάπολη για να την τιμωρήσουν επειδή ο αθλητής της Αγασικλής έκλεψε τον τρίποδα που κέρδισε στους αγώνες αντί να τον αφιερώσει στο ναό του Τριόπιου Απόλλωνα στην Κνίδο. Υποτάχθηκε στους Πέρσες τον 6ο π.Χ. αιώνα μαζί με τις πόλεις της Ιωνίας. Σύμφωνα και πάλι με τον Ηρόδοτο, κατά τη διάρκεια των Περσικών πολέμων η βασίλισσα της Αλικαρνασσού Αρτεμισία Α΄ της Καρίας συμμετείχε στην εκστρατεία κατά της Ελλάδας μαζί με τον Ξέρξη, επικεφαλής πέντε πλοίων. Κατά τον 4ο π.Χ. αιώνα σατράπης της Καρίας έγινε ο Μαύσωλος, ο οποίος μετέφερε την πρωτεύουσα της Καρίας από τα Μύλασα στην Αλικαρνασσό. Μετά το θάνατό του η αδερφή του και σύζυγός του Αρτεμισία Β΄ της Καρίας έχτισε στη μνήμη του το Μαυσωλείο της Αλικαρνασσού, ένα από τα επτά θαύματα του αρχαίου κόσμου.
Ελληνιστική περίοδος.
Ο Μέγας Αλέξανδρος κατέλαβε την Αλικαρνασσό μετά από πολιορκία το 334 π.Χ. Κατά την ελληνιστική περίοδο η πόλη βρέθηκε στη σφαίρα επιρροής των Πτολεμαίων και αργότερα της Ρόδου, αλλά φαίνεται ότι έχασε σταδιακά τη σημασία της στα ρωμαϊκά και βυζαντινά χρόνια.
Μεσαίωνας &amp; σύγχρονη εποχή.
Το 1404 καταλήφθηκε και οχυρώθηκε από τους Ιωαννίτες ιππότες της Ρόδου. Όταν ο Σουλεϊμάν ο Μεγαλοπρεπής εξεστράτευσε επιτυχώς εναντίον της Ρόδου το 1522, ανάγκασε τους Ιωαννίτες να εγκαταλείψουν και το κάστρο της Αλικαρνασσού. Το τουρκικό της όνομα της πόλης φέρεται να είναι παραφθορά της λέξης Πετρόνιουμ (για το κάστρο του Αγίου Πέτρου των Ιωαννιτών) και σημαίνει επίσης στα τουρκικά "υπόγειο". Η σημερινή πόλη έχει πληθυσμό 36.000 κατοίκων και είναι δημοφιλέστατο τουριστικό θέρετρο. Από το 1962 το αναστηλωμένο κάστρο λειτουργεί σαν μουσείο υποθαλάσσιας αρχαιολογίας.

</doc>
<doc id="56243" url="https://el.wikipedia.org/wiki?curid=56243" title="Ν.Ο. Βουλιαγμένης">
Ν.Ο. Βουλιαγμένης



</doc>
<doc id="56245" url="https://el.wikipedia.org/wiki?curid=56245" title="Asdf">
Asdf



</doc>
<doc id="56246" url="https://el.wikipedia.org/wiki?curid=56246" title="Trillian (λογισμικό)">
Trillian (λογισμικό)

Πρόκειται για έναν Instant Messenger. Διατίθεται δωρεάν μέσω του επίσημου site του trillian, ενώ υπάρχει και η pro έκδοση (professional) που πωλείται. Στην ελεύθερη έκδοσή του, το trillian δεν περιέχει διαφημίσεις (όπως συνηθίζεται από άλλους messengers), ούτε και spyware.
Το trillian υποστηρίζει λογαριασμούς από AIM, ICQ, MSN, Yahoo Messenger και IRC, ενώ μπορείς να έχεις παραπάνω από μία ταυτότητες στον ίδιο υπολογιστή.
Αυτή τη στιγμή το trillian έχει φτάσει μέχρι την έκδοση 3.1. Μπορεί να δουλέψει σε υπολογιστή με Microsoft Windows 98 ή μεταγενέστερα, με 64MB μνήμη RAM και 30MB ελεύθερο χώρο στον σκληρό δίσκο.

</doc>
<doc id="56249" url="https://el.wikipedia.org/wiki?curid=56249" title="Φυσική Ιστορία">
Φυσική Ιστορία



</doc>
<doc id="56250" url="https://el.wikipedia.org/wiki?curid=56250" title="Keyboard">
Keyboard



</doc>
<doc id="56251" url="https://el.wikipedia.org/wiki?curid=56251" title="Δημήτρης Φωτόπουλος">
Δημήτρης Φωτόπουλος



</doc>
<doc id="56252" url="https://el.wikipedia.org/wiki?curid=56252" title="Φωτόπουλος Δημήτρης">
Φωτόπουλος Δημήτρης



</doc>
<doc id="56253" url="https://el.wikipedia.org/wiki?curid=56253" title="Βλαντ ο Παλουκωτής">
Βλαντ ο Παλουκωτής

 &lt;ns&gt;0&lt;/ns&gt;
 &lt;revision&gt;
 &lt;parentid&gt;7845945&lt;/parentid&gt;
 &lt;timestamp&gt;2019-10-24T06:28:02Z&lt;/timestamp&gt;
 &lt;contributor&gt;
 &lt;username&gt;CubicStar&lt;/username&gt;
 &lt;/contributor&gt;
 &lt;minor /&gt;
 &lt;comment&gt;Αναστροφή της επεξεργασίας από τον (), επιστροφή στην τελευταία εκδοχή υπό &lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;

</doc>
<doc id="56267" url="https://el.wikipedia.org/wiki?curid=56267" title="Συνθηκολόγηση">
Συνθηκολόγηση

Η Συνθηκολόγηση κατά το Διεθνές Δίκαιο αφορά ειδική συνθήκη με χαρακτήρα στρατιωτικής σύμβασης (συμβιβασμού) δια της οποίας και τερματίζεται υπό όρους ή και άνευ όρων η προσβαλλόμενη άμυνα του ετέρου των αντιπάλων δυνάμεων (Κρατών).
Έκφραση της συνθηκολόγησης είναι δυνατόν να είναι η παράδοση πόλεως, φρουρίου, οχυρού, ή στρατιωτικών μονάδων στον αντίπαλον προκειμένου να αποφευχθεί περαιτέρω αιματοχυσία, έκδηλα διαπιστωμένη ως μάταιη για περαιτέρω αντίσταση. Αμέσως με την εκδήλωση πρόθεσης προς συνθηκολόγηση ενός των αντιπάλων γίνεται «κατάπαυση του πυρός», οπότε και άρχίζουν οι σχετικές διαπραγματεύσεις. Στο πεδίο της μάχης οι μόνοι που δικαιούνται να προβούν σε συνθηκολόγηση είναι οι Αρχηγοί των εμπλεκομένων στρατιωτικών δυνάμεων και αφότου έχουν εξαντλήσει όλα τα μέσα άμυνας για συνέχιση του αγώνα. Διαφορετικά, σε αντίθετη περίπωση, καθίστανται ένοχοι για «εσχάτη προδοσία», πράξη που επισύρει την ποινή του θανάτου.
Οι συνθηκολογήσεις διαφέρουν των άλλων τύπων Συνθηκών όχι μόνο ως προς τον τύπο αλλά κυρίως στο γεγονός ότι επιβάλλονται όροι συνήθως επαχθείς που δεσμεύουν το ένα μέρος των συμβαλλομένων, δεν υφίσταται δηλαδή ο όρος αμοιβαιότητα. Για την ισχύ τους είναι αρκετή η υπογραφή του στρατιωτικού Αρχηγού, χωρίς να απαιτείται επικύρωση αρμόδιου διεθνή παραστάτη κατά τον καταστατικό χάρτη της ενδιαφερόμενης Πολιτείας.
Οι συνθηκολογήσεις περιλαμβάνουν μόνο στρατιωτικούς όρους και ουδέποτε πολιτικούς. Για δε τους τελευταίους αυτούς δεν δεσμεύεται η ενδιαφερόμενη Πολιτεία. Οι όροι που περιλαμβάνονται σε αυτού του είδους των συνθηκών αναφέρονται κυρίως στη τύχη των παραδιδομένων στρατευμάτων (αξιωματικών και οπλιτών), των Σημαιών, των όπλων και στρατιωτικών μέσων και των πάσης φύσεως πυρομαχικών.

</doc>
<doc id="56268" url="https://el.wikipedia.org/wiki?curid=56268" title="Mare Nostrum">
Mare Nostrum

Η λατινική έκφραση Mare Nostrum ("Μάρε Νόστρουμ"), που σημαίνει «η θάλασσά μας», ήταν έκφραση που χρησιμοποιούσαν οι Ρωμαίοι της αυτοκρατορικής περιόδου για να χαρακτηρίσουν τη Μεσόγειο, καθώς αυτή περικλειόταν από εδάφη της Αυτοκρατορίας τους.
Αργότερα χρησιμοποιήθηκε από τον δικτάτορα της Ιταλίας Μπενίτο Μουσσολίνι, ο οποίος αναφερόταν με αυτό τον τρόπο στην ισχύ του ιταλικού στόλου κατά τον Β΄ Παγκόσμιο Πόλεμο.

</doc>
<doc id="56269" url="https://el.wikipedia.org/wiki?curid=56269" title="Βασίλειο της Θεσσαλονίκης">
Βασίλειο της Θεσσαλονίκης

Το Βασίλειο της Θεσσαλονίκης ήταν ένα από τα κράτη που δημιούργησαν οι Σταυροφόροι της Δ΄ Σταυροφορίας μετά την πτώση της Κωνσταντινούπολης το 1204.
Ιστορία.
Όταν έφθασε η ώρα να ορίσουν αυτοκράτορα, φάνηκε ότι ο Βονιφάτιος ο Μομφερρατικός θα ήταν αυτός, αφού ήταν ο αρχηγός της σταυροφορίας, αλλά οι Βενετοί είχαν αντιρρήσεις. Πίστευαν ότι θα ήταν αρκετά δύσκολο να τον ελέγξουν. Πρώτος Λατίνος αυτοκράτορας ανακηρύχθηκε ο Βαλδουίνος της Φλάνδρας. Ο Βονιφάτιος συνέχισε την εκστρατεία για την κατάληψη και των επαρχιών της Βυζαντινής Αυτοκρατορίας και κατέλαβε τη Θεσσαλονίκη αργότερα το 1204 και ίδρυσε τη δική του ηγεμονία. Δεν ήταν ανεξάρτητο κράτος, αλλά υποτελές στη Λατινική Αυτοκρατορία. Επίσημα, ο Βονιφάτιος δεν χρησιμοποίησε ποτέ τον τίτλο του βασιλιά. Τον επόμενο χρόνο έφτασε μέχρι την Πελοπόννησο ιδρύοντας υποτελείς ηγεμονίες στο Βασίλειο της Θεσσαλονίκης, το Δουκάτο των Αθηνών, το Πριγκηπάτο της Αχαΐας και τις τριαρχίες της Εύβοιας. 
Στην αρχή όλα πήγαιναν καλά για αυτό το καινούριο κράτος. Τα εδάφη του είχαν κατακτηθεί σχετικά εύκολα και υπήρχε ειρήνη, τόσο με τους Βουλγάρους, όσο και με τον Μιχαήλ Δούκα που με έδρα την Άρτα επεξέτεινε την εξουσία του στην Ήπειρο και στην Αλβανία. Η ειρήνη δεν κράτησε πολύ. Το 1207 ο Βονιφάτιος σκοτώθηκε σε ενέδρα του τσάρου των Βουλγάρων, Καλογιάννη. Η επιθετικότητα του Δεσποτάτου της Ηπείρου αυξήθηκε και έγινε η κύρια απειλή για την επιβίωση του Βασιλείου της Θεσσαλονίκης. Μέχρι το 1224 μόνο η πόλη της Θεσσαλονίκης είχε μείνει στο Βασίλειο. Εκείνη την χρονιά ο Θεόδωρος της Ηπείρου κατέλαβε και τη Θεσσαλονίκη και κατέλυσε αυτό το σταυροφορικό κράτος. Το Βασίλειο της Θεσσαλονίκης είχε ζωή μόνον είκοσι χρόνων. Στην μεγαλύτερη έκτασή του απλωνόταν από την Μοσυνόπολη, στη Θράκη, μέχρι τις Θερμοπύλες κατά μήκος των ακτών, αλλά ποτέ δεν απέκτησε ισχυρό έλεγχο στην ενδοχώρα, καθώς απειλούνταν συνεχώς από τα βόρεια και τα δυτικά, δηλαδή σε όλο σχεδόν το μήκος των χερσαίων συνόρων του. Ο Οίκος του Μομφερράτου συνέχισε να έχει διεκδικήσεις στη Θεσσαλονίκη και μέλη του έφεραν τον τίτλο τού "Βασιλιά της Θεσσαλονίκης" μέχρι το 1284.

</doc>
<doc id="56274" url="https://el.wikipedia.org/wiki?curid=56274" title="Ευρωμπάσκετ 1997">
Ευρωμπάσκετ 1997

Η διοργάνωση του ευρωπαϊκού πρωταθλήματος καλαθοσφαίρισης του 1997 (γνωστό και ως Ευρωμπάσκετ 1997) ήταν η 30η,
η οποία οργανώθηκε από τη FIBA Europe. Το τουρνουά διοργάνωσε η Ισπανία και έλαβε χώρα 
στις πόλεις Χιρόνα (ή Ζιρόνα), Μπαδαλόνα και Βαρκελώνη. Νικήτρια ήταν η εθνική ομάδα της Γιουγκοσλαβίας, που διατήρησε τον τίτλο της πρωταθλήτριας που είχε κατακτήσει πριν δύο χρόνια. Γενικά, σ' αυτό το τουρνουά, η Ρωσία επανήλθε στα μετάλλια, η Λιθουανία δεν κατάφερε να επαναλάβει την επιτυχία της προηγούμενης διοργάνωσης, η Ελλάδα κατέλαβε την τέταρτη θέση για άλλη μια φορά (με τον Παναγιώτη Γιαννάκη για πρώτη φορά στο τιμόνι της εθνικής), ενώ αυτή τη φορά απογοήτευσαν πάλι οι Γερμανοί αλλά και οι Κροάτες.
Αποτελέσματα.
Στον πρώτο προκριματικό γύρο, οι ομάδες χωρίστηκαν σε 4 ομίλους των τεσσάρων ομάδων. Οι πρώτες τρεις ομάδες του Α' ομίλου συνέχισαν στον δεύτερο προκριματικό γύρο παίζοντας με τις πρώτες τρεις ομάδες του Β' ομίλου και ομοίως οι ομάδες των Γ' και Δ' ομίλων. Μετά την τελική κατάταξη των δύο καινούριων ομίλων, οι πρώτες τέσσερις του κάθε γκρουπ συνέχισαν στη νοκ-άουτ φάση, ξεκινώντας από τα προημιτελικά.
Πρώτη Προκριματική Φάση.
Θέσεις 13 ως 16.
Για την 15η θέση, η Βοσνία νίκησε τη Λετονία με 96-94.
Εξωτερικοί σύνδεσμοι.
&lt;br&gt;

</doc>
<doc id="56277" url="https://el.wikipedia.org/wiki?curid=56277" title="ΝΑΣΑ">
ΝΑΣΑ



</doc>
<doc id="56280" url="https://el.wikipedia.org/wiki?curid=56280" title="Δυτικού Ταϋγέτου">
Δυτικού Ταϋγέτου



</doc>
<doc id="56283" url="https://el.wikipedia.org/wiki?curid=56283" title="Γεωπονία">
Γεωπονία

Γεωπονία (αγγλ.: "agronomy", γαλλ.: "agronomie") είναι η επιστήμη που ασχολείται με τα προβλήματα που προκύπτουν κατά την καλλιέργεια της γης και της παραγωγής αγροτικών προϊόντων, την διάγνωση και αντιμετώπιση ασθενειών και εχθρών των φυτών (με χημικό ή άλλο τρόπο), την ισορροπία των οικοσυστημάτων όπου επιδρά ο άνθρωπος, την κατάταξη των καλλιεργήσιμων εδαφών σε τύπους και την χημική ανάλυσή τους και διόρθωσή τους (με χημικό ή άλλο τρόπο). Είναι μία επιστήμη που απαιτεί την ύπαρξη γνώσεων από πολλές άλλες επιστήμες όπως η Βιολογία, η Χημεία, η Μετεωρολογία, η Βοτανική κ.α. 
Ως επιστήμη περιλαμβάνει όλες εκείνες τις πρακτικές και τις θεωρητικές γνώσεις που είναι απαραίτητες, για να γίνει δυνατή μια συστηματική καλλιέργεια, αλλά και για να αποδώσει και εμπορικά. Η γεωπονία, σαν αυτόνομος κλάδος, αναπτύχθηκε μετά το 19ο αιώνα. Παλιότερα αποτελούσε τμήμα των φυσικών επιστημών και της βιολογίας. Όταν όμως άρχισαν να αναπτύσσονται οι δύο αυτές επιστήμες σε βάθος και να πλουτίζουν τις γνώσεις τους, δημιουργήθηκε η ανάγκη να αποτελέσει ειδικό κλάδο, με δική της πια μεθοδολογία και δική της θεωρητική υπόσταση. 
Σύμφωνα με τον ορισμό που δόθηκε παραπάνω, η γεωπονία είναι άμεσα συνδεδεμένη με τη γεωργία. Δύσκολα, άλλωστε, είναι δυνατό να γίνει σαφής ένας διαχωρισμός ανάμεσα στις δύο αυτές έννοιες, γι' αυτό το λόγο οι δύο αυτές έννοιες συγχέονται ή υποκαθιστά η μια την άλλη. Η σύγχυση μεταξύ της γεωπονίας σαν λέξης και σαν έννοιας και της γεωργίας σαν έννοιας δεν παρατηρείται μόνο στην ελληνική γλώσσα, αλλά και στις ξένες. Σαν αρχή της γεωπονίας πρέπει να θεωρηθεί η συστηματική εκμετάλλευση της γης, με βάση πια τις επιστημονικές ανακαλύψεις και την επιστημονική πρόοδο και όχι την πείρα και την παράδοση. 
Η συμβολή της στην αύξηση της αγροτικής παραγωγής είναι σημαντική και αναμφισβήτητη. Αρκεί να αναφερθεί το γεγονός της παραγωγής σιταριού πώς γινόταν πριν από μερικά χρόνια,τι απόδοση είχε στο στρέμμα και πώς γίνεται σήμερα και τι απόδοση έχει. Μέσα στα τελευταία χρόνια μόνο η απόδοση κατά στρέμμα αυξήθηκε πάνω από 50%, χωρίς παράλληλα να αυξηθούν και τα έξοδα παραγωγής που αντίθετα παρουσίασαν μείωση. Αυτό έγινε δυνατό, γιατί δημιουργήθηκαν νέες ποικιλίες σιταριού, αλλά και γιατί έχουν επεξεργαστεί νέες μέθοδοι και τρόποι καλλιέργειας. Η πρόοδος αυτή φυσικά δεν αφορά μόνο το σιτάρι, αλλά και όλα τα γεωργικά προϊόντα. Ένα ακόμη πειστικό παράδειγμα είναι η παραγωγή διάφορων λαχανικών, κυρίως εκτός εποχής, όπως λέμε. Αυτό έγινε δυνατό, γιατί μελετήθηκαν σωστά οι συνθήκες ανάπτυξης του κάθε φυτού, αλλά γιατί ακόμη μελετήθηκαν και οι συνθήκες που είναι απαραίτητες για να αναπτυχθεί το κάθε φυτό. Στη συνέχεια οι συνθήκες αυτές δημιουργήθηκαν μέσα σε μικρούς χώρους, τα θερμοκήπια, με αποτέλεσμα να έχουμε ντομάτες όλο το χρόνο. Η επιτυχία αυτή, χωρίς καμιά αμφιβολία, οφείλεται στην ανάπτυξη της γεωπονίας σαν ανεξάρτητης επιστήμης.

</doc>
<doc id="56285" url="https://el.wikipedia.org/wiki?curid=56285" title="Ανάλατος">
Ανάλατος

Ο όρος Ανάλατος μπορεί να αναφέρεται:

</doc>
<doc id="56286" url="https://el.wikipedia.org/wiki?curid=56286" title="Λιμνοθάλασσα">
Λιμνοθάλασσα

Λιμνοθάλασσα ονομάζεται μια μεγάλη έκταση από λιμνάζοντα νερά, που βρίσκεται κοντά στη θάλασσα και επικοινωνεί με αυτή.
Η δημιουργία των λιμνοθαλασσών γίνεται είτε από την ίδια τη φύση ή πολλές φορές και τεχνητά. Η φυσική διαμόρφωση των λιμνοθαλασσών μπορεί να προέρθει από θίνες ή προσχώσεις που αποκόβουν ένα κομμάτι της θάλασσας ή να υπάρχει ανάμεσα σε νησάκια σαν ένα σχετικά άβαθο χαντάκι ή ακόμη από τα υλικά που κατεβάζουν τα ποτάμια στις εκβολές του και τις δημιουργούμενες επιχώσεις, όπως δηλ. δημιουργήθηκαν κι οι περισσότερες λιμνοθάλασσες στην πατρίδα μας. Στα τροπικά κλίματα, ο συνηθέστερος σχηματισμός τους είναι αυτός των κοραλλιογενών υφάλων, που χωρίζουν ένα κομμάτι θάλασσας από την υπόλοιπη, σε μια διαδικασία που κρατάει εκατοντάδες χρόνια.
Τα νερά των λιμνοθαλασσών είναι υφάλμυρα, από την ανάμειξη θαλάσσιου και γλυκού νερού κι έχουν θερμοκρασία διαφορετική από αυτήν της θάλασσας. Επίσης η ποικιλότητα της πανίδα τους είναι σημαντικά μικρότερη από τη θαλάσσια και για όλους αυτούς τους λόγους γίνονται ένας θαυμαστός τόπος για τη διατροφή ορισμένων ειδών ψαριών. Τέτοια ψάρια είναι το σκουμπρί, το μελανούρι, η συναγρίδα, η γόπα, το μπαρμπούνι, η κουτσομούρα κι άλλα που ζουν σχεδόν μόνιμα σε λιμνοθάλασσες, όπως η τσιπούρα, ο κέφαλος, οι σπάροι, τα χέλια, τα λαβράκια.

</doc>
<doc id="56288" url="https://el.wikipedia.org/wiki?curid=56288" title="Λιμνοθάλασσα Μεσολογγίου">
Λιμνοθάλασσα Μεσολογγίου

Η Λιμνοθάλασσα του Μεσολογγίου είναι λιμνοθάλασσα, μία από τις μεγαλύτερες της Ελλάδας, η οποία αποτελεί ξέβαθο της θάλασσας από τις προσχώσεις του Αχελώου. 
Τοποθεσία.
Πρόκειται για παραθαλάσσια λίμνη, προ του Μεσολογγίου, με θαλάσσιο νερό που εκτείνεται από την Άκρα Μπαμπακούλα, παρά τις εκβολές του Ευήνου, μέχρι τους πρόποδες του όρους Κατσιλάρη προς το Ιόνιο Πέλαγος, και σε βάθος μέχρι του ιχθυοτροφείου Παλιοπόταμος. Χωρίζεται από την ανοικτή θάλασσα του Πατραϊκού Κόλπου από ένα παράκτιο διάζωμα, ύψους μέχρι 80 εκατοστά από τη μέση στάθμη της θάλασσας, που δημιούργησαν οι προσχώσεις των ποταμών Ευήνου και Αχελώου. Έχει μέγιστο μήκος περίπου 27.300 μέτρα και μέγιστο πλάτος 14.800 μέτρα. 
Το μεγαλύτερο βάθος της λιμνοθάλασσας αυτής φτάνει τα 5-6 μ., αλλά το μεγαλύτερο μέρος της έχει βάθος που δεν ξεπερνάει το μισό μέτρο. Κοντά στις ακτές το βάθος φτάνει το 0,1 του μέτρου και γι' αυτό είναι πρόσφορος τόπος για αλυκές. Περίφημο είναι το αβγοτάραχό της που βγαίνει από τον θηλυκό κέφαλο που λέγεται μπάφα.
Περιγραφή.
Ο Στράβωνας την ονόμαζε "Κυνία λίμνη".
Το 1930 ξεκίνησαν τα πρώτα έργα εκβάθυνσης με βυθοκόρους όπου ανοίχθηκε δίαυλος από την ανοικτή θάλασσα μεταξύ Τουρλίδας και Βασιλάδι μήκους 6 χιλιομέτρων, πλάτους 50 μέτρων και μέσου βάθους περίπου 6.15 μέτρα (από κατώτατη ρηχία). Ο δίαυλος αυτός καταλήγει στη κυρίως λεκάνη που σχηματίζει το κυρίως εμπορικό λιμάνι και την πριν από μερικά χρόνια κατασκευασθείσα Μαρίνα Μεσολογγίου που παρουσιάζει ρομβοειδές σχήμα με μήκος πλευράς 300 μέτρα και βάθος που κυμαίνεται απο 5.80 μετρα εως και 9.35 μέτρα. Εντός της λιμνοθάλασσας υφίστανται οκτώ ιστορικές νησίδες οι περισσότερες των οποίων αναφέρονται στην ιστορία της πολιορκίας του Μεσολογγίου κατά την Ελληνική Επανάσταση του 1821 όπου αναδείχθηκαν τόποι ηρωισμών. Αυτές είναι, (κατ΄ αλφαβητική σειρά): το Βασιλάδι, η Θολή, η Κλείσοβα, το Κόμμα, η Μαρμαρού (δεν υφισταται πλεον), η Πλώσταινα (δεν υφίσταται πλέον ως ιχθυοτροφείο), ο Προκοπάνιστος και ο Σχοινιάς, προ των οποίων λαμβάνουν αντίστοιχα ονομασίες τα παρακείμενα επιμέρους ιχθυοτροφεία.
Η λιμνοθάλασσα προστατεύεται από την γνωστή συνθήκη RAMSAR και αποτελεί περιβαλλοντικό πάρκο και οικοσύστημα.

</doc>
<doc id="56289" url="https://el.wikipedia.org/wiki?curid=56289" title="Λιμνοθάλασσα Αιτωλικού">
Λιμνοθάλασσα Αιτωλικού

Η λιμνοθάλασσα του Αιτωλικού βρίσκεται γύρω από το ομώνυμο νησάκι και την πόλη, αποτελώντας προέκταση της λιμνοθάλασσας Μεσολογγίου. Σχηματίστηκε από σεισμική έκρηξη και γι' αυτό έχει μεγάλο βάθος, που φτάνει τα 28 μέτρα, αλλά και γλυκά νερά. Για το λόγο αυτό βγάζει ψάρια μεγαλύτερα από αυτά της γειτονικής λιμνοθάλασσας του Μεσολογγίου. Είναι μεγάλος και σημαντικός υγροβιότοπος.

</doc>
<doc id="56294" url="https://el.wikipedia.org/wiki?curid=56294" title="Νάπολη">
Νάπολη

Η Νάπολη (ιταλικά: "Napoli", ναπολ.: "Napule", αρχαία ελληνικά: "Νεάπολις") είναι πόλη και σημαντικό λιμάνι της Νότιας Ιταλίας, πρωτεύουσα της περιφέρειας της Καμπανίας και της ομώνυμης επαρχίας. Είναι η τρίτη μεγαλύτερη πόλη της Ιταλίας μετά τη Ρώμη και το Μιλάνο. Το 2012 περίπου 960.000 κάτοικοι ζούσαν μέσα στα διοικητικά όρια του ομώνυμου δήμου. Το συνολικό πολεοδομικό συγκρότημα, με έκταση 1023 τ.χ., έχει πληθυσμό 3,7 εκατομμύρια και είναι η 9η πολυπληθέστερη αστική περιοχή της Ευρωπαϊκής Ένωσης. Στην ευρύτερη μητροπολιτική περιοχή της Νάπολης ζουν μεταξύ 4,1 και 4,9 εκατομμύρια άνθρωποι.
Η Νάπολη είναι μια από τις αρχαιότερες συνεχώς κατοικημένες πόλεις στον κόσμο, από την Εποχή του Ορείχαλκου. Τη 2η χιλιετία π.Χ. στη θέση της ιδρύθηκαν Ελληνικοί οικισμοί, με μια μεγαλύτερη ηπειρωτική αποικία - γνωστή αρχικά ως Παρθενόπη - να αναπτύσσεται γύρω στον ένατο αιώνα π.Χ., στο τέλος της Γεωμετρικής Εποχής. Η πόλη επανιδρύθηκε ως Νεάπολις τον 6ο αιώνα π.Χ. και έγινε το κέντρο της Μεγάλης Ελλάδας, παίζοντας βασικό ρόλο στην ενσωμάτωση του Ελληνικού πολιτισμού στη Ρωμαϊκή κοινωνία και γινόμενη στη συνέχεια πολιτιστικό κέντρο της Ρωμαϊκής Δημοκρατίας. Η Νάπολη διατήρησε την επιρροή της μετά την πτώση της Δυτικής Ρωμαϊκής Αυτοκρατορίας και μεταξύ 1282 και 1816 ήταν πρωτεύουσα ενός βασιλείου που έφερε το όνομά της -Βασίλειο της Νάπολης. Τότε, σε ένωση με τη Σικελία, έγινε πρωτεύουσα των Δύο Σικελιών, μέχρι την ενοποίηση της Ιταλίας το 1861. Κατά τον Πόλεμο της Νάπολης το 1815 η πόλη προώθησε έντονα την Ιταλική ενοποίηση. Η Νάπολη υπήρξε η πιο βομβαρδισμένη πόλη κατά το Β΄ Παγκόσμιο Πόλεμο. Το μεγαλύτερο μέρος του σύγχρονου τομέα της πόλης κατασκευάσθηκε υπό τη φασιστική κυβέρνηση του Μπενίτο Μουσολίνι και κατά την περίοδο της ανοικοδόμησης μετά το Β΄ Παγκόσμιο Πόλεμο. Τις τελευταίες δεκαετίες η Νάπολη έχει κατασκευάσει ένα μεγάλο επιχειρηματικό κέντρο, το Τσέντρο Ντιρετσιονάλε, και έχει αναπτύξει προηγμένες μεταφορικές υποδομές, όπως υψηλής ταχύτητας σιδηροδρομική σύνδεση με τη Ρώμη και το Σαλέρνο και εκτεταμένο υπόγειο δίκτυο μετρό, που σχεδιάζεται να καλύψει τελικά το μισό της περιοχής. Η πόλη έχει βιώσει σημαντική οικονομική ανάπτυξη τις τελευταίες δεκαετίες και τα επίπεδα ανεργίας στην πόλη και την ευρύτερη Καμπανία έχουν μειωθεί από το 1999. Εντούτοις η Νάπολη ακόμη χαρακτηρίζεται από πολιτική και οικονομική διαφθορά και ακμάζουσα μαύρη αγορά, ενώ τα ποσοστά ανεργίας παραμένουν υψηλά.
Η Νάπολη έχει την τέταρτη μεγαλύτερη οικονομία πόλης στην Ιταλία μετά το Μιλάνο, τη Ρώμη και το Τορίνο. Είναι η 103η πλουσιότερη πόλη του κόσμου σε αγοραστική δύναμη με εκτιμώμενο ΑΕΠ το 2011 83,6 δις US$. Το λιμάνι της Νάπολης είναι ένα από τα σημαντικότερα στην Ευρώπη και το δεύτερο σε επιβατική κίνηση στον κόσμο μετά το λιμάνι του Χονγκ Κονγκ. Πολλές μεγάλες Ιταλικές εταιρείες, όπως η MSC Cruises Italy S.p.A. έχουν την έδρα τους στη Νάπολη. Η πόλη φιλοξενεί επίσης το Συμμαχικό Στρατηγείο του ΝΑΤΟ, το Ίδρυμα Οικονομικής Έρευνας SRM και την Εταιρεία και Κέντρο Μελετών ΟΡΕ και είναι πλήρες μέλος του δικτύου των Ευρωπαϊκών πόλεων Eurocities. Η πόλη επελέγη ως έδρα του Ευρωπαϊκού Ιδρύματος ACP/UE (Αφρικής, Καραϊβική, Ειρηνικού/Ευρωπαϊκής Ένωσης) και ονομάστηκε Πόλη της Λογοτεχνίας από το Δίκτυο Δημιουργικών Πόλεων της UNESCO. Στη συνοικία της πόλης Ποζιλίπο βρίσκεται η Βίλα Ρόζμπερυ, μία από τις τρεις επίσημες κατοικίες του Προέδρου της Ιταλίας.
Το ιστορικό κέντρο της Νάπολης είναι το μεγαλύτερο στην Ευρώπη καλύπτοντας 17 τ.χ. και έχει καταγραφεί από την UNESCO ως Μνημείο Παγκόσμιας Κληρονομιάς. Στην πορεία της μακράς ιστορίας της η Νάπολη υπήρξε πρωτεύουσα δουκάτων, βασιλείων και μιας Αυτοκρατορίας και αδιάλειπτα μεγάλο πολιτιστικό κέντρο με παγκόσμια σφαίρα επιρροής, ιδιαίτερα τις εποχές της Αναγέννησης και του Διαφωτισμού. Πολύ κοντά στη Νάπολη βρίσκονται πολλές πολιτιστικά και ιστορικά σημαντικές τοποθεσίες, όπως το Ανάκτορο της Καζέρτας και τα Ρωμαϊκά ερείπια της Πομπηίας και του Ερκουλάνουμ. Γαστρονομικά η πόλη είναι συνώνυμη με την πίτσα, που επινοήθηκε εδώ. Η Ναπολιτάνικη ακόμη μουσική έχει σπουδαία επιρροή, καθώς της αποδίδεται η εφεύρεση της ρομαντικής κιθάρας και του μαντολίνου και σημαντική συμβολή στην όπερα και τη λαϊκή μουσική. Δημοφιλείς χαρακτήρες και ιστορικές μορφές που συμβολίζουν την πόλη είναι ο Ιανουάριος, πολιούχος άγιος της Νάπολης, η κωμική μορφή Πουλτσινέλα και οι Σειρήνες από την Οδύσσεια.
Γεωγραφία.
Η Νάπολη βρίσκεται στο μυχό του ομώνυμου κόλπου, που ορίζεται από το τεράστιο ηφαίστειο του Βεζούβιου, ενώ στα ανατολικά της βρίσκεται η Χερσόνησος του Σορρέντο, δυτικά ο κόλπος του Ποτσουόλι ενώ βόρεια φτάνει ως τους πρόποδες των Απεννίνων.
Αρχικά η πόλη, αναπτυσσόταν παραλιακά: ο πρώτος πυρήνας της πόλης βρισκόταν στη νησίδα Μεγαρίδα, εκεί που σήμερα βρίσκεται το Καστέλ ντελ Όβο, όπου Έλληνες αποικιοκράτες έδωσαν το έναυσμα για την ανάπτυξη του εμπορίου , το οποίο ως σήμερα χαρακτηρίζει την πόλη. Η περιοχή χαρακτηρίζεται από πολυάριθμους λόφους, πολλοί εκ των οποίων ξεπερνούν τα 150μ. με τον ψηλότερο να φτάνει τα 452μ. (Λόφος των Καμαλντόλι), όπου αναπτύχθηκαν πολλοί ιστορικοί οικισμοί. Επίσης, στον κόλπο της Νάπολης υπάρχουν πολλά νησιά και σκόπελοι.
Η περιοχή έχει ιδιαίτερα σημαντικό γεωλογικό ενδιαφέρον κυρίως λόγω του ενεργού ηφαιστείου του Βεζούβιου, το οποίο έχει, εξάλλου, προσδώσει και ξεχωριστά φυσικά χαρακτηριστικά, και των Φλεγραίων Πεδίων, μίας ηφαιστειακής καλντέρας ανατολικά της Νάπολη, η οποία σχηματίζει το κόλπο του Ποτσουόλι.
Κλίμα.
Το κλίμα της Νάπολης είναι τυπικό μεσογειακό με ήπιους και βροχερούς χειμώνες και ζεστά και ξηρά καλοκαίρια. Ωστόσο, πολλές φορές η θαλασσινή αύρα που παρατηρείται συχνότατα προσφέρει μεγάλη αίσθηση δροσιάς. Η πόλη απολαμβάνει 250 μέρες ηλιοφάνειας τον χρόνο.
Ωστόσο, η γεωμορφολογική ανομοιομορφία της πόλης, έχει ως αποτέλεσμα την ύπαρξη επιμέρους μικροκλιμάτων μέσα στην πόλη, με σημαντικές διαφοροποιήσεις ακόμα και σε απόσταση λίγων χιλιομέτρων. Η περιοχή γύρω από το λόφο Καμαλντόλι, εξαιτίας του μεγάλου υψομέτρου, χαρακτηρίζεται από ελαφρώς πιο χαμηλές θερμοκρασίες κατά τους χειμερινούς μήνες και μικρότερη αποπνικτική αίσθηση τους θερινούς. Εκεί έχουν παρατηρηθεί και περιπτώσεις παγετού. Οι περιπτώσεις χιονόπτωσης είναι ελάχιστες και γι'αυτό ιστορικές: Φεβρουάριος 1956, Ιανουάριος 1963, Μάρτιος 1971, 25 Φεβρουαρίου και 10 Μαρτίου και 1 Δεκεμβρίου 1973, 26 και 27 Φεβρουαρίου 1975, 2 και 9 Ιανουαρίου 1985, Φεβρουάριος 1986, 16 Δεκεμβρίου 1988, 26 Ιανουαρίου και 1 Μαρτίου 2005, οπότε και παρατηρήθηκε χιονόπτωση ύψους 10 εκατοστών ακόμα και στην παραλία της πόλης.
Ιστορία.
Προϊστορική περίοδος.
Η ιστορία της Νάπολης ξεκινά ήδη από την προϊστορική περίοδο, και ειδικότερα στην 3η χιλιετία π.Χ. (χαλκολιθική περίοδος), στην οποία ανάγονται ορισμένοι τάφοι που έχουν ανακαλυφθεί. 
Αρχαία χρόνια.
Η πόλη ιδρύθηκε πιθανότατα από κατοίκους της Κύμης, αποικίας της ομώνυμης πόλης της Εύβοιας, γύρω στον 9ο και 8ο αι. π.Χ., με το όνομα "Παρθενόπη, ταυτόχρωνα όμως μια άλλη πηγή θέλει τους αρχαίους Ρόδιους να είναι οι ιδρυτές της Παρθενόπης ". Η αποικία αυτή ονομάστηκε "Παλαιόπολις", όταν, κατά τον 5ο αι. π.Χ., ιδρύθηκε σε μια κοντινή περιοχή η σημερινή Νάπολη (Νεάπολις = Νέα πόλις). Το 326 π.Χ. η πόλη κατακτάται από τους Ρωμαίους, διατηρώντας, ωστόσο, τα ελληνικά στοιχεία του πολιτισμού της και τη γλώσσα της. Κατά τους επόμενους αιώνες, η Νάπολη υπήρξε καταφύγιο πολλών Ρωμαίων αυτοκρατόρων σε διαστήματα εξορίας τους. Ο Ρωμαίος αυτοκράτορας Αύγουστος θέσπισε στη Νάπολη τους Ιταλικούς Ολυμπιακούς Αγώνες, κατ'αντιστοιχία με τους ελληνικούς Ολυμπιακούς Αγώνες, θεωρώντας τη Νάπολη "ως την πιο ελληνική πόλη της Ιταλίας".
Μεσαίωνας.
Το 536, κατακτήθηκε από τους Βυζαντινούς, ενώ στη συνέχεια πολιορκήθηκε και από τους Λογγοβάρδους και τους Σαρακηνούς πειρατές, ενώ στο μεσοδιάστημα ανακηρύχθηκε αυτόνομο Δουκάτο από τους ευγενείς της πόλης. Γύρω στα 990, με απόφαση του Λέοντα Γ' Ίσαυρου και εξαιτίας της Εικονομαχίας, η πόλη υπάχθηκε στο Πατριαρχείο της Κωνσταντινούπολης, μετά από ένα διάστημα πνευματικής υπαγωγής της επισκοπής της Κάπουα (στην οποία ανήκε η Νάπολη) στον Πάπα. Το 1137 η πόλη κατελήφθη από τους Νορμανδούς, οπότε και αποτέλεσε μέρος του νεοσύστατου Βασιλείου της Σικελίας, με πρωτεύουσα το Παλέρμο. Μετά την επικράτηση των Σουέβων, οι Ανγιοβίνοι όρισαν τη Νάπολη πρωτεύουσά τους, καθιστώντας την από μια ακόμα ναυτική πόλη της Τυρρηνικής θάλασσας (Αμάλφι, Σορρέντο) σε μια από τις ισχυρότερες πόλεις της ιταλικής χερσονήσου.
Σύγχρονα χρόνια.
Το 1442, η πόλη πέφτει στα χέρια του Βασιλείου της Αραγωνίας, γνωρίζοντας μεγάλη σταθερότητα και ανάπτυξη, ιδιαίτερα κατά τη βασιλεία του Αλφόνσου Ε΄ της Αραγωνίας. Το 1501, εν μέσω πολλών πολέμων στην Ιταλία, το Βασίλειο της Νάπολης κατακτήθηκε από τους Ισπανούς της Μαδρίτης, στους οποίους και ανήκε για περισσότερους από δύο αιώνες. Τον 17ο αί., ύστερα από μια εξέγερση υποκινούμενη από τον Μασανιέλο, στην πόλη εγκαθιδρύθηκε η δημοκρατία. Το 1707 κατακτήθηκε από τους Αυστριακούς και το 1734 από τον Κάρολο Γ' της Ισπανίας, ιδρύοντας το βασίλειο της Νεάπολης και της Σικελίας. Υπό τη βασιλεία των Βουρβόνων η πόλη εξελίχθηκε σε μια από τις σημαντικότερες πόλεις ολόκληρης της Ευρώπης μαζί με το Παρίσι και το Λονδίνο. Μετά τη Γαλλική Επανάσταση και τους Ναπολεόντειους πολέμους, στη Νάπολη εγκαθιδρύθηκε η Παρθενόπεια Δημοκρατία από τους Ιακωβίνους και να ακολουθήσει στη συνέχεια η παλινόρθωση των Βουρβόνων. Το 1806 κατακτήθηκε και πάλι από τους Γάλλους υπό τον Ναπολέοντα Α΄ Βοναπάρτη. Το 1815 μετά την ήττα του Ναπολέοντα και με απόφαση του Συνεδρίου της Βιέννης η πόλη επανήλθε στους Βουρβόνους.
Το 1860 το Βασίλειο των δύο Σικελιών κατακτήθηκε από τον Τζουζέπε Γκαριμπάλντι και προσαρτήθηκε στο Βασίλειο της Ιταλίας υπό τον Κάμιλλο Μπέντσο ντε Καβούρ.
Μεταπολεμική περίοδος.
Κατά τον Β‘ Παγκόσμιο Πόλεμο, η πόλη γνώρισε μια εφήμερη ανεξαρτησία τεσσάρων ημερών από τους Γερμανούς μετά την επανάσταση της 8ης Σεπτεμβρίου 1943.
Μετά τον Β' Παγκόσμιο Πόλεμο, γνώρισε μεγάλη οικιστική ανάπτυξη πέρα από τον χώρο του ιστορικού της κέντρου. Στις 23 Νοεμβρίου 1980, η πόλη συγκλονίστηκε από ένα σεισμό που προκάλεσε σοβαρές ζημιές αλλά και αξιόλογες μεταβολές κατά την ανοικοδόμησή της: οπότε και άρχισε να αναπτύσσεται προς τα νότια και ανατολικά τμήματα ως τους πρόποδες του Βεζούβιου και βόρεια προς την Καζέρτα, παράλληλα προς τη θάλασσα. Από το 1994, οπότε και η Νάπολη φιλοξένησε τη σύνοδο των G-8 είχε ήδη εισέλθει σε μια περίοδο βαθιάς ανοικοδόμησης που άλλαζε ριζικά το προφίλ της.
Δημογραφική εξέλιξη.
Πρωτεύουσα της ομώνυμης επαρχίας, αλλά και της περιφέρειας της Καμπανίας, η πόλη της Νάπολης περιλαμβάνει το 1/6 του συνολικού πληθυσμού της Καμπανίας και το 1/3 της επαρχίας της Νάπολης. Βρίσκεται στη 18η θέση της λίστας των ευρωπαϊκών πόλεων με βάση τον πληθυσμό τους. 
Η πόλη εκτείνεται κατά πολύ πέραν των ορίων του δήμου. Σύμφωνα με τον ΟΗΕ, το 2005, ο συνολικός πληθυσμός του πολεοδομικού συγκροτήματος της πόλης έφτανε τα 2.200.000 κατοίκους. Ωστόσο, η συγκεκριμένη μέτρηση δεν είναι συγκεκριμένη ως προς τα όρια τα οποία περικλείει η πόλη. Κατά τον ΟΟΣΑ, η μητροπολιτική περιοχή της Νάπολης αριθμεί περίπου 3.100.000 κατοίκους, πίσω μόνο από το Μιλάνο και τη Ρώμη. Σύμφωνα, πάλι, με την Ευρωπαϊκή Στατιστική Υπηρεσία (Eurostat), η Νάπολη πλησιάζει τα 4.000.000 κατοίκους.
Σε κάθε περίπτωση, η περιοχή της Νάπολης αποτελεί μια από τις πολυπληθέστερες και πυκνοκατοικημένες περιοχές ολόκληρης της Ευρωπαϊκής Ένωσης (το 2007 βρισκόταν στην 8η θέση στην Ευρώπη και στην 86η στον κόσμο). Προβλέπεται στο μέλλον να θεσμοθετηθεί η μητροπολιτική περιοχή της Νάπολης, η οποία θα περιλαμβάνει τη σημερινή επαρχία της Νάπολης, καθώς επίσης και ορισμένους δήμους από τις επαρχίες της Καζέρτας και του Σαλέρνο.
Ο πληθυσμός της πόλης χαρακτηρίζεται από το υψηλό ποσοστό νέων σε ηλικία ατόμων, το οποίο αυξάνει αν προσμετρηθούν και οι πληθυσμοί ολόκληρης της επαρχίας· ειδικότερα, το 19% του πληθυσμού αποτελούν ηλικίες ως 14 έτη και το 13% ηλικίες άνω των 65. Σε εθνικό επίπεδο, τα αντίστοιχα ποσοστά διαφοροποιούνται αντιστρόφως ανάλογα σε 14% και 19% αντίστοιχα. Το ποσοστό των γυναικών φτάνει το 52,4% του πληθυσμού ενώ εκείνο των ανδρών το 47,6%. Επιπλέον, το ποσοστό των γεννήσεων ειναι μεγαλύτερο σε σχέση με το συνολικό ποσοστό ολόκληρης της Ιταλίας (10,46 γεννήσεις ανά 1.000 κατοίκους έναντι 9,45 γεννήσεις σε εθνικό επίπεδο).
Σε αντίθεση με πολλές πόλεις του ιταλικού βορρά, το ποσοστό της Νάπολης είναι ιδιαίτερα σημαντικό ως προς τους μετανάστες· 98,5% του πληθυσμού είναι Ιταλοί. Το 2006, οι ξένοι υπήκοοι στην πόλη έφταναν μόλις του 19.188: οι περισσότεροι εξ αυτών προέρχονταν από χώρες της Ανατολικής Ευρώπης και κυρίως την Ουκρανία και την Πολωνία. Υπάρχει μια μικρή μειονότητα μεταναστών από την Σρι Λάνκα και άλλες χώρες της νοτιοανατολικής Ασίας. Σύμφωνα με στατιστικά στοιχεία, η μεγάλη πλειοψηφία των μεταναστών είναι γυναίκες, κυρίως λόγω του ότι οι άνδρες τείνουν να απασχολούνται στον βιομηχανικό Βορρά.
Σύμφωνα με την πρώτη απογραφή του ιταλικού κράτους (1861), η Νάπολη ήταν ο μεγαλύτερος δήμος της ιταλικής επικράτειας. Έχασε την πρώτη θέση από το Μιλάνο κατά την περίοδο του φασισμού, ενώ λίγο αργότερα και η Ρώμη την ξεπέρασε.
Εκπαίδευση - Πολιτισμός.
Πανεπιστήμια.
Η Νάπολη διαθέτει αρκετά δημόσια και ιδιωτικά πανεπιστήμια, καθώς επίσης και πολυάριθμα ινστιτούτα και ερευνητικά κέντρα. Στην πόλη βρίσκεται το αρχαιότερο δημόσιο Πανεπιστήμιο, το "Πανεπιστήμιο Νάπολης - Φρειδερίκος Β΄" που ιδρύθηκε το 1224 από τον Φρειδερίκο Β΄, το οποίο είναι το σημαντικότερο πανεπιστήμιο της νότιας Ιταλίας, με περισσότερους από 100.000 φοιτητές και 3.00 καθηγητές.
Ακόμη, υπάρχει και το "Δεύτερο Πανεπιστήμιο της Νάπολης", δεύτερο σημαντικότερο της πόλης. Ιδρύθηκε μόλις το 1989 και έχει στενούς δεσμούς με την όμορη επαρχία της Καζέρτας. Ιδιαίτερα σημαντικό ρόλο στην πόλη παίζει το "Πανεπιστημιακό Ινστιτούτο Ανατολικών Σπουδών", που ειδικεύεται στους ανατολικούς πολιτισμούς και το οποίο ιδρύθηκε το 1732 από τον Ιησουίτη ιεραπόστολο Ματτέο Ρίπα, ύστερα από την επιστροφή του από την αυλή του Κινέζου αυτοκράτορα.
Υπάρχουν και άλλα εξέχοντα πανεπιστήμια όπως το "Παρθενόπειο Πανεπιστήμιο της Νάπολης", το ιδιωτικό "Πανεπιστήμιο Σουόρ Όρσολα Μπενινκάζα" και η ιησουιτική "Θεολογική Σχολή της Νοτίου Ιταλίας".
Βοτανικός Κήπος.
Μέρος του «Πανεπιστημίου - Φρειδερίκος Β΄» αποτελεί και ο Βοτανικός Κήπος της Νάπολης, που δημιουργήθηκε από τον Ιωσήφ Βοναπάρτη το 1807 (ο οποίος χρησιμοποίησε σχέδια του Φερδινάνδου Α') και υλοποιήθηκε από τους αρχιτέκτονες Ντε Φάτσιο και Παολέττι (De Fazio e Paoletti). Κατά τη διάρκεια του Β΄ Παγκοσμίου Πολέμου περιέπεσε σε αποδιοργάνωση αλλά κατά τις δεκαετίες του 1970 και 1980 εμπλουτίστηκε και πάλι. Στα 15 εκτάρια του Κήπου υπάρχουν περίπου 25.000 δείγματα χλωρίδας που καλύπτουν σχεδόν 10.000 είδη φυτών, που εκτίθενται είτε σε ανοικτό περιβάλλον είτε σε θερμοκήπια.
Μουσεία.
Η Νάπολη διαθέτει πολυάριθμα Μουσεία, τα κυριότερα εκ των οποίων είναι :
Αξιοθέατα.
Σαν Φραντσέσκο ντι Πάολα.
Η εκκλησία Σαν Φραντσέσκο ντι Πάολα βρίσκεται στη δυτική πλευρά της Πιάτσα ντελ Πλεμπισίτο, της κεντρικής πλατείας της πόλης. Στις αρχές του 19ου αιώνα, ο Βασιλιάς Ζοακίμ Μυρά της Νάπολης (γαμπρός του Ναπολέοντα) σχεδίασε την όλη πλατεία και το μεγάλο κτίριο με τις κιονοστοιχίες ως φόρο τιμής στον αυτοκράτορα. Όταν τελικά ο Ναπολέων εκθρονίστηκε, αποκαταστάθηκαν στο θρόνο της Νάπολης οι Βουρβόνοι. Ο Φερδινάνδος Α΄ συνέχισε την κατασκευή -τελείωσε το 1816- αλλά μετέτρεψε το τελικό αποτέλεσμα στην εκκλησία που βλέπουμε σήμερα. Τον αφιέρωσε στον Άγιο Φραγκίσκο της Πάολα, που είχε ζήσει σε ένα μοναστήρι στο σημείο αυτό το 16ο αιώνα. Η εκκλησία θυμίζει το Πάνθεο της Ρώμης. Ο τρούλος έχει ύψος 53 μέτρα.
Πόρτα Καπουάνα.
Η Πόρτα Καπουάνα, παρά το όνομά της, δεν είναι η αρχαία έξοδος προς το ΄΄ decumanus maximus ΄΄, τον κύριο δρόμο, που κάποτε οδηγούσε από τη Ρωμαϊκή Νάπολη στην Καπύη. Όταν η πόλη επεκτάθηκε προς τα δυτικά το 15ο αιώνα ως τμήμα της κατασκευής των νέων Αραγονέζικων τειχών της πόλης, η αρχική πύλη, που ήταν πλησιέστερα στο ομώνυμο κάστρο, Καστέλ Καπουάνο, ξαναχτίστηκε και μετατοπίστηκε το 1484. Κατόπιν, όταν τα τείχη κατεδαφίστηκαν, η πύλη έμεινε να στέκεται ελεύθερη, έχοντας τον αέρα μιας θριαμβικής αψίδας. Τα θαυμάσια γλυπτά στις επενδύσεις του 1484 αποτελούνται από κλασικής έμπνευσης τρόπαια, ιπτάμενες Νίκες και άλλες θριαμβικές εικονογραφήσεις.
Καστέλ Νουόβο.
Το Καστέλ Νουόβο είναι το κύριο σύμβολο της αρχιτεκτονικής της πόλης. Έχει επεκταθεί ή ανακαινιστεί αρκετές φορές από τη δημιουργία του το 1279. Πριν την ανάρρηση του Καρόλου Α΄ του Ανζού στο θρόνο το 1266, πρωτεύουσα του Βασιλείου της Νάπολης ήταν το Παλέρμο. Υπήρχε μια βασιλική κατοικία στη Νάπολη, στο Καστέλ Καπουάνο. Όμως όταν η πρωτεύουσα μεταφέρθηκε στη Νάπολη ο Κάρολος διέταξε την κατασκευή ενός νέου κάστρου, κοντά στη θάλασσα, για να στεγάσει την αυλή του. Οι εργασίες υπό τη διεύθυνση Γάλλων αρχιτεκτόνων άρχισαν το 1279 και τελείωσαν τρία χρόνια αργότερα. Λόγω του Πολέμου των Σικελικών Εσπερινών το νέο φρούριο παρέμεινε ακατοίκητο μέχρι το 1286, οπότε πέθανε ο Κάρολος και τον διαδέχθηκε ο γιος του Κάρολος Β΄. Το Καστέλ Νουόβο γρήγορα έγινε ο πυρήνας του ιστορικού κέντρου της πόλης και συχνά ήταν ο χώρος σημαντικών γεγονότων. Για παράδειγμα στις 13 Δεκεμβρίου 1294 ο Πάπας Σελεστίνος Ε΄ παραιτήθηκε σε μια αίθουσα του κάστρου. Έντεκα μέρες αργότερα, ο Βονιφάτιος Η΄ εξελέγη πάπας εδώ από το κονκλάβιο των καρδιναλίων και αμέσως μετακινήθηκε στη Ρώμη για να αποφύγει την εξουσία των Ανγεβίνων. Υπό το βασιλιά Ροβέρτο (βασίλεψε από το 1309) το κάστρο επεκτάθηκε και εξωραΐστηκε και έγινε κέντρο προστασίας των τεχνών. Το 1347 το Καστέλ Νουόβο λεηλατήθηκε από το στρατό του Λουδοβίκου Α΄ της Ουγγαρίας και έπρεπε να υποστεί σοβαρές επισκευές μετά την επιστροφή της βασίλισσας Ιωάννας Α΄. Τα νέα έργα επέτρεψαν στη βασίλισσα να αντισταθεί στην Ουγγρική πολιορκία κατά τη δεύτερη εκστρατεία του Λουδοβίκου. Το κάστρο πολιορκήθηκε πολλές φορές τα επόμενα χρόνια και ήταν η επίσημη κατοικία του Βασιλιά Λαδίσλαου από το 1399. Παρήκμασε υπό την αδελφή του, Ιωάννα Β΄. Υπό την Αραγονέζικη δυναστεία, που άρχισε με τον Αλφόνσο Ε΄ το 1442, το φρούριο εκσυγχρονίστηκε για να αντιμετωπίσει τα νέα πυροβόλα. Μία περίφημη θριαμβική αψίδα, σχεδιασμένη από το Φραντσέσκο Λαουράνα, προστέθηκε στην κεντρική πύλη για να τιμήσει την είσοδο του Αλφόνσου στη Νάπολη. Σε μια αίθουσα του κάστρου συνέβη η περίφημη συνωμοσία κατά των Βαρόνων από το Βασιλιά Φερδινάνδο Α΄, γιο του Αλφόνσου. Ο Βασιλιάς είχε προσκαλέσει τους βαρόνους για μια γιορτή, αλλά κάποια στιγμή έβαλε τη φρουρά να κλείσει όλες τις πόρτες της αίθουσας και όλοι οι βαρόνοι συνελήφθησαν και αργότερα εκτελέστηκαν. Η Αίθουσα των Βαρόνων ήταν η έδρα του Δημοτικού Συμβουλίου της Νάπολης μέχρι το 2006. Μετά την άγρια λεηλασία της Νάπολης από τους στρατιώτες του Κάρολου Η΄ της Γαλλίας το Βασίλειο προσαρτήθηκε από την Ισπανία και το κάστρο μετατράπηκε από βασιλική κατοικία σε σημαντικό στρατιωτικό φρούριο. Ήταν η προσωρινή κατοικία των Ισπανών βασιλιάδων κατά τις επισκέψεις τους στην πόλη, όπως εκείνη του Κάρολου Ε΄ το 1535. Το κάστρο χρησιμοποιήθηκε πάλι σαν κατοικία από τον Κάρολο Γ΄ και αργότερα από το Δούκα Στέφανο ντι Κόντσα. Η τελευταία αποκατάσταση του Καστέλ Νουόβο έγινε το 1823.
Εθνική Βιβλιοθήκη.
Το 1804 άνοιξε για το κοινό η Βασιλική Βιβλιοθήκη της Νάπολης στο Παλάτσο ντέλι Στούντι, το σημερινό Εθνικό Αρχαιολογικό Μουσείο της πόλης. Το 1816 μετονομάστηκε σε Βασιλική Βιβλιοθήκη των Βουρβόνων και το 1860 με την ένωση της Ιταλίας σε Εθνική Βιβλιοθήκη. Το 1910 εμπλουτίστηκε με παπύρους που βρέθηκαν μετά από ανασκαφές στο Ερκολάνο, αρχαία πόλη κοντά στον Βεζούβιο. Το 1922 μετά από πολλές διενέξεις για το χώρο που θα στέγαζε την Εθνική Βιβλιοθήκη και ύστερα από παρέμβαση του Μπενεντέτο Κρότσε, επιφανούς πολιτικού και φιλοσόφου της Ιταλίας, η Βιβλιοθήκη στεγάστηκε στο σημερινό της κτίριο το Παλάτσο Ρεάλε στην Πιάτσα ντελ Πλεμπισίτο. Το κτίριο υπέστη πολλές ζημιές κατά τη διάρκεια του πολέμου, τόσο από τους ναζιστές όσο και από τους Συμμάχους, αλλά τα σημαντικότερα κείμενα μεταφέρθηκαν σε ασφαλή σημεία ως το 1945, οπότε και η Βιβλιοθήκη άνοιξε και πάλι για το κοινό.
Σήμερα, η Εθνική Βιβλιοθήκη Βιττόριο Εμανουέλε Γ', όπως είναι το πλήρες όνομά της, διαθέτει σχεδόν 2.000.000 τόμους βιβλίων, 20.000 χειρόγραφα κείμενα, πάνω από 4.000 περιοδικά, 4.500 προτυπογραφημένα κείμενα και 1.800 παπύρους από το Ερκολάνο. Είναι η τρίτη μεγαλύτερη της Ιταλίας μετά από εκείνες της Φλωρεντίας και της Ρώμης. Διαθέτει επίσης πλούσια συλλογή από ανατολίτικα κείμενα. Εδώ, ο Μπερνάρντο Μπερτολούτσι πήρε πολύτιμες πληροφορίες για να μπορέσει να γυρίσει το έργο του "Ο τελευταίος αυτοκράτορας" το 1987.
Ωδεία.
Τέλος, διατηρώντας τους στενούς δεσμούς με τη μουσική της παράδοση, η Νάπολη φιλοξενεί το "Μουσικό Ωδείο του Αγίου Πέτρου της Μαϊέλλα": εξάλλου, το πρώτο ωδείο στην πόλη αναφέρεται ήδη από το 1500, όταν η πόλη βρισκόταν υπό ισπανική κατοχή.
Συγκοινωνίες.
Δρόμοι.
Από την πόλη διέρχονται οι οι αυτοκινητόδρομοι «Autostrada del Sole (Α1) με κατεύθυνση προς βορρά (Ρώμη-Μιλάνο), ο αυτοκινητόδρομος Α3 με κατεύθυνση προς νότο (Σαλέρνο-Ρέτζιο Καλάμπρια) και ο Α16 με κατεύθυνση ανατολικά προς Μπάρι.
Η περιφερειακή οδός (tagenziale) της Νάπολης, αριθμημένη ως Α56, διατρέχει περιμετρικά τη πόλη και συνδέεται με άλλους αυτοκινητόδρομους στην ευρύτερη Μητροπολιτική ζώνη της πόλης.
Σιδηρόδρομοι.
Η Νάπολη αποτελεί το κυριότερο σιδηροδρομικό κόμβο της Νότιας Ιταλίας, διαθέτοντας έναν από τους μεγαλύτερους σταθμούς από τον οποίο διέρχονται σημαντικές γραμμές όπως η γραμμή υψηλής ταχύτητας (alta velocita) Σαλέρνο-Νάπολη-Ρώμη-Φλωρεντία-Μπολόνια-Μιλάνο. 
Λιμάνι.
Το λιμάνι της πόλης είναι ένα από τα σημαντικότερα εμπορικά λιμάνια της Ευρώπης καθώς επίσης και ένα από σημαντικότερα επιβατηγά της Ιταλίας. Καθημερινά δέχεται μεγάλα κρουαζιερόπλοια ενώ τα δρομολόγια προς τα νησιά του κόλπου εκτελούνται με πολύ συχνά δρομολόγια.
Αεροδρόμιο.
Το αεροδρόμιο της Νάπολης "Capodichino" βρίσκεται μόλις 4,5 χλμ από το κέντρο της πόλης.
Αστική Συγκοινωνία.
Η πόλη διαθέτει ένα εκτεταμένο δίκτυο δημόσιων συγκοινωνιών, το οποίο διαχειρίζονται ποικίλες εταιρείες οι οποίες εξυπηρετούν όχι μόνο την αστική περιοχή, αλλά και ένα μεγάλο μέρος της μητροπολιτικής περιοχής.
Μετρό.
Το μετρό της πόλης αποτελείται από τις γραμμές 1, 6 της ANM και τη γραμμή 2 της Trenitalia οι οποίες εξυπηρετούν κυρίως το κέντρο της πόλης.
Προαστιακές γραμμές.
Οι προαστιακές γραμμές (3,4,5,7) της E.A.V. εκτείνονται από το κέντρο προς στους δήμους έξω από τη Νάπολη ενώ ταυτόχρονα προσφέρουν και υπηρεσίες μητροπολιτικού σιδηροδρόμου. 
Άλλα Μέσα.
Τα λεωφορεία αποτελούν ένα από τα σημαντικότερα μέσα μεταφοράς στη πόλη. Επίσης υπάρχουν τέσσερα τελεφερίκ καθώς και δημόσια ασανσέρ.
Οικονομία.
Η οικονομία της Νάπολης, από την ένωση της Ιταλίας έως και σήμερα, πέρασε από πολλές περιόδους ανάπτυξης αλλά και ύφεσης, χωρίς, ωστόσο, να βρεθεί ποτέ σε πραγματική απογείωση.
Βιομηχανία.
Ήδη πριν από την ένωση της Νάπολης στο Βασίλειο της Ιταλίας, γύρω στα 1850, υπήρχε το βιομηχανικό πάρκο της Πιετράρσα στον τομέα της σιδηρουργίας, το οποίο όμως αργότερα εγκαταλείφθηκε. Μεγάλη ώθηση στη βιομηχανική ανάπτυξη της πόλης έδωσε ένας ειδικός νόμος του 1904, οπότε και δημιουργήθηκαν δύο βιομηχανικές ζώνες, μία στα ανατολικά και μία στα δυτικά της πόλης. Το γεγονός αυτό συνέπεσε χρονικά με την ενίσχυση του εμπορίου, ύστερα από την αύξηση της λιμενικής δραστηριότητας που προήλθε από τα πολλαπλά κύματα μεταναστών στην πόλη κατά τις δεκαετίες του 1890 και 1900. Το εμπόριο στην πορεία έχασε κάποια από τα πλεονεκτήματά του από τις αποικιακές φιλοδοξίες, που εκδηλώθηκαν κυρίως μέσω του Μουσολίνι. Ουσιαστικά, απαρχή της βιομηχανοποίησης της Νάπολης θεωρείται το δεύτερο μισό του 1950 και το πρώτο μισό του 1960. Η ανάπτυξη αυτή, διακόπηκε εκ νέου κατά την οικονομική κρίση που έπληξε την Ιταλία, όταν μόλις είχαν αρχίσει να διαφαίνονται θετικά αποτελέσματα από την εκβιομηχάνιση της περιοχής. Στην κρίση αποδίδονται και οι δυσκολίες για τη δημιουργία νέων βιομηχανικών μονάδων αλλά και την εξέλιξη των ήδη υπαρχουσών από τον νόμο του 1904 (σιδηρουργία Μπανιόλι και υφαντουργία Καζόρια). Τα πολύ θετικά αποτελέσματα του τριτογενούς τομέα και η αλματώδης εκβιομηχάνιση της εγγύτερης περιοχής της Νάπολης και της Καμπανίας είχαν ως συνέπεια να δοθεί δικαίως στη Νάπολη ο όρος μητρόπολη στις αρχές του 1970. Η πόλη, όπως και ολόκληρος ο ιταλικός Νότος, δεν βίωσε ποτέ μια πλήρη βιομηχανική φάση σε αντίθεση με τον Βορρά, παρά τις προσπάθειες που έγιναν από τα μέσα της δεκαετίας του 1950, χωρίς όμως αξιόλογα αποτελέσματα. Κατά τη μεταπολεμική περίοδο και κατά την περίοδο του "οικονομικού μπουμ" (όρος που αναφέρεται στη ραγδαία ανάπτυξη που βίωσε η Ιταλία μεταπολεμικά), κυρίως λόγω και των χρημάτων που δαπανήθηκαν από το ιταλικό κράτος μέσω του Ταμείου για τον Ιταλικό Νότο, ενισχύθηκε σημαντικά η σιδηρουργία, η μεταλλουργία και η πετροχημεία, τόσο που στα τέλη της δεκαετίας του 1970 η βιομηχανία αποτελούσε έναν από τους κύριους οικονομικούς παράγοντες της πόλης.
Στις δεκαετίες που ακολούθησαν, ωστόσο, η μη αναστρέψιμη κρίση της κρατικής βιομηχανίας και η σχετική αποβιομηχανοποίηση αλλά και η αύξηση της ανταγωνιστικότητας των νέων οικονομιών παγκοσμίως, είχαν ως αποτέλεσμα το κλείσιμο ή τη συγχώνευση πολλών εταιρειών, με χαρακτηριστικότερο το κλείσιμο της σιδηρουργίας Ιταλσίντερ ("Italsider") και την αναδιάρθρωση της Ολιβέττι ("Olivetti"). Το Πομιλιάνο ντ΄Άρκο, μια βιομηχανική ζώνη στην ενδοχώρα, είναι η μόνη περιοχή που κατάφερε να αντέξει λόγω των εργοστασίων της Φίατ που υπήρχαν εκεί.
Παραμένουν, ωστόσο, αρκετές μονάδες στους κλάδους της βαριάς βιομηχανίας (σιδηρουργία, μεταλλουργία) και των πετροχημικών, ώστε να ευνοηθεί και η δημιουργία μικρών και δυναμικών εταιρειών υπηρεσιών και συμβουλευτικής που λειτουργούν τόσο σε τοπικό όσο και σε εθνικό επίπεδο. Επίσης, σημαντικοί είναι και οι κλάδοι των τροφίμων, των κατασκευών και της ηλεκτρολογίας.
Παρά τις σύντομες περιόδους ανάπτυξης, η απασχόληση δεν κατάφερε ποτέ να προσεγγίσει ικανοποιητικά επίπεδα σε σχέση με τις τοπικές ανάγκες. Σοβαρή αιτία αυτού είναι και η ύπαρξη και διείσδυση της Καμόρας που καθιστά δύσκολη τη δημιουργία νέων επενδύσεων. Έτσι, οι παράνομες δραστηριότητες έχουν τεράστια επίπτωση στην εθνική οικονομία, λόγω των συναλλαγών με την Κίνα (κυρίως με την Σανγκάη). Για την αντιμετώπιση του φαινομένου, γίνονται προσπάθειες ελέγχων, κυρίως στο χώρο του λιμανιού της Νάπολης.
Υπηρεσίες - Τουρισμός.
Η έλλειψη βιομηχανίας οδήγησε στην ανάπτυξη του τριτογενούς τομέα της οικονομίας και ιδιαίτερα στο εμπόριο, τη διοίκηση, τις χρηματιστηριακής υπηρεσίες αλλά και στις εκδόσεις και τον πολιτισμό. Επιπλέον, το λιμάνι της πόλης αποτελεί ένα από τα σημαντικότερα σε ολόκληρη την Ιταλία, τόσο σε εμπορική όσο και σε επιβατική κίνηση (2ο στον κόσμο μετά το λιμάνι του Χονγκ Κονγκ με περισσότερους από 9.000.000 επιβάτες ετησίως).
Η πόλη αποτελεί εξάλλου σημαντικό οδικό και σιδηροδρομικό κόμβο (από τη Νάπολη ξεκινά και ο αυτοκινητόδρομος Α1 που διασχίζει κάθετα ολόκληρη την Ιταλία, ενώνοντας Βορρά και Νότο). Την τελευταία δεκαετία επενδύθηκαν κεφάλαια σε ένα φιλόδοξο πρόγραμμα δημοσίων έργων, θέτοντας τις βάσεις για ουσιαστική ανάπτυξη σε μητροπολιτικό και περιφερειακό επίπεδο μέσω δικτύου μετρό.
Η τεράστια πολιτιστική κληρονομιά της πόλης θα έπρεπε να αποτελεί σημαντική πηγή οικονομικών πόρων για την πόλη. Η πλούσια μνημειακή και μουσειακή προσφορά που διαθέτει η πόλη δεν τυγχάνει ανάλογης οικονομικής αξιοποίησης. Έτσι, τα προβλήματα της εικόνας της πόλης που σχετίζονται έντονα με το οργανωμένο έγκλημα, αλλά και η έλλειψη υποδομών αποτελούν τα σημαντικότερα εμπόδια για την επένδυση σε ξενοδοχειακές μονάδες. Ο τουρισμός εντοπίζεται κυρίως στην Πομπηία (την οποία επισκέπτονται περίπου 3.000.000 επισκέπτες τον χρόνο), στα νησιά του κόλπου της Νάπολης (Κάπρι και Ίσκια), στις ακτές του Σορρέντο και του Αμάλφι, σημεία διεθνούς περιβαλλοντολογικού και τουριστικού ενδιαφέροντος. Τα τελευταία χρόνια παρουσιάζεται αξιόλογη κίνηση και στη βιομηχανία των κρουαζιέρων μέσω του λιμανιού της Νάπολης.
Μνημείο Παγκόσμιας Κληρονομιάς της UNESCO.
Από το 1995, το ιστορικό κέντρο της Νάπολης έχει συμπεριληφθεί στον κατάλογο των Μνημείων Παγκόσμιας Κληρονομιάς της UNESCO, που έχει ως στόχο "την καταλογογράφηση, την ονοματοδοσία και τη συντήρηση πεδίων ιδιάζουσας πολιτιστικής ή φυσικής σημασίας για την κοινή κληρονομιά της ανθρωπότητας". Η επιτροπή της UNESCO έκρινε το κέντρο της Νάπολης ως "ιδιαίτερης αξίας", προσθέτοντας ότι ο Κόλπος της Νάπολης διαθέτει εκπληκτική πολιτιστική αξία με διεθνή απήχηση".
Αδελφοποιημένες Πόλεις.
Η Νάπολη έχει αδελφοποιηθεί με τις παρακάτω πόλεις:
Διεθνείς συμφωνίες.
Στην πόλη έχουν έδρα αρκετές προξενεία ξένων χωρών. Ιδιαίτερα, το προξενείο των Ηνωμένων Πολιτειών Αμερικής εξυπηρετεί κατ'ουσίαν ανάγκες πολιτικής και στρατιωτικής πρεσβείας.
Φωτογραφικό υλικό.
Πανοράματα της Νάπολης
Πλατείες και δρόμοι

</doc>
<doc id="56295" url="https://el.wikipedia.org/wiki?curid=56295" title="Ταχυμεταφορές">
Ταχυμεταφορές

https://svuum.gr
Οι ταχυμεταφορές (αγγλικά: "courier services"), καλύπτουν μια περιοχή δραστηριότητας μεταξύ απλού ταχυδρομείου και μεταφορικής εταιρείας. Παρέχουν εξειδικευμένες υπηρεσίες για να καλύψουν τις ανάγκες των χρηστών (αποστολέων και παραληπτών)και είναι ακριβότερες από τις υπηρεσίες του απλού ταχυδρομείου και των μεταφορικών εταιρειών, παρέχοντας για κάθε πελάτη ταχύτερη και εξειδικευμένη εξυπηρέτηση. Παρέχονται ειδικές υπηρεσίες εντός πόλης, σε μικρή ή μεγάλη γεωγραφική περιοχή μιας χώρας ή και σε ολόκληρο τον κόσμο.
Οι μεγαλύτερες εταιρείες στον κόσμο είναι οι UPS και FedEx στην Αμερική και η DHL στην Ευρώπη.
Οι ταχυμεταφορές στην αρχαιότητα.
Στην αρχαιότητα, τα μηνύματα μεταφέρονταν με δρομείς, με περιστέρια και γεράκια, ενώ ο θεός Ερμής ήταν μεταξύ άλλων και αγγελιαφόρος των θεών. Όταν ο άνθρωπος άρχισε να χρησιμοποιεί τα άλογα για διάφορες υπηρεσίες, αυτό έγινε και το μέσο μεταφοράς των ταχυδρόμων.
Οι ταχυμεταφορές σήμερα.
Σήμερα οι ταχυδρόμοι στις πόλεις χρησιμοποιούν το ποδήλατο και το μοτοποδήλατο καθώς και μικρά αυτοκίνητα (αγγλικά: "van"). Για τις μεγάλες αποστάσεις, χρησιμοποιούν φορτηγά αυτοκίνητα, πλοία και αεροπλάνα. Για την λειτουργία των υπηρεσιών "courier" χρησιμοποιούνται κέντρα διαλογής, ειδικές διαδρομές (άξονες), ειδικά συστήματα παρακολούθησης και εντοπισμού (ΕΣΠΕΤΑ) και Συνοδευτικού Δελτίου Ταχυμεταφοράς (ΣΥΔΕΤΑ).
Οι ταχυμεταφορές στην Ελλάδα.
Οι ταχυμεταφορές στην Ελλάδα, είναι ένας σχετικά πρόσφατος κλάδος στον χώρο των μεταφορών και ταχυδρομικών υπηρεσιών.
Υπάγεται στην εποπτική αρχή Εθνική Επιτροπή Τηλεπικοινωνιών και Ταχυδρομείων (ΕΕΤΤ) στην οποία υπάγονται τα Ταχυδρομεία και οι Τηλεπικοινωνίες. Ελέγχεται από το Υπουργείο Μεταφορών και Επικοινωνιών.
Οι μεγαλύτερες εταιρείες ταχυμεταφορών στην Ελλάδα είναι οι ACS COURIER, η elta-courier η ΓΕΝΙΚΗ ΤΑΧΥΔΡΟΜΙΚΗ, η SPEEDEX, η COURIER CENTER , η Svuum και η EASY MAIL. Η ΕΕΤΤ έχει αδειοδοτήσει περισσότερες από 350 εταιρείες ταχυμεταφορών σε όλη την Ελλάδα.
Νομοθετικό πλαίσιο.
Το νομοθετικό πλαίσιο καθορίζεται κυρίως από τον Νόμο 2668/98 (ΦΕΚ 282/18-12-98) Οργάνωση του τομέα με παροχή Ταχυδρομικές Υπηρεσίες.
Προϋποθέσεις.
Άδεια από την ΕΕΤΤ και Ύπαρξη Συστήματος Διαχείρισης και Εντοπισμού Ταχυδρομικών Αντικειμένων (ΣΥΔΕΤΑ) και Συνοδευτικού Δελτίου Ταχυμεταφοράς (ΣΥΔΕΤΑ).

</doc>
<doc id="56296" url="https://el.wikipedia.org/wiki?curid=56296" title="Βεζούβιος">
Βεζούβιος

Ο Βεζούβιος είναι βουνό-ηφαίστειο στις δυτικές ακτές της Ιταλίας και σε απόσταση 12 χλμ. από τη Νάπολη. Μέχρι το 79 μ.Χ. το θεωρούσαν ένα απλό βουνό. Ο Στράβων μάλιστα λέει ότι το βουνό "Ουεσούϊον" (έτσι αποκαλεί τον Βεζούβιο) ήταν σκεπασμένο με ωραίους αγρούς, εκτός από την κορυφή του, που ήταν επίπεδη, μαύρη και σκεπασμένη εδώ και 'κει και βγάζει το συμπέρασμα ότι το βουνό είχε πάρει φωτιά και είχε καεί, αλλά η φωτιά έσβησε, επειδή έλειπε το καύσιμο υλικό. Η πρώτη έκρηξη του Βεζούβιου κατά τους ιστορικούς χρόνους, η οποία κατέστρεψε ολοκληρωτικά και εξαφάνισε μέσα στη λάβα τρεις μεγάλες πόλεις, την Πομπηία, το Ηράκλειο ή Ηράκλεια (σημερινό Ερκολάνο) και τις Σταβίες, καθώς και το Oplontis, έγινε στις 24 Αυγούστου το 79 μ.Χ. Την έκρηξη περιέγραψε ο Πλίνιος ο Νεότερος, που ήταν αυτόπτης μάρτυρας της καταστροφής. Άλλες μεγάλες εκρήξεις καταγράφηκαν το 1794, το 1872 και το 1906, προκαλώντας μεγάλες καταστροφές και θανάτους πολλών ανθρώπων. Η τελευταία έκρηξη του Βεζούβιου καταγράφηκε το 1944. Σήμερα οι περιοχές γύρω από τον Βεζούβιο είναι ιδιαίτερα πυκνοκατοικημένες, παρά τον κίνδυνο που γνωρίζουν οι κάτοικοι ότι διατρέχουν, καθώς το ηφαιστειογενές έδαφος του βουνού είναι ιδιαίτερα εύφορο (προσχωσιγενές).
Τη μορφή και τη διαμόρφωση που έχει σήμερα ο Βεζούβιος την πήρε μετά την έκρηξή του το 79 μ.Χ., αν και οι μεταγενέστερες εκρήξεις προξένησαν κάποιες μεταβολές στην όψη του. Έχει τρεις κορυφές, τη Σόμμα βόρεια, τον καθαυτό Βεζούβιο νότια και τον Οτταγιάνο ανάμεσα. Σήμερα ο καθαυτό Βεζούβιος έχει περιφέρεια βάσης 45 χιλιόμετρα και η διάμετρος του κρατήρα του είναι 570 μέτρα περίπου. Το ύψος του μεταβάλλεται μετά από κάθε ισχυρή έκρηξη και είναι σήμερα 1.180 μέτρα. Οι πλαγιές του βουνού είναι κατάφυτες από κήπους και αγρούς μέχρι ένα ορισμένο ύψος. Ιδιαίτερα ευδοκιμούν τα αμπέλια από αρχαιοτάτων χρόνων. Τα κρασιά του Βεζούβιου τα εκτιμούσαν ιδιαίτερα από τη Ρωμαϊκή εποχή και είναι περιζήτητο το θαυμάσιο κρασί «"Λάκριμα Κρίστι"» (Δάκρυα του Χριστού). Ο Βεζούβιος αναφέρεται σε πολλές ταινίες, περιοδικά, κόμικς και βιβλία. 

</doc>
<doc id="56298" url="https://el.wikipedia.org/wiki?curid=56298" title="Νάπολι">
Νάπολι



</doc>
<doc id="56299" url="https://el.wikipedia.org/wiki?curid=56299" title="Ομέρ Βρυώνης">
Ομέρ Βρυώνης

Βιογραφία.
Ο Ομέρ Βρυώνης ήταν Αλβανός (Τόσκης) στρατιωτικός και αξιωματούχος της Οθωμανικής Αυτοκρατορίας, από το χωριό Βριόνι (Vrion) κοντά στο Μπεράτι. Μεγάλωσε στην Αυλή του Αλή Πασά στα Ιωάννινα. Ξεκίνησε την καριέρα του ως διοικητής των δυνάμεων του προκρίτου του Ελμπασάν. Συμμετείχε στην καταστολή της εξέγερσης του Πασβάνογλου, πασά του Βιδινίου, το 1797, και αργότερα πήγε στην Αίγυπτο, όπου πολέμησε εναντίον του Ναπολέοντα Βοναπάρτη μεταξύ 1798 και 1801. Στη συνέχεια βοήθησε τον Μωχάμετ Άλη στις πολεμικές επιχειρήσεις κατά των Μαμελούκων. Γρήγορα απέκτησε φήμη ικανού στρατιωτικού και πλούτη. Επιστρέφοντας στα Ιωάννινα, χρησιμοποιήθηκε από τον Αλή Πασά στους αγώνες του τελευταίου εναντίον των άλλων πασάδων και του σουλτάνου. Αιχμαλώτισε τον Ιμπραήμ Πασά Βλιόρα (του Αυλώνα) το 1810 και ενσωμάτωσε την επικράτειά του σε εκείνη του Αλή Πασά. Διετέλεσε θησαυροφύλακας (χαζνατάρης) του Αλή μέχρι την εκδήλωση της αποστασίας του τελευταίου από τον σουλτάνο. Προβλέποντας την ήττα του Αλή, το Σεπτέμβριο του 1820 τον πρόδωσε, προσχωρώντας στο σουλτανικό στρατόπεδο, και ανταμείφθηκε με τη διοίκηση του σαντζακίου του Αυλώνα τον Ιανουάριο του 1821.
Μετά την έκρηξη της Ελληνικής Επανάστασης πήρε εντολή να κατεβεί στην ανατολική Ελλάδα, να καταπνίξει την επανάσταση της περιοχής και να συνεχίσει προς την Πελοπόννησο. Έφυγε από τα Ιωάννινα στις 9 Απριλίου 1821 και προσπάθησε να προδεταιριστεί-συνθηκολογήσει με μερικούς οπλαρχηγούς, αλλά απέτυχε. Μετά απ' αυτό διέλυσε σε μάχη τα τμήματα του Δυοβουνιώτη και του Πανουργιά στη Χαλκομάτα, όπως και του Αθανασίου Διάκου στην Αλαμάνα, τον οποίο, αφού αιχμαλώτισε, ανασκολόπισε ("σούβλισε" στη λαϊκή αργκό). Στη συνέχεια προχώρησε προς τα Σάλωνα, για να περάσει με πλοία στο Μοριά. Στο Χάνι της Γραβιάς όμως, συνάντησε τρομερή αντίσταση από ένα μικρό τμήμα Ελλήνων υπό την αρχηγία του Οδυσσέα Ανδρούτσου, χάνοντας μεγάλο τμήμα του στρατού του. Δεδομένης της τακτικής ήττας και του μεγέθους των απωλειών στη μάχη αυτή, φοβήθηκε πλέον να προχωρήσει στο Μοριά, οπότε πέρασε στα ορεινά χωριά της Γκιώνας, κατόπιν στη Λιβαδειά και έπειτα στην Εύβοια. Στα Βρυσάκια Ευβοίας συνάντησε ισχυρή αντίσταση και υπέστη περαιτέρω σοβαρές απώλειες. Μετά, επέστρεψε νότια βαδίζοντας κατά της Αθήνας, και στις 30 Ιουνίου διέλυσε την πολιορκία της Ακρόπολης. Μετά την πτώση του Αλή Πασά, τον Ιανουάριο του 1822, και έπειτα από ένθερμη σύσταση του Χουρσίτ Πασά, τα σαντζάκια των Ιωαννίνων, Αυλώνα και Δέλβινου ενώθηκαν υπό τη διοίκηση του Ομέρ Βρυώνη.
Στο μεταξύ είχε επαναστατήσει η δυτική Ρούμελη, οπότε ο Χουρσίτ Πασάς ανακάλεσε τον Βρυώνη στα Ιωάννινα, όπου του ανέθεσε να διασπάσει τη συμμαχία των Σουλιωτών με ορισμένα άτακτα τμήματα Αλβανών, και να αναγκάσει τους Σουλιώτες σε συνθηκολόγηση (2 Σεπτεμβρίου 1822) μετά από αποκλεισμό. Μετά την πτώση του Σουλίου ο Βρυώνης άρχισε να ακολουθεί ανεξάρτητη πολιτική, παραμένοντας απαθής στις διαταγές της Υψηλής Πύλης. Παρουσιαζόταν ως ο προβεβλημένος, αν και ελάχιστα λαοφιλής, διοικητής της περιοχής των Τόσκηδων, συχνά ερχόμενος σε προστριβές τόσο με τα μέλη της στρατιωτικής ολιγαρχίας των Τόσκηδων (την οποία αποτελούσαν κυρίως οι χολωμένοι πρώην επιφανείς της Αυλής του Αλή Πασά), όσο και με τους κληρονόμους της τοσκικής αριστοκρατίας της προ του Αλή Πασά εποχής.
Το 1822, οι Οθωμανοί με αρχηγούς τον Κιουταχή και τον Βρυώνη πολιόρκησαν το Μεσολόγγι. Μετά την αποτυχημένη απόπειρα κυρίευσης της πόλης τη νύχτα των Χριστουγέννων του 1822, έλυσαν την πολιορκία, πράξη που προκάλεσε τη δυσμένεια του σουλτάνου. Οθωμανικές και βρετανικές πηγές αποδίδουν την ήττα στο Μεσολόγγι στις ραδιουργίες του Βρυώνη. Το 1824, σε νέα εκστρατεία, ακολούθησε παρελκυστική τακτική. Κατέβηκε πάλι στη δυτική Ρούμελη, αρνούμενος να επιτεθεί στην Αθήνα και μην υπακούοντας στις διαταγές της Υψηλής Πύλης, ενώ δεν δίστασε να προκαλέσει την αποτυχία των άλλων Οθωμανών αρχηγών για να δικαιολογήσει τη δική του. Τέλος, διέλυσε οριστικά το στρατόπεδό του και γύρισε στα Ιωάννινα και από εκεί στο Μπεράτι. Το Δεκέμβριο του 1824 διορίστηκε διοικητής της Θεσσαλονίκης, κυρίως για να παραμείνει απομακρυσμένος από την Αλβανία, ώστε να μη μηχανορραφεί. Αρχικά αντιστάθηκε στον διορισμό αυτό, αλλά καθώς δεν βρήκε υποστήριξη στην υπόθεσή του μεταξύ των Αλβανών, αναγκάστηκε ν' αναλάβει το αξίωμά του το Φεβρουάριο του 1825.
Στα τέλη του 1827 ήταν φρούραρχος της Σόφιας, απ' όπου στάλθηκε στο Βιδίνιο ως διοικητής της εμπροσθοφυλακής, με αποστολή ν' αντιμετωπίσει το ρωσικό στρατό. Στα τέλη της επόμενης χρονιάς (1828) στάλθηκε πρώτα στην Καλλίπολη, και στη συνέχεια στην Κιουτάχεια, όπου την ίδια χρονιά απεβίωσε.
Βιβλιογραφία.
""Those Infidel Greeks": the Greek War of Independence through Ottoman Archival Documents". Edited by H. Şükrü Ilıcak. Leiden: Brill, 2021, σσ. 1656-1657.

</doc>
<doc id="56300" url="https://el.wikipedia.org/wiki?curid=56300" title="Μποέμ">
Μποέμ

Η γαλλική ομόηχη λέξη Μποέμ (Bohème) αρχικά σήμαινε καταγωγή από τη Βοημία δηλαδή Βοημός και συνεκδοχικά αυτός που κάνει ζωή τσιγγάνου, χωρίς τη φροντίδα και τη σκέψη της επαύριον. Η ονομασία αυτή χρησιμοποιήθηκε από τους Γάλλους προκειμένου να χαρακτηρίσουν έτσι τους Παρισινούς λογοτέχνες και καλλιτέχνες, για τον ανέμελο τρόπο της σκέψης και της ζωής τους, που αντιστρατεύονταν τα πλαίσια του βίου των οικονομικών στενών ορίων των πολιτών με τις καθημερινές ανάγκες και υποχρεώσεις, αλλά και περισσότερο για την ατημέλητη εμφάνισή τους ιδιαίτερα των καφενόβιων του "Καρτιέ Λατέν". 
Τα χαρακτηριστικά των μποέμ ήταν η αδιαφορία για τη ζωή και τις έγνοιες της, η ξενοιασιά, η διαρκής ευθυμία, η σπατάλη χρημάτων, τα όνειρα για νέα και μεγαλύτερα έσοδα, έτσι που να μπορούν να εξασφαλίσουν και για την επόμενη τον ίδιο τρόπο ζωής. Συμβαίνει συχνά όμως υπό την εξωτερική εμφάνιση ενός "μποέμ" να υποκρύπτονται πρόσωπα άσημα και ανίκανα να συμμορφώσουν ζωή ανάλογη των οικονομικών τους δυνάμεων φερόμενα περισσότερα από ανόητη επιδειξιομανία. Αναμφίβολα όμως, συμβαίνει να εμφανίζονται ως "μποέμ" και πρόσωπα πραγματικοί καλλιτέχνες (ποιητές, ζωγράφοι, μουσικοί κ.λπ.) αλλά και άλλα πρόσωπα που χαίρουν ιδιαίτερης κοινωνικής εκτίμησης σαφώς προνοητικοί και άριστοι διαχειριστές των οικονομικών τους. Τέτοιοι λεγόμενοι "μποέμ" ήταν ο ποιητής Πωλ Βερλαίν, ο ζωγράφος Γκωγκέν κ.ά.
Τον τρόπο ζωής των "μποέμ" περιέγραψε αριστοτεχνικά και πολύ γλαφυρά ο Μυρζέρ στο μυθιστόρημά του "Σκηνές από τη ζωή των Μποέμ".
Στην ελληνική δημώδη γλώσσα πέρασε η λέξη ομόηχα χαρακτηρίζοντας γενικά την ανέμελη ζωή γεμάτη απολαύσεις και μάλιστα χωρίς κανένα ιδιαίτερο μειωτικό χαρακτήρα ή προέκταση. Στα δε ελληνικά λαϊκά τραγούδια απαντώνται ευρύτατα οι ονομασίες "μποέμης" και "μποέμισσα". 

</doc>
<doc id="56301" url="https://el.wikipedia.org/wiki?curid=56301" title="Άγαλμα">
Άγαλμα

Το άγαλμα [&lt; ἀγάλλω / ἀγάλλομαι] είναι γλυπτό ομοίωμα θεού, ή ημίθεου ήρωα. Η λέξη "άγαλμα", ενώ αρχικά χρησιμοποιούνταν για να δηλώσει ομοιώματα θεών, στη συνέχεια χρησιμοποιήθηκε για να δηλώσει και ομοιώματα ανθρώπων και ήδη από τον 5ο αι. π.Χ. επεκτάθηκε η χρήση της για κάθε πλαστικό έργο τέχνης. Για τα ομοιώματα ανθρώπων, όσο η χρήση της λέξης "άγαλμα" δήλωνε αποκλειστικά "αφιέρωμα σε θεό" ή "ομοίωμα θεού", χρησιμοποιούνταν η λέξη ανδριάντες, η χρήση της οποίας, βέβαια, συνεχίζεται μέχρι και την εποχή μας με τη σημασία "ολόσωμη παράσταση ανθρώπου, κυρίως ανδρός και, καταχρηστικά, γυναικός".
Ετυμολογία.
Η λέξη άγαλμα, που σήμαινε αρχικά κάθε τι που προκαλεί ευχαρίστηση, αλλά στην συνέχεια κατέληξε να σημαίνει, εξαιτίας της συνήθειας που απόκτησαν οι αρχαίοι να στήνουν ομοιώματα των θεών προς τιμή τους, κάθε ομοίωμα από μάρμαρο, ξύλο, μέταλλο ή πηλό που απεικονίζει, είτε θεούς είτε ημίθεους.
Τύποι αγαλμάτων.
Τα ολόσωμα ομοιώματα των ανθρώπων ονομάζονται ανδριάντες. Όταν το άγαλμα παριστάνει (που δεν είναι το σύνηθες) μόνο το κεφάλι μέχρι και το λαιμό, συνήθως προσώπου διάσημου, ονομάζεται "γλυπτική προσωπογραφία", ενώ, όταν παριστάνει το κεφάλι μέχρι και το στήθος, ονομάζεται "προτομή" ή (με την ιταλική λέξη) "μπούστο".
Υπάρχουν, όμως, αγάλματα που παρουσιάζουν περισσότερα από ένα πρόσωπα και τα λέμε γλυπτικά συμπλέγματα. Στα συμπλέγματα αυτά παρουσιάζονται άνθρωποι σε συνδυασμό πολλές φορές με ζώα, φίδια, θηρία, όπως είναι το περίφημο Σύμπλεγμα του Λαοκόοντα με τα παιδιά του, που τους έχουν τυλίξει τα φίδια, έργο των ελληνιστικών χρόνων κατασκευασμένο από καλλιτέχνες Ροδίτες.
Ιστορία της χρήσης των αγαλμάτων.
Οι άνθρωποι κατασκεύαζαν αγάλματα από τα πανάρχαια χρόνια. Οι λόγοι που τους παρακινούσαν σ' αυτό ήταν, κυρίως, θρησκευτικοί. Πίστευαν ότι έτσι ευχαριστούσαν τους θεούς και μ' αυτόν τον τρόπο εξασφάλιζαν την εύνοια και την προστασία τους.
Αρχαία Ελλάδα.
Οι Έλληνες έφτιαχναν αγάλματα από το 3.000 π.Χ., μα ήταν πολύ μικρά, ως 15 εκατοστά και όχι έντεχνα. Παράσταιναν μόνο γυναίκες και ήταν από πηλό, κόκαλο ή μάρμαρο. Η τέχνη της Αιγύπτου, που μ' αυτήν ήρθαν σε επαφή οι Έλληνες, τους έδωσε το έναυσμα. Τα πελώρια αγάλματα που αντίκρισαν στα μεγάλα της ιερά, ακίνητα και επιβλητικά δεμένα μέσα στο βαθύ τους υλικό την πέτρα, με τα μάτια τους απλανή βυθισμένα σε κάποια εσωτερική συλλογή, τους έκαναν μεγάλη εντύπωση. Χρησιμοποίησαν έτσι στα έργα τους τα πρότυπα που είδαν: το όρθιο ανδρικό άγαλμα που έχει το αριστερό πόδι εμπρός, θέλοντας να δείξει πως περπατάει και τον καθιστό, σοβαρό ιερατικό τύπο.
Μέσα στον έβδομο προ Χριστού αιώνα δοκιμάζουν οι γλύπτες στην Ελλάδα τη δύναμή τους στην πέτρα, δίνοντάς τους ανθρώπινη όψη. Χρησιμοποιούν στην αρχή μαλακές πέτρες (τον πωρόλιθο) που λαξευόταν ευκολότερα κι ύστερα το μάρμαρο. Ξεκινούν μετρημένα, χωρίς να επιζητούν την ποικιλία και δουλεύουν αδιάκοπα τους ίδιους τύπους, την ίδια στάση, με μοναδική φιλοδοξία να τελειοποιήσουν ότι βρήκαν από τους προγενέστερους καλλιτέχνες. Δίνουν σε δύο στάσεις τις μορφές: καθιστές ή όρθιες, γεμάτες όμως, δύναμη και ζωή. Φτιάχνουν σ' όλη την αρχαϊκή περίοδο κούρους (αγόρια) και τις κόρες. Το κορμί των αγαλμάτων είναι, στην αρχή, δοσμένο χωρίς σωστές αναλογίες, χωρίς τέλεια τη γνώση της ανατομίας. Γρήγορα όμως ξεπερνούν κι αυτή τη δυσκολία γιατί οι καλλιτέχνες παρατηρώντας γύρω τους με μεγάλη προσοχή τους αθλητές στις παλαίστρες, μαθαίνουν τα μυστικά της ανατομίας του ανθρώπινου κορμιού. Έτσι, τα ελληνικά ιερά σε όλες τις πόλεις γεμίζουν, κυριολεκτικά από αγάλματα μικρότερα ή μεγαλύτερα, γεμάτα παλμό και ζωή, αφιερώματα των πιστών. Το ανδρικό σώμα προτιμούν να το παριστάνουν γυμνό, ενώ οι γυναικείες μορφές φορούν απλά το δωρικό χιτώνα ή περίτεχνα πτυχωμένο τον ιωνικό. Χρησιμοποιούν και χρώματα πάνω στο μάρμαρο, για να σημειώνουν τις κόρες των ματιών, τα μαλλιά και διάφορες λεπτομέρειες στα φορέματα.
Στον 6ο π.Χ. αιώνα συμβαίνει ένα σημαντικό γεγονός που θα δώσει φτερά στην πλαστική του χαλκού. Δυο μεγάλοι τεχνίτες στη Σάμο, ο Ροίκος και ο Θεόδωρος, θα βρουν τον τρόπο να φτιάχνουν χυτά χάλκινα αγάλματα, χύνοντας λιωμένο το μέταλλο μέσα σε καλούπια, όπου είχαν προηγούμενα σκαλίσει τη μορφή του αγάλματος. Μετά από τους περσικούς πολέμους και για τριάντα χρόνια αργότερα, γίνεται μια έντονη αλλαγή στη νοοτροπία των Αθηναίων και όλων των Ελλήνων. Την αλλαγή αυτή την αντικατοπτρίζει καλύτερα από καθετί άλλο η τέχνη και κυρίως η γλυπτική. Τα τριάντα χρόνια μεταξύ 479 - 450 π.Χ. λέμε στην ιστορία της Τέχνης "αυστηρό ρυθμό". Το κορμί στα αγάλματα στερεώνεται πια με άλλο τρόπο, σε μια στάση φυσική και ζυγισμένη. Το χαμόγελο χάνεται από τα πρόσωπα, σε αντίθεση με την προηγούμενη περίοδο, τότε που ακόμη και όταν ήταν πληγωμένος ή ετοιμοθάνατος ο άνθρωπος, χάραζε στη μορφή του το "αρχαϊκό" μειδίαμα. Αυστηρή συλλογή και συγκέντρωση χαρακτηρίζει την έκφραση στα πρόσωπα των αγαλμάτων και των άλλων γλυπτών της εποχής, που είναι γεμάτα χυμό, φλόγα και δύναμη.
Στα 450 π.Χ. η τέχνη έχει φτάσει σ' ένα τέτοιο σημείο τελειότητας και έχει τόση λεπτότητα, ευγένεια και στοχασμό που ποτέ δεν ξεπεράστηκε από τότε. Η Ελλάδα έχει να επιδείξει ένα Φειδία, που τον χαρακτήρισαν σαν "πλάστη των θεών" και πριν απ' αυτόν ένα Μύρωνα και ένα Πολύκλειτο. Τη γενιά όμως των γλυπτών της εποχής του Περικλή την είχε προετοιμάσει μια σειρά ολόκληρη από προγενέστερους μεγάλους καλλιτέχνες που μόχθησαν, για να επιτύχουν με τη θνητή τους δύναμη να δώσουν την υπεράνθρωπη γαλήνια μορφή των θεών πάνω στη σκληρή πέτρα. Δυο αιώνων ασταμάτητη προσπάθεια οδήγησε στο θαύμα της άφταστης εκείνης εποχής, που κατόρθωσε να κάνει το ψυχρό και σκληρό υλικό, το μάρμαρο, να πάρει έκφραση και ψυχή και να αποτυπωθεί πάνω του ολοζώντανη η θεϊκή παρουσία, ήρεμη, στοχαστική, αιθέρια.
Οι άνθρωποι που απεικονίζονται στα αγάλματα της κλασικής τέχνης του 5ου π.Χ. αιώνα είναι ωραίοι στο πρόσωπο, τέλειοι στις αναλογίες του σώματος, είναι όμως βυθισμένοι σε μια βαθιά συλλογή, που τους ξεμακραίνει από τα ανθρώπινα. Γνωρίζουν καλά οι άνθρωποι της κλασικής εποχής πως έχουν αδυναμίες, ξέρουν όμως επίσης καλά, πως έχουν και τη δυνατότητα να τις ξεπεράσουν και να υψωθούν μόνοι αυτοί από όλα τ' άλλα πλάσματα της γης, σε μια σφαίρα πάνω από τα ανθρώπινα γεμάτη ευγένεια, λεπτότητα και θεοσέβεια ταυτόχρονα. Τις ιδέες τους αυτές και τα ιδανικά τους τις αποτυπώνουν πάνω στα αγάλματα τους. Τίποτα το βίαιο ή το απότομο δεν ταράζει τη γαλήνια αταραξία των αγαλμάτων, καμιά άσκημη σκέψη δεν ασκημίζει την όμορφη όψη τους.
Την αλλαγή των εποχών την παρακολουθεί ασταμάτητα η γλυπτική. Τα αγάλματα με το πέρασμα των χρόνων χάνουν τη γαλήνη και την ηρεμία που ήταν χυμένη στα αριστουργήματα της φειδιακής τέχνης. Πόνο και ανείπωτη θλίψη εκφράζουν τα πρόσωπα των αγαλμάτων του έξοχου Παριανού γλύπτη Σκόπα. Γλυκύτητα, αφηρημένη συλλογή και ηδυπάθεια οι θεοί του Αθηναίου Πραξιτέλη, γιου του περίφημου πλάστη Κηφισόδοτου, που έφτιαξε το χάλκινο σύμπλεγμα της Ειρήνης με τον Πλούτο. Τα αγάλματα στον 4ο π.Χ. αιώνα, χωρίς να πάψουν να είναι αξιόλογα, αλλάζουν μόνο πνεύμα και έκφραση. Στην ελληνιστική περίοδο, η καλλιτεχνική ζωή μεταφέρεται έξω από την Ελλάδα. Η ελληνική τέχνη δίνει και πάλι νέα έξοχα δείγματα γλυπτικών έργων με άλλο πνεύμα όμως, περισσότερο στις πόλεις του έξω ελληνισμού και λιγότερο στην Αθήνα. Οι μορφές των αγαλμάτων, στην ταραγμένη, τη γεμάτη περιπέτειες και έξαλλα πάθη εκείνη εποχή, αναδίνουν την αγωνία, τη θλίψη, τον πόνο και την απόγνωση που ένιωθαν οι περισσότεροι άνθρωποι μέσα στην ψυχή τους, απ' όπου η ηρεμία και η γαλήνη είχαν εξοριστεί με τις νέες συνθήκες ζωής που επικράτησαν.
Με την επικράτηση των Ρωμαίων, η γλυπτική δε σταματά να δίνει αξιόλογα αριστουργήματα. Οι καλύτεροι αγαλματοποιοί πηγαίνουν στην κοσμοκράτειρα Ρώμη, όπου βρίσκουν καλή απασχόληση και μεγάλες αμοιβές και πλημμυρίζουν με τα αγάλματά τους τη λαμπερή αυτή πόλη. Με την επικράτηση του χριστιανισμού, η αγαλματοποιία εξαφανίζεται στο Βυζαντινή Αυτοκρατορία, επειδή η Ορθόδοξη Εκκλησία απαγορεύει τις γλυπτές απεικονίσεις των αγίων. Αντίθετα, όμως, στη Δύση η γλυπτική γενικεύεται και αναδείχνει μεγάλους αριστοτέχνες της σμίλης και υπέροχα γλυπτά αριστουργήματα. Εμφανίζεται ένας Μιχαήλ Άγγελος και ένας Λεονάρντο ντα Βίντσι, που χαράζουν υπέροχες μορφές πάνω στο ψυχρό μάρμαρο.
Η γλυπτική αγαλμάτων σήμερα.
Σήμερα η γλυπτική αγαλμάτων απασχολεί πολλούς καλλιτέχνες σε όλο τον κόσμο, με ποικίλα θέματα.
Κατασκευή.
Η κατασκευή των αγαλμάτων στους αρχαιότερους χρόνους της Μυκηναϊκής και της Μινωικής εποχής, όπως και στην Αίγυπτο στην περίοδο των Φαραώ, γινόταν με την απευθείας σμίλευση των θεών ή βασιλιάδων ή ένδοξων ανθρώπων πάνω στην πέτρα ή στο μάρμαρο. Αργότερα, όμως, όταν η τέχνη της αγαλματοποιίας τελειοποιήθηκε, η σμίλευση γινόταν με βάση ένα ομοίωμα, το πρόπλασμα, που έφτιαχνε προηγουμένως, με μαλακά υλικά, ο καλλιτέχνης. Προκειμένου για τα μετάλλινα αγάλματα, αυτά το έφτιαχναν χύνοντας το λιωμένο μέταλλο, συνήθως μπρούτζο ή χαλκό, μέσα σε καλούπια.
Στην αρχαιότητα συνηθισμένη ήταν και η κατασκευή σφυρήλατων αγαλμάτων, αγαλμάτων δηλαδή που ήταν ξύλινα και τα επένδυαν με μετάλλινες πλάκες και ακόμη χρυσελεφάντινων αγαλμάτων, όπως ήταν το περίφημο άγαλμα του Φειδία, που παρίστανε το Θεό Δία και ήταν στημένο στην Ολυμπία.

</doc>
<doc id="56302" url="https://el.wikipedia.org/wiki?curid=56302" title="Ναβαρίνο">
Ναβαρίνο



</doc>
<doc id="56303" url="https://el.wikipedia.org/wiki?curid=56303" title="Πύλος">
Πύλος

Η Πύλος, ιστορικά γνωστή παλαιότερα και με την ενετική-ιταλική ονομασία ως Ναβαρίνο ή Ναυαρίνο, είναι παραθαλάσσια κωμόπολη, η οποία υπάγεται διοικητικά στον Δήμο Πύλου - Νέστορος και βρίσκεται στα δυτικά του Νομού Μεσσηνίας, ενώ ως το 2010, αποτελούσε έδρα του ομώνυμου Δήμου.
Είναι γνωστή για την πλούσια αρχαία, μεσαιωνική και σύγχρονη ιστορία της. Επισημαίνεται πάντως ότι η πρώτη και αρχαιότερη πόλη της Πύλου, η Αρχαία Πύλος, δεν ταυτίζεται γεωγραφικά με την σημερινή κωμόπολη, αν και η δεύτερη, αποτελεί τόσο την τιμητική, όσο και την ουσιαστική οικιστική συνέχεια της πρώτης. Επίσης, όσον αφορά την αρχαία Πύλο, αυτή ταυτίζεται, μερικώς μόνο, με διάφορα αρχαιολογικά κατάλοιπα ανακτόρων και λοιπών διοικητικών και οικιστικών υποδομών σε διάφορες άλλες γειτονικές αρχαιολογικές θέσεις της ευρύτερης περιοχής της Πυλίας, αλλά παραμένει ουσιαστικά αταυτοποίητη, εν συνόλω, σύμφωνα με τους παλαιότερους και τους σύγχρονους ειδικούς-ερευνητές. Χαρακτηριστικό σημείο αναφοράς της μυκηναϊκού περιόδου της αρχαίας πόλης είναι το Ανάκτορο του Νέστορα, αλλά και άλλα ανάκτορα, όπως αυτά που έχουν ανεβρεθεί και ανασκάπτονται στην κοντινή Ίκλαινα.
Η Πύλος είναι σήμερα η έδρα του Δήμου Πύλου - Νέστορος, που υπάγεται στην Περιφερειακή Ενότητα Μεσσηνίας, η οποία συστάθηκε το 2011 με το Πρόγραμμα Καλλικράτης. Στην τελευταία απογραφή πληθυσμού που έγινε το 2011, ο Δήμος Πύλου - Νέστορος είχε πληθυσμό 21.077 κατοίκους, η "Δημοτική Ενότητα Πύλου" 5.287 κατοίκους, η "Δημοτική Κοινότητα Πύλου" 2.767 κατοίκους, ενώ η Πύλος είχε 2.345 κατοίκους και ήταν η έκτη σε πληθυσμό πόλη της "Περιφερειακής Ενότητας Μεσσηνίας", μετά την πρωτεύουσα Καλαμάτα (54.100), την Μεσσήνη (6.065), τα Φιλιατρά (5.969) την Κυπαρισσία (5.131) και τη Χώρα (3.454)..
Η σύγχρονη κωμόπολη της Πύλου βρίσκεται στο νοτιοδυτικό μέρος της Πελοποννήσου, δίπλα στις ακτές του Ιονίου. Το λιμάνι της Πύλου αποτελεί επίσης ένα σημαντικό ναυτιλιακό κέντρο της δυτικής περιοχής της Μεσσηνίας με ανοδική εμπορική και επιβατική/τουριστική ανάπτυξη. Λόγω της στενόμακρης μορφής της νήσου νήσου Σφακτηρίας η οποία «κλείνει» τον όρμο του Ναυαρίνου, γνωστού και ως Κόλπου της Πύλου, και η οποία λειτουργεί ως φυσικός κυματοθραύστης, ο Κόλπος του Ναυαρίνου και το λιμάνι της Πύλου θεωρείται ως ένα από τα ασφαλή αγκυροβόλια στη Μεσόγειο.
Τοποθεσία.
Η "Πύλος" βρίσκεται περίπου 274 χιλιόμετρα νοτιοδυτικά από την Αθήνα (είναι πολύ εύκολη η πρόσβαση πλέον), 211 χιλιόμετρα νότια από την Πάτρα, 118 χιλιόμετρα νοτιοδυτικά από την Τρίπολη και περίπου 55,5 χιλιόμετρα προς τα νοτιοδυτικά της Καλαμάτας. Έχει υψόμετρο από 0-14 μέτρα και βρίσκεται στις ακτές του Ιονίου Πελάγους. Κοντά στην Πύλο βρίσκονται οι κωμοπόλεις της Κυπαρισσίας, των Φιλιατρών, των Γαργαλιάνων και της Χώρας, προς τα βόρειά της, σε αποστάσεις περίπου 52, 36, 25 και 22,5 χιλιομέτρων αντίστοιχα, ενώ προς τα νότιά της και τα νοτιανατολικά της βρίσκονται οι κωμοπόλεις της Μεθώνης και της Κορώνης, σε αποστάσεις περίπου 11 και 40 χιλιομέτρων αντίστοιχα. Σε κοντινές αποστάσεις βρίσκονται επίσης, προς τα νοτιοανατολικά της ο Κυνηγός, το Μεσοχώρι και η Πήδασος σε αποστάσεις 6,5, 7,5 και 8,5 περίπου χιλιομέτρων αντίστοιχα, προς τα νότιά της το Καινούργιο Χωριό σε απόσταση 6,5 περίπου χιλιομέτρων, προς βορειοανατολικά της η Πύλα και η Ίκλαινα σε αποστάσεις 8 και 17 περίπου χιλιομέτρων, προς τα βόρειά της η Γιάλοβα και το Κορυφάσιο σε αποστάσεις 7,5 και 15 περίπου χιλιομέτρων και προς τα βορειοδυτικά της το Πετροχώρι, ο Ρωμανός και η Τραγάνα σε αποστάσεις 15,5, 15 και 16 περίπου χιλιομέτρων αντίστοιχα.
Ονομασίες.
Κορυφάσιον &amp; Πύλος.
Σύμφωνα με την μυθολογία, η πρώτη και αρχαιότερη πόλη της Πύλου ιδρύθηκε στη νοτιοδυτική Αρχαία Μεσσηνία από τον μυθικό επώνυμο ήρωα Πύλο ή Πύλα. Ο Πύλος, κατά μια πρώτη εκδοχή, η οποία αναφέρεται στο έργο «Βιβλιοθήκη Απολλοδώρου» (παλαιότερα αποδιδόταν ως έργο στον Απολλόδωρο, ενώ σήμερα αποδίδεται σε άγνωστο συγγραφέα αναφερόμενο ως Ψευδο-Απολλόδωρο) ήταν γιος του θεού Άρη και της Δημονίκης, κόρης του Αγήνορα και της Επικάστης, εγγονή του Αντήνορα και αδελφή του Πορθάονα. Η Δημονίκη και ο Άρης ήταν οι γονείς του Ευήνου, του Πύλου, του Θέστιου και του Μώλου. Κατά μια άλλη εκδοχή, την οποία αναφέρει ο Παυσανίας, στο έργο του «Ελλάδος περιήγησις - Μεσσηνιακά» (βιβλίο 4, στιχ. 36.1-36.2) ο επώνυμος ιδρυτής ταυτίζεται με τον Πύλα, ο οποίος ήταν βασιλιάς των Μεγάρων, γιος του Κλήσωνα και εγγονός του Λέλεγα. Ο Πύλαντας πήγε στην Πελοπόννησο επικεφαλής ομάδας Λελέγων και ίδρυσε την πρώτη ομώνυμη πόλη, γνωστή και ως την Πύλο της Μεσσηνίας, ενώ όταν αργότερα ο Νηλέας τον εξεδίωξε από αυτήν, ο Πύλαντας κατέφυγε στην Ήλιδα, όπου ίδρυσε και τη δεύτερη ομώνυμη πόλη, γνωστή και ως την Πύλο της Ήλίδας. Θυγατέρα του Πύλαντα ήταν η Πυλία.
Ο Παυσανίας αναφέρει επίσης ότι η πόλη ονομαζόταν και "Κορυφάσιον", από το "Ακρωτήριο Κορυφάσιον" (ἄκρα Κορυφάσιον), πάνω στο οποίο είχε κτιστεί. Εκεί κοντά υπήρχε και ο ναός της Κορυφασίας Αθηνάς (πβ. το Κορυφάσιο Μεσσηνίας). Οι αρχαίοι Σπαρτιάτες, σύμφωνα με τον Θουκυδίδη, την ανέφεραν επίσης ως "Κορυφάσιον".
Πύλος &amp; Νηλήιον.
Προς τιμή του πατέρα του Νέστορα Νηλέα η πόλη αναφερόταν και ως «Νηλήιον». Ο Νηλέας ήταν γιος της Τυρούς και του θεού Ποσειδώνα, δίδυμος αδελφός του Πελία και ετεροθαλής αδελφός του Αίσονα (γιου του Κρηθέα και της Τυρούς), του Φέρητα και του Αμυθάονα. Ο Νηλέας και ο Πελίας φιλονίκησαν για τη βασιλεία της Ιωλκού. Ο Πελίας έδιωξε τον Νηλέα, όπως και τον Αίσονα, και έγινε βασιλιάς στην Ιωλκό της Θεσσαλίας, ενώ ο Νηλέας κατέφυγε στη Μεσσηνία, όπου σύμφωνα με μια εκδοχή ήταν αυτός που ίδρυσε την Πύλο. Εκεί πήρε ως σύζυγό του τη Χλωρίδα, κόρη του Αμφίονα και μαζί απέκτησαν μία κόρη, την Πηρώ, και πολλούς γιούς, μεταξύ των οποίων και οι Ταύρος, Αστέριος, Πυλάων, Δηίμαχος, Ευρύβιος, Περικλύμενος, ο μετέπειτα σοφός βασιλιάς Νέστορας, κ.ά. Το τέλος του Νηλέα επήλθε όταν ο Ηρακλής εξεστράτευσε εναντίον του με την αιτιολογία ότι ο Νηλέας αρνήθηκε να τον εξαγνίσει από τον φόνο του Ιφίτου. Τότε ο Νηλέας σκοτώθηκε μαζί με 11 από τους γιούς του ή, σύμφωνα με άλλη παράδοση, διασώθηκε και πέθανε από κάποια ασθένεια στην Κόρινθο όπου είχε καταφύγει, οπότε στη συνέχεια ενταφιάσθηκε εκεί. Οι απόγονοι του Νηλέα ονομάσθηκαν Νηλείδες. Οι Νηλείδες, διωγμένοι από τους Ηρακλείδες, σκορπίστηκαν σε διάφορους τόπους, σε μερικούς από τους οποίους και βασίλευσαν. Χρονικά κατατάσσονται στα τέλη του 12ου αι. π.Χ., αφού η μετακίνησή τους από την Πύλο προς την Αθήνα χρονολογείται το 1104 π.Χ..
Ονομασίες μέσων χρόνων.
Η Πύλος διατήρησε το αρχαίο της όνομα στα πρώτα βυζαντινά χρόνια, αλλά εμφανίζεται, πιθανώς μετά τον 6ο αιώνα, που καταλήφθηκε από τους Αβάρους, ως και την κατάκτησή της από τους Φράγκους, τον 13ο αιώνα, με δυο ονόματα, ως "Ζόγκλος" και ως Αβαρίνο (Ναυαρίνο ή Ναβαρίνο).
Πύλος &amp; Ζόγκλος (Port-de-Jonc ή Port-de-Junch).
Η ονομασία, ως "Ζόγκλος", προέρχεται από το γαλλικό όνομα "Port-de-Jonc" ("Rush Harbour") ή "Port-de-Junch", με ορισμένες παραλλαγές και παράγωγα: Στα ιταλικά ως "Porto-Junco" ή "Zunchio" ή "Zonchio", στο μεσαιωνικά καταλανικά ως "Jonc ", στα λατινικά Iuncum "Zonglon" ή "Zonglos" και στα ελληνικά ως το "Ζόγγον" ή ο "Ζόγγος", το "Ζόγκλον" ή ο "Ζόγκλος", κ.λπ. Το όνομα αυτό προερχόταν πιθανώς από τα έλη και τη βλάστηση που περιέβαλαν τον τόπο.
Αβαρίνο, Ναυαρίνο ή Ναβαρίνο (Avarin, Navarin, Navarino).
Η ονομασία ως ο "Αβαρίνος" ή το "Αβαρίνο" ή "Αβαρήνο", προέκυψε σύμφωνα με μια εκδοχή, μετά την κατάληψη της πόλης από τους Αβάρους, τον 6ο αιώνα. Αργότερα συντομεύθηκε σε "Βαρίνος" ή επιμηκύνθηκε σε "Αναβαρίνος" με επένθεση, η οποία μετεξελίχθηκε σε "Ναυαρίνο" ή "Ναβαρίνο" (Navarino) στα ιταλικά (πιθανώς με επανάταξη) και "Ναβαρίν" (Navarin) στα γαλλικά. Η ετυμολογία της λέξης πάντως δεν είναι βέβαιη. Μια άλλη εκδοχή θεωρεί ότι η ονομασία "Ναυαρίνο" προέρχεται εκ συνεκφοράς των λέξεων (νέου+Αβαρίνου ή του ναυς+Αβαρίνο). Με την ίδια ονομασία πάντως προσδιορίζονταν ολόκληρος ο κόλπος της Πυλίας με τα πέριξ φρούρια, κατ΄ έναντι των νήσων Πρώτη και Σαπιέντζα από τα οποία και ισαπέχει. Μια άλλη ετυμολογία, βασισμένη σε στοιχεία της παράδοσης, η οποία προτάθηκε από τον περιηγητή Nompar de Caumont στις αρχές του 15ου αιώνα και επαναλήφθηκε μεταγενέστερα σε έργα του Γερμανού ιστορικού Καρλ Χοπφ (Karl Hopf, 1832–1873), αποδίδει το όνομα Ναβαρίνο στη στρατιωτική μισθοφορική Εταιρεία των Ναβαρραίων, η οποία έδρασε τον 14ο αιώνα και στον Μοριά, αλλά αυτό είναι σαφώς λάθος, καθώς το όνομα χρησιμοποιήθηκε πολύ πριν την παρουσία τους στην Ελλάδα. Το 1830 ο ο Αυστριακός περιηγητής, πολιτικός και ιστορικός Γιάκομπ Φίλιπ Φαλμεράυερ (Jakob Philipp Fallmerayer, 1790–1861), πρότεινε ότι η ονομασία θα μπορούσε να προέρχεται από το όνομα των Αβάρων που εγκαταστάθηκαν εκεί, μια άποψη που υιοθετήθηκε από μερικούς μετέπειτα μελετητές, όπως ο Βρετανός ιστορικός Ουίλιαμ Μίλλερ (William Miller, 1864–1945). Η εκτίμηση πάντως των σύγχρονων ερευνητών, από την άλλη πλευρά, θεωρεί πιο πιθανό ότι η ονομασία είναι σλαβικής προέλευσης και σημαίνει "τόπος των σφενδάμων" ή το "μέρος με τα σφεντάμια".
Η ονομασία Αβαρίνος - Ναβαρίνο (Avarinos/Navarino), αν και χρησιμοποιούταν πριν από τη Φραγκοκρατία, τέθηκε σε ευρεία χρήση και σύντομα υπερκέρασε την ονομασία Port-de-Jonc και των παραγώγων της, μόνο ύστερα από τον 15ο αιώνα, δηλαδή, μετά την κατάρρευση του φράγκικου Πριγκιπάτου της Αχαΐας (1205–1432).
Σπανοχώρι (Spanochori).
Στα τέλη του 14ου ή στις αρχές του 15ου αιώνα, όταν η περιοχή ελεγχόταν από την Εταιρεία των Ναβαρραίων, ήταν επίσης γνωστό ως "Château Navarres" και ονομαζόταν από τους ντόπιους Έλληνες ως "Σπανοχώρι" (Spanochori), δηλαδή "χωριό των Ισπανών". Κατά τις περιόδους της οθωμανικής κατοχής (1498-1685 και 1715-1821), η τουρκική ονομασία ήταν "Αναβαρίν" (Anavarin [o]).
Νεόκαστρον &amp; Παλαιόκαστρον.
Μετά την κατασκευή, το 1571/2, του νέου οθωμανικού φρουρίου (Anavarin kalesi), στην τοποθεσία της σημερινής Πύλου, στα νοτιοδυτικά του κόλπου, το νέο φρούριο/κάστρο έγινε γνωστό ως το "Νέοκαστρον" (Νέο Κάστρο ή Νιόκαστρο, «νέο κάστρο»), ενώ το παλιό φραγκικό κάστρο στα βορειοδυτικά του κόλπου έγινε γνωστό, αναφερόμενο σε αντιδιαστολή, ως το "Παλαιόκαστρον" (Παλιόκαστρο ή Παλιόκαστρο , "παλιό κάστρο"). Με την ανάπτυξη στη συνέχεια, του οικισμού έξω από τα τείχη του Νιόκαστρου, ο οικισμός που έφερε επίσης το όνομα Νέοκαστρον, ήταν αυτός που μετεξελίχθηκε στη σημερινή κωμόπολη.
Ιστορία.
Νεολιθική εποχή.
Η Πύλος έχει μακρά ιστορία, η οποία συμβαδίζει με αυτήν της Πελοποννήσου. Το ξεκίνημά της χάνεται στα βάθη της προϊστορίας, αφού κατοικήθηκε από τη νεολιθική εποχή, όταν πληθυσμοί από την Ανατολία άρχισαν να εξαπλώνονται στα Βαλκάνια και στην Ελλάδα γύρω στο 6.500 π.Χ., φέρνοντας μαζί τους την πρακτική της γεωργίας και της κτηνοτροφίας. Οι ανασκαφές έχουν δείξει συνεχή ανθρώπινη παρουσία από την ύστερη Νεολιθική εποχή (5.300 π.Χ.) σε διάφορα σημεία της Πυλίας, συμπεριλαμβανομένων ιδίως εκείνων της "Βοϊδοκοιλιάς" και του "σπηλαίου του Νέστορα", όπου βρέθηκαν πολλά χαρακτηριστικά όστρακα ή θραύσματα κεραμικής. Κατά τις αρχές της ύστερης Νεολιθικής ήταν σε χρήση αμαυρόχρωμη, ζωγραφισμένη και μελανή στιλβωτή κεραμική, ενώ κατά την ύστερη Νεολιθική περίοδο χρησιμοποιείτο εγχάρακτη και γραπτή κεραμική. Η Νεολιθική περίοδος έληξε με την εμφάνιση της χαλκουργίας, γύρω στο 3.000 π.Χ.
Μυκηναϊκή εποχή.
Σύμφωνα με την ελληνική μυθολογία, η Αρχαία Πύλος ιδρύθηκε από τον επώνυμο ήρωα Πύλο ή τον βασιλιά Νηλέα και αρχικά ονομαζόταν "Κορυφάσιον", από το Ακρωτήριο Κορυφάσιον, πάνω στο οποίο είχε κτιστεί. Η Αρχαία Πύλος ήταν η πρωτεύουσα του μυκηναϊκού βασιλείου της Πύλου, γνωστού και ως Βασιλείου του Νέστορα, το οποίο ήταν σημαντικό κέντρο την εποχή εκείνη, σύμφωνα και με την αναφορά του Ομήρου στην «Οδύσσεια» (Ραψωδία Ραψωδία Ρ, στιχ. 107-114). 
Η μυκηναϊκή πολιτεία της Πύλου (μεταξύ 1600–1100 π.Χ.) κάλυπτε έκταση 2.000 τετραγωνικών χιλιομέτρων και είχε πληθυσμό μεταξύ 50.000, σύμφωνα με τις πινακίδες της Γραμμικής Β, και 80.000-120.000 κατοίκων.
Στην περιοχή της Πύλου έχουν ανακαλυφτεί αξιόλογοι αρχαιολογικοί θησαυροί. Αρχικά ήρθαν στο φως πέτρινοι τοίχοι, κομμάτια από τοιχογραφίες, δάπεδα, μυκηναϊκά αγγεία, πήλινες επιγραφές. Οι πρώτες αυτές ανασκαφές έγιναν το 1912-26 και το 1939 απ' τον Αμερικανό αρχαιολόγο Καρλ Μπλέγκεν ("Carl William Blegen", 1887–1971) και τον Έλληνα αρχαιολόγο Κωνσταντίνο Κουρουνιώτη (1872–1945). Διακόπηκαν στα χρόνια του Β' Παγκοσμίου Πολέμου και ξανάρχισαν το 1952 από τον Έλληνα αρχαιολόγο Σπυρίδωνα Μαρινάτο (1901–1974). Αυτές οι έρευνες οδήγησαν στην ανάδειξη του πρώτου, από μια σειρά ανακτόρων, του βασιλείου της Αρχαίας Πύλου, της Εποχής του Χαλκού. Πρόκειται για το Ανάκτορο του Νέστορα στην περιοχή του σύγχρονου "Άνω Εγκλιανού ", σε απόσταση περίπου 9 χιλιόμετρα βορειοανατολικά του κόλπου της Πύλου. Ο Μπλέγκεν ήταν αυτός που έδωσε πρώτος, σύμφωνα και με τα ομηρικά έπη, την ονομασία στα ερείπια του μεγάλου αυτού μυκηναϊκού παλατιού, που χρονολογείται γύρω στα 1300 και 1200 π.Χ. Το κεντρικό κτίριο (50 x 32 μ.) περιλάμβανε το μέγαρο του βασιλιά και το μέγαρο της βασίλισσας ενώ υπάρχουν και άλλα κτίρια. Διάφοροι άλλοι βοηθητικοί χώροι, τάφοι και βωμός, ανακαλύφθηκαν στην περιοχή. Στις 31 Δεκεμβρίου του 1957 ανακαλύφθηκε κυψελοειδής τάφος, ο επιλεγόμενος του Νηλέως, από τον πατέρα του Νέστορα, μυθικό βασιλιά της Πύλου. Επίσης ανακαλύφθηκε και πτέρυγα του ανακτόρου ηλικίας 3.000 ετών. Το 1962 βρέθηκε πλήθος ευρημάτων στην περιοχή Περιστέρια Πύλου.
Εκτός από τα αρχαιολογικά ερείπια του ανακτόρου, ο Μπλέγκεν βρήκε επίσης χιλιάδες πήλινες πινακίδες με επιγραφές γραμμένες στη Γραμμική Β, ένα συλλαβάριο με ιδεογράμματα που χρησιμοποιήθηκε μεταξύ 1425 και 1200 π.Χ. για τη συγγραφή της Μυκηναϊκής γλώσσας. Στην Πύλος βρέθηκε η μεγαλύτερη πηγή αυτών των πινακίδων στην Ελλάδα με 1.087 θραύσματα που ανακαλύφθηκαν στην τοποθεσία του ανακτόρου του Νέστορα. Το 1952, όταν ο αυτοδίδακτος γλωσσολόγος Μάικλ Βέντρις ("Michael Ventris") και ο κλασικός φιλόλογος Τζων Τσάντγουικ ("John Chadwick") αποκρυπτογράφησαν το συλλαβάριο, η Μυκηναϊκή γλώσσα αποδείχθηκε ως η πρώτη βεβαιωμένη μορφή της ελληνικής γλώσσας. Μερικά από τα στοιχεία της έχουν επιβιώσει στη γλώσσα του Ομήρου χάρη στη μακρά προφορική παράδοση της επικής ποίησης. Έτσι, αυτές οι πήλινες πινακίδες, που γενικά χρησιμοποιούνται για διοικητικούς σκοπούς ή για την καταγραφή οικονομικών συναλλαγών, δείχνουν σαφώς ότι ο ίδιος ο τόπος ονομαζόταν "Πύλος" και γραφόταν ως (pu-ro, 𐀢𐀫 Μυκηναϊκή ελληνική) από τους κατοίκους του.
Σε κοντινές περιοχές, όπως στη περιοχή της Βοϊδοκοιλιάς, της Τραγάνας, της Ίκλαινας, των Νιχωρίων, της Μάλθης, αλλά και σε άλλες αρχαιολογικές θέσεις της περιοχής της Πυλίας, έχουν βρεθεί έκτοτε πολλά ακόμα στοιχεία/κατάλοιπα της περιόδου αυτής της Αρχαίας Πύλου. Επίσης τα ερείπια ενός οχυρού/φρουρίου από ακατέργαστη πέτρα βρέθηκαν στο κοντινό νησί της Σφακτηρίας, επίσης μυκηναϊκής προέλευσης, το οποίο χρησιμοποιήθηκε από τους Σπαρτιάτες κατά τον Πελοποννησιακό πόλεμο.
Η Πύλος ήταν το μόνο ανάκτορο της Μυκηναϊκής εποχής που δεν είχε τείχη ή οχυρώσεις. Καταστράφηκε από πυρκαγιά γύρω στο 1180 π.Χ. και πολλές πήλινες πινακίδες της Γραμμικής Β φέρουν καθαρά στίγματα της φωτιάς. Τα αρχεία της Γραμμικής Β που βρέθηκαν εκεί, διατηρημένα από τη θερμότητα της φωτιάς που κατέστρεψε το παλάτι, αναφέρουν βιαστικές αμυντικές προετοιμασίες λόγω επικείμενης επίθεσης, χωρίς ωστόσο να δώσουν λεπτομέρειες για την επιθετική δύναμη. Η τοποθεσία της Μυκηναϊκής Πύλου φαίνεται ότι εγκαταλείφθηκε κατά τη διάρκεια των Σκοτεινών Αιώνων (1100-800 π.Χ.). Η περιοχή της Πύλου, μαζί με αυτήν της αρχαίας Μεσσήνης, υποδουλώθηκε αργότερα από τη Σπάρτη.
Κλασική εποχή.
Σύμφωνα με τον Θουκυδίδη, στο έργο του «Ιστορία του Πελοποννησιακού Πολέμου», τον 5ο αιώνα π.Χ., η Πύλος ήταν «μαζί με το μεγαλύτερο μέρος της χώρας, χωρίς πληθυσμό». Η αρχαία πόλη δεν βρισκόταν στη σύγχρονη Πύλο, αλλά βόρεια της νήσου Σφακτηρίας, σε απόσταση 400 στάδια από την αρχαία Σπάρτη. Σύμφωνα επίσης με τον Παυσανία η πόλη της Πύλου απείχε από την αρχαία "Μοθώνη" (βλ. Μεθώνη) λίγο περισσότερο από 100 στάδια. Στην κλασσική αρχαιότητα το ύψωμα του Κορυφασίου και η ευρύτερη περιοχή της ομηρικής Πύλου η οποία ήταν ακατοίκητη και η περιοχή της ήταν σχεδόν συνεχώς κάτω από την κυριαρχία της Σπάρτης με εξαίρεση την περίοδο 425-421 π.Χ. κατά την οποία σύμφωνα με τον Θουκυδίδη (βιβλίο Δ') οχυρώθηκε από τους Αθηναίους και αποτέλεσε προκεχωρημένο αθηναϊκό οχυρό κατά τη διάρκεια του Πελοποννησιακού Πολέμου. Το 425 π.Χ. ο Αθηναίος πολιτικός Κλέων έστειλε εκστρατευτικό σώμα στην Πύλο όπου οι Αθηναίοι οχύρωσαν το βραχώδες ακρωτήριο, το οποίο είναι τώρα γνωστό ως «Κορυφάσιον» ή η «Παλαιά Πύλος» στο βορειοδυτικό άκρο του κόλπου, κοντά στη Λιμνοθάλασσα της Γιάλοβας και μετά από νικηφόρα σύγκρουση με τα σπαρτιατικά πλοία στη Ναυμαχία της Πύλου, ήλεγχαν την περιοχή και τον κόλπο της Πύλου. Λίγο αργότερα, οι Αθηναίοι νίκησαν και τα στρατεύματα των Λακεδαιμονίων, τα οποία είχαν οχυρωθεί στο παρακείμενο νησί της Σφακτηρίας, στη γνωστή και ως Μάχη της Πύλου και της Σφακτηρίας. Το άγχος των Σπαρτιατών για την επιστροφή των αιχμάλωτων στρατιωτών τους, οι οποίοι μεταφέρθηκαν ως όμηροι στην Αθήνα, συνέβαλε στην αποδοχή της συνθήκης του 421 π.Χ., η οποία είναι γνωστή και ως Νικίειος Ειρήνη. Μετά την απελευθέρωση της Μεσσηνίας από την Σπαρτιατική κυριαρχία και την επανίδρυση της Πύλου τον 4ο αιώνα π.Χ. το ύψωμα του Κορυφασίου αποτέλεσε την ακρόπολη της επανιδρυθείσας πόλης.
330-1204: Βυζαντινή εποχή.
Λίγα είναι γνωστά κατά τη βυζαντινή εποχή για την Πύλο, η οποία διατηρούσε το αρχαίο όνομά της, εκτός από την αναφορά των επιδρομών στην περιοχή, των Αβάρων τον 6ο αιώνα και των Σαρακηνών από το Εμιράτο της Κρήτης περί το 872/3. Στα ύστερα βυζαντινά χρόνια και στις αρχές της Φραγκοκρατίας και της Α΄ Ενετοκρατίας η περιοχή και η πόλη αναφέρονταν ήδη και ως "Ζόγκλος".
1205-1432: Μεσαίωνας - Α΄ Ενετοκρατία.
Τον 12ο αιώνα, ο Άραβας γεωγράφος "Muhammad al-Idrisi ", από την Θέουτα, ανέφερε το λιμάνι του παλαιού Ναυαρίνου ως το «ευρύχωρο λιμάνι του Irūda», στο έργο του "Nuzhat al-Mushtaq ". Μετά την Δ΄ Σταυροφορία και την πρώτη κατάλυση της Βυζαντινής Αυτοκρατορίας, το 1204, κατά την Πρώτη Ενετοκρατία και την Φραγκοκρατία, ο Μωριάς γίνεται κτήση των Βενετών και των Φράγκων. Αποτελεί πλέον ένα σταυροφορικό κράτος και ελέγχεται από το Πριγκιπάτο της Αχαΐας (1205-1432). Η Πύλος, αναφερόμενη πλέον και ως Ναβαρίνο, κατελήφθη γρήγορα από τους Σταυροφόρους, σύμφωνα με μια σύντομη αναφορά στο «Χρονικόν του Μορέως», αλλά δεν αναφέρεται ξανά μέχρι το 1280. Οι Βενετοί αντίστοιχα διεκδίκησαν τα λιμάνια της Μεθώνης και της Κορώνης για λογαριασμό τους. Η κυριαρχία τους στις δύο πόλεις της Μεσσηνίας επικυρώθηκε το 1209 κλείνοντας συμφωνία με τον κυρίαρχό τότε της Πελοποννήσου Γοδεφρείδο Βιλλεαρδουίνο. Οι Βενετοί οχύρωσαν την Μεθώνη και την μετέτρεψαν σε σημαντικό εμπορικό κέντρο. Η περιοχή της γνώρισε σημαντική ευημερία και αποτέλεσε σημαντικό ενδιάμεσο σταθμό μεταξύ Βενετίας και Αγίων Τόπων. Προς την απαρχή του τέλους της περιόδου της Βυζαντινής Αυτοκρατορίας, στα τέλη του 13ου αιώνα, και συγκεκριμένα το 1278 κτίστηκε από τους Φράγκους με επικεφαλής τον Φλαμανδό σταυροφόρο Νικόλαο B΄ Σαιντομέρ, πρίγκιπα του Πριγκιπάτου της Αχαΐας το φραγκικό επάκτιο κάστρο του Παλαιοκάστρου Ναυαρίνου πάνω στα ερείπια της αρχαίας και βυζαντινής οχύρωσης. Σταδιακά το κάστρο και ο περιβάλλοντας χώρος αυτού αποκτά το χαρακτήρα Καστροπολιτείας. Επισημαίνεται ότι στην περίοδο του Μεσαίωνα, μεταξύ 1262-1432, πολλά χωριά και εκτάσεις εδαφών της περιοχής του Ναυαρίνου και της σημερινής Πυλίας, δεν ανήκαν αποκλειστικά στην οικογένεια του Φλαμανδού σταυροφόρου, αλλά διαμοιράζονταν μεταξύ των Βαρωνιών της Αρκαδίας (Κυπαρισσίας) και της Μεθώνης. Η κοντινή πόλη της Κυπαρισσίας, η οποία αναφερόταν τότε ως "Αρκαδία" ή "Αρκαδιά" αποτέλεσε την έδρα της Βαρωνίας της Αρκαδίας. Η βαρωνία αυτή ήταν ένα κρατίδιο υποτελές στο Πριγκιπάτο της Αχαΐας που ιδρύθηκε το 1261/2 από τον πρίγκιπα Γουλιέλμο Β' Βιλλαρδουίνο. Αρχικά, η πόλη της "Αρκαδίας" αποτελούσε τμήμα των προσωπικών κτήσεων του πρίγκιπα και σχηματίστηκε ως αποζημίωση για τον Βιλαίν Α΄ ντ'Ωλναί (Vilain d'Aulnay) μετά την βυζαντινή ανάκτηση της Κωνσταντινούπολης από τη Λατινική Αυτοκρατορία το 1261. Η κατοικία του βαρώνου ήταν το επισκευασμένο αρχαίο Κάστρο της Αρκαδίας. Η ιστορία της περιόδου αυτής είναι ιδιαίτερα πλούσια.
Επίσης, σύμφωνα με τη γαλλική και ελληνική εκδοχή του «Χρονικού του Μωρέως», ο Φλαμανδός σταυροφόρος Νικόλαος Β΄ Σαιντ Ομέρ, ο οποίος ήταν ηγεμόνας της Θήβας, μεταξύ 1258 - 1294, πρωτοστράτορας και Βάϊλος του Πριγκιπάτου της Αχαΐας, παρέλαβε, περί το 1281, μεγάλες εδαφικές εκτάσεις στη Μεσσηνία σε αντάλλαγμα για τα υπάρχοντα της συζύγου του στην Καλαμάτα και το Χλεμούτσι και ανέγειρε, το 1282, πάνω από τα ερείπια της αρχαίας Ακρόπολης της Πύλου και του κατεστραμμένου ελληνιστικού, ρωμαϊκού και βυζαντινού φρουρίου, το πρώτο κάστρο του Ναυαρίνου (το μεσαιωνικό), στα βορειοδυτικά του κόλπου, γνωστό σήμερα και ως Παλαιόκαστρο Ναυαρίνου.
Σύμφωνα με την ελληνική εκδοχή των «Χρονικών», κατασκεύασε το "Κάστρον του Αβαρίνου", για μελλοντική χρήση από τον ανιψιό του, Νικόλαο Γ΄ Σαιντ Ομέρ, αν και η αραγονική έκδοση των «Χρονικών» αποδίδει την κατασκευή του κάστρου στον ίδιο τον Νικόλαο Γ΄, λίγα χρόνια αργότερα. Κατά τον "A. Bon", στο έργο του "«La Morée franque. Recherches historiques, topographiques et archéologiques sur la principauté d’Achaïe»", η κατασκευή του κάστρου από τον Νικόλαο Β΄, μετά το 1280 είναι πιθανότερη και ίσως πιθανότατα κατά την περίοδο 1287-89, όταν υπηρέτησε ως Βάϊλος του Πριγκιπάτου της Αχαΐας. Παρά τις προθέσεις του Νικολάου Β΄, δεν είναι σαφές αν ο ανιψιός του κληρονόμησε πράγματι το Ναβαρίνο. Αν το έπραξε, πιθανώς να παρέμεινε μέχρι το θάνατό του το 1317, όταν αυτό και όλα τα μεσσηνιακά εδάφη της οικογένειας επεστράφηκαν στη κεντρική διοίκηση του πριγκιπάτου, καθώς ο Νικόλαος Γ ' δεν είχε παιδιά.
Το 1293 στην περιοχή της Πύλου, η οποία τότε αναφερόταν και ως Ζόγκλος, σε τοποθεσία, που δεν είναι γνωστή προς το παρόν, πραγματοποιήθηκε στρατιωτική αναμέτρηση μεταξύ του Πριγκιπάτου της Αχαΐας και Αραγωνέζων πειρατών, οι οποίοι λεηλατούσαν παραλιακές πόλεις του πριγκιπάτου. Η μάχη που έγινε τότε, είναι γνωστή και ως η Μάχη του Ζόγκλου. Συμμετείχαν ο καστελάνος του φρουρίου της Καλαμάτας και Βαρώνος της Χαλανδρίτσας Γεώργιος Α΄ Γκίζι και ο Βαρώνος των Καλαβρύτων Ιωάννης ντε Τουρναί, από τη μια πλευρά για το Πριγκιπάτο της Αχαΐας και από την άλλη πλευρά ο ναύαρχος Ρογήρος ντε Λούρια, ο οποίος είχε αναλάβει τότε πειρατική δράση για λογαριασμό του Βασιλείου της Αραγωνίας, ο οποίος και νίκησε.
Το φρούριο παρέμεινε ως μη άξιο σημαντικής αναφοράς στη συνέχεια, εκτός από τη Ναυμαχία της Σαπιέντζας, του 1354 μεταξύ Βενετίας και Γένοβας και ένα επεισόδιο, το 1364, κατά τη διάρκεια της σύγκρουσης μεταξύ της πριγκίπισας Μαρίας των Βουρβόνων και του πρίγκιπα Φιλίππου Β΄ του Τάραντα, λόγω της προσπάθειας της Μαρίας να διεκδικήσει το Πριγκιπάτο, μετά το θάνατο του συζύγου της Ροβέρτου του Τάραντα. Η Μαρία είχε πάρει την κατοχή του Ναβαρίνου (μαζί με την Καλαμάτα και τη Μάνη) από τον Ροβέρτο, το 1358, και ο ντόπιος καστελάνης, πιστός στη Μαρία, φυλακίστηκε σύντομα από τον Βάϊλο του νέου πρίγκιπα, Σάιμον ντελ Πόγκγιο. Η Μαρία των Βουρβόνων διατήρησε τον έλεγχο του Ναυαρίνου μέχρι το θάνατό της το 1377. Την εποχή εκείνη, εγκαταστάθηκαν στην περιοχή και Αλβανοί, ενώ το 1381/2 υπήρχαν εκεί και Ναβάρριοι, Γασκώνιοι και Ιταλοί μισθοφόροι.
Από τα πρώτα χρόνια του15ου αιώνα, οι Βενετοί προσέβλεπαν στο φρούριο του Ναυαρίνου και την περιοχή του, φοβούμενοι, μήπως οι αντίπαλοί τους, οι Γενουάτες το καταλάβουν και το χρησιμοποιήσουν ως βάση για επιθέσεις εναντίον των βενετσιάνικων φρουρίων της Μεθώνης και της Κορώνης. Εν προκειμένω, τελικά οι Βενετοί κατέλαβαν το ίδιο το φρούριο το 1417 και μετά από παρατεταμένους διπλωματικούς ελιγμούς, κατάφεραν να νομιμοποιήσουν την κατοχή τους σε αυτό το 1423. Το 1423 το Ναβαρίνο, όπως και η υπόλοιπη Πελοπόννησος, υπέστη την πρώτη του οθωμανική επιδρομή, υπό την ηγεσία του Τουρακάν Μπέη, που επαναλήφθηκε για δεύτερη φορά το 1452.
1432-1460: Δεσποτάτο του Μυστρά.
Για μικρό χρονικό διάστημα, 30 περίπου ετών, μετά την Φραγκοκρατία και την Α΄ Ενετοκρατία, διάφορα τμήματα της περιοχής του Ναβαρίνου ήλεγχε και το Δεσποτάτο του Μυστρά (1349-1460). Από το 1417-18 οι Βυζαντινοί είχαν κατορθώσει να απελευθερώσουν το μεγαλύτερο μέρος της Μεσσηνίας και της Ηλείας. Το 1427 ο Βυζαντινός στόλος καταφέρνει να νικήσει σε ναυμαχία στα νησάκια Εχινάδες, στην είσοδο του Πατραϊκού κόλπου, τον Παλατινό Κόμη Κεφαλληνίας και Ζακύνθου Κάρολο Α΄ Τόκκο και λίγο αργότερα οι Βυζαντινοί καταλαμβάνουν τη Γλαρέντζα στην Ηλεία. Το 1429 ο Κωνσταντίνος Παλαιολόγος καταλαμβάνει και την Πάτρα μετά από πολιορκία. Εκτός από την Μεθώνη, την Κορώνη το Ναύπλιο και το Άργος, τα οποία παρέμειναν στην κατοχή των Βενετών, ολόκληρη η υπόλοιπη Πελοπόννησος αναλαμβάνουν οι Παλαιολόγοι, με το Θεόδωρο να εξουσιάζει τον Μυστρά, το Θωμά τη Γλαρέντζα και τον Κωνσταντίνο τα Καλάβρυτα, λίγο πριν ο τελευταίος γίνει αυτοκράτορας. Όμως οι τουρκικές επιδρομές συνεχίστηκαν αμείωτες τα επόμενα χρόνια, καθώς ο σουλτάνος Μωάμεθ Β΄ ήθελε να εμποδίσει τους Θεόδωρο και Θωμά, οι οποίοι βρίσκονταν σε αντιπαράθεση μεταξύ τους, από το να αποστείλουν ενισχύσεις στην πολιορκούμενη πρωτεύουσα. Με αφορμή μία μεγάλη τουρκική επιδρομή ξέσπασε εξέγερση των κατοίκων, υπό τον Μανουήλ Κατακουζηνό, η οποία έληξε άδοξα με την επέμβαση του Τουραχάν ή Τουρχάν Μπέη. Μετά την Άλωση της Κωνσταντινούπολης το 1453 και ενώ τα δύο αδέλφια συνέχιζαν να συγκρούονται μεταξύ τους, οι Τούρκοι κατέλαβαν την Πάτρα το 1458 και το 1460 ο Μυστράς παρεδόθη αμαχητί στον Μωάμεθ Β΄ που έθεσε το τέλος στο δεσποτάτο. Η Βαρωνία της "Αρκαδίας" ήταν και το τελευταίο υπόλειμμα του "Πριγκιπάτου της Αχαΐας" που υπέκυψε, το 1432, στους Βυζαντινούς Δεσπότες του Μορέως. Μετά την κατάκτηση της Πάτρας και της Χαλανδρίτσας το 1429-1430, που σήμανε και την ντε φάκτο κατάλυση του Πριγκιπάτου, ο τελευταίος Πρίγκιπας, Κεντυρίων Β΄ Ζαχαρίας, κράτησε μόνο την "Αρκαδία" ως προσωπικό του φέουδο. Μετά το θάνατό του το 1432 όμως, ο Δεσπότης Θωμάς Παλαιολόγος, καίτοι γαμπρός του Ζαχαρία, κατέλαβε τη βαρωνία και φυλάκισε την χήρα του Ζαχαρία και πεθερά του, η οποία και πέθανε στη φυλακή.
Ήταν επίσης το λιμάνι του Ναυαρίνου, το σημείο από το οποίο, ο Βυζαντινός αυτοκράτορας Ιωάννης Η΄ Παλαιολόγος ξεκίνησε το 1437, για τη Σύνοδο Φερράρας – Φλωρεντίας, αλλά και το σημείο από το οποίο, ο τελευταίος Δεσπότης του Μορέως Θωμάς Παλαιολόγος ξεκίνησε με την οικογένειά του για τη Δύση, το 1460, μετά την οθωμανική κατάκτηση του Δεσποτάτου του Μοριά.
1460-1683: Α΄ Τουρκοκρατία.
Η περίοδος της Πρώτης Τουρκοκρατίας στην περιοχή του Μωριά αρχίζει με τη δεύτερη εκστρατεία του σουλτάνου Μωάμεθ Β΄ του Πορθητή (Μεχμέτ Β΄), στην Πελοπόννησο. Μετά την παράδοση του Μυστρά (Πέμπτη 29 Μαΐου 1460) και της Βορδώνιας, κατέλαβε το Καστρίτζι και το Γαρδίκι (στο οποίο είχε καταφύγει ο πληθυσμός του Λεονταρίου). Ακολούθησαν τα κάστρα του Αγίου Γεωργίου και της Καρύταινας και στη συνέχεια ο στρατός του κατέβηκε στην περιοχή των Κοντοβουνίων και την περιοχή της Αρκαδίας (Κυπαρισσίας), σύμφωνα με τον ιστορικό Λαόνικο Χαλκοκονδύλη. Είναι το διάστημα αυτό κατά το οποίο η περιοχή του Ναβαρίνου μετατρέπεται για πρώτη φορά σε καζά.
Μετά το 1460, το φρούριο του Ναυαρίνου, μαζί με τα άλλα βενετικά κάστρα στη Μονεμβασιά και τη χερσόνησο της Μάνης, ήταν οι μοναδικές χριστιανικές περιοχές της Πελοποννήσου. Ο ενετικός έλεγχος του Ναβαρίνου διατηρήθηκε και κατά τον πρώτο Βενετοτουρκικό πόλεμο (1463-1479), αλλά όχι και κατά το Δεύτερο Βενετοτουρκικό πόλεμο (1499-1503), καθώς μετά τις ενετικές ήττες στην Ναυμαχία του Ζόγκλου, τον Αύγουστο του 1499 και στην Ναυμαχία της Μεθώνης, τον Αύγουστο του 1500, η φρουρά του Ναυαρίνου παραδόθηκε, παρόλο που ήταν καλά προετοιμασμένη για πολιορκία. Εντούτοις, οι Βενετοί προσπάθησαν ανακατάληψη λίγο μετά, στις 3/4 Δεκεμβρίου του 1500, όμως στις 20 Μαΐου 1501, εκδηλώθηκε κοινή οθωμανική επίθεση από θάλασσα και στεριά, υπό τον ναύαρχο Κεμάλ Ρεϊς και τον μετέπειτα βεζύρη Χαντίμ Αλή Πασά ή Ατίκ Αλή Πασά η οποία οδήγησε στην κατάληψη του Ναυαρίνου από τους Οθωμανούς.
Οι Οθωμανοί χρησιμοποίησαν το Ναβαρίνο, το οποίο ονόμαζαν "Αναβαρίν" ή "Άβαρνα" (Anavarin ή Avarna), ως ναυτική βάση, είτε για πειρατικές επιδρομές είτε για μεγάλες επιχειρήσεις στόλου στις θάλασσες του Ιονίου και της Αδριατικής. Το 1572/3, ο Οθωμανός αρχιναύαρχος (Καπουδάν Πασάς), ο Κιλίτζ Αλή Πασάς κατασκεύασε το νεότερο φρούριο του Ναυαρίνου, στα νοτιοδυτικά του κόλπου της Πύλου, δίπλα στη σύγχρονη κωμόπολη, το οποίο ονομαζόταν ως Αναβαρίν-ι-Κεντίντ (Anavarin-i Cedid) ή Νέο Ναυαρίνο ή Νέοκαστρο ή Νιοκαστρο στα Ελληνικά), για να αντικαταστήσει το ξεπερασμένο φραγκικό κάστρο. Το Νέο Ναβαρίνο ή Νιόκαστρο ή Νεόκαστρο, δηλαδή η σημερινή Πύλος, οικοδομήθηκε σταδιακά γύρω από το καινούργιο κάστρο που έχτισαν οι Οθωμανοί, το 1573, για τον έλεγχο της νότιας εισόδου, στον όρμο του Ναυαρίνου. Το κάστρο ονομάστηκε Νεόκαστρο σε αντιδιαστολή με το Παλαιόκαστρο, το παλαιότερο φρούριο που έλεγχε την βόρεια είσοδο του όρμου. Νεόκαστρο (Νιόκαστρο) υπήρξε και το αρχικό όνομα του νεότερου οικισμού. Το όνομα Πύλος αποδόθηκε στον σημερινό οικισμό μεταγενέστερα, μετά την απελευθέρωση της Ελλάδας.
1683-1715: Β΄ Ενετοκρατία.
Οι Βενετοί επανακατέλαβαν ξανά το Ναβαρίνο, στη δεκαετία του 1650, κατά τη διάρκεια του Μεγάλου Κρητικού Πολέμου (1645–1669).
Το 1668, ο Οθωμανός χρονογράφος και περιηγητής Εβλιγιά Τσελεμπή (Evliya Çelebi) στο βιβλίο του «Seyahatnâme», δηλαδή, «Βιβλίο των ταξιδιών» περιγράφει την πόλη ως εξής:
Το Anavarin-i Atik είναι ένα απαράμιλλο κάστρο ... το λιμάνι είναι ένα ασφαλές αγκυροβόλιο ... 
&lt;br&gt;
στους περισσότερους δρόμους του Anavarin-i Cedid υπάρχουν πολλές πηγές τρεχούμενου νερού ... Η πόλη είναι διακοσμημένη με δέντρα και κληματαριές, έτσι ώστε ο ήλιος να μην χτυπάει στην αγορά, καθόλου, και όλοι οι ευγενείς της πόλης κάθονται εδώ, παίζοντας τάβλι, σκάκι, διάφορα είδη σχεδίων και άλλα επιτραπέζια παιχνίδια ... 
Το 1685, κατά τα πρώτα στάδια του έκτου Βενετοτουρκικού πολέμου, γνωστού και ως "Πολέμου του Μοριά" (1684–1699), οι Βενετοί υπό τον Φραντσέσκο Μοροζίνι και τον Ότο Βίλχελμ φον Κένιξμαρκ εισέβαλαν στην Πελοπόννησο και κατέλαβαν το μεγαλύτερο μέρος της και κατέλαβαν προχωρώντας και τα δύο φρούρια του Ναυαρίνου. Με τη χερσόνησο σε ασφάλεια και υπό ενετικό έλεγχο, το Ναυαρίνου έγινε διοικητικό κέντρο στο νέο Βασίλειο του Μορέως. Η περιοχή του Ναβαρίνου την περίοδο της Δεύτερης Ενετοκρατίας (1683/84-1715), δηλαδή το χρονικό διάστημα της τριακονταετίας (1683/84-1715), κατά την οποία οι Βενετοί κατείχαν εκ νέου την Πελοπόννησο, μέσω της κτήσης τους (Stato da Mar), η οποία είναι γνωστή και ως Βασίλειο του Μορέως (1688-1715), αναφερόταν ως τερριτόριο ή επαρχία του Ναβαρίνου (Territorio di Navarin).
Την εποχή της Β΄ Ενετοκρατίας και τα δυο χωριά, το ένα στο Παλαιόκαστρο και το άλλο στο Νιόκαστρο, αναφερόταν ως "Ναυαρίνο" ή "Ναβαρίνο". Το Νέο Ναβαρίνο και το Παλαιό Ναβαρίνο (Navarin Novo, Navarin Vecchio και Borgo di Navarin) Ο οικισμός αναφέρεται επίσης σε διάφορες απογραφές των Βενετών Προνοητών της Γαληνοτάτης Δημοκρατίας της Βενετίας, οι οποίες έγιναν στο χρονικό διάστημα της τριακονταετίας (1683/84-1715).
Με βάση την ενετική απογραφή Corner του 1689, το Ναυαρίνο αναφέρεται ότι είχε 101 κατοίκους. Ολόκληρη η επαρχία του Ναβαρίνου (Territorio di Navarin), με βάση την ίδια απογραφή είχε συνολικά 1.413 κατοίκους, ενώ είκοσι χρόνια αργότερα, είχε ανέλθει σε 1.797 κατοίκους.
Οι Βενετοί, οι οποίοι είχαν καταλάβει την Πελοπόννησο από την Οθωμανική Αυτοκρατορία κατά τα πρώτα στάδια του πολέμου του Μορέως (1684-1699),ί προσπάθησαν με μεγάλη επιτυχία να αναπτύξουν την περιοχή του Μωριά, που είχε ερημωθεί από τον πόλεμο, και να αναζωογονήσουν την γεωργία και την οικονομία της, αλλά δεν ήταν σε θέση να κερδίσουν την αφοσίωση του μεγαλύτερου μέρους του πληθυσμού, ούτε να εξασφαλίσουν την νέα τους κτήση στρατιωτικά. Έτσι, σύντομα η Πελοπόννησος ανακτήθηκε και πάλι από τους Οθωμανούς μετά από μια σύντομη εκστρατεία τους που έγινε μεταξύ του Ιουνίου και του Σεπτεμβρίου του 1715. Η περιοχή του Ναυαρίνου παρέμεινε βενετσιάνικη επαρχία, μέχρι το 1715, όταν οι Οθωμανοί ανάκτησαν την Πελοπόννησο, κατά τη διάρκεια του έβδομου Βενετοτουρκικού πολέμου ή "Δεύτερου Πολέμου του Μοριά" (1714–1718). Η Βενετική απογραφή του 1689 έδωσε στον πληθυσμό 1.413,
1715-1821: Β΄ Τουρκοκρατία.
Για ένα περίπου αιώνα οι Τούρκοι κατείχαν και πάλι τον Μωριά, μέχρι την Ελληνική Επανάσταση του 1821. Η περιοχή του Ναυαρίνου και της Πυλίας μέχρι και την απελευθέρωσή της το 1821, έγινε και πάλι καζάς, ο Καζάς του Ναβαρίνου, δηλαδή μια από τις 24 επαρχίες του Πασαλικίου Πελοποννήσου, που υπάγονταν στην Οθωμανική Αυτοκρατορία, κατά την περίοδο της Δεύτερης Τουρκοκρατίας του Μωριά. Σύμφωνα με την έκδοση της Αμερικανικής Σχολής Κλασικών Σπουδών στην Αθήνα με τίτλο "A Historical and Economic Geography of Ottoman Greece: The Southwestern Morea in the 18th Century", μετά την ανακατάληψη των περιοχών του Μωριά από τους Τούρκους, η περιοχή του Ναβαρίνου αποτέλεσε ένα ακόμα τμήμα της οθωμανικής (defter) κτηματογράφησης.
Στις 10 Απριλίου 1770, μετά από πολιορκία έξι ημερών, το φρούριο του Νέου Ναυαρίνου, το Νιόκαστρο, παραδόθηκε στους Ρώσους κατά τη διάρκεια των Ορλοφικών. Η οθωμανική φρουρά αφέθηκε να αναχωρήσει για την Κρήτη, ενώ οι Ρώσοι επισκεύαζαν το φρούριο για να καταστεί βάση τους. Την 1η Ιουνίου του 1770 ωστόσο, οι Ρώσοι το εγκατέλειψαν φεύγοντας και οι Οθωμανοί επανήλθαν στο φρούριο καίγοντάς το και εν μέρει κατεδαφίζοντάς το. Εν τω μεταξύ, ο πληθυσμός που κατοικούσε εκεί είχε δραπετεύσει στην κοντινή νήσο Σφακτηρία, όπου οι Αλβανοί μισθοφόροι των Οθωμανών σφαγιάσαν τους περισσότερους από αυτούς.
1821: Απελευθέρωση του Ναβαρίνου.
Με το ξέσπασμα της Επανάστασης του 1821, οι κάτοικοι του Νεόκαστρου εξεγέρθηκαν με αρχηγούς τους Γεωργάκη και Νικόλαο Οικονομίδη. Στις 25 Μαρτίου 1821 άρχισε η Πολιορκία του Νεοκάστρου, η οποία και έληξε την 9η Αυγούστου του 1821. Η οθωμανική φρουρά, ενισχυμένη από τον τοπικό μουσουλμανικό πληθυσμό της Κυπαρισσίας, κρατήθηκε μέχρι την πρώτη εβδομάδα του Αυγούστου, που αναγκάστηκαν να συνθηκολογήσουν. Παρά την υπόσχεση που τους δόθηκε, για ασφαλή συμπεριφορά/μεταφορά, τελικά σφαγιάσθηκαν όλοι τους, στη γνωστή και ως Σφαγή του Ναυαρίνου.
1825-1828: Ο Ιμπραήμ.
Η κατάσταση στον απελευθερωμένο Μοριά ήταν ακόμα ασταθής, όταν στις 24 Φεβρουαρίου του 1825, ο Ιμπραήμ Πασά της Αιγύπτου αποβιβάστηκε στη Μεθώνη, με 4.000 πεζούς και 500 ιππείς. Ένα μήνα αργότερα, στις 17 Μαρτίου 1825, αποβιβάστηκαν στη Μεθώνη και πρόσθετες δυνάμεις, αποτελούμενες αυτήν τη φορά από 7.000 πεζούς και 400 ιππείς. Οι Οθωμανοί σταδιακά επανέκτησαν το μεγαλύτερο μέρος της Πελοποννήσου, συμπεριλαμβανομένης της περιοχής του Ναυαρίνου, νικώντας τους Έλληνες υπερασπιστές και ελέγχοντας τον Μοριά μέχρι τη ναυμαχία του Ναυαρίνου. Από το 1821 ως το 1825, για τέσσερα χρόνια μετά την έναρξη της Επανάστασης η Πελοπόννησος ελεγχόταν από τις ελληνικές δυνάμεις, εκτός από τα φρούρια της Πάτρας, της Μεθώνης και της Κορώνης που κατείχαν ακόμα τα οθωμανικά στρατεύματα. Οι εμφύλιοι πόλεμοι είχαν τελειώσει, από τις αρχές του 1825 και η πολιτική και στρατιωτική ηγεσία των Πελοποννησίων είχε ηττηθεί και φυλακιστεί, ενώ οι Ρουμελιώτες ένοπλοι που στήριξαν με τα όπλα τους την κεντρική διοίκηση περιφέρονταν στις επαρχίες του Μοριά προβαίνοντας σε πράξεις βίας και προκαλώντας τη δυσαρέσκεια των ντόπιων. Οι Έλληνες παρέμεναν πάντως διαιρεμένοι σε δύο στρατόπεδα και ήταν ανήμποροι να σταματήσουν την επέλαση των οθωμανικών στρατευμάτων. Η τότε κυβέρνηση (Εκτελεστικό), με επικεφαλής τον Γεώργιο Κουντουριώτη, διόρισε αρχηγό τον Υδραίο πλοίαρχο Κυριάκο Σκούρτη, για να αποτρέψει τη διείσδυση του Ιμπραήμ προς το εσωτερικό της Μεσσηνίας και στη συνέχεια της υπόλοιπης Πελοποννήσου. Η επιλογή αυτή του Εκτελεστικού επέφερε μεγάλη αναστάτωση στο στράτευμα, καθώς ο Κουντουριώτης, τυφλωμένος από τοπικισμό, παραμέρισε ικανούς στρατιωτικούς όπως ο Γεώργιος Καραϊσκάκης, ο Αναστάσιος Καρατάσος και ο Κίτσος Τζαβέλλας, δίνοντας την αρχηγία σε άνθρωπο άπειρο από πόλεμο ξηράς. Καθώς ο Ιμπραήμ πολιορκούσε τα κάστρα του Παλαιοκάστρου και Νεοκάστρου, οι Έλληνες επαναστάτες είχαν κάποιες νίκες, κυρίως ο Μακρυγιάννης στο Παλαιόκαστρο και οι Μακεδόνες, υπό τον Αναστάσιο Καρατάσο, στη Μάχη της Σχοινόλακκας (15/16 Μαρτίου 1825) και ο ναύαρχος Μιαούλης με τη Ναυμαχία της Μεθώνης (30 Απριλίου 1825). Ο Ιμπραήμ αρχικά φρόντισε να εδραιώσει την υπεροχή του στα νότια της Μεσσηνίας, για να εξασφαλίσει την επικοινωνία Μεθώνης-Κορώνης και οχύρωσε τη στενή οδό μεταξύ Μεθώνης και Νεοκάστρου. Ο ίδιος στρατοπέδευσε στον μεσσηνιακό κάμπο. Στη δυτική Μεσσηνία διαδραματίστηκαν αρκετές μάχες μεταξύ Ελλήνων και Αιγυπτίων, που αποδεικνύουν τις προσπάθειες των πρώτων να καθηλώσουν αρχικά τις δυνάμεις του εχθρού στην περιοχή και στη συνέχεια να τον αναγκάσουν να εγκαταλείψει την Πελοπόννησο.
Ο Ιμπραήμ συνέτριψε, σχεδόν καθοριστικά, τις ελληνικές δυνάμεις που επιχείρησαν να σταματήσουν την προέλασή του στη Μεσσηνία. Χαρακτηριστικά παραδείγματα αποτελούν, εξάλλου, και οι μάχες που έγιναν στη συνέχεια, με τη Μάχη του Κρεμμυδίου (7 Απριλίου 1825), την μάχη και τη Πτώση του Νεοκάστρου (6 Μαΐου 1825), την μάχη και τη Πτώση της Σφακτηρίας (8 Μαΐου 1825) και τέλος με τη Μάχη στο Μανιάκι, στις 20 Μαίου 1825, όπου έχασε τη ζωή του ο Παπαφλέσσας.
20 Οκτωβρίου 1827: Η Ναυμαχία του Ναβαρίνου.
Ένα ισχυρό φιλελληνικό ρεύμα είχε αναπτυχθεί στη Δύση μετά το ξεκίνημα της Ελληνικής Επανάστασης του 1821 και ακόμα περισσότερα μετά την ηρωική Έξοδος του Μεσολογγίου όπου ο Άγγλος ποιητής, ο Λόρδος Βύρων, είχε βρει τον θάνατο το 1824. Πολλοί καλλιτέχνες και διανοούμενοι, όπως οι Φρανσουά-Ρενέ ντε Σατωμπριάν, Βίκτωρ Ουγκώ, Αλεξάντρ Πούσκιν, Τζοακίνο Ροσσίνι, Εκτόρ Μπερλιόζ ή Ευγένιος Ντελακρουά (στα έργα του "Σκηνή από τις Σφαγές της Χίου" το 1824, και "Η Ελλάδα στα ερείπια του Μεσολογγίου" το 1826), ενίσχυσαν το ρεύμα συμπάθειας προς την ελληνική υπόθεση στην κοινή γνώμη.
Με τη Συνθήκη του Λονδίνου της 6ης Ιουλίου 1827, η Γαλλία, η Ρωσία και το Ηνωμένο Βασίλειο αναγνώρισαν την αυτονομία της Ελλάδας, η οποία ωστόσο θα παραμείνει υποτελής της Οθωμανικής Αυτοκρατορίας. Οι τρεις δυνάμεις συμφώνησαν σε μια περιορισμένη παρέμβαση για να πείσουν την Πύλη να αποδεχθεί τους όρους της Συνθήκης. Μια ναυτική εκστρατεία επίδειξης προτάθηκε και υιοθετήθηκε. Ένας συμμαχικός στόλος (βρετανικός, γαλλικός και ρωσικός) 27 πολεμικών πλοίων στάλθηκε για να ασκήσει διπλωματική πίεση στην Κωνσταντινούπολη. Ο συμμαχικός στόλος αποτελούνταν από δώδεκα βρετανικά πλοία (456 κανόνια), επτά γαλλικά πλοία (352 κανόνια) και οκτώ ρωσικά πλοία (490 όπλα), σχηματίζοντας μια συνολική δύναμη πυρός σχεδόν 1.300 κανονιών.
Στις 8/20 Οκτωβρίου του 1827 ο συνδυασμένος αιγυπτιακό-οθωμανικός στόλος καταστράφηκε ολοσχερώς στον κόλπο της Πύλου κατά τη διάρκεια της Ναυμαχίας του Ναυαρίνου, από τους συμμαχικούς στόλους τηςΒρετανικής Αυτοκρατορίας, του Βασιλείου της Γαλλίας και της Ρωσικής Αυτοκρατορίας. Περισσότερα από 60 πλοία του Οθωμανικού και Αιγυπτιακού στόλου καταστράφηκαν. Το γεγονός αυτό αντέκρουσε τις επιτυχίες του Ιμπραήμ και το φθινόπωρο του 1828 τα στρατεύματά του αποσύρθηκαν από την Πελοπόννησο καθώς και από το φρούριο του Νιοκάστρου, το οποίο είχε παραμένει, κι αυτό υπό οθωμανική κατοχή μέχρι την Άνοιξη του 1828.
Στην κεντρική πλατεία της Πύλου υπάρχει σήμερα σχετικό μνημείο προς ανάμνηση της μεγάλης εκείνης νίκης των συμμαχικών στόλων και των τριών ναυάρχων τους, του Βρετανού Εδουάρδου Κόδριγκτον (Sir Edward Codrington), του Γάλλου Δεριγνύ (Comte Henri de Rigny) και του Ρώσου Λογγίνου Χέυδεν (Граф Логгин Петро́вич Ге́йден, Lodewijk van Heiden")". Το μνημείο είναι έργο του γλύπτη Θωμά Θωμόπουλου (1873–1937) και τα αποκαλυπτήρια του έγιναν το 1930, αν και ολοκληρώθηκε το 1933.
6 Οκτωβρίου 1828: Η Απελευθέρωση της Πύλου και η οικοδόμηση της σημερινής πόλης.
Στις 6 Οκτωβρίου 1828, η Πύλος απελευθερώθηκε από τα γαλλικά στρατεύματα του στρατάρχη Νικολάου-Ιωσήφ Μαιζώνος (Nicolas-Joseph Maison) κατά τη διάρκεια της Γαλλικής Εκστρατείας στον Μοριά (Expédition de Morée). Η αποστολή αυτού του Γαλλικού εκστρατευτικού σώματος 15.000 ανδρών, που στάλθηκε από τον βασιλιά της Γαλλίας Κάρολο Ι΄ στην Πελοπόννησο μεταξύ των ετών 1828 και 1833, είχε ως σκοπό την υλοποίηση της εφαρμογής της Συνθήκη του Λονδίνου του 1827, της συμφωνίας σύμφωνα με την οποία οι Έλληνες θα μπορούσαν να έχουν κράτος. Τα γαλλικά στρατεύματα έτσι απελευθέρωσαν τον Οκτώβριο του 1828 τις πόλεις του Ναβαρίνου, της Μεθώνης, της Κορώνης και της Πάτρας από τον αιγυπτιακό στρατό που είχε προξενήσει τεράστιες καταστροφές στις καλλιέργειες, στις πόλεις και στα χωριά.
Από την άνοιξη του 1829, η σημερινή Πύλος οικοδομήθηκε εκ νέου, ακριβώς έξω από τα τείχη του Νεοκάστρου, με σχεδιασμό σύγχρονης πόλης που ακολουθούσε το πρότυπο των πόλεων της νοτιοδυτικής Γαλλίας και των Επτανήσων (που μοιράζονται κοινά στοιχεία, όπως μια κεντρική πλατεία σε γεωμετρικό σχήμα, οπού οι τρεις πλευρές περικλείονται από καλυμμένες γκαλερί ή στοές με κιονοστοιχίες και τοξωτά ανοίγματα όπως στην Πύλο και στην Κέρκυρα). Το πολεοδομικό σχέδιο είχε όντως σχεδιαστεί από τον Γάλλο αντισυνταγματάρχη του μηχανικού της εκστρατείας του Μοριά, τον Ζοζέφ-Βίκτωρ Οντουά (Joseph-Victor Audoy). Αυτό το σχέδιο εγκρίθηκε από τον κυβερνήτη Ιωάννη Καποδίστρια στις 15 Ιανουαρίου 1831 και είναι έτσι το δεύτερο (μετά αυτό της Μεθώνης) πολεοδομικό σχέδιο πόλης στην ιστορία του νεοελληνικού κράτους. Οι οχυρώσεις του Νεόκαστρο επισκευάστηκαν, ένα στρατώνας χτίστηκε (το "κτίριο Μαιζώνος", στο οποίο βρίσκεται σήμερα το Αρχαιολογικό Μουσείο της Πύλου), πολλές βελτιώσεις για την πόλη έγιναν (κατασκευή σχολείων, νοσοκομείων, εκκλησιών, ταχυδρομικών υπηρεσιών, καταστημάτων, γεφυρών, πλατειών, κρηνών, κήπων, κλπ.), το παλαιό οθωμανικό υδραγωγείο, που έμεινε ερειπωμένο μέχρι το 1828, επισκευάστηκε και συντηρήθηκε (χρησιμοποιήθηκε για την ύδρευση της Πύλου μέχρι το 1907), και ο δρόμος Ναβαρίνο-Μεθώνη, ο πρώτος της ανεξάρτητης Ελλάδας (που χρησιμοποιείται ακόμα και σήμερα), επίσης χτίστηκε από τους Γάλλους μηχανικούς.
Μέρος της αποστολής αυτής ήταν και 19 επιστήμονες, η « Επιστημονική Αποστολή του Μοριά » (Mission Scientifique de Morée), οι οποίοι χαρτογράφησαν την Πελοπόννησο και τα νησιά του Αιγαίου, μελέτησαν τα αρχαία μνημεία και περιέγραψαν τα αποτελέσματα των ερευνών τους σε βιβλία που δίνουν σημαντικές πληροφορίες για την εποχή. Σύμφωνα με αυτούς, η περιοχή της επαρχίας του Ναβαρίνου, με βάση την γαλλική απογραφή του 1829 είχε συνολικά 1.596 κατοίκους. Μερικοί Γάλλοι έμποροι και Γάλλοι αξιωματικοί της εκστρατείας του Μοριά, που παρέμειναν μόνιμα στην πόλη με τις οικογένειες τους μετά την επιστροφή των στρατευμάτων στη Γαλλία το 1833, εγκαταστάθηκαν σε μια μικρή συνοικία στα βόρεια της πόλης, κοντά σε μια καθολική εκκλησία που δεν υπάρχει πια σήμερα. Αυτή η περιοχή εξακολουθεί σήμερα να ονομάζεται "Φραγκομαχαλάς" ή "Φραγκοκλησά." Οι Γάλλοι είχαν πάντα ιδιαίτερο ενδιαφέρον για την πόλη και αυτή την εποχή οι μεγαλύτεροι Γάλλοι συγγραφείς έγραψαν κείμενα αφιερωμένα στο Ναβαρίνο, όπως οι Φρανσουά-Ρενέ ντε Σατωμπριάν (το 1806), (το 1827), Βίκτωρ Ουγκώ (το 1827), (το 1830) ή Αλφόνς ντε Λαμαρτίν (το 1832).
Νεότερη ιστορία.
Το 1833, μετά την αποχώρηση των Γάλλων, το όνομα « Πύλος » δόθηκε στη νέα πόλη του Ναβαρίνου (για να θυμίζει την ομώνυμη ομηρική πολιτεία) με βασιλικό διάταγμα του νεοσυσταθέντος βασιλιά της Ελλάδας, τον Όθωνα Α΄. Το 1835 ορίστηκε έδρα του Δήμου Πυλίων. Ο Δήμος Πυλίων σχηματίστηκε με το βασιλικό διάταγμα της 9ης Απριλίου 1835 και κατατάχθηκε στην Γ΄ τάξη των δήμων, με πληθυσμό 782 κατοίκους. Ο δημότης της Πύλου ονομάστηκε Πύλιος. Το 1844 η Πύλος αναφερόταν πάντως ακόμα και με την παλαιότερη ονομασία, ως Νεόκαστρον και Καλύβια. Η Πύλος υπήρξε έδρα κοινότητας στο διάστημα μεταξύ 1912-1946 και έδρα του πρώην δήμου Πύλου στο διάστημα μεταξύ 1946-2010. Από το 2011 αποτελεί έδρα του νέου Δήμου Πύλου - Νέστορος.
Διοικητική ιστορία–Δημογραφικά.
Επαρχία Πυλίας (1833-1997).
Η "Επαρχία Πυλίας", δημιουργήθηκε αρχικά, με την διοικητική διαίρεση του 1833 ως μία από τις έξι αρχικά επαρχίες του νομού Μεσσηνίας. Καταργήθηκε στην συνέχεια με την διοικητική διαίρεση του 1836 η οποία κατήργησε προσωρινά το νομαρχιακό σύστημα και επανασυστάθηκε το 1848 ως μια από τις τέσσερις επαρχίες του νομού Μεσσηνίας. Παρέμεινε αμετάβλητη μέχρι το 1997, οπότε και καταργήθηκε με το σχέδιο Καποδίστριας. Έδρα της ήταν η Πύλος και η επαρχία αυτή καταλάμβανε το νότιο-νοτιοδυτικό τμήμα της της Μεσσηνίας.
Παλαιός Δήμος Πύλου (1835–1912).
Η "Πύλος" προσαρτήθηκε το 1835, στον παλαιό Δήμο Πύλου, ή "Δήμο Πυλίων", όπως αναφερόταν, όπου και παρέμεινε ως το 1912 που ο δήμος αυτός καταργήθηκε. Μαζί με την Πύλο, το 1835, προσαρτήθηκε και οικισμός "Πύλα", ενώ 5 χρόνια αργότερα, το 1840, προσαρτήθηκαν στον παλαιό δήμο Πύλου οι οικισμοί "Καντηλιοκέρι", "Καραμανώλη", "Κουκκουνάρα", "Λέζαγα" και "Χανδρινός" (οι οποίοι αποσπάσθηκαν από τον παλαιό Δήμο Αιγαλαίου), "Αβαρινίτσα" (που αποσπάσθηκε από τον παλαιό Δήμο Πηδάσσου), "Γουβαλοβαρός", "Ίκλενα", "Ιχθυοτροφείον της Γιάλοβας", "Μύλος του Καλέλη", "Μύλος Καραμανώλη", "Μύλος Πισπίσια", "Οσμάναγα", "Άνω Παπούλιον", "Κάτω Παπούλιον", "Πετροχώρι", "Πλάτανος", "Πισάσκι", "Ρωμανός" και "Σχινόλακκα" (που αποσπάσθηκαν από τον παλαιό Δήμο Κορυφασίου). Το 1845 προασαρτώνται στον παλαιό Δήμο Πυλίων ο νέος οικισμός "Παπούλια" και ο οικισμός "Κυνηγός" ((που αποσπάσθηκε από τον παλαιό Δήμο Μεθώνης), ενώ την ίδια περίοδο καταργήθηκαν οι οικισμοί "Αποθήκη της Γιάλοβας", "Ιχθυοτροφείον της Γιάλοβας", "Μύλος του Καλέλη", "Μύλος Καραμανώλη", "Μύλος Πισπίσια", "Μύλος Χουσεΐναγα", "Νήσος Σφακτηρία", "Άνω Παπούλιον" και "Κάτω Παπούλιον". Η Πύλος αναφέρεται, το 1853, επίσης σαν «Πύλος (Νεόκαστρον) και Καλύβια», στον β΄ τόμο των «Ελληνικών» του Ιάκωβου Ρίζου Ραγκαβή, ως «κωμόπολις έδρα» του Δήμου Πύλου της Επαρχίας Πυλίας με πληθυσμό 924 κατοίκων για την κωμόπολη και 3.017 κατοίκων για τον Δήμο Πύλου αντίστοιχα, με βάση την απογραφή του 1851. Το 1889 προσαρτάται στον παλαιό Δήμο Πυλίων ο νέος οικισμός "Παληονερό" και καταργείται ο οικισμός "Μονή του Αγίου Νικολάου", ενώ το 1908 προσαρτώνται στον παλαιό Δήμο Πυλίων οι νέοι οικισμοί "Γιάλοβα", "Μπαλοδημέϊκα" και "Σγράπα" και επίσης καταργείται ο οικισμός "Γουβαλοβαρός". Το 1912 ο παλαιός Δήμος Πυλίων καταργήθηκε και συστάθηκε η "Κοινότητα της Πύλου" (1912-1946).
Κοινότητα Πύλου (1912–1946).
Το 1912 η "Πύλος" αποσπάται από τον παλαιό Δήμο Πύλου, ο οποίος τότε καταργείται και γίνεται έδρα της "Κοινότητας Πύλου". Η "Πύλος" παρέμεινε έδρα της ομώνυμης κοινότητας, από το 1912 ως το 1946, που αναγνωρίζεται επίσημα ξανά ο πρώην Δήμος Πύλου. Μαζί με την Πύλο στην "Κοινότητα Πύλου" προσαρτώνται και οι οικισμοί "Γιάλοβα", "Παληονερό" και "Πύλα", ενώ το 1919 προσαρτάται στην "Κοινότητα Πύλου" ο οικισμός "Μπαλοδημέϊκα" (αποσπάσθηκε από την "Κοινότητα Χανδρινού"), "Σγράπα" (αποσπάσθηκε από την "Κοινότητα Ικλένης") και "Σχινόλακκα" (αποσπάσθηκε από την "Κοινότητα Κουκκουνάρας"). Το 1933 οι οικισμοί "Πύλα" και "Μπαλοδημέϊκα" αποσπώνται από την "Κοινότητα Πύλου" και προσαρτώνται στην "Κοινότητα Πύλας", ενώ το 1940 η ονομασία του οικισμού "Παληονερό" διορθώνεται σε "Παλαιόνερον" και αναγνωρίζονται επίσης ως νέοι οικισμοί της "Κοινότητας Πύλου" η "Σφακτηρία (νησίς)" και "Πύλος (νησίς)". Στην απογραφή του 1940 η κωμόπολη της Πύλου αναφέρεται εκτός παρενθέσεως με το επίσημο όνομά της ως η "Πύλος" και εντός παρενθέσεως ως το "Ναυαρίνον" και ως το "Νέον Κάστρον". Το 1946 η "Κοινότητα της Πύλου" αναγνωρίζεται στον πρώην "Δήμο Πύλου" (1946–2010).
Πρώην Δήμος Πύλου (1946–2010).
Η δεύτερη σύσταση του Δήμου της Πύλου έγινε το 1946 με έδρα και πάλι την Πύλο, ενώ ο δήμος συνέχισε τη λειτουργία του και μετά το 1997, όταν τότε, στα πλαίσια των αλλαγών που επήλθαν στη τοπική αυτοδιοίκηση, μέσω του σχεδίου «Καποδίστριας», πραγματοποιήθηκαν διάφορες αλλαγές στον κατηργημένο Δήμο Πύλου, ως το 2010.
Ο πρώην δήμος Πύλου είχε 11 Δημοτικά Διαμερίσματα και συνολικό πληθυσμό 5.287 κατοίκους, με βάση την απογραφή του 2001, τα οποία με τους αντίστοιχους πληθυσμούς τους, ήταν:
Δήμος Πύλου - Νέστορος (2011–σήμερα).
Από το 2011, μετά τις νέες αλλαγές του σχεδίου «Καλλικράτης» η Πύλος ανήκει στην Περιφερειακή Ενότητα Μεσσηνίας η οποία συστάθηκε με το Πρόγραμμα Καλλικράτης, και συγκεκριμένα ανήκει πλέον στον νέο Δήμο Πύλου - Νέστορος. Ο δήμος αυτός, συστάθηκε με το Πρόγραμμα Καλλικράτης με την συνένωση των προϋπαρχόντων δήμων Κορώνης, Μεθώνης, Παπαφλέσσα, Πύλου, Νέστορος και Χιλιοχωρίων. Η Πύλος σήμερα εκτός από έδρα του δήμου είναι και η έδρα της "Δημοτικής Ενότητας Πύλου" και της "Δημοτικής Κοινότητας Πύλου".
Σύμφωνα με την τελευταία απογραφή του 2011 ο "Δήμος Πύλου - Νέστορος" έχει 21.077 κατοίκους, η "Δημοτική Ενότητα Πύλου" έχει 5.287 κατοίκους, η "Δημοτική Κοινότητα Πύλου" έχει 2.767 κατοίκους και η Πύλος, ως κωμόπολη, έχει 2.345 κατοίκους, ενώ άλλες μεγάλες κωμοπόλεις του Δήμου Πύλου - Νέστορος είναι η Χώρα με 3.454 κατοίκους, η Κορώνη με 1.397 κατοίκους και η Μεθώνη με 1.103 κατοίκους.
Ο σημερινός δήμαρχος του Δήμου Πύλου - Νέστορος, είναι ο Παναγιώτης Καρβέλας, ο οποίος εξελέγη στις Ελληνικές αυτοδιοικητικές εκλογές 2019, κατά τον β' γύρο.
Δημοτική Ενότητα Πύλου.
Σήμερα η "Δημοτική Ενότητα Πύλου" του Δήμος Δήμου Πύλου - Νέστορος, έχει με βάση την απογραφή του 2011, 5.287 μόνιμους κατοίκους και περιλαμβάνει 1 δημοτική κοινότητα και 10 τοπικές κοινότητες, με 22 συνολικά οικισμούς:
Κάτοικοι.
Η Πύλος, με βάση την απογραφή του 2011, έχει 2.345 μόνιμους κατοίκους, οι οποίοι απασχολούνται με το εμπόριο και την παροχή υπηρεσιών, τον τουρισμό, καθώς και σε διάφορες αγροτικές εργασίες. Η βασική αγροτική παραγωγή αφορά την ελιά και τα αμπέλια. Το καλοκαίρι ο πληθυσμός της αυξάνεται, παράλληλα με την αύξηση της τουριστικής κίνησης, αλλά και των ομογενών από διάφορες χώρες του εξωτερικού.
"Επισήμανση": Ο πληθυσμός όπως αναφέρεται στο παραπάνω διάγραμμα, περιλαμβάνει το συνολικό άθροισμα των κατοίκων του οικισμού της Πύλου και του οικισμού "Πύλος λιμήν", οι οποίοι στην απογραφή του 1896 αναφέρονταν ξεχωριστά ως εξής:
Σύγχρονος οικισμός και κτίρια.
Χτισμένη σε δύο λόφους, ένας από τους οποίους παραβλέπεται από το Νιόκαστρου, η πόλη της Πύλου ανοίγει σε αμφιθέατρο στον μαγευτικό κόλπο του Ναβαρίνου, αμφιθέατρο του οποίου το προσκήνιο θα ήταν την κεντρική πλατεία της Πύλου και η σκηνή, το λιμάνι της και τη θάλασσα. Η σύγχρονη Πύλος έχει άριστη ρυμοτομία και διαθέτει όλες τις ανέσεις μιας σύγχρονης πόλης. Είναι παράλληλα τουριστικό, μεταφορικό και εμπορικό κέντρο. Το δυτικό άκρο της Εθνικής Οδού 82 αρχίζει από το κέντρο της Πύλου. Ο αυτοκινητόδρομος εκτείνεται από δυτικά προς τα ανατολικά και συνδέει την Πύλο με την Καλαμάτα και την Σπάρτη. Η περιοχή της έχει ευνοϊκό κλίμα, με ιδιαίτερα ήπιους χειμώνες. Η σύγχρονη κωμόπολη σχεδιάστηκε το 1829 κατά την διάρκεια της καποδιστριακής περιόδου (μετά την Ναυμαχία του Ναβαρίνου το 1827 και την απελευθέρωση της πόλης το 1828), από τους Γάλλους μηχανικούς της Εκστρατείας του Μοριά του στρατάρχη Μαιζώνος, με πολεοδομικό σχέδιο του Ζοζέφ-Βίκτωρ Οντουά, και κατοικήθηκε από Μικρασιάτες, Επτανήσιους και Μοραΐτες (από την ορεινή Τριφυλία και τη Γορτυνία).
Κτίρια.
Εκτός από τις σύγχρονες κατοικίες, διατηρούνται και αρκετά από τα παλαιότερα πέτρινα σπίτια με ευρύχωρες αυλές, στέγες και μπαλκόνια, χτισμένα κυρίως ανάμεσα σε στενά δρομάκια, άλλα με πέτρινα καλντερίμια και άλλα με σκαλιά. Κοντά στην προκυμαία απλώνεται η κεντρική πλατεία της κωμόπολης, η πλατεία των Τριών Ναυάρχων (Κόδριγκτον, Δεριγνύ και Χέυδεν), ενώ γύρω από αυτήν δεσπόζουν τα τοξωτά ισόγεια των κεντρικών κτιρίων της αγοράς της Πύλου. Στην κεντρική πλατεία υπάρχουν επίσης φοίνικες και κυρίως πλούσια αιωνόβια πλατάνια που προσφέρουν ίσκιο στους κατοίκους της Πύλου και τους επισκέπτες της, κατά τις ώρες αναψυχής στα παραδοσιακά καφε-ζαχαροπλαστεία της, ενώ προς τη βορειοδυτική πλευρά της Πύλου, στην περιοχή "Φραγκομαχαλά," μπροστά από το σύγχρονο λιμάνι βρίσκονται διάφορες ψαροταβέρνες.
Στην Πύλο υπάρχουν επίσης το Αρχαιολογικό Μουσείο της Πύλου και το Μουσείο Εναλίων Αρχαιοτήτων"." Στην Πλατεία Νέστορος, στο λιμάνι, δεσπόζει το Δημαρχείο και δίπλα του η ανακαινισμένη διώροφη οικία του ολυμπιονίκη Κωστή Τσικλητήρα, όπου στεγάζεται η Συλλογή του φιλέλληνα Ρενέ Πιο (René Puaux). Κοντά στο λιμάνι βρίσκεται το διατηρητέο Παλιό Γυμνάσιο της Πύλου, το οποίο ιδρύθηκε τον Σεπτέμβριο του 1921 με Βασιλικό Διάταγμα, και κατασκευάστηκε το 1924. Μέτα την παύση της λειτουργίας του το 1987 φιλοξένησε το Ινστιτούτο Αστροσωματιδιακής Φυσικής "«Νέστωρ»" του Εθνικού Αστεροσκοπείου (που ήταν υπεύθυνο για το "Υποβρύχιο Τηλεσκόπιο Νετρίνων" το "Προγράμματος Νέστωρ" - "NESTOR Project" "-" Neutrino Extended Submarine Telescope with Oceanographic Research Project, Βλ. "NESTOR Project" &amp; KM3NeT). Τον Σεπτέμβριο του 1992, το ιστορικό κτήριο του Γυμνάσιου της Πύλου, με απόφαση του Υπουργείου Πολιτισμού, χαρακτηρίστηκε ως "Ιστορικό Διατηρητέο Μνημείο" και θα στεγάζει στο μέλλον τη Βιβλιοθήκη και την Πινακοθήκη του Δήμου Πύλου. Υπάρχουν στην Πύλο και άλλα σημαντικά αξιοθέατα, ιστορικές τοποθεσίες, κάστρα, παραλίες και βιότοποι που μετατρέπουν την κωμόπολη αυτή της νοτιοδυτικής Μεσσηνίας σε σημαντικό τουριστικό κέντρο για εξορμήσεις και επισκέψεις στην ευρύτερη περιοχή της Πυλίας.
Στην κωμόπολη λειτουργούν τραπεζικά υποκαταστήματα, ταχυδρομείο, διάφορα ιατρεία, Κέντρο Υγείας, πυροσβεστικό σταθμό, σχολή ιστιοπλοΐας, βρεφονηπιακοί σταθμοί, δημοτικά σχολεία, Γυμνάσιο, Λύκειο καθώς και το Ωδείο Πύλου, αναγνωρισμένο από το κράτος. Η πόλη είναι επίσης έδρα αρκετών πολιτιστικών και αναπτυξιακών σωματείων-φορέων.
Αγορά.
Υπάρχουν και διάφορα άλλα εμπορικά καταστήματα, φαρμακεία, φούρνοι, παραδοσιακά καφενεία γύρω από την κεντρική πλατεία της και τους άλλους κεντρικούς δρόμους. Επίσης, καφέ, εστιατόρια, μπαρ, ταβέρνες, σουπερ-μάρκετ, βενζινάδικα, βουλκανιζατέρ κ.λπ. καταστήματα διαφόρων μηχανολογικών εφοδίων και αγροτικών εργαλείων, που βρίσκονται σε διάφορα κεντρικά σημεία και τις οδικές αρτηρίες της κωμόπολης.
Εκκλησίες.
Ψηλά πάνω σε λόφο προς τα ανατολικά της κωμόπολης βρίσκεται ο "Ιερός Ναός της Κοιμήσεως της Θεοτόκου", ενώ στα δυτικά της, εντός του Νιόκαστρου, υπάρχει ο παλαιός "Ιερός Ναός της Μεταμόρφωσης του Σωτήρος", ναοί οι οποίοι υπάγονται στην Ιερά Μητρόπολη Μεσσηνίας.
Το Λιμάνι της Πύλου.
Το "Λιμάνι της Πύλου", με τη σύγχρονη προβλήτα του, είναι ένα από τα ασφαλή σημεία προορισμού ή ενδιάμεσης στάθμευσης για τα πλοία που ταξιδεύουν στην Μεσόγειο. Σε συνέχεια του Λιμανιού, προς τα ανατολικά του, υπάρχει επίσης η "Μαρίνα της Πύλου".
Αρχαιολογικό Μουσείο Πύλου.
Το Αρχαιολογικό Μουσείο Πύλου, στεγάζεται στο ανακαινισμένο "κτήριο Μαιζώνος" (ήταν όντως πρώην στρατώνας που κτίστηκε από τα στρατεύματα της εκστρατείας του Μοριά), εντός του Νιόκαστρου. Τον Αύγουστο του 2018, έγιναν τα εγκαίνια της λειτουργίας του στο κτίριο αυτό. Κατά το παρελθόν το Μουσείο στεγαζόταν σε παλαιότερο κτίριο, επί της οδού Φιλελλήνων, που ήταν γνωστό και ως «Αντωνοπούλειο Αρχαιολογικό Μουσείο Πύλου». Ανάμεσα στα εκθέματα του Μουσείου βρίσκονται ευρήματα από διάφορους θολωτούς τάφους της περιοχής της Πυλίας, όπως ο θολωτός τάφος της Κουκουνάρας στα Παλαιοχώρια, που περιλαμβάνει σφραγιδόλιθο, χρυσές ταινίες, ταφικό πίθο και δύο περιδέραια. Επίσης εκτίθενται μεγάλος αστράγαλος από τον ελληνιστικό τύμβο της Τραγάνας, καθώς και πλήθος κτερισμάτων, αγγείων και χάλκινων σκευών.
Αξιοθέατα.
Η Πύλος διαθέτει πολλά αξιοθέατα δίπλα της ή σε άλλες κοντινές περιοχές του Δήμο Πύλου - Νέστορος, με κέντρο αυτήν. Με ιστορικές τοποθεσίες, όπως το παλάτι του Νέστορα κοντά στη Χώρα και τα παλάτια στην Ίκλαινα, τα κάστρα της (Παλαιόκαστρο &amp; Νεόκαστρο), το παλιό υδραγωγείο της, τις νησίδες "Τσιχλι-μπαμπά" ή "Φανάρι" και "Χελωνήσι" ή "Χελωνάκι" με τα μνημεία για τους Γάλλους κι Άγγλους πεσόντες της Ναυμαχίας του Ναυαρίνου, τις κοντινές παραλίες, όπως είναι η Βοϊδοκοιλιά, η Γιάλοβα και ο βιότοπος της Γιάλοβας.
Παλαιόκαστρο Ναυαρίνου.
Το φράγκικο "Παλαιόκαστρο", ή "Παλαιό Ναβαρίνο" ή "Κάστρο Κορυφασίου", το πρώτο και παλαιότερο κάστρο του Ναυαρίνου. Βρίσκεται στα βορειοανατολικά του κόλπου της Πύλου, βόρεια της νήσου Σφακτηρίας. Κατασκευάσθηκε τον 13ο αιώνα, πιθανότερα από τον σταυροφόρο άρχοντα της Θήβας Νικόλαο II de Saint Omer ή "Σανταμέρη" ή αλλιώς "Γερονικόλα" και λιγότερα πιθανά από τον ανηψιό του. Τον 14ο αιώνα το κάστρο πέρασε στα χέρια των Γενοβέζων, οι οποίοι το χρησιμοποίησαν σαν ορμητήριο των πολεμικών δραστηριοτήτων εναντίων των Βενετών. Οι τελευταίοι, θορυβημένοι από την απειλή που αποτελούσαν οι Γενοβέζοι στα εμπορικά τους συμφέροντα, επιχείρησαν να αγοράσουν το κάστρο αρκετές φορές. Το 1423 πέτυχαν την αγορά του από τον Πρίγκηπα της Αχαΐας Centurione II Zaccaria, στη διάρκεια του δεύτερου Βενετοτουρκικού πολέμου, ωστόσο, το κάστρο πέρασε στα χέρια των Οθωμανών. Μετά τις αλλεπάλληλες νίκες τους οι Οθωμανοί έχτισαν το καινούργιο κάστρο (Νιόκαστρο), το οποίο τους εξυπηρετούσε περισσότερο γεωγραφικά, αφήνοντας στο Παλαιόκαστρο μία υποτυπώδη φρουρά. Ύστερα από τον έκτο Βενετοτουρκικό πόλεμο, το 1686 το κάστρο πέρασε και πάλι στα χέρια των Ενετών, ενώ με τον επόμενο Βενετοτουρκικό πόλεμο το κατέλαβαν ξανά οι Οθωμανοί. Μετά την αποχώρηση των Οθωμανών από τα ελληνικά εδάφη, το 1828, το κάστρο αφέθηκε στην εγκατάλειψη. Η θέα που προσφέρει το "Παλαιόκαστρο" προς το Ιόνιο Πέλαγος αλλά και τον εξαιρετικής ομορφιάς όρμο της Βοϊδοκοιλιάς, η οποία βρίσκεται στα βόρειά του και τη Λιμνοθάλασσα της Γιάλοβας, η οποία βρίσκεται ανατολικά του, είναι πραγματικά μαγευτική. Ωστόσο η πρόσβαση σε αυτό λόγο της ερείπωσής του, συνοδεύεται από έντονες και επανειλημμένες προειδοποιήσεις που αφορούν στην ασφάλεια των επισκεπτών, καθώς ενδέχεται να κρύβει κινδύνους.
Νιόκαστρο Ναυαρίνου.
Το οθωμανικό Νεόκαστρο Ναυαρίνου ή "Νιόκαστρο" ή "Νέο Ναβαρίνο", είναι το δεύτερο και νεότερο κάστρο του Ναυαρίνου, το οποίο βρίσκεται στα νοτιοδυτικά του κόλπου της Πύλου, κοντά στην είσοδο του λιμανιού της Πύλου. Είναι εντυπωσιακό φρούριο στη νοτιοδυτική ολευρά του όρμου του Ναβαρίνου και ο κύριος σκοπός του ήταν ο έλεγχος της νότιας εισόδου του όρμου του Ναβαρίνου, εφόσον η βορειοδυτική πλευρά, η οποία ονομάζεται "Στενό της Συκιάς" ή "Φάλτσα Μπούκα" και το εκεί λιμάνι του "Παλαιόκαστρου" ήταν αδύνατον να χρησιμοποιηθεί λόγω των μεταγενέστερων προσχώσεων. Είναι σε καλύτερη κατάσταση σε σχέση με το "Παλαιόκαστρο" και έχει εξαιρετική θέα προς τη νήσο Σφακτηρία, τον κόλπο, το λιμάνι και την κωμόπολη της Πύλου. Εξακολουθεί να είναι από τα ομορφότερα και πιο καλοδιατηρημένα κάστρα του ελλαδικού χώρου.
Το Νιόκαστρο άρχισε να κατασκευάζεται, από τους Οθωμανούς, μετά το 1573, ύστερα από την ήττα τους στη Ναυμαχία της Ναυπάκτου δύο χρόνια πριν (1571) και χωρίζεται σε δύο τμήματα, το "Κάτω Κάστρο", το οποίο είναι και το μεγαλύτερο τμήμα, έκτασης 80 περίπου στρεμμάτων, και το "Επάνω Κάστρο", το οποίο περιλαμβάνει ισχυρές επάλξεις και προμαχώνες. Ονομάστηκε έτσι για να διαχωρίζεται από το "Παλαιόκαστρο" ή "Παλαιό Ναβαρίνο", που ήταν δημιούργημα των Φράγκων και δέσποζε στο παλιό λιμάνι. Διάφοροι κατακτητές επιτέθηκαν κατά καιρούς στο Νιόκαστρο, Ενετοί, Τούρκοι, Ρώσοι. Οι Οθωμανοί το διατήρησαν υπό την κυριαρχία τους μέχρι το 1686, έπειτα πτο κατέλαβαν οι Ενετοί υπό τον στρατηγό Μοροζίνι, μέχρι το 1715 όπου επανακαταλήφθηκε από τους Τούρκους. Για σύντομο διάστημα το κατέλαβαν οι Έλληνες στη διάρκεια της Επανάστασης του 1821, αλλά δεν κατάφεραν να το κρατήσουν για πολύ. Το 1826 το κατέλαβε ο Ιμπραήμ Πασάς με το στρατό του, ενώ το 1828 το απελευθέρωσε τελικά ο Γάλλος στρατηγός Μαιζών. Στη συνέχεια εγκαταλείφθηκε, για να χρησιμοποιηθεί ξανά κατά τον Β’ Παγκόσμιο πόλεμο από τους Γερμανούς και τους Ιταλούς, οι οποίοι το μετέτρεψαν σε ορμητήριο των επιχειρήσεών τους. Μετά το τέλος του πολέμου χρησιμοποιήθηκε για λίγο καιρό ως φυλακή, μέχρι που παραδόθηκε στην Αρχαιολογική Υπηρεσία. Οι αλλεπάλληλες κατακτήσεις του, οδήγησαν σε διάφορες αλλαγές, προσθήκες και γενικότερες παρεμβάσεις στους χώρους του. Το φρούριο σήμερα αποτελείται από την εξαγωνική ακρόπολη και το προτείχισμα της – η οποία δημιουργήθηκε την περίοδο της ενετικής κατοχής και προσφέρει εξαιρετική θέα προς το νησάκι της Σφακτηρίας –, οχυρωματικό περίβολο, τέσσερις κυλινδρικούς πύργους και δύο προμαχώνες, τον δυτικό προμαχώνα, ο οποίος λέγεται "«Έβδομος»" είναι λίγο προγενέστερος από την υπόλοιπη οχύρωση και ελέγχει την είσοδο του όρμου και τον βόρειο προμαχώνα, ο οποίος λέγεται του "«Τζαφέρ Πασά»" ή της "«Σάντα Μάουρα»" και ελέγχει το λιμάνι της Πύλου. Από τα κτίρια εντός των τειχών ελάχιστα σώζονται ακέραια. Ένα από αυτά είναι ο γοτθικού ρυθμού "Ναός της Μεταμόρφωσης του Σωτήρος", ο οποίος χτίστηκε από τους Φράγκους, αργότερα μετατράπηκε σε τζαμί και ξαναέγινε χριστιανικός ναός. Σημαντικό είναι επίσης το "κτίριο του στρατηγού Μαιζώνος", το οποίο σήμερα φιλοξενεί γραφεία, ενώ εντός σύντομου χρονικού διαστήματος πρόκειται να φιλοξενήσει και το "Αρχαιολογικό Μουσείο Πύλου". Έτσι σιγά σιγά το Νιόκαστρο αναπτύσσεται σε έναν πολιτιστικό πολυχώρο, ιδιαίτερης σημασίας για την ιστορία της περιοχής.
Το υδραγωγείο της Πύλου.
Κατά την οθωμανική περίοδο της περιοχής της Πύλου, τον 16ο αιώνα, στη θέση «Παλαιό Νερό», δηλαδή την τοποθεσία του σημερινού χωριού Παλαιονέρου, κατασκευάστηκε η αφετηρία του παλαιότερου συστήματος μεταφοράς νερού, δηλαδή το πρώτο τμήμα του "υδραγωγείου της Πύλου", το οποίο κατασκευάστηκε για την κάλυψη των αναγκών ύδρευσης του Νιόκαστρου. Το "υδραγωγείο της Πύλου" αποτελούνταν από δυο επιμέρους μικρότερα συστήματα τα οποία ενωνόντουσαν. Το πρώτο και παλαιότερο σύστημα ξεκινούσε από το Παλαιόνερο, νοτιοανατολικά του Νιόκαστρου και η μεταφορά του νερού γινόταν μέσα σε πήλινο αγωγό, ενώ το δεύτερο σύστημα, το οποίο κατασκευάστηκε μεταγενέστερα, μετέφερε το νερό από τις πηγές «Κουμπέ», 15 περίπου χιλιόμετρα βορειοανατολικά του κάστρου (κοντά στο χωριό Χανδρινός), μέσα σε κτιστή αύλακα και κατέληγε κοντά στην Πύλο στην θέση «Καμάρες». Στη συνέχεια, μέσω υπόγειας διασύνδεσης του υδραγωγείου, γινόταν η τροφοδότηση των πηγών που υπήρχαν εντός του Νιόκαστρου. Έμεινε ερειπωμένο μέχρι το 1828, και επισκευάστηκε το 1832 από τους Γάλλους μηχανικούς της εκστρατείας του Μοριά. Μετά την συντήρηση του, χρησιμοποιήθηκε για την ύδρευση της Πύλου μέχρι το 1907.
Ανάκτορο του Νέστορα.
Βόρεια της Πύλου (17 χιλιόμετρα) και νότια της Χώρας (4 χιλιόμετρα), βρίσκεται ο λόφος του Άνω Εγκλιανό που στεγάζει το Μυκηναϊκό παλάτι της Εποχής του Χαλκού γνωστό ως "Ανάκτορο του Νέστορα" (1600–1200 π.Χ.), που ανακάλυψε το 1939 ο Αμερικανός αρχαιολόγος Καρλ Μπλέγκεν μαζί με τον Έλληνα αρχαιολόγο Κωνσταντίνο Κουρουνιώτη. Αυτό το παλάτι παραμένει σήμερα στην Ελλάδα το καλύτερο διατηρημένο παλάτι και ένα από τα πιο σημαντικά παλάτια του Μυκηναϊκού πολιτισμού. Τα ερείπια του ανακτόρου αποτελούνται από το Μέγαρο (κύρια αίθουσα) ή «Αίθουσα του Θρόνου» με την κυκλική Εστία του, έναν προθάλαμο, διαδρόμους, μεγάλες αποθήκες, τους εξωτερικούς τοίχους του ανακτόρου, μοναδικά λουτρά, γκαλερί, κ.λπ. 90 μέτρα μακριά από το παλάτι, βρίσκεται έναν κυψελόσχημο θολωτό τάφο που ανακαινίστηκε το 1957 ("Θολωτός Τάφος IV"). Πολύ πρόσφατα, το 2015, η ομάδα των Αμερικανών αρχαιολόγων Σάρον Στόκερ ("Sharon Stocker") και Τζακ Ντέιβις ("Jack L. Davis") του Πανεπιστημίου του Σινσινάτι ανακάλυψαν, κοντά στο παλάτι, τον Τάφο του «Γρύπα Πολεμιστή» και ακόμη πιο πρόσφατα το 2017, δύο άλλους θολωτούς τάφους ("Θολωτοί Τάφοι VI και VII"), και οι τρεις με συναρπαστικά νέα ευρήματα (όπως χρυσά δαχτυλίδια, ο αχάτης της μάχης της Πύλου ή ένα χρυσό μενταγιόν που απεικονίζει την κεφαλή της Αιγύπτιας Θεάς Άθωρ, που δείχνει ότι η Πύλος είχε εμπορικές σχέσεις, άγνωστες στο παρελθόν, με την Αίγυπτο και με τη Μέση Ανατολή γύρω στο 1500 π.Χ.). Τον Ιούνιο του 2016, ο αρχαιολογικός χώρος του Ανακτόρου του Νέστορα άνοιξε ξανά στο κοινό μετά από 3 χρόνια εργασίας για να αντικαταστήσει την παλιά στέγη της δεκαετίας του 1960 με μια μοντέρνα κατασκευή (με υπερυψωμένους διαδρόμους για τους επισκέπτες). Ο αρχαιολογικός χώρος του παλατιού του Νέστορα είναι επισκέψιμος κάθε μέρα, εκτός Τρίτης και επισήμων αργιών.
Αρχαιολογικό Μουσείο Χώρας.
Το αρχαιολογικό μουσείο βρίσκεται στο κέντρο της Χώρας, 4 χιλιόμετρα βόρεια του Ανάκτορα του Νέστορα. Το μουσείο χτίστηκε το 1969 για να στεγάσει τα αντικείμενα που ανακαλύφθηκαν στο Παλάτι του Νέστορα και στην υπόλοιπη περιοχή. Ωστόσο, μερικά από αυτά βρίσκονται επί του παρόντος στο Εθνικό Αρχαιολογικό Μουσείο της Αθήνας, στην πρώτη αίθουσα αφιερωμένη στον μυκηναϊκό πολιτισμό. Το Μουσείο της Χώρας διαθέτει τρία δωμάτια. Το πρώτο δωμάτιο περιέχει ευρήματα σχεδόν αποκλειστικά από τους τάφους της περιοχής: συλλογές κεραμικών, χαλκών και λοιπών γλυπτών, όπλα και κοσμήματα. Το δεύτερο δωμάτιο περιέχει ευρήματα από την περιοχή του Άνω Εγκλιανού και του Ανακτόρου του Νέστορα. Εκτός από τα μεγάλα βάζα αποθήκευσης και άλλα κεραμικά από τις αποθήκες του παλατιού, υπάρχουν μερικές τοιχογραφίες τοίχου, όπως αυτή που απεικονίζει έναν παίκτη λύρας με ένα πουλί, καθώς και σκηνές μαχών και κυνηγιού. Στην τελευταία αίθουσα, εκτίθενται άλλες ανακαλύψεις που προέρχονται από τον λόφο του Άνω Εγκλιανού και του Ανακτόρου του Νέστορα, και συγκεκριμένα, ένα μέρος των περιεχομένων των τάφων αυτής της περιοχής, όπως γιγαντιαία αγγεία, κύπελλα και κοσμήματα και οι πήλινες πινακίδες με επιγραφές γραμμένες στη Γραμμική Β. Το Αρχαιολογικό Μουσείο της Χώρας είναι επισκέψιμο κάθε μέρα, εκτός Τρίτης και επισήμων αργιών.
Παραλίες.
Σε κοντινές αποστάσεις από την κωμόπολη της Πύλου βρίσκονται γνωστές παραλίες, όπως, η "Παραλία της Γιάλοβας" και στη συνέχειά της η "Παραλία της Χρυσής Ακτής (Διβάρι)", καθώς και η "Παραλία της Βοϊδοκοιλιάς".
Φύση &amp; Γεωγραφία.
Χλωρίδα και πανίδα.
Το έδαφος της περιοχής της Πύλου έχει συνήθως κόκκινο χρώμα και είναι γνωστό για την παραγωγή σε αυτό του φυτού Αγιοβασιλίτσα (επίσημες ονομασίες: Ουργινία η θαλάσσια, Urginea maritima και Drimia maritima), το οποίο χρησιμοποιείται γενικότερα σε παραδοσιακά έθιμα και την ιατρική. Τα βράχια τα οποία παρεμβάλονται προς κάθε κατεύθυνση ανάμεσα στα διάφορα τμήματα του πλούσιου εδάφους, είναι κυρίως από ασβεστολιθικά πετρώματα και προκαλούν την μειωμένη φυτική παραγωγικότητα, κυρίως γύρω από το Παλαιόκαστρο και τη Σφακτηρία. Η απουσία δέντρων εκεί αποκαθίσταται από την αφθονία των φασκόμηλων και διαφόρων θάμνων που φυτρώνουν μέσα στις κοιλότητες του ασβεστόλιθου. Επίσης στην κοντινή Γιάλοβα, η Λιμνοθάλασσά της, φιλοξενεί ποικίλα σπάνια είδη ζώων και πτηνών, τα οποία βρίσκονται στα όρια της εξαφάνισης, από ολόκληρη την Ευρώπη, όπως αυτό του αφρικανικού χαμαιλέοντα. Το παρατηρητήριο της Ελληνικής Ορνιθολογικής Εταιρείας επιτρέπει στους επισκέπτες να ανακαλύψουν περισσότερα και να παρακολουθήσουν τα ρηχά υφάλμυρα νερά της λίμνοθάλασσας και να περπατήσουν σε διαδρομές και μονοπάτια που περιγράφουν τα διαφορετικά οικοσυστήματα της Γιάλοβας.
Λιμνοθάλασσα της Γιάλοβας.
Η Λιμνοθάλασσα της Γιάλοβας, μεταξύ της Γιάλοβας και του όρμου της Βοϊδοκοιλιάς είναι ευλογία της φύσης για την περιοχή και αποτελεί μια από τις 10 μεγάλες λιμνοθάλασσες στην Ελλάδα. Έχει χαρακτηριστεί επίσης ως μία από τις σημαντικότερες περιοχές για σταθμευση πτηνών στην Ευρώπη, Καθώς έχει βάθος, στο βαθύτερο σημείο της, όχι περισσότερο από τέσσερα μέτρα και αποτελεί τη νοτιότερη στάση των αποδημητικών πτηνών, τα οποία μεταναστεύουν από τα Βαλκάνια στην Αφρική, προσφέροντας καταφύγιο σε περίπου 225 είδη πουλιών, μεταξύ των οποίων ερωδιοί, κορμοράνοι, γλάροι, Κιρκινέζια, φλαμίγκο, Ψαραετοί και Βασιλαετοί.
Προστατευόμενη περιοχή Natura 2000.
Η περιοχή της Λιμνοθάλασσας της Γιάλοβας, καθώς διακρίνεται για την πανίδα και τη χλωρίδα της έχει χαρακτηριστεί ως "Ειδική Ζώνη Προστασίας" του πανευρωπαϊκού δικτύου προστασίας των ειδών και των ενδιαιτημάτων τους, με το πρόγραμμα "Natura".
Αθλητικός Όμιλος Τσικλητήρας Πύλου.
Στο "Δημοτικό Στάδιο Πύλου", το οποίο βρίσκεται στα νοτιοανατολικά της κωμόπολης, στο ύψος του Γυμνασίου-Λυκείου Πύλου, στεγάζεται και ο Αθλητικός Όμιλος Πύλου "Ο Τσικλητήρας", ο οποίος έχει τμήματα ποδοσφαίρου, κ.α. αθλημάτων, τα οποία συμμετέχουν σε διάφορες τοπικές κατηγορίες. Το "Δημοτικό Στάδιο Πύλου", διαθέτει φωτισμό, φυσικό χλοοτάπητα, σύγχρονα αποδυτήρια και κερκίδες χωρητικότητας 600 ατόμων.
Τα «Ναυαρίνεια».
Από το 2017 διοργανώνονται κάθε χρόνο γύρω στις 20 Οκτωβρίου τα «"Ναυαρίνεια"», σε απόδοση τιμών για την επέτειο της ιστορικής Ναυμαχίας του Ναυαρίνου (20 Οκτωβρίου 1827), από τον δήμο Πύλου-Νέστορα και τους πολλούς εθελοντές του τοπικού συλλόγου οργάνωσης.
Η εκδήλωση πραγματοποιείται σε μια περίοδο αρκετών ημερών, αλλά οι εορτασμοί κορυφώνονται την επέτειο της μάχης στο "Λιμάνι της Πύλου" με τη συμμετοχή του Ελληνικού Πολεμικού Ναυτικού καθώς και διπλωματικών και στρατιωτικών εκπροσώπων των τριών συμμαχικών χωρών. Φρεγάτες των Ελληνικών, Βρετανικών, Γαλλικών και Ρωσικών Πολεμικών Ναυτικών, καθώς και πολλά ιστορικά ιστιοπλοϊκά πλοία συμμετέχουν σε μια εντυπωσιακή νυχτερινή αναπαράσταση της διάσημης μάχης με ήχους και φωτιστικά εφφέ ("sound &amp; light show"). Η βραδιά συνήθως τελειώνει με το κάψιμο ενός ανακατασκευασμένου πλοίου και με μια επιβλητική επίδειξη πυροτεχνημάτων στο λιμάνι.
Οι εορτασμοί συνοδεύονται επίσης τις προηγούμενες ημέρες από διάφορες πολιτιστικές εκδηλώσεις που πραγματοποιούνται παράλληλα σε άλλα σημεία της πόλης (τιμητικές τελετές αφιερωμένες στη μνήμη των πεσόντων στα διάφορα μνημεία της Πύλου και της περιοχής, εθνικά και διεθνή συνέδρια, παρελάσεις στους δρόμους της Πύλου, παραδοσιακές μουσικές και χορευτικές παραστάσεις κ.λπ.). Αν και οργανωμένες στο τέλος της τουριστικής περιόδου, αυτές οι γιορτές προσελκύουν μεγάλο πλήθος θεατών. Τις εκδηλώσεις εορτασμού του 2019, παρακολουθήσαν περισσότεροι από 10.000 επισκέπτες, ενώ τις εθιμοτυπικές εκδηλώσεις τίμησε με την παρουσία του ο Πρόεδρος της Ελληνικής Δημοκρατίας. Το 2020, τα "Ναυαρίνεια" απονεμήθηκαν το Χρυσό Βραβείο Τουρισμού 2020 ("Gold Tourism Award 2020") στην κατηγορία Πολιτιστικός Τουρισμός.
Προσωπικότητες από την Πύλο.
Αναφέρονται παρακάτω γνωστές προσωπικότητες που γεννήθηκαν, κατάγονταν ή είχαν κάποιου είδους σχέση με την Πύλο:
Γεννήθηκαν στην Πύλο:
Μυκηναϊκή &amp; Κλασική εποχή
Νεότερη εποχή
Είχαν κάποιου είδους σχέση με την Πύλο:
Ενδεικτική βιβλιογραφία για την Πύλο.
Παρακάτω αναφέρεται ενδεικτική βιβιογραφία που έχει σημεία αναφοράς για την Πύλο ή περιλαμβάνει εκδόσεις που έχουν πραγματοποιηθεί διαχρονικά στην Πύλο:

</doc>
<doc id="56304" url="https://el.wikipedia.org/wiki?curid=56304" title="Ναυαρίνο">
Ναυαρίνο

Το όνομα Ναυαρίνο ή Ναβαρίνο (Ναυαρίνον ή Ναβαρίνον) μπορεί νʼ αναφέρεται στα εξής:

</doc>
<doc id="56306" url="https://el.wikipedia.org/wiki?curid=56306" title="Μακέτα">
Μακέτα

Η μακέτα είναι ένα μικρό προσχέδιο ενός καλλιτεχνήματος, γλυπτού, αρχιτεκτονικού, μεγάλου πίνακα κλπ.
Για τα διάφορα είδη μακετών χρησιμοποιούνται διάφορες ύλες όπως το χαρτόνι για τις σκηνογραφίες, χαρτομάζα ή ξύλο, γύψος ή άλλη πλαστική ύλη για αρχιτεκτονική ή γλυπτική, υδροχρώματα πάνω σε χαρτί για τη ζωγραφική κλπ. Μακέτες μπορούν να κατασκευαστούν και στον ηλεκτρονικό υπολογιστή με την βοήθεια εξειδικευμένων προγραμμάτων CAD ("computer-aided design").
Δείτε επίσης.
Αρχιτεκτόνημα από χαρτί

</doc>
<doc id="56307" url="https://el.wikipedia.org/wiki?curid=56307" title="Βιοκλιματικός σχεδιασμός κτιρίων">
Βιοκλιματικός σχεδιασμός κτιρίων

Ως βιοκλιματικός σχεδιασμός ή βιοκλιματική αρχιτεκτονική νοείται ο σχεδιασμός κτιρίων και χώρων (εσωτερικών και εξωτερικών – υπαίθριων) ο οποίος επιδιώκει την εξασφάλιση συνθηκών θερμικής και οπτικής άνεσης με τη όσο το δυνατόν πιο εκτεταμένη χρήση παθητικών συστημάτων δροσισμού &amp; θέρμανσης. Για το σκοπό αυτό αξιοποιεί την ηλιακή ενέργεια και άλλες ανανεώσιμες πηγές, το τοπικό κλίμα, συνήθως αναφερόμενο ως μικροκλίμα, καθώς και τις ιδιότητες των υλικών δόμησης και αρχιτεκτονικά στοιχεία. Η βιοκλιματική είναι κλάδος της αρχιτεκτονικής που λαμβάνει υπ' όψη τις επιταγές της οικολογίας και της βιωσιμότητας και αποσκοπεί στην προστασία του περιβάλλοντος και των φυσικών πόρων. 
Οικολογική δόμηση.
Η βιοκλιματική αρχιτεκτονική αποτελεί έναν από τους σημαντικότερους παράγοντες της οικολογικής δόμησης, η οποία ασχολείται με τον έλεγχο των περιβαλλοντικών παραμέτρων στο επίπεδο των κτιριακών μονάδων μελετώντας τις ακόλουθες κατευθύνσεις: 
Σκοπός του Βιοκλιματικού Σχεδιασμού.
Το ζητούμενο στον βιοκλιματικό σχεδιασμό είναι η ανέγερση κτιρίων, π.χ. βιομηχανικών μονάδων, κτιρίων γραφείων, κτιρίων κατοικίας, σχεδιασμένων έτσι ώστε αφενός να καλύπτονται πλήρως οι ενεργειακές τους ανάγκες και αφετέρου στο ετήσιο ισοζύγιο να είναι μηδενική η επιβάρυνση του περιβάλλοντος με εκπομπές βλαβερών για το περιβάλλον αερίων. Επίσης, η ανέγερση κτιρίων των οποίων οι ενεργειακές ανάγκες στον τομέα της θέρμανσης και της ψύξης να καλύπτονται πλήρως μέσω συστημάτων εκμετάλλευσης των γεωθερμικών ενεργειακών πόρων, όπου η αναγκαία για τις αντλίες θερμότητας ηλεκτρική ενέργεια να παράγεται μέσω φωτοβολταϊκών στοιχείων. Τέλος, η ανέγερση κτιρίων στο πλαίσιο του συνήθους κόστους των κατασκευών, αλλά με σεβασμό στους περιορισμένους πόρους του φυσικού περιβάλλοντος.
Ειδικότεροι στόχοι του Βιοκλιματικού Σχεδιασμού.
Συνοπτικά, οι στόχοι του βιοκλιματικού σχεδιασμού είναι:
Αρχές Βιοκλιματικού Σχεδιασμού.
Η γενικότερη αρχή του βιοκλιματικού σχεδιασμού θέτει ότι η Νότια πλευρά του κτιρίου πρέπει να χρησιμοποιείται για παθητική ηλιακή θέρμανση, ενώ αντίθετα η Βόρεια για προστασία από τους ανέμους και ανάσχεση της θερμότητας. Ειδικότερα, οι βασικές αρχές του Βιοκλιματικού Σχεδιασμού σχετίζονται με την αρχιτεκτονική δομή και τον προσανατολισμό του κτιρίου καθώς και με τον περιβάλλοντα χώρο.
Προσανατολισμός.
Η μεγαλύτερη όψη του κτιρίου πρέπει να είναι προσανατολισμένη προς το νότο με απόκλιση έως 30 μοίρες (ανατολικα ή δυτικά).
Στοιχεία του Βιοκλιματικού Σχεδιασμού.
Παθητικά συστήματα φυσικού δροσισμού.
Ο αερισμός του κτιρίου είναι πολύ σημαντικός διότι αφενός βοηθάει στην απομάκρυνση της πλεονάζουσας θερμότητας και επομένως κρατάει το κτίριο δροσερό τους θερινούς μήνες και αφετέρου διότι είναι αναγκαία η ανανέωση του εσωτερικού αέρα με φρέσκο αέρα από το περιβάλλον που είναι πλούσιος σε οξυγόνο. Υπάρχουν τρεις κατηγορίες συστημάτων αερισμού: ο πύργος (καμινάδα) αερισμού, η ηλιακή καμινάδα, και ο διαμπερής αερισμός. Επίσης, τα σκίαστρα είναι απαραίτητα για την προφύλαξη της οικίας από την ηλιακή ακτινοβολία τους θερινούς μήνες.
Καμινάδες αερισμού.
Οι καμινάδες αερισμού έχουν κατάλληλο άνοιγμα προς την κατεύθυνση του ανέμου ώστε να συλλέγουν τα ψυχρά ρεύματα και να τα κατευθύνουν μέσα στο ζωτικό χώρο της οικίας.
Ηλιακή καμινάδα.
Η ηλιακή καμινάδα βασίζει την λειτουργία της στο φαινόμενο του φυσικού ελκυσμού. Αντί για τοίχο, έχει ένα μικρό ηλιακό τοίχο (υαλοπίνακα) στη νότια ή νοτιοδυτική πλευρά της, οπότε με τη βοήθεια του ήλιου, θερμαίνεται η εσωτερική της επιφάνεια. Ο ζεστός αέρας κατευθύνεται προς το περιβάλλον με αποτέλεσμα να ανανεώνεται με φρέσκο δροσερό αέρα η κατοικία.
Διαμπερής αερισμός.
Ο διαμπερής αερισμός είναι η πιο συνηθισμένη, καθημερινή πρακτική για το δροσισμό ενός χώρου. Απαιτεί κατάλληλα σχεδιασμένα ανοίγματα στη βόρεια και νότια πλευρά του κτιρίου, ή αν δεν είναι αυτό δυνατό, ανοίγματα στον άξονα ανατολής-δύσης. Ο αέρας διέρχεται από τα ανοίγματα δροσίζοντας τους ενοίκους. Σημαντικό ρόλο στο διαμπερή αερισμό κατέχει η βλάστηση έξω από την οικία καθώς δροσίζει και φιλτράρει τα ρεύματα αέρα ενώ παρέχει ταυτόχρονα σκίαση.
Σκίαστρα.
Τα εξωτερικά σκίαστρα με κινητές περσίδες είναι ο αποτελεσματικότερος τρόπος σκιασμού. Συγκεκριμένα, συνιστώνται οριζόντια εξωτερικά σκίαστρα για τη νότια πλευρά και κατακόρυφα εξωτερικά σκίαστρα για την ανατολική και δυτική πλευρά της κατοικίας.
Βιοκλιματικός Σχεδιασμός αστικών περιοχών
Παράλληλα με το Βιοκλιματικό Σχεδιασμό των κτιρίων, σε ευρύτερη κλίμακα, μπορεί να λάβει χώρα ο Βιοκλιματικός Σχεδιασμός αστικών περιοχών, με σκοπό τη μείωση του φαινομένου της αστικής θερμικής νησίδας και τη βελτίωση του αστικού μικροκλίματος. Τεχνικές του σχεδιασμού αυτού αποτελούν (Mihalakakou et al., 2002; Mihalakakou et al., 2004):
Ο βιοκλιματικός σχεδιασμός ενός κτιρίου συνεπάγεται τη συνύπαρξη και συνδυασμένη λειτουργία όλων των συστημάτων, ώστε να προκύπτουν θερμικά και οπτικά οφέλη καθ’ όλη τη διάρκεια του έτους.

</doc>
<doc id="56308" url="https://el.wikipedia.org/wiki?curid=56308" title="Νέστωρ">
Νέστωρ

Ο Νέστορας (Νέστωρ &lt; "νέομαι" (έρχομαι, επιστρέφω) εξού και "νόστος", "αυτός που επιστρέφει από μακριά, ο ταξιδεμένος") ήταν μυθικός ήρωας της αρχαίας Ελλάδας και βασιλέας της Πύλου.
Ο Μύθος.
Ήταν γιος του Νηλέα και της Χλωρίδας. Πήρε το προσωνύμιο Γερήνιος, από τη Γερήνια, πόλη της Λακωνίας ή της Μεσσηνίας, όπου βρισκόταν, όταν ο Ηρακλής σκότωσε τον Νηλέα και έντεκα από τα παιδιά του (επειδή ο Νηλέας αρνήθηκε να τον βοηθήσει στην κάθαρση για τον φόνο του Ιφίτου) και έτσι σώθηκε. Έλαβε μέρος μαζί με τους Λαπίθες στον πόλεμο εναντίον των Κενταύρων, στην Αργοναυτική εκστρατεία, στη θήρα του Καλυδώνιου κάπρου και στον Τρωικό Πόλεμο. Ο Όμηρος τον παρουσιάζει ως σοφό και συνετό γέροντα, που οι συμβουλές του ακούγονται με σεβασμό από όλους τους Αχαιούς. 
Σήμερα το όνομα Νέστωρ είναι τιμητικός τίτλος για τον γηραιότερο από τους παρευρισκόμενους σε επιστημονικούς κύκλους.
Ήταν πατέρας του Ιπποκράτη του Τυραννοπάτωρα και της Πολυκάστης.

</doc>
<doc id="56309" url="https://el.wikipedia.org/wiki?curid=56309" title="Νέστορας">
Νέστορας



</doc>
<doc id="56313" url="https://el.wikipedia.org/wiki?curid=56313" title="Φωνή">
Φωνή

Φωνή είναι ο ήχος που παράγεται από το στόμα και το λάρυγγα των ζώων και των ανθρώπων. Σε κάθε ζωντανό οργανισμό υπάρχει ένας ειδικός μηχανισμός ή ένας τρόπος διαμέσου του οποίου δημιουργείται η φωνή, ο ήχος με τον οποίο αυτός συνεννοείται με το περιβάλλον του. Στον άνθρωπο η φωνή παράγεται με τη λειτουργία του φωνητικού συστήματος. Στα φωνητικά όργανα σχηματίζονται οι φθόγγοι.
Φωνητικό σύστημα.
Το σύστημα το φωνητικό αποτελείται από τα εξής τμήματα:
Αέρας.
Ο αέρας που εκπνέεται από τα πνευμόνια θέτει σε παλμική κίνηση τις φωνητικές χορδές. Μέσα στο φωνητικό άδυτο σχηματίζεται η φωνή, που μεταφέρεται, διαμέσου του "ηχείου", προς τα έξω. Το ηχείο τούτο αποτελούν οι κοιλότητες του φάρυγγα, του στόματος και της μύτης. Τέλος διαμορφώνεται και παίρνει συγκεκριμένη ελεγχόμενη μορφή η φωνή με τον ουρανίσκο, τη γλώσσα, τα δόντια, τα χείλη κλπ.
Νευρικό σύστημα.
Ο όλος όμως έλεγχος της φωνής και του φωνητικού συστήματος εξαρτάται από το νευρικό σύστημα. Έτσι, λοιπόν, όχι σπάνια, εμφανίζονται τα φαινόμενα άναρθρης φωνής ή και έλλειψής της μετά από δυνατό νευρικό σοκ.
Είδη φωνής.
Άνθρωποι.
Διακρίνονται οι ανθρώπινες μορφές ανάλογα με το ύψος τους (λεπτές ή βαθιές) που εξαρτάται από το πλάτος του λάρυγγα (στους άντρες μεγαλύτερο από τις γυναίκες και τα παιδιά), στην ένταση (δυνατές ή αδύναμες), ανάλογα με την ικανότητα των πνευμόνων και το μήκος των παλμικών κινήσεων των χορδών και, τέλος, στην χροιά, τον ιδιόμορφο εκείνο ήχο που έχει κάθε φωνή και δε μοιάζει με τις άλλες και που οφείλεται στην κατασκευή των φωνητικών κοιλοτήτων του ηχείου.
Οι άνθρωποι που έχουν ψηλή φωνή λέγονται "τενόροι" (οι άντρες) και "σοπράνο" (οι γυναίκες) και χαμηλή φωνή "βαθύφωνοι" και "κοντράλτο".
Τα παιδιά και οι γυναίκες έχουν λεπτότερη και πιο αδύνατη φωνή από τους άντρες. Στα αγόρια η φωνή διαμορφώνεται, μετατρέπεται σε αντρική, με τις αλλαγές που επέρχονται κι έχουν άμεση σχέση με την ανάπτυξη της σεξουαλικότητας και την ωρίμανση των γεννητικών αδένων.
Ζώα.
Στα ζώα οι φωνές παράγονται όπως και στον άνθρωπο, στο λάρυγγα.
Μερικά όμως έντομα παράγουν ήχο (που χαρακτηρίζεται, λαϊκά, ως φωνή) με εξωτερικό τρόπο, από το τρίψιμο π.χ. των μηρών τους, των φτερών τους, της κοιλιάς τους κλπ. Τέτοια είναι το τζιτζίκι, ο γρύλος, οι ακρίδες.
Τέλος, υπάρχουν και πολλά ζώα, τα οποία στερούνται φωνής.

</doc>
<doc id="56316" url="https://el.wikipedia.org/wiki?curid=56316" title="Αντρέι Ζαχάρωφ">
Αντρέι Ζαχάρωφ

Ο Αντρέι Ζαχάρωφ ή ορθότερα Σάχαροβ (ρωσικά: "Андре́й Дми́триевич Са́харов", ΔΦΑ: [ɐnˈdrʲej ˈsaxərəf] 21 Μαΐου 1921 – 14 Δεκεμβρίου 1989) ήταν Ρώσος πυρηνικός φυσικός, ένας από τους επιστήμονες που δημιούργησαν την πρώτη σοβιετική βόμβα υδρογόνου, συγγραφέας του Συντάγματος της Ένωσης Σοβιετικών Δημοκρατιών της Ευρώπης και της Ασίας, βουλευτής της ΕΣΣΔ, Νομπελίστας Ειρήνης για το έτος 1975, αντιφρονών και ακτιβιστής για τα ανθρώπινα δικαιώματα. Για την προάσπιση των ανθρώπινων δικαιωμάτων είχε στερηθεί όλων των σοβιετικών διακρίσεων και βραβείων και εξορίστηκε από τη Μόσχα.
Νεανικά χρόνια και εκπαίδευση.
Ήταν γιος του Ρώσου καθηγητή φυσικής Ντμίτρι Ιβάνοβιτς Σάχαροβ και Σοφιάνο-Σάχαροβα, κόρης του στρατιωτικού Αλεξίου Σοφιάνο. Ο πατρικός παππούς του ήταν ο Ιβάν Σάχαροβ, διάσημος Ρώσος δικηγόρος και πολιτικός. Την παιδική ηλικία του την πέρασε στη Μόσχα. Ο Σάχαροβ έλαβε την πρωτοβάθμια εκπαίδευση στην οικία του. Άρχισε να φοιτά για πρώτη φορά στο σχολείο στην έβδομη τάξη (Α΄Γυμνασίου). Αφού αποφοίτησε το 1938, ο Σάχαροβ ξεκίνησε να σπουδάζει στο Τμήμα Φυσικής του Κρατικού Πανεπιστημίου της Μόσχας, που λόγω του Β΄Παγκοσμίου Πολέμου μεταφέρθηκε στο Τουρκμενιστάν όπου και αποφοίτησε. Γύρισε στη Μόσχα το 1945 για σπουδές στο Ινστιτούτο Φυσικής στη Σοβιετική Ακαδημία Επιστημών.
Επιστημονική σταδιοδρομία.
Μετά τον πόλεμο ασχολήθηκε με τη μελέτη των κοσμικών ακτίνων και το 1948, απασχολήθηκε στο πρόγραμμα κατασκευής της Σοβιετικής ατομικής βόμβας. Από το 1950 ως το 1953 συμμετείχε στις προσπάθειες κατασκευής της σοβιετικής βόμβας υδρογόνου. Το 1953 έγινε το νεαρότερο μέλος στην ιστορία της Σοβιετικής Ακαδημίας Επιστημών, ενώ έλαβε το Κρατικό Βραβείο Στάλιν. Απογοητεύθηκε όμως από τη δουλειά του και επί των ημερών της εξουσίας του Νικήτα Χρουστσώφ, απεύθυνε εκκλήσεις για την παγκόσμια απαγόρευση των ατμοσφαιρικών πυρηνικών δοκιμών, συμμετείχε σε ομιλίες για πολιτικά και κοινωνικά δικαιώματα. Το 1968 έγραψε το έργο «Σκέψεις πάνω στην πρόοδο, την ειρηνική συνύπαρξη και την πνευματική ελευθερία», στο οποίο εκδήλωνε τη διαφωνία του σε οποιαδήποτε πολιτική τακτική και προοπτική να διαιρεθεί η γη σε κομμουνιστικά και καπιταλιστικά στρατόπεδα. Υπερασπίστηκε την κυβέρνηση της Τσεχοσλοβακίας κατά την εισβολή των Σοβιετικών το 1968 όπως και τον Αλεξάντρ Σολζενίτσιν. Το 1970 συνυπέγραψε ανοικτή επιστολή όπου αναφερόταν στην αναγκαιότητα παροχής δημοκρατικής ελευθερίας στη χώρα του. Υπήρξε ιδρυτής της Επιτροπής Ανθρωπίνων Δικαιωμάτων της Μόσχας, ενώ το 1975 τιμήθηκε με το Βραβείο Νόμπελ Ειρήνης το οποίο παρέλαβε η σύζυγός του Έλενα Μπονέρ καθώς στον ίδιο δεν επετράπη η έξοδος από τη χώρα.
Εξορία.
Όταν κατέκρινε δημόσια την εισβολή των Σοβιετικών στο Αφγανιστάν το 1980 εξορίστηκε στην πόλη Γκόρκι του Νίζνι Νόβγκοροντ, όπου μαζί με τη σύζυγό του διαμαρτυρήθηκαν με μια σειρά απεργιών πείνας. Τον Δεκέμβριο του 1986 απελευθερώθηκε και τάχθηκε υπέρ της περεστρόικα. Εκλέχθηκε στο Κογκρέσο Λαϊκών Αντιπροσώπων και από τη θέση εκείνη συνέχισε τον αγώνα του για την προστασία των ανθρωπίνων δικαιωμάτων στην ΕΣΣΔ αναπτύσσοντας έντονη δραστηριότητα μέχρι το τέλος της ζωής του. Είχε καταστεί εθνικό σύμβολο θάρρους και αλήθειας. Από το 1988 το Ευρωπαϊκό Κοινοβούλιο απονέμει κάθε χρόνο το Βραβείο Σάχαροβ σε πρόσωπα ή οργανισμούς για τη διά βίου αφοσίωσή τους στην προάσπιση των ανθρωπίνων δικαιωμάτων και των ελευθεριών.
Προσωπική ζωή.
Το 1943 νυμφεύθηκε την Κλαούντια Βιχέροβα, με την οποία απέκτησαν τρία παιδιά - δύο κόρες και ένα γιο την Τατιάνα, την Λιουμπόβ και τον Ντμίτρι. Το 1970 συνάντησε την Έλενα Μπονέρ, την οποία νυμφεύθηκε δύο χρόνια αργότερα.
Θάνατος.
Πέθανε το βράδυ της 14ης Δεκεμβρίου 1989 από καρδιακή προσβολή στο διαμέρισμά του στην οδό Τσκάλοφ. Θάφτηκε στο νεκροταφείο στη Μόσχα.

</doc>
<doc id="56317" url="https://el.wikipedia.org/wiki?curid=56317" title="Άγνωστος Στρατιώτης">
Άγνωστος Στρατιώτης



</doc>
<doc id="56320" url="https://el.wikipedia.org/wiki?curid=56320" title="Ανδρέας Ζαχάρωφ">
Ανδρέας Ζαχάρωφ



</doc>
<doc id="56322" url="https://el.wikipedia.org/wiki?curid=56322" title="Μούμια">
Μούμια

Μούμια ονομάζεται ο ταριχευμένος νεκρός. Η συνήθεια της ταρίχευσης δε γεννήθηκε αυθόρμητα και χωρίς ιδιαίτερο λόγο. Έχει τις αιτίες της στις δοξασίες του πρωτόγονου ανθρώπου σχετικά με τη μεταθανάτια ζωή του και την τύχη της ψυχής του.
Επειδή λοιπόν οι αρχαίοι Αιγύπτιοι πίστευαν πως η ζωή συνεχίζεται και μετά το θάνατο, θεώρησαν αναγκαία τη διατήρηση του σώματος, της κατοικίας της ψυχής. Άρχισαν να θάβουν αρχικά τους νεκρούς μέσα σε χώρους άνετους, βάζοντας κοντά τους τρόφιμα και καθετί αγαπητό στο νεκρό. Μα στη συνέχεια, βλέποντας πως η φθορά ερχόταν αναπόφευκτα, βρήκαν τρόπους ταρίχευσης.
Η τέχνη της μουμιοποίησης έγινε επιστήμη, κυρίως στην Αίγυπτο.
Μέχρι σήμερα σώζονται οι αιγυπτιακές μούμιες. Ο τρόπος που έκαναν την ταρίχευση ήταν πολύπλοκος. Άνοιγαν το νεκρό σ' ορισμένα σημεία και του αφαιρούσαν για λίγο τα σπλάχνα και τον εγκέφαλο, που έβαζαν για λίγο στην αλμύρα. Έπλεναν εσωτερικά κι εξωτερικά το πτώμα με αρώματα και αντισηπτικές ουσίες. Μετά επανατοποθετούσαν τα σπλάχνα, άλειφαν το σώμα με περισσότερες αντισηπτικές ουσίες, το τύλιγαν με επιδέσμους και το τοποθετούσαν στις σαρκοφάγους ή τα νεκροταφεία.

</doc>
<doc id="56323" url="https://el.wikipedia.org/wiki?curid=56323" title="Μουμιοποίηση">
Μουμιοποίηση

Μουμιοποίηση είναι η διαδικασία με την οποία αναστέλλεται η αποσύνθεση ενός νεκρού σώματος ανθρώπου ή ζώου. Πιθανότατα οφείλεται σε τυχαίους παράγοντες όταν το περιβάλλον στο οποίο βρίσκεται το πτώμα ευνοεί την μουμιοποίηση ή μπορεί να γίνεται ύστερα από την παρέμβαση του ανθρώπου με πιο γνωστό παράδειγμα την παράδοση των Αιγυπτίων στην αρχαιότητα να μουμιοποιούν τους νεκρούς τους. 
Παράγοντες που ευνοούν την μουμιοποίηση είναι πολλοί και μπορούν από μόνοι τους η σε συνδυασμό να συντελέσουν στην μουμιοποίηση. Η ξηρασία, η χαμηλή θερμοκρασία, η αυξημένη υγρασία, η στεγανοποίηση, η επίδραση κάποιου υλικού ή χημικού, ακόμα και η στάχτη ηφαιστείων έχει συντελέσει στο παρελθόν στην μουμιοποίηση τόσο ανθρώπων όσο και ζωών.
Η ξηρά μουμιοποίηση.
Είναι μία τυχαία διαδικασία κατά την οποία το νεκρό σώμα υφίσταται αφυδάτωση με αποτέλεσμα το δέρμα, να εφάπτεται στα οστά.
Μπορεί να συμβεί σε μέρος όπου διέρχεται ρεύμα ξηρού αέρος. Τότε, κατά την εκταφή του σώματος αποκαλύπτεται ότι το πτώμα παραμένει αναλλοίωτο. Η ξηρά μουμιοποίηση μπορεί να αφορά ολόκληρο το σώμα είτε ένα μέρος του.
Σαπωνοποίηση.
Κατά τη δεύτερη παραλλαγή έχουμε και πάλι αναλλοίωτο πτώμα, αλλά αυτό συμβαίνει λόγω της μεγάλης υγρασίας του περιβάλλοντος χώρου.

</doc>
<doc id="56324" url="https://el.wikipedia.org/wiki?curid=56324" title="Μύτη">
Μύτη

Η μύτη, από ανατομικής απόψεως, είναι ένα εξόγκωμα στα σπονδυλωτά που αποτελείται από τα ρουθούνια με τα οποία εισπνέεται και εκπνέεται ο αέρας κατά τη λειτουργία της αναπνοής, σε συνδυασμό με το στόμα. Επίσης, με τη μύτη επιτελείται η όσφρηση στους ανθρώπους και τα ζώα. Στη μύτη υπάρχουν συνήθως τρίχες οι οποίες συνεισφέρουν στο φιλτράρισμα του εισερχόμενου αέρα από τη σκόνη. Πίσω από την μύτη υπάρχει ο οσφρητικός βλεννογόνος και τα ιγμόρεια. Πίσω από τη ρινική κοιλότητα, ο αέρας περνά μέσα από το φάρυγγα, από κοινού με το πεπτικό σύστημα, και στη συνέχεια στο υπόλοιπο αναπνευστικό σύστημα. Στους ανθρώπους, η μύτη βρίσκεται κεντρικά στο πρόσωπο και χρησιμεύει ως μια εναλλακτική αναπνευστική δίοδο ειδικά κατά τη διάρκεια του θηλασμού για τα βρέφη. Στους ανθρώπους και γενικά στα σπονδυλωτά η μύτη είναι ένα όργανο που προεξέχει είτε λιγότερο είτε περισσότερο (όπως στους ελέφαντες), ενώ στα κητώδη η μύτη έχει μειωθεί μόνο στα ρουθούνια. Η ευαισθησία στην όσφρηση είναι διαφορετική σε κάθε είδος. Τα σκυλιά, τα οποία έχουν υγρή μύτη, έχουν ιδιαίτερα ανεπτυγμένη όσφρηση.
Κλιματισμός.
Η μύτη είναι μέρος του αναπνευστικού συστήματος, βοηθώντας στην αναπνοή οξυγόνου και απελευθερώνοντας διοξείδιο του άνθρακα (CO₂). Ως ενδιάμεσος μεταξύ του σώματος και του εξωτερικού κόσμου, η μύτη και οι σχετιζόμενες δομές συχνά εκτελούν επιπρόσθετες λειτουργίες που αφορούν την εισροή αέρα, όπως για παράδειγμα την αύξηση της θερμοκρασίας του και/ή την ύγρανσή του, επίσης τινάζοντάς τον αν διακινείται και ως επί το πλείστον ανακτώντας υγρασία από τον αέρα πριν την εκπνοή του (όπως συμβαίνει με αποτελεσματικότητα στις καμήλες). Η μύτη έχει συχνά εσωτερικές τρίχες για να σταματούν ανεπιθύμητα σωματίδια να εισέλθουν στους πνεύμονες.
Αίσθηση προσανατολισμού.
Η υγρή μύτη των σκύλων είναι χρήσιμη για την αντίληψη της κατεύθυνσης. Οι ευαίσθητοι υποδοχείς κρύου του δέρματος ανιχνεύουν τον τόπο όπου η μύτη ψύχεται περισσότερο και αυτή είναι η κατεύθυνση από όπου προέρχεται μιας συγκεκριμένη μυρωδιά που το ζώο απλά αναγνώρισε.
Ανατομική κατασκευή αναπνευστικών οργάνων.
Στα αμφίβια και τα δίπνοα, τα ρουθούνια ανοίγουν σε μικρούς σάκους που, με τη σειρά τους, ανοίγουν στο μπροστινό τμήμα της οροφής του στόματος μέσω της ρινικής χοάνης. Αυτοί οι θύλακες περιέχουν ένα μικρό ποσό οσφρητικού επιθηλίου, το οποίο στην περίπτωση της (;) επίσης σχηματίζει μια σειρά από γειτονικά πλοκάμια. Παρά τη γενική ομοιότητα στη δομή με εκείνες των αμφιβίων, τα ρουθούνια των δίπνοων δεν χρησιμοποιούνται για την αναπνοή δεδομένου ότι αυτά τα ζώα αναπνέουν από το στόμα τους.

</doc>
<doc id="56325" url="https://el.wikipedia.org/wiki?curid=56325" title="Λιόν">
Λιόν



</doc>
<doc id="56326" url="https://el.wikipedia.org/wiki?curid=56326" title="Ταχυδρομικές υπηρεσίες">
Ταχυδρομικές υπηρεσίες

Οι Ταχυδρομικές Υπηρεσίες αποτελούν ένα τομέα δραστηριότητας για τη διαβίβαση πληροφοριών και αποστολή υλικών αντικειμένων, όπως εγγράφων, συνήθως μέσα σε φακέλους, αλλά και σε μικρές συσκευασίες, που παραδίδονται σε προορισμούς σε ολόκληρο τον κόσμο. Οτιδήποτε σταλεί μέσω του ταχυδρομικού συστήματος ονομάζεται Αλληλογραφία ή Ταχυδρομείο.
Κατ' αρχή, μια ταχυδρομική υπηρεσία μπορεί να είναι ιδιωτική ή δημόσια. Οι κυβερνήσεις θέτουν συχνά περιορισμούς στα ιδιωτικά ταχυδρομικά συστήματα παράδοσης. Από τα μέσα του 19ου αιώνα, τα εθνικά ταχυδρομικά συστήματα έχουν καθιερωθεί σαν κρατικά μονοπώλια με ένα προπληρωμένο τέλος. Η απόδειξη της πληρωμής είναι συχνά με τη μορφή αυτοκόλλητων γραμματοσήμων, αλλά ταχυδρομικά τέλη εισπράττονται επίσης και για μαζικές αποστολές αλληλογραφίας.
Οι Ταχυδρομικές Υπηρεσίες έχουν συχνά και άλλες λειτουργίες εκτός από την αποστολή επιστολών. Σε ορισμένες χώρες, μια ταχυδρομική τηλεγραφική και τηλεπικοινωνιακή υπηρεσία (PTT) επιβλέπει το ταχυδρομικό σύστημα, καθώς και ότι έχει σχέση με το τηλέφωνο και τον τηλέγραφο. Οι Ταχυδρομικές Υπηρεσίες σε ορισμένες χώρες, παρέχουν λογαριασμούς ταμιευτηρίου και διεκπεραιώνουν αιτήσεις για έκδοση διαβατηρίων.
Τα πρώτα ταχυδρομικά συστήματα.
Η τέχνη της επικοινωνίας με έγγραφα που μεταφέρονταν από μεσάζοντα από ένα άτομο ή τόπο σε έναν άλλο είναι σχεδόν βέβαιο ότι χρονολογείται περίπου από την εφεύρεση της γραφής. Ωστόσο, η ανάπτυξη των επίσημων ταχυδρομικών συστημάτων εμφανίστηκε πολύ αργότερα. Η πρώτη τεκμηριωμένη χρήση μιας οργανωμένης υπηρεσίας ταχυμεταφορών για τη διάδοση των εγγράφων είναι στην Αίγυπτο, όπου οι Φαραώ χρησιμοποιούσαν ταχυδρόμους για τη διάδοση των διαταγμάτων τους στην περιοχή της επικράτειάς τους (2400 π.Χ.). Η πρακτική αυτή είναι σχεδόν βέβαιο ότι έχει τις ρίζες της σε πολύ παλαιότερη πρακτική προφορικής μετάδοσης μηνυμάτων και μπορεί να ήταν στηρίχτηκε σε μια προϋπάρχουσα υποδομή.
Περσία.
Η πρώτη αξιόπιστη απόπειρα για την ανάπτυξη μιας πραγματικής ταχυδρομικής υπηρεσίας προέρχεται από την αρχαία Περσία, αλλά το σημείο της ανακάλυψης παραμένει υπό εξέταση. Η καλύτερα τεκμηριωμένη αναφορά (Ξενοφών) αποδίδει την ανακάλυψη στον Πέρση βασιλιά Κύρο το Μεγάλο (550 π.Χ.), ενώ άλλοι συγγραφείς την αποδίδουν στον διάδοχό του Δαρείο τον Ι της Περσίας (521 π.Χ.). Άλλες πηγές υποστηρίζουν ότι πολύ νωρίτερα από τις παραπάνω χρονολογίες υπήρξε το ασσυριακό ταχυδρομικό σύστημα, αποδίδοντάς το στον Χαμουραμπί (1700 π.Χ.) και τον Sargon τον II (722 π.Χ.). Ωστόσο, το ταχυδρομείο όμως δεν έχει την πρωταρχική αποστολή της εν λόγω ταχυδρομικής υπηρεσίας. Ο ρόλος του συστήματος, σαν ένας μηχανισμός συλλογής πληροφοριών είναι καλά τεκμηριωμένη και η υπηρεσία (αργότερα) ονομάζεται Αγγαρεία, ένας όρος που με τον καιρό χρησιμοποιήθηκε για να δηλώνει ένα φορολογικό σύστημα. Η Παλαιά Διαθήκη (Εσθήρ, VIII), κάνει αναφορά σε αυτό το σύστημα του Ahasuerus, του βασιλιά των Μήδων, που το χρησιμοποιούσαν για την ταχεία μεταφορά των αποφάσεών του.
Το περσικό σύστημα αποτελείται από σταθμούς (που ονομάζονται Chapar-Khaneh), όπου ο μεταφορέας μηνυμάτων (που ονομάζεται Chapar) μετακινείται μέχρι τον επόμενο σταθμό, όπου θα ανταλλάξει το άλογό του με ένα άλλο ξεκούραστο, για να πετύχει την μέγιστη απόδοση και ταχύτητα παράδοσης. Ο Ηρόδοτος περιέγραψε το σύστημα με αυτό τον τρόπο: "Λέγεται ότι όσες ημέρες χρειάζονται για όλο το ταξίδι, τόσοι είναι οι άνδρες και τα άλογα που βρίσκονται κατά μήκος του δρόμου. Κάθε άλογο και κάθε άνθρωπος αντιστοιχούσε για το ταξίδι μιας ημέρας. Και αυτό δεν σταματούσε ούτε από το χιόνι, ούτε από τη βροχή, ούτε από την ζέστη, ούτε από το σκοτάδι, προκειμένου να πετύχουν την ολοκλήρωση της καθορισμένης πορείας, με την προβλεπόμενη ταχύτητα».
Νότια Ασία.
Η οικονομική ανάπτυξη και η πολιτική σταθερότητα στο πλαίσιο της αυτοκρατορίας Mauryan (322 π.Χ. - 185 π.Χ.), είδε την ανάπτυξη εντυπωσιακών κοινωνικών υποδομών στην αρχαία Ινδία. Οι Mauryans ανάπτυξαν την πρώτη ινδική υπηρεσία αλληλογραφίας καθώς και δημόσια φρεάτια, σπίτια ανάπαυσης και άλλες διευκολύνσεις για τους κοινούς πολίτες. Κοινές άμαξες που ονομάζονται Δαγκάνες μερικές φορές χρησιμοποιούνταν σαν άμαξες ταχυδρομείου στην αρχαία Ινδία.
Στην αρχαιότητα οι βασιλιάδες, αυτοκράτορες, κυβερνήτες, zamindars ή φεουδάρχες προστάτευαν τη γη τους μέσω των υπηρεσιών πληροφοριών ειδικά εκπαιδευμένων αστυνομικών ή στρατιωτικών υπηρεσιών και υπηρεσιών ταχυμεταφορών για να μεταφέρουν και να λαμβάνουν πληροφορίες με τους δρομείς, κλητήρες ακόμη και με τα περιστέρια. Ο επικεφαλής των μυστικών υπηρεσιών, γνωστός ως postmaster, διατήρησε τις γραμμές επικοινωνίας ... Οι άνθρωποι χρησιμοποιούσαν για την αποστολή επιστολών προς μακρινούς συγγενείς τους φίλους ή τους γείτονές τους.
Στη Νότια Ινδία, η δυναστεία Wodeyar (1399 - 1947) του Βασιλείου του Mysore χρησιμοποιεί υπηρεσία ταχυδρομείου με σκοπό την κατασκοπεία για να αποκτά γνώσεις που αφορούν σε ζητήματα που έλαβαν χώρα σε μεγάλες αποστάσεις.
Μέχρι το τέλος του 18ου αιώνα, το ταχυδρομικό σύστημα στην Ινδία είχε φτάσει σε εντυπωσιακά επίπεδα απόδοσης. Σύμφωνα με το βρετανό Θωμά Βρούτον (Thomas Broughton), ο μαχαραγιάς του Τζοτπούρ απέστενλε καθημερινά αφιερώματα φρέσκων λουλουδιών από την πρωτεύουσά του στον Ναδαντβάρα (Νathadvara) (320 χλμ.) και έφταναν εγκαίρως για την πρώτη θρησκευτική τελετή Νταρσάν (Darshan) στην ανατολή του ηλίου. Στη συνέχεια το εν λόγω σύστημα υποβλήθηκε σε πλήρη εκσυγχρονισμό όταν τα Βρετανικά ταχυδρομεία ανέλαβαν τον πλήρη έλεγχο σε όλη την Ινδία. Το Post Office Act XVII του 1837 προέβλεπε σαν προϋπόθεση ότι ο Γενικός Κυβερνήτης της Ινδίας στο Συμβούλιο είχε το αποκλειστικό δικαίωμα της διαβίβασης επιστολών με το ταχυδρομείο εντός των εδαφών της επικράτειας με τη μίσθωση της Εταιρείας Ανατολικής Ινδίας. Τα μηνύματα ήταν διαθέσιμεα σε ορισμένους υπαλλήλους, χωρίς επιβάρυνση, η οποία ήταν αμφιλεγόμενο προνόμιο καθώς περνούσαν τα χρόνια. Σε αυτή τη βάση το ινδικό Ταχυδρομείο ιδρύθηκε την 1 Οκτωβρίου, 1837.
Κίνα.
Η Κίνα απολαμβάνει ταχυδρομικών σταθμών αναμετάδοσης από τη δυναστεία των Χαν (206 π.Χ. - 220 μ.Χ.). Κατά τη διάρκεια της δυναστείας Γιουάν υπό Κουμπλάι Χαν, η Κίνα εντάχθηκε στο πολύ μεγαλύτερο σύστημα Örtöö της Μογγολικής αυτοκρατορίας.
Ρώμη.
Η πρώτη τεκμηριωμένη ταχυδρομική υπηρεσία είναι αυτή της Ρώμης. Οργανωμένη κατά την εποχή του Αυγούστου Καίσαρα (62 π.Χ.- 14 μ.X.), μπορεί επίσης να είναι η πρώτη πραγματική υπηρεσία ηλεκτρονικού ταχυδρομείου. Η υπηρεσία ονομάστηκε publicus cursus και ήταν εφοδιασμένη με ελαφρές άμαξες που ονομάζεται rhedæ με γρήγορα άλογα. Επιπλέον, υπήρχε μια άλλη πιο αργή υπηρεσία που ήταν εξοπλισμένη με κάρα με δύο τροχούς (birolæ) που έλκονται από βόδια. Η υπηρεσία αυτή προορίζεται για την αλληλογραφία με την κυβέρνηση. Μια άλλη υπηρεσία για τους πολίτες προστέθηκε αργότερα.
Μογγολική αυτοκρατορία.
Ο Τζένγκις Χαν εγκατέστησε μια ταχυδρομική υπηρεσία για ολόκληρη την αυτοκρατορία και το ταχυδρομικό σύστημα με σταθμούς που ονομάζεται Örtöö στην Μογγολική αυτοκρατορία. Κατά τη διάρκεια της δυναστείας Γιουάν υπό Κουμπλάι Χαν, το σύστημα αυτό καλύπτει επίσης την επικράτεια της Κίνας. Ταχυδρομικοί σταθμοί δεν χρησιμοποιούνται μόνο για τη μετάδοση και την παροχή του επίσημου ταχυδρομείου, αλλά ήταν επίσης διαθέσιμοι για τα ταξίδια των υπαλλήλων, των στρατιωτικών και των ξένων αξιωματούχων. Οι σταθμοί αυτοί βοηθούσαν και διευκόλυναν τη μεταφορά των αλλοδαπών και ημεδαπών τιμώμενων προσώπων και το εμπόριο γενικότερα. Μέχρι το τέλος του κανόνα Κουμπλάι Χαν υπήρχαν πάνω από 1.400 ταχυδρομικοί σταθμοί μόνο στην Κίνα, οι οποίοι με τη σειρά τους είχαν στη διάθεσή τους περίπου 50.000 ίππους, 1.400 βόδια, 6.700 μουλάρια, 400 καροτσάκια, 6.000 πλοία, πάνω από 200 σκύλους και 1.150 πρόβατα.
Οι σταθμοί απείχαν 15 με 40 μίλια ο ένας από τον άλλο και είχαν αξιόπιστους συνοδούς που εργάζονταν για την υπηρεσία ταχυδρομείου. Οι ξένοι παρατηρητές, όπως ο Marco Polo βεβαιώνουν για την αποτελεσματικότητα της πρώιμης αυτής ταχυδρομικής υπηρεσίας.
Άλλα συστήματα.
Μια άλλη σημαντική ταχυδρομική υπηρεσία δημιουργήθηκε στον ισλαμικό κόσμο, από τον χαλίφη Μουαβίγια. Η υπηρεσία ονομάστηκε barid, από το όνομα των πύργων που χτίστηκαν για να προστατεύουν τους δρόμους με τους οποίους ταξίδευαν οι μεταφορείς.
Πολύ πριν από το Μεσαίωνα και κατά τη διάρκειά του, ταξιδιωτικά περιστέρια χρησιμοποιήθηκαν για το ταχυδρομείο με περιστέρι, αξιοποιώντας μια μοναδική ποιότητα αυτού του πουλιού, το οποίο όταν βρεθεί μακριά από τη φωλιά του είναι σε θέση να βρει το δρόμο του, λόγω μιας ιδιαίτερα ανεπτυγμένης αίσθησης προσανατολισμού. Τα μηνύματα ήταν τότε δεμένα γύρω από τα πόδια του περιστεριού, το οποίο αφηνόταν ελεύθερο και μπορούσε να φθάσει στην αρχική φωλιά του.
Το ταχυδρομείο έχει μεταφερθεί με αρκετές άλλες μεθόδους σε όλη την ιστορία, συμπεριλαμβανομένων ελκύθρων με σκυλιά, μπαλόνια, ρουκέτες, μουλάρια, πνευστοί σωλήνες μεταφοράς εγγράφων, ακόμη και υποβρύχια.
Ο Καρλομάγνος επεξέτεινε σε ολόκληρη την επικράτεια της αυτοκρατορίας το σύστημα που χρησιμοποιούσαν οι Φράγκοι στη βόρεια Γαλατία και συνέδεσε αυτή την υπηρεσία με την υπηρεσία των εποπτών missi dominici.
Πολλές θρησκευτικές ομάδες είχαν μια ιδιωτική ταχυδρομική υπηρεσία και μάλιστα οι Κιστερκιανοί (Cistercians) «συνδέονταν περισσότερα από 6.000 αβαεία, μοναστήρια και εκκλησίες". Η καλύτερη οργάνωση, ωστόσο δημιουργήθηκε από τους Ιππότες του Ναού. Τα νεοσύστατα πανεπιστήμια επίσης είχαν ιδιωτικές υπηρεσίες, ξεκινώντας από την Μπολόνια (1158 μ.Χ.).
Ο λαϊκός αναλφαβητισμός καλυπτόταν από την υπηρεσία των γραφέων. Οι αναλφάβητοι που χρειάζονται επικοινωνία υπαγορεύανε τα μηνύματά τους σε ένα γραφέα, ένα άλλο επάγγελμα που τώρα έχει γενικά εξαφανιστεί.
Το 1505, ο Μαξιμιλιανός Ι, της Αγίας Ρωμαϊκής Αυτοκρατορίας, καθιέρωσε ένα ταχυδρομικό σύστημα της αυτοκρατορίας, με το διορισμό του Franz von Thurn und Taxis για την εκτέλεσή του. Η οικογένεια Thurn und Taxis, γνωστή τότε ως Τάσης, είχαν λειτουργήσει ταχυδρομικές υπηρεσίες μεταξύ των ιταλικών πόλεων-κρατών από το 1290 και μετά. Μετά την κατάργηση της αυτοκρατορίας το 1806 το ταχυδρομικό σύστημα Thurn und Taxis συνεχίστηκε ως ιδιωτικός οργανισμός, που συνεχίζει να υπάρχει στην εποχή του γραμματόσημου πριν τελικά απορροφηθεί από το ταχυδρομικό σύστημα της νέας γερμανικής αυτοκρατορίας μετά το 1871.
Ταχυδρομική μεταρρύθμιση.
Στο Ηνωμένο Βασίλειο, πριν από το 1840 το ταχυδρομικό σύστημα ήταν ακριβό, προκαλούσε σύγχυση και το θεωρούσαν διεφθαρμένο. Οι επιστολές πληρωνόντουσαν από τον παραλήπτη και όχι από τον αποστολέα και χρεώνονταν ανάλογα με την απόσταση που είχε ταξιδέψει η επιστολή και τον αριθμό των φύλλων χαρτιού που περιείχε. Αν υπάρχει ένας άνθρωπος που μπορούμε να πούμε ότι έχει αλλάξει το πρόσωπο της ταχυδρομικής υπηρεσίας, είναι ο Sir Rowland Hill, με τις μεταρρυθμίσεις του, στο ταχυδρομικό σύστημα που βασίζεται στην έννοια των φθηνών ταχυδρομικών τελών και στην προπληρωμή. Στην πρότασή του ο Hill ζήτησε δύο εναλλακτικούς τρόπους, τον επίσημο προεκτυπωμένο φάκελο και τα αυτοκόλλητα γραμματόσημα, ώστε να οδηγήσει τον αποστολέα να πληρώσει για το κόμιστρο, σε μια εποχή που προπληρωμή ήταν προαιρετική και η οποία οδήγησε στην εφεύρεση του γραμματόσημου του καλούμενου Penny Black.
Ήταν γύρω από αυτό το χρονικό διάστημα που πραγματοποιήθηκε η εθνικοποίηση και η συγκέντρωση των περισσότερων ταχυδρομικών συστημάτων. Σήμερα, η μελέτη των συστημάτων ταχυδρομείου είναι γνωστή ως ταχυδρομική ιστορία.

</doc>
<doc id="56327" url="https://el.wikipedia.org/wiki?curid=56327" title="Μνημείο του Αγνώστου Στρατιώτη (Ελλάδα)">
Μνημείο του Αγνώστου Στρατιώτη (Ελλάδα)

Το Μνημείο του Αγνώστου Στρατιώτη βρίσκεται στην πλατεία Συντάγματος, μπροστά από το κτίριο της Βουλής των Ελλήνων. Κατασκευάστηκε τη δεκαετία του 1930 και, όπως όλα τα μνημεία αυτού του τύπου, είναι ένα κενοτάφιο προς τιμή των πεσόντων στους πολέμους. Το πρώτο μνημείο στον άγνωστο στρατιώτη του αγώνα του 1821 στήθηκε στις 16 Ιανουαρίου 1858, με απόφαση του δήμου Ερμούπολης Σύρου.
Κατασκευή του μνημείου.
Η απόφαση για την ανέγερση ενός μνημείου στον άγνωστο στρατιώτη ελήφθη από τη δικτατορία του Θεόδωρου Πάγκαλου. Με απόφαση του ίδιου, σαν υπουργού Στρατιωτικών, στις 3 Μαρτίου 1926 προκηρύχθηκε καλλιτεχνικός διαγωνισμός στην εφημερίδα Εσπέρα «διά την υποβολήν μελέτης ανεγέρσεως τάφου Αγνώστου Στρατιώτου εις την έμπροσθεν των Παλαιών Ανακτόρων Πλατείαν, καταλλήλος προς τούτο διαρρυθμιζομένην». Στις 9 Οκτωβρίου 1926 το Υπουργείο Στρατιωτικών ενέκρινε και βράβευσε κατά πλειοψηφία την μελέτη του αρχιτέκτονα Εμμανουήλ Λαζαρίδη.
Η θέση του Μνημείου είχε υποδειχθεί από τον ίδιο τον αρχιτέκτονα στην θέση των Παλαιών Ανακτόρων (σημερινή Βουλή των Ελλήνων) και με πρόταση του Πάγκαλου, ο οποίος επιθυμούσε στο κτίριο των παλαιών ανακτόρων να στεγαστεί το Υπουργείο Στρατιωτικών. Όμως, μετά από έντονες αντιδράσεις και συνεχείς συνεδριάσεις, το 1929 στην Ζ΄ συνεδρίαση της Βουλής ο Ελευθέριος Βενιζέλος, τότε πρωθυπουργός, παραμερίζοντας τη διαφωνία του με τον Θεόδωρο Πάγκαλο, αποφάσισε ότι η καλύτερη θέση ήταν η αρχική στην Πλατεία Ανακτόρων, θεωρώντας ότι το μνημείο πρέπει να είναι στο κέντρο της πόλης, όπως το αντίστοιχο της Γαλλίας.
Η επιτροπή ανέγερσης είχε δώσει όλη την ευθύνη κατασκευής στον αρχιτέκτονα Μανώλη Λαζαρίδη. Αρχικά είχε συνεργαστεί με τον γλύπτη Θωμά Θωμόπουλο, ο οποίος είχε προτείνει ως κεντρικό γλυπτό την παράσταση γιγαντομαχίας όπου μια μορφή αγγέλου, που θα συμβόλιζε την Ελλάδα, θα παραλάμβανε στοργικά τον νεκρό στρατιώτη. Παρά την αρχική συμφωνία με τον Θωμόπουλο, ο Λαζαρίδης, ως επιβλέπων όλων των εργασιών, τον παραμέρισε από το έργο εξαιτίας χρηματικής ασυμφωνίας. Το 1930 τον αντικατέστησε με τον γλύπτη Φωκίωνα Ροκ με ομόφωνη απόφαση της επιτροπής ανέγερσης, η οποία στην συνέχεια ενέκρινε νέα πρόταση για το έργο, με έναν οπλίτη «εκτάδην κείμενο» (ξαπλωμένο στο έδαφος). Την πρόταση χαρακτήρισε ταιριαστή, επειδή προσδίδει ηρεμία και απλότητα.
Το Μνημείο.
Το μνημείο είναι μια αστική σύνθεση με αρχές γαλλικής πολεοδομικής παράδοσης και κλασικισμού, συνδυασμένες με το μοντέρνο πνεύμα της Αρ Ντεκό και με συμβολικές αναφορές στην ελληνική αρχαιότητα. Κεντρικό θέμα ήταν η ενότητα του μνημείου με την πλατεία Συντάγματος, η εναρμόνισή του με τα νεοκλασικά Ανάκτορα και η συμβολή στην ανάπλαση της πλατείας Συντάγματος με κύριο άξονα την οδό Ερμού. Για την κατασκευή του έγινε εκσκαφή μεγάλης κλίμακας και ισοπεδώθηκε το λοφώδες τοπίο μπροστά από τη Βουλή.
Το έργο είναι ένα ανάλημμα σχήματος Π από λαξευμένους πωρόλιθους μεγάλων διαστάσεων. Το γλυπτό βρίσκεται στο βάθος και κεντρικά του όλου έργου. Αριστερά και δεξιά υπάρχουν δύο πλευρικές κλίμακες ενώ στο κέντρο υπάρχει ένας τάφος σε παραλληλόγραμμο πλαίσιο και ανυψωμένος. Οι μνημειώδεις κλίμακες είναι διακοσμητικές, καθώς τα σκαλοπάτια τους προορίζονταν για θεωρεία κατά τη διάρκεια τελετών.
Το γλυπτό παριστάνει μια γυμνή ανδρική μορφή ενός νεκρού πολεμιστή ξαπλωμένη σε κάποια έξαρση του εδάφους. Ο νεκρός πολεμιστής στο αριστερό χέρι κρατάει κυκλική ασπίδα, στο κεφάλι φοράει αρχαίο κράνος με το πρόσωπο γυρισμένο από τα πλάγια να θυμίζει αρχαίο νόμισμα. Η απόδοση του σώματος του νεκρού από τον καλλιτέχνη δίνει την εντύπωση στο θεατή ότι ο Άγνωστος Στρατιώτης αναπαύεται ζωντανός, έτοιμος να σηκωθεί.
Αριστερά και δεξιά της παράστασης έχουν χαραχτεί φράσεις από το έργο του Θουκυδίδη: από την περιγραφή της ταφικής τελετής πριν την εκφώνηση του Επιταφίου του Περικλή () αριστερά και στα δεξιά από τον επιτάφιο (). Στο μέσο του κενοταφίου χαράχτηκε με μικρότερα γράμματα η φράση: .
Τον τοίχο περιβάλλουν εκατέρωθεν πελεκημένοι πωρόλιθοι όπου είναι χαραγμένα, κατά ενότητες, τα ονόματα τόπων που έδωσε πολύνεκρες μάχες ο ελληνικός στρατός στην νεότερη ιστορία. Στα αριστερά της σύνθεσης περιλαμβάνονται οι μάχες του Α' Βαλκανικού Πολέμου. Στο κέντρο του μνημείου, στους πωρόλιθους που υπάρχουν στις κλίμακες, περιλαμβάνονται μάχες του Β` Βαλκανικού Πολέμου και της Μικρασιατικής Εκστρατείας. Στα δεξιά της σύνθεσης συγκρούσεις του Α' Παγκοσμίου Πολέμου και επιχειρήσεις του Ελληνικού Στρατού στη Ρωσία. Μετά την απελευθέρωση το 1944 πάνω στο κενοτάφιο προστέθηκαν τα πεδία των μαχών του Β` Παγκοσμίου Πολέμου και αργότερα οι επιχειρήσεις στην Κορέα. Το 1994 με απόφαση της Βουλής των Ελλήνων προστέθηκε και το όνομα «Κύπρος». Το 2015, μετά από εισήγηση του Γενικού Επιτελείου Ναυτικού και σχετική απόφαση του Συμβουλίου Αρχηγών Γενικών Επιτελείων και του Υπουργείου Πολιτισμού, Παιδείας και Θρησκευμάτων, στο Μνημείο προστέθηκαν οι λέξεις «Αιγαίο», «Ιόνιο», «Μεσόγειος» και «Ατλαντικός» σε ένδειξη ευγνωμοσύνης προς τον άγνωστο Έλληνα ναύτη που έπεσε εν καιρώ πολέμου. Οι λέξεις «Αιγαίο», «Ιόνιο» και «Μεσόγειος» αποτελούν πεδία μεγάλων ναυμαχιών και σημαντικών ναυτικών επιχειρήσεων κατά τη διάρκεια των εθνικοαπελευθερωτικών αγώνων των Ελλήνων, ενώ η λέξη «Ατλαντικός» προστέθηκε σε ένδειξη αναγνώρισης των θυσιών των πληρωμάτων του Εμπορικού Ναυτικού στον Β' Παγκόσμιο Πόλεμο στην προσπάθεια ανεφοδιασμού της Ευρώπης από την Αμερική.
Συγκεκριμένα οι μάχες που αναγράφονται (με αυτή τη διάταξη και τον χωρισμό των λέξεων) είναι οι εξής:
Τα υπόλοιπα καλλιτεχνικά στοιχεία του μνημείου συμπλήρωσε ο καθηγητής γλυπτικής Κώστας Δημητριάδης (γλύπτης). Με την δημιουργία του γλυπτού διαμορφώθηκε και όλος ο χώρος της πλατείας μπροστά από την Βουλή, δίνοντας έτσι στο έργο μνημειακό χαρακτήρα σε όλο τον χώρο της πλατείας που κατασκευάστηκε. Το έργο παρουσίασε, ωστόσο, πολλές καθυστερήσεις λόγω των χωματουργικών εργασιών και εξαιτίας της υψομετρικής διαφοράς αλλά και λόγω της δυσκολία της επεξεργασίας του πωρόλιθου. Ειδικοί τεχνίτες ήρθαν από την Γαλλία το οποίο και ανέβασε το κόστος της κατασκευής δημιουργώντας πολλά αρνητικά σχόλια .
Αποκαλυπτήρια και φύλαξη.
Τα αποκαλυπτήρια του μνημείου έγιναν στις 25 Μαρτίου 1932 από τον πρωθυπουργό Ανδρέα Μιχαλακόπουλο με μεγάλη επισημότητα και συμμετοχή πολλών ξένων αντιπροσωπειών. Στην συνέχεια ακολούθησε παρέλαση της φρουράς του μνημείου. Τότε μεταφέρθηκε και φως από το μοναστήρι της Αγίας Λαύρας για την αφή της ακοίμητης καντήλας που βρίσκεται στο μέσο του κενοταφίου.
Την τιμητική φύλαξη του μνημείου ανέλαβε ειδικός στρατιωτικός λόχος της Φρουράς του Προέδρου της Δημοκρατίας, ο οποίος και μετονομάστηκε σε Φρουρά του μνημείου του Άγνωστου Στρατιώτη. Το 1935 με την επάνοδο του Γεωργίου Β΄ ο λόχος ονομάστηκε σε Βασιλική Φρουρά, ενώ από το 1974 ονομάστηκε επίσημα Προεδρική Φρουρά και έχει την ευθύνη της εικοσιτετράωρης τιμητικής φύλαξης του Μνημείου.

</doc>
<doc id="56329" url="https://el.wikipedia.org/wiki?curid=56329" title="Αφτί">
Αφτί

Το αφτί, ή αυτί (ους στην αρχαία ελληνική) είναι το όργανο ακοής του ανθρώπου και των ζώων, αλλά και σημαντικό όργανο για την ισορροπία. Οι άνθρωποι και τα σπονδυλωτά έχουν δυο αφτιά συμμετρικά τοποθετημένα σε αντίθετες πλευρές του κεφαλιού.
Αποτελείται από το εξωτερικό αφτί το οποίο έχει τέτοια κατασκευή ώστε να βελτιώνεται η ακοή (το αφτί που είναι ορατό εξωτερικά και ο ακουστικός πόρος), το μέσο αφτί (μετά το τύμπανο) και το εσωτερικό αφτί (με κύριο όργανο τον λαβύρινθο).
Ετυμολογία.
Σύμφωνα με τις απόψεις του γλωσσολόγου Γ. Χατζιδάκι, το αρχικό δεν θα μπορούσε ποτέ να δώσει τύπο αυτί. Το νεοελληνικό αφτί προήλθε, κατά την άποψή του, ως εξής: από το υποκοριστικό και ειδικότερα από τον πληθυντικό του προήλθε στη συμπροφορά του τύπου , ο οποίος φωνητικώς εξελίχθηκε σε ταφτία (το ου απέκτησε συμφωνική προφορά και μετατράπηκε στο τριβόμενο φ). Από τον τύπο ταφτία περάσαμε στο τ' αφτιά, από όπου μετά ο ενικός τ' αφτί. Ο αρχικός τύπος δεν μπορεί να δικαιολογήσει τον τύπο αυτί.
Σύμφωνα με τον Τριανταφυλλίδη η λέξη "αυτί" προέρχεται από: μσν. αυτί(ν) &lt; αυτίον &lt; ελνστ. ὠτίον υποκορ. του αρχ. οὖς με βάση τον πληθ. με άρθρο: τά ὠτία &gt; [tawtia] (τροπή του [o] σε ημίφ. για αποφυγή της χασμ.), τροπή του ημιφ. σε [f] πριν από άηχο σύμφ., ανασυλλ. [t-aftia] και νέος εν. το αυτί· αυτ(ί) -άρα. 

</doc>
<doc id="56332" url="https://el.wikipedia.org/wiki?curid=56332" title="Τορίνο">
Τορίνο

Το Τορίνο ή Τουρίνο (στα , ) είναι πόλη της Ιταλίας, πρωτεύουσα του Πεδεμόντιου και της ομώνυμης επαρχίας, με πληθυσμό της ευρύτερης μητροπολιτικής περιοχής περίπου 1.700.000 κατοίκους. Ο πληθυσμός του δήμου του Τορίνο ανέρχεται σε 1.100.000 περίπου εκ των οποίων 100.000 περίπου είναι αλλοδαποί, ενώ οι φοιτητές αγγίζουν τους 50.000.
Γενικά.
Είναι κτισμένο σε πεδιάδα στους πρόποδες των Άλπεων και βρίσκεται 138 χλμ. δυτικά από το Μιλάνο. Ένα μεγάλο μέρος της πόλης βρέχεται κυρίως από τον ποταμό Πάδο, πέρα από τον οποίο βρίσκονται οι λόφοι με τα ακριβά προάστια. Τα μέρη της πόλης εκατέρωθεν του ποταμού, συνδέονται μεταξύ τους με μεγάλες, πέτρινες γέφυρες, από τις οποίες μπορεί κανείς να θαυμάσει το φυσικό κάλλος του ποταμού, τις πάπιες, τα τουριστικά ποταμόπλοια, κωπηλατικούς αγώνες κλπ. Άλλα ποτάμια που βρέχουν την πόλη είναι ο Στούρα ντι Λάντσο, ο Σανγκόνε και η Ντόρα Ριπάρια.
Το Τορίνο διαθέτει 51 πάρκα, το μεγαλύτερο των οποίων είναι το Πάρκο Πελερίνα, έκτασης 837 στρεμμάτων, ενώ το γνωστότερο είναι το Πάρκο Βαλεντίνο. Το πάρκο αυτό διατρέχει αρκετά χιλιόμετρα από το ανατολικό άκρο της πόλης μέχρι το κέντρο της και είναι γεμάτο πράσινο, λουλούδια, δέντρα κλπ. Μέσα στο πάρκο, το οποίο διασχίζεται από τον Πάδο, υπάρχει ένα πιστό αντίγραφο μεσαιωνικού κάστρου (χτίστηκε τον 19ο αιώνα) το οποίο είναι ανοιχτό στο κοινό, υπάρχει το περίφημο εστιατόριο "San Giorgio", η Βοτανική Σχολή κλπ.
Το κλίμα είναι ηπειρωτικό, με κρύους χειμώνες (συχνά η θερμοκρασία είναι υπό το μηδέν) και ζεστά καλοκαίρια με πολλή υγρασία.
Οι ντόπιοι είναι ευγενικοί αλλά εσωστρεφείς και προσεκτικοί στη δημιουργία φιλικών σχέσεων, πέραν των τυπικών της καθημερινότητας.
Η πόλη διαθέτει αεροδρόμιο (Σάντρο Περντίνι - Κασέλε), έχει 3 σιδηροδρομικούς σταθμούς για το κοινό, ενώ διαθέτει δίκτυο τραμ και μετρό.
Ιστορία.
Το Τορίνο είναι αρχαιότατη πόλη. Υπάρχουν ενδείξεις ότι ήδη από τον 3ο αιώνα π.Χ. η περιοχή κατοικούνταν από κελτικές φυλές. Η πόλη ιδρύθηκε επισήμως το 29 μ.Χ. από τον Ιούλιο Καίσαρα με το όνομα Αουγούστα Τζούλια Ταουρινόρουμ, από όπου προέρχεται και το σημερινό της όνομα.
Τον 16ο αιώνα, ο Δούκας της Σαβοία έγινε κύριος της πόλης, ενώ τον 17ο αιώνα οι απόγονοί του απέκτησαν τον τίτλο του Βασιλιά της Σικελίας και της Σαρδηνίας και η πόλη έγινε πρωτεύουσα του βασιλείου. 
Το 19ο αιώνα η πόλη αποτελούσε το πνευματικό και πολιτικό κέντρο του κινήματος για την απελευθέρωση της Ιταλίας. Από το 1860 μέχρι το 1864 υπήρξε πρωτεύουσα του βασιλείου της Ιταλίας. Για τον λόγο αυτό, είναι μια από τις ωραιότερες πόλεις της Ιταλίας, αφού δόθηκε ιδιαίτερη προσοχή στην αρχιτεκτονική της, τη ρυμοτομία της, τη διακόσμησή της με ανδριάντες και προτομές κλπ.
Πολιτιστικά Στοιχεία.
Το Τορίνο είναι αξιόλογο πολιτιστικό κέντρο, με πανεπιστήμιο, πολυτεχνείο, βιβλιοθήκες, διάφορες ακαδημίες, ωδείο, μουσεία, πινακοθήκες, πολλά θέατρα κ.ά. Από τα μνημεία που υπάρχουν αξιόλογα είναι το ανάκτορο Μαντάμα, η εκκλησία Σαν Ντομένικο (και τα δύο μνημεία είναι από το μεσαίωνα), ο καθεδρικός ναός του Σαν Τζοβάνι, το ανάκτορο Καρινιάνο κ.ά. 
Η Mole Antonelliana ("Μόλε" "του Αντονέλλι") είναι το κτήριο-σύμβολο της πόλης. Κτίσθηκε από τον αρχιτέκτονα Αντονέλλι (από τον οποίο πήρε και το όνομα), αρχικά με σκοπό να στεγάσει την Εβραϊκή Συναγωγή. Τελικά, ο σκοπός αυτός δεν εκπληρώθηκε ποτέ καθώς, πριν ολοκληρωθεί το έργο και λόγω υπέρβασης της αρχικής πρόβλεψης κόστους, η εβραϊκή κοινότητα αντάλλαξε το κτίριο με ένα οικόπεδο του δήμου και η συναγωγή τελικά κτίσθηκε εκεί. Σήμερα το κτίριο στεγάζει το Μουσείο του Κινηματογράφου.
Η πόλη διαθέτει 4 εθνικά μουσεία: το Μουσείο του Κινηματογράφου, το Μουσείο του Αυτοκινήτου, το Μουσείο του Βουνού και το Μουσείο της Αναγέννησης. Σημειώνεται ότι στο Τορίνο υπάρχει Αιγυπτιακό Μουσείο, το οποίο είναι το μεγαλύτερο αιγυπτιακό μουσείο στον κόσμο σε αξία εκθεμάτων και το δεύτερο μεγαλύτερο αιγυπτιακό μουσείο στον κόσμο (μετά αυτό του Καΐρου) σε αριθμό εκθεμάτων.
Επίσης, στους λόφους του Τορίνο, βρίσκεται και η εκκλησία της Σουπέργκα (έτος αποπεράτωσης 1730), στην οποία έπεσε το αεροπλάνο της ποδοσφαιρικής ομάδας της Τορίνο το Μάιο του 1949 κατά την επιστροφή του από ένα φιλικό αγώνα στην Πορτογαλία, με αποτέλεσμα το θάνατο όλων των παικτών της ομάδας, των διευθυντών της και των δημοσιογράφων που τη συνόδευαν.
Οικονομία.
Το Τορίνο, είναι ένα από τα σημαντικότερα βιομηχανικά κέντρα της Ιταλίας. Κυριότερες βιομηχανίες είναι των αυτοκινήτων, μηχανών, όπλων, υφαντουργίας, χημικών προϊόντων, σοκολατοποιίας, ειδών τυπογραφίας κ.ά. Η σύγχρονη ιστορία και η οικονομία της πόλης είναι άρρηκτα συνδεδεμένα με την βιομηχανία αυτοκινήτων Φίατ (FIAT) και την οικογένεια Ανιέλι, η οποία είναι και ιδιοκτήτης μίας εκ των δύο μεγάλων ποδοσφαιρικών ομάδων, της Γιουβέντους. Ως βιομηχανική πόλη, ήταν στο παρελθόν προορισμός πολλών μεταναστευτικών κυμάτων Ιταλών μεταναστών από τη νότια Ιταλία, οι οποίοι έρχονταν στην πόλη με σκοπό να εργαστούν στην τοπική βιομηχανία.
Εκτός από τη Φίατ, άλλες διεθνώς γνωστές εταιρείες που έχουν την έδρα τους στην ευρύτερη περιοχή του Τορίνο είναι η Olivetti (μηχανές γραφείου), η Lavazza (καφές εσπρέσσο), η Robe di Kappa (καθημερινή και αθλητική ένδυση), η Martini &amp; Rossi (οινοπνευματώδη ποτά), η Superga (υποδήματα) κλπ. Από τις τράπεζες, η πιο γνωστή είναι η Σαν Πάολο, η οποία έχει και υποκατάστημα στην Αθήνα.
Αθλητισμός.
Το Τορίνο διαθέτει δύο μεγάλες ποδοσφαιρικές ομάδες, τη Γιουβέντους (έτος ίδρυσης 1897) και την Τορίνο (έτος ίδρυσης 1906). Και οι δύο ομάδες έχουν κατακτήσει εθνικά πρωταθλήματα στο παρελθόν. Η Γιουβέντους είναι περισσότερο δημοφιλής στην αστική τάξη της πόλης και στους οικονομικούς μετανάστες, ενώ η Τορίνο είναι η ομάδα που υποστηρίζουν κυρίως οι εγχώριοι τορινέζοι της εργατικής τάξης. 
Υπάρχουν δύο μεγάλα ποδοσφαιρικά γήπεδα: το Γιουβέντους Αρίνα, χωρητικότητας 41.000 θεατών και το Στάντιο Κομουνάλε, χωρητικότητας 27.000 θεατών περίπου.
Η πόλη φιλοξένησε τους Χειμερινούς Ολυμπιακούς Αγώνες του 2006.
Γαστρονομία.
Το Τορίνο, αλλά και ολόκληρη η επαρχία του Πιεμόντε, είναι το ιδανικό μέρος για όσους αγαπάνε την εκλεκτή κουζίνα. Τόσο μέσα στην πόλη αλλά κυρίως στην επαρχία, υπάρχουν πολλά ταβερνάκια όπου ένα γεύμα αποτελείται από 6-7 μικρά, διαφορετικά πιάτα. Έτσι, μπορεί κανείς σε ένα γεύμα, να δοκιμάσει διαφορετικές γεύσεις.
Αξιομνημόνευτα είναι το κόκκινο κρασί (π.χ., Μπαρόλο, Μπαρμπέρα κλπ), τα αλλαντικά (προσούτο κρούντο και κόττο κλπ) και η σοκολάτα τζαντούϊα (σε κλασική σοκολάτα, σοκολατάκια, παγωτό κλπ).
Τυπικό πιάτο της περιοχής είναι η Μπάνια Κάουντα, ένας νοστιμότατος και παχύρρευστος ζωμός με κύρια συστατικά το γάλα και το σκόρδο. Ο ζωμός αυτός πρέπει να διατηρείται πάντα ζεστός κατά τη διάρκεια του γεύματος (αυτό επιτυγχάνεται με φλόγα από ρεσώ) ενώ στο κέντρο του τραπεζιού τοποθετείται μια μεγάλη πιατέλα με ωμά οπωροκηπευτικά, τα οποία προορίζονται για να βουτηχτούν στον ζωμό. Συχνά, αντί ή σε συνδυασμό με τα οπωροκηπευτικά καταναλώνεται και ψωμί.
Αξιοπερίεργα.
Το Τορίνο θεωρείται μία από τις τρεις μαγικές πόλεις της Ευρώπης (οι άλλες δύο είναι το Λονδίνο και η Πράγα). Στους λόφους της πόλης (όπου βρίσκονται τα ακριβά προάστια) σημειώθηκαν στο παρελθόν εξαφανίσεις προσώπων, οι οποίες - στο συλλογικό συνειδητό των ντόπιων - συνδέθηκαν με τελετές μαύρης μαγείας. Υπάρχουν φήμες ότι στον μεσαιωνικό πύργο που βρίσκεται στο κέντρο της "Πιάτσα Καστέλλο" (μία από τις κεντρικές πλατείες της πόλης), υπάρχει ένα πηγάδι το οποίο οδηγεί στο κέντρο της Γης. Η ομίχλη - που εμφανίζεται συχνά στην πόλη λόγω της υγρασίας που προέρχεται από το ποτάμι - και η βαριά, ρυθμού μπαρόκ, αρχιτεκτονική της, δημιουργούν μια υποβλητική ατμόσφαιρα που συνεισφέρει στην περίεργη αυτή γοητεία της πόλης. Την πόλη έχει επισκεφθεί και ο Νοστράδαμος.
Για την Μόλε Αντονελιάνα κυκλοφορεί μεταξύ των φοιτητών της πόλης η φήμη ότι όποιος φοιτητής περάσει έξω από αυτήν, δεν θα πάρει ποτέ πτυχίο!
Τόσο στα πάρκα, όσο και σε ολόκληρη την πόλη, υπάρχουν πράσινες, σιδερένιες πηγές με τη μορφή του ταύρου. Όταν, λοιπόν, οι παραδοσιακά απένταροι φοιτητές δεν έχουν χρήματα για βραδυνή έξοδο, λένε μεταξύ τους: "Πάμε να σε κεράσω κάτι στον Πράσινο Ταύρο!".
Το Τορίνο διαθέτει δική του διάλεκτο, τα Τορινέζικα, τα οποία παρουσιάζουν διαφορές με την διάλεκτο της υπόλοιπης επαρχίας, τα Πιεμοντέζικα. Οι διαφορές εντοπίζονται κυρίως στη χρήση και στο νόημα των λέξεων, αλλά και στην προφορά. Πάντως, δύο άνθρωποι που συνεννοούνται ο καθένας με τη δική του διάλεκτο, καταλαβαίνουν ο ένας τον άλλον σε μεγάλο ποσοστό. Και οι δύο διάλεκτοι έχουν συγγένεια με τη γαλλική γλώσσα.

</doc>
<doc id="56333" url="https://el.wikipedia.org/wiki?curid=56333" title="Τουρίνο">
Τουρίνο



</doc>
<doc id="56334" url="https://el.wikipedia.org/wiki?curid=56334" title="Γεφυρούδι Σερρών">
Γεφυρούδι Σερρών

Το Γεφυρούδι είναι χωριό της δημοτικής ενότητας Σκοτούσσης του δήμου Ηρακλείας στον Νομό Σερρών.
Το Γεφυρούδι βρίσκεται στο βόρειο τμήμα της κοιλάδας του Στρυμόνα, 18 χλμ βορειοδυτικά της πόλης των Σερρών. Ανήκει στον Δήμο Ηράκλειας και απέχει 8 χλμ. νοτιοδυτικά από αυτόν. 
Ανατολικά συνορεύει με τον Δήμο Σιντικής
Δυτικά του χωριού, σε απόσταση ενός χιλιομέτρου ρέουν η "Μπέλιτσα" ή "Ασπροπόταμος" και ο ποταμός Στρυμόνας (10km). Πολλοί κάτοικοι του χωριού μετανάστευσαν στην Γερμανία, την Αυστραλία, την Αμερική, την Βραζιλία, τη Σουηδία, την Αθήνα, την Θεσσαλονίκη, την Κω και την Ρόδο, χωρίς όμως να ξεχνούν τον τόπο καταγωγής τους.
Ασχολία κατοίκων.
Οι μόνιμοι κάτοικοι του Γεφυρουδίου ασχολούνται κυρίως με τη γεωργία και την κτηνοτροφία. Οι βασικές καλλιέργειες των γεωργών είναι το σιτάρι, το καλαμπόκι, τα τεύτλα, και κυρίως το βαμβάκι. Ένα μέρος επίσης των κατοίκων ασχολούνται με τις ιδιωτικές τους επιχειρήσεις. Μάλιστα μερικές από αυτές απασχολούν και εργατικό δυναμικό από το χωριό (κυρίως γυναίκες). 
Συγκοινωνία.
Κάλυψη της περιοχής από το ΚΤΕΛ Σερρών. Δρομολόγια για Ηράκλεια, Σκοτούσσα, Αμμουδιά και Σέρρες αλλά όχι σε πολύ τακτικά διαστήματα.
Δρομολόγια του ΟΣΕ για Θεσσαλονίκη, Αλεξανδρούπολη από τον Σιδηροδρομικό Σταθμό Σκοτούσσης. Σύνδεση με τον οδικό άξονα Σερρών - Προμαχώνα (Ε 79)
Εξωτερικοί σύνδεσμοι.
Site σχετικό με το χωριό

</doc>
<doc id="56339" url="https://el.wikipedia.org/wiki?curid=56339" title="Πάσχα (εορτή)">
Πάσχα (εορτή)



</doc>
<doc id="56340" url="https://el.wikipedia.org/wiki?curid=56340" title="Βασικές ταχυδρομικές υπηρεσίες">
Βασικές ταχυδρομικές υπηρεσίες

Βασικές Ταχυδρομικές Υπηρεσίες στην Ελλάδα: Οι υπηρεσίες περισυλλογής, διαλογής, μεταφοράς και διανομής των ταχυδρομικών υπηρεσιών. Νόμος 2668/98 (ΦΕΚ 282/18-12-1998) (άρθρο 1 παράγραφος 2β).
Οι Βασικές Ταχυδρομικές υπηρεσίες διακρίνονται από τις Λοιπές ταχυδρομικές υπηρεσίες, οι οποίες απαριθμούνται στον νόμο.
Ορισμένες διατάξεις έχουν εφαρμογή μόνον στις Βασικές Ταχυδρομικές υπηρεσίες ενώ κάποιες άλλες διατάξεις εφαρμόζονται μόνον στις Λοιπές ταχυδρομικές υπηρεσίες.
Οι σχετικές διατάξεις έχουν εφαρμογή και στις Ταχυμεταφορές.

</doc>
<doc id="56344" url="https://el.wikipedia.org/wiki?curid=56344" title="Σολοικισμός">
Σολοικισμός

Σολοικισμός είναι η χρήση συντακτικών δομών που διαφοροποιούνται από την πρότυπη γλώσσα όπως διδάσκεται στο σχολείο με βάση τη ρυθμιστική γραμματική. Ο όρος υπονοεί αποδοκιμασία της χρήσης των συγκεκριμένων συντακτικών δομών. Η γλωσσολογία, όμως, απορρίπτει τη διάκριση των γλωσσικών δομών και τύπων σε λιγότερο ή περισσότερο «ποιοτικούς». Μάλιστα, η γλώσσα εξελίσσεται μέσα από τη διάδοση και την επικράτηση δομών που αρχικά θεωρούνταν λανθασμένες. Οι αποκλίσεις από την πρότυπη γλώσσα συνεχίζουν, όμως, να χρησιμοποιούνται για την υποτίμηση και τον αποκλεισμό όσων τις χρησιμοποιούν.
Παράδειγμα σολοικισμού, όπου φαίνεται απόκλιση στη σύνταξη, π.χ. «Το Μέγαρο Μαξίμου διαρρέει ότι θα γίνουν εκλογές σύντομα» (χρήση του αμετάβατου ρήματος ως μεταβατικού).
Ο σολοικισμός διαφέρει από τον βαρβαρισμό, που αφορά επιλογές στη φωνολογία ή τη μορφολογία που αποκλίνουν από την πρότυπη γλώσσα. Παράδειγμα βαρβαρισμού: «αρεοπλάνο», «επιτίθομαι» αντί «επιτίθεμαι».
«Ιστέον διαφέρει το βαρβαρίζειν του σολοικίζειν, καθό το μεν βαρβαρίζειν περί μίαν λέξιν εστίν αμάρτημα, κατά τόνον μεν, ως όταν το άνθρωπος οξυτόνως είπομεν ανθρωπός, κατά κλίσιν δε, Αίας Αίου αντί Αίαντος, κατά σημασίαν, άθλον στη θέση του άθλος· το πρώτο σημαίνει «βραβείο, ενώ το δεύτερο σημαίνει «κατόρθωμα»»
Ο «σολοικισμός» προέρχεται από τη λέξη «Σόλοικοι», οι οποίοι ήταν Αθηναίοι άποικοι της πόλης Σόλοι της Κιλικίας και μιλούσαν ελληνικά με επιδράσεις από άλλες γλώσσες.

</doc>
<doc id="56346" url="https://el.wikipedia.org/wiki?curid=56346" title="Βαρβαρισμός">
Βαρβαρισμός

Βαρβαρισμός είναι η χρήση γλωσσικών τύπων που διαφοροποιούνται από την πρότυπη γλώσσα όπως διδάσκεται στο σχολείο με βάση τη ρυθμιστική γραμματική. Ο όρος υπονοεί αποδοκιμασία της χρήσης των συγκεκριμένων τύπων. Η γλωσσολογία, όμως, απορρίπτει τη διάκριση των γλωσσικών δομών και τύπων σε λιγότερο ή περισσότερο "ποιοτικούς". Μάλιστα, η γλώσσα εξελίσσεται μέσα από τη διάδοση και την επικράτηση τύπων που αρχικά θεωρούνταν λάθη. Οι αποκλίσεις από την πρότυπη γλώσσα συνεχίζουν, όμως, να χρησιμοποιούνται για την υποτίμηση και την αποκλεισμό όσων τους χρησιμοποιούν. 
Ο "βαρβαρισμός" αφορά επιλογές στη φωνολογία ή τη μορφολογία που αποκλίνουν από την πρότυπη γλώσσα, π.χ.: "αρεοπλάνο", "επιτίθομαι" αντί "επιτίθεμαι" και διαφέρει από το "σολοικισμό" που αφορά αποκλίσεις στη σύνταξη, π.χ.: "Το Μέγαρο Μαξίμου διαρρέει ότι θα γίνουν εκλογές σύντομα" (χρήση του αμετάβατου ρήματος ως μεταβατικού).
Ο "βαρβαρισμός" προέρχεται από τη λέξη «βάρβαρος», η οποία είναι ονοματοποιημένη λέξη από το "βαρ-βαρ" που για τους αρχαίους Έλληνες συνιστούσε κάθε ακατανόητο ήχο που άκουγαν από τις γλώσσες άλλων λαών.

</doc>
<doc id="56347" url="https://el.wikipedia.org/wiki?curid=56347" title="Γεννήτρια">
Γεννήτρια

Η γεννήτρια ή ηλεκτρογεννήτρια, (generator), είναι μηχανή που βασίζεται πάνω στους νόμους της ηλεκτροφυσικής και ιδιαίτερα του φαινομένου της ηλεκτρομαγνητικής επαγωγής που ανακάλυψε ο διάσημος άγγλος φυσικός Μιχαήλ Φαραντέϋ, το 1831, και που αφορά την ενέργεια και τη μετατροπή της από τη μια μορφή σε μια άλλη.
Συγκεκριμένα η γεννήτρια μετατρέπει τη μηχανική ενέργεια σε ηλεκτρική, σύμφωνα με φαινόμενο της φυσικής κατά το οποίο εαν ένα πηνίο περιστραφεί μέσα σ' ένα μαγνητικό πεδίο, τότε στις άκρες του πηνίου παράγεται ηλεκτρικό ρεύμα.
Η γεννήτρια αποτελείται από δύο μέρη: το ακίνητο μέρος της που λέγεται στάτορας, ή στατόν, ή επαγωγέας ή πόλοι της μηχανής, στο οποίο υπάρχουν μαγνήτες (μόνιμοι μαγνήτες ή ηλεκτρομαγνήτες) και το κινητό μέρος της που λέγεται επαγώγιμο, ή στρεπτόν ή ρότορας (εκ του αγγλικού rotor), στο οποίο υπάρχουν πηνία. Γυρίζοντας το ρότορα μέσα στο στάτορα παράγεται ηλεκτρικό ρεύμα. Η περιστροφή του ρότορα γίνεται με ατμομηχανή, με υδροστρόβιλο κλπ. Η πιο γνωστή και απλούστερη ηλεκτρογεννήτρια είναι το γνωστό «δυναμό» των ποδηλάτων.
Γεννήτριες συνεχούς ρεύματος.
Οι γεννήτριες στην έξοδό τους παράγουν είτε εναλλασσόμενο ρεύμα είτε συνεχές ρεύμα («δυναμό»).Οι περισσότερες γεννήτριες συνεχούς ρεύματος μοιάζουν με τις γεννήτριες εναλλασσόμενου ρεύματος.Η διαφορά τους έγκειται στην ύπαρξη ενός συγκεκριμένου μηχανισμού στις γεννήτριες συνεχούς ρεύματος, που ονομάζεται συλλέκτης.Οι γεννήτριες συνεχούς ρεύματος χωρίζονται σε γεννήτριες ανεξάρτητης διέγερσης, γεννήτριες παράλληλης διέγερσης, γεννήτριες διέγερσης σειράς, γεννήτριες με αθροιστική σύνθετη διέγερση και γεννήτριες με διαφορική σύνθετη διέγερση. Οι γεννήτριες συνεχούς ρεύματος είναι αρκετά σπάνιες στα σύγχρονα συστήματα ισχύος, λόγω της αντικατάστασής τους από την συνδυασμένη χρήση γεννήτριας εναλλασσόμενου ρεύματος και ανορθωτή προκειμένου να παραχθεί το συνεχές ρεύμα.

</doc>
<doc id="56348" url="https://el.wikipedia.org/wiki?curid=56348" title="Μπαταρία">
Μπαταρία

Η μπαταρία ή ο ηλεκτρικός συσσωρευτής (ενίοτε και απλά συσσωρευτής) είναι η συσκευή η οποία αποθηκεύει χημική ενέργεια και την αποδεσμεύει με τη μορφή ηλεκτρισμού. Για το σκοπό αυτό χρησιμοποιούνται ηλεκτροχημικές διατάξεις όπως η γαλβανική στήλη. Η ανάπτυξη των μπαταριών άρχισε με την κατασκευή της Βολταϊκής στήλης από τον Αλεσάντρο Βόλτα. Εικάζεται όμως ότι κάποια αντικείμενα, που χρονολογούνται γύρω στο έτος 600 και είναι γνωστά ως μπαταρίες της Βαγδάτης, είχαν χρησιμοποιηθεί για την παραγωγή μικρής ποσότητας ηλεκτρισμού.
Περιγραφή.
Ο συσσωρευτής στην ηλεκτρολογία είναι χημική πηγή ρεύματος, ικανή να αποθηκεύσει ηλεκτρική ενέργεια (αφού τη μετατρέψει σε χημική) και όταν χρειαστεί, να την αποδώσει σε εξωτερικό κύκλωμα. Αποτελείται από δοχείο κατασκευασμένο από μονωτικό υλικό (εβονίτη, πλαστικό, γυαλί) με ηλεκτρολύτη (οξύ ή αλκάλιο), στο οποίο βυθίζονται τα ηλεκτρόδια. Η σύνδεσή τους σε εξωτερικό κύκλωμα προκαλεί σε αυτό διέλευση ρεύματος (εκφόρτιση του ηλεκτρικού συσσωρευτή). Έτσι, στον ηλεκτρικό συσσωρευτή γίνονται χημικές διεργασίες, που έχουν σχέση με τη μετατροπή της χημικής ενέργειας σε ηλεκτρική.
Ο εκφορτισμένος ηλεκτρικός συσσωρευτής φορτίζεται όταν περάσει από αυτόν συνεχές ρεύμα από άλλη πηγή, ενώ ταυτόχρονα στον ηλεκτρικό συσσωρευτή γίνονται αντίστροφες χημικές διεργασίες, με τις οποίες η ηλεκτρική ενέργεια μετατρέπεται σε χημική. Ο ηλεκτρικός συσσωρευτής χαρακτηρίζεται από τη χωρητικότητα, δηλ. την ποσότητα του ηλεκτρισμού σε αμπερώρια, που μπορεί ο συσσωρευτής να δώσει στο κύκλωμα που τροφοδοτεί, από τη μέση τάση σε volt κατά το χρόνο της φόρτισης και εκφόρτισης, από την ειδική ενέργεια κατά βάρος και όγκο, δηλ. την ενέργεια σε βατώρια που παρέχεται κατά την εκφόρτιση από 1 kg βάρους ή 1 δεκατόμετρο του όγκου του ηλεκτρικού συσσωρευτή, από την απόδοση κατά χωρητικότητα, δηλ. τον λόγο της ποσότητας των αμπερωρίων που αποδίδεται κατά την εκφόρτιση προς την ποσότητα των αμπερωρίων που απορροφάται κατά τη φόρτιση, από την απόδοση κατά ενέργεια (ή βαθμό απόδοσης), δηλ. το λόγο της ενέργειας που αποδίδεται κατά την εκφόρτιση προς την ενέργεια που απορροφάται κατά τη φόρτιση. Υπάρχουν ηλεκτρικοί συσσωρευτές σε μόνιμη εγκατάσταση (για τις ανάγκες των ηλεκτρικών σταθμών, των τηλεφωνικών και τηλεγραφικών σταθμών, των ραδιοσταθμών κ.ά.) και φορητοί (για τροφοδότηση κινητών ραδιοσυσκευών και συσκευών ενσύρματης επικοινωνίας, αυτοκινήτων, αεροπλάνων κ.ά.).
Χρήσεις.
Ευρεία χρήση έχουν (κυρίως σε μόνιμες εγκαταστάσεις) οι ηλεκτρικοί συσσωρευτές μόλυβδου - οξέος, στους οποίους ως ηλεκτρολύτης χρησιμοποιείται διάλυμα θειικού οξέος με πυκνότητα 1,18–1,29 gr/cm3 και ως ηλεκτρόδια το διοξείδιο του μολύβδου ΡbΟ2 και ο σπογγώδης μόλυβδος. Κατά την εκφόρτιση γίνεται η αντίδραση: 
ενώ η τάση και η πυκνότητα του ηλεκτρολύτη ελαττώνονται. Οι μέσες τάσεις είναι κατά την εκφόρτιση 1,98 V και κατά τη φόρτιση 2,4 V. Ως φορητοί ηλεκτρικοί συσσωρευτές, χρησιμοποιούνται συχνά οι αλκαλικοί συσσωρευτές, που έχουν μεγαλύτερη μηχανική αντοχή. Αυτοί δεν έχουν κατά τη λειτουργία επιζήμιες εξατμίσεις και είναι απλούστεροι στη χρησιμοποίησή τους από τους ηλεκτρικούς συσσωρευτές οξέος.
Μπαταρίες νικελίου, στους οποίους ως ηλεκτρολύτης χρησιμοποιείται διάλυμα καυστικού καλίου, ως θετικό ηλεκτρόδιο οξείδια νικελίου σε μείγμα με γραφίτη και ως αρνητικό ηλεκτρόδιο ρινίσματα σιδήρου ή καδμίου σε μείγμα με σπογγώδη σίδηρο. Οι μέσες τάσεις φόρτισης είναι αντίστοιχα: 1,74 V και 1,65 V. Στα αεροπλάνα χρησιμοποιούνται πολύ οι αλκαλικοί ηλεκτρικοί συσσωρευτές αργύρου - ψευδαργύρου και αργύρου-καδμίου. Τα πλεονεκτήματά τους είναι η μεγάλη ειδική ενέργεια και η ικανότητα να λειτουργούν σε ερμητικά κιβώτια και σε ύψος (με χαμηλή θερμοκρασία και πίεση). Το μειονέκτημά τους είναι ότι έχουν κόστος 4-10 φορές μεγαλύτερο από τους ηλεκτρικούς συσσωρευτές μολύβδου-οξέος. Οι αλκαλικοί ηλεκτρικοί συσσωρευτές χρησιμοποιούνται επίσης, σε όργανα βαρηκοΐας κ.α. Για τη λήψη μεγάλων τάσεων και ρευμάτων οι ηλεκτρικοί συσσωρευτές συνδέονται σε συστοιχίες.
Στα αυτοκίνητα ο συσσωρευτής χρησιμεύει για την εναποθήκευση του ηλεκτρικού ρεύματος που προέρχεται από τη δυναμομηχανή (δυναμό) και τη διανομή του στη συνέχεια στις διάφορες συσκευές της ηλεκτρικής εγκατάστασης του οχήματος. Μεταξύ του δυναμό και του συσσωρευτή παρεμβάλλεται αυτόματος διακόπτης, ο οποίος παρεμποδίζει την εκφόρτιση του συσσωρευτή προς το δυναμό όταν ο κινητήρας εργάζεται στο ρελαντί ή δεν εργάζεται.
Στην αστροναυτική οι συσσωρευτές τεχνητών δορυφόρων, πρέπει να έχουν μεγάλη χωρητικότητα, μικρό βάρος, αντοχή στις επιταχύνσεις και τους κλυδωνισμούς. Τις καλύτερες προϋποθέσεις προς αυτή την κατεύθυνση συγκεντρώνουν οι αλκαλικοί συσσωρευτές νικελίου-καδμίου ή αργύρου- ψευδάργυρου. Οι πρώτοι έχουν ως θετικό ηλεκτρόδιο πλάκες από νικέλιο και αρνητικό πλάκες καδμίου και σιδήρου. Οι δεύτεροι ως θετικό ηλεκτρόδιο έχουν άργυρο σε σκόνη και ως αρνητικό ψευδάργυρο. Η ανάγκη εφοδιασμού των διαστημικών σκαφών με πηγές ενέργειας με μεγαλύτερη διάρκεια και ελαφρότερες λύθηκε με τα ηλιοκύτταρα.

</doc>
<doc id="56350" url="https://el.wikipedia.org/wiki?curid=56350" title="Αλεξίπτωτο">
Αλεξίπτωτο

Το αλεξίπτωτο είναι συσκευή που περιορίζει την ταχύτητα πτώσης ενός σώματος στην ατμόσφαιρα. Η λειτουργία του βασίζεται στην εκμετάλλευση της αντίστασης του αέρα. Για πρώτη φορά ο Λεονάρντο Ντα Βίντσι διατύπωσε την υλοποίηση αυτής της συσκευής, την οποία και σχεδίασε το 1514 και την περιέγραψε στον Ατλαντικό Κώδικα. Αργότερα το 1595 και ο Βενάντσιο σχεδίασε ένα άλλο αλεξίπτωτο.
Για πρώτη φορά χρησιμοποίησαν αλεξίπτωτο οι Γάλλοι, στο τέλος του 18ου αιώνα και ειδικά ο Αντρέ-Ζακ Γκαρνερέν και η οικογένειά του, που απόκτησε μεγάλη φήμη. Πρώτος, ωστόσο, ήταν στις 26 Δεκεμβρίου 1783 ο Λουί-Σεμπαστιάν Λενορμάν στο Μονπελιέ της Γαλλίας. Αλλά το αλεξίπτωτο τελειοποιήθηκε και διαδόθηκε ουσιαστικά μετά τον πρώτο παγκόσμιο πόλεμο. Χρησιμοποιήθηκε πολύ το Δεύτερο Παγκόσμιο Πόλεμο και από τους Γερμανούς κι από τους συμμάχους (στην κατάληψη της Κρήτης το 1941 από τους Γερμανούς και στις αποβάσεις των συμμάχων στη Σικελία).
Κατασκευάστηκε, για να χρησιμοποιείται σαν μέσο διάσωσης σε περιπτώσεις κινδύνου, εφαρμόζεται όμως και σε πολλές άλλες περιπτώσεις. Μετά το 1945 διαδόθηκε ο αλεξιπτωτισμός σαν άθλημα, ιδιαίτερα στη Γαλλία και στην ανατολική Ευρώπη.
Λειτουργία.
Το σημερινό αλεξίπτωτο αποτελείται από το θόλο, που είναι κατασκευασμένος από ανθεκτικό ύφασμα (βαμβακερό, μεταξωτό, νάιλον) και έχει επιφάνεια 50 τ.μ. περίπου και διάμετρο 5- 6 μ. Από τα άκρα του ξεκινούν πολλά σκοινάκια, που συνδέονται με τη στολή του αλεξιπτωτιστή. Στην οροφή του υπάρχει μια μικρή τρύπα με ελαστικό δακτύλιο, για να μπορεί να διαστέλλεται, όταν ανοίγει το αλεξίπτωτο και να φεύγει περισσότερος αέρας.
Το αλεξίπτωτο είναι τοποθετημένο μέσα σε σάκο, που δένεται στη ράχη ή σε ειδικό μαξιλάρι που μπορεί και να κάθεται ο αλεξιπτωτιστής. Για να βγαίνει ο θόλος πιο εύκολα υπάρχει ένα μικρό αλεξίπτωτο που συνδέεται με την κορυφή του θόλου (αλεξίπτωτο πιλότος). Αυτό εκτοξεύει ένα ελατήριο, όταν ανοίγει ο σάκος, που το περιέχει, μαζί με το θόλο.
Αλλά το άνοιγμα του αλεξίπτωτου μπορεί να γίνει και αυτόματα, χρησιμοποιώντας ένα σκοινί (20 μ. περίπου) που από ένα μέρος είναι δεμένο με το αεροπλάνο και το άλλο με το μηχανισμό εκτίναξης του αλεξίπτωτου πιλότου και το οποίο τεντώνεται μόλις ο αλεξιπτωτιστής εγκαταλείψει το σκάφος. Επίσης μπορεί να γίνει και κατευθυνόμενο. Μ' αυτόν του τρόπο ο αλεξιπτωτιστής κινεί μια λαβή της εξάρτησής του που στη συνέχεια ενεργοποιεί το μηχανισμό εκτίναξης.
Το βάρος του συνηθισμένου αλεξίπτωτου είναι 5 - 7 κιλά περίπου και η ταχύτητά του 5 - 6 μ. το δευτερόλεπτο.

</doc>
<doc id="56351" url="https://el.wikipedia.org/wiki?curid=56351" title="Λεονάρντο Ντα Βίντσι">
Λεονάρντο Ντα Βίντσι



</doc>
<doc id="56353" url="https://el.wikipedia.org/wiki?curid=56353" title="Σκι">
Σκι



</doc>
<doc id="56354" url="https://el.wikipedia.org/wiki?curid=56354" title="Γκολφ">
Γκολφ

Το γκολφ είναι παιχνίδι ολλανδικής καταγωγής (όπου παιζόταν με την ονομασία "κολφ"), με μεγάλη διάδοση κυρίως στην Αγγλία και την Αμερική. Θεωρείται παιχνίδι της αριστοκρατίας περισσότερο κι από το τένις, επειδή αφενός απαιτεί πολύ χρόνο και αφετέρου τόσο ο εξοπλισμός για το παιχνίδι όσο και η διαμόρφωση των χώρων που αυτό διεξάγεται είναι αρκετά δαπανηρά.
Μυϊκό Σύστημα.
Για ένα χτύπημα στο γκολφ γίνεται χρήση μυών στο έπακρο (κυρίως ανορθωτήρων και πλατιών ραχιαίων μυών κατά την περιστροφή), καταπονώντας τον ώμο και τον καρπό. Δυνατότεροι μύες των καρπών μπορούν να αποτρέψουν το «γύρισμα» των καρπών κατά την περιστροφή, ενώ δυνατότεροι ώμοι αυξάνουν τη δύναμη περιστροφής. Αδύναμοι καρποί ενδέχεται να προκαλέσουν καταπόνηση και τραυματισμό στον αγκώνα, ακόμη και στο λαιμό. (Όταν ένας μυς συστέλλεται, τραβάει εξίσου και τα δύο άκρα κι έτσι προκειμένου να υπάρχει κίνηση μονάχα στην μία άκρη ενός μυός, οι υπόλοιποι μύες κινούνται προκειμένου να σταθεροποιήσουν το κόκαλο στο οποίο το άλλο άκρο του μυός είναι δεμένο.) Το Γκολφ είναι μια μοναδική άσκηση που μπορεί να σπάσει τις ισορροπίες του σώματος και απαιτεί ασκήσεις προκειμένου να διατηρούνται οι ισορροπίες των μυών.

</doc>
<doc id="56355" url="https://el.wikipedia.org/wiki?curid=56355" title="Παγοδρομία">
Παγοδρομία

Παγοδρομία ονομάζεται ο περίπατος και το τρέξιμο στον πάγο με παγοπέδιλα. Εξασκείται σε παγωμένα ποτάμια και παγωμένες λίμνες ή σε τεχνητά παγοδρόμια.
Η παγοδρόμια με παγοπέδιλα είναι γνωστή από την αρχαιότητα και έγινε δημοφιλής το δέκατο όγδοο αιώνα στις Κάτω Χώρες που μέχρι σήμερα η παγοδρόμια ταχύτητας είναι εθνικό σπορ. Άλλα Ολυμπιακά αθλήματα είναι το καλλιτεχνικό πατινάζ και το χόκεϊ επί πάγου. 
Σε ένα του έργο ο Μ. Καραγάτσης γράφει: "Ήταν γιορτή η παγοδρομία πάνω στο μαρμαρωμένο νερό".

</doc>
<doc id="56356" url="https://el.wikipedia.org/wiki?curid=56356" title="Χόκεϊ επί χόρτου">
Χόκεϊ επί χόρτου

Το χόκεϊ επί χόρτου ή χόκεϋ επί χόρτου είναι άθλημα που παίζεται σε ειδικά διαμορφωμένα μεγάλα γήπεδα με συνθετικό χλοοτάπητα ("outdoor"), αλλά και σε κλειστές αίθουσες σάλας ("indoor"). Οι ομάδες αποτελούνται για το "outdoor" από 11 παίχτες η κάθε μία και στο "indoor" από 6 παίχτες. Κάθε αθλητής κρατάει ένα μπαστούνι το οποίο είναι καμπυλωτό από τη μία μεριά και από την άλλη επίπεδο. Με τη μεριά του μπαστουνιού την επίπεδη επιτρέπεται να χειρίζεσαι μια μικρή μπάλα κατασκευασμένη από καουτσούκ και άμμο στο εσωτερικό της. Αντικειμενικός σκοπός του παιχνιδιού είναι να σκοράρει στο αντίπαλο τέρμα. Οπωσδήποτε οι κανονισμοί διαφέρουν από το ποδόσφαιρο, αλλά μοιάζουν, αφού υπάρχουν φάουλ, πέναλτι, αποβολές. Είναι ολυμπιακό αγώνισμα και έχει τις ρίζες του στην αρχαιότητα ως "κερητίζειν".
Το χόκεϊ είναι διαδεδομένο σε πολλές χώρες του κόσμου, όπως την Αγγλία, το Πακιστάν, τη Νέα Ζηλανδία, την Ισπανία, την Ολλανδία, τη Γερμανία.

</doc>
<doc id="56357" url="https://el.wikipedia.org/wiki?curid=56357" title="Χιονοδρομία">
Χιονοδρομία

Το σκι ή χιονοδρομία είναι ένα χειμερινό άθλημα και τρόπος μετακίνησης ο οποίος γίνεται με τη χρήση ειδικού εξοπλισμού για την ολίσθηση πάνω σε χιόνι. Ιδιαίτερα χαρακτηριστικά του είναι οι ποικίλες καιρικές συνθήκες σε ορεινό έδαφος και οι αντικειμενικοί και υποκειμενικοί κίνδυνοι. Δεν υπάρχουν προγραμματισμένες τεχνικές κίνησης όπως σε άλλα αθλήματα. Είναι ατομικό άθλημα και ο κάθε αθλητής χρησιμοποιεί ειδική προστατευτική ενδυμασία, παπούτσια και κατάλληλα πέδιλα. Υπάρχει διεθνής χιονοδρομική ομοσπονδία, και στην Ελλάδα έχει εξαπλωθεί τα τελευταία χρόνια, το σκι όπως και η δημιουργία και οργάνωση χιονοδρομικών κέντρων στον Παρνασσό, στο Παγγαίο, στο Βέρμιο και σε πολλές άλλες ορεινές τοποθεσίες.
Το άθλημα του σκι περιλαμβάνεται στο πρόγραμμα των Χειμερινών Ολυμπιακών Αγώνων.
Ιστορία.
Προέρχεται από την Σκανδιναβία και αρχικά κάλυπτε την ανάγκη μετακίνησης των ανθρώπων πάνω στο χιόνι. Αυτό επιτυγχάνονταν με ένα ζευγάρι μακρόστενες ξύλινες σανίδες, οι οποίες δένονταν σε παπούτσια ή σε μπότες, τα γνωστά ως σκι από τα οποία πήρε το όνομά του το άθλημα. Τα αρχαιότερα δείγματα σκι βρέθηκαν στη Σουηδία και τη Φινλανδία και έχουν ηλικία 4.000 έως 5.000 χρόνων. Ήταν κοντύτερα και πιο πλατιά από τα σημερινά πέδιλα. Μέχρι τα μέσα του 19ου αιώνα δεν υπήρχε ικανοποιητικός τρόπος σταθερής πρόσδεσης των σκι στις μπότες. Αυτό άλλαξε το 1860, όταν ο Νορβηγός Sondre Nordheim χρησιμοποίησε πρώτος δέστρες που σταθεροποιούσαν τις μπότες στα σκι, όχι μόνο στο μπροστινό τους μέρος αλλά και στη φτέρνα. Η βελτίωση αυτή το εκανε μέσο τόσο αναψυχής όσο και άθλησης. Το 1924 ιδρύθηκε η Διεθνής Ομοσπονδία Σκι (F.I.S.).
Το πρώτο οργανωμένο χιονοδρομικό κέντρο στην Ελλάδα είναι αυτό του Σελίου, το οποίο βρίσκεται στο όρος Βέρμιο και λειτουργεί και στις μέρες μας.
Παράλληλα με το χειμερινό σκι υπάρχει και το θαλάσσιο σκι, που έχει τους δικούς του κανονισμούς και το δικό του ξεχωριστό εξοπλισμό. Τα τελευταία χρόνια έχει διαδοθεί ιδιαίτερα στην Ελλάδα, αφού διαθέτει κατάλληλες παραλίες και πολύ καλές καιρικές συνθήκες για την άσκησή του.

</doc>
<doc id="56358" url="https://el.wikipedia.org/wiki?curid=56358" title="Κωπηλασία">
Κωπηλασία

Κωπηλασία ή ερεσία, ονομάζεται ο τρόπος κίνησης των κωπήλατων λέμβων σε υδάτινη επιφάνεια (θάλασσα, λίμνη ή ποταμό). Ανάλογα με τον τύπο των σκαφών, διαιρείται σε 4 βασικά είδη: κλασική, λαϊκή, με κανό και με μονόξυλο.
Η κλασική κωπηλασία, ως άθλημα, γίνεται με ειδικά σκάφη, που έχουν ολκωτά σέλματα (κινητούς πάγκους) και φορητούς σκαρμούς που στερεώνονται στα πλευρά. Η λαϊκή κωπηλασία εκτελείται με σκάφη που έχουν ακίνητα σέλματα (σταθερούς πάγκους) και σταθερούς σκαρμούς στερεωμένους στα πλευρά. Η κωπηλασία με κανό γίνεται με σκάφη ειδικού τύπου (κανό), όπου ο κωπηλάτης χειρίζεται δίπλατο, αστερέωτο κουπί. Στην κωπηλασία με μονόξυλο, κωπηλατούν με μονόπλατο κουπί και στέκονται γονατιστοί στο ένα πόδι. Η συστηματική άσκηση στην κωπηλασία αναπτύσσει το μυϊκό σύστημα, δυναμώνει την καρδιά, τους πνεύμονες και το νευρικό σύστημα.
Το άθλημα στην Ελλάδα.
Το άθλημα πρωτοεμφανίζεται στην Ελλάδα το 1885 με την ίδρυση του Ομίλου Ερετών ("ερέτης": κωπηλάτης) στον Πειραιά.
Οι εγκαταστάσεις του Ομίλου στην αρχή ήταν στο Νέο Φάληρο, ακριβώς πίσω από του ιερό του σημερινού Ναού της Μυρτιδιώτισσας, στο σημείο που αρχίζει η Καστέλλα. Στους Ολυμπιακούς Αγώνες του 1896, οι προγραμματισμένοι τότε αγώνες κωπηλασίας δεν έγιναν λόγω καιρού. Όμως δέκα χρόνια μετά, το 1906, πραγματοποιούνται οι πρώτοι Πανελλήνιοι ερετικοί αγώνες.&lt;br&gt; 
Το 1927 ιδρύεται η "Ελληνική Ενωση Φιλάθλων Ναυτικών Σωματείων", η οποία αναλαμβάνει την εποπτεία της Κωπηλασίας και Ιστιοπλοΐας, των οποίων τον έλεγχο μέχρι τότε είχε ο "Σ.Ε.Γ.Α.Σ.".&lt;br&gt; 
Από την ευθύνη της Ιστιοπλοΐας διαχώρισε την θέση της η "Ε.Ε.Φ.Ν.Σ.", στην περίοδο της κατοχής, όπου πλέον εμφανίζεται η σημερινή "Ελληνική Κωπηλατική Ομοσπονδία Φιλάθλων Ναυτικών Σωματείων", ενώ την εποπτεία της Ιστιοπλοΐα αναλαμβάνει η "Ελληνική Ιστιοπλοϊκή Ομοσπονδία" (Ε.Ι.Ο.). 
Με την ευκαιρία της τέλεσης του πρώτου Παγκοσμίου Πρωταθλήματος το 1970 η Ελλάδα «πλημμυρίζει» εξωσκάλμια σκάφη και το 1972 οργανώθηκε Πανελλήνιο εφηβικό πρωτάθλημα με εξωσκάλμιες λέμβους.

</doc>
<doc id="56359" url="https://el.wikipedia.org/wiki?curid=56359" title="Ιστιοπλοΐα">
Ιστιοπλοΐα

Η ιστιοπλοΐα είναι η τέχνη του αρμενίσματος στο νερό (σε θάλασσα ή σε λίμνη) χρησιμοποιώντας ως αποκλειστική ή κύρια πηγή ενέργειας τον άνεμο.
Το όνομά της είναι σύνθετο από το ιστίο + πλους, δηλαδή πλεύση με το πανί που τα παλιά χρόνια χρησιμοποιούσαν τα σκάφη για να ταξιδεύουν. Τα πανιά δένονταν στα κατάρτια (ιστούς), και με τη βοήθεια του αέρα τα σκάφη που ονομάζονταν ιστιοφόρα αρμένιζαν στις θάλασσες όλου του κόσμου. Και σήμερα ακόμη υπάρχουν πολλά τέτοια σκάφη, που όμως διατηρούν τις μηχανές ως βοηθητικές, σε περίπτωση που επικρατεί άπνοια, δηλαδή δεν φυσάει αέρας. 
Γενικά.
Στη σημερινή εποχή, όταν γίνεται λόγος για ιστιοπλοΐα, γίνεται για το άθλημα που είναι συναρπαστικό και ένα από τα ωραιότερα που υπάρχουν, γιατί συνδυάζει τη γοητεία της θάλασσας με τις ικανότητες των αθλητών, που πρέπει να είναι πολύ καλά γυμνασμένοι, ειδικά στα πόδια και τη μέση. 
Η εξάπλωση του αθλήματος της ιστιοπλοΐας στις τελευταίες δεκαετίες είναι τρομακτική, γι' αυτό και οι ειδικοί έχουν φτιάξει πολλές κατηγορίες σκαφών. Σκαφών μεγάλων που είναι για αγώνες ανοικτής θάλασσας και σκαφών που είναι για αγώνες τριγώνου. Τα σκάφη ανοικτής θάλασσας είναι τριών κατηγοριών, που δεν έχουν «στάνταρ» (σταθερά) χαρακτηριστικά, αφού το κάθε εργοστάσιο έχει τη δική του ναυπηγική τεχνική ("πατέντα"). Αντίθετα, τα λεγόμενα σκάφη τριγώνου έχουν τα ίδια τεχνικά χαρακτηριστικά και με αυτά ασχολούνται περισσότεροι αθλητές, αφού είναι για ένα, δύο ή τρεις το πολύ αθλητές. Στα σκάφη ανοικτής θάλασσας επιβαίνουν πολλοί αθλητές, που μπορεί να συμμετέχουν 9, αλλά και 15.
Τύποι σκαφών.
Φινν (Finn).
Μήκος 4,5 μ., πλάτος 1,3 μ., ένα πανί επιφάνειας 10μ2. Είναι για έναν αθλητή και αυτό το σκάφος είναι ολυμπιακή κλάση από το 1952. Πανελληνιονίκης 1991 και 1992 ήταν ο Αρμάντο Ορτολάνο του ΝΟ Καλαμακίου. Καλύτερη ελληνική επίδοση ήταν το αργυρό μετάλλιο του Ηλία Χατζηπαυλή στο Κίελο της Γερμανίας στους Ολυμπιακούς αγώνες του 1972.
Λέχνερ (Lechner) Α390.
Μήκος 3,9 μ., πλάτος 0,6 μ., ένα πανί επιφάνειας 7,3 μ2. Είναι για έναν αθλητή και είναι ολυμπιακή κλάση από το 1988. Πανελληνιονίκης για το 1991 και 1992 ήταν ο Νίκος Κακλαμανάκης του ΝΟ Βουλιαγμένης. Καλύτερη ελληνική επίδοση έχει ο ίδιος αθλητής με την ένατη θέση στους Ολυμπιακούς αγώνες της Βαρκελώνης. Στους Ολυμπιακούς αγώνες της Ατλάντα ο Κακλαμανάκης κέρδισε το χρυσό μετάλλιο και στου Ολυμπιακούς Αγώνες της Αθήνας το ασημένιο.
Το Lechner αντικαταστάθηκε με το σκάφος RS:X της Neil Pryde με το οποίο θα διαγωνίζονται οι αθλητές από τους Ολυμπιακούς Αγώνες του Πεκίνου Official Website - Beijing 2008
Γιούρο.
Μήκος 3,4 μ., πλάτος 1,4 μ. μ' ένα πανί και επιφάνεια 7,1 μ2. Είναι για έναν αθλητή και έχει γίνει ολυμπιακή κλάση από το 1989. Πανελληνιονίκης για το 1992 ήταν η Νικολέτα Δεληγιάννη του ΟΦΘ Θεσσαλονίκης.
Σταρ.
Είναι με 2 άτομα και είναι ολυμπιακή κατηγορία από το 1932. Πανελληνιονίκης για το 1992 ήταν ο Ζακ Κιοσέογλου με πλήρωμα το Δημήτρη Μπούκη. Καλύτερη ελληνική επίδοση είναι των Χατζηπαυλή, Πελεκανάκη με την έκτη θέση στους Ολυμπιακούς αγώνες του Λος Άντζελες το 1984.
470.
Μήκος 4,7 μ., πλάτος 1,7 μ., τρία πανιά με επιφάνεια 12,7 μ2. Είναι για δύο άτομα και έχει γίνει ολυμπιακή κατηγορία από το 1976. Πανελληνιονίκες για το 1991 και το 1992 ήταν οι Πασχαλίδης- Ζαμπέτογλου του ΝΑΟΚΘ. Από το 1996 ως το 2003 πρωταθλητές Ελλάδας αναδείχθηκαν συνεχόμενα οι Ανδρέας Κοσματόπουλος και Κώστας Τριγκώνης του ΝΟΘ. Το 1995 οι Κοσματόπουλος Τριγκώνης αναδείχθηκαν παγκόσμοι πρωταθλητές στην κατηγορία ανδρών και ήταν 2οι το 2002. Από το 2000 ως το 2003 οι Σοφία Μπεκατώρου και Αιμιλία Τσουλφά κατεκτησαν τον παγκόσμιο τίτλο στις γυναίκες κλείνωντας την ξέφρενη πορεία τους με το χρυσό μετάλλιο στους Ολυμπιακούς αγώνες της Αθήνας.
Σόλινγκ.
Τύπος σταθερής καρένας, με μήκος 8,2 μ., πλάτος 1,9 μ., τρία πανιά με επιφάνεια 21,6 μ2. Είναι σκάφος για τρία άτομα και έχει γίνει ολυμπιακή κατηγορία από το 1972. Καλύτερη επίδοση ήταν το χάλκινο του Τάσου Μπουντούρη με πλήρωμα τους Τάσο Γαβριήλη και Άρη Ραπανάκη στην Ολυμπιάδα της Μόσχας το 1980.
Φλάινγκ ντάτσμαν.
Μήκος 6,05 μ., πλάτος 1,7 μ., τρία πανιά με επιφάνεια 18,1 μ2. Είναι σκάφος για δύο άτομα και έχει γίνει ολυμπιακή κατηγορία από το 1960. Στην Ελλάδα τα τελευταία χρόνια κανείς δεν ασχολείται μ' αυτό το σκάφος.
Τορνέιντο.
Τύπος καταμαράν. Μήκος 6,09 μ., πλάτος 3,02 μ., δύο πανιά με επιφάνεια 20,4 μ2. Είναι για δύο άτομα και έχει γίνει ολυμπιακή κατηγορία από το 1976. Τα τελευταία χρόνια γίνεται μια προσπάθεια για να ασχοληθούν κάποιοι Έλληνες αθλητές.Αυτή τη στιγμή η Ελλάδα έχει ένα από το πιο αξιόμαχα πληρώματα στον κόσμο αποτελούμενο από τους Ιορδάνη Πασχαλίδη και Κώστα Τριγκώνη.αθλητές του Ν.Ο.Θεσσαλονίκης
Laser Standard.
Μήκος 4,2 μ., πλάτος 1,4 μ., μ' ένα πανί με επιφάνεια 7,1 μ2. Είναι για ένα άτομο. Πανελληνιονίκης 1991 ήταν ο Δημήτρης Θεοδωράκης του ΝΑΟΒ και το 1992 ο Νίκος Νικολτσούδης του ΑΝΟΓ. Καλύτερες επιδόσεις η πρωτή θέση του Μπουγιούρη Αντώνη στο παγκόσμιο πρωτάθλημα του 2009. Μ' αυτό το σκάφος είναι μεγάλες οι διακρίσεις του Αιμιλίου Παπαθανασίου του Ολυμπιακού, με μεγαλύτερη το χρυσό μετάλλιο στο Τσεσμέ της Τουρκίας.Την καλύτερη επίδοση σε Ολυμπιακούς Αγώνες την πέτυχε στο Σιδνευ ο Αντώνης Μπουγιούρης.
Laser Radial.
Μήκος 4,2 μ., πλάτος 1,4 μ., ένα πανί με επιφάνεια 5,7 μ2. Είναι για έναν αθλητή. Πανελληνιονίκης 1992 στα αγόρια ήταν ο Αντώνης Λογοθέτης του ΑΝΟΓ και στα κορίτσια η Μαρία Μυλωνά του ΝΟΠΦ. Καλύτερη επιτυχία το χρυσό μετάλλιο της Μαρίας Βλάχου στο παγκόσμιο πρωτάθλημα του 1991 στο Πόρτο Καρράς. Εκείνη τη χρονιά το πανελλήνιο πρωτάθλημα κατέκτησε η Ουρανία Φλαμπούρη του ΝΟΒΑ.
Όπτιμιστ.
Μήκος 2,3 μ., πλάτος 1,13 μ., ένα πανί με επιφάνεια 3,5 μ2. Είναι για ένα νεαρό αθλητή. Πανελληνιονίκης 1991 ήταν ο Γιώργος Κουτουμάνος του ΑΝΟΓ και το 1992 η Κατερίνα Γιακουμίδου του ΑΝΟΓ. Καλύτερη επίδοση ήταν η τρίτη θέση του Παπαδημητρίου στο παγκόσμιο πρωτάθλημα 2014
420.
Μήκος 4,2 μ., πλάτος 1,9 μ., τρία πανιά με επιφάνεια 10,2 μ2. Είναι σκάφος για δύο άτομα. Το πανελλήνιο πρωτάθλημα το 1991 πήραν οι Ν. Ζαπονίδης - Θ. Παρούσης του ΙΟΘ και του ΝΟΑ. Καλύτερη επίδοση αυτή των Αθανασόπουλου - Τάσσιου στο παγκόσμιο πρωτάθλημα 2016 στην κατηγορία U17.
Λάιτινγκ.
Μήκος 5,2 μ., πλάτος 2,0 μ., τρία πανιά με επιφάνεια 16,4 μ2. Είναι για τρία άτομα. Μόνιμος πρωταθλητής Ελλάδας είναι ο Γιώργος Ανδρέαδης του ΝΟΕ, ο οποίος ήταν πέμπτος στο παγκόσμιο πρωτάθλημα του 1989.
5124.
Τύπος σταθερής καρένας, μήκος 7,3 μ., πλάτος 2,7 μ., τρία πανιά με επιφάνεια 24,2 μ2. Το πλήρωμα είναι τέσσερις μέχρι έξι αθλητές. Και σε αυτή την κατηγορία μόνιμος πρωταθλητής Ελλάδας είναι ο Γιώργος Ανδρεάδης ο οποίος έχει στεφθεί και πρωταθλητής Ευρώπης το 1987.
Τα περισσότερα αγωνιστικά σκάφη έχουν πανιά - ιστία που ονομάζονται μαΐστρα ( μεγίστη), φλόκος (το πλωριό πανί) και μπαλόνι (συμμετρικό/ασύμμετρο). Οι διαστάσεις, το υλικό κατασκευής, η επιφάνεια και οι αντοχές των ιστίων διαφέρουν από κλάση σε κλάση.
Η ιστιοπλοΐα στην Ελλάδα έχει εξαπλωθεί λόγω των μοναδικών γεωγραφικών και μετεωρολογικών πλεονεκτημάτων της, γι' αυτό και η Ελλάδα κατέχει μια από τις πρώτες θέσεις στην Ευρώπη. Κάθε χρόνο η Ελληνική Ομοσπονδία διοργανώνει πολλούς μεγάλους διεθνείς αγώνες, στους οποίους οι αθλητές μας πάνε αρκετά καλά.

</doc>
<doc id="56360" url="https://el.wikipedia.org/wiki?curid=56360" title="Έφεσσος">
Έφεσσος



</doc>
<doc id="56361" url="https://el.wikipedia.org/wiki?curid=56361" title="Κροίσος">
Κροίσος

Ο Κροίσος (596 π.Χ. - 546 π.Χ.), γιος του Αλυάττη, ήταν ο τελευταίος βασιλιάς της Λυδίας της δυναστείας των Μερμνάδων. Κατά τη διάρκεια της εξουσίας του η Λυδική επιρροή έφτασε στην μεγαλύτερη ακμή της αφού διοικούσε όλη την περιοχή δυτικά του ποταμού Άλυ.
Ήταν ξακουστός σε όλο τον αρχαίο κόσμο για τα αμύθητα πλούτη του και το παλάτι του στις Σάρδεις ήταν ένα από τα μεγαλύτερα οικοδομήματα της εποχής.
Από τους φόρους που του έδιναν οι ελληνικές αποικίες της Μικράς Ασίας και από τα χρυσωρυχεία του Πακτωλού ποταμού, γινόταν όλο και πιο πλούσιος και πιο περήφανος για τα πλούτη του. Πίστευε μάλιστα ότι δεν υπήρχε πιο ευτυχισμένος άνθρωπος από αυτόν στον κόσμο. Γι' αυτό παραξενεύτηκε και θύμωσε πολύ όταν κάποτε πήγε στο παλάτι του ο Σόλων και όταν ο Κροίσος περηφανεύτηκε ότι είναι ο ευτυχέστερος άνθρωπος του κόσμου, ο σοφός Έλληνας του αποκρίθηκε: «"μηδένα πρό του τέλους μακάριζε"», δηλαδή, «"μην καλοτυχίζεις κανέναν προτού δεις το τέλος του"».
Και στ' αλήθεια πλήθος συμφορές βρήκαν τον Κροίσο. Ο γιος του ο Άτυς σκοτώθηκε στο κυνήγι και ο ίδιος νικήθηκε από το βασιλιά των Περσών Κύρο και αιχμαλωτίστηκε. Τη στιγμή μάλιστα που ανεβασμένος στη φωτιά ο Κροίσος ετοιμαζόταν να πεθάνει, θυμήθηκε τα λόγια του Σόλωνα και φώναξε μετανιωμένος τρεις φορές «"Σόλων! Σόλων! Σόλων!"». Ο Κύρος, που τον άκουσε, ζήτησε να μάθει τι σήμαινε η επίκληση αυτή, και ακούγοντας την ιστορία, χάρισε στον Κροίσο τη ζωή και τον κράτησε κοντά του ως σύμβουλο.
Πολύτιμα αναθήματα του Κροίσου στους Δελφούς.
Σύμφωνα με τον Ηρόδοτο , ο Κροίσος θέλησε κάποια στιγμή να ανακαλύψει ποιο από τα μεγάλα μαντεία του τότε γνωστού κόσμου ήταν αυτό που έδινε τους πιο αξιόπιστους χρησμούς. Έστειλε λοιπόν πρεσβείες στα σημαντικότερα μαντεία δίνοντας εντολή την εκατοστή ημέρα από την αναχώρησή τους από τις Σάρδεις να θέσουν το ερώτημα τι κάνει εκείνη τη στιγμή ο βασιλιάς των Λυδών, ο Κροίσος, γιος του Αλυάττη. 
Όταν οι Λυδοί απεσταλμένοι μπήκαν την εκατοστή ημέρα στο μαντείο των Δελφών για να ζητήσουν το χρησμό, η Πυθία αποκρίθηκε έμμετρα:
Ηξεύρω εγώ τον αριθμόν της άμμου και τα μέτρα της θαλάσσης.
Νοώ τον βουβόν και τον ακούω, χωρίς να ομιλεί.
Ήλθεν εις τας αισθήσεις μου οσμή σκληροδέρμου χελώνης,
η οποία βράζει ομού με αρνίσια κρέατα εις χάλκινον αγγείον.
Υποκάτω αυτής είναι χαλκός και άνωθεν πάλιν χαλκός.
Οι απεσταλμένοι κατέγραψαν την απάντηση και επέστρεψαν στις Σάρδεις. Εκεί ο Κροίσος διάβαζε όλες τις απαντήσεις που του έφεραν οι άνθρωποί του από όλα τα μαντεία. Μόλις διάβασε την απάντηση της Πυθίας έσκυψε και προσκύνησε γιατί πείστηκε ότι ήταν το μόνο αληθινό μαντείο. Πράγματι, τη συγκεκριμένη ημέρα που είχε ορμηνέψει τους απεσταλμένους του να θέσουν το ερώτημα, ο Κροίσος έβαλε κομμάτια από χελώνα και αρνί να βράσουν μαζί σε χάλκινο λεβέτι, σκεπασμένο με χάλκινο καπάκι. 
Στη συνέχεια ο Κροίσος θέλησε να ευχαριστήσει, αλλά και να προσεταιριστεί, το Μαντείο των Δελφών, αλλά και αυτό του Αμφιάραου, καθώς φαίνεται πως και αυτό είχε δώσει σωστή απάντηση (η οποία όμως δεν παραδίδεται). Έκανε λοιπόν κατ' αρχήν θυσία, τρεις χιλιάδες από κάθε είδους σφάγια. Στη συνέχεια άναψε πυρά καίγοντας πολύτιμα αντικείμενα. Μετά τη θυσία έλιωσε χρυσάφι και έφτιαξε ράβδους, που καθεμιά ζύγιζε δυόμιση τάλαντα. Έφτιαξε επίσης και ράβδους από ήλεκτρο (χρυσάργυρο) που ζύγιζαν δύο τάλαντα. Έδωσε ακόμη εντολή στους τεχνίτες του να κατασκευάσουν ομοίωμα λιονταριού από ατόφιο χρυσάφι, που ζύγιζε δέκα τάλαντα. Την εποχή του Ηροδότου βρισκόταν στον θησαυρό των Κορινθίων, αλλά μειωμένο κατά τρεισήμισι τάλαντα, τα οποία το ιερατείο του Δελφού είχε λιώσει για να χρησιμοποιήσει διαφορετικά. Όλα αυτά τα χρυσά αντικείμενα ο Κροίσος τα έστειλε στους Δελφούς μαζί και με ορισμένα πολύτιμα αναθήματα όπως δύο τεράστιους κρατήρες, έναν από χρυσό κι έναν από άργυρο, τους οποίους οι ιερείς είχαν τοποθετήσει εκατέρωθεν της εισόδου του ναού του Απόλλωνα. Μετά την πυρκαγιά που κατέκαυσε το ναό οι κρατήρες αυτοί μετακινήθηκαν και ο χρυσός τοποθετήθηκε στον θησαυρό των Κλαζομενίων, ενώ ο αργυρός επανατοποθετήθηκε στη γωνία του πρόναου. Μέσα στον κρατήρα αυτόν γινόταν η κράση νερού και κρασιού κατά την εορτή των Θεοφανίων. Μάλιστα στους Δελφούς λεγόταν ότι τον κρατήρα αυτόν είχε φιλοτεχνήσει ο Θεόδωρος από τη Σάμο. Τα αναθήματα του Κροίσου περιλάμβαναν ακόμη τέσσερις ασημένιους πίθους, που βρίσκονταν στον θησαυρό των Κορινθίων, και δύο περιρραντήρια από πολύτιμα μέταλλα αλλά και το άγαλμα μιας γυναίκας,από χρυσάφι, που λεγόταν ότι απεικόνιζε τη γυναίκα που του ζύμωνε το ψωμί. Τέλος, ανέθεσε στο ιερό περιδέραια και ζώνες που ανήκαν στη γυναίκα του και διάφορα άλλα μικρότερα λειτουργικά σκεύη. 

</doc>
<doc id="56363" url="https://el.wikipedia.org/wiki?curid=56363" title="Θεμελιώδες θεώρημα της αριθμητικής">
Θεμελιώδες θεώρημα της αριθμητικής



</doc>
<doc id="56364" url="https://el.wikipedia.org/wiki?curid=56364" title="ΤΕΙ Θεσσαλονίκης">
ΤΕΙ Θεσσαλονίκης



</doc>
<doc id="56367" url="https://el.wikipedia.org/wiki?curid=56367" title="Γκουανγκτζόου">
Γκουανγκτζόου

Η Γκουανγκτζόου (, παραδοσιακά κινέζικα: 廣州, απλοποιημένα κινέζικα: 广州, Wade–Giles: "Kuang-chou", μετάφραση στα ελληνικά: "Μεγαλούπολη") ή Καντόνα (παραδοσιακή μετάφραση στις ευρωπαϊκές γλώσσες: "Canton") είναι πόλη και εμπορικό λιμάνι της νότιας Κίνας. Έχει πληθυσμό περίπου 13.080.500 κατοίκους (στοιχεία του 2014). Βρίσκεται στην αριστερή όχθη του ποταμού Τζου Τζιανγκ και είναι πρωτεύουσα της επαρχίας Γκουανγκντόνγκ. 
Επειδή ο κόλπος του ποταμού είναι ρηχός, τα μεγάλα πλοία σταματούν 12 μίλια μακριά και φορτώνουν ή ξεφορτώνουν με μικρά πλοία ή με τη βοήθεια φορτηγίδων. Το λιμάνι της ήταν πάντα από τα μεγαλύτερα της Άπω Ανατολής. Ιδιαίτερα μετά την υπογραφή της Συνθήκης της Νανκίνγκ για το τέλος του πολέμου του Οπίου, η πόλη έγινε ένα από τα πέντε λιμάνια ελεύθερου εμπορίου, ενώ εγκαταστάθηκαν σ' αυτήν πολλοί Ευρωπαίοι. Ονομαστά είναι τα μεταξωτά της, το τσάι και οι πορσελάνες της. Εξαιρετικά αναπτυγμένη είναι και η βιομηχανία της (εργοστάσια πορσελάνης, μεταξωτών και βαμβακερών, μεταλλουργίας, χαρτοποιίας κλπ.)
Η Καντόνα έχει πολύ παλιά ιστορία. Χωρίζεται στην παλιά πόλη, που έχει σπουδαία ιστορικά και θρησκευτικά μνημεία και παρουσιάζει μια έντονη ιδιοτυπία και στη νέα πόλη, με όψη ολότελα εξευρωπαϊσμένη. Στην παλιά πόλη σώζονται μνημεία από την περίοδο εμπορικής ακμής που βίωσε η πόλη από τον 10ο έως τον 14ο αιώνα μ.Χ., όπως το τζαμί Κινγκτζίν, του 11ου αιώνα, ισλαμικοί τάφοι, γέφυρες, παγόδες και άλλα, τα οποία χαρακτηρίστηκαν μνημεία παγκόσμιας κληρονομιάς της UNESCO το 2021. Στον ποταμό υπάρχουν πλωτά σπιτάκια, όπου από πολλά χρόνια ζουν πάρα πολλές οικογένειες.
Συγκοινωνίες υπάρχουν στο αεροδρόμιο και στο μετρό της Καντόνας.

</doc>
<doc id="56368" url="https://el.wikipedia.org/wiki?curid=56368" title="Χο Τσι Μιν (πόλη)">
Χο Τσι Μιν (πόλη)

Η Χο Τσι Μιν (ή και Χο Τσι Μίνχ) (βιετναμέζικα: ), γνωστή παλαιότερα ως Σαϊγκόν, είναι πόλη στο Βιετνάμ και πρωτεύουσα του νότιου Βιετνάμ μέχρι το 1975. Από τότε μετονομάστηκε σε πόλη Χο Τσι Μιν, προς τιμή του Προέδρου Χο Τσι Μιν, εθνικού ήρωα των Βιετναμέζων. Την άνοιξη του 1975 έγινε η ένωση νότιου και βόρειου Βιετνάμ.
Βρίσκεται στη δεξιά πλευρά του ποταμού Σαϊγκόν. Είναι μεγάλο βιομηχανικό κέντρο, με ναυπηγεία και εργοστάσια υφαντουργίας, ειδών διατροφής, καπνού, ελαστικών, βυρσοδεψίας. Είναι επίσης ένα από τα μεγαλύτερα εμπορικά κέντρα της νοτιοανατολικής Ασίας. Εξάγει διάφορα εμπορεύματα, που τα κυριότερα είναι το ρύζι, το καλαμπόκι, τα ελαστικά, τα βαμβακερά υφάσματα, η μπύρα κ.ά. Στην πόλη βρίσκονται πολλά μνημεία, μουσείο, πανεπιστήμιο και διάφορα άλλα εκπαιδευτικά ιδρύματα. Η ευρύτερη μητροπολιτική περιοχή έχει πληθυσμό 6.650.942 κατοίκων.

</doc>
<doc id="56369" url="https://el.wikipedia.org/wiki?curid=56369" title="Ουράλια Όρη">
Ουράλια Όρη

Τα Ουράλια όρη (ρωσικά: Ура́льские го́ры, ΔΦΑ:[ʊˈralʲskʲɪjə ˈgorɨ], [ʊˈrɑl]) είναι οροσειρά της Ρωσίας που αρχίζει από τον Αρκτικό ωκεανό και κατευθύνεται προς τα νότια, έως τον ποταμό Ουράλη και το βορειοδυτικό Καζακστάν. Το συνολικό μήκος της είναι γύρω στα 2.500 χιλιόμετρα. Μαζί με τον ποταμό Ουράλη αποτελούν τα φυσικά σύνορα που χωρίζουν την Ευρώπη από την Ασία. Το νησί Βαϊγκάτς και τα νησιά Νόβαγια Ζεμλιά αποτελούν μια περαιτέρω συνέχεια της οροσειράς προς τα βόρεια στον Αρκτικό ωκεανό.
Τα βουνά βρίσκονται εντός της γεωγραφικής περιοχής Ουράλ και αλληλεπικαλύπτονται σημαντικά με το Ουραλικό Ομοσπονδιακό Διαμέρισμα και την οικονομική περιοχή του Ουράλ. Έχουν πλούσιους πόρους, όπως μεταλλεύματα μετάλλων, άνθρακα και πολύτιμους και ημιπολύτιμους λίθους. Από τον 18ο αιώνα τα βουνά έχουν συμβάλει σημαντικά στον τομέα των ορυκτών της ρωσικής οικονομίας.
Ετυμολογία.
Όπως επιβεβαιώνεται από τον Ζίγκισμουντ φον Χέρμπενσταϊν, τον 16ο αιώνα οι Ρώσοι ονόμαζαν τα Ουράλια Όρη με μια ποικιλία ονομάτων που προέρχονταν από τις ρωσικές λέξεις πέτρα και ζώνη. Το σύγχρονο ρωσικό όνομα για τα Ουράλια (Урал, Ural), που εμφανίστηκε για πρώτη φορά τον 16ο - 17ο αιώνα όταν η ρωσική κατάκτηση της Σιβηρίας ήταν στην ηρωική φάση της, εφαρμόστηκε αρχικά για το νότιο τμήμα της και σταδιακά επικράτησε ως το όνομα ολόκληρης της οροσειράς κατά τον 18ο αιώνα. Μπορεί να προέρχεται είτε από την τουρκική «πέτρινη ζώνη» (Γλώσσα Μπασκίρ, όπου χρησιμοποιείται το ίδιο όνομα για την οροσειρά), είτε από την Ομπ-ουγγρική γλώσσα. Από τον 13ο αιώνα, στο Μπασκορτοστάν υπάρχει ένας θρύλος για έναν ήρωα που ονομαζόταν Ουράλ, ο οποίος θυσίασε τη ζωή του για χάρη του λαού του, και στη συνέχεια έριξε πέτρινο σωρό πάνω από τον τάφο του, ο οποίος αργότερα μετατράπηκε στα Ουράλια Όρη. Ένα άλλο ενδεχόμενο είναι η Μπασκίρ λέξη "үр" «υψόμετρο, ορεινό» και το Μάνσι "ур ала" «κορυφή βουνού, κορυφή του βουνού». Ο Βασίλι Τατίστσεβ πιστεύει ότι αυτό το τοπωνύμιο σημαίνει «ζώνη» και συνδέεται με το τουρκικό ρήμα "οραλού" «ζώνη». Ο Ι.Γ. Ντομπροντόμοφ προτείνει μια μετάπτωση από το Αράλη στο Ουράλια που εξηγείται βάσει των αρχαίων βουλγαροτσουβασικών διαλέκτων. Ο γεωγράφος Ε.Β. Χωκς πιστεύει ότι το όνομα μας πηγαίνει πίσω στη λαογραφική ιστορία των Μπασκίρ για τον ήρωα Ουράλ. Άλλο ενδεχόμενο είναι επίσης ο γεωγραφικός όρος «βουνό» της γλώσσας Εβένκι. Φιννοούγγροι μελετητές θεωρούν ότι το Ουράλ προέρχεται από τη λέξη των Οστιάκ "ουρρ" που σημαίνει «αλυσίδα βουνών». Τουρκολόγοι, από την άλλη πλευρά, υποστηρίζουν τον ισχυρισμό τους ότι "ουράλ" στα Ταταρικά σημαίνει «ζώνη», και υπενθυμίζουν ότι ένα παλαιότερο όνομα για την οροσειρά ήταν το «πέτρινη ζώνη».
Ιστορία.
Οι έμποροι της Μέσης Ανατολής εμπορεύονταν με τους Μπασκίρ και άλλους ανθρώπους που ζούσαν στις δυτικές πλαγιές των Ουραλίων μέχρι βορειότερα ως το Μεγάλο Περμ, αφού τουλάχιστον οι μεσαιωνικοί γεωγράφοι του 10ου αιώνα γνώριζαν την ύπαρξη της οροσειράς στο σύνολό της, ότι απλωνόταν μέχρι τον Αρκτικό ωκεανό στα βόρεια. Η πρώτη ρωσική αναφορά των βουνών στα ανατολικά της πεδιάδας της Ανατολικής Ευρώπης προέρχεται από το Πρώτο Χρονικό, όπου περιγράφει την εκστρατεία Νοβογκόριων στις άνω περιοχές του Πετσόρα το 1096. Κατά τους επόμενους αιώνες οι Νοβογκόριοι ασχολούνται με το εμπόριο γούνας με ντόπιους πληθυσμούς και έπαιρναν φόρο υποτελείας από τη Γιούγκρα και το Μεγάλο Περμ, και επεκτείνονταν σιγά σιγά προς τα νότια. Οι ποταμοί Τσουσοβάγια και Μπελάγια αναφέρονται για πρώτη φορά στα χρονικά του 1396 και του 1468, αντίστοιχα. Το 1430, η πόλη του Σολικάμσκ ιδρύθηκε στο Κάμα στους πρόποδες των Ουραλίων. Ο Ιβάν Γ΄ της Μόσχας κατέλαβε το Περμ, τον Πετσόρα και τη Γιούγκρα από τη παρακμάζουσα Δημοκρατία του Νόβγκοροντ το 1472. Με τις επιδρομές του 1483 και του 1499–1500 στα Ουράλια, η Μόσχα κατάφερε να υποτάξει πλήρως τη Γιούγκρα.
Ωστόσο, περίπου εκείνη την εποχή στις αρχές του 16ου αιώνα, ο Πολωνός γεωγράφος, Μάτσιεϊ Μιεχοβίτα, στο Tractatus de duabus Sarmatiis (1517) ισχυρίστηκε ότι δεν υπήρχαν καθόλου βουνά στην Ανατολική Ευρώπη, αμφισβητώντας την άποψη ορισμένων συγγραφέων της Κλασικής αρχαιότητας, δημοφιλής κατά την Αναγέννηση. Μόνο αφού ο Ζίγκισμουντ φον Χέρμπενσταϊν στο Notes on Muscovite Affairs (1549) ανέφερε, ακολουθώντας ρωσικές πηγές, ότι υπάρχουν βουνά πίσω από τον Πετσόρα και ταυτίζονται με τα Ριπαία Όρη και την Υπερβορεία των αρχαίων συγγραφέων, έκανε γνωστή την ύπαρξη των Ουραλίων, ή το λιγότερο το βόρειο τμήμα τους, και έτσι καθιερώθηκε με βεβαιότητα στη δυτική γεωγραφία. Τα Κεντρικά και Νότια Ουράλια Όρη ήταν ακόμη, σε μεγάλο βαθμό, άγνωστα στους Ρώσους ή Δυτικοευρωπαίους γεωγράφους.
Στη δεκαετία του 1550, αφού το Βασίλειο της Ρωσίας είχε νικήσει το Χανάτο του Καζάν προχώρησε σταδιακά στην προσάρτηση των εδαφών των Μπασκίρ, οι Ρώσοι έφτασαν τελικά στο νότιο τμήμα της οροσειράς. Το 1574 ίδρυσαν την Ουφά. Οι άνω περιοχές του Κάμα και του Τσουσοβάγια στα Κεντρικά Ουράλια, ακόμη ανεξερεύνητες, καθώς και τμήματα πέραν των Ουραλίων που εξακολουθούσαν να κατέχονται από το εχθρικό Χανάτο της Σιβηρίας, παραχωρήθηκαν στους Στρόγκανοφ με διάφορα διατάγματα του τσάρου το 1558–1574. Η γη του Στρόγκανοφ παρείχε τη βάση για την εισβολή του Γερμάκ Τιμοφέγεβιτς στη Σιβηρία. Ο Γερμάκ διέσχισε τα Ουράλια από το Τσουσοβάγια στο Ταγίλ γύρω στο 1581. Το 1597 ο δρόμος του Μπαμπίνοφ κατασκευάστηκε δια μέσου των Ουραλίων από το Σολικάμσκ προς την κοιλάδα του Τουρά, όπου ιδρύθηκε η πόλη Βερχοτούριε (Άνω Τουρά) το 1598. Τελωνείο ιδρύθηκε στο Βερχοτούριε λίγο μετά και ο δρόμος έγινε η μόνη νομική οδός μεταξύ της Ευρωπαϊκής Ρωσίας και της Σιβηρίας για μεγάλο χρονικό διάστημα. Το 1648 ιδρύθηκε η πόλη Κουνγκούρ στους δυτικούς πρόποδες των Κεντρικών Ουραλίων. Κατά τη διάρκεια του 17ου αιώνα ανακαλύφθηκαν στα Ουράλια τα πρώτα αποθέματα Σιδηρομεταλλεύματος και χαλκού, μαρμαρυγία, πολύτιμοι λίθοι και άλλα ορυκτά.
Εμφανίστηκαν χυτήρια σιδήρου και χαλκού. Πολλαπλασιάστηκαν ιδιαίτερα γρήγορα κατά τη διάρκεια της βασιλείας του Πέτρου Α΄ της Ρωσίας. Το 1720–1722 ανέθεσε στον Βασίλι Τατίστσεβ να επιβλέπει και να αναπτύσσει τις εργασίες εξόρυξης και τήξης στα Ουράλια. Ο Τατίστσεβ πρότεινε ένα νέο εργοστάσιο τήξης χαλκού στο Γιεγκοσίχα, το οποίο τελικά θα γίνει ο πυρήνας της πόλης Περμ και ένα νέο εργοστάσιο τήξης σιδήρου στον ποταμό Ισέτ, το οποίο ήταν το μεγαλύτερο στον κόσμο εκείνη την εποχή και θα γίνει ο πυρήνας της πόλης του Γεκατερίνμπουργκ. Και τα δύο εργοστάσια ιδρύθηκαν στην πραγματικότητα από τον διάδοχο του Τατίστσεβ, τον Γκεόργκ Βίλχεμ ντε Τζενίν, το 1723. Ο Τατίστσεβ επέστρεψε στα Ουράλια με εντολή της αυτοκράτειρας Άννας για να διαδεχθεί τον Τζενίν το 1734–1737. Η μεταφορά της παραγωγής των εργοστασίων τήξης στις αγορές της Ευρωπαϊκής Ρωσίας απαιτούσε την κατασκευή του Δρόμου της Σιβηρίας από το Γεκατερίνμπουργκ κατά μήκος των Ουραλίων προς το Κουνγκούρ, το Γιεγκοσίχα και στη Μόσχα. Ολοκληρώθηκε το 1763 και κατέστησε τον δρόμο του Μπάμπινοφ παρωχημένο. Το 1745 χρυσός ανακαλύφθηκε στα Ουράλια στο Μπερεζοβσκόε και αργότερα σε άλλες θέσεις. Εξορύσσεται από το 1747.
Η πρώτη επαρκής γεωγραφική έρευνα για τα Ουράλια Όρη ολοκληρώθηκε στις αρχές του 18ου αιώνα από τον Ρώσο ιστορικό και γεωγράφο Βασίλι Τατίστσεβ υπό τις διαταγές του Πέτρου Α΄. Νωρίτερα, τον 17ο αιώνα, βρέθηκαν πλούσια κοιτάσματα μεταλλεύματος στα βουνά και η συστηματική εξόρυξή τους ξεκίνησε στις αρχές του 18ου αιώνα, μετατρέποντας τελικά την περιοχή στη μεγαλύτερη βάση ορυκτών της Ρωσίας.
Μία από τις πρώτες επιστημονικές περιγραφές των βουνών δημοσιεύθηκε το 1770–71. Τον επόμενο αιώνα, η περιοχή μελετήθηκε από επιστήμονες από διάφορες χώρες, συμπεριλαμβανομένης της Ρωσίας (γεωλόγος Αλεξάντερ Καρπίνσκι, βοτανολόγος Πορφίρι Κριλόφ και ζωολόγος Λεονίντ Σαμπανέφ), του Ηνωμένου Βασιλείου (γεωλόγος Ρόντερικ Μάρκισον), της Γαλλίας (παλαιοντολόγος Έντουαρντ ντε Βερνέιλ) και της Γερμανίας (φυσιοδίφης Αλεξάντερ φον Χούμπολτ, γεωλόγος Αλεξάντερ φον Κέιζερλινγκ). Το 1845, ο Μάρκισον, ο οποίος σύμφωνα με την Εγκυκλοπαίδεια Μπριτάνικα «συνέταξε τον πρώτο γεωλογικό χάρτη των Ουραλίων το 1841», δημοσίευσε το «Η Γεωλογία της Ρωσίας στην Ευρώπη και τα Ουράλια Όρη» (The Geology of Russia in Europe and the Ural Mountains) με τους ντε Βερνέιλ και Κέιζερλινγκ.
Ο πρώτος σιδηρόδρομος δια μέσου των Ουραλίων είχε κατασκευαστεί μέχρι το 1878 και συνέδεε το Περμ με το Γεκατερίνμπουργκ μέσω των Τσουσοβόι, Κούσβα και Νίζνι Ταγκίλ. Το 1890, ένας σιδηρόδρομος συνέδεσε την Ουφά και το Τσελιάμπινσκ μέσω του Ζλατοούστ. Το 1896 το τμήμα αυτό έγινε μέρος του Υπερσιβηρικού σιδηροδρόμου. Το 1909 ένας ακόμη σιδηρόδρομος συνέδεσε το Περμ με το Γεκατερίνμπουργκ μέσω του Κουνγκούρ και αντικατέστησε τελικά το τμήμα Ουφά - Τσελιάμπινσκ ως τον κύριο τμήμα του Υπερσιβηρικού σιδηροδρόμου.
Η υψηλότερη κορυφή των Ουραλίων, το όρος Ναρόντναγια, (υψόμετρο 1.895 μ.) προσδιορίστηκε το 1927.
Κατά τη διάρκεια της σοβιετικής εκβιομηχάνισης τη δεκαετία του 1930, η πόλη Μαγκνιτογκόρσκ ιδρύθηκε στα νοτιοανατολικά Ουράλια ως κέντρο χύτευσης σιδήρου και χάλυβα. Κατά τη διάρκεια της γερμανικής εισβολής στη Σοβιετική Ένωση το 1941-1942, τα Ουράλια ήταν βασικό στοιχείο στον ναζιστικό σχεδιασμό για τα εδάφη που έπρεπε να κατακτήσουν στην ΕΣΣΔ. Αντιμέτωπη με την απειλή κατοχής σημαντικού μέρους των σοβιετικών εδαφών από τον εχθρό, η κυβέρνηση εκκένωσε πολλές από τις βιομηχανικές επιχειρήσεις της Ευρωπαϊκής Ρωσίας και της Ουκρανίας στους ανατολικούς πρόποδες των Ουραλίων, που θεωρούνταν ασφαλές μέρος μακριά από τους γερμανικούς βομβαρδισμούς και τα γερμανικά στρατεύματα. Μετά τον πόλεμο, το 1947-1948, ο σιδηρόδρομος Τσουμ - Λαμπιτνάνγκι, χτισμένος με την καταναγκαστική εργασία των κρατουμένων Γκουλάγκ, διέσχισε τα Αρκτικά Ουράλια.
Το Μαγιάκ, 150 χλμ. νοτιοανατολικά του Γεκατερίνμπουργκ, κοντά στην πόλη Κιστίμ, ήταν το κέντρο της σοβιετικής πυρηνικής βιομηχανίας και τοποθεσία της καταστροφής του Κιστίμ.
Γεωγραφία.
Τα Ουράλια Όρη εκτείνονται περίπου 2.500 χλμ. από τη Θάλασσα του Κάρα μέχρι την Καζακική Στέπα κατά μήκος των συνόρων του Καζακστάν. Το νησί Βαϊγκάτς και τα νησιά Νόβαγια Ζεμλιά αποτελούν μια περαιτέρω συνέχεια της οροσειράς προς το βορρά. Γεωγραφικά, αυτή η οροσειρά οριοθετεί το βόρειο τμήμα των συνόρων μεταξύ των ηπείρων της Ευρώπης και της Ασίας. Η υψηλότερη κορυφή του είναι το όρος Ναρόντναγια, με υψόμετρο περίπου 1.895 μέτρων. Σύμφωνα με την τοπογραφία και άλλα φυσικά χαρακτηριστικά, τα Ουράλια χωρίζονται, από βορρά προς νότο, σε Αρκτικά (ή Πολικά), Υποαρκτικά, Βόρεια, Κεντρικά και Νότια Ουράλια.
Αρκτικά Ουράλια.
Τα Αρκτικά Ουράλια εκτείνονται για περίπου 385 χιλιόμετρα από το όρος Κωνσταντίνοφ Κάμεν στο βορρά μέχρι τον ποταμό Χούλγκα στο νότο. Καταλαμβάνουν έκταση περίπου 25.000 τ.χλμ. και έχουν έντονα διαμελισμένο ανάγλυφο. Η ψηλότερη κορυφή είναι το όρος Πάγιερ με υψόμετρο 1.499 μ. και το μέσο ύψος των Αρκτικών Ουραλίων είναι 1.000 έως 1.100 μ. Τα βουνά των Αρκτικών Ουραλίων είναι κυρίως βραχώδη με αιχμηρές κορυφογραμμές, αν και υπάρχουν επίσης πεπλατυσμένες ή στρογγυλεμένες κορυφές.
Υποαρκτικά Ουράλια.
Τα Υποαρκτικά Ουράλια είναι ψηλότερα και έως 150 χιλιόμετρα ευρύτερα από τα Αρκτικά Ουράλια. Περιλαμβάνουν τις υψηλότερες κορυφές της περιοχής: Όρος Ναρόντναγια (1.895 μ.), Όρος Καρπίνσκι (1.878 μ.) και Μαναράγκα (1.662 μ.). Εκτείνονται για περισσότερα από 225 χλμ. νότια προς τον ποταμό Στσούγκορ. Πολλές κορυφογραμμές έχουν πριονωτό σχήμα και διαμελίζονται από κοιλάδες ποταμών. Τόσο τα Αρκτικά όσο και τα Υποαρκτικά Ουράλια είναι συνήθως αλπικά. Υπάρχουν ίχνη παγετώνα από το Πλειστόκαινο, μαζί με παγετό και εκτεταμένο σύγχρονο παγετώνα, υπάρχουν 143 παγετώνες.
Βόρεια Ουράλια.
Τα Βόρεια Ουράλια αποτελούνται από μια σειρά παράλληλων κορυφογραμμών ύψους έως 1.000–1.200 μ. και διαμήκων κοιλοτήτων. Είναι επιμήκεις από βορρά προς νότο και εκτείνονται για περίπου 560 χλμ. από τον ποταμό Ουσά. Οι περισσότερες από τις κορυφές είναι πεπλατυσμένες, αλλά αυτές των ψηλότερων βουνών, όπως το Τελποσίζ, 1.617 μ. και το Κονζακόφσκι Κάμεν, 1.569 μ. έχουν διαμελισμένη τοπογραφία. Οι έντονες καιρικές συνθήκες έχουν δημιουργήσει τεράστιες εκτάσεις διαβρωμένης πέτρας στις πλαγιές των βουνών και κορυφές στις βόρειες περιοχές.
Κεντρικά Ουράλια.
Τα Κεντρικά Ουράλια είναι το χαμηλότερο τμήμα των Ουραλίων, με ομαλές κορυφές βουνών, με το υψηλότερο όρος να έχει υψόμετρο 994 μέτρα (Μπασέγκι). Εκτείνονται νότια από τον ποταμό Ουφά.
Νότια Ουράλια.
Το ανάγλυφο των Νότιων Ουραλίων είναι πιο περίπλοκο, με πολλές κοιλάδες και παράλληλες κορυφογραμμές κατευθυνόμενες νοτιοδυτικά και μεσημβρινά. Τα Νότια Ουράλια περιλαμβάνουν τα βουνά Ιλμένσκι που χωρίζονται από τις κύριες κορυφογραμμές με τον ποταμό Μιάς. Το μέγιστο ύψος είναι 1.640 μ. (Όρος Γιαμαντάου) και το πλάτος φτάνει τα 250 χλμ. Άλλες αξιοσημείωτες κορυφές βρίσκονται κατά μήκος της κορυφογραμμής της οροσειράς Ιρεμέλ (Μπολσόι Ιρεμέλ και Μάλι Ιρεμέλ). Τα νότια Ουράλια εκτείνονται περίπου 550 χιλιόμετρα μέχρι την απότομη δυτική στροφή του ποταμού Ουράλη και καταλήγουν στους μεγάλους λόφους του Μουγκοντζάρ.
Γεωλογία.
Τα Ουράλια είναι από τις παλαιότερες υπάρχουσες οροσειρές στον κόσμο. Με ηλικία 250 έως 300 εκατομμυρίων ετών, το υψόμετρο των βουνών είναι ασυνήθιστα υψηλό. Σχηματίστηκαν κατά τη διάρκεια της Ουραλικής ορογένεσης, λόγω της ηπειρωτικής σύγκρουσης του ανατολικού άκρου της ηπείρου Λαυρασίας με τη νέα και ρεολογικά αδύναμη ήπειρο Καζακστανία, η οποία τώρα βρίσκεται κάτω από μεγάλο μέρος του Καζακστάν και της Δυτικής Σιβηρίας, δυτικά του ποταμού Ιρτίς. Η σύγκρουση διήρκεσε σχεδόν 90 εκατομμύρια χρόνια, τέλη Λιθανθρακοφόρου - αρχές Τριαδικής. Σε αντίθεση με άλλες μεγάλες ορογενέσεις του Παλαιοζωικού αιώνα (Απαλάχια Όρη, Καληδόνια ορογένεση, Βαρίσκια ορογένεση), τα Ουράλια δεν έχουν υποστεί μετα-ορογενή εκτεταμένη κατάρρευση και είναι ασυνήθιστα καλά διατηρημένα για την ηλικία τους, επικαλυμμένα από ένα είδος φλοιού. Ανατολικά και νότια των Ουραλίων μεγάλο μέρος της ορογένεσης είναι θαμμένο κάτω από αργότερα μεσοζωικά και καινοζωικά ιζήματα. Η παρακείμενη κορυφογραμμή Παί-Χοί στα βόρεια και τα νησιά Νόβαγια Ζεμλιά δεν αποτελούν μέρος της Ουραλικής ορογένεσης και σχηματίστηκαν αργότερα.
Πολλοί παραμορφωμένοι και σχηματισμένοι βράχοι, κυρίως του παλαιοζωικού αιώνα, εμφανίζονται στα Ουράλια. Τα ιζηματογενή και ηφαιστειακά στρώματα έχουν πτυχές και ρήγματα. Τα ιζήματα στα δυτικά των Ουραλίων σχηματίστηκαν από ασβεστόλιθο, πέτρωμα δολομίτη και ψαμμίτη που απέμειναν από τις αρχαίες ρηχές θάλασσες. Στην ανατολική πλευρά κυριαρχεί ο βασάλτης.
Η δυτική πλαγιά των Ουραλίων έχει κυρίως καρστ τοπογραφία, ειδικά στη λεκάνη του ποταμού Σίλβα, που είναι παραπόταμος του Τσουσοβάγια. Αποτελείται από σοβαρά διαβρωμένα ιζηματογενή πετρώματα (ψαμμίτες και ασβεστόλιθους) ηλικίας περίπου 350 εκατομμυρίων ετών. Υπάρχουν πολλά σπήλαια, δολίνες και υπόγεια ρέματα. Η τοπογραφία του καρστ είναι λιγότερο αναπτυγμένη στις ανατολικές πλαγιές. Οι ανατολικές πλαγιές είναι σχετικά επίπεδες, με μερικούς λόφους και βραχώδεις προεξοχές και περιέχουν εναλλασσόμενα ηφαιστειακά και ιζηματογενή στρώματα που χρονολογούνται στο μέσο παλαιοζωικό αιώνα. Τα περισσότερα ψηλά βουνά αποτελούνται από ανθεκτικούς στις καιρικές συνθήκες, βράχους, όπως χαλαζίτη, σχιστόλιθο και γάββρο ηλικίας 570 έως 395 εκατομμυρίων ετών. Οι κοιλάδες των ποταμών είναι από ασβεστόλιθο.
Τα Ουράλια Όρη περιέχουν περίπου 48 είδη πολύτιμων μεταλλευμάτων και πολύτιμων ορυκτών. Οι ανατολικές πλαγιές είναι πλούσιες σε χαλκοπυρίτη, οξείδια του νικελίου, χρυσό, λευκόχρυσο, μεταλλεύματα χρωμίτη και μαγνητίτη, καθώς και σε γαιάνθρακα (Όμπλαστ του Τσελιάμπινσκ), βωξίτη, τάλκη και άργιλο. Οι δυτικές πλαγιές έχουν αποθέματα άνθρακα, πετρελαίου, φυσικού αερίου (περιοχές Ισιμπάι και Κρασνοκάμσκ) και άλατα καλίου. Και οι δύο πλαγιές είναι πλούσιες σε λιθάνθρακα και λιγνίτη και η μεγαλύτερη εναπόθεση λιθάνθρακα βρίσκεται στο βορρά (πεδίο Πετσόρα). Τα κύρια ορυκτά των Ουραλίων είναι πολύτιμοι και ημιπολύτιμοι λίθοι, όπως σμαράγδι, αμέθυστος, βήρυλλος, ίασπις, ροδονίτης, μαλαχίτης και διαμάντι. Ορισμένες από τις εναποθέσεις, όπως τα μεταλλεύματα μαγνητίτη στο Μαγκνιτογκόρσκ, έχουν ήδη σχεδόν εξαντληθεί.
Κλίμα.
Το κλίμα των Ουραλίων είναι ηπειρωτικό. Οι κορυφογραμμές των βουνών, επιμήκεις από βορρά προς νότο, απορροφούν αποτελεσματικά το φως του ήλιου αυξάνοντας έτσι τη θερμοκρασία. Οι περιοχές δυτικά των Ουραλίων είναι 1-2 °C πιο ζεστές το χειμώνα από τις ανατολικές περιοχές, διότι οι πρώτες θερμαίνονται από ανέμους του Ατλαντικού, ενώ οι ανατολικές πλαγιές ψύχονται από τις αέριες μάζες της Σιβηρίας. Οι μέσες θερμοκρασίες του Ιανουαρίου αυξάνονται στις δυτικές περιοχές από -20 °C στα Αρκτικά Ουράλια σε 15 °C στα Νότια Ουράλια και οι αντίστοιχες θερμοκρασίες τον Ιούλιο είναι 10 °C και 20 °C. Οι δυτικές περιοχές δέχονται επίσης περισσότερες βροχοπτώσεις από τις ανατολικές κατά 150–300 χιλιοστά ανά έτος. Αυτό συμβαίνει επειδή τα βουνά παγιδεύουν σύννεφα από τον Ατλαντικό ωκεανό. Η υψηλότερη βροχόπτωση, περίπου 1.000 χιλιοστά, είναι στα Βόρεια Ουράλια με χιόνι έως 1.000 εκατοστά. Οι ανατολικές περιοχές δέχονται από 500–600 χιλιοστά στο βορρά έως 300–400 χιλιοστά στο νότο. Η μέγιστη βροχόπτωση εμφανίζεται το καλοκαίρι, ο χειμώνας είναι ξηρός λόγω του Σιβηρικού αντικυκλώνα.
Λαογραφία.
Τα Ουράλια θεωρήθηκαν από τους Ρώσους ως «ένα κουτί θησαυρού» ορυκτών πόρων, και αποτέλεσαν τη βάση για την εκτεταμένη βιομηχανική τους ανάπτυξη. Εκτός από το σίδηρο και το χαλκό, τα Ουράλια ήταν πηγή χρυσού, μαλαχίτη, αλεξανδρίτη και άλλων πολύτιμων λίθων, όπως αυτά που χρησιμοποιούνταν από τον κοσμηματοποιό Φαμπερζέ. Οι Ντμίτρι Μαμιν-Σιμπιριάκ (1852–1912) Πάβελ Μπαζόφ (1879–1950), καθώς και οι Αλεξέι Ιβάνοφ και Όλγα Σλάβνικοβα, μετασοβιετικοί συγγραφείς, έχουν γράψει για την περιοχή. Το 1939, ο Ρώσος συγγραφέας και λαογράφος Πάβελ Μπαζόφ δημοσίευσε «"Το Κουτί από μαλαχίτη"», μια συλλογή λαϊκών παραμυθιών και ιστοριών των Ουραλίων.

</doc>
<doc id="56370" url="https://el.wikipedia.org/wiki?curid=56370" title="Καντόν">
Καντόν



</doc>
<doc id="56371" url="https://el.wikipedia.org/wiki?curid=56371" title="Καντών">
Καντών



</doc>
<doc id="56373" url="https://el.wikipedia.org/wiki?curid=56373" title="Όμπλαστ του Αμούρ">
Όμπλαστ του Αμούρ

Το Όμπλαστ του Αμούρ (ρωσικά: "Аму́рская о́бласть") είναι ομοσπονδιακό υποκείμενο της Ρωσίας, στο Διαμέρισμα της Άπω Ανατολής. Πήρε το όνομά της από τον ποταμό Αμούρ. Συνορεύει με την Κίνα και πριν κατακτηθεί από τους Ρώσους, υπήρξε κοιτίδα των Μαντσού που κατέλαβαν τον κινεζικό θρόνο το 18ο αι. 
Πρωτεύουσά της περιφέρειας είναι το Μπλαγκοβέστσενσκ (214.390 κάτοικοι - απογραφή 2010), το οποίο συγκεντρώνει το 1/4 του πληθυσμού. Άλλες σημαντικές πόλεις είναι το Μπελογκόρσκ, το Σβομπόντνι και η Τύντα. Ο πληθυσμός της είναι κατά τα 2/3 αστικός και κατά 1/3 αγροτικός. 

</doc>
<doc id="56374" url="https://el.wikipedia.org/wiki?curid=56374" title="Εβραϊκό Αυτόνομο Όμπλαστ">
Εβραϊκό Αυτόνομο Όμπλαστ

Το Εβραϊκό Αυτόνομο Όμπλαστ (ρωσικά: Евре́йская автоно́мная о́бласть, γίντις: ייִדישע אווטאָנאָמע געגנט) είναι ομόσπονδη ενότητα της Ρωσίας (όμπλαστ, περιφέρεια), στο Ομοσπονδιακό Διαμέρισμα Άπω Ανατολής. Πρωτεύουσά του είναι το Μπιρομπιτζάν (75.413 κάτοικοι, απογραφή 2010). Εν συντομία ονομάζεται και Γιεβρέι.
Ουσιαστικά το όμπλαστ αυτό είναι απομεινάρι της σοβιετικής εποχής. Σύμφωνα με τον Στάλιν, για να αναγνωρισθούν εθνικά δικαιώματα σε μια μειονότητα, έπρεπε αυτή να διαθέτει δική της περιοχή. Οι Εβραίοι όμως ήταν διάσπαρτοι στη χώρα και δεν διέθεταν συγκεκριμένη κοιτίδα, επομένως κινδύνευαν να μην αναγνωρισθούν ως εθνότητα, παρ' ότι αριθμούσαν σχεδόν δύο εκατομμύρια. Τότε εβραίοι κομμουνιστές πρότειναν τη δημιουργία μιας "σοβιετικής Σιών" στην Κριμαία, όπου θα συγκεντρώνονταν οικειοθελώς για να αναθρέψουν τις νέες γενιές με σοσιαλιστικά ιδεώδη και προλεταριακή κουλτούρα. Η Κριμαία απορρίφθηκε ως ιδέα από τον Στάλιν, που αντιπρότεινε το σχεδόν έρημο Μπιρομπιτζάν στην Άπω Ανατολή. Πράγματι, το 1928 ιδρύθηκε το Εβραϊκό Αυτόνομο Όμπλαστ και μέσα σε μία πενταετία κατέφθασαν 20.000 εθελοντές που ξεκίνησαν τον εποικισμό της, αλλά το πείραμα απέτυχε, καθότι η συντριπτική πλειοψηφία των Εβραίων της Σοβιετικής Ένωσης κατοικούσε στα ευρωπαϊκά εδάφη και αρνήθηκε να μετακινηθεί τόσες χιλιάδες χιλιόμετρα μακριά.
Ο πληθυσμός του Εβραϊκού Αυτόνομου Όμπλαστ είναι κατά βάση ρωσικός (89,9%). Ακολουθούν οι Ουκρανοί (4,4%) και οι Εβραίοι με μόλις 1,2%.

</doc>
<doc id="56375" url="https://el.wikipedia.org/wiki?curid=56375" title="Κωνσταντίνος Πεζόπουλος">
Κωνσταντίνος Πεζόπουλος

Ο Κωνσταντίνος Πεζόπουλος (; - Νοέμβριος 1967) ήταν Έλληνας στρατιωτικός, νομικός και πολιτικός. 
Βιογραφικά στοιχεία.
Έλαβε μέρος στη Μικρασιατική εκστρατεία με το βαθμό του συνταγματάρχη. Τιμήθηκε με το Μεγαλόσταυρο του Σωτήρος και με Αριστείο Ανδρείας. Στη συνέχεια αποστρατεύθηκε και ασχολήθηκε με την δικηγορία και την πολιτική. Το 1938 έγινε γενικός γραμματέας του Υπουργείου Παιδείας και Θρησκευμάτων. Από το 1939, διατέλεσε νομάρχης Αττικής και Βοιωτίας, μέχρι και το 1941 όταν παρέδωσε την Αθήνα στα στρατεύματα της γερμανικής κατοχής. Από 1946 και μετά, τοποθετήθηκε νομάρχης Αχαΐας και γενικός γραμματέας του Υπουργείου Εφοδιασμού και Εμπορίου.
Αδέλφια του ήταν ο Κυριάκος Πεζόπουλος, καθηγητής Εθνικού Μετσόβιου Πολυτεχνείου και πρόεδρος του Οργανισμού Τηλεπικοινωνιών Ελλάδος, ο Θεόδωρος, κυβερνήτης του αντιτορπιλικού "Ύδρα" που βυθίσθηκε από τα γερμανικά πυρά, ο Γεώργιος, υπουργός Εθνικής Οικονομίας και Πρόεδρος της Δημόσιας Υπηρεσίας Ηλεκτρισμού, ο Σπύρος, καθηγητής της Ιατρικής Σχολής του Πανεπιστημίου Αθηνών και η Αγγελική. Πατέρας όλων αυτών, ήταν ο καθηγητής της Ιατρικής του Πανεπιστημίου Αθηνών Νικόλαος Πεζόπουλος.
Ο Κωνσταντίνος Πεζόπουλος απεβίωσε το 1967 και κηδεύτηκε στις 13 Νοεμβρίου.

</doc>
<doc id="56376" url="https://el.wikipedia.org/wiki?curid=56376" title="Περιφέρεια Καμτσάτκα">
Περιφέρεια Καμτσάτκα

Η Περιφέρεια Καμτσάτκα (Камча́тская о́бласть) είναι ένα κατηργημένο ομοσπονδιακό υποκείμενο της Ρωσίας, το οποίο το 2007 συνενώθηκε με τη μεγαλύτερη αλλά σχεδόν ακατοίκητη Κοριακία και σχημάτισαν το Κράι Καμτσάτκα. 
Η περιφέρεια απλωνόταν στο νότιο κομμάτι της χερσονήσου Καμτσάτκα με έκταση 170.800 χμ² και πληθυσμό 333.644 κατοίκους, σύμφωνα με την απογραφή του 2002. Πρωτεύουσά του ήταν (και παραμένει στο νέο κράι) το Πετροπαβλόβσκ Καμτσάτκυ (198.028 κάτοικοι). Σύμφωνα με την παραπάνω απογραφή, κυρίαρχη εθνότητα ήταν οι Ρώσοι με 80% του πληθυσμού και ακολουθούσαν οι Ουκρανοί (5%) και οι Κοριάκες (2%).

</doc>
<doc id="56378" url="https://el.wikipedia.org/wiki?curid=56378" title="Κοριακία">
Κοριακία

Η Κοριακία είναι περιοχή της ρωσικής Άπω Ανατολής, στο βόρειο τμήμα της χερσονήσου Καμτσάτκα. Είναι η πατρίδα των Κοριάκων. Από τις αρχές της δεκαετίας του '30 έως το 2007 αποτελούσε ξεχωριστό ομοσπονδιακό υποκείμενο με την ονομασία "Αυτόνομος θύλακας της Κοριακίας" (Коря́кский автоно́мный о́круг). Την 1η Ιουλίου 2007 ενώθηκε με την Περιφέρεια Καμτσάτκα, σχηματίζοντας το νέο Κράι Καμτσάτκα.
Παρά τη μεγάλη της έκταση (301.500 χμ² - όσο η Ιταλία, 160 τ. χλμ μεγαλύτερη από αυτήν), είναι πάρα πολύ αραιοκατοικημένη και ο πληθυσμός συνεχώς μειώνεται. Χαρακτηριστικά με την απογραφή του 2010 ήταν 18.759 ενώ το 2002 ήταν 25.157, ενώ ακόμα παλιότερα το 1989 ήταν 39.363. Πρωτεύουσά της είναι η κωμόπολη Παλάνα (3.928 κάτοικοι, απογραφή 2002). Σύμφωνα με την ίδια απογραφή, το ήμισυ των κατοίκων της είναι εθνικά Ρώσοι, ενώ οι αυτόχθονες πληθυσμοί εκπροσωπούν περίπου το 40% - κυρίως κοριάκες (26,7%) και τσούκτσι (5,6%).

</doc>
<doc id="56380" url="https://el.wikipedia.org/wiki?curid=56380" title="Αν-ν">
Αν-ν



</doc>
<doc id="56382" url="https://el.wikipedia.org/wiki?curid=56382" title="Ανν">
Ανν



</doc>
<doc id="56386" url="https://el.wikipedia.org/wiki?curid=56386" title="Εάνν">
Εάνν



</doc>
<doc id="56387" url="https://el.wikipedia.org/wiki?curid=56387" title="Αριθμοί">
Αριθμοί



</doc>
<doc id="56391" url="https://el.wikipedia.org/wiki?curid=56391" title="Croquet">
Croquet

Το Croquet είναι ένας συνδυασμός open-source λογισμικού και δικτυακής αρχιτεκτονικής peer to peer που παρέχει την υποδομή για την σύγχρονη επίλυση προβλημάτων σε πραγματικό χρόνο μέσα σε διαμοιραζόμενες προσομοιώσεις. Ο εικονικός χώρος που δημιουργείται βασιζόμενος στην αρχιτεκτονική peer to peer αναπαράγει τους υπολογισμούς και με αυτό τον τρόπο διαδίδει τις οποιεσδήποτε αλλαγές. Επομένως, δεν υπάρχει ανάγκη για servers ή server overhead. Είναι γραμμένο στη γλώσσα Squeak.
Κάτι το οποίο αποτελεί και ένα από τα βασικότερα προβλήματα του ίντερνετ. Το ότι δηλαδή, γίνεται χρήση servers οι οποίοι ουσιαστικά δεν συνεργάζονται μεταξύ τους. Επιπλέον, η πλοήγηση στο ίντερνετ είναι κυρίως μια αρχιτεκτονική χωρίς καταστάσεις (stateless), στο ότι ο server ξεχνάει τον χρήστη και την διάδραση μαζί του. Μερικά άλλα χαρακτηριστικά προβλήματα του ίντερνετ είναι ότι είναι εγγραφοστραφής (document oriented), ότι χρησιμοποιείται ένας γενικός πλοηγητής για κάθε είδους διάδραση και πως η διάδοση της πληροφορίας έχει κυρίως την φορά «άνθρωποι προς πληροφορίες» και όχι «πληροφορίες προς ανθρώπους» ή «άνθρωποι προς ανθρώπους».
Η πλατφόρμα Croquet παρουσιάζει μερικές βασικές ομοιότητες και διαφορές με την τεχνολογία και τις υπηρεσίες του ίντερνετ. Μερικές ομοιότητες είναι πως οι χρήστες έχουν την δυνατότητα να δημιουργήσουν και να μορφοποιήσουν μια δική τους σελίδα (ή δικό τους κόσμο στα πλαίσια του Croquet) και να συνδέσουν σελίδες (ή κόσμους) μεταξύ τους μέσω υπερσυνδέσεων (ή πυλών, portals). Οι κυριότερες διαφορές των δύο τεχνολογιών είναι πως το Croquet είναι ένα πλήρως δυναμικό περιβάλλον, όπου κάθε στοιχείο είναι ένα συνεργατικό αντικείμενο και πως οι χρήστες μπορούν να τροποποιήσουν τον κώδικά του καθώς αυτός εκτελείται.
Η αρχιτεκτονική TeaTime.
Η πλατφόρμα Croquet εκτελείται πάνω από υπάρχοντα λειτουργικά συστήματα όπως Windows, Mac OS και Linux. Αυτό επιτυγχάνεται μέσα από την δημιουργία μιας Croquet virtual machine η οποία εμφανίζει υψηλή μεταφερσιμότητα και εκτελείται πανομοιότυπα σε οποιοδήποτε σύστημα διαθέτει κάποιας μορφής επεξεργαστή και κάρτα γραφικών. Το θεμελιώδες στοιχείο της αρχιτεκτονικής είναι ένα σύστημα το οποίο καθιστά κάθε αντικείμενο μέσα στον τρισδιάστατο κόσμο ικανό να χρησιμοποιηθεί συνεργατικά. Η αρχιτεκτονική TeaTime έχει αναπτυχθεί με τέτοιο τρόπο ώστε να υποστηρίζει την προαναφερόμενη λειτουργικότητα και για να μην υφίσταται διάκριση μεταξύ του περιβάλλοντος των χρηστών και του περιβάλλοντος ανάπτυξης. 
Η TeaTime είναι μια peer to peer αρχιτεκτονική η οποία χρησιμοποιεί αντιγραμμένες εκδόσεις αντικειμένων, τα οποία συντονίζονται από μια ενιαία χρονική βάση (universal timebase), η οποία βρίσκεται ενσωματωμένη στο πρωτόκολλο επικοινωνίας. Το πιο εμφανές στοιχείο της αρχιτεκτονικής είναι η τάξη TObject, η οποία χρησιμοποιείται για τον ορισμό και την δόμηση αντικειμένων. Κάθε αντικείμενο, αναπαράγει και ανακατευθύνει τα μηνύματα τα οποία αποστέλλονται προς αυτό, προς τα αντίγραφά του στους υπολογιστές των υπόλοιπων χρηστών. Τα αντικείμενα εκφράζουν συμπεριφορές στο χρόνο, μέσα από αυτή την μετάδοση ροής μηνυμάτων. Με άλλα λόγια, τα αντικείμενα μπορούν να θεωρηθούν ως μια εξελισσόμενη ιστορία αποσταλμένων μηνυμάτων.
Εκτενής αναφορά στην αρχιτεκτονική TeaTime γίνεται στο. Στη συνέχεια θα παρουσιαστούν τα βασικά της στοιχεία. Η κυριότερη μονάδα αναπαραγωγής και συνεργασίας στο Croquet αποκαλείται island. Το island αποτελεί κατά κύριο λόγο ένα ασφαλές δοχείο διαφόρων αντικειμένων. Αν και είναι απαραίτητο να συγχρονιστεί η κατάσταση του κόσμου ενός νέου χρήστη μέσα από την μετάδοση των τρεχόντων περιεχομένων του, μετά από αυτό οι κόσμοι παραμένουν συγχρονισμένοι μονάχα μέσα από την δημιουργία και επεξεργασία μηνυμάτων χρονισμού (time based messages).
Οι βασικοί μηχανισμοί της αρχιτεκτονικής είναι τρεις. Είναι τα μηνύματα, οι δρομολογητές (routers) και οι ελεγκτές (controllers). Ένα μήνυμα περιλαμβάνει το αναγνωριστικό του, τον παραλήπτη, τα ορίσματα (arguments) και τον χρόνο στον οποίο θα εκτελεστεί. 
Ο Croquet router είναι το αντικείμενο το οποίο διαχειρίζεται τα μηνύματα τα οποία παράγονται εξωτερικά του island, αλλά που αποστέλλονται προς αυτό. Καθορίζει πότε θα εκτελεστεί το μήνυμα αυτό και το αναπαράγει αποστέλλοντας το στα αντίγραφα του island. Ο τρόπος λειτουργίας του μπορεί να συνοψιστεί ως εξής: 
Ο Croquet controller παρέχει την διεπαφή μεταξύ του island και του router και του χρήστη και του island. Ο controller χειρίζεται εξωτερικά γεγονότα στο ότι τα προωθεί στο router και διαχειρίζεται τα μηνύματα στην δομή ουράς του island, καθορίζοντας την στιγμή που θα εκτελεστούν. Κάθε island διαθέτει τον δικό του μοναδικό controller, ενώ μια ομάδα αντιγράφων ενός island την διαχειρίζεται ένας και μόνο router.
Μόλις ο router λάβει ένα μήνυμα από κάποιο controller, το σφραγίζει χρονικά και το προωθεί σε όλους του controllers που είναι συνδεδεμένοι μαζί του, συμπεριλαμβανομένου και του αρχικού. Στην συνέχεια, οι controllers προσθέτουν το νέο μήνυμα στη δομή ουράς που διαθέτει το κάθε island και εκτελούν όλα τα μηνύματα της ουράς μέχρι και το καινούργιο. Με αυτό τον τρόπο κάθε island είναι πλέον συγχρονισμένο με τα υπόλοιπα. Στην συνέχεια θα περιγραφεί η διαδικασία δημιουργίας μιας καινούργιας συνεδρίας Croquet και ο τρόπος εισαγωγής νέων χρηστών στο περιβάλλον. 
Αρχικά δημιουργείται ο router, ο οποίος μπορεί να είναι σε οποιοδήποτε μηχάνημα του δικτύου έχουμε πρόσβαση. Μετά από αυτό, δημιουργείται ο controller, ο οποίος πρέπει να εντοπίζεται στο ίδιο μηχάνημα στο οποίο θα βρίσκεται και το island. Ο controller αποστέλλει ένα μήνυμα στο router, ζητώντας συνδρομή στην ροή μηνυμάτων. Τα μοναδικά μηνύματα που προέρχονται αυτήν την στιγμή από το router είναι τα καρδιοχτύπια. Ο controller έχει σχεδιαστεί έτσι ώστε να προσθέτει αυτά τα μηνύματα στην δομή ουράς. Στην συνέχεια, αποστέλλεται αίτηση συμμετοχής στο island. Αφού η αίτηση γίνει δεκτή, ο controller λαμβάνει από το island κάποια επιμέρους στοιχεία. Τα στοιχεία αυτά αποτελούν ένα είδος κρυπτογραφημένου λεξικού μηνυμάτων, τα οποία επιτρέπεται να αποσταλούν από τον χρήστη μέσω του controller στο island. 
Η διαδικασία προσθήκης νέων χρηστών περιλαμβάνει την δημιουργία ενός controller στον τοπικό υπολογιστή. Στην συνέχεια, ο controller ζητάει άδεια συμμετοχής στην συνεδρία Croquet. Η άδεια χορηγείται από τον router ο οποίος στην συνέχεια ξεκινά την αποστολή μηνυμάτων στον καινούργιο controller. Ο controller, αντί να δημιουργήσει ένα καινούργιο τοπικό island, ζητά ένα αντίγραφο από κάποιον άλλο χρήστη. Ο router προωθεί το αίτημα στον αρχικό controller και το island φωτογραφίζεται (checkpointed). Δηλαδή, δημιουργείται ένα αντίγραφο σε συγκεκριμένη χρονική στιγμή και μεταδίδεται στον νέο χρήστη μέσω του router. 
Επειδή δεν χάνονται ποτέ μηνύματα και επειδή οι αρχικοί αποστολείς του μηνύματος δεν μπορούν να καθορίσουν την στιγμή εκτέλεσης, η καθυστέρηση (latency) δεν προκαλεί προβλήματα συγχρονισμού, αλλά προβλήματα ανάδρασης. Με άλλα λόγια, τα περιεχόμενα του island θα παραμείνουν πανομοιότυπα μεταξύ των χρηστών, ανεξαρτήτως καθυστέρησης. 

</doc>
<doc id="56392" url="https://el.wikipedia.org/wiki?curid=56392" title="Squeak">
Squeak

Η γλώσσα Squeak είναι μια ανοικτού κώδικα αντικειμενοστραφής και ανακλώμενη (reflective) γλώσσα προγραμματισμού. Ο όρος ανακλώμενη αναφέρεται στο γεγονός ότι ο κώδικας ενός προγράμματος γραμμένο στην γλώσσα αυτή, είναι τροποποιήσιμος από τον προγραμματιστή καθώς το πρόγραμμα εκτελείται. Χάρη σε αυτήν την δυνατότητα, κάθε εφαρμογή που μεταφέρεται στο εσωτερικό του περιβάλλοντος του Croquet, γίνεται αυτόματα και άμεσα αντικείμενο συνεργασίας. Για παράδειγμα, μπορούν ταυτόχρονα δύο χρήστες να χειρίζονται το ίδιο παράθυρο και καθώς ο ένας το μετακινεί, ο άλλος να τροποποιεί το μεγεθός του.
Αποτελεί εξέλιξη της γλώσσας Smalltalk και είναι διαθέσιμη σε πολλές πλατφόρμες και προγράμματα που παράγονται σε μια πλατφόρμα εκτελούνται πανομοιότυπα και στις υπόλοιπες. Οι δημιουργοί του Croquet επέλεξαν την γλώσσα αυτή διότι θεωρούν τον κώδικα ως ένα ακόμα είδος μέσου και επομένως θα πρέπει να παρουσιάζει τα ίδια χαρακτηριστικά μεταφερσιμότητας με τα άλλα μέσα.
Όπως προαναφέρθηκε, η γλώσσα αυτή δίνει την δυνατότητα επεξεργασίας καθώς εκτελείται. Επιπλέον, μέσα από αυτή την δυνατότητα μπορούν να δημιουργηθούν προγράμματα και συστήματα τα οποία αυτοπροσδιορίζονται, αυτοτροποποιούνται και επομένως εξελίσσονται. Γενικότερα η γλώσσα Squeak αποτελεί ένα ευρύ φάσματος περιβάλλον συγγραφής και λειτουργικότητας με υποστήριξη για δυναμικά αντικείμενα. Επιπλέον, παρέχει γενικευμένους storage allocator και συλλέκτη απορριμάτων (garbage collector).

</doc>
<doc id="56394" url="https://el.wikipedia.org/wiki?curid=56394" title="Συμμαχία">
Συμμαχία

Ο όρος Συμμαχία κατά το Διεθνές Δίκαιο, και με τη στενή ερμηνεία του όρου, σημαίνει συμφωνία μεταξύ δύο ή περισσοτέρων Κρατών περί κοινής πολεμικής, αμυντικής ή επιθετικής, δράσης (military assistance) έναντι τρίτου εκ των προτέρων καθορισμένου Κράτους ή άνευ προσδιορισμού, μελλοντικού κράτους που θα επιχειρούσε πολεμική αναμέτρηση με ένα εκ των συμβαλλομένων Κρατών. Η συμφωνία αυτή επισημοποιείται με σχετική συνθήκη καλούμενη "συνθήκη συμμαχίας".
Οι συνθήκες συμμαχίας αποτελούν διεθνείς συνθήκες και υπόκεινται στις γενικές περί ΄συνθηκών διατάξεις, όπου διατυπώνονται οι όροι βάσει των οποίων οι συμβαλλόμενες χώρες συνομολογούν αφενός το αντικείμενο αυτών καθώς και τις μεταξύ τους υποχρεώσεις. Στη πράξη πολλές φορές ο σκοπός αυτών δεν είναι πάντοτε σαφής, παρά ταύτα όλες κατά κανόνα παρουσιάζουν αμυντικό χαρακτήρα. Σημαντικότερη διάκριση των συμμαχιών είναι οι φανερές και οι μυστικές συμμαχίες.
Σημειώνεται όμως ότι, για να ΄συνομολογηθεί μια συμμαχία απαιτείται προηγουμένως αμοιβαία συγκατάθεση. Πλείστα όμως είναι τα παραδείγματα της μονομερούς κατάργησης μιας συνθήκης ιδίως τον τελευταίο αιώνα.
Στη διπλωματική ιστορία απαντάται απειρία συνθηκών συμμαχίας από τους αρχαιότατους χρόνους. Μάλιστα οι αρχαίοι Έλληνες είχαν αναπτύξει τη συμμαχία ακόμα και σε θεσμό όχι πάντα για πολεμικούς σκοπούς αλλά και για ειρηνικούς (περισσότερο εμπορικούς). Στη συνέχεα οι Ρωμαίοι φέρονται να οργάνωσαν το σύστημα συμμαχιών κατά θαυμάσιο τρόπο καταφέρνοντας έτσι να κυριαρχήσουν. Με την εμφάνιση των πολλών Ευρωπαϊκών Βασιλείων οι συμμαχίες απέκτησαν κύριο σκοπό την οποιαδήποτε παρεμπόδιση ενός Βασιλείου σε όλη την Ευρώπη. 
Η Μεγάλη Συμμαχία όπως ονομάστηκε η τριπλή συμμαχία του 1689 είχε συναφθεί κατά του Λουδοβίκου ΙΔ΄. Αργότερα η Τετραπλή Συμμαχία του 1814 συνάφθηκε κατά του Μ. Ναπολέοντα. Νεότερα με τη χρήση αυτού του όρου υπήρξε η Τριπλή Συμμαχία (1879-1882 που αποτελούσε διεθνή συνασπισμό μεταξύ Γερμανίας, Αυστρίας και Ιταλίας για την αντιμετώπιση, από κοινού, τυχόν Γαλλικής ή Γαλλορωσικής επίθεσης. Αυτή η επώνυμη συμμαχία διαλύθηκε επίσημα τον Μάιο του 1915 όταν η Ιταλία εισήλθε στον πόλεμο στο πλευρό των συμμάχων.&lt;br&gt;
Ακόμα δε νεότερα υπήρξε η λεγόμενη συμμαχία του Άξονα μεταξύ Γερμανίας και Ιταλίας στην οποία εισήλθε αργότερα και η Ιαπωνία.
Τέλος κατά τον Καταστατικό Χάρτη του ΟΗΕ νόμιμες σήμερα υπάρχουσες Συμμαχίες θεωρούνται μόνον οι υφιστάμενες αμυντικού χαρακτήρα καλούμενες και "Περιφερειακά Σύμφωνα" όπως για παράδειγμα είναι το ΝΑΤΟ, το ΣΕΑΤΟ, το ΣΕΝΤΟ κ.ά.

</doc>
<doc id="56399" url="https://el.wikipedia.org/wiki?curid=56399" title="Ουράνιες συντεταγμένες">
Ουράνιες συντεταγμένες

Οι Ουράνιες συντεταγμένες, ή ουρανογραφικές συντεταγμένες, είναι εκείνες που προσδιορίζουν το ίχνος (τη θέση) ενός ουρανίου σώματος στην ουράνια σφαίρα. Είναι αντίστοιχες με τις γεωγραφικές συντεταγμένες ενός τόπου στην επιφάνεια της Γήινης σφαίρας. Το σύστημα των συντεταγμένων αυτών βασίζεται στον ουράνιο ισημερινό και για αυτό το λόγο ονομάζονται επίσης και ισημερινές συντεταγμένες.
Οι ουράνιες ή ισημερινές συντεταγμένες είναι η απόκλιση αστέρος ή κλίση "δ" που μετριέται σε μοίρες, και η αστρική ωρική γωνία, που επίσης μετριέται σε μοίρες, όμως αντί της δεύτερης ειδικότερα οι αστρονόμοι χρησιμοποιούν την "ορθή αναφορά", (RA) που μετριέται πάνω στον ισημερινό σε χρόνο (00h 00' 00") με αρχικό σημείο της μέτρησης το εαρινό σημείο, όπου τέμνονται η εκλειπτική και ο ουράνιος ισημερινός. Χοντρικά μπορεί να ειπωθεί ότι η απόκλιση ισοδυναμεί με το γεωγραφικό πλάτος, καθώς εκφράζει την απόσταση ενός σημείου από τον ουράνιο ισημερινό, ενώ η ορθή αναφορά με το γεωγραφικό μήκος, εκφράζοντας την απόστασή του πάνω στον ισημερινό από το εαρινό σημείο.
Άξιο προσοχής είναι ότι η αστρική ωρική γωνία μετριέται επί του ουράνιου ισημερινού από τον μεσημβρινό του τόπου παρατήρησης μέχρι τον ωρικό κύκλο του αστέρα, με ανάδρομη φορά και ολοκυκλικά, σε μοίρες. Η ορθή αναφορά, που χρησιμοποιούν οι αστρονόμοι, έχει ως αρχή μέτρησης το εαρινό σημείο και μετριέται επίσης πάνω στον ουράνιο ισημερινό μέχρι τον ωρικό κύκλο του αστέρα με την ορθή φορά, δηλαδή αριστερόστροφα, εξ ου και η ονομασία της. Επίσης αντίθετα με την ωρική γωνία, η ορθή αναφορά μετριέται σε χρόνο (ώρες, λεπτά και δευτερόλεπτα), καθώς συνηθίζεται να μετράται με βάση τη διάβαση ενός ουράνιου σώματος πάνω από τον μεσημβρινό ενός τόπου καθώς η Γη περιστρέφεται. Οι ποσότητες αυτές όμως τελικά εκφράζουν γωνία (ενδεικτικά μια ώρα ορθής αναφοράς ισοδυναμεί με γωνία 15 μοιρών).

</doc>
<doc id="56400" url="https://el.wikipedia.org/wiki?curid=56400" title="Ισημερινές συντεταγμένες">
Ισημερινές συντεταγμένες



</doc>
<doc id="56403" url="https://el.wikipedia.org/wiki?curid=56403" title="Κάθετος κύκλος">
Κάθετος κύκλος

Ως κάθετοι κύκλοι ή κατακόρυφοι κύκλοι (vertical circles) στην Αστρονομία και στην Αστρονομική ναυτιλία ονομάζονται οι μέγιστοι κύκλοι που περιέχουν την κατακόρυφο ενός τόπου, διέρχονται επομένως από το Ζενίθ και Ναδίρ του τόπου και είναι κάθετοι προς τον μαθηματικό ορίζοντα.
Πρώτος κάθετος κύκλος ονομάζεται ο κατακόρυφος κύκλος που τέμνει το επίπεδο του μεσημβρινού του τόπου κατά γωνία 90° και διέρχεται από τα σημεία ανατολής και δύσης του ορίζοντα.
Επίσης με την ονομασία «κατακόρυφος κύκλος» φέρεται και ο κύκλος του θεοδολίχου, με τον οποίο μετρούνται τα ύψη των αστέρων.

</doc>
<doc id="56405" url="https://el.wikipedia.org/wiki?curid=56405" title="Σημεία ορίζοντα">
Σημεία ορίζοντα

Τα σημεία του ορίζοντα προσδιορίζονται δια των παρακάτω ευθειών.
Η κατεύθυνση Απηλιώτη (Α) ορίζεται από τα δεξιά του σημείου Β της μεσημβρινής γραμμής και η κατεύθυνση Ζέφυρου (Ζ) προς τ΄ αριστερά αυτής. 
Έτσι οι γραμμές Β-Ν και Α-Ζ είναι κάθετες μεταξύ τους αποδίδοντας τα τέσσερα κύρια σημεία: Βορράς, Νότος, Απηλιώτης ή Ανατολή και Ζέφυρος ή Δύση.

</doc>
<doc id="56407" url="https://el.wikipedia.org/wiki?curid=56407" title="Ορθή φορά">
Ορθή φορά

Ορθή φορά ή "ορθή αναφορά" χαρακτηρίζεται οποιαδήποτε κυκλική κίνηση αντίθετης φοράς με εκείνη των δεικτών του ωρολογίου. Αντίθετη δε αυτής είναι η ανάδρομος φορά ή "ανάδρομος αναφορά".
Η πραγματική κίνηση της Γης είναι από Δυσμάς (Δ) προς Ανατολάς (Α) δια του Ζενίθ και που γίνεται αυτή αντιληπτή όταν ο παρατηρητής είναι στραμμένος προς τον Βορρά (ορθή φορά). Λόγω όμως της μεγάλης ταχύτητας της περιστροφής της Γης, ο επ΄ αυτής παρατηρητής της ουράνιας σφαίρας αδυνατεί να αντιληφθεί την ιδία κίνησή του και σχηματίζει την εντύπωση ότι η ουράνια σφαίρα είναι εκείνη που περιστρέφεται φαινομενικά κατ΄ αντίθετη φορά (δηλαδή από Α. προς Δ.) που ονομάζεται "ανάδρομη φορά" και η κίνησή της, όταν ο παρατηρητής είναι στραμμένος με τη πλάτη προς τον Βορρά είναι ίδια με την φορά των δεικτών του ωρολογίου.
Ο Ολλανδός Μπουί Μπαλό έχοντας υπ΄ όψη ότι οι άνεμοι των ισοβαρικών συστημάτων κινούνται εις μεν το χαμηλό με ορθή φορά εις δε το υψηλό με ανάδρομη φορά διατύπωσε τον ομώνυμο νόμο που αποτελεί σήμερα θεμελιώδη νόμο της Μετεωρολογίας στη κίνηση των ανέμων.

</doc>
<doc id="56408" url="https://el.wikipedia.org/wiki?curid=56408" title="Ανάδρομος φορά">
Ανάδρομος φορά



</doc>
<doc id="56410" url="https://el.wikipedia.org/wiki?curid=56410" title="Κράι Χαμπάροφσκ">
Κράι Χαμπάροφσκ

Το Κράι Χαμπάροφσκ (ρωσικά: Хаба́ровский кра́й) είναι ομοσπονδιακό υποκείμενο της Ρωσίας, στο Διαμέρισμα της Άπω Ανατολής. Πρωτεύουσά του είναι το Χαμπάροφσκ (577.441 κάτοικοι - απογραφή 2010), το οποίο είναι και διοικητικό κέντρο ολόκληρου του διαμερίσματος. Άλλες σημαντικές πόλεις του κράι είναι η Κομσομόλσκ (263.906) στον ποταμό Αμούρ και το Αμούρσκ.
Ένα πολύ μικρό τμήμα του Κράι στο νότο συνορεύει με την Κίνα. Η πλειοψηφία του πληθυσμού του είναι Ρώσοι (89,8%) και ακολουθούν οι Ουκρανοί (3,4%). Οι υπόλοιπες εθνότητες εκπροσωπούνται με λιγότερο από 1% η καθεμία.

</doc>
<doc id="56411" url="https://el.wikipedia.org/wiki?curid=56411" title="Όμπλαστ του Μαγκαντάν">
Όμπλαστ του Μαγκαντάν

Το Όμπλαστ του Μαγκαντάν (ρωσικά: "Магада́нская о́бласть") είναι ομοσπονδιακό υποκείμενο της Ρωσίας, στο Διαμέρισμα της Άπω Ανατολής. Απλώνεται στην περιοχή που έως τα μέσα του 20ού αι. ονομαζόταν Κολιμά από τον ομώνυμο ποταμό. Πρωτεύουσά της είναι η ομώνυμη πόλη, στην οποία ζει ο μισός πληθυσμός της περιφέρειας. Από τις υπόλοιπες πόλεις, καμία δεν ξεπερνά σε πληθυσμό τους 10.000 κατοίκους.
Λόγω του πλούσιου υπεδάφους του, στο Μαγκαντάν δημιουργήθηκαν κατά την περίοδο της παντοδυναμίας του Στάλιν ειδικά στρατόπεδα, όπου στέλνονταν για καταναγκαστική εργασία κάθε είδους «απόκληροι» - από ποινικούς κρατουμένους και μέλη «ενοχλητικών» μειονοτήτων έως αντιπάλους του καθεστώτος ή και κομμουνιστές που είχαν πέσει σε δυσμένεια. Τα περισσότερα από αυτά τα στρατόπεδα έκλεισαν κατά την περίοδο της αποσταλινοποίησης.
Το 80,2% του πληθυσμού είναιΡώσοι και ακολουθούν οι Ουκρανοί (9,9%). Στην περιφέρεια απαντώνται επίσης και διάφοροι αυτόχθονες πληθυσμοί (Κοριάκες, Τσούκτσι κτλ), κανένας όμως από αυτούς δεν ξεπερνά τα 1.000 μέλη.

</doc>
<doc id="56413" url="https://el.wikipedia.org/wiki?curid=56413" title="Αυτόνομος θύλακας Τσουκότκα">
Αυτόνομος θύλακας Τσουκότκα

Ο Αυτόνομος θύλακας Τσουκότκα (ρωσικά: Чуко́тский автоно́мный о́круг) είναι ομοσπονδιακό υποκείμενο της Ρωσίας, στο Διαμέρισμα της Άπω Ανατολής. Εκτείνεται στη βορειοανατολική εσχατιά της χώρας, στο σημείο που συναντώνται δύο ωκεανοί, ο Αρκτικός και ο Ειρηνικός. Πρωτεύουσά του είναι το Ανάντιρ (11.038 κάτοικοι - απογραφή 2002), η μοναδική πόλη ολόκληρης της περιοχής. Πληθυσμός: 50.526 (απογραφή 2010), 53.824 (απογραφή 2002), 157.528 (απογραφή 1989).
Το ανατολικό άκρο της Τσουκότκα (ακρωτήριο Ντεζνιόβ και νήσος Μεγάλος Διομήδης) βρίσκεται ανατολικά του 180ου μεσημβρινού, κάνοντάς το το μοναδικό σημείο της Ρωσίας που βρίσκεται στο δυτικό ημισφαίριο! Η απόστασή του Ντεζνιόβ από το ακρωτήριο "Πρίγκηψ της Ουαλίας" (Αλάσκα) είναι πολύ μικρή - μόλις 85 χιλιόμετρα, όσο είναι το πλάτος του Βερίγγειου Πορθμού που τα χωρίζει. Για το λόγο αυτό η Τσουκότκα παραμένει ακόμα και σήμερα τόσο στρατιωτικοποιημένη που χρειάζεται κανείς ειδική άδεια για να την επισκεφθεί. Μάλιστα το χειμώνα ο πορθμός παγώνει, εξωθώντας τους τολμηρούς σε απόπειρες διάβασής του!
Το καθεστώς και το όνομα του θύλακα οφείλεται στους Τσούκτσι, έναν αυτόχθονα πληθυσμό που σήμερα αντιπροσωπεύει το 1/4 του πληθυσμού. Άλλοι αυτόχθονες πληθυσμοί (Εσκιμώοι, Εβένοι, Τσουβάνοι) δεν ξεπερνούν αθροιστικά το 10%. Η πλειοψηφία των κατοίκων είναι ρώσοι (52%).
Από το 2001 έως το 2008, κυβερνήτης της Τσουκότκα ήταν ο Ρομάν Αμπράμοβιτς, ιδιοκτήτης της αγγλικής ποδοσφαιρικής ομάδας Τσέλσι. Ο Αμπραμόβιτς έχει επενδύσει πολιτικά στην περιοχή με μια σειρά ευεργεσιών, αλλά και οικονομικά, μιας και το υπέδαφός της είναι πλούσιο σε πόρους που έως τώρα έχουν μείνει ανεκμετάλλευτοι. Επένδυσε δισεκατομμύρια ρούβλια στην οικονομία της περιοχής, συμπεριλαμβάνοντας δικά του χρήματα αναπτύσσοντας την υποδομή της περιοχής με σχολεία και κατοικίες. Αυτό βοήθησε να αυξηθεί το ΑΕΠ της περιοχής και το εισόδημα των κατοίκων έχει πολλαπλασιαστεί. Το 2004, προσπάθησε να παραιτηθεί από την θέση αυτή, αλλά διορίστηκε κυβερνήτης για δεύτερη θητεία από τον Βλαντιμίρ Πούτιν. Στις αρχές Ιουλίου 2008 ανακοινώθηκε ότι ο Πρόεδρος Ντμίτρι Μεντβέντεφ είχε δεχτεί το νέο αίτημα του Αμπράμοβιτς να παραιτηθεί από κυβερνήτης, αν και θα συνεχιζόντουσαν οι φιλανθρωπίες στην περιοχή. Κατά την περίδο 2000-06 ο μέσος μισθός αυξήθηκε από τα 117 ευρώ ανά μήνα κατά το 2000, στα 588 ευρώ ανά μήνα το 2006. Στις 11 Ιουλίου, ο Ρομάν Κόπιν προτάθηκε από τον Ντμίτρι Μεντβέντεφ να γίνει κυβερνήτης. Στις 13 Ιουλίου, οι τοπικοί νομοθέτες επιβεβαίωσαν ομόφωνα τον Κόπιν ως επόμενο κυβερνήτη της περιοχής. 
Η Λίμνη Ελγκιτγκιτγκίν, ένας κρατήρας λίμνης βρίσκεται στην Τσουκότκα, στο χωριό Ουελέν, που είναι ο πλησιέστερος ρωσικός οικισμός προς τις Ηνωμένες Πολιτείες. 
Κλίμα.
Η Τσουκότκα επηρεάζεται λόγω της τοποθεσίας της από τρεις κοντινές θάλασσες, την θάλασσα Τσούκτσι, την θάλασσα Μπέρινγκ και την θάλασσα Ανατολικής Σιβηρίας. Το κλίμα χαρακτηρίζεται από βόρειους κρύους ανέμους που μπορεί γρήγορα να αλλάξουν σε υγρούς νότιους ανέμους. Το ακρωτήριο Νάβαριν έχει το μεγαλύτερο αριθμό τυφώνων και καταιγίδων στην Ρωσία. Οι παράκτιες περιοχές είναι ανεμώδης με χαμηλή βροχόπτωση, ανάμεσα σε 200 και 400 χιλιοστά τον χρόνο. Η θερμοκρασία κυμαίνεται από −15 °C (5 °F) μέχρι −35 °C (−31 °F) τον Ιανουάριο και από +5 °C (41 °F) μέχρι +14 °C (57 °F) τον Ιούλιο. Η βλαστική περίοδος είναι μικρή, μόνο 80 με 100 μέρες τον χρόνο. 
Διοικητική διαίρεση.
Διοικητικά, ο αυτόνομος θύλακας Τσουκότκα διαιρείται στις ακόλουθες επαρχίες:
Κατά μήκος της Αρκτικής ακτής (από δυτικά προς ανατολικά): Επαρχία Μπιλιμπίνσκ (βορειοδυτικά), επαρχία Τσαούνσκι γύρω από τον κόλπο Τσαούνσκαγια, Επαρχία Ιουλτίνσκι και τέλος η επαρχία Τσουκότσκι στο ανατολικό ακρωτήριο. 
Κατά μήκος της ακτής του Ειρηνικού (από βορρά προς νότο): Επαρχία Προβιντένσκι, νότια της επαρχίας Τσουκότσκι, το νότιο τμήμα της Επαρχίας Ιουλτίνσκι γύρω από τον κόλπο Κρέστα, και τέλος η ανατολική επαρχία Αναντίρσκι γύρω από την εκβολή του Αναντίρ. 
Ιστορία.
Οι πρώτοι κάτοικοι ήταν Παλαιο-σιβηρικοί κυνηγοί που ήρθαν στην Τσουκότκα από την Κεντρική και Ανατολική Ασία. Η περιοχή ήταν τότε μέρος της Βερίγγειας γέφυρα που πιστεύεται ότι από αυτήν γίνονταν ανθρώπινες μεταναστεύσεις στην Αμερική.
Παραδοσιακά η Τσουκότκα ήταν η πατρίδα των ντόπιων Τσούκτσι, Σιβηριανών Γιουπίκ, Κοριάκων, Τσουβάνων, Εβένων/Λαμούτων, Γιουκαγκίρων και παλιών Ρώσων εποίκων. 
Ρωσική εξερεύνηση και κατάκτηση.
Μετά αφότου οι Ρώσοι κατέκτησαν τα χανάτα του Καζάν και Αστραχάν τον 16ο αιώνα, οι εμπορική δρόμοι προς τα Ουράλια, την Σιβηρία και την Κεντρική Ασία άνοιξαν για ταξίδια και εμπόρους και οι Κοζάκοι μετακινήθηκαν ανατολικά. Οι Κοζάκοι έχτισαν οχυρά σε στρατιωτικά σημεία και υπέβαλλαν τους ιθαγενείς στον Τσάρο.

</doc>
<doc id="56414" url="https://el.wikipedia.org/wiki?curid=56414" title="Σόλοι">
Σόλοι

Σόλοι είναι όνομα που αναφέρεται στις εξής τοποθεσίες:
Επίσης:

</doc>
<doc id="56418" url="https://el.wikipedia.org/wiki?curid=56418" title="Ζαΐρ">
Ζαΐρ

Το Ζαΐρ, επίσημα γνωστό ως Δημοκρατία του Ζαΐρ (Γαλλικά: République du Zaïre), ήταν η ονομασία της χώρας της
Λαϊκής Δημοκρατίας του Κονγκό για τρεις δεκαετίες περίπου και πιο συγκεκριμένα για μια περίοδο 26 χρόνων, από τις 27 Οκτωβρίου 1971 έως και τις 17 Μαΐου 1997.
Ιστορία.
Η χώρα ονομαζόταν αρχικά Βελγικό Κογκό ή αλλιώς και "Κονγκό του Λεοπόλδου". Έγινε ανεξάρτητη χώρα το 1960 και ενεπλάκη αμέσως σε εμφύλιο πόλεμο. Ο πρόεδρος Μομπούτου, που ανέλαβε την εξουσία το 1965, μετονόμασε τη χώρα σε Ζαΐρ το 1971 και εγκαθίδρυσε ένα διεφθαρμένο και αντιλαϊκό καθεστώς. Η απροθυμία του να δεχθεί την πολυκομματική δημοκρατία, που εγκαθιδρύθηκε το 1990, άφησε το Ζαΐρ με δύο κυβερνήσεις και μία διαλυμένη οικονομία. Το 1997 πραγματοποιήθηκε η μετονομασία του Ζαΐρ σε Λαϊκή Δημοκρατία του Κονγκό, από τον ηγέτη των ανταρτών που ανέτρεψαν τον Μομπούτου, Λοράν Ντεζιρέ Καμπιλά. 

</doc>
<doc id="56420" url="https://el.wikipedia.org/wiki?curid=56420" title="Σόλοι Κιλικίας">
Σόλοι Κιλικίας

Οι Σόλοι ήταν ελληνική παράκτια πόλη και λιμάνι της Κιλικίας, 11 χλμ δυτικά από τη σημερινή Μερσίνη (κοντά στο χωριό Viransehir) την οποία έκτισαν οι Ρόδιοι πιθανώς κατά τον 7ο αιώνα π.Χ. και ίσως αργότερα επανίδρυσαν οι Αθηναίοι (κατά τον Στράβωνα).
Αρχαιολογικές έρευνες δείχνουν ότι η πόλη κατοικούνταν ήδη από την εποχή του χαλκού, από τους Χιττίτες. Οι Σόλοι αναφέρονται επίσης και από τον Σκύλακα τον Καρυανδέα, εξερευνητή του 5ου αιώνα.
Σε αρκετά από τα νομίσματα των Σόλεων εμφανίζεται στη μια πλευρά ως σύμβολο ένα τσαμπί σταφύλια.
Το 83 π.Χ. οι Σόλοι καταλήφθηκαν από τον Βασιλέα της Αρμενίας Τιγράνη τον Μέγα ο οποίος και την κατέστησε νέα πρωτεύουσα της Χώρας του. Δύο δεκαετίες μετά καταστράφηκε και ξανακτίστηκε από τον Ρωμαίο στρατιωτικό και πολιτικό ηγέτη Πομπήιο, όταν νίκησε εκεί τους κιλικιανούς πειρατές. Τότε προς τιμήν του η πόλη μετονομάστηκε σε Πομπηιόπολη, όπου και σε απόσταση μισού χιλιομέτρου δημιουργήθηκε περίφημος ρωμαϊκός λιμένας.
Κατά τον Στράβωνα και τον Διογένη Λαέρτιο από το όνομα της πόλης αυτής προέρχεται ο όρος σολοικισμός, ο οποίος αναφέρεται σε λανθασμένη χρήση συντακτικών δομών της αρχαίας αττικής γλώσσας. 

</doc>
<doc id="56423" url="https://el.wikipedia.org/wiki?curid=56423" title="Σόλοι (Κύπρος)">
Σόλοι (Κύπρος)

Οι Σόλοι ήταν αρχαία ελληνική πόλη της Κύπρου, στη βόρεια ακτή της (περιοχή Μόρφου), έδρα σημαντικού βασιλείου που άνθισε από την κλασσική μέχρι και την πρωτοχριστιανική περίοδο Η πόλη αναφέρεται και από τον Σκύλακα τον Καρυανδέα, εξερευνητή του 5ου αιώνα.
Οι κάτοικοί της αναφέρονταν ως "Σόλιοι", σε αντίθεση με την ονομασία "Σολείς" των κατοίκων της πόλης Σόλοι της Κιλικίας.
Σύμφωνα με την παράδοση ιδρυτής και πρώτος βασιλιάς της ήταν ο ήρωας του Τρωικού πολέμου, Ακάμας, γιος του βασιλιά Θησέα. Οι Σόλοι διαδέχτηκαν την πόλη κράτος της Αιπείας την οποία ίδρυσε ο Δημοφών, αδελφός του Ακάμα, που βρισκόταν σε περιοχή με ανθυγιεινό κλίμα. Κάποτε πέρασε από εκεί ο Σόλων και συνέστησε στον Φιλόκυπρο να ιδρύσει μια νέα πόλη σε περιοχή με καλύτερο κλίμα, όπως κι έγινε. Η νέα πόλη ονομάστηκε Σόλοι προς τιμήν του Σόλωνα ο οποίος έγραψε και τους πρώτους νόμους της.

</doc>
<doc id="56426" url="https://el.wikipedia.org/wiki?curid=56426" title="Δημοκρατία των Σαχά">
Δημοκρατία των Σαχά

Η Δημοκρατία των Σαχά ή Γιακουτία (ρωσικά: Респу́блика Саха́ - Яку́тия, μεταγραφή "Respublika Sakha (Yakutiya)", Σαχά: Саха Өрөспүүбүлүкэтэ, μεταγραφή "Sakha Öröspüübülükete"), ή απλά Σαχά (Γιακουτία) (Ρωσικά: Саха (Якутия), Σαχά: Саха Сирэ, μεταγραφή "Sakha Sire") είναι ομοσπονδιακό υποκείμενο της Ρωσίας, στο Διαμέρισμα της Άπω Ανατολής. Πρωτεύουσά της είναι το Γιακούτσκ (269.601 κάτοικοι απογραφή 2010), το σημαντικότερο λιμάνι του ποταμού Λένα. Από τους Σαχά πήρε το όνομά της και η περιοχή Σαχαλίνη.
Με τα εδάφη της να απλώνονται σε έκταση 3.103.200 χλμ² (εκ των οποίων το 40% εντός του Αρκτικού Κύκλου) στην ανατολική Σιβηρία, η Γιακουτία είναι σχεδόν ίση με την Ινδία. Χαρακτηριστικό του μεγέθους της είναι ότι το ανατολικό της σημείο έχει 2 ώρες διαφορά από το δυτικό! Ακόμη είναι το μόνο ομοσπονδιακό υποκείμενο με 2 ή πάνω ζώνες ώρας. Είναι όμως και μία από τις πιο αραιοκατοικημένες περιοχές του κόσμου, με την πυκνότητα πληθυσμού να φθάνει μετά βίας τους 0,3 κατ. ανά τετραγωνικό χιλιόμετρο.
Το νομικό καθεστώς της Γιακουτίας (Δημοκρατία) οφείλεται στο ότι είναι η πατρίδα ενός αυτόχθονος τουρκογενούς λαού, των Σαχά (ή Γιακουτίων). Κατά την απογραφή του 2002, Σαχά δήλωσε το 45,5% των κατοίκων. Ακολούθησαν οι Ρώσοι (41,2%), οι Ουκρανοί (3,6%) και άλλοι αυτόχθονες πληθυσμοί (αθροιστικά ~4%).
Η Δημοκρατία των Σαχά είναι παγκοσμίως γνωστή για τα άλογα και τους πολύτιμους λίθους της - το 1/4 της παγκόσμιας παραγωγής διαμαντιών εξορύσσεται από το υπέδαφός της. Επίσης, στα αρκτικά εδάφη της έχει καταγραφεί η χαμηλότερη θερμοκρασία σε όλο το βόρειο ημισφαίριο: −72.2 °C τον Ιανουάριο του 1926, στο χωριό Οϊμιακόν. Ο πληθυσμός έφτασε τα 1.115.000 κατοίκους το 1990, που έπεσε με την πτώση της ΕΣΣΔ στα 960.000 περίπου σήμερα, όπου έχει σταθεροποιηθεί τα τελευταία χρόνια και υπάρχει μια ελαφριά αυξητική τάση κατά την δεκαετία του 2010. 
Κλίμα.
Γενικά το κλίμα της Γιακουτίας είναι γνωστό λόγω των πολύ χαμηλών θερμοκρασιών που έχει δώσει κατά καιρούς. Για παράδειγμα, το Βερκογιάνσκ είχε θερμοκρασία -67.8 Κελσίου το 1892. Το καλοκαίρι στην ακτή η θερμοκρασία είναι +2 Κελσίου ενώ στα κεντρικά είναι πιο ζεστά, +19 Κελσίου μέση θερμοκρασία. Ωστόσο κατά περιπτώσεις το Γιακούτσκ έχει καταγράψει τον Ιούλιο θερμοκρασία, +38.4 °C (101.1 Φαρενάιτ), το ρεκόρ στην περιοχή. Η μέση ετήσια βροχόπτωση είναι 200 χιλιοστά στα κεντρικά και έως 700 χιλιοστά στα ανατολικά βουνά της δημοκρατίας. 
Γεωγραφία.
Η περιοχή έχει πολλούς ποταμούς. Πάρα πολλοί διασχίζουν μεγάλη απόσταση. Αξιοσημείωτος είναι ο Λένας, με 4.400 χιλιόμετρα. Οι λίμνες είναι παραπάνω από 800.000. Μερικές είναι η λίμνη Μογκοτόγιεβο, η Νεντζέλι, η Νερπίτσγιε και η Βιλγιουϊσκόγιε. Υπάρχει, από βουνά, η οροσειρά Βερκογιάνσκ που είναι ανατολικά του Λένα, και σχηματίζουν μια γραμμή από την Οχοτσκική θάλασσα μέχρι την Θάλασσα του Λάπτεφ. Υπάρχει η οροσειρά Τσέρσκι επίσης, που έχει την κορυφή Πομπέντα, τη μεγαλύτερη στην περιοχή, με υψόμετρο 3.147 μέτρα. Η δεύτερη μεγαλύτερη είναι η κορυφή Μους-Χάγια με υψόμετρο 3.011 μέτρα. Η οροσειρά Στανοβόι συνορεύει με την Δημοκρατία των Σαχά στα ανατολικά.

</doc>
<doc id="56428" url="https://el.wikipedia.org/wiki?curid=56428" title="Μιχαήλ Γκορμπατσόφ">
Μιχαήλ Γκορμπατσόφ



</doc>
<doc id="56429" url="https://el.wikipedia.org/wiki?curid=56429" title="Όμπλαστ της Σαχαλίνης">
Όμπλαστ της Σαχαλίνης

Το Όμπλαστ της Σαχαλίνης (ρωσικά: "Сахали́нская о́бласть") είναι το μοναδικό νησιωτικό ομοσπονδιακό υποκείμενο της Ρωσίας. Αποτελείται από τη νήσο Σαχαλίνη και τις Κουρίλες Νήσους, και πρωτεύουσά του είναι το Γιούζνο Σαχαλίνσκ (181.728 κάτοικοι - απογραφή 2010).
Η νήσος Σαχαλίνη κατοικήθηκε αρχικά από Ιάπωνες αλιείς. Το 1853 έφθασαν οι πρώτοι Ρώσοι που κατοίκησαν το βόρειο τμήμα της με συνέπεια το 1855 η νήσος να μοιραστεί μεταξύ Ρωσίας και Ιαπωνίας. Το 1875 η Ρωσία κατέλαβε ολόκληρη τη νήσο ανταλλάσσοντάς την με τις Κουρίλες νήσους. Μετά το Ρωσοϊαπωνικό πόλεμο και τη συνθήκη Πόρτσμουθ (1905) η Ιαπωνία έλαβε το νότιο τμήμα της το οποίο και ονόμασε Καραφούτο. Το 1918 μετά τη Ρωσική Επανάσταση οι Ιάπωνες ανακατέλαβαν ολόκληρη τη νήσο από την οποία όμως αποχώρησαν το 1924, ενώ τον επόμενο χρόνο εκδιώχθηκαν οι Λευκορώσοι από το βόρειο τμήμα της. Το 1945 η Σοβιετική Ένωση με τη λήξη του Β' Παγκόσμιου Πολέμου επανέκτησε το νότιο τμήμα της μαζί με τις Κουρίλες νήσους και οι Ιάπωνες εκδιώχθηκαν οριστικά από την περιοχή, αν και η Ιαπωνία εξακολουθεί μέχρι σήμερα να διεκδικεί τέσσερα νησιά από τις Κουρίλες.
Σύμφωνα με την απογραφή του 2002, η πλειοψηφία του πληθυσμού είναι ρωσικής καταγωγής (84,3%). Ακολουθούν οι Κορεάτες (5,4%) και οι Ουκρανοί (4%).
Η περιοχή επανήλθε στο προσκήνιο και έγινε παγκοσμίως γνωστή την 1η Σεπτεμβρίου 1983, όταν η πτήση KAL007 της Korean Airlines (Νότια Κορέα) παραβίασε το σοβιετικό εναέριο χώρο πάνω από τη Σαχαλίνη και καταρρίφθηκε. Το περιστατικό αυτό, που θεωρείται ως η μεγαλύτερη στιγμιαία τραγωδία του Ψυχρού Πολέμου, άφησε πίσω του 269 νεκρούς.
Δημογραφία.
Πληθυσμός: 
Συνολικό ποσοστό γονιμότητας:
Εθνότητες: Οι Ρώσοι με 409.786 άτομα είναι η μεγαλύτερη εθνότητα, ακολουθούμενοι από 24.993 Κορεάτες (βλέπε Κορεάτες της Σαχαλίνης), και 12.136 Ουκρανούς, καθώς και από αρκετές μικρότερες εθνότητες, όπως οι 219 Ιάπωνες και Αϊνού (0.05%), οι οποίοι ήταν γηγενείς και αντιτίθονταν στην σοβιετική προσάρτηση της περιοχής μετά τον Β΄ Παγκόσμιο Πόλεμο. Το 2010 η εθνοτική σύσταση ήταν η παρακάτω:
Θρησκεία.
Σύμφωνα με έρευνα του 2012 το 21.6% του πληθυσμού της περιφέρειας ανήκει στην Ρωσική Ορθόδοξη Εκκλησία, το 4% είναι Χριστιανοί που δεν ταυτίζονται με κάποιο δόγμα, το 2% είναι Ορθόδοξοι που δεν ανήκουν σε κάποια εκκλησία ή ανήκουν σε άλλη, μη ρωσικής προέλευσης ορθόδοξη εκκλησία, το 1% είναι Προτεστάντες. Το 37% των ερωτηθέντων δηλώνει ότι είναι πνευματικοί αλλά μη θρησκευόμενοι, ένα 15% είναι άθεοι και ένα 18.4% ανήκει σε άλλες θρησκείες ή δεν απάντησε στην έρευνα.

</doc>
<doc id="56431" url="https://el.wikipedia.org/wiki?curid=56431" title="Κράι του Πριμόριε">
Κράι του Πριμόριε

Το Κράι Πριμόρσκι (ρωσικά: Примо́рский край, ελλ. παραλιακό σύνορο) ή συντομότερα Πριμόριε είναι ομοσπονδιακό υποκείμενο της Ρωσίας. Βρίσκεται στο νοτιοανατολικό άκρο της ρωσικής επικράτειας και συνορεύει με την Κίνα και τη Βόρεια Κορέα. Απέναντί του βρίσκεται η Ιαπωνία.
Σε σύγκριση με τα υπόλοιπα ομοσπονδιακά υποκείμενα του Διαμερίσματος της Άπω Ανατολής, το Πριμόριε διαθέτει το μεγαλύτερο πληθυσμό και είναι το πιο πυκνοκατοικημένο (ή ορθότερα το λιγότερο αραιοκατοικημένο). Πρωτεύουσά του είναι το Βλαδιβοστόκ (592.034 κάτοικοι το 2010), το μεγαλύτερο ρωσικό εμπορικό και στρατιωτικό λιμάνι του Ειρηνικού.
Η μεγάλη πλειοψηφία του πληθυσμού είναι Ρώσοι (92.5%) και ακολουθούν οι Ουκρανοί (2.8%). Στα ρωσικά πριμόρσκι σημαίνει παραθαλάσσιος, εξ ου και η ετυμολογία του ονόματος του κράι. 
Γεωγραφία.
Το κράι Πριμόριε βρίσκεται στο νοτιοανατολικό άκρο της Ρωσίας. Βρέχεται από την Θάλασσα της Ιαπωνίας. Συνορεύει με την Κίνα και το κράι Χαμπάροφσκ, ενώ στο νότιο άκρο υπάρχει ένα μικρό σύνορο μεταξύ της Βόρειας Κορέας και της Ρωσίας στον Ειρηνικό. Το κράι είναι κατά κύριο λόγο ορεινή. Το μεγαλύτερο μέρος του κράι καταλαμβάνεται από τα όρη Σιχότε-Αλίν και πάνω από το 80% του κράι είναι καλυμμένο από δάση. Υπάρχουν πολλά μικρά ποτάμια, εκ των οποίων το σημαντικότερο είναι το Ουσούρι, το οποίο σχηματίζει τα σύνορα με την Κίνα. Και στις δύο πλευρές των συνόρων βρίσκεται η λίμνη Χάνκα με έκταση περίπου 4.000 τ.χλμ.
Το κλίμα είναι υγρό ηπειρωτικό, με περισσότερες βροχοπτώσεις το καλοκαίρι. Οι βόρειες περιοχές είναι αρκετά πιο κρύες από τη νότια ακτή.
Δημογραφία.
Όπως και σε άλλες ρωσικές περιοχές, η αυξημένη θνησιμότητα και η μειωμένη γεννητικότητα έχουν οδηγήσει σε μείωση του πληθυσμού. Ο πληθυσμός κατανέμεται πολύ άνισα, το ένα τρίτο της περιοχής δεν είναι κατοικημένο. Η εσωτερική μετανάστευση προς την δυτική Ρωσία επίσης μειώνει τον πληθυσμό του κράι. 
Ο πληθυσμός του κράι αποτελείται κυρίως από Ρώσους (92.5%), καθώς επίσης και κάποιους Ουκρανούς (2.8%), εσωτερικοί μετανάστες μαζί με τους Ρώσους, Κορεάτες (1%), οι οποίοι είχαν μεταναστεύσει τους προηγούμενους δύο αιώνες λόγω της οικονομικής ένδειας στην Κορέα (τέλη 19ου αιώνα και αρχές 20ού αιώνα, βλέπε για σύγκριση Κορεάτες στην Κίνα), αλλά μεγάλο μέρος απελάθηκε στην Μεγάλη Εκκαθάριση του 1937-38 σε άλλες περιοχές της Σοβιετικής Ένωσης. Στην περιοχή ζουν επίσης Τατάροι, Ουζμπέκοι, Λευκορώσοι, Αρμένιοι, Αζέροι, Γερμανοί του Βόλγα, Μορδβίνοι και Κινέζοι, ένα τυπικό χαρακτηριστικό για κάθε περιοχή της Ρωσίας και της πρώην ΕΣΣΔ που περιέχει ένα ποσοστό εσωτερικών μεταναστών από την ΕΣΣΔ, ειδικά Ρώσων και Σλάβων. Οι μικρότερες εθνότητες ζουν κυρίως στις πόλεις- το μεγαλύτερο μέρος των κατοίκων ζουν σε περιοχές κοντά στη θάλασσα. Οι Νανάι, οι Ουντεγκέ, οι Ορόκοι, οι Μαντσού, οι Ουλτς, οι Νιβχ συγκαταλέγονται στους αυτόχθονες κατοίκους της περιοχής που αποτελούσαν την πλειοψηφία πριν τη ρωσική επέκταση. 
Το 2010 ο πληθυσμός του κράι ήταν 1.956.497 άτομα, μειωμένος από τους 2.071.210 κατοίκους το 2002 και τους 2.258.391 το 1989. Το 2015 η γεννητικότητα στο κράι ήταν 1.76 παιδιά ανά γυναίκα (το μεγαλύτερο επίπεδο μετασοβιετικά) ακολουθώντας μια μεγάλη βελτίωση στα ποσοστά αυτά που υπήρξε σε όλη τη Ρωσία, αν και από το 2016 ξεκίνησε νέα κάθοδος. Οι θάνατοι μειώνονται σταθερά από την δεκαετία του 2000, αλλά το 2020 αυξήθηκαν λόγω της πανδημίας του κορονοϊού. 
Ιστορία.
Πριν την Ρωσία.
Διάφοροι παλαιοσιβηρικοί λαοί ζουν στην περιοχή για τουλάχιστον 30.000 χρόνια. Στον μεσαίωνα η περιοχή ανήκε στο Κόγκουριο, ένα κορεατικό κράτος. Το 698 το κορεατικομαντσουριανό κράτος Μπάλχε (Μποχάι) εμφανίστηκε στην περιοχή και συνέχισε να υπάρχει μέχρι το 936. Η Αυτοκρατορία των Τσιν, που ήλεγχε την περιοχή, υπήρχε τον 12ο και 13ο αιώνα. Η περιοχή διατηρούσε εμπορικές σχέσεις με την Κίνα, την Ιαπωνία και την Κορέα. Στη συνέχεια, η περιοχή έπεσε σε λήθη αν και συνέχισε να αποτελεί κινεζικό έδαφος.
Ρωσία.
Οι πρώτοι Ρώσοι στην περιοχή έφτασαν τον 17ο αιώνα. Οι Ρώσοι άρχισαν να καταφθάνουν μαζικά στο κράι Πριμόρσκι μόνο από το 1860 και μετά, όταν τα σύνορα Ρωσίας-Κίνας άλλαξαν, με την Κίνα να παραδίδει μεγάλες εδαφικές εκτάσεις στην Ρωσία, μεταξύ άλλων και την περιοχή που σήμερα βρίσκεται το κράι Πριμόρσκι. Το νέο ρωσοκινεζικό σύνορο ορίστηκε κατά μήκος των ποταμών Αμούρ και Ουσούρι στη Σύμβαση του Πεκίνου, το 1860 (το 1858, με την συνθήκη του Αϊγκούν είχαν παραδοθεί κινεζικά εδάφη στην Ρωσία βορειότερα). 
Την ίδια χρονιά ιδρύθηκε το Βλαδιβοστόκ (= άρχοντας της ανατολής). Περίπου 250.000 έποικοι είχαν καταφθάσει στην περιοχή μέχρι το 1917, με τον υπερσιβηρικό σιδηρόδρομο να διευκολύνει τον αποικισμό της περιοχής με Ρώσους και άλλες εθνότητες της ρωσικής αυτοκρατορίας.
Σοβιετική Ένωση.
Στον Ρωσικό Εμφύλιο Πόλεμο η περιοχή ήταν το τελευταίο μέρος της Ρωσίας που κατελήφθη από τους Μπολσεβίκους:
Το κράι Πριμόρσκι δημιουργήθηκε το 1938 όταν το κράι Άπω Ανατολής διαιρέθηκε μεταξύ του κράι Πριμόρσκι και του κράι Χαμπάροφσκ.
Λόγω της στρατηγικής της σημασίας του Βλαδιβοστόκ ως εγχώριου λιμένα του Σοβιετικού Στόλου του Ειρηνικού, η πόλη του Βλαδιβοστόκ παρέμεινε «κλειστή πόλη» μετά τον Δεύτερο Παγκόσμιο Πόλεμο και το Βλαδιβοστόκ ήταν κλειστό για τους ξένους καθ'όλη την μεταπολεμική εποχή και η πόλη άνοιξε για τους ξένους την 1η Ιανουαρίου 1992, με διάταγμα του Μπόρις Γέλτσιν στις 20 Σεπτεμβρίου 1991.
Πολιτική.
Επί σοβιετικής εποχής, την εξουσία μοιράζονταν τρία άτομα: ο γενικός γραμματέας του τοπικού παραρτήματος του ΚΚΣΕ (ο οποίος είχε την μεγαλύτερη εξουσία στην περιοχή), ο πρόεδρος του σοβιέτ (δηλαδή της τοπικής νομοθετικής συνέλευσης) και ο πρόεδρος της εκτελεστικής επιτροπής του κράι. 
Από το 1991 ο κυβερνήτης και το κοινοβούλιο εξουσιάζουν την περιοχή. Το κοινοβούλιο εκλέγεται από τον λαό, ενώ ο κυβερνήτης είτε είναι διορισμένος είτε εκλεγμένος.
Το σημαντικότερο έγγραφο στο κράι είναι η χάρτα του Κράι Πριμόρσκι, το καταστατικό της περιοχής. Η νομοθετική συνέλευση περνά τους νόμους, τα ψηφίσματα και άλλες νομικές πράξεις και επιβλέπει την τήρηση των νόμων. Η κυβέρνηση του κράι είναι το υψηλότερο πολιτικό όργανο που ασχολείται με την διακυβέρνηση του κράτους.
Η διοίκηση στηρίζει το έργο του κυβερνήτη που είναι ο ανώτατος αξιωματούχος στην περιοχή και δρα ως εγγυητής της τήρησης του καταστατικού του Κράι τηρώντας το σύνταγμα της Ρωσίας. Κυβερνήτης σήμερα (Απρίλιος 2021) είναι ο Όλεγκ Κοζεμιάκο. 
Οικονομία.
Η οικονομία του κράι Πριμόρσκι είναι η πιο ισορροποημένη στην ρωσική Άπω Ανατολή, αλλά και η μεγαλύτερη. Η παραγωγή τροφίμων είναι η σημαντικότερη οικονομική δραστηριότητα, εκπροσωπούμενη κυρίως από την αλιεία και την κατεργασία των ψαριών. Κάθε χρόνο πιάνονται πάνω από 2 εκατομμύρια τόνοι ψαριών. Έπειτα ακολουθεί η επεξεργασία των μηχανών, όπου η μισή παραγωγή σχετίζεται με τα ναυπηγεία και την αλιευτική βιομηχανία. Η άμυνα είναι σημαντικός τομέας που παράγει θωρηκτά και αεροσκάφη. Η βιομηχανία κατασκευαστικών προϊόντων προμηθεύει όλη τη ρωσική Άπω Ανατολή. Η κατεργασία μόλυβδου γίνεται στην 
Η βιομηχανία της ξυλείας είναι η δεύτερη μεγαλύτερη στη χώρα μετά από αυτή στο κράι Χαμπάροφσκ, με ετήσια παραγωγή περίπου 3 εκατομμύρια κυβικών μέτρων. Το κράι είναι ο μεγαλύτερος παραγωγός άνθρακας στην ρωσική Άπω Ανατολή και παράγει την μεγαλύτερη ποσότητα ηλεκτρικού ρεύματος σε όλη τη ρωσική Άπω Ανατολή, αλλά οι ελλείψεις ρεύματος είναι συχνό φαινόμενο. Η γεωργία είναι σημαντική και το κράι παράγει ρύζι, γάλα, αυγά και λαχανικά. 
Το κράι Πριμόρσκι είναι το τραπεζικό και οικονομικό κέντρο στην ρωσική Άπω Ανατολή. Έχει πάνω από 100 τράπεζες και συνδεδεμένες εταιρείας και καλοανεπτυγμένα χρηματιστήρια και συμβόλαια μελλοντικής εκπλήρωσης.
Η εγγύτητα του κράι στις αγορές του Ρήγματος του Ειρηνικού δίνει στο κράι πλεονέκτημα σε σχέση με το μεγαλύτερο μέρος της ρωσικής Άπω Ανατολής για την ανάπτυξη του διεθνούς εμπορίου. Το κράι εξάγει θαλασσινά, ξυλεία και σιδηρούχα μέταλλα. Οι κύριοι εμπορικοί συνεργάτες είναι η Ιαπωνία, η Κίνα και η Νότια Κορέα. 
Η οικονομία θα διαφοροποιηθεί περισσότερο με την ίδρυση 8 καζίνων, εγκεκριμένα από τη κυβέρνηση, που θα χτιστούν στην ζώνη τζόγου του Πριμόριε που καταλαμβάνει όλο το κράι Πριμόρσκι. Το κράι Πριμόρσκι είναι μια από τις τέσσερις περιοχές όπου επιτρέπεται ο τζόγος στη Ρωσία. Το καζίνο Primorsky Entertainment Resort City, υπό ανάπτυξη από την καμποτζιανή NagaCorp Ltd είναι το μεγαλύτερο. Το καζίνο κοστίζει περίπου 11.6 δισεκατομμύρια ρούβλια, περίπου 2.7 δισεκατομμύρια δολάρια Χονγκ Κονγκ ή 350 εκατομμύρια δολάρια με έκταση 214.89 εκταρίων.
Το κράι Πριμόρσκι έχει καλές υποδομές. Έχει διπλάσια σιδηροδρομική πυκνότητα σε σχέση με το ρωσικό μέσο όρο. Συνδέεται σιδηροδρομικά με τη Κίνα και τη Βόρεια Κορέα. Το Βλαδιβοστόκ είναι το τελικό σημείο του υπερσιβηρικού σιδηροδρόμου. Στο λιμάνι της Ναχόντκας εξάγεται άνθρακας και ξυλεία. Οι ναυτιλιακές εταιρείες στο κράι Πριμόρσκι εκτελούν το 80% των υπηρεσιών θαλάσσιας ναυτιλίας στην ρωσική Άπω Ανατολή. Όλα τα σημαντικά λιμάνια του κράι είναι ανοιχτά για διεθνή ναυτιλία. 
Οι μεγαλύτερες επιχειρήσεις που δραστηριοποιούνται στο κράι Πριμόρσκι συμπεριλαμβάνουν την Επιχείρηση Ενέργειας της Άπω Ανατολής, την NNK-Bunker, την Mazda Sollers και Βοστότσνι Πορτ.
Διοικητική διαίρεση.
Το κράι αποτελείται από 22 επαρχίες και 12 πόλεις-επαρχίες. Το Μπολσόι Καμέν και το Φόκινο είναι κλειστές πόλεις. 
Οι μεγαλύτερες πόλεις είναι το Βλαδιβοστόκ, το Ουσουρίισκ, η Ναχόντκα και το Αρτιόμ. Στο κράι Πριμόρσκι υπάρχουν 12 πόλεις και 28 οικισμοί αστικού τύπου.

</doc>
<doc id="56432" url="https://el.wikipedia.org/wiki?curid=56432" title="Ζαίρ">
Ζαίρ



</doc>
<doc id="56434" url="https://el.wikipedia.org/wiki?curid=56434" title="Δημοκρατία της Αντιγκέα">
Δημοκρατία της Αντιγκέα

Η Δημοκρατία της Αντιγκέα (ρωσικά: Респу́блика Адыге́я, Αντιγκεϊκά Адыгэ Республик) είναι ομοσπονδιακό υποκείμενο της Ρωσίας, υπαγόμενο στο Νότιο Διαμέρισμα. Βρίσκεται στους πρόποδες του Καυκάσου και περιβάλλεται από το Κράι Κρασνοντάρ.
Πρωτεύουσα της Αντιγκέα είναι η πόλη Μαϊκόπ (144.249 κάτοικοι το 2010). Η γενική σχέση αστικού προς αγροτικό πληθυσμό είναι 1 προς 1. 
Σύμφωνα με την απογραφή του 2002, κυρίαρχες εθνότητες είναι οι Αντίγκε (24,2%) και οι Ρώσοι (64,5%). Υπήρξαν επίσης 1.726 κάτοικοι (0,4%) που δήλωσαν Έλληνες.
Γεωγραφία.
Η Αντιγκέα είναι μια δημοκρατία στην νοτιοανατολική Ευρώπη, στα σύνορα Ανατολικής Ευρώπης - Δυτικής Ασίας, στο δυτικό Καύκασο. Αποτέλεσμα να περιβάλλεται από πεδιάδα στα βόρεια και από βουνά στα νότια. Η έκταση είναι 7.600 τ.χλμ (2.900 τ.χλμ). Το υψηλότερο βουνό είναι το όρος Τσουγκούς με υψόμετρο 3.238 μέτρα. Ο ποταμός Κουμπάν (870 χιλιόμετρα) διαρρέει την περιοχή και είναι πλωτός. Σχηματίζει στα βόρεια μέρος των συνόρων της δημοκρατίας με το Κρασνοντάρ. Άλλοι ποταμοί περιλαμβάνουν τους:
Λίμνες.
Η δημοκρατία δεν έχει μεγάλες λίμνες. Ωστόσο, στις μεγάλες τεχνητές λίμνες περιλαμβάνονται οι ακόλουθες: 
Βουνά.
Τα κύρια βουνά και οι κορυφές της δημοκρατίας κυμαίνονται υψομετρικά από τα 2,000 έως τα 3,238 μέτρα (6,562 έως 10,623 πόδια), και σε αυτά περιλαμβάνονται: 
Φυσικές πηγές.
Η δημοκρατία είναι πλούσια σε πετρέλαιο και φυσικό αέριο. Επίσης, στις άλλες φυσικές πηγές περιλαμβάνεται ο χρυσός, το ασήμι, ο σίδηρος και το βολφράμιο. 
Ιστορία.
Η Αυτόνομη Περιφέρεια της Τσερκεσσίας (Αντίγκε) ιδρύθηκε εντός της Ρωσικής Σοβιετικής Ομοσπονδιακής Σοσιαλιστικής Δημοκρατίας στις 27 Ιουλίου του 1922, στις περιοχές της Περιφέρειας Κουμπάν-Μαύρης Θάλασσας, οι οποίες κατοικούνταν κυρίως από Αντίγκε. Εκείνη την εποχή, το Κρασνοντάρ ήταν το διοικητικό κέντρο. Μετονομάστηκε σε Αυτόνομη Περιφέρεια των Αντίγκε (Τσερκεσσίας) στις 24 Αυγούστου του 1922, λίγο μετά την δημιουργία της. Στα πρώτα δύο χρόνια της ύπαρξής της, αποτελούσε μέρος της Ρωσικής ΣΟΣΔ, αλλά στις 17 Οκτωβρίου του 1924 μεταφέρθηκε υπό την δικαιοδοσία του νέου Κράι Βόρειου Καυκάσου εντός της ΡΣΟΣΔ..
Μετονομάστηκε σε Αυτόνομη Περιφέρεια των Αντίγκε, τον Ιούλιο του 1928. Στις 10 Ιανουαρίου του 1934 η αυτόνομη περιφέρεια έγινε μέρος του νέου Κράι Αζόφ-Μαύρης Θάλασσας, το οποίο αποσπάστηκε από το Κράι Βόρειου Καυκάσου. Το Μαϊκόπ έγινε το διοικητικό κέντρο της αυτόνομης περιφέρειας το 1936. Η Αυτόνομη Περιφέρεια των Αντίγκε αποτέλεσε μέρος του Κράι Κρασνοντάρ, όταν αυτό ιδρύθηκε στις 13 Σεπτεμβρίου του 1937.
Στις 3 Ιουλίου του 1991, η περιφέρεια απέκτησε το καθεστώς της δημοκρατίας υπό την δικαιοδοσία της Ρωσικής Ομοσπονδίας. Ο πρώτος πρόεδρος της δημοκρατίας ήταν ο Ασλάν Αλίγιεβιτς Ντζάριμοφ, που εκλέχθηκε στις 5 Ιανουαρίου 1992.
Από το 2002 έως το 2007, ο Χάζρετ Σοβμέν ήταν πρόεδρος. Αυτός, όπως και το μεγαλύτερο μέρος της πολιτικής ελίτ στην Αντιγκέα, είναι Αντίγκε. Ως αντίδραση σε αυτό, ιδρύθηκε ένας οργανισμός που ονομαζόταν Ένωση των Σλάβων, υποστηρίζοντας ότι οι εθνικοί Ρώσοι είναι αποποινικοποιημένοι στην Αντιγκέα. Αυτοί ενθάρρυναν την συγχώνευση της Αντιγκέα με το Κράι Κρασνοντάρ, αλλά έως τώρα έχουν μικρή υποστήριξη γι'αυτήν την πρόταση από την Ρωσική κυβέρνηση. 
Σήμερα, οι σχέσεις μεταξύ των Αντίγκε και των Ρώσων είναι καλές. Οι Ρώσοι σχηματίζουν τα δύο τρίτα του πληθυσμού της Αντιγκέα.Επίσης, ο σημερινός κυβερνήτης, ο Ασλάν Τχακουσίνοφ είναι εθνοτικός Αντίγκε, και εκλέχθηκε κυρίως λόγω της υποστήριξης των Ρώσων ψηφοφόρων της περιοχής.
Διοικητική διαίρεση.
Η Δημοκρατία της Αντιγκέα διαιρείται σε εφτά επαρχίες (ραγιόν), δύο πόλεις, και (σε ένα χαμηλότερο διοικητικό επίπεδο) σε πέντε οικισμούς αστικού τύπου. Δημοτικά, η δημοκρατία διαιρείται σε δύο αστικά οκρούγκ, πέντε αστικούς οικισμούς και 46 αστικούς οικισμούς. 
Δημογραφία.
Εθνικές ομάδες.
Σύμφωνα με την απογραφή του 2010,οι Ρώσοι αποτελούν το 63.6% του πληθυσμού της δημοκρατίας, ενώ οι Αντίγκε αποτελούν το 25.8% του πληθυσμού. Επίσης, στις άλλες εθνικές ομάδες περιλαμβάνονται οι Αρμένιοι (που αποτελούν το 3.7% του πληθυσμού), οι Ουκρανοί (που αποτελούν το 1.4% του πληθυσμού), οι Κούρδοι (που αποτελούν το 1.1% του πληθυσμού) και οι Τάταροι (που αποτελούν το 0.6% του πληθυσμού).
Θρησκεία.
Σύμφωνα με μια έρευνα του 2012 το 35.4% του πληθυσμού της Αντιγκέα είναι Χριστιανοί Ορθόδοξοι, το 13% είναι Μουσουλμάνοι, το 3% είναι λοιποί Χριστιανοί, και το 1% του πληθυσμού είναι Ορθόδοξοι Χριστιανοί που δεν ανήκουν σε κάποια εκκλησία ή ανήκουν σε άλλες (μη-Ρωσικές) Ορθόδοξες εκκλησίες. Επιπροσθέτως, το 30% δηλώνει ότι είναι "πνευματικοί αλλά όχι θρησκευόμενοι", το 9% είναι άθεοι και το 8.6% ακολουθεί άλλες θρησκείες ή δεν απάντησε στην ερώτηση.

</doc>
<doc id="56435" url="https://el.wikipedia.org/wiki?curid=56435" title="Σόλοι,Κύπρος">
Σόλοι,Κύπρος



</doc>
<doc id="56436" url="https://el.wikipedia.org/wiki?curid=56436" title="Αερόπη">
Αερόπη

Στην Ελληνική Μυθολογία με το όνομα Αερόπη που σημαίνει κατά λέξη "αερόμορφη" (αεράτη) ήταν γνωστές δύο θρυλικές γυναίκες.

</doc>
<doc id="56438" url="https://el.wikipedia.org/wiki?curid=56438" title="Τσετσενία">
Τσετσενία

Η Τσετσενία, επίσημα Δημοκρατία της Τσετσενίας (ρωσικά: Чече́нская Респу́блика) είναι ομοσπονδιακό υποκείμενο της Ρωσίας, υπαγόμενο στο Νότιο Διαμέρισμα. Βρίσκεται στο Βόρειο Καύκασο και συνορεύει με τη Γεωργία. Πρωτεύουσά της είναι το Γκρόζνυ (271.573 κάτοικοι το 2010). Κυρίαρχη εθνότητα της Δημοκρατίας είναι οι Τσετσένοι, οι οποίοι εκπροσωπούν το 93,5% του πληθυσμού.
Οι σχέσεις των Τσετσένων με την ρωσική κυβέρνηση της Μόσχας δεν υπήρξαν ποτέ αρμονικές, όμως η κατάσταση έγινε ανεξέλεγκτη μετά τη διάσπαση της Σοβιετικής Ένωσης το 1991. Τότε η τοπική κυβέρνηση επιδίωξε την πλήρη απόσχιση της Τσετσενίας από τη Ρωσία, πράγμα που η κεντρική κυβέρνηση απέρριψε για τρεις λόγους:
Μετά την άρνηση της ρωσικής κυβέρνησης, ο επικεφαλής του αποσχιστικού κινήματος Τζοχάρ Ντουντάγιεβ έπαυσε να αναγνωρίζει τις ρωσικές αρχές και αυτοανακηρύχθηκε πρόεδρος της "Τσετσενικής Δημοκρατίας της Ιτσκερίας", έχοντας μεγάλη λαϊκή υποστήριξη. Το νέο κράτος δεν αναγνώρισε ποτέ κανείς, παρά μόνο το Αφγανιστάν όσο ελεγχόταν από τους Ταλιμπάν και προσωρινά η Γεωργία, η οποία επίσης είχε προβλήματα με τη Ρωσία εκείνη την περίοδο. 
Η κατάσταση συνέχισε να οξύνεται όλο και περισσότερο, μέχρι που σύντομα στα τσετσενικά εδάφη ξεκίνησε ένας αιματηρός εμφύλιος πόλεμος ανάμεσα στους "Αυτονομιστές" και τους "Ομοσπονδιακούς". Η σύνθεση των δύο αυτών στρατοπέδων δεν ήταν σαφής, με τους ντόπιους πολέμαρχους να αλλάζουν πλευρά ανάλογα με τα συμφέροντα και τις διαθέσεις της στιγμής. Ο εμφύλιος έδωσε στη Ρωσία το πρόσχημα να επέμβει στρατιωτικά το 1994 και έκτοτε η Τσετσενία βρίσκεται (επίσημα ή ανεπίσημα) σε εμπόλεμη κατάσταση, με εξαίρεση την τριετία 1996-1999.
Σήμερα η Ρωσία φαίνεται να έχει σταθεροποιήσει την κατάσταση, έχοντας εξοντώσει τα βασικά στελέχη των αυτονομιστών και εγκαθιστώντας φιλική κυβέρνηση στο Γκρόζνυ, έστω και με μεγάλες απώλειες. Αδυνατεί όμως ακόμα να ελέγξει τις ομάδες των αυτονομιστών που δρουν έξω από τις μεγάλες πόλεις και παράλληλα επιχειρούν να "εξάγουν" τον πόλεμο στις γειτονικές Δημοκρατίες του Νταγκεστάν και της Ινγκουσετίας, όπου ζουν συμπαγείς τσετσενικές μειονότητες. 

</doc>
<doc id="56440" url="https://el.wikipedia.org/wiki?curid=56440" title="Φόβος (μυθολογία)">
Φόβος (μυθολογία)

Στην ελληνική μυθολογία, ο Φόβος είναι η προσωποποίηση του φόβου. Οι Αρχαίοι Έλληνες τον θεωρούσαν γιο του Άρη και της Αφροδίτη. Μαζί με τον αδελφό του Δείμο, που ήταν η προσωποποίηση του τρόμου, συνόδευε τον πατέρα του στους πολέμους.
Για τον λόγο αυτό του προσφέρονταν θυσίες στα πεδία των μαχών. Η Λάρνακα του Κυψέλου αναπαριστά σε δύο διαφορετικές μορφές τον Φόβο: με κεφάλι λιονταριού και όμοιο με τον θεό Πάνα. Για τους Σπαρτιάτες το ιερό του Φόβου συνιστούσε σύμβολο πειθαρχίας και συνοχής των στρατιωτικών δυνάμεων.
Στην "Ιλιάδα" ο Φόβος ως πρόσωπο αναφέρεται στους στίχους Δ 440, Ν 299 και Ο 119. Στον τελευταίο προστάζεται μαζί με τον Δείμο να ζέψει τα άλογα του `Αρη.

</doc>
<doc id="56443" url="https://el.wikipedia.org/wiki?curid=56443" title="Δείμος (μυθολογία)">
Δείμος (μυθολογία)

Στην ελληνική μυθολογία, ο Δείμος είναι η προσωποποίηση του τρόμου. Οι Αρχαίοι Έλληνες τον θεωρούσαν γιο του Άρη και της Αφροδίτης ή της Κυθέρειας. (Σύμφωνα με μία άλλη εκδοχή ήταν γιος του Πολέμου και αδελφός του Κυδοίμου). Μαζί με τον αδελφό του Φόβο, που ήταν η προσωποποίηση του φόβου, συνόδευε τον πατέρα του στα πεδία των μαχών. Οι μορφές του στόλιζαν τις περίφημες ασπίδες των Αγαμέμνονα και Αχιλλέα. 
Δείτε επίσης.
Ο δορυφόρος Δείμος του πλανήτη Άρη, που ανακαλύφθηκε το 1877, πήρε το όνομά του από τον μυθικό αυτό συνοδό και γιό του θεού του πολέμου.

</doc>
<doc id="56445" url="https://el.wikipedia.org/wiki?curid=56445" title="Αρχάγγελος Πρέβεζας">
Αρχάγγελος Πρέβεζας

Ο Αρχάγγελος είναι ένα πεδινό χωριό του Δήμου Πρέβεζας του Νομού Πρεβέζης. Παλαιότερα αποτελούσε Δημοτικό Διαμέρισμα της Νέας Σινώπης του Δήμου Ζαλόγγου. Βρίσκεται σε υψόμετρο 40 μέτρων. Με βάση την απογραφή του 2011 έχει 331 κατοίκους, κατά την απογραφή του 1991 εμφάνιζε 356 κατοίκους. Πρόκειται για σχετικά νέο χωριό, καθώς ιδρύθηκε το 1922 μετά την Μικρασιατική καταστροφή από πρόσφυγες. Οι Μικρασιάτες που ίδρυσαν το χωριό Αρχάγγελος, προέρχονταν από χωριά του Δ. Πόντου, κοντά στην τουρκική κωμόπολη Αγιατζίκ, 48 χλμ. Δ.-ΝΔ. της Σινώπης, 90 χλμ. ΒΑ. της Κασταμονής και 68 χλμ. Α. της αρχαίας παραλιακής πόλης του Δυτικού Πόντου Ινέπολης (Ιωνόπολη).
Τοποθεσία.
Ο Αρχάγγελος βρίσκεται 19 χλμ. βόρεια της Πρέβεζας, 85 χλμ. νότια της Ηγουμενίτσας, 30 χλμ. δυτικά της Άρτας και 90 χλμ. νοτιοδυτικά των Ιωαννίνων. Είναι χτισμένος σε κομβικό σημείο, που ενώνει την παλιά Εθνική Οδό Ηγουμενίτσας – Πρέβεζας με τη νέα Εθνική Οδό Ηγουμενίτσας - Αθηνών.
Απέχει από την παραλία του Ιονίου 3 χιλιόμετρα και συνδυάζει βουνό και θάλασσα, δάσος και ποτάμι με κάμπους. Στα βόρεια του Αρχαγγέλου και σε απόσταση 7 χλμ. βρίσκεται ο ιστορικός βράχος του Ζαλόγγου και τα ερείπια της αρχαίας πόλης της Κασσώπης. Σε απόσταση 12 χλμ. προς την πόλη της Πρέβεζας βρίσκεται η Νικόπολη με τα μνημεία της.
Στο ύψωμα, όπου είναι χτισμένο το σημερινό χωριό, υπήρχε ρωμαϊκός οικισμός που ανήκε διοικητικά στη Νικόπολη. Ο οικισμός κατείχε μια πολύ στρατηγική θέση, καθώς είχε τον έλεγχο του ανατολικού σκέλους του πολύ σηματικού ρωμαϊκού δρόμου Απολλωνίας-Φωτικής-Νικόπολης-Αθήνας.
Το χωριό σήμερα.
Σήμερα στον Αρχάγγελο σώζονται σε καλή κατάσταση κολώνες του ρωμαϊκού υδραγωγείου, που μετέφερε το νερό από τις πηγές του Αγίου Γεωργίου στην αρχαία Νικόπολη.
Η τουριστική υποδομή στον Αρχάγγελο είναι ακόμα μικρή. Υπάρχει μόνο ένα συγκρότημα με ενοικιαζόμενα δωμάτια, τρεις ταβέρνες, δύο καφενεία και ένα καφέ- μπαρ. 
Στο χωριό λειτουργούν αγροτικό ιατρείο, αγροτικός συνεταιρισμός, πολιτιστικός Σύλλογος, αθλητικός Σύλλογος και σύντομα θα λειτουργεί το Γυμνάσιο του Δήμου Ζαλόγγου.

</doc>
<doc id="56446" url="https://el.wikipedia.org/wiki?curid=56446" title="Φαίδρα">
Φαίδρα

Η Φαίδρα ήταν κόρη του Μίνωα, βασιλιά της αρχαίας Κρήτης, και της Πασιφάης. Ήταν η δεύτερη γυναίκα του ήρωα και βασιλιά της Αθήνας Θησέα.
Ο μύθος.
Κατά την Ελληνική Μυθολογία, η Φαίδρα κυριεύθηκε από σφοδρό έρωτα για τον ξακουστό για την ομορφιά, γιο του Θησέα (εκ της Ιππολύτης), τον Ιππόλυτο, στη προσπάθειά της να τον σαγηνεύσει, εκείνος την απέκρουσε. Σε άλλη συνάντηση η Φαίδρα δεν δίστασε να πέσει στα πόδια του και να τον παρακαλεί με δάκρυα να ανταποκριθεί στον παράφορο έρωτά της. Ο Ιππόλυτος την απέπεμψε σκαιότατα και η Φαίδρα μέσα στην οργή της έσκισε τα ενδύματά της και τρέχοντας παρουσιάσθηκε ημίγυμνη στον Θησέα, διαβάλλοντας τον Ιππόλυτο ότι προσπάθησε να τη βιάσει. Ο Θησέας έδιωξε από τη χώρα τον Ιππόλυτο, ο οποίος φεύγοντας σκοτώθηκε καθώς τ΄ άλογα του άρματός του αφήνιασαν στη αιφνίδια θέα ενός τέρατος που είχε εκβρασθεί από τη θάλασσα. Όταν η Φαίδρα έμαθε για τον θάνατο του Ιππόλυτου, αισθανόμενη ντροπή και ενοχές, αυτοκτόνησε δι' απαγχονισμού.
Τον μύθο αυτό χρησιμοποίησε ο Ευριπίδης στη τραγωδία του «Ιππόλυτος», καθώς επίσης και πολλοί άλλοι αρχαίοι ποιητές και καλλιτέχνες.

</doc>
<doc id="56448" url="https://el.wikipedia.org/wiki?curid=56448" title="Ηώς">
Ηώς

Η Ηώς (αρχ. Έως ή Αύως), η Αουρόρα των Λατίνων, στην Ελληνική Μυθολογία ήταν η θεότητα-προσωποποίηση της αυγής, κόρης του Τιτάνα Υπερίωνα και της Τιτανίδας Θείας, επομένως, αδελφή του Ήλιου - του οποίου προηγείται κάθε μέρα στο ουράνιο ταξίδι του - και της Σελήνης.
Κατ΄ άλλη παράδοση ήταν κόρη της Ευρυφάεσσας (χαρακτηριστικό επίθετο της Ηούς) ή του Ηλίου (γενόμενος πατέρας εξ αδελφού) και της Ευφροσύνης (άλλο όνομα της Νύκτας).
Ερωτικοί σύντροφοι.
Διακρινόμενη μεταξύ των θεαινών από το ελκυστικό κάλλος της και τις δελεαστικές χάριτες που είχε, η Ηώς προσέλκυσε τα ερωτικά βλέμματα του θεού Άρη με τον οποίο και κοιμήθηκε. Τούτο όταν το έμαθε η θεά Αφροδίτη την «καταράστηκε» ώστε ο βίος της να είναι πλήρης ερωτικών επεισοδίων δίχως όμως να βρίσκει πλήρη ικανοποίηση. Όπως και έγινε. Απειράριθμες ήταν, πλέον, οι θρυλούμενες παραδόσεις περί των ερωτικών της Ηούς.
Πρώτος στο κατάλογο των συζύγων της φέρεται ο Αστραίος,(προσωποποίηση του έναστρου ουρανού), με τον οποίο απέκτησε τους πολυάριθμους αστέρες, τον Εωσφόρο (Αυγερινό) και τους τέσσερις κύριους ανέμους, Αργέστη, Βορέα, Ζέφυρο και Νότο (προσωποποιήσεις κυρίων διευθύνσεων), όπως και μία κόρη τη Δίκη.
Δεύτερος, ήταν ο Τιθωνός, ένας ωραιότατος νεανίας, υιός του Λαομέδοντα, τον οποίο απήγαγε η Ηώς στα ανάκτορά της, στις όχθες του Ωκεανού (προσδιορισμός του ορίζοντα), αφού πέτυχε από τον Δία την αθανασία του, λησμονώντας, όμως, να ζητήσει την αιώνια νεότητά του. Και, παρότι, έτρεφε τον Τιθωνό με αμβροσία και τον έντυνε με λαμπρά ενδύματα οι τρίχες της κεφαλής του άρχισαν να λευκαίνουν, ρυτίδες να αυλακώνουν το πρόσωπό του έτσι ώστε να καταστεί αγνώριστος διατηρώντας μόνο τη γλυκιά του φωνή. Τότε, κατά μία παράδοση, η Ηώς ζήτησε από τον Δία και τον μετέτρεψε σε τέττιγα (τζιτζίκι) κατ΄κατά άλλη, η Ηώς τον απήγαγε στην Αιθιοπία όπου και μετ΄αυτού απέκτησε δυο υιούς, τον Ημαθίωνα, (με πλείστες παραδόσεις σε Θεσσαλία και Μακεδονία), και τον πολυφίλητο Μέμνονα, τον περιλάλητο ήρωα αρχαίων μύθων και κύριο ήρωα της «Αιθιοπίδας», έπους του Αρκτίνου.
Τρίτος ερωτικός σύντροφος της Ηούς ήταν ο όμορφος κυνηγός Ωρίωνας τον οποίον και απήγαγε από την Τανάγρα και τον οποίο, όμως, στερήθηκε πολύ γρήγορα. Μεταδίδοντάς του το αθεράπευτο ερωτικό της πάθος, βλήθηκε από τα βέλη της θεάς Άρτεμης, στη νήσο Ορτυγία, είτε διότι τόλμησε να την προκαλέσει σε αγώνα δισκοβολίας, είτε εξ αγνοίας της θεάς, ενώ αυτός κολυμπούσε, σε παρακίνηση του Απόλλωνα (επειδή έφερε βαρέως τον ερωτικό δεσμό αυτού με την αδελφή του), είτε για άλλη αιτία. Κατ' άλλη εκδοχή, η Ηώς ερωτεύθηκε τον τυφλωμένο Ωρίωνα όταν αυτός έφθασε στα όρια του Ωκεανού (ιδεατή αντίληψη του ορίζοντα - σημερινή έκφραση «στα πέρατα του κόσμου») αναζητώντας θεραπεία, ικετεύοντας τον αδελφό της να του αποκαταστήσει την όραση με τις ακτίδες του.
Μετά τον φόνο του Ωρίωνα και τη μεταμόρφωσή του από τους θεούς σε ομώνυμο αστερισμό, ακολούθησε ο αττικός ήρωας Κέφαλος, ο υιός του θεού Ερμή και της Έρσης, σύζυγος της Πρόκριδος, της οποίας και έγινε ακούσια ο φονεύς της, και από τον οποίο απέκτησε τον Φαέθοντα. Αφού καταδικάστηκε και αυτός από τους θεούς, η Ηώς αναζήτησε ερωτικό δεσμό από τον Μελαμποδίδη Κλείτο, τον υιό του Μαντίου και συγγενή του Αμφιαράου, όμως και αυτόν ακολούθησαν πολλοί άλλοι.
Το έργο της Ηούς.
Η θεότητα αυτή, κατά την Ελληνική Μυθολογία, ήταν καθημερινή πρόδρομος του Ήλιου στον οποίον και άνοιγε κάθε αυγή, με τα ρόδινα χέρια της, τη «Θύρα της Ανατολής». Έπειτα, στεφανοφορούνταν με άνθη που την εφοδίαζαν πτηνά και με πολύπτυχο πέπλο ανέβαινε στο τέθριππο άρμα της ρίχνοντας άνθη και με υδρίες σκορπούσε ροδόσταμο στη Γη («πρωινή δρόσος»), της οποίας οι σταγόνες άστραφταν ως αδάμαντες στις πρώτες ακτίδες του Ήλιου, που την ακολουθούσε.
Αυτό ήταν το καθημερινό έργο της Ηούς, της πανέμορφης αυτής θεότητας την οποία εξύμνησαν αρχαίοι Έλληνες ποιητές και με θαυμασμό περιέγραψαν τα ροδόχροα δάκτυλά της, τον χιονόλευκο λαιμό της, τους θαυμαστούς οφθαλμούς της, το απαστράπτοντα πέπλο της (εικόνα λυκαυγούς) συνοδεύοντας το όνομά της με πλήθος θαυμαστικών επιθέτων ή επιφωνημάτων, όπως "φάενναν", "βοώπιν", "ευπλόκαμον", "κροκόπεπλον", "λευκόπτερον", "ροδόπηχυν" (Αιολική διάλεκτος: "βροδόπαχυν"), "ροδοστεφή", "ροδόσφυρον", "ροδοδάκτυλον", "χρυσήνιον", "χρυσόθρονον", "χρυσοπέδιλον" κ.ά..
Ερμηνεία μύθων.
Όπως διαφαίνεται σε κάθε καλοπροαίρετο ερευνητή της Ελληνικής Μυθολογίας, όλοι οι ελληνικοί μύθοι είναι αλληγορική και εκλαϊκευμένη αναφορά σε πρώιμες παρατηρήσεις. Και εν προκειμένω, οι μύθοι της Ηούς το επιβεβαιώνουν. Το όνομά της, ως «ηριγένεια θεά» (γεννημένη το πρωί), έχει την ίδια ετυμολογία με τη λατινική Aurora, απόγονό του Υπερίωνα, (= εκείνου που πορεύεται πάνω από τη Γη) και της «Ευρυφάεσσας» (= η διαχέουσα τη λάμψη της μακριά), ή της «Θείας» (= η τρέχουσα στον ουρανό) και οι συγγένειές της με τον Ήλιο, τη Σελήνη, τον Φαέθοντα, τον αρχαίο Εωσφόρο - που ως πτερωτός «δαίμων» προηγείται του άρματος του Ηλίου - καθώς και τα επίθετά της, ομολογούν την ταύτισή της με την ανθρωπόμορφη, ιδεατή αντίληψη της αυγής. «Ροδοδάκτυλος» και «χρυσοδάκτυλος» είναι οι πρώτες ακτίδες του Ηλίου, χρυσόθρονος, χρυσήνιος, κροκόπεπλος, τα πρώτα χρώματα του ουρανού λίγο πριν τη ανατολή του. Αλλά και το «ερωτόληπτον» των μύθων της σε συνδυασμό με τη βραχεία απόλαυση παντός ωραίου τον οποίον αγάπησε, δεν ξεφεύγει της πραγματικότητας. Οι ήρωες και οι κυνηγοί που φεύγουν από τα «άγρια χαράματα», όπως θα λέγαμε σήμερα, στους μύθους φαίνονται να απάγονται από τη θεά και να ερωτοτροπούν μ΄αυτή! Ενώ εκείνη συνεχίζει μέχρι σήμερα να σκορπά γύρω της την παρατηρούμενη πρωινή δρόσο και θα συνεχίζει εσαεί.
Απεικονίσεις στην τέχνη.
Η Ηώς απεικονίζεται στην τέχνη ως μία ωραιότατη νέα, άλλοτε με φτερά και άλλοτε πάνω σε χρυσό άρμα το οποίο το σέρνουν λευκοί ίπποι, να ραίνει τη Γη με δροσιά. Στις παραστάσεις που σώζονται (αγγεία, ως επί τω πλείστον), εμφανίζεται να έχει φτερά, κάτι που είναι λογικό, ως θεότητα που ακολουθεί τον Ήλιο και ταξιδεύει στον ουρανό.

</doc>
<doc id="56449" url="https://el.wikipedia.org/wiki?curid=56449" title="Ιντί Αμίν Νταντά">
Ιντί Αμίν Νταντά

Ο Ιντί Αμίν Νταντά ("Idi Amin Dada", περ. 1925 - 16 Αυγούστου 2003) ήταν δικτάτορας της Ουγκάντας κατά το χρονικό διάστημα 1971-1979.
Βιογραφία.
Τα πρώτα χρόνια.
Γεννήθηκε μεταξύ του 1925 και του 1927 στο Κομπόκο της Ουγκάντα. Το 1946 κατετάγη στο στρατό και γρήγορα τράβηξε την προσοχή των ανωτέρων του για τις αθλητικές του επιδόσεις, μάλιστα κέρδισε το πρωτάθλημα πυγμαχίας για 9 συναπτά έτη. Τις δεκαετίες του 1950 και 1960, με την υποστήριξη του τότε πρωθυπουργού της χώρας Μίλτον Ομπότε αναρριχήθηκε στην στρατιωτική ιεραρχία, παρόλο που ήδη αυτήν την περίοδο είχε δείξει την βιαιότητα του χαρακτήρα του σε διάφορες στρατιωτικές επιχειρήσεις.
Το πραξικόπημα.
Το 1969 ο Ομπότε τον τοποθετεί στη θέση του αρχηγού του Γενικού Επιτελείου. Στις 25 Ιανουαρίου 1971 και ενώ ο Ομπότε έλειπε σε ταξίδι, εκδηλώνεται πραξικόπημα με κύριο υποκινητή τον Ιντί Αμίν ο οποίος κατηγορεί τον Ομπότε για ανεπαρκή κοινωνική πολιτική και τον καθιστά υπεύθυνο για τη δεινή οικονομική κατάσταση που έχει περιέλθει η χώρα. Η είδηση του πραξικοπήματος γίνεται αρχικά δεκτή με ενθουσιασμό από τους κατοίκους της Ουγκάντα, γρήγορα όμως η κατάσταση επιδεινώνεται. Μέσα σε λίγες μόλις εβδομάδες σκοτώνονται ή δολοφονούνται τα δύο τρίτα του στρατού που τότε αριθμούσε 9.000 στρατιώτες. Το 1972 επιτέθηκε σε Ισραηλινούς και Βρετανούς, μέχρι τότε στενούς συμμάχους του, εξαιτίας της αδυναμίας του να προμηθευτεί όπλα από αυτούς και κατόπιν συνομιλίας του με τον Θεό στον ύπνο του, όπως ισχυριζόταν ο ίδιος. Για να μπορέσει να εξασφαλίσει κάποια συμμαχία στράφηκε στον ηγέτη της Λιβύης, Μουαμάρ Καντάφι, ο οποίος δέχθηκε να τον βοηθήσει. Η σύναψη σχέσεων με τη Λιβύη έδωσε το έναυσμα για τον διωγμό από την Ουγκάντα των Ισραηλινών και πενήντα χιλιάδων Ασιατών με βρετανικά διαβατήρια. Ο Αμίν χρησιμοποιούσε τη βία για να εξοντώσει όλους ανεξαιρέτως τους αντιπάλους του, πραγματικούς ή φανταστικούς.
Η επιτυχία του στη χρησιμοποίηση του φόβου οφείλεται σε μεγάλο βαθμό στη διαίρεση των κατοίκων της χώρας σε δύο ομάδες, καθεμιά από τις οποίες προσπαθούσε να κερδίσει την εύνοια του εις βάρος της άλλης. Το κόστος σε ανθρώπινες ζωές κατά τη διάρκεια διακυβέρνησης της χώρας από τον Ιντί Αμίν ήταν τεράστιο όχι μόνο εξαιτίας του αριθμού των νεκρών αλλά και της απάνθρωπης μεταχείρισης. Οι τελετουργικές εκτελέσεις που ξεπερνούσαν τα όρια του σαδισμού οδηγεί πολλούς μελετητές στο συμπέρασμα ότι οφείλονταν στη διαταραγμένη ψυχική του υγεία.Παρά ταύτα το 1975 καταφέρνει να εκλεγεί πρόεδρος του Οργανισμού Αφρικανικής Ένωσης.
Η πτώση.
 Στα τέλη της δεκαετίας του 1970 η σοβαρή οικονομική κρίση και η διακοπή κάθε βοήθειας από το εξωτερικό εντείνεται, έτσι σε μια προσπάθεια να στρέψει την προσοχή του λαού αλλού, ο Αμίν διέταξε εισβολή στην Τανζανία, τον Οκτώβριο του 1978. Όμως, οι εισβολείς απωθήθηκαν από τον στρατό της Τανζανίας, ο οποίος γρήγορα εισέβαλε στην ίδια την Ουγκάντα, μέχρι να εξαναγκάσει τον Αμίν να εγκαταλείψει κάθε αντίσταση και να αποχωρήσει από τη χώρα τον Απρίλιο του 1979.
Ο Ιντί Αμίν φυγαδεύτηκε στη Λιβύη, αλλά στη συνέχεια πήγε στη Σαουδική Αραβία και τελικά κατέληξε στο Μπαχρέιν. Το 2003 εισέρχεται για νοσηλεία σε νοσοκομείο της Τζέντα με υψηλή πίεση και νεφρική ανεπάρκεια. Μετά από κωματώδη κατάσταση που διήρκεσε τρεις μήνες, αφήνει την τελευταία του πνοή στις 16 Αυγούστου 2003.

</doc>
<doc id="56456" url="https://el.wikipedia.org/wiki?curid=56456" title="Ενδοκρινείς αδένες">
Ενδοκρινείς αδένες



</doc>
<doc id="56457" url="https://el.wikipedia.org/wiki?curid=56457" title="Ενδοκρινής αδένας">
Ενδοκρινής αδένας

Αδένες ονομάζουμε τα όργανα εκείνα του ανθρωπίνου σώματος που παράγουν κάποιες ουσίες χρήσιμες για την καλή λειτουργία του οργανισμού. Μερικοί από αυτούς παράγουν το έκκριμμά τους και το διοχετεύουν μέσω ειδικών σωλήνων, των εκφορητικών πόρων, προς την επιφάνεια του σώματος ή προς κάποια κοιλότητα του σώματος και ονομάζονται εξωκρινείς.΄Αλλοι παράγουν ουσίες που δεν διοχετεύονται προς τα έξω αλλά περνούν μέσα στο αίμα που κυκλοφορεί σ' αυτούς και μέσω της κυκλοφορίας του αίματος μεταφέρονται στα διάφορα όργανα όπου είναι απαραίτητες. Οι ουσίες-προϊόντα των αδένων αυτών είναι οι ορμόνες και οι αδένες αυτού του τύπου ονομάζονται ενδοκρινείς.
Ενδοκρινείς ονομάζονται οι αδένες των οποίων οι ορμόνες εκκρίνονται κατ' ευθείαν στην κυκλοφορία του αίματος. Οι σημαντικότεροι ενδοκρινείς αδένες του ανθρώπινου σώματος είναι:
Μερικοί αδένες έχουν διπλή λειτουργία, δηλαδή παράγουν υγρά που χύνονται προς τα έξω αλλά παράγουν και ορμόνες που περνούν στο αίμα. Οι αδένες αυτοί λέγονται ΜΕΙΚΤΟΊ και σ' αυτούς ανήκουν : το ήπαρ, το πάγκρεας, οι ωοθήκες και οι όρχεις.

</doc>
<doc id="56458" url="https://el.wikipedia.org/wiki?curid=56458" title="Αρχάγγελος (αποσαφήνιση)">
Αρχάγγελος (αποσαφήνιση)

Το όνομα Αρχάγγελος μπορεί να αναφέρεται σε:
Ελληνικό τοπωνύμιο:
Κυπριακό τοπωνύμιο:
Επίσης:

</doc>
<doc id="56460" url="https://el.wikipedia.org/wiki?curid=56460" title="Κλάση Φρεγατών Kortenaer">
Κλάση Φρεγατών Kortenaer

Οι φρεγάτες τύπου Kortenaer (αναφέρονται και ως "Standard" ή τύπου "S") του Ολλανδικού Ναυτικού κατασκευάστηκαν ως γενικής χρήσης φρεγάτες, ικανές για αντιαεροπορικό, ανθυποβρυχιακό πόλεμο και πόλεμο επιφανείας. Για την πρόωση τους χρησιμοποιείται το σύστημα "COGOG" ("Combined gas or gas"). Δέκα πλοία κατασκευάστηκαν από τα ναυπηγεία de Schelde του Vlissingen και δύο από τα ναυπηγεία Wilton Fijenoord του Ρότερνταμ μεταξύ του 1978 και του 1982. Από αυτά μόνο 10 πλοία υπηρέτησαν στο Ολλανδικό Ναυτικό. Οι υπόλοιπες 2 φρεγάτες πουλήθηκαν στο Ελληνικό Πολεμικό Ναυτικό ενώ βρισκόταν ακόμα υπό κατασκευή και αντικαταστάθηκαν από 2 φρεγάτες τύπου Jacob van Heemskerck class, οι οποίες ουσιαστικά αποτελούν την έκδοση αντιαεροπορικού πολέμου (AAW) των φρεγατών τύπου Kortenaer. 8 παρόμοια πλοία κατασκευάστηκαν από τη Γερμανία κατά την ίδια περίοδο, ως φρεγάτες τύπου Bremen (F-122).
Μέχρι το 2003 όλα τα πλοία αυτού του τύπου του Ολλανδικού Ναυτικού είχαν πωληθεί στο Ελληνικό Πολεμικό Ναυτικό και το Ναυτικό των Ηνωμένων Αραβικών Εμιράτων.
Τα δύο πλοία που κατασκευάστηκαν για το Ελληνικό Πολεμικό Ναυτικό το 1981 είναι οι φρεγάτες Έλλη και Λήμνος, οι οποίες έγιναν γνωστές ως φρεγάτες τύπου Έλλη και φέρουν διαφορετικό εξοπλισμό και οπλισμό από τα Ολλανδικά πλοία.
Το Ιρανικό Ναυτικό είχε παραγγείλει 8 τροποποιημένα πλοία αλλά το συμβόλαιο ακυρώθηκε μετά την Ιρανική Επανάσταση.
Πλοία.
Τα πλοία έφεραν τα ονόματα Ολλανδών Ναυάρχων

</doc>
<doc id="56461" url="https://el.wikipedia.org/wiki?curid=56461" title="Ραπ μουσική">
Ραπ μουσική

Η ραπ ("rap") είναι κυρίως αφροαμερικανικό μουσικό είδος που ξεκίνησε να γνωρίζει άνθιση στα τέλη της δεκαετίας του 1970 με το πρώτο επίσημο ραπ τραγούδι "Rapper's Delight" από τους The Sugarhill Gang άλλα πολλοί άλλοι καλλιτέχνες όπως o DJ Kool Herc η ο Africa Bambaataa είχαν ασχοληθεί με το συγκεκριμένο είδος μουσικής. Έχει τις ρίζες της στην αφρικανική μουσική την οποίαν έφεραν με τη βίαιη εκδούλευση και μετέπειτα μετακίνηση τους οι μαύροι στην Αμερική. Ετυμολογικά η λέξη "rap" σημαίνει "ραψωδία".
Πρόκειται για είδος που δίνει έμφαση στους στίχους (ρίμες) και στο περιεχόμενο αυτών και η μουσική συνήθως είναι συνοδευτική και δευτερεύουσας μέριμνας. Οι στίχοι, αυτοσχέδιοι στην καθημερινή έκφραση αλλά επεξεργασμένοι στις παραγωγές, δεν τραγουδιούνται αλλά απαγγέλλονται, ενώ η μουσική δανείζεται στοιχεία από τη σόουλ, τη τζαζ,τη Ριθμ εντ μπλουζ όσο και από άλλα ποικίλα μουσικά ρεύματα. Αρκετοί καλλιτέχνες της ραπ έχουν υιοθετήσει λυρικό και ποιητικό ύφος γραφής. Ωστόσο η σύγχρονη ποπ ραπ βασίζεται πλέον πολύ και σε τραγουδιστά ρεφρέν και δίνεται περισσότερη έμφαση στον ρυθμό και την παραγωγή σε σχέση με τους πρωταρχικούς δίσκους του είδους, κάτι που βρίσκει αντίθετους τους οπαδούς της "street rap" (ραπ του δρόμου).
Οι ρίμες (στίχοι), οι οποίοι εκτείνονται στο μεγαλύτερο τμήμα του κομματιού και είναι στατιστικά περισσότεροι ανά κομμάτι σε σχέση με άλλα είδη, εκφράζουν κατά κανόνα καθημερινά βιώματα και εμπειρίες. Στους στίχους της ραπ ενυπάρχουν ως βασικά θέματα η βία, η οπλοχρησία, τα ναρκωτικά, ο ελεύθερος ερωτισμός αλλά και κομματική θεματολογία. Πηγή έμπνευσης της ραπ είναι η καθημερινή ζωή των περιθωριοποιημένων μαύρων των Ηνωμένων Πολιτειών. Επίσης, η ραπ μουσική αντικατοπτρίζει την ψυχοσύνθεση των περιθωριοποιημένων και μη ανθρώπων.

</doc>
<doc id="56462" url="https://el.wikipedia.org/wiki?curid=56462" title="Kortenaer class frigate">
Kortenaer class frigate



</doc>
<doc id="56467" url="https://el.wikipedia.org/wiki?curid=56467" title="Τεντέν">
Τεντέν

Ο Τεντέν ("Tintin") είναι ήρωας της ομώνυμης βελγικής γαλλόφωνης σειράς κόμικς του Ερζέ. Οι ιστορίες του άρχισαν να δημοσιεύονται στις 10 Ιανουαρίου του 1929 στο παιδικό ένθετο "Le Petit Vingtième" ("Ο μικρός εικοστός") της εφημερίδας "Le XXe Siècle" ("Ο 20ός αιώνας") και συνέχισε να εκδίδεται εκεί μέχρι τις 11 Μαΐου του 1930, υπό τον τίτλο "Les Aventures de Tintin" ("Οι περιπέτειες του Τεντέν"). Κατά τη διάρκεια του Δευτέρου Παγκοσμίου Πολέμου οι περιπέτειες του μεταφέρθηκαν στη βελγική εφημερίδα "Le Soir" (πρώτη εμφάνιση στις 17 Οκτωβρίου 1940), στην οποία δούλευε ο Ερζέ, ενώ από τις 26 Σεπτεμβρίου 1946 άρχισε στο Βέλγιο η έκδοση του εβδομαδιαίου περιοδικού "Τεντέν" (γαλλική έκδοση: "Le journal de Tintin", ολλανδόφωνη έκδοση: "Kuifje") από την εκδοτική εταιρεία του Raymond Leblanc, η οποία συνέχισε μέχρι το 1993.
Σήμερα αποτελεί ένα από τα πιο επιτυχημένα κόμικς παγκοσμίως, με περισσότερες από διακόσια εκατομμύρια πωλήσεις, ενώ έχει μεταφραστεί σε 58 γλώσσες. Έχουν κυκλοφορήσει συνολικά 24 τεύχη, το τελευταίο από τα οποία κυκλοφόρησε το 1983. Επίσης, έχουν γυριστεί τέσσερις ταινίες.
Ο Τεντέν είναι ένας Βέλγος δημοσιογράφος, ο οποίος συνέχεια εμπλέκεται σε περίεργες και παράξενες περιπέτειες. Οι φίλοι και οι συνεργάτες του είναι οι ντετέκτιβς Ντυπόν και Ντιπόν, ο Καπετάνιος Χάντοκ, ο καθηγητής Τρύφων Τουρνεσόλ και ο πιστός του σκύλος Μιλού.
Τεύχη.
Τα τεύχη με τις ιστορίες των περιπετειών του Τεντέν. Από αυτά, τα 4, 7 και 15 εκδόθηκαν από τα Studios Hergé.

</doc>
<doc id="56468" url="https://el.wikipedia.org/wiki?curid=56468" title="Το Ημερολόγιο Ενός Συγγραφέα">
Το Ημερολόγιο Ενός Συγγραφέα

Το Ημερολόγιο Ενός Συγγραφέα (ρωσ. "Дневник писателя") είναι έργο του Φιοντόρ Ντοστογιέφσκι. Πρόκειται για κείμενα που εκδόθηκαν περιοδικά κατά την ενασχόληση του συγγραφέα με το ρωσικό Τύπο.
Το ιστορικό.
Η δημοσίευση των κειμένων αυτών ξεκίνησε το 1873, ως ξεχωριστά κεφάλαια στο περιοδικό "Πολίτης", εποχή που ο Ντοστογιέφσκι ανέλαβε καθήκοντα διευθυντή σύνταξης σε αυτό. Το πρώτο μέρος του Ημερολογίου σταματάει το Μάρτιο του 1874, όταν ο συγγραφέας αποχωρεί από τη θέση του στο περιοδικό, για να αφιερωθεί στη συγγραφή του μυθιστορήματος Ο έφηβος. Ωστόσο ο Ντοστογιέφσκι θα συνεχίσει την συγγραφή του Ημερολογίου τον Ιανουαρίου του 1876, που εκδίδεται πλέον ως ανεξάρτητη επιφυλλίδα. Η έκδοσή του ολοκληρώνεται το 1877 και μόνο τρία χρόνια αργότερα το 1880 θα κυκλοφορήσει το τεύχος, που περιλαμβάνει τον περίφημο Λόγο για τον Πούσκιν, καθώς και ένα τελευταίο το 1881. 
Το έργο.
Το Ημερολόγιο Ενός Συγγραφέα αποτελείται από προσωπικά κείμενα που φέρουν τη χαρακτηριστική σφραγίδα του θερμού ντοστογιεφσκικού ύφους. Άρθρα, δοκίμια, σχόλια, αλλά και διηγήματα που δημοσιεύτηκαν στον ημερήσιο και περιοδικό Τύπο της Ρωσίας, φέρνουν στο φως άγνωστες πτυχές τις πολυδιάστατης προσωπικότητάς του. Μέσα σε αυτά ο Ντοστογιέφσκι επικεντρώνεται σε θέματα της τρέχουσας επικαιρότητας, καταθέτει τις εντυπώσεις και τον προβληματισμό του. Κατακρίνει κακώς κείμενα της πολιτικής, κοινωνικής και πολιτιστικής δραστηριότητας της Ρωσίας στα τέλη του 19ου αιώνα και προβάλει τις δικές του πολιτικές και θρησκευτικές απόψεις.
Το Ημερολόγιο Ενός Συγγραφέα είναι ένα έργο πολύτιμο για τον μελετητή του Φ. Μ. Ντοστογιέφσκι. Μέσα από αυτό ο μπορεί να κατανοήσει καλύτερα τη προσωπικότητα του, να ακολουθήσει τη δημιουργική του σκέψη, τις αδυναμίες του, καθώς και τις ιδέες τις οποίες επεξεργάστηκε στο λογοτεχνικό του έργο.
Εκδόσεις στα ελληνικά.
Το έργο αυτό μεταφράστηκε αρχικά από τις εκδόσεις «Δαρεμά» σε μετάφραση Μίνους Ζωγράφου, με τίτλο «Το ημερολόγιο ενός συγγραφέα». Πρόσφατα κυκλοφόρησε ο πρώτος τόμος του από τις εκδόσεις «Αρμός» με τίτλο «Το ημερολόγιο του συγγραφέα» σε μετάφραση του Δημήτρη Τριανταφυλλίδη.

</doc>
<doc id="56469" url="https://el.wikipedia.org/wiki?curid=56469" title="Νταν Μπίττμαν">
Νταν Μπίττμαν

&lt;br&gt;
Ο Νταν Μπίττμαν ("Dan Bittman", 29 Μαρτίου 1962) είναι Ρουμάνος τραγουδιστής.
Γεννήθηκε στις 29 Μαρτίου 1962. Εκπροσώπησε τη Ρουμανία στο διαγωνισμό τραγουδιού της Eurovision το 1994 με το τραγούδι "Dincolo De Nori", όπου ήρθε 21ος με 14 βαθμούς. Είναι επίσης αρχηγός του ροκ συγκροτήματος Holograf από το 1985.

</doc>
<doc id="56474" url="https://el.wikipedia.org/wiki?curid=56474" title="Μιχάι Τραϊσταρίου">
Μιχάι Τραϊσταρίου

Ο Μιχάι Τραϊσταρίου ("Mihai Trăistariu", 16 Δεκεμβρίου 1979) είναι Ρουμάνος τραγουδιστής. 
Γεννήθηκε στην Πιάτρα Νεάμτ στις 16 Δεκεμβρίου 1979. Εκπροσώπησε την Ρουμανία στην Eurovision 2006, η οποία έγινε στην Αθήνα, με το τραγούδι Tornerò, όπου ήρθε 4ος με 172 βαθμούς.

</doc>
<doc id="56475" url="https://el.wikipedia.org/wiki?curid=56475" title="Τίνα Κάρολ">
Τίνα Κάρολ

Η Τίνα Κάρολ (πραγματικό όνομα: Τετιάνα Λιμπέρμαν, " Тетя́на Григо́рівна Ліберма́н", 25 Ιανουαρίου 1985) είναι Ουκρανή τραγουδίστρια. Γεννήθηκε στην Ορότουκαν της Περιφέρειας Μαγκαντάν στη Ρωσία. Συμμετείχε στην Eurovision 2006 με το τραγούδι "Show Me Your Love" όπου κατέλαβε την 7η θέση με 145 βαθμούς.

</doc>
<doc id="56476" url="https://el.wikipedia.org/wiki?curid=56476" title="Ruslana Stepanivna Lyzhychko">
Ruslana Stepanivna Lyzhychko



</doc>
<doc id="56479" url="https://el.wikipedia.org/wiki?curid=56479" title="Σακίρα">
Σακίρα

Shakira Isabel Mebarak Ripoll ( / ʃ ə k ɪər ə / shə- Keer -ə , ισπανικά: [(t) ʃakiɾa] ? 
Γεννήθηκε 2η Φεβρουαρίου του 1977 και μεγάλωσε στο Barranquilla,η Shakira είναι μια κολομβιανή τραγουδίστρια και τραγουδοποιός και αναφέρεται ως η Βασίλισσα της Λατινικής Μουσικής και φημίζεται για την ευελιξία της στη μουσική. Ηχογράφησε τον πρώτο της δίσκο, σε ηλικία δεκατριών ετών, από τη Sony Music Colombia. Οι δύο της πρώτοι δίσκοι, "Magia" (1991) και "Peligro" (1993) δεν είχαν μεγάλη απήχηση ενώ οι επόμενοι, "Pies Descalzos" (1995) και "Donde Estan Los Lardones?" (1998) γνώρισαν μεγάλη επιτυχία. Εντάχθηκε στην αγγλόφωνη δισκογραφία, το 2001, με τον δίσκο "Laundry Service", ο οποίος πούλησε πάνω από 13 εκατομμύρια αντίγραφα. Το τραγούδι που την καθιέρωσε από τον δίσκο, ήταν το "Whenever, Whenever".
Έχει κερδίσει 3 βραβεία Γκράμι και 13 Λάτιν Γκράμι, 5 MTV Video Music Awards, 7 βραβεία Billboard Music Awards, 39 Billboard Latin Music Awards και ήταν υποψήφια για Χρυσή Σφαίρα. Είναι επίσης η Κολομβιανή καλλιτέχνιδα με τις υψηλότερες πωλήσεις όλων των εποχών, και η δεύτερη κατά σειρά πιο επιτυχημένη Λατίνα τραγουδίστρια μετά την Γκλόρια Εστέφαν, με πωλήσεις να ξεπερνούν τους 70 εκατομμύρια δίσκους παγκοσμίως. Οι πωλήσεις της στην Αμερική κυμαίνονται στα 9,9 εκατομμύρια. Το φθινόπωρο του 2009 η Σακίρα κυκλοφόρησε τον έκτο δίσκο της με το όνομα "She Wolf" κερδίζοντας τους κριτικούς παγκοσμίως με την εκκεντρικότητα των στίχων της. Ο δίσκος πούλησε μετά βίας δύο εκατομμύρια αντίτυπα σε όλο τον κόσμο. Το τραγούδι της, "Waka Waka (This Time for Africa)", επιλέχτηκε ως ο ύμνος της Διοργάνωσης του Παγκόσμιου Κυπέλλου Ποδοσφαίρου το 2010. Το τραγούδι απέσπασε γενικά θετικές κριτικές και έγινε παγκόσμια επιτυχία αλλά και το μεγαλύτερο σε πωλήσεις τραγούδι του Παγκοσμίου Κυπέλλου όλων των εποχών. Στο YouTube, η αγγλόφωνη εκδοχή του βίντεο κλιπ βρίσκεται στις πρώτες θέσεις της λίστας των βίντεο με τις περισσότερες προβολές (πάνω από 2 δισεκατομμύρια προβολές). Με την κυκλοφορία του έβδομου δίσκου της "Sale El Sol" τον Οκτώβριο του 2010, κέρδισε ξανά το λάτιν κοινό της, κάτι που η ίδια περιέγραψε πως ήταν ο κύριος στόχος του δίσκου. Ο δίσκος πούλησε πάνω από δύο εκατομμύρια αντίτυπα παγκοσμίως. Από το 2009, η μουσική πορεία της Σακίρα υπέφερε από την περιοριστική σχέση της με την εταιρία της Epic Records, κάτι που είχε ως αποτέλεσμα την ελλιπή προώθηση και επένδυση από τη μεριά της εταιρείας για τους δύο τελευταίους δίσκους της "She Wolf" (2009) και "Sale El Sol" (2010). Ωστόσο, η Σακίρα πρόκειται να μπει σε ένα δημοπρατικό πόλεμο δισκογραφικών εταιριών όπως η Warner Musicκαι η Def Jam Records, μετά την κυκλοφορία του DVD, με τίτλο "", της παγκόσμιας περιοδείας της που ξεκίνησε τον Σεπτέμβριο του 2010 από το Μόντρεαλ του Καναδά και ολοκληρώθηκε τον Οκτώβριο του 2011 στο Πουέρτο Ρίκο.
Νεανικά χρόνια.
Γεννήθηκε στις 2 Φεβρουαρίου 1977 στη Μπαρρανκίγια της Κολομβίας και είναι το μοναχοπαίδι των Γουίλιαμ Μεμπαράκ Τσαδίδ και Νίδια Ριπόλ Τοράδο. Οι γονείς του πατέρα της ήταν Λιβανέζοι που μετανάστευσαν στην Κολομβία ενώ η μητέρα της είναι ισπανικής και ιταλικής καταγωγής. Το όνομα "Σακίρα" σημαίνει "ευγνώμων" στα αραβικά. Έχει οκτώ μεγαλύτερα ετεροθαλή αδέρφια από τον προηγούμενο γάμο του πατέρα της.
Η Σακίρα έζησε το μεγαλύτερο μέρος της εφηβείας της στην Μπαρρανκίγια και έγραψε το πρώτο της ποίημα, το οποίο έχει τίτλο "La Rosa De Cristal" (μετάφραση: Το Κρυστάλλινο Τριαντάφυλλο) όταν ήταν μόλις τεσσάρων ετών. Όσο μεγάλωνε, εντυπωσιαζόταν βλέποντας τον πατέρα της να γράφει ιστορίες στη γραφομηχανή, και ζήτησε μία σαν δώρο Χριστουγέννων. Η επιθυμία της εκπληρώθηκε σε ηλικία επτά ετών και συνέχισε να γράφει ποιήματα. Αυτά τα ποιήματα τελικά εξελίχθηκαν σε τραγούδια. Όταν εκείνη ήταν δύο ετών, ένας από τους ετεροθαλείς αδερφούς της, σκοτώθηκε σε ατύχημα με τη μηχανή του κι έτσι έξι χρόνια μετά, στα οκτώ της, έγραψε το πρώτο της τραγούδι, "Tus Gafas Oscuras" (μετάφραση: Τα Μαύρα σου Γυαλιά), εμπνευσμένη από τον πατέρα της που φορούσε μαύρα γυαλιά για χρόνια, προσπαθώντας να κρύψει τη λύπη του για το χαμό του γιου του. Αργότερα το τραγούδι συμπεριλήφθηκε στο πρώτο ολοκληρωμένο δίσκο της, "Magia".
Όταν ήταν τεσσάρων ετών, ο πατέρας της την πήγε σε ένα τοπικό ανατολίτικο εστιατόριο, όπου εκεί άκουσε για πρώτη φορά τουμπερλέκι. Τότε άρχισε να χορεύει πάνω στο τραπέζι και κατάλαβε πως ήθελε να γίνει τραγουδίστρια και χορεύτρια. Της άρεσε να τραγουδάει για τους συμμαθητές και τους δασκάλους (ακόμα και για τις καλόγριες) στο Καθολικό σχολείο όπου και πήγαινε, αλλά στη δεύτερη τάξη απορρίφθηκε από τη σχολική χορωδία γιατί το βιμπράτο της φωνής της ήταν αρκετά δυνατό. Ο δάσκαλος της μουσικής της έλεγε χαρακτηριστικά πως η φωνή της ήταν σαν της κατσίκας. Στο σχολείο, συχνά την έδιωχναν επειδή ήταν υπερενεργητική (ADHD). Επίσης, ήταν γνωστή ως το κορίτσι του χορού της κοιλιάς καθώς έκανε επίδειξη κάθε Παρασκευή τις κινήσεις που είχε μάθει. Η ίδια δήλωσε χαρακτηριστικά: "Έτσι ανακάλυψα το πάθος μου για τη ζωντανό τραγούδι".
Όταν ήταν οκτώ, ο πατέρας της, κήρυξε πτώχευση. Καθώς ξεκαθαρίζονταν οι λεπτομέρειες, η Σακίρα έμεινε με συγγενείς στο Λος Άντζελες. Όταν επέστρεψε στην Μπαρρανκίγια, έκπληκτη ανακάλυψε πως πολλά από τα υπάρχοντα των γονιών της είχαν πουληθεί. Όπως είπε αργότερα, "Στο παιδικό μυαλό μου, φάνταζε το τέλος του κόσμου". Για να της δείξει ο πατέρας της πως τα πράγματα μπορούσαν να είναι πολύ χειρότερα, την πήγε σε ένα τοπικό ορφανοτροφείο. Η εικόνα με τα ορφανά της έμεινε στο μυαλό και είπε στον εαυτό της: "Μια μέρα θα βοηθήσω τα παιδιά αυτά όταν γίνω διάσημη καλλιτέχνιδα".
Μεταξύ των ηλικιών 10 και 13, είχε προσκληθεί σε διάφορες εκδηλώσεις στην Μπαρρανκίγια και κέρδισε κάποια αναγνωρισιμότητα στη περιοχή. Ήταν εκείνη τη περίοδο όταν συνάντησε την τοπικό θεατρικό παραγωγό Μόνικα Αρίζα, η οποία είχε μείνει έκπληκτη με το ταλέντο της και ήθελε να βοηθήσει τη καριέρα της. Κατά τη διάρκεια μιας πτήσης από τη Μπαρρανκίγια στην Μπογκοτά, η Αρίζα έπεισε τον διευθυντή της δισκογραφικής εταιρείας Sony Colombia, Σίρο Βάργας, να κανονίσει ακρόαση για τη Σακίρα στο δωμάτιο κάποιου ξενοδοχείου. Ο Βάργας έδειξε σεβασμό στη Σακίρα και γυρνώντας στο γραφείο του, έδωσε τη κασέτα της ακρόασης σε κάποιον μουσικό παραγωγό. Ωστόσο, ο παραγωγός δεν ενθουσιάστηκε και σκέφτηκε πως ήταν χαμένη υπόθεση. Ο Βάργας δε πτοήθηκε, πιστεύοντας πως η Σακίρα είχε ταλέντο, και διοργάνωσε ακρόαση στην Μπογκοτά. Κανόνισε να παραβρεθούν εκεί διευθυντές από τη Sony, με την ιδέα να τους εκπλήξει με την εμφάνιση της. Τραγούδησε τρία κομμάτια για τους διευθυντές και αυτό ήταν αρκετό ώστε να υπογράψει για την ηχογράφηση τριών δίσκων.
Καριέρα.
1990–97: Magia και Pies Descalzos.
Το πρώτο της άλμπουμ, "Magia" ηχογραφήθηκε από τη Sony Music Colombia το 1990 όταν εκείνη ήταν δεκατριών ετών. Τα τραγούδια του δίσκου είναι μια δική της συλλογή από την παιδική της ηλικία. Ο δίσκος κυκλοφόρησε τον Ιούνιο του 1991 και περιείχε το ομώνυμο τραγούδι καθώς και άλλα τρία. Αν και γνώρισε επιτυχία στο ραδιόφωνο της Κολομβίας και προέβαλλε αρκετά τη νεαρή Σακίρα, ο δίσκος απέτυχε εμπορικά καθώς πούλησε μόνο 1.200 κομμάτια παγκοσμίως. Μετά την φτωχή επίδοση του "Magia" η δισκογραφική εταιρία την ώθησε ξανά στο στούντιο για να ηχογραφήσει έναν επόμενο δίσκο. Παρόλο που δεν είχε γίνει πολύ γνωστή εκτός της Κολομβίας, προσκλήθηκε να τραγουδήσει στο Παγκόσμιο Φεστιβάλ Τραγουδιού της Χιλής, Viña del Mar, τον Φεβρουάριο του 1993. Το Φεστιβάλ αυτό έδινε την ευκαιρία σε φιλόδοξους τραγουδιστές της Λατινικής Αμερικής να παρουσιάσουν τα τραγούδια τους, και ο νικητής επιλεγόταν από ένα πάνελ κριτών. Η Σακίρα τραγούδησε το κομμάτι "Eres" και κατέκτησε την τρίτη θέση. Ένας από τους κριτές που την ψήφισε για να νικήσει ήταν ο Ρίκι Μάρτιν.
Ο δεύτερος δίσκος της Σακίρα με τίτλο "Peligro" κυκλοφόρησε τον Μάρτιο, αλλά η Σακίρα δεν ήταν ευχαριστημένη με το τελικό αποτέλεσμα κυρίως εξαιτίας της παραγωγής. Ο δίσκος έγινε περισσότερο αποδεκτός από το Magia παρόλο που επίσης θεωρείται εμπορική αποτυχία λόγω της άρνησης της Σακίρα να τον διαφημίσει. Ύστερα η Σακίρα αποφάσισε να κάνει ένα διάλειμμα από τις ηχογραφήσεις για να τελειώσει το λύκειο και να αποφοιτήσει. Την ίδια χρονιά, συμμετείχε στην Κολομβιανή σαπουνόπερα "El Oasis", βασισμένη ελαφρώς στη τραγωδία του Αρμέρο το 1985. Από τότε οι δίσκοι αυτοί έχουν αποσυρθεί από την αγορά και δεν θεωρούνται επίσημοι δίσκοι της Σακίρα, αλλά δίσκοι προώθησης.
Η Σακίρα ηχογράφησε το τραγούδι "¿Dónde Estás Corazón?" (το οποίο αργότερα κυκλοφόρησε στο δίσκο της "Pies Descalzos") για την μουσική συλλογή Nuestro Rock το 1995, η οποία κυκλοφόρησε αποκλειστικά στην Κολομβία. Ο δίσκος "Pies Descalzos" της έδωσε μεγάλη αναγνωρισιμότητα στην Λατινική Αμερική μέσω των τραγουδιών "Estoy Aqui", "Pies Descalzos", "Sueños Blancos" και "¿Dónde Estás Corazón?". Η Σακίρα ηχογράφησε επίσης τρία από τα κομμάτια του δίσκου στα πορτογαλικά ως "Estou Aqui", "Um Pouco de Amor", και "Pés Descalços".
Η Σακίρα επέστρεψε στη μουσική με τη Sony Music και την Columbia το 1995 μαζί με τον Λουίς Φ. Οτσόα. Οι μουσικές επιδράσεις από πολλές χώρες του κόσμου και μια περσόνα τύπου Αλάνις Μορισέτ, άσκησαν επιρροή στους δύο επόμενους δίσκους της. Αυτές οι ηχογραφήσεις οδήγησαν στον τρίτο δίσκο της (αλλά πρώτο επίσημο δίσκο) με τίτλο "Pies Descalzos". Η ηχογράφηση του δίσκου ξεκίνησε τον Φεβρουάριο του 1995, και μετά την επιτυχία του σινγκλ "¿Dónde Estás Corazón?" η Sony έδωσε στη Σακίρα 100.000 δολάρια για την παραγωγή του δίσκου καθώς προέβλεψε πως οι πωλήσεις δεν θα ξεπερνούσαν τις 100.000. Έχοντας ως αφετηρία αυτόν τον δίσκο, η Σακίρα ξεκίνησε να παράγει τη δική της μουσική, τελειοποιώντας τη φωνή της αλλά πάνω απ’ όλα ασκώντας δημιουργικό έλεγχο πάνω στη μουσική της. Εντόνως επηρεασμένη από την αμερικανική εναλλακτική αγορά και τα βρετανικά συγκροτήματα όπως οι The Pretenders, τα τραγούδια του δίσκου είναι μελωδικά, πρωτότυπα και τολμηρά, με πνευματώδεις στίχους και ένα συνονθύλευμα ηλεκτρονικού/ακουστικού ήχου που διέσπασε την στερεότυπη μουχλιασμένη λάτιν-ποπ μουσική με έναν αυθεντικό ήχο που δεν είχε ακουστεί ποτέ ξανά.
Ο δίσκος "Pies Descalzos" κυκλοφόρησε τον Οκτώβριο του 1995 στη Νότια Αμερική και τον Φεβρουάριο του 1996 παγκοσμίως. Με το ντεμπούτο του έφτασε στο νούμερο ένα σε 8 διαφορετικές χώρες. Παρόλα αυτά, κατάφερε να φτάσει μόνο στο νούμερο 180 στο αμερικανικό τσαρτ Billboard 200 αλλά κατέκτησε την 5η θέση στο αμερικανικό τσαρτ Billboard Top Latin Albums. Έξι σινγκλ προωθήθηκαν μέσω του δίσκου, το "Estoy Aqui" που έφτασε στο νούμερο 2 του αμερικανικού Λάτιν τσαρτ, το "¿Dónde Estás Corazón?" που έφτασε στο νούμερο 5 του Αμερικανικού Λάτιν τσαρτ, το "Pies Descalzos, Sueños Blancos" το οποίο κατέκτησε την 11η θέση στο αμερικανικό Λάτιν τσαρτ, το Un Poco De Amor που έφτασε στην 6η θέση του Αμερικανικού Λάτιν τσαρτ, το Antologia το οποίο ανέβηκε στο νούμεο 15 του αμερικανικού Λάτιν τσαρτ και το "Se Quiere, Se Mata" που έφτασε στο νούμερο 8 του Αμερικανικού Λάτιν τσαρτ. Τον Αύγουστο του 1996 ο δίσκος πιστοποιήθηκε ως πλατινένιος από την Ένωση της Μουσικής Βιομηχανίας Της Αμερικής (RIAA).
Τον Μάρτιο του 1996, η Σακίρα ξεκίνησε τη πρώτη παγκόσμια περιοδεία της, "Tour Pies Descalzos". Η περιοδεία αποτελούνταν από 20 εμφανίσεις και τελείωσε το 1997. Ακόμα τον ίδιο χρόνο η Σακίρα έλαβε τρία βραβεία Billboard Latin Music Awards εκ των οποίων Άλμπουμ της Χρονιάς για το "Pies Descalzos", Βίντεο της Χρονιάς για το "Estoy Aqyi" και Καλύτερος Νέος Καλλιτέχνης της Χρονιάς. To "Pies Descalzos" πούλησε αργότερα 5 εκατομμύρια αντίτυπα, που είχε ως αποτέλεσμα τη κυκλοφορία ενός άλμπουμ με ρεμίξ, το οποίο είχε τίτλο "The Remixes". Αυτό περιείχε επίσης πορτογαλικές εκδοχές μερικών από τα πιο γνωστά της κομμάτια, τα οποία ηχογραφήθηκαν ως αποτέλεσμα της μεγάλης επιτυχίας της Σακίρα στη βραζιλιάνικη αγορά, όπου το "Pies Descalzos" πούλησε σχεδόν ένα εκατομμύριο αντίτυπα.
1998–2000: "Dónde Están los Ladrones?" και "MTV Unplugged".
Το δεύτερο επίσημο άλμπουμ της, "Donde Estan Los Ladrones?", είχε για παραγωγό την ίδια τη Σακίρα και τον Εμίλιο Εστέφαν για εκτελεστικό παραγωγό και κυκλοφόρησε το 1998. Το άλμπουμ, το οποίο εμπνεύστηκε από ένα περιστατικό σε κάποιο αεροδρόμιο όπου οι αποσκευές της Σακίρα που περιείχαν τους γραμμένους σε χαρτιά στίχους της κλάπηκε, είχε μεγαλύτερη επιτυχία από το "Pies Descalzos". Το AllMusic καθώς και το "Rolling Stone" έδωσαν στο άλμπουμ τέσσερα στα πέντε αστέρια στη βαθμολογία τους. Το άλμπουμ είχε την υψηλότερη θέση του στο νούμερο 131 στο αμερικανικό Billboard 200 και κράτησε τη πρώτη θέση στο αμερικανικό Latin Albums τσαρτ για έντεκα εβδομάδες. Από την ημέρα της κυκλοφορίας του μέχρι σήμερα έχει πουλήσει 1,5 εκατομμύρια αντίτυπα μόνο στην Αμερική, και έγινε ένα από τα μεγαλύτερα σε πωλήσεις ισπανικά άλμπουμς στην ιστορία της αμερικανικής αγοράς. Οκτώ από τα έντεκα κομμάτια του δίσκου έγιναν σινγκλς, "Ciega Sordomuda", "Moscas En La Casa", "No Creo" (το οποίο ήταν και το πρώτο κομμάτι της που έγινε νούμερο ένα στο αμερικανικό Billboard Hot 100), "Inevitable", "Tu", "Si Te Vas", "Octavo Dia" και το, αραβικής προέλευσης, "Ojos Asi". Τα δύο τελευταία κομμάτια έδωσαν στη Σακίρα από ένα Λάτιν Γκράμι και έξι από τα οκτώ σινγκλς έφτασαν στη κορυφή του αμερικανικού Top 40 Latin τσαρτ.
To Donde Estan Los Ladrones έχει πουλήσει μέχρι σήμερα οκτώ εκατομμύρια αντίτυπα παγκοσμίως. Η Σακίρα έλαβε τη πρώτη της υποψηφιότητα για Γκράμι το 1999 για το Καλύτερο Λάτιν Ροκ/Εναλλακτικό Άλμπουμ. Το πρώτο ζωντανό άλμπουμ της Shakira, "MTV Unplugged", ηχογραφήθηκε στη Νέα Υόρκη στις 2 Αυγούστου του 1999. Υψηλά αναγνωρισμένη από Αμερικάνους κριτικούς, αξιολογήθηκε ως μία από της καλύτερες ζωντανές εμφανίσεις που έχει κάνει ποτέ. Το ζωντανό αυτό άλμπουμ κέρδισε το Βραβείο Γκράμι για το Καλύτερο Λάτιν Ποπ Άλμπουμ το 2001 και έφτασε σε πωλήσεις τα 5 εκατομμύρια αντίτυπα παγκοσμίως. Τον Μάρτιο του 2000 η Σακίρα ξεκίνησε τον περιοδεία της "Anfibio", που διήρκεσε δύο μήνες και αποτελούνταν από συναυλίες στη Λατινική Αμερική και τις Η.Π.Α. Τον Αύγουστο του 2000 κέρδισε το βραβείο στην τότε κατηγορία Αγαπημένος Παγκόσμιος Καλλιτέχνης για το "Ojos Asi" στα MTV Video Music Awards. Στις 9 Σεπτέμβρη του 2000 η Σακίρα τραγούδησε το Ojos Asi στην τελετή απονομής των Βραβείων Λάτιν Γκράμι, όπου ήταν υποψήφια σε πέντε κατηγορίες ανάμεσα στις όποιες Άλμπουμ της Χρονιάς και Καλύτερο Ποπ Άλμπουμ για το "MTV Unplugged", Καλύτερη Ροκ Εμφάνιση από Γυναίκα Καλλιτέχνη για το "Octavo Dia", Καλύτερη Ποπ Εμφάνιση από Γυναίκα Καλλιτέχνη και Καλύτερο Μικρού Μήκους Μουσικό Βίντεο για το "Ojos Asi", αλλά κέρδισε μόνο δύο από αυτές τις υποψηφιότητες. Η εμφάνιση της Σακίρα για το "Ojos Asi" στη βραδιά των βραβείων, ψηφίστηκε ως η Καλύτερη Εμφάνιση που έγινε ποτέ στα βραβεία Λάτιν Γκράμι.
2001–2004: Παγκόσμια επιτυχία.
Το 2001, μετά την μεγάλη επιτυχία του "¿Donde Estas Los Landrones?" η Σακίρα συνεργάστηκε με τη Γκλόρια Εστέφαν για τη δημιουργία ενός αγγλόφωνου άλμπουμ. Έτσι το 2001 κυκλοφόρησε το "Laundry Service" το οποίο, αν και στόχευε την αγγλόφωνη αγορά, περιείχε και τέσσερα τραγούδια στα ισπανικά. Το άλμπουμ γνώρισε μεγάλη επίσης επιτυχία. Πούλησε 3.500.000 αντίτυπα στην Αμερική, πάνω από 4 εκατομμύρια στην Ευρώπη και πάνω από 13 εκατομμύρια παγκοσμίως. Έγινε τριπλά πλατινένιο. Μέσα από το άλμπουμ ξεχώρισαν τα σινγκλς "Whenever, Wherever", "Underneath Your Clothes", "Objection" και "The One". Μάλιστα το "Whenever, Wherever", σύμφωνα με το United World Chart, είναι το 66ο πιο επιτυχημένο εμπορικά single όλων των εποχών. Ήταν υποψήφια για δυο ακόμα Λάτιν Γκράμι και κέρδισε στην κατηγορία Καλύτερο Βίντεο, για το βίντεο του "Suerte".
Το 2002 η Σακίρα κυκλοφόρησε το "Grandes Exitos".
Το 2004 κυκλοφόρησε το "Live &amp; Off The Record", το οποίο πούλησε πάνω από 3 εκατομμύρια κομμάτια. Είναι το live CD+DVD από την παγκόσμια περιοδεία της, Tour of the Mongoose.
2005–παρόν: Oral Fixation.
Στις αρχές του 2005 η Σακίρα ανακοίνωσε την κυκλοφορία δυο άλμπουμ μέσα στο 2005. Το πρώτο θα ήταν το ισπανόφωνο Fijacion Oral vol. 1 και το δεύτερο το αγγλόφωνο Oral Fixation vol. 2. Το πρώτο single από το Fijacion Oral vol. 1 ήταν το "La Tortura", μια συνεργασία με τον Αλεχάντρο Σανθ. Το "La Tortura" έγινε μια από τις μεγαλύτερες ισπανόφωνες επιτυχίες όλων εποχών πουλώντας πάνω από 2.500.000 αντίτυπα. Το Fijacion Oral vol. 1 κυκλοφόρησε στις αρχές Ιουνίου. Έκανε ντεμπούτο στο νούμερο 4 της Αμερικής και γρήγορα έγινε πλατινένιο. Τα επόμενα singles από το άλμπουμ ήταν τεράστιες επιτυχίες στη Λατινική Αμερική και την Ισπανία, αλλά δεν είχαν την παγκόσμια απήχηση του La Tortura. To άλμπουμ απέσπασε πολύ θετικές κριτικές. Κέρδισε δεκάδες βραβεία μεταξύ των οποίων ένα Γκράμι στην κατηγορία Καλύτερο Λάτιν Ροκ / Εναλλακτικό Άλμπουμ και πέντε Λάτιν Γκράμι (αριθμός - ρεκόρ), για Άλμπουμ της Χρονιάς, Τραγούδι της Χρονιάς &amp; Ηχογράφηση της Χρονιάς για το "La Tortura", Καλύτερη Παραγωγή &amp; Άλμπουμ με τις Καλύτερες Ποπ Ερμηνείες. Μέχρι σήμερα το Fijacion Oral vol. 1 έχει πουλήσει 4.000.000 αντίτυπα παγκοσμίως. 
Στις 29 Νοεμβρίου κυκλοφόρησε το Oral Fixation vol.2. Στα τραγούδια "Timor" και "How Do You Do?" ασκήθηκε κάποια κριτική γιατί εξέφραζαν έντονες πολιτικές και θεολογικές απόψεις. Μάλιστα το "How Do You Do?" δεν κυκλοφόρησε στα μουσουλμανικά κράτη. Το πρώτο single ήταν το "Don't Bother", το οποίο όμως δεν ήταν τόσο επιτυχημένο όσο τα "Whenever, Wherever" και "Underneath Your Clothes". Οι πωλήσεις του άλμπουμ ήταν επίσης απογοητευτικές σε σχέση με αυτές του "Laundry Service". Έτσι, το άλμπουμ επανακυκλοφόρησε με την προσθήκη του "Hips Don't Lie", μια συνεργασία με τον Wyclef Jean. Αμέσως οι πωλήσεις του άλμπουμ ανέβηκαν κατακόρυφα. Το "Hips Don't Lie" έφτασε στο νούμερο 1 και στις δυο μεριές του Ατλαντικού. Είναι ,μέχρι στιγμής, το πιο επιτυχημένο single της δεκαετίας και σύμφωνα με το United World Chart το 46ο πιο επιτυχημένο εμπορικά κομμάτι όλων των εποχών. Για το "Hips Don't Lie", η Σακίρα ήταν υποψήφια για Γκράμι στην κατηγορία Καλύτερα Φωνητικά σε Ποπ Συνεργασία.Το τρίτο single ήταν το "Illegal", μια συνεργασία με τον κιθαρίστα, ζωντανό μύθο της ροκ, Κάρλος Σαντάνα. Μέχρι στιγμής το Oral Fixation vol.2 έχει πουλήσει 5 εκατομμύρια παγκοσμίως. 
Τον Μάιο του 2006 η Σακίρα ξεκίνησε τη μεγαλύτερη περιοδεία της, την Oral Fixation Tour, η οποία κράτησε πάνω από ένα χρόνο και έκλεισε στη Κωνσταντινούπολη στις 9 Ιουλίου του 2007, αφού πρώτα πέρασε από Βόρεια Αμερική και Νότια Αμερική, Ευρώπη, Ασία και Αφρική. Περίπου 3 εκατομμύρια άτομα παρακολούθησαν τις συναυλίες της.
Φιλανθρωπίες.
Το 1997 ίδρυσε την οργάνωση Pies Descalzos Foundation. Είναι μια φιλανθρωπική οργάνωση που χτίζει και συντηρεί ειδικά σχολεία για φτωχά και ορφανά παιδιά σε πόλεις της Κολομβίας. Είναι επίσης η νεότερη Πρέσβειρα Καλής Θέλησης της UNICEF. Στις 3 Απριλίου του 2006 τιμήθηκε από τα Ηνωμένα Έθνη για τη δημιουργία της οργάνωσης Fundación Pies Descalzos και για το φιλανθρωπικό της έργο. Ακόμη, δίνει ποσοστά από τα έσοδα των συναυλιών της σε φιλανθρωπικούς σκοπούς. 
Προσωπική ζωή.
Από το 2000 μέχρι το 2010 ήταν σε σχέση με τον δικηγόρο Αντόνιο Ντε Λα Ρούα.
Από το 2011 μέχρι σήμερα, είναι ζευγάρι με τον Ζεράρ Πικέ, με τον οποίο γνωρίστηκαν το καλοκαίρι του 2010, στα γυρίσματα του videoclip του τραγουδιού της, "Waka Waka (This Time For Africa)" για το Παγκόσμιο Κύπελλο Ποδοσφαίρου 2010.
Έχουν αποκτήσει μαζί δύο γιους, τον Μίλαν (γενν. 22 Ιανουαρίου 2013) και τον Σάσα (γενν. 29 Ιανουαρίου 2015).

</doc>
<doc id="56481" url="https://el.wikipedia.org/wiki?curid=56481" title="Shakira">
Shakira



</doc>
<doc id="56485" url="https://el.wikipedia.org/wiki?curid=56485" title="Αναστάσιος Λιακόπουλος">
Αναστάσιος Λιακόπουλος

Ο Αναστάσιος Λιακόπουλος (1879-1958) ήταν αντιστράτηγος ε.α., τέως βουλευτής του Λαικού Κόμματος στη Φθιώτιδα, ειδικός σύμβουλος του Υπουργείου Δημοσίων Έργων μετά την αποστρατεία του. 
Βιογραφία.
Γεννήθηκε το 1879. Διακρίθηκε στις μάχες του Σαρανταπόρου και των Σερβίων στους πολέμους 1912-13. Τιμήθηκε με τον χρυσούν και αργυρούν Σταυρόν του Σωτήρος και με το μετάλλιο της Στρατιωτικής Αξίας. 
Απεβίωσε το 1958.

</doc>
<doc id="56486" url="https://el.wikipedia.org/wiki?curid=56486" title="Θεόδωρος Πεζόπουλος">
Θεόδωρος Πεζόπουλος

Ο Θεόδωρος Πεζόπουλος (1894 - 22 Απριλίου 1941) ήταν Έλληνας αντιπλοίαρχος του Πολεμικού Ναυτικού και ένας από τους ήρωες του Β' Παγκοσμίου Πολέμου. Γεννήθηκε το 1894 στην Αθήνα και σκοτώθηκε από πυρά γερμανικών αεροσκαφών. Ήταν κυβερνήτης του αντιτορπιλικού "ΥΔΡΑ" το οποίο βυθίσθηκε στις 22 Απριλίου 1941, έξω από τις Λαγούσες νήσους, κοντά στην Αίγινα.
Ως αξιωματικός του Ναυτικού υπηρέτησε διοικητής της Μοίρας Υποβρυχίων και κυβερνήτης στο υποβρύχιο "Τρίτων". 
Το Πολεμικό Ναυτικό ως ένδειξη τιμής έχει ονομάσει πυραυλάκατο με το όνομα Πεζόπουλος P 73. Η φωτογραφία του βρίσκεται στην Σχολή Ναυτικών Δοκίμων, ενώ ο Δήμος Αθηναίων τιμώντας την μνήμη του έχει ονομάσει οδό, κάθετη στην Λεωφόρο Κηφισίας, κοντά στον Ερυθρό Σταυρό.

</doc>
<doc id="56488" url="https://el.wikipedia.org/wiki?curid=56488" title="Θεόδωρος ΠΕΖΟΠΟΥΛΟΣ">
Θεόδωρος ΠΕΖΟΠΟΥΛΟΣ



</doc>
<doc id="56489" url="https://el.wikipedia.org/wiki?curid=56489" title="Τι έκανες στον πόλεμο Θανάση;">
Τι έκανες στον πόλεμο Θανάση;



</doc>
<doc id="56491" url="https://el.wikipedia.org/wiki?curid=56491" title="Απόκλιση (αστρονομία)">
Απόκλιση (αστρονομία)

Η Απόκλιση ή κλίση, ( δ, ή dec., ή d, αγγλ. "Declination"), είναι η μία από τις δύο ισημερινές συντεταγμένες με τις οποίες προσδιορίζονται οι θέσεις (ίχνη) ενός σημείου στην ουράνια σφαίρα. Είναι η γωνιώδης απόσταση του ίχνους του σημείου (θέση του κατά την παρατήρηση) από τον ουράνιο ισημερινό, είναι δε η αντίστοιχη (στην ουράνια σφαίρα) του γήινου γεωγραφικού πλάτους.
Η απόκλιση αποτελεί τόξο του ωρικού κύκλου του σημείου από τον ουράνιο ισημερινό μέχρι το ίχνος του σημείου. Η απόκλιση μετριέται από 0° - 90° Β ή Ν (N/S) και είναι μεν θετική όταν το σημείο βρίσκεται στο βόρειο ουράνιο ημισφαίριο και αρνητική όταν αυτό βρίσκεται στο νότιο ουράνιο ημισφαίριο.
Το συμπλήρωμα της απόκλισης ονομάζεται πολική απόσταση ("Polar distance") και συμβολίζεται με τα λατινικά γράμματα ΡD, ενώ στην ελληνική βιβλιογραφία συμβολίζεται συνήθως με το γράμμα Ρ. Η πολική απόσταση αναφέρεται εκ του άνω Πόλου ή κάτω Πόλου του παρατηρητή (Βόρειο Ουράνιο Πόλο ή Νότιο Ουράνιο Πόλο αντίστοιχα) και εκφράζεται από τη σχέση: Ρ = 90° ± δ, όπου (+) για φ (πλάτος) και δ ετερώνυμα και ( - ) για φ και δ ομώνυμα.

</doc>
<doc id="56492" url="https://el.wikipedia.org/wiki?curid=56492" title="Κλίση αστέρος">
Κλίση αστέρος



</doc>
<doc id="56493" url="https://el.wikipedia.org/wiki?curid=56493" title="Αστρική ωρική γωνία">
Αστρική ωρική γωνία



</doc>
<doc id="56496" url="https://el.wikipedia.org/wiki?curid=56496" title="Οριζόντιες συντεταγμένες">
Οριζόντιες συντεταγμένες

Στην Αστρονομική ναυτιλία είναι γεγονός ότι το σύστημα των ισημερινών συντεταγμένων δεν κρίνεται κατάλληλο για τον προσδιορισμό των θέσεων των ουρανίων σωμάτων σε σχέση με την από θαλάσσης συνεχώς μετακινούμενη θέση του παρατηρητή (πλοίου). Για τον λόγο αυτό χρησιμοποιείται το σύστημα των οριζοντίων συντεταγμένων ή τοπικών συντεταγμένων του οποίου ως βάση λαμβάνεται ο μαθηματικός ορίζοντας.
Στοιχεία των οριζοντίων συντεταγμένων είναι το αληθές ύψος και το αληθές αζιμούθ τα οποία είναι και οι μοναδικές συντεταγμένες που είναι δυνατόν να παρατηρηθούν αλλά και να μετρηθούν από τον ναυτιλλόμενο, το μεν πρώτο με τον εξάντα, το δε δεύτερο με την διόπτρα.

</doc>
<doc id="56497" url="https://el.wikipedia.org/wiki?curid=56497" title="Τοπικές συντεταγμένες">
Τοπικές συντεταγμένες



</doc>
<doc id="56498" url="https://el.wikipedia.org/wiki?curid=56498" title="Εβρενός">
Εβρενός



</doc>
<doc id="56499" url="https://el.wikipedia.org/wiki?curid=56499" title="Τόξο">
Τόξο

Ο όρος τόξο μπορεί ν΄ αναφέρεται σε ένα από τα:

</doc>
<doc id="56502" url="https://el.wikipedia.org/wiki?curid=56502" title="Αληθές ύψος">
Αληθές ύψος

Το Αληθές ύψος ουρανίου σώματος αποτελεί μια από τις δύο οριζόντιες συντεταγμένες δια των οποίων προσδιορίζονται ή θέση (το ίχνος) αυτού στην ουράνια σφαίρα, με βάση τον μαθηματικό ορίζοντα. Η άλλη οριζόντια συντεταγμένη είναι το Αληθές αζιμούθ.
Το "Αληθές ύψος" (Ηλ) [True Altitude] αποτελεί τόξο του κάθετου κύκλου από τον μαθηματικό ορίζοντα μέχρι το ίχνος του αστέρος ή άλλου ουράνιου σώματος. Αυτό μετριέται από 0° - 90° και είναι θετικό (+) για το παρατηρούμενο σώμα (αστέρα) του ορατού ημισφαιρίου, δηλαδή άνω του ορίζοντα) και αρνητικό (-) για εκείνα του αοράτου ημισφαιρίου (δηλαδή κάτωθεν του ορίζοντα).&lt;br&gt; 
Το συμπλήρωμα του ύψους αυτού ονομάζεται Ζενιθιακή απόσταση (Zenith distance) και συμβολίζεται με το λατινικό γράμμα Ζ. Έτσι οι σχέσεις είναι: Ζ + Ηλ = 90°, εξ αυτού ορίζονται
Το Αληθές ύψος βρίσκεται από τον ναυτιλλόμενο με τον εξάντα.

</doc>
<doc id="56505" url="https://el.wikipedia.org/wiki?curid=56505" title="Χιπ χοπ">
Χιπ χοπ

Το χιπ χοπ (αγγλικά: hip hop ή hip-hop) είναι υποκουλτούρα και καλλιτεχνικό ρεύμα που σχηματίστηκε στα τέλη της δεκαετίας του 1970 από τους Αφροαμερικανούς και Πουερτορικανούς του νότιου Μπρονξ της Νέας Υόρκης. Έγινε ευρύτερα γνωστό στα τέλη της δεκαετίας του 1980, ενώ στη δεκαετία του 2000 έγινε το πιο δημοφιλές είδος μουσικής στον κόσμο. 
Ο DJ Afrika Bambaataa της Zulu Nation, που θεωρείται ως ένας από τους τρεις Ιδρυτές Πατέρες της χιπ χοπ κινήματος, υπογράμμισε τους ακρογωνιαίους λίθους της χιπ χοπ κουλτούρας, επινοώντας τους εξής όρους: το λεκτικό ρυθμικό ύφος "rapping" (ή αλλιώς MCing ή emceeing), το DJing, δηλαδή την αναπαραγωγη και εν μέρη αλλαγή τραγουδιών και ήχων με record players δηλαδή πικάπ και DJ mixers (ακουστικά) το b-boying/breaking (σωματικά) και η τέχνη γκράφιτι, την οποία χαρακτήρισε ως "γραφή με αερόλυμα" (οπτικά). Άλλα στοιχεία της χιπ χοπ υποκουλτούρας και τέχνης είναι, μεταξύ άλλων, η χιπ χοπ κουλτούρα και ιστορικές γνώσεις του κινήματος (διανοητικά και φιλοσοφικά), το beatboxing ένα είδος κρουστικών ήχων, ο χορός του δρόμου, η αφροαμερικανική αργκό, και το είδος χιπ χοπ μόδας και στυλ. 
Ο όρος "χιπ χοπ" χρησιμοποιήθηκε για πρώτη φορά, γραπτά, από τον Steven Hager στην εφημερίδα "The Village Voice".
Κουλτούρα.
Breakdancing.
Το break dance, ή αλλιώς B-boying, είναι είδος δυναμικού και ρυθμικού χορού, και μία από τις βασικές εκφάνσεις του χιπ χοπ κινήματος. Δανείζεται πολλά στοιχεία άλλων ειδών χορών, συμπεριλαμβανομένου του χορού του δρόμου της δεκαετίας του 1930, των βραζιλιάνικων και ασιατικών πολεμικών τεχνών, του ρωσσικού φολκ χορού, αλλά και στοιχεία των χορευτικών κινήσεων των Τζέιμς Μπράουν, Μάικλ Τζάκσον.
Ο χορός σχηματίστηκε στο νότιο Μπρονξ κατά τη δεκαετία του 1970, μαζί με τα υπόλοιπα στοιχεία του κινήματος. Το breakdancing, συνήθως, γίνεται με την ανάλογη μουσική υπόκρουση από boomboxes ή συστήματα PA. Επίσης, γίνονταν μάχες χορού breakdancing, πάνω σε χλοοτάπητα, με σκοπό να αποδειχτεί η καλύτερη συμμορία. Συνήθως, ο χαμένος συμφωνούσε ότι δεν θα ξαναπερνούσε από την γειτονιά του νικητή. Τις περισσότερες φορές, οι αγώνες ήταν απλά για να κερδηθεί ο σεβασμός του ενός για τον άλλο. Ενίοτε, οι μάχες χορού προκαλούσαν πραγματικές μάχες. Ο όρος breakdance αποδόθηκε από τα μέσα μαζικής ενημέρωσης.
Στην Ελλάδα
Η πρώτη ομάδα breakdance στην Ελλάδα ονομαζόταν Freakstyle Rockers και αποτελούνταν από τον Γιώργο Ισαακίδη (Pyroh),τον Γιώργο Ματσουκατίδη (Matsu), τον Δημήτρη Μορφόπουλο (Dee 71), τον Μιχάλη Joycey (Spawn), τον Τόλη Πετρίδη (Tajo), τον Άκη Τσινίδη (Winte) (με το ψευδώνυμο 12ος Πίθηκος), τον Τάσο Ευκαρπίδη (Dwayne), τον Αλέξη (Lorens), τον Αντώνη Μποζίκα (Ton), τον Σωτήρη Πετρίδη (Laz-E) και την Χρύσα Ματσουκατίδου. Ο 12ος Πίθηκος ακόμα και σήμερα ασχολείται με αυτή την κουλτούρα και ο Pyroh συνεχίζει με πολλές διεθνείς διακρίσεις.
MCing.
Το MCing (από τα Master of Ceremonies ή Microphone Controller) άρχισε το 1975-1978 όταν ένας Dj συνέδεσε το μικρόφωνο στον μίκτη του και άρχισε να λέει διάφορους στίχους, σαν σλόγκαν, για να εμψυχώσει τους B-boys. Έτσι ξεκίνησαν οι πρώτοι MC's το 1979-1985. Έπαιρναν το μικρόφωνο και μιλούσαν για την προσωπική τους ζωή, για διάφορα προβλήματα της κοινωνίας, για τις σχέσεις, το χιούμορ και άλλα.
Γκράφιτι.
Το Γκράφιτι ενσωματώθηκε στο χιπ χοπ ως ένα από τα στοιχεία του στα τέλη της δεκαετίας του 1960, όταν ένας Έλληνας που ζούσε και δούλευε στην Αμερική έκανε διανομές πίτσας έγραφε όπου πήγαινε το ψευδώνυμο του και τον αριθμό της οδού όπου έμενε (TAKI 183). Έτσι γεννήθηκε η σύγχρονη μορφή του Γκράφιτι. 
Από τότε μεταφέρθηκε σε κάθε γωνιά του πλανήτη, από την Βραζιλία μέχρι το Ιράν, και έγινε ένας τρόπος έκφρασης του καλλιτέχνη κατά της πολιτικής ή για διάφορους άλλους σκοπούς. Το Γκράφιτι γεμίζει το αστικό γκρίζο με ένα χρώμα της ψυχής που γεννιέται εκείνη τη στιγμή στο μυαλό του καλλιτέχνη και από την καρδιά μεταφέρεται στο χέρι του που κρατάει το σπρέι. Το γκράφιτι σε κάνει να νιώθεις πιο απελευθερωμένος και να εκφράζεσαι μέσα από αυτές τις δημιουργίες που κάνεις. Το γκράφιτι είναι μία ξεχωριστή εμπειρία παρά που το αντιμετωπίζουνε πολλοί σαν βανδαλισμό, ομορφαίνει τους τοίχους και τους δίνει μία νέα ζωντάνια. Γενικά το γκράφιτι εκφράζει κάθε νέο στη σημερινή εποχή.
Ραπ.
Πρόκειται για είδος που δίνει έμφαση στους στίχους (ιαμβικό δεκαπεντασύλλαβο μέτρο, το ίδιο ακριβώς με τις μαντινάδες) και στο περιεχόμενο αυτών και η μουσική συνήθως είναι συνοδευτική και δευτερεύουσας μέριμνας. Οι στίχοι, αυτοσχέδιοι στην καθημερινή έκφραση αλλά επεξεργασμένοι στις παραγωγές, δεν τραγουδιούνται, αλλά απαγγέλλονται με ιδιαίτερο, ρυθμικό, τρόπο ενώ η μουσική δανείζεται στοιχεία από τη soul, τη τζαζ όσο και από άλλα ποικίλα μουσικά ρεύματα.
Οι στίχοι, οι οποίοι έχουν μεγάλη έκταση και ποσότητα, εκφράζουν κατά κανόνα καθημερινά βιώματα και εμπειρίες, ενώ σε τραγούδια ορισμένων καλλιτεχνών αποκτούν πολιτική προέκταση κυριότατα ανατρεπτική, ρηξικέλευθη όσο και καυστική αφού πηγή της μουσικής αυτής είναι τα γκέτο των περιθωριοποιημένων μαύρων των Ηνωμένων Πολιτειών ενώ δεν απουσιάζει επίσης η λυρικότητα και η ποιητική πνοή από ορισμένους καλλιτέχνες και συγκροτήματα.
DJing.
Το DJing δημιουργήθηκε το 1975-1978 και χρησιμοποιήθηκε στην αρχή για να έχουν ρυθμό οι B-Boys και μετά για να στιχουργούν οι ράπερς πάνω στο ρυθμό των μπιτ. Ο πρώτος DJ που απέκτησε μεγάλη φήμη ήταν ο Kool Herc, ο οποίος με την απομόνωση κομματιών από διάφορους δίσκους και την μίξη τους δημιούργησε τους πρώτους ήχους του χιπ χοπ. Αργότερα, οι επόμενες γενιές των hip-hop DJs με πολλές καινοτομίες όπως σκρατς (scratch), μπιτ τζάγκλινγκ (beat juggling) κ.ά. έφτασαν τους DJs στο σημερινό επίπεδο. Τα πρώτα χρόνια, στα χιπ-χοπ συγκροτήματα τη μεγαλύτερη φήμη είχαν οι DJs, αλλά μετά το 1978 οι MCs. Οι DJs προχώρησαν στην τέχνη του τερντέιμπλισμ (turntablism).
BeatBox.
Το Beatbox δεν είναι φτιαγμένο για την hip hop μουσική. Χρησιμοποιήθηκε για να δίνουν μουσική-ρυθμό στους mc's για να μπορέσουν να τραγουδήσουν ή να δώσουν μια σειρά ρυθμού στους στοίχους των mc's. Το beatbox είναι μουσική με το στόμα. Ο κάθε beatboxer χρησιμοποιούσε την φωνή του, για να δώσει μπάσο ή ακόμα και υψηλές νότες.
Street dance.
Το Street dance αποτελεί συνηθισμένη έκφραση της hip-hop κουλτούρας και αναφέρεται σε στυλ χορού-ανεξάρτητα από τη χώρα προέλευσης-που εξελίχθηκε έξω από στούντιο χορού σε οποιοδήποτε διαθέσιμο ανοιχτό χώρο, όπως σε δρόμους, πάρτι, νυχτερινά κέντρα και σχολεία. Συχνά είναι αυτοσχεδιαστικού και κοινωνικού χαρακτήρα, ενθαρρύνοντας την αλληλεπίδραση και την επικοινωνία με τους θεατές και άλλους χορευτές. Αυτοί οι χοροί είναι ένα μέρος της κουλτούρας της γεωγραφικής περιοχής που προέρχονται. Δύο παραδείγματα του street dance περιλαμβάνουν το Β-boying (breakdancing), το οποίο προέρχεται από την Νέα Υόρκη και το Shuffle Μελβούρνης από την Αυστραλία.
Σημαντικές προσωπικότητες.
Ο πατέρας του hip-hop θεωρείται ο Kool Herc ενώ νονός ο Afrika Bambaataa, ο οποίος είναι ένας από τους τρεις βασικούς δημιουργούς του break-beat deejaying. Είναι επίσης ο κύριος συντελεστής της διάδοσης της ραπ και της χιπ χοπ κουλτούρας σε όλο τον κόσμο. Είναι γνωστός ως "Παππούς" ή "Νονός" ή Amen Ra της Παγκόσμιας κουλτούρας του χιπ χοπ, καθώς και ως πατέρας της Electro Funk.

</doc>
<doc id="56507" url="https://el.wikipedia.org/wiki?curid=56507" title="Λιακόπουλος Αναστάσιος">
Λιακόπουλος Αναστάσιος



</doc>
<doc id="56512" url="https://el.wikipedia.org/wiki?curid=56512" title="Αλιζέ">
Αλιζέ

Η Αλιζέ Ζακοτέ (Alizée Jacotey, 21 Αυγούστου 1984) είναι Γαλλίδα τραγουδίστρια. Γεννήθηκε και μεγάλωσε στο Αζαξιό της Κορσικής. 
Την ανέδειξε η Μυλέν Φαρμέρ μετά τη νικητήρια εμφάνισή της στο talent show "Graines de Star", το 1999. Κυκλοφόρησε μία σειρά άλμπουμ που γνώρισαν τεράστια επιτυχία, ενώ τα μουσικά της βίντεο έτυχαν ευρείας προβολής. 
Τραγουδά στα γαλλικά, έχει όμως ερμηνεύσει τραγούδια και στα αγγλικά και ισπανικά. Το πρώτο της σινγκλ, "Moi... lolita" το 2000 ήταν μια από τις μεγαλύτερες επιτυχίες σε Ευρώπη, Ασία και Αμερική. Το 2007, έγινε παραγωγός για τον τρίτο της δίσκο, με τίτλο "Psychédélices", που αποτέλεσε σταθμό στην καριέρα της. Έκανε περιοδεία τον Ιούνιο του 2008 ταξιδεύοντας σε Ρωσία (Μόσχα) και Μεξικό (Πόλη του Μεξικού, Γουαδαλαχάρα, Πουέμπλα, Μοντερρέι) σημειώνοντας μεγάλη επιτυχία.
Δισκογραφία.
Albums
Singles
DVD

</doc>
<doc id="56513" url="https://el.wikipedia.org/wiki?curid=56513" title="DJ BoBo">
DJ BoBo

Ο Ρενέ Μπάουμαν, επίσης γνωστός ως DJ BoBo (5 Ιανουαρίου 1968), είναι Ελβετός τραγουδιστής. Στις 21 Φεβρουαρίου 2007 επιλέχθηκε να εκπροσωπήσει την Ελβετία στην Eurovision του 2007 με το τραγούδι "Vampires are alive", το οποίο όμως δεν προκρίθηκε στον τελικό.
Βιογραφία.
Γεννήθηκε στις 5 Ιανουαρίου 1968 στο Κόλλικεν της Ελβετίας. Αμέσως μετά την αποφοίτησή του από το Λύκειο το 1984, ο Ρενέ Μπάουμαν αποφάσισε να γίνει γευσιγνώστης, όμως εκείνη την εποχή του breakdance και της ηλεκτρονικής ντίσκο, ένιωθε όλο και περισσότερο το κάλεσμα της μουσικής.
Το 1987 βρέθηκε στην πρώτη δεκάδα του γερμανικού διαγωνισμού "Disco Kings'" με το ακροβατικό χορευτικό του στυλ. Στην Ελβετία κέρδισε ακόμα και το διεθνές πρωτάθλημα χορού.
Το 1985 ο DJ Bobo είχε ξεκινήσει την καριέρα του σαν DJ. Ένα χρόνο αργότερα, ήταν φιναλίστ στο Ελβετικό πρωτάθλημα DJing.
Δούλεψε σαν DJ στη ντισκοτέκ Don Paco στο Wholen και αργότερα στο Hazyland στη Λουκέρνη κι έτσι είχε την δυνατότητα να αποκτήσει πολλές εμπειρίες, προτού αποφασίσει να κυκλοφορήσει τον πρώτο του δίσκο.
Το πρώτο single του DJ Bobo, το "I Love You", δημιουργήθηκε στα τέλη του 1989, κάτι που είχε σαν επακόλουθο την πρώτη του περιοδεία σε διάφορες ντισκοτέκ της Ελβετίας. Μετά τα 2 singles "Ladies In The House" (1991) και "Let's Groove On", υπήρξε δεύτερη και τρίτη περιοδεία αντίστοιχα.
Μετά από αυτή τη μεγάλη επιτυχία στα πάτρια εδάφη, είχε σαν αποκορύφωμα το τεράστιο hit "Somebody Dance With Me". Το τραγούδι κυκλοφόρησε στις αρχές του Νοέμβρη του 1992 και το Μάρτιο του 1993 έπιασε την κορυφή των ελβετικών Charts. Ο DJ BoBo ήταν ο πρώτος Ελβετός που πετύχαινε τα τελευταία 16 χρόνια να είναι στο top 10 σε πολλές χώρες σε όλο τον κόσμο και του απονεμήθηκε χρυσός δίσκος στη Γερμανία, την Αυστρία, την Ελβετία, το Ισραήλ και την Αυστραλία.
Με το δεύτερο του hit "Keep On Dancing" (το καλοκαίρι του 1993), ο DJ BoBo απέδειξε ότι δεν ήταν πρόσκαιρη η επιτυχία του: το τραγούδι έπιασε την κορυφή της Ελβετίας, μπήκε στο top 10 σε πολλές άλλες χώρες και στη Γερμανία έγινε χρυσό το single με 250.000 πωλήσεις. Το πολυαναμενόμενο album "Dance With Me" έγινε πλατινένιο στην Ελβετία και παρέμεινε στα charts σε όλη την Ευρώπη για αρκετό καιρό. Το single "Take Control" έγινε χρυσό στη Γερμανία και no1 στα charts πολλών χωρών.
Το καλοκαίρι του 1994, ο DJ BoBo είχε ακόμα μια μεγάλη επιτυχία με το single "Everybody", το οποίο σκαρφάλωσε στο Νo. 2 στα γερμανικά Single Charts και έμεινε εκεί για πολλές βδομάδες, έως ότου έγινε και αυτό πλατινένιο, πουλώντας 500.000 κομμάτια μόνο εκεί. Το φθινόπωρο του ίδιου χρόνου, κυκλοφόρησε το δεύτερο του album "There Is A Party", το οποίο κυκλοφόρησε περιέχοντας το hit "Let The Dream Come True", το οποίο έγινε και αυτό χρυσό. Το Γενάρη του 1995, κυκλοφόρησε το "Love Is All Around", το οποίο μπήκε στα top 10 πολλών χωρών σε όλο τον κόσμο και στη Γερμανία έγινε ο έκτος χρυσός δίσκος στη σειρά.
Κατά τη διάρκεια της περιοδείας του στη Νότια Αμερική, η οποίο έλαβε μέρος τον Γενάρη και τον Μάρτιο, ο DJ BoBo έλαβε πολύ μεγάλη ανταπόκριση από τους θαυμαστές του. Στις αρχές του Μαΐου του 1995, στα βραβεία World Music Awards στο Μονακό βραβεύτηκε ως ο πρώτος σε πωλήσεις τραγουδιστής της Ελβετίας σε όλο τον πλανήτη.
Το καλοκαιρινό hit "There Is A Party" επίσης έκανε πάταγο στα charts, συνοδευόμενο από το φαντασιακό βίντεο, το οποίο τραβήχτηκε από το συνεργείο του Miami Vice. Το καλοκαίρι του 1995, ο DJ BoBo έκανε περιοδεία στα περισσότερα μέρη της Ασίας. Ανάμεσα στα πολλά μέρη που εμφανίστηκε ήταν και το Ολυμπιακό Στάδιο της Σεούλ. Συνέχεια είχε η περιοδεία στην Αυστραλία.
Αργότερα τον ίδιο χρόνο, ο DJ BoBo ταξίδεψε σε όλη την Ευρώπη, διασκεδάζοντας πάνω από 400.000 θεατές με το νέο ζωντανό σχήμα, το οποίο αποτελούνταν από 8 άτομα και χορογραφία.
Στις 14 Ιανουαρίου του 1996, ο DJ BoBo παρουσίασε την πρώτη του μπαλάντα "Love Is The Price" στο σόου του Thomas Gottschalk "Wetten Dass". Το Μάρτιο του 1996, ξεκίνησε την πρώτη του περιοδεία στην Ελβετία, με πάνω από 40.000 άτομα κοινό να απολαμβάνουν 10 συναυλίες σε 10 μέρες. Ειδικοί προσκεκλημένοι στην περιοδεία του ήταν οι Backstreet Boys.
Το "Freedom" ήταν ένα ακόμα single το οποίο έγινε χρυσό στη Γερμανία και έγινε ο πρώτος καλλιτέχνης της "Dance" με 8 χρυσούς δίσκους στη σειρά.
Το καλοκαίρι του '96 ο DJ BoBo και τα μέλη του group του ξεκίνησαν την οργάνωση του τεράστιου 'World In Motion' tour. Αυτό το show, το οποίο ήταν ένας συνδυασμός από μιούζικαλ, συναυλία και show ξεπέρασε κάθε προσδοκία. Ενώ ο DJ BoBo ακόμα ετοίμαζε τα νέα του τραγούδια στο στούντιο, οι προετοιμασίες για την απόδοσή τους στην σκηνή ακόμα συνεχίζονταν. Για το video "Pray" φτιάχτηκε ειδική πίστα και πάνω από 1000 fans παραβρέθηκαν σαν κοινό για τις ανάγκες του βιντεοκλίπ. Στου Μάικλ Τζάκσον το "History tour" ο DJ BoBo ήταν σε θέση να δείξει τη δουλειά που είχε κάνει σε συναυλίες στην Πράγα (160.000 άτομα), Βουκουρέστι (35.000 άτομα), Μόσχα (70.000 άτομα) και Βαρσοβία (70.000 άτομα). Οι 'N SYNC ήταν special guests στις συναυλίες τους. Έτσι μετά τους Backstreet Βoys ανέδειξε άλλο ένα μεγάλο ποπ συγκρότημα.
Με την κυκλοφορία του άλμπουμ "World In Motion" στα τέλη του Σεπτέμβρη του '96 έσπασε όλα τα προηγούμενα ρεκόρ. Τις πρώτες 3 βδομάδες βρέθηκε στο Νο.3 στη Γερμανία και έγινε πλατινένιος για την πώληση 500.000 δίσκων. Στην Ελβετία έγινε 2 φορές πλατινένιος πουλώντας 100,000 δίσκους. Τότε ξεκίνησε την 20ήμερη περιοδεία του στην Ασία. Αυτό που αξίζει να μνημονευθεί από αυτή είναι η εμφάνιση του στην πόλη Γκουανγκζού, (Κίνα) καθώς ήταν ο πρώτος τραγουδιστής της Δύσης που τραγούδησε εκεί.
Το Μάρτη του '97 ο DJ BoBo ξεκίνησε περιοδεία ενός μήνα στη Νότια Αμερική (Βραζιλία, Χιλή, Κολομβία). Την εμφάνιση του στο μεγαλύτερο TV show της Βραζιλίας πάνω από 25 εκατομμύρια άτομα την παρακολούθησαν. Αμέσως μετά γύρισε το video για το single "It's My Life" σε ένα από τα νησιά της Βενεζουέλας. Τον Απρίλη του '97 ο DJ BoBo πήρε στο Μονακό το τρίτο του βραβείο σαν Νο.1 Ελβετός τραγουδιστής στον κόσμο. Λόγω της τεράστιας απήχησης του ο DJ Bobo διοργάνωσε μία extra "World In Motion" περιοδεία. Για άλλη μια φορά εμφανίστηκε σε 20 στάδια σε όλη την Ευρώπη.
Τον Ιούλιο του '97 κυκλοφόρησε το 4ο single "Shadows Of The Night" το οποίο συνοδευόταν από τη Συμφωνική Ορχήστρα της Βιέννης. Το Σεπτέμβρη του '97 μία special έκδοση του "World In Motion" κυκλοφόρησε, η οποία περιείχε τα ακυκλοφόρητα "Can You Hear Me" και τη διασκευή στο τραγούδι των Queen "Radio Gaga". Στα τέλη του Μαρτίου του '98, κυκλοφόρησε το πολυαναμενόμενο single "Where Is Your Love". Για πρώτη φορά έδειξε τις φωνητικές του ικανότητες. Ως τώρα τραγουδούσαν οι κοπέλες του γκρουπ, αυτός έγραφε μουσική και στίχους και έκανε και το ραπάρισμα στα τραγούδια. Το video, το οποίο είχε τα τελευταίας τεχνολογίας μηχανήματα γυρίστηκε σε ένα παλιό κάστρο της Γερμανίας. Στα τέλη του Απρίλη το CD MAGIC κυκλοφόρησε και το οποίο έσπασε όλα τα προηγούμενα ρεκόρ και για άλλη μια φορά βραβεύτηκε ως Νο.1 τραγουδιστής της Ελβετίας στη υφήλιο κατακτώντας πάλι την κορυφή των charts.
Ενώ συνεχιζόταν το 'World In Motion' tour, ο DJ BoBo και μέλη του συγκροτήματος ξεκίνησαν να σχεδιάζουν το νέο τους show με το όνομα Magic show. Αφού η πρεμιέρα του νέου τουρ είχε τόσο μεγάλη επιτυχία τον Αύγουστο του '98, συνεχίστηκε με 35 συναυλίες σε όλη την Ευρώπη. Το τεράστιο αυτό show ήταν ένας συνδυασμός συναυλίας και μαγικών τρικ. Την ίδια στιγμή ο DJ BoBo κυκλοφόρησε το 3ο του single από το album "Celebrate" τον Οκτώβρη του '98.
Το Μάρτη του '99 εξέπληξε τους fans του με το CD The Ultimate Megamix. Βραβεύτηκε ως Νο.1 τραγουδιστής της Ελβετίας στην υφήλιο για 5η φορά στη σειρά. Αμέσως μετά έκαναν άλλες 5 τεράστιες συναυλίες του Magic Show tour τον Ιούνιο του '99. Εν τω μεταξύ το album "Level 6" κυκλοφόρησε τον Οκτώβρη του '99 και αμέσως έπιασε κορυφή στην Ελβετία και έγινε πλατινένιο και στη Γερμανία χρυσό. Πριν το άλμπουμ το single "Together" πήγε Νο1 σε πολλές χώρες. Μέχρι τότε το Mystasia "The Land Beyond Your Dreams" show το παρακολούθησαν πάνω από 110.000 άτομα σε 19 στάδια σε όλη την Ευρώπη. Κατά τη διάρκεια του κυκλοφόρησε το 2ο single "Lies", το οποίο ήταν και το αγαπημένο του τραγούδι από το album "Level 6". Την Άνοιξη του 2000 βραβεύτηκε ως Νο.1 τραγουδιστής της Ελβετίας στην υφήλιο για 6η φορά στη σειρά, κάτι που δεν είχε ξανασυμβεί στο παρελθόν.
Ο DJ BoBo και ο Axel έφτιαξαν το album "Planet Colors" δουλεύοντας 7 μήνες πάνω σε αυτό. Κυκλοφόρησε το Φεβρουάριο του 2001. Κάθε κομμάτι αντιπροσώπευε και ένα χρώμα και την σημασία τους σε σχέση με τα συναισθήματα. Μεταξύ αυτών ήταν και το ντουέτο με την Irene Cara "What A Feeling" το οποίο ήταν τεράστια επιτυχία παλιότερα. 
Με αφορμή την συμπλήρωση 10 χρόνων καριέρας κυκλοφορεί το album "Celebration" τον Απρίλη του 2002. Ηχογράφησε τα ντουέτα με τις No Angels το "Where Is Your Love", με την Μέλανι Θόρντον το "Love Of My Life", με την Emilia το "Everybody", με την Irene Cara το "What A Feeling", με ATC το "Together", με Τone το "Lonely For You" και με τον Gölä το "Tell Me Why". 
Το Φεβρούριο του 2003 κυκλοφόρησε το 9ο του album "Visions". Το album αυτό ήθελε να έχει κάτι το διαφορετικό και έτσι τα περισσότερα κομμάτια ήταν μπαλάντες. Τα 10 από τα 14 τα έγραψε μαζί με τον Axel, ο οποίος είχε πάρει το βραβείο "καλύτερου παραγωγού του 2001". Τέλη Μαρτίου του 2003 ξεκίνησε το νέο του show the "Visions"- Tour. Αμέσως ακολούθησε η μεγαλύτερη επιτυχία της καριέρας του, το "Chihuahua".
Αρχικά η Coca Cola της Ισπανίας έψαχνε καλλιτέχνη να γράψει ένα μάμπο κομμάτι μέσα σε 10 μέρες για τη διαφήμιση, όπερ και εγένετο και μέσα σε λίγες βδομάδες ήταν Νο.1 στα chart της Ισπανίας. Τέλη Μαρτίου κυκλοφόρησε και στη Γαλλία, μπήκε κατευθείαν στο Νο.12 του chart μετά από μερικές βδομάδες έφτασε στο Νο.1 και έγινε η μεγαλύτερη επιτυχία του καλοκαιριού. 
To 2006 έκανε ντουέτο με την ντίβα των 80's Sandra στο κομμάτι "Secrets Of Love". Τα γυρίσματα του video-clip έγιναν στην "Disneyland" του Παρισιού.
Μετά από 14 χρόνια καριέρας ήταν πλέον χρόνος να κυκλοφρήσει το πρώτο official "Greatest Hits" album. Για να ευχαριστήσει τους θαυμαστές του έκανε συναυλία με δωρεάν είσοδο, τα οποία περιέχονταν στο cd. Την 1η Αυγούστου στο Ένγκελμπεργκ της Ελβετίας δημιουργήθηκε ειδική ανοιχτή στέγη σε σχήμα οροσειράς. Ζητήθηκε από το κοινό να φοράνε κόκκινα μπλουζάκια για να σχηματίσουν την Ελβετική σημαία: 10.000 άτομα παραβρέθηκαν και αυτή η συναυλία ήταν η μεγαλύτερη που έχει γίνει ποτέ στο Engelberg.
Στις 21 Φεβρουαρίου 2007 επιλέχθηκε να εκπροσωπήσει την Ελβετία στην Eurovision του 2007 με το τραγούδι "Vampires are alive", το οποίο όμως δεν προκρίθηκε στον τελικό. Στις 11 Απριλίου 2008 κυκλοφόρησε το album "Οle Ole the Party", το οποίο περιέχει 5 καινούργια τραγούδια και τα υπόλοιπα είναι παλιές επιτυχίες. Επίσης πηρε ένα "Walk of fame" βραβείο στην Γερμανία.
Οικογένεια.
Στις 9 Αυγούστου του 2001 ο Μπάουμαν παντρεύτηκε την Νάνσι Ρεντζ στον κήπο του κάστρου Gütsch ακριβώς μετά τη Λουκέρνη. Τα μέλη του συγκροτήματος τραγούδησαν κατά τη διάρκεια του γάμου.
Στις 8 Οκτωβρίου γεννήθηκε το πρώτο του παιδί, ο Jamiro, οπότε και ο ίδιος δήλωσε ότι η οικογένεια πλέον ήταν το πιο σημαντικό πράγμα για εκείνον. Για τη γυναίκα του και τον γιο του έγραψε το τραγούδι "Do You Remember" κατά την διάρκεια της εγκυμοσύνης. Η οικογένεια του είναι πάντα παρούσα στις συναυλίες του όπου και αν πηγαίνει.
Τον Οκτώβρη του 2006 γεννήθηκε η κόρη του, Kayley. Τον ίδιο μήνα ο DJ BoBo έγινε μέλος της οργάνωσης World Food Program των Ηνωμένων Εθνών ως εκπρόσωπος της Ελβετίας μαζί με τους Ροναλντίνιο, Σεζάρια Έβορα και τον μαραθρονοδρόμο Πολ Τεργκάτ. Η οργάνωση αυτή πετυχαίνει κάθε χρόνο να δίνει τροφή σε 100 εκατομμύρια κόσμο σε 80 χώρες, από τα οποία τα 60 εκατομμύρια είναι παιδιά.

</doc>
<doc id="56514" url="https://el.wikipedia.org/wiki?curid=56514" title="Ρενέ Μπάουμαν">
Ρενέ Μπάουμαν



</doc>
<doc id="56515" url="https://el.wikipedia.org/wiki?curid=56515" title="Νέλι Φουρτάντο">
Νέλι Φουρτάντο

Η Νέλι Φουρτάντο (αγγλικά: "Nelly Kim Furtado", 2 Δεκεμβρίου 1978) είναι Καναδή τραγουδίστρια πορτογαλικής καταγωγής. Έχει πουλήσει 20 εκατομμύρια αντίτυπα άλμπουμ παγκοσμίως και 18 εκατομμύρια αντίτυπα singles, φτάνοντας συνολικά τα 40 εκατομμύρια αντίτυπα παγκοσμίως.
Η Φουρτάντο έγινε γνωστή το 2000 όταν κυκλοφόρησε το πρώτο της άλμπουμ "Whoa, Nelly!", το οποίο συμπεριλάμβανε το βραβευμένο με Grammy τραγούδι "I'm Like a Bird". Το 2003 έγινε μητέρα και κυκλοφόρησε το δεύτερο και λιγότερο επιτυχημένο άλμπουμ "Folklore" αλλά το 2006 επέστρεψε στην κορυφή με το άλμπουμ "Loose" που περιείχε τις επιτυχίες "Promiscuous", "Maneater", "All Good Things (Come to an End)" και "Say It Right". Το 2009 κυκλοφόρησε το πρώτο της ισπανόφωνο άλμπουμ με τίτλο "Mi Plan", για το οποίο κέρδισε το βραβείο Latin Grammy Καλύτερου Ποπ Άλμπουμ. Το 2010 κυκλοφόρησε το πρώτο best of άλμπουμ με τίτλο "The Best of Nelly Furtado".
Το καινούριο της άλμπουμ με τίτλο "The Spirit Indestructible" κυκλοφόρησε στις 14 Σεπτεμβρίου 2012.
Πρώτα χρόνια.
Η Φουρτάντο γεννήθηκε στις 2 Δεκεμβρίου του 1978 στη Βικτώρια (Βρετανική Κολομβία), στον Καναδά, από τους Μαρία Μανουέλα και Αντόνιο Χοσέ Φουρτάντο. Οι γονείς της γεννήθηκαν στο Σάο Μιγκέλ στις Αζόρες και μετανάστευσαν στον Καναδά τη δεκαετία του '60. Έχει δύο αδέρφια τους Μάικλ Άντονι και Λίζα Αν.
Στην ηλικία των τεσσάρων ξεκίνησε να τραγουδά και στα εννιά της έμαθε να παίζει μουσικά όργανα όπως τρομπόνι και γιουκαλέλι και αργότερα κιθάρα και πλήκτρα. Όταν έγινε 12 ξεκίνησε να γράφει στίχους και μουσική και σαν έφηβη ήταν μέλος μιας πορτογαλικής μπάντας.
Μουσική καριέρα.
1996-1999: Τα πρώτα βήματα.
Στο Τορόντο γνώρισε τον Tallis Newkirk, μέλος του χιπ χοπ συγκροτήματος Plains of Fascination και έκανε φωνητικά σε ένα τραγούδι τους. Αργότερα σχημάτισε τους Nelstar, ένα ντουέτο μαζί με τον Newkirk. Τελικά όμως αποφάσισε ότι το στυλ τριπ χοπ δεν την εξέφραζε και αποχώρησε από το γκρουπ.
Το 1997 τραγούδησε στο τάλεντ σόου Honey Jam. Εκεί τράβηξε την προσοχή του τραγουδιστή του συγκροτήματος The Philosopher Kings, Gerald Eaton και έγραψαν μαζί ένα τραγούδι. Μαζί με το άλλο μέλος του συγκροτήματος 
Brian West τη βοήθησαν να κάνουν το πρώτο της ντέμο. Το υλικό των ηχογραφήσεων κατέληξε να της κλείσει συμφωνία με τη δισκογραφική DreamWorks το 1999. Το πρώτο single με τίτλο Party's Just Begun κυκοφόρησε την ίδια χρονιά στο σάουντρακ της ταινίας "Brokedown Palace".
2000-2002: "Whoa, Nelly!".
Το Οκτώβριο του 2000, μαζί με τους Eaton και West, κυκλοφόρησε το πρώτο της άλμπουμ "Whoa, Nelly!". Το άλμπουμ γνώρισε παγκόσμια επιτυχία και έβγαλε τρία διεθνή single: "I'm like a Bird", "Turn off the Light" και "...On the Radio (Remember the Days)". Έλαβε 4 υποψηφιότητες για βραβείο Grammy και κέρδισε ένα για την Καλύτερη Γυναικεία Ποπ Ερμηνεία. Οι κριτικές ήταν εξαιρετικές με πολλούς να αναγνωρίζουν την καινοτόμο μίξη πολλών μουσικών ειδών και ήχων. Οι συνολικές πωλήσεις του Whoa, Nelly! ξεπέρασαν τα 7 εκατομμύρια αντίτυπα παγκοσμίως.
Το 2002, η Φουρτάντο συμμετείχε στο τραγούδι "Thin Line" του hip hop συγκροτήματος Jurassic 5. Την ίδια χρονιά, παρείχε τα φωνητικά στο τραγούδι "The Harder They Come" του Paul Oakenfold. Επίσης συνεργάστησε με τον Κολομβιανό τραγουδιστή Juanes στο τραγούδι "Fotografia" και με το συγκρότημα Swollen Members στο τραγούδι "Breathe".
2003-2005: "Folklore".
Το δεύτερο άλμπουμ της Φουρτάντο με τίτλο "Folklore" κυκλοφόρησε το Νοέμβριο του 2003. Το τελευταίο κομμάτι του άλμπουμ "Childhood Dreams" είναι αφιερωμένο στην κόρη της Νεβίς. Το άλμπουμ περιέχει το τραγούδι "Força" που ήταν το επίσημο τραγούδι του Ευρωπαϊκού Πρωταθλήματος Ποδοσφαίρου 2004. Το πρώτο single ήταν το "Powerless (Say What You Want", δεύτερο το "Try" και ακολούθησαν τα "Força", "Explode" και "The Grass is Green". To "Folklore" δεν είχε την επιτυχία του πρώτου της άλμπουμ, μάλλον λόγω του λιγότερου ποπ ύφους αλλά και της κακής προώθησης της δισκογραφικής της εταιρίας.
2006–2008: "Loose".
Τον Ιούνιο του 2006 κυκλοφόρησε το τρίτο της άλμπουμ "Loose". Την παραγωγή του άλμπουμ ανέλαβε ο Timbaland και μαζί πειραματίστηκαν με πολλά είδη μουσικής όπως ποπ, R&amp;B και μουσική του '80. Το "Loose" έλαβε κυρίως θετικές κριτικές με αρκετούς κριτικούς να σημειώνουν την "αναζωογονητική" επίδραση που είχε ο Timbaland στη μουσική της Φουρτάντο και χαρακτήρισαν το άλμπουμ "επιδέξιο, έξυπνο και εκπληκτικό". Άλλοι χαρακτήρισαν τη Φουρτάντο ως "πουλημένη" επειδή εγκατέλειψε τις παραδοσιακές και ροκ ρίζες της για τη hip hop και R&amp;B μουσική ενώ την κατηγόρησαν ακόμα ότι προσπάθησε να κάνει πιο σέξυ τη μουσική της για να πουλήσει περισσότερα άλμπουμ.
Το "Loose" είναι το πιο επιτυχημένο άλμπουμ της καριέρας της μέχρι σήμερα. Έφτασε στην 1η θέση στον Καναδά και στην Αμερική αλλά και σε πολλές χώρες παγκοσμίως. Το άλμπουμ περιείχε το πρώτο της νούμερο 1 στις Ηνωμένες Πολιτείες "Promiscuous" όπως και το πρώτο της νούμερο 1 στο Ηνωμένο Βασίλειο "Maneater". Το τρίτο single "Say It Right" έγινε το πιο επιτυχημένο της παγκοσμίως και γνώρισε τεράστια επιτυχία στην Ευρώπη και έγινε το δεύτερο νούμερο 1 στην Αμερική. Το τέταρτο single "All Good Things (Come to an End)" έγινε το πιο επιτυχημένο της single στην Ευρώπη, καταλαμβάνοντες την πρώτη θέση στα charts πολλών χωρών. Παγκοσμίως πούλησε πάνω από 10 εκατομμύρια αντίτυπα παγκοσμίως κάνοντάς το πιο εμπορικό άλμπουμ του 2006-2007 και το 22ο της δεκαετίας.
Στις 16 Φεβρουαρίου 2007, η Φουρτάντο ξεκίνησε περιοδεία με τον τίτλο "Get Loose Tour". Το Μάρτιο του ίδιου χρόνου επέστρεψε στη γενέτειρά της Βικτωρία για μία σύναυλία. Προς τιμή της επίσκεψής της, η πόλη επισήμως ανακοίνωσε την 21η Μαρτίου, την πρώτη μέρα της άνοιξης, ως Η Μέρα της Νέλι Φουρτάντο. Μετά το τέλος της επιτυχημένης περιοδείας της, κυκλοφόρησε το πρώτο live DVD/CD με τίτλο "Loose the Concert".
Το 2007, η Φουρτάντο μαζί με τον Justin Timberlake συμμετείχαν στο τραγούδι του Timbaland "Give It to Me", το οποίο έγινε το τρίτο νούμερο 1 στις Ηνωμένες Πολιτείες και το δεύτερο στο Ηνωμένο Βασίλειο. Στα τέλη του 2008 έκανε ένα ντουέτο με τον James Morrison. Το τραγούδι με τίτλο "Broken Strings" κυκλοφόρησε στις 8 Δεκεμβρίου και έφτασε μέχρι τη 2η θέση στο chart του Ηνωμένου Βασιλείου. Την ίδια χρονιά τραγούδησε με το ιταλικό συγκρότημα Zero Assoluto το τραγούδι "Win or Lose – Appena prima di partire"
2009–2010: "Mi Plan" και "The Best of Nelly Furtado".
Το 2009 η Φουρτάντο κυκλοφόρησε το πρώτο της άλμπουμ στα ισπανικά. Πρώτο single ήταν το "Manos Al Aire" (τα χέρια στον αέρα). Έγινε πλατινένιο στην Αμερική και κέρδισε και το βραβείο Latin Grammy για το Καλύτερο Ποπ Άλμπουμ. Η Νέλι είναι η πρώτη Καναδή τραγουδίστρια που κερδίζει το συγκεκριμένο βραβείο.
Στις 12 Φεβρουαρίου 2010, η Φουρτάντο τραγούδησε το ντουέτο "Bang The Drum" μαζί με τον Bryan Adams στην τελετή έναρξης των Χειμερινών Ολυμπιακών Αγώνων στο Βανκούβερ. Τον Απρίλιο του 2010, η Φουρτάντο ανακοίνωσε ότι το τέταρτο άλμπουμ της με τίτλο "Lifestyle" δεν θα κυκλοφορήσει το καλοκαίρι του 2010 και ότι πρόκειται να συνεχίσει την περιοδεία της "Mi Plan Tour" ώστε να εμπνευστεί περισσότερο για το επόμενο άλμπουμ της. Τον Οκτώβριο του 2010 η Φουρτάντο τιμήθηκε με το δικό της αστέρι στη Λεωφόρο της Δόξας του Καναδά.
Στις 16 Νοεμβρίου 2010 κυκλοφόρησε το πρώτο της best of άλμπουμ με τον τίτλο "The Best of Nelly Furtado" με πρώτο single το τραγούδι "Night is Young". Το άλμπουμ περιέχει τις μεγαλύτερες επιτυχίες της καθώς και άλλα δύο καινούρια τραγούδια "Girlfriend in the City" και "Stars".
2011-σήμερα: "The Spirit Indestructible".
Το καινούριο άλμπουμ της Φουρτάντο με τίτλο "The Spirit Indestructible" κυκλοφόρησε στις 14 Σεπτεμβρίου 2012 και είναι σε παραγωγή των The Neptunes, Tiësto, Timbaland, Ryan Tedder και Rodney Jerkins. Για τη νέα της δουλειά, η Φουρτάντο δήλωσε ότι θα κυμαίνεται περισσότερο στο ύφος του ντεμπούτου της "Whoa, Nelly!".
Το πρώτο single από το άλμπουμ, "Big Hoops (Bigger the Better)" κυκλοφόρησε ως ψηφιακό single στις 17 Απριλίου 2012 και στάλθηκε στους ραδιοφωνικούς σταθμούς της Αμερικής την 1η Μαΐου 2012. Το δεύτερο single με τίτλο "Spirit Indestructible" κυκλοφορήσε στις 14 Αυγούστου 2012. Το τρίτο single "Parking Lot" κυκλοφόρησε στις 17 Σεπτεμβρίου 2012.
Προσωπική ζωή.
Στις 20 Σεπτεμβρίου του 2003, η Νέλι Φουρτάντο γέννησε την κόρη της Νεβίς. Ο πατέρας της Νεβίς είναι ο Jasper Gahunia, με τον οποίο η Φουρτάντο ήταν φίλοι για αρκετά χρόνια, είχαν δεσμό για τέσσερα χρόνια και χώρισαν το 2005. Τον Οκτώβριο του 2008 η Φουρτάντο επιβεβαίωσε το γάμο της με τον Demacio "Demo" Castellón.

</doc>
<doc id="56516" url="https://el.wikipedia.org/wiki?curid=56516" title="Κύπελλο καλαθοσφαίρισης ανδρών">
Κύπελλο καλαθοσφαίρισης ανδρών



</doc>
<doc id="56517" url="https://el.wikipedia.org/wiki?curid=56517" title="Αρτηρία">
Αρτηρία

Αρτηρίες ("αγγλ." Arteries) ονομάζονται τα αγγεία του ανθρώπινου οργανισμού που μεταφέρουν οξυγονωμένο αίμα από την καρδιά προς τα υπόλοιπα όργανα. Όσο απομακρύνονται από την καρδιά, διακλαδίζονται και σχηματίζουν όλο και μικρότερα αγγεία, μικρότερες αρτηρίες και αρτηρίδια, τα οποία τελικά καταλήγουν στα τριχοειδή αγγεία.
Ιστολογία.
Οι αρτηρίες αποτελούνται, όπως και τα υπόλοιπα αιμοφόρα αγγεία, από τρεις συγκεχυμένους χιτώνες, τον "έσω", τον "μέσο" και τον "έξω" χιτώνα. Ο "έσω χιτώνας" αποτελείται από μια στιβάδα ενδοθηλιακών κυττάρων που επενδύουν την εσωτερική επιφάνεια των αγγείων και από ποικίλη ποσότητα υπερενδοθηλιακού συνδετικού ιστού. Περιβάλλει τον αυλό του αγγείου, τη περιοχή από την οποία μεταφέρεται το αίμα. Προς τα έξω ο έσω χιτώνας των αρτηριών περιλαμβάνει τον έσω ελαστικό υμένα. Ο "μέσος χιτώνας" είναι συνήθως ο παχύτερος από τους τρεις χιτώνες. Αποτελείται από κυκλικώς διατεταγμένα λεία μυϊκά κύτταρα και ινοελαστικό συνδετικό ιστό. Το ελαστικό στοιχείο αυτού του ιστού παρουσιάζει αύξηση παράλληλα με την αύξηση του μεγέθους του αγγείου. Ο "έξω χιτώνας" είναι ο πιο εξωτερικός χιτώνας του αγγείου και αποτελείται από ινοελαστικό συνδετικό ιστό και είναι πλούσιος σε κολλαγόνο. Στα μεγαλύτερα αγγεία περιέχει αγγεία των αγγείων, μικρά αιμοφόρα αγγεία που τροφοδοτούν με αίμα τον έξω και τον μέσο χιτώνα αυτών των αγγείων.
Τύποι αρτηριών.
Οι αρτηρίες διακρίνονται σε τρεις τύπους: ελαστικές, μυϊκές και αρτηρίδια.
Ελαστικού τύπου αρτηρίες.
Οι ελαστικού τύπου αρτηρίες (ή μεταφορικές αρτηρίες) είναι οι μεγαλύτερες και δέχονται αίμα κατευθείαν από την καρδία. Ως αποτέλεσμα του τελευταίου δέχονται μεγάλες περιοδικές μεταβολές της πίεσης του αίματος. Για να αντισταθμίσουν αυτές τις αλλαγές, τα τοιχώματα αυτών των αρτηριών διαθέτουν άφθονες ελαστικές ίνες. Οι ίνες πέρα από τη στερεότητα και δυνατότητα διάτασης των αγγείων που προσφέρουν, διατηρούν σταθερή τη πίεση του αίματος στο χρονικό διάστημα που μεσολαβεί μεταξύ δύο καρδιακών παλμών.
Στις αρτηρίες αυτού του τύπου περιλαμβάνονται η αορτή, οι κοινές καρωτίδες και οι υποκλείδιες αρτηρίες.
Μυϊκού τύπου αρτηρίες.
Στις αρτηρίες μυϊκού τύπου ανήκουν οι περισσότερες από τις αρτηρίες του σώματος. Ο μέσος χιτώνας τους αποτελείται κατ’ εξοχήν από πολλά στρώματα λείων μυϊκών κυττάρων. Αυτές οι αρτηρίες διανείμουν το αίμα στα διάφορα όργανα.
Αρτηρίδια.
Τα αρτηρίδια αποτελούν τις μικρότερες αρτηρίες και έχουν το ρόλο να ρυθμίζουν τη πίεση του αίματος. Τα μεταρτηρίδια αποτελούν τις απολήξεις των αρτηριδίων. Έχουν διάμετρο μικρότερη από 100 μm. Τα αρτηρίδια διανείμουν το αίμα στα δίκτυα τριχοειδών αγγείων.
Κακώσεις αρτηριών
Σε περιπτώσεις κακώσεων αρτηριών, όπως λ.χ. διατομή επιπολής μηριαίας αρτηρίας, η αποκατάσταση μπορεί να γίνει είτε με τη χρήση φλεβικού μοσχεύματος (π.χ. χρήση σαφηνούς φλέβας), είτε χρήση συνθετικού μοσχεύματος τύπου πολυτετραφθοροαιθυλενίου(PTFE).

</doc>
<doc id="56518" url="https://el.wikipedia.org/wiki?curid=56518" title="Λιθοβολία">
Λιθοβολία

Το αγώνισμα κατά το οποίο ριχνόταν ο λίθος λεγόταν «λιθοβολία». 
Πρώτοι που καθιέρωσαν τη λιθοβολία ήταν οι κλέφτες κι οι αρματολοί, που συναγωνίζονταν ποιος θα πετάξει μακρύτερα μια πέτρα. Αργότερα έγινε κανονικό αγώνισμα. Ο λίθος είχε βάρος 5 οκάδες που αντιστοιχούν σε 6 κιλά και 400 γραμμάρια. Επρεπε να ρίχνεται με το ένα χέρι. Ο παλμός έμοιαζε με αυτόν του ακοντισμού. Η πρώτη διεθνής παρουσία της λιθοβολίας ήταν το 1906 στους Ολυμπιακούς αγώνες. Προηγουμένως, το αγώνισμα διεξαγόταν στα πανελλήνια πρωταθλήματα καθώς και σε τοπικούς αγώνες, όπως στους Πανιώνιους Αγώνες της Σμύρνης.

</doc>
<doc id="56519" url="https://el.wikipedia.org/wiki?curid=56519" title="Φωνόνιο">
Φωνόνιο

Το φωνόνιο (phonon) στη Φυσική (και ιδιαίτερα στην Φυσική Στερεάς Κατάστασης), είναι το κβάντο (ελάχιστο διακριτό πακέτο) ενέργειας που μπορεί να μεταφερθεί σε ένα στερεό κρύσταλλο, με μηχανικές ταλαντώσεις των ατόμων του, και αντιστοιχεί στη μηχανική ταλάντωση του ελάχιστου ταλαντωτή του κρυσταλλικού πλέγματος. Για μονοατομικό κρύσταλλο ο ελάχιστος ταλαντωτής είναι το ένα άτομο.
Το φωνόνιο είναι το αποτέλεσμα της μικρότερης δυνατής ταλάντωσης του κρυσταλλικού πλέγματος που μεταφέρει ενέργεια από άτομο σε άτομο. Ανάλογα με τον τρόπο που μελετάμε τα αποτελέσματα της συμπεριφοράς του κρυστάλλου, το φωνόνιο εμφανίζεται είτε σαν σωματίδιο με ορμή (μάζα και ταχύτητα) είτε σαν κύμα.
Τις ιδιότητες σωματιδίου (σχήμα, θέση, ορμή) τις εμφανίζουν και ομάδες φωνονίων που βρίσκονται σε συνοχή, διατηρώντας το σχήμα της κατανομής τους στο χώρο, ενώ οδεύουν μέσα στον κρύσταλλο. Το συμπαγές αυτό «νέφος» ή «πακέτο» φωνονίων, που υπό προϋποθέσεις η επαλληλία των φωνονίων διατηρεί το «σχήμα» του, την ορμή και την ενέργειά του, αποδίδεται επίσης ως φωνόνιο.
Το φωνόνιο είναι ένα ιδεατό σωματίδιο που εμφανίζει μετρήσιμες ιδιότητες κανονικού σωματιδίου και υπάρχει ως η μεταβολή (τοπική συμπύκνωση και αραίωση) του περιβάλλοντος στο οποίο αναδύεται.
Οι ταλαντώσεις του κρυσταλλικού πλέγματος.
Ένα στερεό που δε στηρίζεται κάπου και διεγείρεται ώστε στιγμιαία να παραμορφωθεί ελαστικά, ταλαντώνει σε ιδιοσυχνότητες, αναπτύσσει δηλαδή στάσιμα κύματα (τρόπους ταλάντωσης) με μήκος κύματος υποπολλαπλάσιο των διαστάσεων του στερεού.
Για μια ράβδο, που την εξετάζουμε σαν να έχει μόνο μία διάσταση (μήκος), τα στάσιμα κύματα που αναπτύσσονται σε αυτήν μπορούν να έχουν μήκος κύματος όσο το μήκος της ράβδου ή όσο το μισό του μήκους της, το ένα τρίτο του μήκους της, το ένα τέταρτο, κλπ.
Το φωνόνιο σε κάποιο στερεό είναι το μικρότερο στάσιμο κύμα που μπορεί να αναπτυχθεί μέσα εκεί και αντιστοιχεί στην ταλάντωση του μικρότερου ταλαντωτή.
Αν το στερεό είναι μέταλλο για παράδειγμα ο μικρότερος ταλαντωτής είναι το ένα άτομο και το μήκος κύματος formula_1 που αντιστοιχεί στο φωνόνιο είναι δύο φορές η απόσταση formula_2 μεταξύ δύο γειτονικών ατόμων του κρυστάλλου.
Έτσι, στο φωνόνιο μιας ιδανικά λεπτής μεταλλικής ράβδου αντιστοιχεί ο κυματαριθμός  formula_3   με   formula_4
Ο ρόλος του φωνονίου στο σχηματισμό και τη διάδοση του ήχου στα στερεά.
Το φωνόνιο είναι το μικρότερο πακέτο ενέργειας, με μορφή κύματος, που προστίθεται ή αφαιρείται για να μορφώσει έναν ήχο που ταξιδεύει μέσα σε ένα στερεό. Ο ήχος είναι αποτέλεσμα της επαλληλίας κυμάτων που μπορούν και αναπτύσσονται στο στερεό ως «κανονικοί τρόποι» ταλάντωσής του.
Για τον προσεγγιστικό υπολογισμό του φωνονίου θεωρούμε όχι άπειρο, αλλά πεπερασμένο το μήκος του κρυστάλλου και αντίστοιχα όχι άπειρο αλλά πεπερασμένο τον αριθμό  formula_5  των ατόμων του στη μελετούμενη διάσταση.
Για κάθε κανονικό τρόπο ταλάντωσης, ο κυματαριθμός της ταλάντωσης λαμβάνει διακριτές τιμές  formula_6   με   formula_7   όπου   formula_2   η απόσταση μεταξύ των γειτονικών ατόμων του πλέγματος. 
Το φωνόνιο αντιστοιχεί στον κανονικό τρόπο ταλάντωσης με το μικρότερο μήκος κύματος που μπορεί να αναπτυχθεί και να διαδοθεί μέσα στον κρύσταλλο. Κάθε κανονικός τρόπος ταλάντωσης, με τη σειρά του, αναλύεται και περιγράφεται ως επαλληλία φωνονίων. Ο ήχος, τελικά, μπορεί να περιγραφεί ως επαλληλία φωνονίων.
Τα φωνόνια που μελετώνται στους κρυστάλλους ταξιδεύουν με ηχητικές (κλασικές) ταχύτητες, πολύ μικρότερες δηλαδή της ταχύτητας του φωτός. Στην ουσία καθορίζουν την ταχύτητα διάδοσης του ήχου μέσα στα στερεά.
Η κβαντομηχανική προσέγγιση.
Σύμφωνα με την κβαντική μηχανική, εκτός από κβάντα ενεργειακών κυμάτων, τα φωνόνια περιγράφονται και διαφορετικά ώστε να θεωρούνται κβαντομηχανικά σωματίδια, καθώς από τον αντίστοιχο φορμαλισμό αποδίδονται σε αυτά ιδιότητες θέσης και ορμής.
Οι επαλληλίες των ταλαντώσεων πολλών φωνονίων, που δίνουν μεγαλύτερα μήκη κύματος και πιο σύνθετες μορφές κυμάτων (όπως οι ήχοι στα στερεά), όταν αναλυθούν με κβαντομηχανικούς όρους (σύμφωνα με τις αρχές του κυματοσωματιδιακού δυϊσμού) περιγράφονται ως «νέφη» φωνονίων.
Άλλοι ρόλοι και ιδιότητες.
Τα φωνόνια παίζουν σημαντικό ρόλο στη θερμική αγωγιμότητα στα υλικά ως φορείς ενέργειας μέσα σε αυτά. Μεταφέροντας ενέργεια ακόμη αλλάζουν τη θερμοκρασία των αγωγών άρα και την ηλεκτρική αντίστασή τους. Επίσης με την αύξηση της θερμοκρασίας αλλάζουν οι ενδοατομικές αποστάσεις και αλλάζει και το φωνόνιο. Φαίνεται πως παίζουν σημαντικό ρόλο στο φαινόμενο σήραγγος με εφαρμογές στους ημιαγωγούς, στις μετρήσεις απεικόνισης επιφανειών από κλπ.
Υπεραγωγιμότητα.
Ιδιαίτερο ρόλο έχει το φωνόνιο σε όλα τα είδη του φαινομένου της υπεραγωγιμότητας, η οποία εμφανίζεται σε χαμηλές θερμοκρασίες που τα άτομα στον κρύσταλλο ταλαντώνουν ελάχιστα. Στην περίπτωση που η υπεραγωγιμότητα οφείλεται στο μηχανισμό των bipolaron, η ελαστική παραμόρφωση του κρυστάλλου (έλξη των θετικών ιόντων του) από ένα διερχόμενο ηλεκτρόνιο το οποίο παρασύρεται από ηλεκτρεγερτική δύναμη, α) δημιουργεί συνθήκες που ο τρόπος ταλάντωσης του πλέγματος περικλείει και «δένει» τα ηλεκτρόνια σε ζεύγη που ταξιδεύουν μαζί με την ταλάντωση του κρυσταλλικού πλέγματος και β) η ταλάντωση του πλέγματος αυτή που συνοδεύει το ζεύγος ηλεκτρονίων, περιγραφόμενη ως νέφος φωνονίων, προσδίδει στα ηλεκτρόνια ορμή με αποτέλεσμα το ρεύμα τους να μπορεί να διατηρείται επ' άπειρον ακόμα και μετά την απομάκρυνση της ηλεκτρεγερτικής δύναμης.

</doc>
<doc id="56520" url="https://el.wikipedia.org/wiki?curid=56520" title="Ξιφασκία">
Ξιφασκία

Η ξιφασκία είναι μια ομάδα τριών σχετικών πολεμικών αθλημάτων. Οι τρεις κλάδοι στη σύγχρονη ξιφασκία είναι το foil, το épée και το saber. Πόντοι νίκης επιτυγχάνονται μέσω της επαφής του όπλου με έναν αντίπαλο. Ένα τέταρτο άθλημα, το μονόξυλο, εμφανίστηκε στους Ολυμπιακούς Αγώνες του 1904 αλλά αποσύρθηκε μετά από αυτό και δεν αποτελεί μέρος της σύγχρονης ξιφασκίας. Η ξιφασκία ήταν ένα από τα πρώτα αθλήματα που παίχτηκαν στους Ολυμπιακούς Αγώνες. Βασισμένο στις παραδοσιακές δεξιότητες της ξιφομαχίας, το σύγχρονο άθλημα εμφανίστηκε στα τέλη του 19ου αιώνα, με την ιταλική σχολή να έχει τροποποιήσει την ιστορική ευρωπαϊκή πολεμική τέχνη της κλασικής ξιφασκίας και τη γαλλική σχολή αργότερα να τελειοποιεί το ιταλικό σύστημα. Υπάρχουν τρεις μορφές σύγχρονης περίφραξης, καθεμία από τις οποίες χρησιμοποιεί διαφορετικό είδος όπλου και έχει διαφορετικούς κανόνες. Έτσι το ίδιο το άθλημα χωρίζεται σε τρεις αγωνιστικές σκηνές: foil, épée και sabre. Οι περισσότεροι ανταγωνιστικοί ξιφομάχοι επιλέγουν να ειδικεύονται σε ένα μόνο όπλο.
Η αγωνιστική ξιφασκία είναι μία από τις πέντε δραστηριότητες που έχουν παρουσιαστεί σε όλους τους σύγχρονους Ολυμπιακούς Αγώνες, οι άλλες τέσσερις είναι ο στίβος, η ποδηλασία, η κολύμβηση και η ενόργανη.
Αγωνιστική περίφραξη.
Κυβερνητικό σώμα.
Η ξιφασκία διέπεται από τη Διεθνή Ομοσπονδία του Εσκρίμου (FIE). Σήμερα, η έδρα της βρίσκεται στη Λωζάνη της Ελβετίας. Η FIE αποτελείται από 145 εθνικές ομοσπονδίες, καθεμία από τις οποίες αναγνωρίζεται από την κρατική Ολυμπιακή Επιτροπή της ως ο μοναδικός εκπρόσωπος της ξιφασκίας ολυμπιακού τύπου στη χώρα αυτή.
Κανόνες.
Η FIE διατηρεί τους ισχύοντες κανόνες που χρησιμοποιούνται από διεθνείς διοργανώσεις που έχουν εγκριθεί από τη FIE, συμπεριλαμβανομένων των παγκοσμίων κυπέλλων, των παγκοσμίων πρωταθλημάτων και των Ολυμπιακών Αγώνων. Η FIE χειρίζεται προτάσεις για αλλαγή των κανόνων τον πρώτο χρόνο μετά από μια Ολυμπιακή χρονιά στο ετήσιο συνέδριο. Η Ένωση Ξιφασκίας των ΗΠΑ έχει ελαφρώς διαφορετικούς κανόνες, αλλά συνήθως τηρεί τα πρότυπα FIE.
Ιστορία.
Η ξιφασκία έχει τις ρίζες της στην ανάπτυξη της ξιφομαχίας για μονομαχίες και αυτοάμυνα. Η περίφραξη πιστεύεται ότι προέρχεται από την Ισπανία. Μερικά από τα πιο σημαντικά βιβλία για την ξιφασκία γράφτηκαν από Ισπανούς ξιφομάχους. Το Treatise on Arms γράφτηκε από τον Ντιέγκο ντε Βαλέρα μεταξύ 1458 και 1471 και είναι ένα από τα παλαιότερα σωζόμενα εγχειρίδια για τη δυτική ξιφασκία (παρά τον τίτλο, το βιβλίο του Ντιέγκο Βαλέρα αφορούσε την εραλδική και όχι την ξιφασκία) λίγο πριν η μονομαχία γίνει επίσημη απαγόρευση από τους Καθολικούς Μονάρχες. Κατά την κατάκτηση, οι ισπανικές δυνάμεις διέδωσαν την ξιφομαχία σε όλο τον κόσμο, ιδιαίτερα στη νότια Ιταλία, μια από τις κύριες περιοχές διαμάχης μεταξύ των δύο εθνών. Η περίφραξη αναφέρθηκε στο έργο The Merry Wives of Windsor που γράφτηκε λίγο πριν από το 1602.
Η μηχανική της σύγχρονης ξιφασκίας ξεκίνησε τον 18ο αιώνα σε μια ιταλική σχολή ξιφασκίας της Αναγέννησης και υπό την επιρροή τους βελτιώθηκε από τη γαλλική σχολή ξιφασκίας. Η ισπανική σχολή ξιφασκίας έμεινε στάσιμη και αντικαταστάθηκε από τις ιταλικές και γαλλικές σχολές.
Εξέλιξη σε άθλημα.
Η στροφή προς την ξιφασκία ως άθλημα και όχι ως στρατιωτική εκπαίδευση συνέβη από τα μέσα του 18ου αιώνα και καθοδηγήθηκε από τον Domenico Angelo, ο οποίος ίδρυσε μια ακαδημία ξιφασκίας, Angelo's School of Arms, στο Carlisle House στο Λονδίνο το 1763. Δίδαξε στην αριστοκρατία τη μοντέρνα τέχνη της ξιφομαχίας. Το σχολείο του διοικούνταν από τρεις γενιές της οικογένειάς του και κυριάρχησε στην τέχνη της ευρωπαϊκής ξιφασκίας για σχεδόν έναν αιώνα.
Εκτύπωση περίφραξης του 1763 από το βιβλίο οδηγιών του Domenico Angelo. Ο Angelo συνέβαλε καθοριστικά στη μετατροπή της ξιφασκίας σε άθλημα.
Καθιέρωσε τους βασικούς κανόνες της στάσης και του ποδιού που εξακολουθούν να διέπουν τη σύγχρονη αθλητική ξιφασκία, αν και οι μέθοδοι επίθεσης και αντιπαράθεσής του ήταν ακόμα πολύ διαφορετικές από την τρέχουσα πρακτική. Αν και σκόπευε να προετοιμάσει τους μαθητές του για πραγματική μάχη, ήταν ο πρώτος δάσκαλος της ξιφασκίας που τόνισε τα οφέλη για την υγεία και τον αθλητισμό της ξιφασκίας περισσότερο από τη χρήση της ως φονική τέχνη, ιδιαίτερα στο σημαντικό βιβλίο του "L'École des armes" (The School of Fence ), που δημοσιεύτηκε το 1763.
Οι βασικές συμβάσεις συγκεντρώθηκαν και καθορίστηκαν κατά τη διάρκεια της δεκαετίας του 1880 από τον Γάλλο δάσκαλο της ξιφασκίας Camille Prévost. Ήταν κατά τη διάρκεια αυτής της περιόδου που πολλές επίσημα αναγνωρισμένες ενώσεις ξιφασκίας άρχισαν να εμφανίζονται σε διάφορα μέρη του κόσμου, όπως το Amateur Fencers League of America ιδρύθηκε το 1891, η Ερασιτεχνική Ένωση ξιφασκίας της Μεγάλης Βρετανίας το 1902 και η Εθνική Ομοσπονδία Ξιφασκίας το 1906.
Ο πρώτος κανονικός διαγωνισμός ξιφασκίας πραγματοποιήθηκε στο εναρκτήριο Grand Military Tournament and Assault at Arms το 1880, που πραγματοποιήθηκε στο Royal Agricultural Hall, στο Islington τον Ιούνιο. Το Τουρνουά περιλάμβανε μια σειρά από αγώνες μεταξύ αξιωματικών και στρατιωτών. Κάθε αγώνας γινόταν για πέντε χτυπήματα και τα φύλλα ήταν στραμμένα με μαύρο χρώμα για να βοηθήσουν τους κριτές. Ο Ερασιτεχνικός Σύλλογος Γυμναστικής &amp; Ξιφασκίας συνέταξε ένα από επίσημο σύνολο κανονισμών περίφραξης το 1896.
Η ξιφασκία αποτελούσε μέρος των Ολυμπιακών Αγώνων το καλοκαίρι του 1896. Σε κάθε θερινούς Ολυμπιακούς Αγώνες πραγματοποιούνταν αγώνες Sabre. Διοργανώθηκαν σε κάθε Θερινούς Ολυμπιακούς Αγώνες εκτός από το 1908. Οι εκδηλώσεις épée πραγματοποιήθηκαν σε κάθε Θερινούς Ολυμπιακούς Αγώνες εκτός από το καλοκαίρι του 1896 για άγνωστους λόγους.
Ξεκινώντας με το épée το 1933, οι πλευρικοί κριτές αντικαταστάθηκαν από την ηλεκτρική συσκευή βαθμολόγησης Laurent-Pagan, με έναν ηχητικό τόνο και ένα κόκκινο ή πράσινο φως που υποδεικνύει πότε προσγειώθηκε ένα άγγιγμα. Το ξίφος αυτοματοποιήθηκε το 1956, και το σπαθί το 1988. Το κιβώτιο βαθμολογίας μείωσε την προκατάληψη στην κρίση και επέτρεψε πιο ακριβή βαθμολογία ταχύτερων ενεργειών, ελαφρύτερων πινελιών και περισσότερων αγγιγμάτων στην πλάτη και στα πλευρά από πριν.
Όπλα.
Υπάρχουν τρία όπλα στη σύγχρονη περίφραξη: ξίφος, épée και σπαθί. Κάθε όπλο έχει τους δικούς του κανόνες και στρατηγικές. Ο απαραίτητος εξοπλισμός περιλαμβάνει τουλάχιστον 2 σπαθιά, ένα λαμέ (όχι για το épée), ένα λευκό σακάκι, προστατευτικό μασχάλης, δύο κορδόνια σώματος και μάσκας, κάλτσες ψηλές μέχρι το γόνατο, γάντι και μαχαίρια.
Ξίφος.
Έγκυροι στόχοι του ξίφους
Το φύλλο είναι ένα ελαφρύ ωστικό όπλο με μέγιστο βάρος 500 γραμμάρια. Το φύλλο στοχεύει τον κορμό, αλλά όχι τα χέρια ή τα πόδια. Το φύλλο έχει ένα μικρό κυκλικό προστατευτικό χεριών που χρησιμεύει για να προστατεύει το χέρι από απευθείας μαχαιρώματα. Καθώς το χέρι δεν είναι έγκυρος στόχος στο φύλλο του ξίφους, αυτό γίνεται κυρίως για λόγους ασφάλειας. Τα αγγίγματα βαθμολογούνται μόνο με την άκρη. χτυπήματα με το πλάι της λεπίδας μην εγγράφονται στην ηλεκτρονική συσκευή βαθμολόγησης. Τα αγγίγματα που είναι έξω από την περιοχή στόχου σταματούν τη δράση, αλλά δεν βαθμολογούνται. Μόνο ένα άγγιγμα μπορεί να δοθεί σε κάθε ξιφομάχο στο τέλος μιας φράσης. Εάν και οι δύο αθλητές προσγειωθούν σε ένα αρκετά κοντινό διάστημα χιλιοστών του δευτερολέπτου για να καταγράψουν δύο φώτα στο μηχάνημα, ο διαιτητής χρησιμοποιεί τους κανόνες του "δικαιώματος διέλευσης" για να προσδιορίσει σε ποιον αθλητή θα δοθεί το άγγιγμα ή εάν ένα χτύπημα εκτός στόχου έχει προτεραιότητα έναντι του ένα έγκυρο χτύπημα, οπότε δεν δίνεται κανένα άγγιγμα. Εάν ο διαιτητής δεν μπορεί να προσδιορίσει ποιος ξιφομάχος έχει δικαίωμα διέλευσης, δεν δίνεται κανένα άγγιγμα.
Épée.
Το épée είναι ένα ωστικό όπλο όπως το ξίφος, αλλά πιο βαρύ, με μέγιστο συνολικό βάρος 775 γραμμάρια. Στο épée, ολόκληρο το σώμα είναι έγκυρος στόχος. Ο προφυλακτήρας χεριών στο épée είναι ένας μεγάλος κύκλος που εκτείνεται προς το πόμολο, καλύπτοντας αποτελεσματικά το χέρι, το οποίο είναι ένας έγκυρος στόχος στο épée. Όπως το ξίφος, όλα τα χτυπήματα πρέπει να γίνονται με την άκρη και όχι με τα πλαϊνά της λεπίδας. Τα χτυπήματα με το πλάι της λεπίδας δεν καταγράφονται στην ηλεκτρονική συσκευή βαθμολόγησης (και δεν σταματούν τη δράση). Δεδομένου ότι ολόκληρο το σώμα είναι νόμιμος στόχος, δεν υπάρχει έννοια άγγιγμα εκτός στόχου, εκτός εάν ο ξιφομάχος χτυπήσει κατά λάθος στο πάτωμα, σβήνοντας το φως και τον τόνο στη συσκευή βαθμολόγησης. Σε αντίθεση με το ξίφος και το σπαθί, το épée δεν χρησιμοποιεί το "right of way" και απονέμει ταυτόχρονες πινελιές και στους δύο ξιφομάχους. Ωστόσο, εάν το σκορ είναι ισόπαλο σε έναν αγώνα στον τελευταίο πόντο και σημειωθεί διπλό άγγιγμα, ο βαθμός είναι άκυρος.
Σπάθη.
Το σπαθί είναι ένα ελαφρύ όπλο κοπής και ώθησης που στοχεύει ολόκληρο το σώμα πάνω από τη μέση, εκτός από το χέρι του όπλου. Το Sabre είναι το νεότερο όπλο που χρησιμοποιείται. Όπως το ξίφος, το μέγιστο νόμιμο βάρος ενός σπαθιού είναι 500 γραμμάρια. Ο προφυλακτήρας χεριών στο σπαθί εκτείνεται από τη λαβή μέχρι το σημείο στο οποίο η λεπίδα συνδέεται με το πόμολο. Αυτός ο προφυλακτήρας γενικά στρέφεται προς τα έξω κατά τη διάρκεια του αθλητισμού για να προστατεύει το βραχίονα του ξίφους από αγγίγματα. Τα χτυπήματα με ολόκληρη τη λεπίδα ή το σημείο είναι έγκυρα. Όπως και στο ξίφος , οι πινελιές που προσγειώνονται εκτός της περιοχής στόχου δεν βαθμολογούνται. Ωστόσο, σε αντίθεση με το αλουμινόχαρτο, αυτές οι πινελιές εκτός στόχου δεν σταματούν τη δράση και η περίφραξη συνεχίζεται. Σε περίπτωση που και οι δύο ξιφομάχοι προσγειώσουν ένα άγγιγμα σκορ, ο διαιτητής καθορίζει ποιος ξιφομάχος θα λάβει τον βαθμό για τη δράση, και πάλι με τη χρήση του "δικαίωμα διέλευσης".
Εξοπλισμός.
Προστατευτικά Ρούχα.
Ο περισσότερος εξοπλισμός ατομικής προστασίας για περίφραξη είναι κατασκευασμένος από σκληρό βαμβάκι ή νάιλον. Το Kevlar προστέθηκε σε κομμάτια κορυφαίας φόρμας (τζάκετ, παντελόνι, προστατευτικό μασχάλης, λαμέ και σαλιάρα της μάσκας) μετά το θάνατο του Vladimir Smirnov στο Παγκόσμιο Πρωτάθλημα του 1982 στη Ρώμη. Ωστόσο, το Kevlar υποβαθμίζεται τόσο από το υπεριώδες φως όσο και από το χλώριο, γεγονός που μπορεί να περιπλέξει τον καθαρισμό.
Άλλα βαλλιστικά υφάσματα, όπως το Dyneema, έχουν αναπτυχθεί που αντιστέκονται στο τρύπημα και δεν αλλοιώνουν τον τρόπο που το Kevlar. Οι κανόνες FIE ορίζουν ότι η φθορά του τουρνουά πρέπει να είναι κατασκευασμένη από ύφασμα που αντέχει σε δύναμη 800 newton (180 lbf) και ότι η σαλιάρα της μάσκας πρέπει να αντέχει διπλάσια.
Το πλήρες κιτ περίφραξης περιλαμβάνει:
Σακάκι.
Το σακάκι είναι σε φόρμα και έχει λουράκι (κρουασάρ) που περνά ανάμεσα στα πόδια. Στην περίφραξη με σπαθί, τα σακάκια κόβονται κατά μήκος της μέσης. Γύρω από το γιακά είναι ραμμένο ένα μικρό φαράγγι διπλωμένου υφάσματος για να εμποδίσει τη λεπίδα του αντιπάλου να γλιστρήσει κάτω από τη μάσκα και κατά μήκος του σακακιού προς τα πάνω προς το λαιμό. Τα παιδιά μπορούν να φορούν ένα βαρύτερο σακάκι, όπως ένα ενισχυμένο με πλαστικό αφρό, για να αποτρέψουν τα συχνά χτυπήματα που υφίσταται ένας εκπαιδευτής.
Plastron.
Το plastron είναι ένα προστατευτικό μασχάλης που φοριέται κάτω από το σακάκι. Παρέχει διπλή προστασία στο πλάι του σπαθιού και του άνω βραχίονα. Δεν υπάρχει ραφή κάτω από το μπράτσο, η οποία θα ευθυγραμμιστεί με τη ραφή του σακακιού και θα παρείχε ένα αδύναμο σημείο.
Γάντι.
Το χέρι του σπαθιού προστατεύεται από ένα γάντι με ένα γάντι που εμποδίζει τις λεπίδες να ανέβουν στο μανίκι και να προκαλέσουν τραυματισμό. Το γάντι βελτιώνει επίσης το κράτημα.
Βράκα.
Οι βράκες ή τα κοντά παντελόνια που καταλήγουν ακριβώς κάτω από το γόνατο. Η βράκα πρέπει να έχει επικάλυψη 10 εκατοστών με το σακάκι. Τα περισσότερα είναι εξοπλισμένα με τιράντες (τιράντες).
Κάλτσες.
Οι κάλτσες περίφραξης είναι αρκετά μακριές για να καλύπτουν το γόνατο. μερικά καλύπτουν το μεγαλύτερο μέρος του μηρού.
Παπούτσια.
Τα παπούτσια περίφραξης έχουν επίπεδες σόλες, και είναι ενισχυμένα στο εσωτερικό για το πίσω πόδι και στη φτέρνα για το μπροστινό πόδι. Η ενίσχυση αποτρέπει τη φθορά από πνεύμονες.
Μάσκα.
Η μάσκα περίφραξης έχει σαλιάρα που προστατεύει το λαιμό. Η μάσκα πρέπει να υποστηρίζει 12 κιλά (26 lb) στο μεταλλικό πλέγμα και 350 newton (79 lbf) αντίστασης διείσδυσης στη σαλιάρα. Οι κανονισμοί FIE υπαγορεύουν ότι οι μάσκες πρέπει να αντέχουν 25 κιλά στο πλέγμα και 1.600 newton στη σαλιάρα. Ορισμένες σύγχρονες μάσκες έχουν ένα διαφανές γείσο στο μπροστινό μέρος της μάσκας. Αυτά έχουν χρησιμοποιηθεί σε αγώνες υψηλού επιπέδου (Παγκόσμιο Πρωτάθλημα κ.λπ.), ωστόσο, επί του παρόντος απαγορεύονται σε αλουμινόχαρτο και épée από την FIE, μετά από ένα περιστατικό το 2009 κατά το οποίο τρυπήθηκε μια προσωπίδα κατά τη διάρκεια του διαγωνισμού του Ευρωπαϊκού Πρωταθλήματος Νεανίδων. Υπάρχουν μάσκες αλουμινόχαρτου, σπαθιάς και τριών όπλων.
Προστατευτικό στήθους.
Ένα προστατευτικό στήθους, κατασκευασμένο από πλαστικό, φοριέται από γυναίκες ξιφομάχους και, μερικές φορές, από άνδρες. Τα φορούν και οι εκπαιδευτές ξιφασκίας, καθώς χτυπιούνται πολύ πιο συχνά κατά τη διάρκεια της προπόνησης από τους μαθητές τους. Στην περίφραξη με φύλλο αλουμινίου, η σκληρή επιφάνεια ενός προστατευτικού στήθους μειώνει την πιθανότητα να εγγραφεί ένα χτύπημα.
Κουτσός.
Ένα λαμέ είναι ένα στρώμα από ηλεκτρικά αγώγιμο υλικό που φοριέται πάνω από το τζάκετ περίφραξης σε αλουμινόχαρτο και περίφραξη με σπαθί. Το λαμέ καλύπτει ολόκληρη την περιοχή στόχο και διευκολύνει τον προσδιορισμό του εάν ένα χτύπημα έπεσε εντός της περιοχής στόχου. (Στη περίφραξη épée το λαμέ είναι περιττό, καθώς η περιοχή στόχος εκτείνεται σε ολόκληρο το σώμα του αγωνιζόμενου.) Στην περίφραξη με σπαθί, τα μανίκια του λαμέ καταλήγουν σε ευθεία γραμμή κατά μήκος του καρπού. στην περίφραξη με φύλλο αλουμινίου, το λαμέ είναι αμάνικο. Ένα κορδόνι σώματος είναι απαραίτητο για την καταγραφή της βαθμολογίας. Προσαρμόζεται στο όπλο και τρέχει μέσα στο μανίκι του σακακιού, στη συνέχεια κάτω από την πλάτη και έξω στο κουτί του σκορ. Στην περίφραξη με σπαθί και αλουμινόχαρτο, το κορδόνι του αμαξώματος συνδέεται με το λαμέ για να δημιουργήσει ένα κύκλωμα στο πλαίσιο βαθμολογίας.
Μανίκι.
Ένας εκπαιδευτής ή ένας δάσκαλος μπορεί να φορέσει ένα προστατευτικό μανίκι ή ένα δέρμα ποδιών για να προστατεύσει το χέρι ή το πόδι περίφραξης, αντίστοιχα.
Στοιχεία προστατευτικού ρουχισμού.
Προστατευτικό στήθους για γυναίκες
Παραδοσιακά, η στολή του ξιφομάχου είναι λευκή και η στολή του εκπαιδευτή είναι μαύρη. Αυτό μπορεί να οφείλεται στην περιστασιακή προηλεκτρική πρακτική της κάλυψης της αιχμής του όπλου με βαφή, αιθάλη ή έγχρωμη κιμωλία προκειμένου να διευκολυνθεί ο διαιτητής να προσδιορίσει την τοποθέτηση των πινεμάτων. Καθώς αυτό δεν αποτελεί πλέον παράγοντα στην εποχή του ηλεκτρισμού, οι κανόνες FIE έχουν χαλαρώσει για να επιτρέψουν τις έγχρωμες στολές (εκτός από τις μαύρες). Οι οδηγίες περιορίζουν επίσης το επιτρεπόμενο μέγεθος και τη θέση των λογότυπων χορηγιών.
Ηλεκτρικός εξοπλισμός.
Απαιτείται ένα σύνολο εξοπλισμού ηλεκτρικής περίφραξης για τη συμμετοχή στην ηλεκτρική περίφραξη. Ο ηλεκτρικός εξοπλισμός στην περίφραξη ποικίλλει ανάλογα με το όπλο με το οποίο χρησιμοποιείται σύμφωνα με. Το κύριο συστατικό ενός σετ ηλεκτρικού εξοπλισμού είναι το καλώδιο του αμαξώματος. Το κορδόνι του σώματος χρησιμεύει ως σύνδεση μεταξύ ενός ξιφομάχου και ενός καρουλιού από σύρμα που αποτελεί μέρος ενός συστήματος για την ηλεκτρική ανίχνευση ότι το όπλο έχει αγγίξει τον αντίπαλο. Υπάρχουν δύο τύποι: ένας για épée, και ένας για αλουμινόχαρτο και σπαθί.
Τα κορδόνια του σώματος Épée αποτελούνται από δύο σετ τριών οδόντων το καθένα συνδεδεμένο με ένα καλώδιο. Το ένα σετ συνδέεται στο όπλο του ξιφομάχου, με το άλλο να συνδέεται με τον κύλινδρο. Τα κορδόνια από αλουμινόχαρτο και σπαθί έχουν μόνο δύο δόντια (ή έναν συνδετήρα ξιφολόγχης) στην πλευρά του όπλου, με το τρίτο σύρμα να συνδέεται με το λαμέ του ξιφομάχου. Η ανάγκη σε αλουμινόχαρτο και σπαθί για διάκριση μεταξύ αγγίγματος εντός και εκτός στόχου απαιτεί μια ενσύρματη σύνδεση με την έγκυρη περιοχή στόχο.
Τεχνικές.
Οι τεχνικές ή οι κινήσεις στην ξιφασκία μπορούν να χωριστούν σε δύο κατηγορίες: επιθετικές και αμυντικές. Ορισμένες τεχνικές μπορούν να εμπίπτουν και στις δύο κατηγορίες (π.χ. το beat). Ορισμένες τεχνικές χρησιμοποιούνται επιθετικά, με σκοπό να προσγειώσετε ένα χτύπημα στον αντίπαλό σας ενώ κρατάτε το δικαίωμα διέλευσης (αλουμινόχαρτο και σπαθί). Άλλα χρησιμοποιούνται αμυντικά, για προστασία από χτύπημα ή για να αποκτήσουν το δικαίωμα διέλευσης.
Οι επιθέσεις και οι άμυνες μπορούν να εκτελεστούν σε αμέτρητους συνδυασμούς ενεργειών ποδιών και χεριών. Για παράδειγμα, ο ξιφομάχος Α επιτίθεται στον βραχίονα του ξιφομάχου Β, τραβώντας ένα ψηλό εξωτερικό παρτέρι. Στη συνέχεια, ο ξιφομάχος Β ακολουθεί τον αγώνα με ένα high line riposte. Ο ξιφομάχος Α, περιμένοντας αυτό, κάνει το δικό του τέρμα περιστρέφοντας τη λεπίδα του κάτω από το όπλο του ξιφομάχου Β (από ευθεία προς τα έξω προς τα κάτω), βάζοντας την άκρη του ξιφομάχου Β εκτός στόχου και ο ξιφομάχος Α σκοράρει τώρα στη χαμηλή γραμμή στρέφοντας το χέρι προς τα πάνω.
Κάθε φορά που σημειώνεται ένας βαθμός, οι ξιφομάχοι θα επιστρέψουν στην αρχική τους θέση. Ο αγώνας θα ξεκινήσει ξανά αφού ο διαιτητής δώσει τις ακόλουθες εντολές (στα γαλλικά σε διεθνείς ρυθμίσεις): "En garde" (Σε φρουρά), "Êtes-vous prêts ?" (Είσαι έτοιμος;), "Allez" (Φράχτη!).
Επιθετικές κινήσεις.
Επίθεση: Μια βασική τεχνική ξιφασκίας, που ονομάζεται επίσης ώθηση, που αποτελείται από την αρχική επιθετική ενέργεια που γίνεται με επέκταση του βραχίονα και συνεχή απειλή του αντιπάλου στόχου. Υπάρχουν τέσσερις διαφορετικές επιθέσεις (ευθεία ώθηση, επίθεση απεμπλοκής, επίθεση αντίθετης απεμπλοκής και αποκοπή). Στο σπαθί γίνονται και επιθέσεις με κοπτική δράση.
Αντίδραση: Επίθεση από τον αμυντικό μετά από επιτυχημένο πάρτι. Αφού ο επιτιθέμενος ολοκληρώσει την επίθεσή του και έχει αποσταλεί, ο αμυνόμενος έχει στη συνέχεια την ευκαιρία να κάνει επίθεση και (σε ​​αλουμινόχαρτο και σπαθί) να πάρει το δικαίωμα του αγώνα.
Feint: Ψεύτικη επίθεση με σκοπό να προκαλέσει αντίδραση του αντίπαλου ξιφομάχου.
Lunge: Μια ώθηση κατά την επέκταση του μπροστινού ποδιού χρησιμοποιώντας μια ελαφριά κίνηση κλωτσιών και ώθηση του σώματος προς τα εμπρός με το πίσω πόδι.
Beat attack: Σε αλουμινόχαρτο και σπαθί, ο επιτιθέμενος κτυπά τη λεπίδα του αντιπάλου για να κερδίσει προτεραιότητα (δικαίωμα διαδρομής) και συνεχίζει την επίθεση ενάντια στην περιοχή στόχο. Στο épée γίνεται ένα παρόμοιο beat αλλά με σκοπό να διαταραχθεί ο στόχος του αντιπάλου και έτσι να σκοράρει με ένα μόνο φως.
Αποσύνδεση: Μια ενέργεια λεπίδας κατά την οποία η λεπίδα μετακινείται γύρω από τη λεπίδα του αντιπάλου για να απειλήσει ένα διαφορετικό μέρος του στόχου ή να εξαπατήσει έναν παρέα.
Σύνθετη επίθεση: Μια επίθεση της οποίας προηγείται ένας ή περισσότεροι προσποιήσεις που υποχρεώνουν τον αντίπαλο να αντισταθεί, επιτρέποντας στον επιτιθέμενο να εξαπατήσει τον παρί.
Συνέχιση/ανανέωση Επίθεσης: Μια τυπική ενέργεια épée για την πραγματοποίηση μιας 2ης επίθεσης μετά την ακύρωση της πρώτης επίθεσης. Αυτό μπορεί να γίνει με μια αλλαγή στη γραμμή. για παράδειγμα, μια επίθεση σε ψηλή γραμμή (πάνω από το καμπαναριό του αντιπάλου, όπως ο ώμος) ακολουθείται στη συνέχεια με μια επίθεση στη χαμηλή γραμμή (κάτω από τον κουδούνι του αντιπάλου, όπως ο μηρός ή το πόδι). ή από την εξωτερική γραμμή έως την εσωτερική γραμμή. Μια δεύτερη συνέχεια είναι να περάσετε ελαφρά τη λάμα και να γωνιάσετε τη λεπίδα για να επαναφέρετε την άκρη της λεπίδας στον στόχο. Μια ανανέωση μπορεί επίσης να είναι άμεση (χωρίς αλλαγή γραμμής ή οποιαδήποτε περαιτέρω ενέργεια), οπότε ονομάζεται remise. Σε αλουμινόχαρτο ή σαμπρέ, μια ανανέωση θεωρείται ότι έχει χάσει το δικαίωμα διαφοράς και η άμεση ανταπόκριση του αμυντικού, εάν προσγειωθεί, θα σκοράρει αντί για την ανανέωση.
Flick: μια τεχνική που χρησιμοποιείται κυρίως σε αλουμινόχαρτο και épée. Εκμεταλλεύεται την εξαιρετική ευελιξία της λεπίδας για να τη χρησιμοποιεί σαν μαστίγιο, λυγίζοντας τη λεπίδα έτσι ώστε να λυγίσει και να χτυπήσει τον αντίπαλο με το σημείο. Αυτό επιτρέπει στον ξιφομάχο να χτυπήσει ένα σκοτεινό μέρος του στόχου (π.χ. το πίσω μέρος του ώμου ή, στο épée, τον καρπό, ακόμη και όταν καλύπτεται από τον φρουρό). Αυτή η τεχνική έχει γίνει πολύ πιο δύσκολη λόγω των αλλαγών χρονισμού που απαιτούν το σημείο να παραμείνει πιεσμένο για περισσότερο χρόνο για να σβήσει το φως.
Αμυντικές Κινήσεις.
Parry: Βασική τεχνική άμυνας, μπλοκάρετε το όπλο του αντιπάλου ενώ προετοιμάζεται ή εκτελεί επίθεση για να εκτρέψει τη λεπίδα από την έγκυρη περιοχή του ξιφομάχου και (σε ​​αλουμινόχαρτο και σπαθί) για να δώσει στον ξιφομάχο το δικαίωμα διέλευσης. Συνήθως ακολουθείται από ανταπόκριση, ανταπόκριση από τον αμυντικό.
Circle parry: Ένα πάρτι όπου το όπλο μετακινείται σε κύκλο για να πιάσει την άκρη του αντιπάλου και να το εκτρέψει μακριά.
Αντεπίθεση: Μια βασική τεχνική ξιφασκίας για να επιτεθείς στον αντίπαλό σου ενώ γενικά απομακρύνεσαι από το δρόμο της επίθεσης του αντιπάλου. Χρησιμοποιείται αρκετά συχνά στο épée για να σκοράρει στο χέρι/βραχίονα του επιθετικού. Πιο δύσκολο να επιτευχθεί σε αλουμινόχαρτο και σπαθί, εκτός εάν κάποιος είναι αρκετά γρήγορος για να κάνει την αντεπίθεση και να υποχωρήσει μπροστά από τον αντίπαλο που προχωρά χωρίς να σκοράρει ή να αποφύγει την επιθετική λεπίδα μέσω κινήσεων όπως το In Quartata (γυρίζοντας στο πλάι) ή το Passata -sotto (πάπια). Οι αντεπιθέσεις μπορούν επίσης να εκτελεστούν σε αντίθεση, βόσκοντας κατά μήκος της λεπίδας του αντιπάλου και εκτρέποντάς το για να αστοχήσει η επίθεση.
Point-in-line: Μια συγκεκριμένη θέση όπου το χέρι είναι ίσιο και το σημείο απειλεί την περιοχή στόχο του αντιπάλου. Σε αλουμινόχαρτο και σπαθί, αυτό δίνει μία προτεραιότητα εάν η επέκταση ολοκληρωθεί πριν ο αντίπαλος ξεκινήσει την τελική ενέργεια της επίθεσής του. Όταν εκτελείται ως αμυντική ενέργεια, ο εισβολέας πρέπει στη συνέχεια να ενοχλήσει το εκτεταμένο όπλο για να λάβει ξανά προτεραιότητα. Διαφορετικά ο αμυντικός έχει προτεραιότητα και το point-in-line θα κερδίσει το άγγιγμα εάν ο επιθετικός δεν καταφέρει ούτε ένα φως. Στο épée, δεν υπάρχει προτεραιότητα. η κίνηση μπορεί να χρησιμοποιηθεί ως μέσο από κάθε ξιφομάχο για να πετύχει διπλό άγγιγμα και να προωθήσει το σκορ κατά 1 για κάθε ξιφομάχο. Σε όλα τα όπλα, η θέση point-in-line χρησιμοποιείται συνήθως για να επιβραδύνει την προέλαση του αντιπάλου και να τον αναγκάσει να καθυστερήσει την εκτέλεση της επίθεσής του.
Πανεπιστήμια και σχολεία.
Οι φοιτητές του πανεπιστημίου διαγωνίζονται διεθνώς στους Παγκόσμιους Πανεπιστημιακούς Αγώνες. Οι Ηνωμένες Πολιτείες διοργανώνουν δύο πανεπιστημιακά τουρνουά εθνικού επιπέδου, συμπεριλαμβανομένου του πρωταθλήματος NCAA και των Εθνικών Πρωταθλημάτων USACFC στις ΗΠΑ και των πρωταθλημάτων ξιφασκίας BUCS στο Ηνωμένο Βασίλειο.
Οι εθνικές οργανώσεις ξιφασκίας έχουν δημιουργήσει προγράμματα για να ενθαρρύνουν περισσότερους μαθητές να περιφράξουν. Παραδείγματα περιλαμβάνουν το πρόγραμμα Regional Youth Circuit στις ΗΠΑ και τη σειρά Leon Paul Youth Development στο Ηνωμένο Βασίλειο.
Τα τελευταία χρόνια έχουν γίνει προσπάθειες να εισαχθεί η περίφραξη σε ένα ευρύτερο και νεότερο κοινό, με τη χρήση αφρωδών και πλαστικών ξίφων, που απαιτούν πολύ λιγότερο προστατευτικό εξοπλισμό. Αυτό καθιστά πολύ λιγότερο δαπανηρή την παροχή μαθημάτων και, επομένως, πιο εύκολη την μεταφορά της περίφραξης σε ένα ευρύτερο φάσμα σχολείων από ό,τι παραδοσιακά. Υπάρχει ακόμη και μια σειρά διαγωνισμών στη Σκωτία – η FunLeague Ξιφασκίας πλαστικού και αφρού – ειδικά για παιδιά δημοτικού και πρώιμου γυμνασίου που χρησιμοποιούν αυτόν τον εξοπλισμό.
Το Ηνωμένο Βασίλειο φιλοξενεί δύο εθνικούς διαγωνισμούς στους οποίους τα σχολεία ανταγωνίζονται απευθείας μεταξύ τους: το Πρωτάθλημα Ξιφασκίας Δημόσιων Σχολείων, έναν διαγωνισμό που είναι ανοιχτός μόνο σε Ανεξάρτητα Σχολεία και το Πρωτάθλημα Δευτεροβάθμιας Σχολής της Σκωτίας, ανοιχτό σε όλα τα σχολεία δευτεροβάθμιας εκπαίδευσης στη Σκωτία. Περιλαμβάνει τόσο ομαδικά όσο και μεμονωμένα γεγονότα και είναι ιδιαίτερα αναμενόμενο. Τα σχολεία διοργανώνουν αγώνες απευθείας μεταξύ τους και οι μαθητές σχολικής ηλικίας μπορούν να αγωνιστούν μεμονωμένα στο Βρετανικό Πρωτάθλημα Νέων.
Πολλά πανεπιστήμια στο Οντάριο του Καναδά έχουν ομάδες ξιφασκίας που συμμετέχουν σε έναν ετήσιο διαπανεπιστημιακό διαγωνισμό που ονομάζεται Τελικοί OUA.
Άλλες παραλλαγές.
Άλλες παραλλαγές περιλαμβάνουν ξιφασκία με αναπηρικό αμαξίδιο για άτομα με αναπηρία, ξιφασκία με καρέκλα, épée με ένα χτύπημα (ένα από τα πέντε αγωνίσματα που αποτελούν το σύγχρονο πένταθλο) και τους διάφορους τύπους μη ολυμπιακών αγώνων ξιφασκίας. Είναι παρόμοια με την περίφραξη με αμαξίδιο, αλλά για τους ικανούς. Οι αντίπαλοι στήνουν αντίθετες καρέκλες και φράχτη ενώ κάθονται. εφαρμόζονται όλοι οι συνήθεις κανόνες περίφραξης. Ένα παράδειγμα της τελευταίας είναι η Αμερικανική Λίγκα Ξιφασκίας (διαφορετική από την Ένωση Ξιφασκίας των Ηνωμένων Πολιτειών): η μορφή των αγώνων είναι διαφορετική και οι κανόνες του δικαιώματος διεξαγωγής ερμηνεύονται με διαφορετικό τρόπο. Σε ορισμένες χώρες, οι αγώνες σχολείων και πανεπιστημίων αποκλίνουν ελαφρώς από τη μορφή FIE. Μια παραλλαγή του αθλήματος που χρησιμοποιεί φωτόσπαθα παιχνιδιών κέρδισε την εθνική προσοχή όταν το ESPN2 απέκτησε τα δικαιώματα για μια επιλογή αγώνων και το συμπεριέλαβε ως μέρος του μπλοκ προγραμματισμού "ESPN8: The Ocho" τον Αύγουστο του 2018.
Στη λαϊκή κουλτούρα.
Μια από τις πιο αξιόλογες ταινίες που σχετίζονται με την ξιφασκία είναι η Φινλανδο-Εσθονική ταινία του 2015 The Fencer, σε σκηνοθεσία Klaus Härö, η οποία βασίζεται χαλαρά στη ζωή του Endel Nelis, ενός καταξιωμένου Εσθονού ξιφομάχου και προπονητή. Η ταινία ήταν υποψήφια για την 73η Χρυσή Σφαίρα στην κατηγορία Ξενόγλωσσων Ταινιών.

</doc>
<doc id="56521" url="https://el.wikipedia.org/wiki?curid=56521" title="Ταχυπλοΐα">
Ταχυπλοΐα

Η ταχυπλοΐα είναι αγώνας σκαφών στη θάλασσα ή και σε μεγάλες λίμνες από μηχανοκίνητα σκάφη. Σε αυτό το αγώνισμα δεν χρησιμοποιούνται πανιά όπως στην ιστιοπλοΐα, αλλά η δύναμη και η ταχύτητα των μηχανών. Τα σκάφη είναι μικρά και ευέλικτα και πρόκειται για τα γνωστά μας κρις-κραφτ, ενώ τα τελευταία χρόνια υπάρχουν και οι αγώνες τζετ, δηλαδή με τα μηχανάκια της θάλασσας. Στην Ελλάδα υπάρχει λέσχη ταχυπλοΐας που κάθε χρόνο διοργανώνει περίπου 10 αγώνες με επίκεντρο το Σαρωνικό. Το άθλημα είναι συναρπαστικό και ο συναγωνισμός έντονος.

</doc>
<doc id="56522" url="https://el.wikipedia.org/wiki?curid=56522" title="Αντιπτέριση">
Αντιπτέριση

Η αντιπτέριση, γνωστή με το διεθνή όρο μπάντμιντον ("badminton"), είναι άθλημα με ρακέτες. Το μπαλάκι έχει φτερά και η τροχιά του είναι ασυνεπής. Ο παίκτης πρέπει να το χτυπήσει με πολύ μεγάλη δύναμη για να φύγει γρήγορα αλλά και πάλι το μπαλάκι μπορεί να μην υπακούσει. Οι αθλητές πρέπει να έχουν ορισμένες ειδικές ικανότητες, γι' αυτό και είναι λίγοι αυτοί που ασχολούνται με το άθλημα. Παίζεται με δυο παίκτες και με τέσσερις ανά δύο, όπως και στο τένις. Στην Ελλάδα ήρθε το 1988.
Ιστορία.
Η αντιπτέριση είναι άθλημα με πολύ πλούσια ιστορία, η οποία έχει τις ρίζες της βαθιά στην αρχαία εποχή. Το μπάτμιντον πρωτοεμφανίζεται στην Αρχαία Αίγυπτο τον 5ο π.Χ. αιώνα, ενώ παράλληλα, υπάρχουν παρόμοιες αναφορές την ίδια εποχή στην Αρχαία Ελλάδα, Κίνα, Ινδία και λαούς της Άπω Ανατολής. Οι έρευνες ιστορικών στην Κίνα δείχνουν πως στο 2000 π.Χ. παιζόταν ένα παιχνίδι που έχει μικρή σχέση με το σημερινό και λεγόταν «DI-DZIAN-DZI» (Ντάι Ντζιάν Ντζι) και το οποίο σήμαινε «το χτύπημα του φτερού». Παιζόταν με τα χέρια (παλάμες) κι ένα νόμισμα που είχε δυο φτερά επάνω του. Αποτελεί δε σήμερα κύριο πρόγονο του αθλήματος "Ποδοπτέριση" (ποδόσφαιρο φτερού). Τον 14ο αιώνα, οι γυναίκες στην Ιαπωνία έπαιζαν ένα παιχνίδι με φρούτα -αντί για μπάλες- με φτερά καρφωμένα επάνω τους. 
Οι ρακέτες που χρησιμοποιούσαν ήταν ξύλινες και έμοιαζαν με τις σημερινές της Επιτραπέζιας Αντισφαίρισης (πινγκ πονγκ). Το παιχνίδι αυτό είχε την ονομασία «OBIANE» (Όμπιαν). Στην Ευρώπη αναφέρεται ένα παρόμοιο παιχνίδι επί βασιλείας Φραγκίσκου-Ιωσήφ (1515-1547), που αργότερα ονομάστηκε «JEU VOLANT» (Ζε βολάν). 
Στην αρχή το φτερό αποτελούνταν από φελλό και φτερά κότας και παιζόταν από τις Κυρίες της Αυλής. Σκοπός του παιχνιδιού ήταν να στείλουν το φτερό όσο πιο ψηλά μπορούσαν χωρίς να μετακινηθούν. Η πιο διάσημη «παίκτρια» της εποχής ήταν η βασίλισσα της Σουηδίας, Κρίστεν. Δεν είναι γνωστό ακριβώς πότε και που πρωτοεμφανίστηκαν ρακέτες για τα αρχικά αυτά παιχνίδια-προγόνους του σημερινού μπάτμιντον, αλλά σύμφωνα με τα προλεγόμενα, τον 14ο αιώνα οι γυναίκες στην Ιαπωνία χρησιμοποιούσαν ρακέτες.
Η επαρχία Γκλάουστερσαϊρ της Αγγλίας είναι η γενέτειρα του παιχνιδιού με τη σημερινή μορφή. Ο Δούκας του Μποφόρ γύρω στα 1840-1850 (κατά άλλους το 1860) παρουσίασε στους καλεσμένους του, στον πύργο του Μπάντμιντον Χάουζ όπου ήταν και το σπίτι του, ένα παιχνίδι που λεγόταν «POONA» (Πούνα) και που είχε παιχτεί στην ομώνυμη πόλη της Ινδίας από Άγγλους αξιωματικούς. Μέχρι τότε του είχαν δώσει την ονομασία «Battledore and Shuttlecock» (Μπάτλντορ εντ Σάτλκοκ δηλ. Ρακέτα και Φτερό). Το 1873, ο Δούκας το πρωτοπαρουσιάζει δημόσια και συγκεκριμένα στη Βασιλική Κοινωνία της Αγγλίας. Το 1887 (κατά άλλες πηγές, το 1877) προσδιορίστηκαν οι κανόνες του και η εξάπλωσή του ήταν ραγδαία. Στην αρχή παιζόταν από τις εύπορες τάξεις και είχε χαρακτήρα κοινωνικής εκδήλωσης παρά ανταγωνιστικό, ενώ υπήρχε αυστηρός κώδικας ενδυμασίας.
Πρώτη Εθνική Ομοσπονδία.
Στις 13 Σεπτεμβρίου 1893 ιδρύθηκε η Αγγλική Ομοσπονδία και είχε 12 συλλόγους-μέλη. Η Αγγλική Ομοσπονδία είναι και η αρχαιότερη εθνική ομοσπονδία αντιπτέρισης και η πρώτη που ιδρύθηκε. Το πρώτο Εθνικό Πρωτάθλημα της Αγγλίας που είχε την ονομασία All England Championships, έγινε το 1899 και είχε διάρκεια μιας ημέρας. Ακολούθησαν οι Ομοσπονδίες της Ιρλανδίας, Σκωτίας, Ουαλίας και άλλων Ευρωπαϊκών χωρών.
Παγκόσμια Ομοσπονδία.
Η Παγκόσμια Ομοσπονδία Αντιπτέρισης (I.B.F., International Badminton Federation, από 24/9/2006 B.W.F., Badminton World Federation) ιδρύθηκε στις 5 Ιουλίου 1934 στη Μεγάλη Βρετανία και ιδρυτικά μέλη ήταν 9 χώρες: Αγγλία, Γαλλία, Δανία, Ελβετία, Νορβηγία, Ολλανδία, Σουηδία, Τσεχοσλοβακία και Φινλανδία. Ο πρώτος πρόεδρος της ομοσπονδίας αλλά και ιδρυτής της, ήταν ο αείμνηστος Σερ Τζώρτζ Άλαν Τόμας (1881-1972) ο οποίος γίνεται και πρόεδρός της έως το 1955. Συμπτωματικά, μέχρι και το 2005 η έδρα της Παγκόσμιας Ομοσπονδίας ήταν η πόλη απ’ όπου ξεκίνησε το σύγχρονο μπάντμιντον, το Γκλάουστερσαϊρ. Σήμερα βρίσκεται στην πρωτεύουσα της Μαλαισίας, Κουάλα Λουμπούρ και έχει στη δύναμή της 194 χώρες-μέλη και πάνω από 50.000.000 εγγεγραμμένους αθλητές και αθλήτριες.
Ασιατική Συνομοσπονδία.
Η Ασιατική Συνομοσπονδία ιδρύθηκε στις 30 Ιουλίου 1959 και έχει έδρα την πρωτεύουσα της Μαλαισίας, Κουάλα Λουμπούρ. Έχει 43 χώρες-μέλη.
Ευρωπαϊκή Συνομοσπονδία.
Η Ευρωπαϊκή Συνομοσπονδία (European Badminton Union, EBU και από 8 Απριλίου 2006 "Badminton Europe") ιδρύθηκε στη Φραγκφούρτη της Γερμανίας στις 24 Σεπτεμβρίου 1967, από τις εξής χώρες: Αγγλία, Αυστρία, Βέλγιο, Δυτική Γερμανία, Δανία, Ελβετία, Νορβηγία, Ολλανδία, Σουηδία, Τσεχοσλοβακία και Φινλανδία. Έχει στη δύναμή της 54 χώρες-μέλη και η έδρα της είναι το Μπρόντμπυ της Δανίας.
Παναμερικανική Συνομοσπονδία.
Η Παναμερικανική Συνομοσπονδία ιδρύθηκε στις 13 Φεβρουαρίου 1976 και έχει έδρα την πρωτεύουσα του Περού, Λίμα. Έχει στη δύναμή της 37 χώρες-μέλη.
Αφρικανική Συνομοσπονδία.
Η Αφρικανική Συνομοσπονδία ιδρύθηκε στις 31 Αυγούστου 1977 και έχει έδρα το νησί Μαυρίκιος. Έχει στη δύναμή της 44 χώρες-μέλη.
Συνομοσπονδία Ωκεανίας.
Η Συνομοσπονδία της Ωκεανίας ιδρύθηκε στις 21 Μαΐου 1987 και έχει έδρα την Αυστραλία (Γουίλιαμστάουν, επαρχία Βικτώρια). Έχει στη δύναμή της 16 χώρες-μέλη.
Η αντιπτέριση στην Ελλάδα.
Στην Ελλάδα το άθλημα πρωτοεμφανίστηκε στην Κομοτηνή το 1988. Ο καθηγητής Φυσικής Αγωγής Στεπάν Παρτεμιάν συναντήθηκε στην πόλη Χάσκοβο της Βουλγαρίας, με τον τότε Ομοσπονδιακό Προπονητή και σημερινό τέως πρόεδρο της Εθνικής Ομοσπονδίας Αντιπτέρισης της Βουλγαρίας Δρ. Πούζαντ Καζαμπιάν, ο οποίος του έδωσε τον πρώτο εξοπλισμό και τις απαραίτητες τεχνικές οδηγίες. Σύντομα δημιουργήθηκε ένας πυρήνας ατόμων στους οποίους η ιδέα του νέου αυτού αθλήματος φάνηκε ελκυστική. 
Η συμβολή του καθηγητή Φυσικής Αγωγής Παναγιώτη Αντωνίου ήταν καθοριστική, δημιουργώντας μια βάση για την ανάπτυξη του αθλήματος στην πόλη της Κομοτηνής, μέσα από το Τ.Ε.Φ.Α.Α. (Τμήμα Επιστήμης Φυσικής Αγωγής και Αθλητισμού) του Δημοκρίτειου Πανεπιστήμιου Θράκης και αργότερα ιδρύοντας και αθλητικό σύλλογο. Ο μικρός αριθμός των ατόμων που ασχολούνταν με το άθλημα τα χρόνια εκείνα, δεν επέτρεπαν τη διοργάνωση αγώνων στο εσωτερικό. Έτσι, οι πρώτες αγωνιστικές υποχρεώσεις ήταν σε γειτονικές χώρες (Βουλγαρία και Κύπρος). Σύντομα ιδρύθηκε και το πρώτο τμήμα Αντιπτέρισης σε αθλητικό σύλλογο (Σεπτέμβριος 1989) από την Ένωση Αρμενίων Αθλητών Θεσσαλονίκης, η οποία στις 11 Νοεμβρίου 1990 εγγράφηκε ως δόκιμο μέλος στη Διεθνή Ομοσπονδία.
Ε.Ο.Φ.Σ.Α..
Η Ε.Ο.Φ.Σ.Α. (Ελληνική Ομοσπονδία Φιλάθλων Σωματείων Αντιπτέρισης) ιδρύθηκε το 1992 και τα ιδρυτικά της μέλη ήταν οι παρακάτω έξι σύλλογοι: «Ένωση Αρμενίων Αθλητών Θεσσαλονίκης», «Αθλητικός Όμιλος Νέου Πετριτσίου», «Αθλητικός Σύλλογος Μυκήνες», «Σύλλογος Μπάτμιντον Δημόκριτος Κομοτηνής», «Αθλητικός Γυμναστικός Σύλλογος Σιδηροκάστρου Το Ρούπελ» και «Σύλλογος Αντισφαίρισης Τυρνάβου». Η γεωγραφική εξάπλωση ήταν ραγδαία και πολύ σύντομα το άθλημα παιζόταν από την Κομοτηνή μέχρι την Καλαμάτα. Σήμερα, 180 σωματεία είναι μέλη της Ε.Ο.Φ.Σ.Α., από τον Έβρο έως την Κρήτη, ενώ έχει δύναμη ανερχόμενη σε 8.525 αθλητές και αθλήτριες. Το Μάιο του 1995 η Ε.Ο.Φ.Σ.Α. έγινε επίσημο μέλος της Παγκόσμιας Ομοσπονδίας. Η έρευνα των Μπονέλη, Αντωνίου, Αλμπανίδη και Γούργουλη (2003), καταγράφοντας τη νεότερη ιστορία του αθλήματος στην Ελλάδα, αναφέρει πως η καλλιέργεια του αθλήματος στα Τ.Ε.Φ.Α.Α. Κομοτηνής και Θεσσαλονίκης έχει συντελέσει καθοριστικά στην εξάπλωσή του σε περισσότερο από 20 περιοχές της Ελλάδος.
Ο Παναγιώτης Αντωνίου (1999) σε έρευνα που έκανε σχετικά με το ρυθμό έκδοσης δελτίων αθλητικής ιδιότητας σε νέους αθλητές αντιπτέρισης διαπίστωσε πως το 1994 εκδόθηκαν 90 δελτία αθλητικής ιδιότητας, το 1996, 857 (η μεγαλύτερη αύξηση στην ιστορία του αθλήματος στην Ελλάδα), το 1999 ο αριθμός των εγγεγραμμένων αθλητών ανερχόταν σε 1.870 και το 2002 σε περισσότερους από 3.000.

</doc>
<doc id="56523" url="https://el.wikipedia.org/wiki?curid=56523" title="Συγχρονισμένη κολύμβηση">
Συγχρονισμένη κολύμβηση

Η καλλιτεχνική κολύμβηση ή αλλιώς συγχρονισμένη είναι άθλημα του υγρού στίβου. Συμπεριλήφθηκε στο πρόγραμμα των αγώνων μόλις το 1973. Έχει τρία αγωνίσματα, το ατομικό, το ντουέτο (ζεύγος) και το ομαδικό.
Παραδοσιακά, το άθλημα ήταν αποκλειστικά για γυναίκες, αν και τα τελευταία χρόνια υπάρχει ένα ισχυρό κίνημα για να γίνει και άθλημα των αντρών, ενώ πρόσφατα έχουν αρχίσει να λαμβάνουν χώρα και τέτοιες διοργανώσεις, όπως και με ντουέτα άντρας / γυναίκα. Η καλλιτεχνική κολύμβηση είναι ένα είδος επίδειξης μέσα στο νερό, στο οποίο οι αθλήτριες κρίνονται για την εκτέλεση ορισμένων κολυμβητικών κινήσεων που έχουν εγκριθεί από τις αρμόδιες αθλητικές αρχές. Οι αθλήτριες βαθμολογούνται, με θεωρητικό μέγιστο το 100, για την εκτέλεση μιας σειράς από φιγούρες και για ένα τυπικό κολυμβητικό πρόγραμμα που γίνεται με τη συνοδεία μουσικής.
Ιστορία.
Το άθλημα ξεκίνησε ως δημοφιλής ψυχαγωγία στις ΗΠΑ στη δεκαετία του 1930, δεν αναπτύχθηκε όμως σαν οργανωμένο σπορ παρά μόνο μετά το 1950. Αναγνωρίστηκε από τη FINA, την διεθνή ομοσπονδία κολύμβησης, το 1952. Το πρώτο παγκόσμιο πρωτάθλημα έγινε το 1973, ενώ το άθλημα περιλήφθηκε για πρώτη φορά στους Ολυμπιακούς Αγώνες του 1984. Μέχρι και τους Ολυμπιακούς Αγώνες του 1996, οι Ηνωμένες Πολιτείες και ο Καναδάς ήταν οι κυρίαρχες χώρες του αγωνίσματος που διεκδικούσαν την πρωτιά (με συνήθη τρίτη την Ιαπωνία), αλλά από το παγκόσμιο πρωτάθλημα του 1998 και μετά, η Ρωσία (ενώ προηγουμένως δεν είχε κερδίσει κανένα ολυμπιακό μετάλλιο) έκανε ξαφνικά ένα εντυπωσιακό άλμα απόδοσης και κυριάρχησε ολοκληρωτικά, και μάλιστα δεν έχει χάσει ποτέ ούτε ένα χρυσό μετάλλιο σε όλες τις Ολυμπιάδες από το 2000 έως σήμερα! Ιδιαίτερα δυνατές είναι, επίσης, η Κίνα, η Ουκρανία, η Ιαπωνία και η Ισπανία, ενώ ισχυρή παρουσία στο αγώνισμα έχουν και η Ιταλία, η Ολλανδία, η Αυστρία, η Ελβετία, η Γερμανία, η Γαλλία, η Ελλάδα και η Βραζιλία.
Κανονισμοί.
Στις εθνικές και διεθνείς συναντήσεις η πισίνα πρέπει να είναι τετράγωνη, με ελάχιστο μήκος πλευράς 12 μέτρα. Το βάθος της πρέπει να είναι τουλάχιστον τρία μέτρα για τις φιγούρες και 1,7 μέτρα για το τυπικό πρόγραμμα. Η ελάχιστη θερμοκρασία της πισίνας πρέπει να είναι 24 βαθμοί Κελσίου.
Οι διοργανωτές των αγώνων είναι υποχρεωμένοι να έχουν τα κατάλληλα μηχανήματα για την αναπαραγωγή της μουσικής που επιθυμούν οι αθλήτριες. Σε αυτά περιλαμβάνονται και υποβρύχια ηχεία, γνωστά ως υδρόφωνα, που τηρούν τους κανόνες ασφάλειας. Για τις υποχρεωτικές φιγούρες, οι αθλήτριες πρέπει να φοράνε μαύρο μαγιό με άσπρο σκουφάκι, όπως στη διπλανή φωτογραφία. Για το τυπικό κολυμβητικό πρόγραμμα, μπορούν να φορέσουν οποιοδήποτε μαγιό θεωρείται κατάλληλο.
Οι ελάχιστες ανάγκες σε διεθνείς συναντήσεις είναι ένας διαιτητής που επιβλέπει τα αγωνίσματα, διορίζει και κατευθύνει τους υπόλοιπους κριτές, δίνει το σύνθημα για την έναρξη των αγωνισμάτων, επιβάλλει ποινές και εγκρίνει τη βαθμολογία. Υπάρχουν μια ή δυο ή τρεις ομάδες από πέντε ή επτά κριτές που βαθμολογούν τις κολυμβήτριες και ένας βοηθός του διαιτητή σε κάθε ομάδα κριτών, αρμόδιος για τις υποχρεωτικές φιγούρες. Τρεις βαθμολογητές σε κάθε ομάδα κριτών, καταχωρούν τη βαθμολογία των κριτών και υπολογίζουν τις συνολικές επιτυχίες των αθλητριών. Τέλος, υπάρχει και ένας αρμόδιος με βοηθούς για τις υποχρεωτικές φιγούρες, που βεβαιώνει ότι οι αθλήτριες βρίσκονται στη σωστή θέση της αφετηρίας τη στιγμή που πρέπει, ένας ελεγκτής της μουσικής και δυο χρονομέτρες για τον κανονικό χρόνο του προγράμματος.

</doc>
<doc id="56524" url="https://el.wikipedia.org/wiki?curid=56524" title="Κολύμβηση">
Κολύμβηση

Η Κολύμβηση είναι άθλημα κίνησης μέσα στο νερό. Ως οργανωμένο άθλημα, η κολύμβηση είναι επινόηση των νεότερων χρόνων. Ως μέσο ψυχαγωγίας συναντάται μεταξύ των πρώτων δραστηριοτήτων που δοκίμασε ο άνθρωπος επάνω στη γη. Οι αρχαίοι Έλληνες του έδιναν πολλή προσοχή και θεωρούσαν άσχημο πράγμα το να μην μπορεί κάποιος να κολυμπά. Στους Ολυμπιακούς Αγώνες του 1896 συμπεριλήφθηκε ως ιδιαίτερο άθλημα και η κολύμβηση από τότε έγινε ένα από τα πιο αγαπητά αγωνίσματα.
Ισχύουν, όπως για όλα τα αθλήματα, διατάξεις και κανόνες της κολύμβησης. Τα αγωνίσματα που διεξάγονται είναι: Για τους άνδρες, 100 μ., 200 μ., 400 μ., 1500 μ. ελεύθερης κολύμβησης, 4Χ200 μ. ομαδικό και 4Χ100 ατομικό, 200 μ. πεταλούδα και 100 μ. ύπτιο κ.ά.
Για τις γυναίκες είναι ακριβώς τα ίδια 
Οι τρόποι με τους οποίους μπορεί κανείς να κολυμπήσεις 
είναι πολλοί.

</doc>
<doc id="56525" url="https://el.wikipedia.org/wiki?curid=56525" title="Ανεμοπορία">
Ανεμοπορία

Η ανεμοπορία είναι η πτήση με αεροσκάφος χωρίς κινητήρα. Η τέχνη της βασίζεται στην εκμετάλλευση ανοδικών ρευμάτων της ατμοσφαίρας που κάνουν το ελαφρύ σκάφος να πετά για αρκετή ώρα. Το ειδικό αεροσκάφος λέγεται ανεμόπτερο και συνήθως φτιάχνεται από ελαφρύ ξύλο. Έχει μεγάλα και λεπτά φτερά μήκους 12 - 18 μέτρων και για να ελίσσεται έχει πηδάλια, όμοια με των αεροπλάνων. Για να απογειωθεί ρυμουλκείται από ένα αεροπλάνο. Η ανεμοπορία είναι άθλημα εναέριο και στην Ελλάδα λειτουργεί από το 1935 ο αθηναϊκός όμιλος ανεμοπορίας υπό την αιγίδα της αερολέσχης Ελλάδος, καθώς και το αεραθλητικό κέντρο Τρίπολης από το 1956.

</doc>
<doc id="56526" url="https://el.wikipedia.org/wiki?curid=56526" title="Υβόν Κάττερφελντ">
Υβόν Κάττερφελντ

Η Υβόν Κάττερφελντ ("Yvonne Catterfeld", 2 Δεκεμβρίου 1979) είναι Γερμανίδα τραγουδίστρια, ηθοποιός και τηλεπαρουσιάστρια.
Γεννήθηκε στην Ερφούρτη.

</doc>
<doc id="56527" url="https://el.wikipedia.org/wiki?curid=56527" title="Αλπινισμός">
Αλπινισμός

Αλπινισμός (mountaineering, alpinism) είναι η ορειβασία σε μεγάλο υψόμετρο, με πολύ υψηλό βαθμό δυσκολίας που περιλαμβάνει πολλές φορές και παραδοσιακή αναρρίχηση. Ονομάστηκε "αλπινισμός", γιατί παλαιότερα οι πιο τολμηρές αναβάσεις γίνονταν στις Ευρωπαϊκές Άλπεις. Πολλές φορές, ο αλπινισμός γίνεται και για επιστημονικές παρατηρήσεις.
Εξοπλισμός και τεχνικές.
Ο αλπινισμός έχει αναπτύξει ιδιαίτερες τεχνικές, είτε στον τρόπο που περπατούν οι αλπινιστές, είτε στον τρόπο που αναρριχώνται. Ο αλπινιστής φέρει ειδικό ρουχισμό και εξαρτήματα. Στα παγωμένα χιόνια και στους παγετώνες περπατά φέροντας "κραμπόν" κάτω από τις ειδικές άκαμπτες (ή και ημι-άκαμπτες ορειβατικές αρβύλες), για να μη γλιστρά. Στο χέρι έχει πιολέ (piolet) με το οποίο υποβοηθά την ανάβαση του και περιορίζει τις πιθανότητες πτώσης του. Συνήθως από την ομάδα των αλπινιστών ο πιο έμπειρος προπορεύεται σε μια πλαγιά και "ασφαλίζει" το πέρασμα με διάφορους τρόπους για την υπόλοιπη "σχοινοσυντροφιά". Έτσι αυτοί που ακολουθούν ανεβαίνουν ασφαλισμένοι από το σκοινί.
Τα δρομολόγια των αλπινιστών ξεκινούν συνήθως πάρα πολύ πρωί. Η διαδρομή, κατά την οποία από άλλο δρόμο ανεβαίνουν σε μια κορυφή και από άλλο κατεβαίνουν, ονομάζεται διάσχιση.
Ιστορία του αλπινισμού.
Ο αλπινισμός άρχισε να αναπτύσσεται γύρω στις αρχές του 19ου αιώνα. Άρχισε με την κατάκτηση του Λευκού Όρους το 1786. Αργότερα κατατάχτηκε στα αθλήματα και οι προσπάθειες συνεχίστηκαν για την κατάκτηση των Άλπεων, των Πυρηναίων και άλλων κορυφών της Ευρώπης. Από την Ευρώπη το ενδιαφέρον των αλπινιστών επεκτάθηκε σε κορυφές πιο απομακρυσμένες. Γύρω στα 1950 άρχισε συστηματικά η αναρρίχηση στα Ιμαλάια, τα ψηλότερα βουνά όλου του κόσμου.
Η ψηλότερη κορυφή του κόσμου, το Έβερεστ (8.848 μ.), πατήθηκε το 1953 από τον Νεοζηλανδό Έντμουντ Χίλαρι και τον Νεπαλέζο οδηγό του, Τένσινγκ Νοργκέι, της φυλής των Σέρπα. Η προσοχή και οι προσπάθειες των αλπινιστών στράφηκαν στην εξερεύνηση των οροσειρών και στη βελτίωση των τεχνικών του αλπινισμού, που εξακολούθησε να ασκείται σαν σπορ.

</doc>
<doc id="56528" url="https://el.wikipedia.org/wiki?curid=56528" title="Βαλβίδα">
Βαλβίδα

Η βαλβίδα είναι διάταξη που άλλοτε επιτρέπει και άλλοτε αποτρέπει τη ροή ρευστών δηλαδή υγρών ή αερίων.
Η λέξη βαλβίδα μπορεί να αναφέρεται σε πολλές διαφορετικές διατάξεις. Η πιο γνωστή είναι η βαλβίδα που υπάρχει στα καζάνια των μηχανών και λέγεται ασφαλιστική. Όταν η πίεση του ατμού ανέβει πολύ, ανοίγει μόνη της. Διαφεύγει ένα μέρος του ατμού κι έτσι προλαβαίνει το σκάσιμο του καζανιού. Τέτοιου είδους βαλβίδες χρησιμοποιούνται στις χύτρες ταχύτητας (γρήγορου βρασμού).
Επίσης βαλβίδα λέγεται μια γλωσσίδα κινητή, κατάλληλα προσαρμοσμένη μέσα σε σωλήνες που δεν αφήνει να κινούνται προς τα πίσω τα υγρά ή τα αέρια. Το ίδιο όνομα έχει και το τεντωμένο σχοινί, που θεωρείται το σημείο ξεκινήματος για τους αγωνιστές του δρόμου στο στίβο ή για το τρέξιμο των αλόγων στις ιπποδρομίες.
Στην ανατομία βαλβίδα λέγεται το ινώδες διάφραγμα στο εσωτερικό των αιμοφόρων και άλλων αγγείων, που δεν αφήνουν το αίμα ή ορισμένα υγρά να γυρίσουν πίσω κατά τη λειτουργία τους. Η ανατομική ακεραιότητα όλων αυτών των βαλβίδων εξασφαλίζει την κανονική ροή του αίματος στην καρδιακή αντλία προς την κατεύθυνση της μεγάλης και της μικρής κυκλοφορίας.
Βαλβίδα επίσης λέγεται η αφετηρία των αγωνισμάτων δρόμου.

</doc>
<doc id="56529" url="https://el.wikipedia.org/wiki?curid=56529" title="Μπάντμπιντον">
Μπάντμπιντον



</doc>
<doc id="56531" url="https://el.wikipedia.org/wiki?curid=56531" title="Κινητήρας">
Κινητήρας

Ο κινητήρας είναι σύστημα μηχανημάτων που έχει την ικανότητα να μετατρέπει την κάθε μορφή ενέργειας που του προσφέρεται σε κινητική ενέργεια. Είναι, δηλ., μηχάνημα που χρησιμοποιείται για να βάλει σε κίνηση ένα άλλο μηχανικό συγκρότημα.
Το όνομα κινητήρας ή αλλιώς κινητήρια μηχανή χρησιμοποιείται με την ευρεία έννοια και για τα ζώα ή τους ανθρώπους, όταν χρησιμοποιούνται για την παραγωγή κινητικής ενέργειας. Σ' αυτές τις περιπτώσεις έχουμε τις ζωικές κινητήριες μηχανές. Αυτό όμως αποτελεί μια πολύ ευρεία επέκταση της έννοιας του κινητήρα.
Συνήθως ονομάζουμε έτσι τα μηχανικά συγκροτήματα και διακρίνουμε τους κινητήρες, ανάλογα με το είδος της ενέργειας, που μετατρέπουν σε κινητική ενέργεια, σε:

</doc>
<doc id="56532" url="https://el.wikipedia.org/wiki?curid=56532" title="Τηλεπικοινωνία">
Τηλεπικοινωνία



</doc>
<doc id="56534" url="https://el.wikipedia.org/wiki?curid=56534" title="Αεροπλάνο">
Αεροπλάνο

Το αεροπλάνο είναι μηχανοκίνητο αεροσκάφος σταθερών πτερύγων το οποίο ωθείται μπροστά από έναν κινητήρα αεριώθησης ή έναν έλικα. Υπάρχουν αεροπλάνα σε διάφορα είδη μεγεθών, σχεδίων, και διάταξης πτερύγων. Το ευρύ φάσμα χρήσης των αεροπλάνων περιλαμβάνει την αναψυχή, τη μεταφορά αγαθών και ανθρώπων, τον στρατό και την έρευνα. Η εμπορευματική αεροπορία είναι μια μαζική βιομηχανία που περιλαμβάνει τις πτήσεις δεκάδων χιλιάδων επιβατών καθημερινά από τις αεροπορικές εταιρείες. Τα περισσότερα αεροπλάνα καθοδηγούνται από έναν κυβερνήτη, αλλά υπάρχουν και μερικά τα οποία ελέγχονται εξ αποστάσεως ή μέσω υπολογιστή.
Οι αδελφοί Ράιτ εφηύραν και πέταξαν το πρώτο αεροπλάνο το 1903, και αναγνωρίστηκαν ως «οι πρώτοι που πραγματοποίησαν μια σταθερή και ελεγχόμενη πτήση με δύναμη βαρύτερη του αέρα». Κατασκεύασαν το αεροπλάνο πάνω στα σχέδια του Τζορτζ Κέιλι που χρονολογούνται από το 1799, όταν αυτός όρισε την έννοια του σύγχρονου αεροπλάνου (και αργότερα κατασκεύασε και πέταξε μοντέλα αεροσκαφών και επιβατικά ανεμοπλάνα με επιτυχία). Μεταξύ 1867 και 1896, ο Γερμανός πρωτοπόρος της αεροπορίας για ανθρώπους, Ότο Λίλιενταλ μελέτησε τις βαρύτερες από τον αέρα πτήσεις. Παρά την περιορισμένη χρήση στον Πρώτο Παγκόσμιο Πόλεμο, η τεχνολογία των αεροσκαφών συνέχισε να εξελίσσεται. Τα αεροπλάνα είχαν παρουσία σε όλες τις κύριες μάχες του Δευτέρου Παγκοσμίου Πολέμου. Το πρώτο αεριωθούμενο αεροσκάφος ήταν το Γερμανικό Heinkel He 178 το 1939. Το πρώτο αεριωθούμενο επιβατικό αεροπλάνο ήταν το de Havilland Comet, που πέταξε το 1952. Το Boeing 707, το πρώτο ευρύτατα επιτυχημένο εμπορικό αεριωθούμενο αεροσκάφος, ήταν σε χρήση για πάνω από 50 χρόνια, από το 1958 έως το 2013.
Ετυμολογία και χρήση της λέξης.
Η πρώτη μαρτυρία για την λέξη είναι στα Αγγλικά, στα τέλη του 19ου αιώνα (πριν από την πρώτη μηχανική πτήση), με τη λέξη "airplane", όπως και "aeroplane", που προέρχεται από την Γαλλική λέξη "aéroplane", η οποία με τη σειρά της πηγάζει από την Ελληνική λέξη ἀήρ, («αέρας») και είτε από τη Λατινική λέξη "planus", («επίπεδο»), ή την Ελληνική λέξη πλάνος («περιπλάνηση»). Η λέξη « "Aéroplane" » αναφερόταν αρχικά μόνο στο φτερό, καθώς είναι ένα επίπεδο που κινείται στον αέρα. Ως ένα παράδειγμα συνεκδοχής, η λέξη για το φτερό κατέληξε να αναφέρεται σε ολόκληρο το αεροσκάφος.
Σε Ηνωμένες Πολιτείες και Καναδά, ο όρος "airplane" χρησιμοποιείται για τα μηχανοκίνητα αεροσκάφη σταθερών πτερύγων. Στο Ηνωμένο Βασίλειο και τις χώρες της Κοινοπολιτείας, ο όρος "aeroplane" είναι αυτός που χρησιμοποιείται συνήθως για τα αεροσκάφη αυτά.
Ιστορικό.
Πρόγονοι.
Πολλές ιστορίες από την αρχαιότητα περιλαμβάνουν την πτήση, μεταξύ αυτών ο αρχαιοελληνικός μύθος του Ικάρου και του Δαίδαλου, καθώς και της Βιμάνα στην Ινδική επική ποίηση. Περίπου το 400 π.Χ στην Αρχαία Ελλάδα, ο Αρχύτας ο Ταραντίνος θεωρείται πως σχεδίασε και κατασκεύασε την πρώτη τεχνητή, αυτοκινούμενη ιπτάμενη συσκευή, ένα μοντέλο σε σχήμα πουλιού που ωθούνταν από μηχανή που ήταν πιθανώς ατμός, και λέγεται πως πέταξε περίπου 200 μέτρα. Η μηχανή αυτή ίσως διαλύθηκε κατά την πτήση της.
Μερικές από τις πρώτες καταγεγραμμένες απόπειρες με ανεμοπλάνα ήταν αυτές που έγιναν τον 9ο αιώνα από τον ποιητή Αμπάς ιμπν Φιρνάς και τον 11ο αιώνα από τον μοναχό Άιλμερ του Μαλμεσμπέρι. Και τα δύο πειράματα κατέληξαν σε τραυματισμό των πιλότων τους. Ο Λεονάρντο ντα Βίντσι ερεύνησε το σχέδιο των φτερών των πτηνών και σχεδίασε ένα ανθρωποκίνητο αεροσκάφος στο έργο του "Κώδιξ στο Πέταγμα των Πουλιών (Codex on the Flight of Birds)" (1502).
Το 1799, ο Τζορτζ Κέιλι, όρισε την έννοια του σύγχρονου αεροπλάνου ως μιας ιπτάμενης μηχανής με σταθερά πτερύγια με ξεχωριστά συστήματα άνωσης, προώθησης και ελέγχου. Ο Κέιλι κατασκεύαζε και πετούσε μοντέλα αεροσκαφών σταθερών πτερύγων από το 1803, και κατασκεύασε με επιτυχία ένα επιβατηγό ανεμοπλάνο το 1853. Το 1856, ο Γάλλος Ζαν-Μαρί Λε Μπρι πραγματοποίησε την πρώτη μηχανοκίνητη πτήση, με το ανεμοπλάνο του "« L'Albatros artificiel »" να έλκεται από ένα άλογο σε μια παραλία. Τότε ο Αλεξάντερ Μοζαΐσκι πραγματοποίησε μερικά πρωτοποριακά σχέδια. Το 1883 ο Αμερικανός Τζον Μοντγκόμερι πραγματοποίησε ελεγχόμενη πτήση με ένα ανεμοπλάνο. Άλλοι αεροπόροι που πραγματοποίησαν παρόμοιες πτήσεις ήταν ο Ότο Λίλιενταλ, ο Πέρσι Πίλτσερ, και ο Οκτάβ Σανούτ.
Ο σερ Χάιραμ Μάξιμ κατασκεύασε ένα σκάφος βάρους 3,5 τόνων με άνοιγμα φτερών 34 μέτρων το οποίο τροφοδοτούνταν από δύο ατμομηχανές 360 ίππων (270 kW) οι οποίες κινούσαν δύο έλικες. Το 1894, η μηχανή του δοκιμάστηκε με εναέριες ράγες για να ελεγχθεί η άνοδος του. Η δοκιμή έδειξε πως είχε αρκετό βάρος για να ανυψωθεί. Το σκάφος ήταν ανεξέλεγκτο, κάτι το οποίο ο Μάξιμ, θεωρείται, πως αντιλήφθηκε μιας και σταδιακά εγκατέλειψε το έργο του πάνω σε αυτό.
Τη δεκαετία του 1890 ο Λόρενς Χάργκρεϊβ πραγματοποίησε έρευνα στη δομή των φτερών και ανέπτυξε έναν χαρταετό σε σχήμα κουτιού που μπορούσε να σηκώσει το βάρος ενός ανθρώπου. Τα σχέδια του αυτά υιοθετήθηκαν ευρέως. Αν και επίσης ανέπτυξε έναν τύπο περιστροφικού κινητήρα αεροσκάφους, δεν κατάφερε να δημιουργήσει και να πετάξει ένα μηχανοκίνητο αεροσκάφος σταθερών πτερύγων.
Μεταξύ 1867 και 1896 ο Γερμανός πρωτοπόρος της ανθρώπινης αεροπορίας Ότο Λίλιενταλ πραγματοποίησε μια πτήση βαρύτερη από τον αέρα. Ήταν ο πρώτος άνθρωπος ο οποίος πραγματοποίησε ολοκληρωμένες, επαναλαμβανόμενες και επιτυχημένες πτήσεις με ανεμοπλάνα.
Πρώτες μηχανοκίνητες πτήσεις.
Οι πτήσεις των αδελφών Ράιτ το 1903 έχουν αναγνωριστεί από την Διεθνή Ομοσπονδία Αεροναυτικής (ΔΟΑ, γαλλικά: "Fédération Aéronautique Internationale", FAI), το κυρίαρχο σώμα που κρατά τα ρεκόρ για την αεροναυτική, ως «η πρώτη παρατεταμένη και ελεγχόμενη βαρύτερη από τον αέρα πτήση». Από το 1905, το Wright Flyer III είχε τη δυνατότητα πλήρους ελέγχου, σταθερής πτήσης για σημαντικό χρόνο. Οι αδελφοί Ράιτ πίστωσαν στον Ότο Λίλιενταλ ως κύριο εμπνευστή τους, την απόφαση τους να συνεχίσουν τις επανδρωμένες πτήσεις.
Το 1906, ο Αλμπέρτου Σάντους-Ντουμό πραγματοποίησε αυτό που έμελλε να είναι η πρώτη πτήση αεροπλάνου χωρίς την βοήθεια καταπέλτη και έθεσε το πρώτο παγκόσμιο ρεκόρ που αναγνωρίστηκε από την Αερολέσχη της Γαλλίας, πετώντας 220 μέτρα σε λιγότερο από 22 δευτερόλεπτα. Η πτήση αυτή πιστοποιήθηκε επίσης και από την ΔΟΑ.
Ένα πρώτο σχέδιο αεροσκάφους το οποίο συγκέντρωσε τη σύγχρονη διάταξη των ελκυστήρων των μονοπλάνων ήταν το Blériot VIII, σχέδιο του 1908. Είχε κινούμενες επιφάνειες στην ουρά μέσω των οποίων ελεγχόταν η απόκλιση και το βήμα, μια δομή με ρολό ελέγχου που παρεχόταν είτε μέσω της στρέβλωσης των φτερών ή πτερυγίων και ελεγχόταν από τον πιλότο μέσω ενός χειριστηρίου και μιας μπάρας πηδαλίων. Ήταν ένας σημαντικός προκάτοχος του μεταγενέστερου αεροσκάφους του Blériot XI με το οποίο διέσχισε την Μάγχη το καλοκαίρι του 1909.
Στην Ρουμανία, το αεροσκάφος, A. Vlaicu nr. 1, ολοκληρώθηκε το 1909 και δοκιμάστηκε στις 17 Ιουνίου 1910. Από την πρώτη πτήση το αεροπλάνο δεν χρειαζόταν κάποια αλλαγή. Ήταν κατασκευασμένο από έναν μονό δοκό αλουμινίου 10 μέτρων στον οποίον στηριζόταν ολόκληρο το αεροσκάφος, κάνοντας το εύκολο να πετάξει. Δέκα αεροπλάνα κατασκευάστηκαν για την Ρουμανική Πολεμική Αεροπορία.
Ο Α΄ Παγκόσμιος Πόλεμος ήταν ένας χώρος δοκιμών για την χρήση του αεροπλάνου ως όπλο. Τα αεροπλάνα προέβαλλαν την δυνατότητα τους ως κινητές πλατφόρμες παρακολούθησης, και στη συνέχεια αποδείχθηκαν μηχανές πολέμου ικανές να πραγματοποιήσουν αρκετές απώλειες στον εχθρό. Η πρώτη γνωστή εναέρια επικράτηση μέσω πολεμικού αεροσκάφους οπλισμένο με συγχρονισμένο πολυβόλο πραγματοποιήθηκε το 1915, από τον υπολοχαγό της Γερμανικής Πολεμικής Αεροπορίας (Luftstreitkräfte) Κουρτ Βίντγκεν. Εμφανίστηκαν οι ιπτάμενοι άσοι, και ο σημαντικότερος (με βάση των αριθμό των επικρατήσεων σε εναέριες αναμετρήσεις) ήταν ο Μάνφρεντ φον Ριχτχόφεν.
Μετά τον Α΄ Παγκόσμιο Πόλεμο, η τεχνολογία των αεροσκαφών συνέχισε να εξελίσσεται. Οι Άλκοκ και Μπράουν διέσχισαν τον Ατλαντικό ωκεανό χωρίς στάση για πρώτη φορά το 1919. Οι πρώτες εμπορικές πτήσεις έλαβαν χώρα μεταξύ Ηνωμένων Πολιτειών και Καναδά το 1914.
Τα αεροπλάνα είχαν παρουσία σε όλες τις σημαντικές μάχες του Δευτέρου Παγκοσμίου Πολέμου. Ήταν ουσιαστικό συστατικό των στρατιωτικών στρατηγικών της περιόδου, όπως ο Κεραυνοβόλος πόλεμος στην Γερμανία, η Μάχη της Αγγλίας, και οι Αμερικανοϊαπωνικές αερομαχίες του Ειρηνικού Ωκεανού.
Ανάπτυξη των αεριωθούμενων αεροσκαφών.
Το πρώτο 'λειτουργικό' αεριωθούμενο αεροσκάφος ήταν το Γερμανικό Heinkel He 178, το οποίο δοκιμάστηκε το 1939. Το 1943, το Messerschmitt Me 262, το πρώτο 'λειτουργικό' πολεμικό αεριωθούμενο αεροσκάφος, τέθηκε σε υπηρεσία στην Γερμανική Luftwaffe. Τον Οκτώβριο του 1947, το Bell X-1 ήταν το πρώτο αεροσκάφος το οποίο ξεπέρασε την ταχύτητα του ήχου.
Το πρώτο επιβατικό αεριωθούμενο αεροπλάνο ήταν το de Havilland Comet, το οποίο πέταξε για πρώτη φορά το 1952. Το Boeing 707, το πρώτο ευρέως επιτυχημένο εμπορικό αεροσκάφος, ήταν σε εμπορική χρήση για πάνω από 50 χρόνια, από το 1958 έως το 2010. Το Boeing 747 ήταν το μεγαλύτερο επιβατικό αεροσκάφος από το 1970 μέχρι που το ξεπέρασε το Airbus A380 το 2005.
Προώθηση.
Κινητήρες έλικα.
Τα μικρότερα και παλαιότερα σκάφη με έλικες χρησιμοποιούσαν κινητήρες παλινδρομικής κίνησης (ή κινητήρες με Πιστόνια) για να στρέψουν τον έλικα και να δημιουργήσουν ώθηση. Η ποσότητα ώθησης που προκαλεί ένας έλικας εξαρτάται από την περιοχή δίσκου της - την περιοχή στην οποία περιστρέφονται οι λεπίδες της. Εάν η περιοχή αυτή είναι πολύ μικρή, η αποτελεσματικότητα είναι φτωχή, και αν η περιοχή είναι μεγάλη, ο έλικας θα πρέπει να περιστρέφεται με πολύ χαμηλή ταχύτητα ώστε να αποφευχθεί η πιθανότητα να κινείται υπερηχητικά και να δημιουργεί αρκετό θόρυβο, και όχι πολύ ώθηση. Εξαιτίας αυτού του περιορισμού, οι έλικες προτιμούνται για αεροπλάνα που κινούνται με ταχύτητες κάτω των 5 μαχ, ενώ τα αεριωθούμενα είναι καλύτερη επιλογή για ταχύτητες πάνω από αυτό το όριο. Οι κινητήρες με έλικα ίσως να προκαλούν λιγότερο θόρυβο από ότι οι κινητήρες τζετ (αν και όχι πάντα) και ίσως η απόκτηση ή συντήρηση τους κοστίζει λιγότερο σε ελαφρά αεροπλάνα γενικής αεροπορίας όπως το Cessna 172. Τα μεγαλύτερα ελικοφόρα αεροπλάνα όπως το Dash 8 χρησιμοποιούν έναν αεριωθούμενο κινητήρα για να ενεργοποιήσουν τον έλικα, κυρίως επειδή ένας ισάξιος σε ισχύ κινητήρας με πιστόνια θα ήταν πιο μεγάλος και περίπλοκος.
Κινητήρες τζετ.
Τα αεριωθούμενα αεροσκάφη ωθούνται από κινητήρες αεριώθησης, οι οποίοι χρησιμοποιούνται εξαιτίας των αεροδυναμικών περιορισμών των ελίκων που δεν ισχύουν στην προώθηση μέσω τζετ. Οι κινητήρες αυτοί είναι πιο ισχυροί από έναν κινητήρα παλινδρομικής κίνησης για ένα συγκεκριμένο βάρος ή μέγεθος και είναι συγκριτικά πιο αθόρυβοι και λειτουργούν καλύτερα σε υψηλότερο υψόμετρο. Τα περισσότερα σύγχρονα αεριωθούμενα αεροπλάνα χρησιμοποιούν κινητήρες τζετ με στρόβιλους οι οποίοι ισορροπούν τα πλεονεκτήματα ενός έλικα, ενώ διατηρούν την ταχύτητα εξάτμισης και την ισχύ ενός τζετ. Πρόκειται ουσιαστικά για έλικα σε σε αγωγό προσκολλημένο σε έναν κινητήρα τζετ, όπως περίπου ένα τουρμπινοφόρο αεροπλάνο (turboprop), αλλά σε μικρότερη διάμετρο. Όταν πρόκειται για αεροπλάνα αεροπορικής εταιρείας, είναι αποτελεσματικός όσο παραμένει κάτω από την ταχύτητα του ήχου (υποηχητικά). Τα πολεμικά αεριωθούμενα και άλλα υπερηχητικά αεροσκάφη που δεν διατηρούνται πολύ χρόνο υπερηχητικά χρησιμοποιούν συχνά κινητήρες με στρόβιλους, αλλά για να λειτουργήσουν, χρειάζεται εισαγωγή αέρα στον αγωγό για να καθυστερεί τον αέρα κάτω, ώστε όταν αυτός φτάνει στο μπροστινό μέρος του στροβίλου να είναι υποηχητικός. Όταν διαπερνά τον κινητήρα, τότε επιταχύνεται ξανά σε υπερηχητικές ταχύτητες. Για περισσότερη ενίσχυση της ισχύος εξόδου, το καύσιμο ρίχνεται στο ρεύμα της εξάτμισης, όπου αναφλέγεται. Αυτό ονομάζεται μετάκαυση και χρησιμοποιείται στα απλά αεροσκάφη τζετ και στα στροβιλοφόρα αν και κανονικά χρησιμοποιείται μόνο σε μαχητικά αεροσκάφη εξαιτίας της ποσότητας καυσίμων που καταναλώνεται, και ακόμη και τότε χρησιμοποιείται μόνο για μικρές περιόδους. Τα υπερηχητικά επιβατικά αεροσκάφη (όπως το Κονκόρντ) δεν χρησιμοποιούνται πλέον ευρέως μιας και η πτήση υπερηχητικά δημιουργεί ηχητική έκρηξη η οποία απαγορεύεται στις περισσότερες πυκνοκατοικημένες περιοχές, και εξαιτίας της υψηλότερης κατανάλωσης καυσίμων που απαιτούν οι υπερηχητικές πτήσεις.
Τα αεριωθούμενα αεροσκάφη επιτυγχάνουν υψηλές ταχύτητες πλοήγησης (700 με 900 χλμ/ώρα (430 με 560 μίλια/ώρα)) και υψηλές ταχύτητες κατά την απογείωση και την προσγείωση (150 με 250 χλμ/ώρα (93 με 155 μίλια/ώρα)). Εξαιτίας της ταχύτητας που χρειάζεται για την απογείωση και την προσγείωση τα αεριωθούμενα αεροσκάφη χρησιμοποιούν πτερύγια και συσκευές προβαδίσματος για να ελέγξουν την άνωση και την ταχύτητα. Ακόμη, πολλά αεριωθούμενα αεροσκάφη χρησιμοποιούν αναστροφείς ώθησης για να μειώσουν την ταχύτητα του αεροσκάφους κατά την προσγείωση.
Ηλεκτρικοί κινητήρες.
Ένα ηλεκτροκίνητο αεροσκάφος χρησιμοποιεί ηλεκτρικούς κινητήρες αντί για κινητήρες εσωτερικής καύσης, με τον ηλεκτρισμό να προέρχεται από τις κυψέλες καυσίμου, ηλιακά κύτταρα, ηλεκτρικούς πυκνωτές διπλής στρώσης, ακτινοβολία ισχύος, ή μπαταρίες. Προς το παρόν, οι πτήσεις ηλεκτρικών αεροσκαφών, περιορίζεται σε πειραματικά στάδια, περιλαμβάνοντας επανδρωμένα και μη επανδρωμένα αεροσκάφη, αν και υπάρχουν ήδη κάποια μοντέλα παραγωγής στην αγορά.
Κινητήρες πυραύλων.
Στον Δεύτερο Παγκόσμιο Πόλεμο, οι Γερμανοί χρησιμοποίησαν τα πυραυλοκίνητα αεροσκάφη τύπου Me 163 Komet. Το πρώτο αεροπλάνο το οποίο έσπασε το όριο του ήχου ήταν ένα αεροπλάνο πύραλος - το Bell X-1. Το μεταγενέστερο North American X-15 έσπασε και άλλα ρεκόρ ταχύτητας και υψομέτρου και έθεσε τις βάσεις για τον μεταγενέστερο σχεδιασμό αεροσκαφών και διαστημικών σκαφών. Τα αεροσκάφη πύραυλοι δεν χρησιμοποιούνται πλέον, αν και υπάρχουν πολεμικά αεροσκάφη που απογειώνονται υποβοηθούμενα από πυραύλους. Πρόσφατα αεροσκάφη πύραυλοι είναι το SpaceShipOne και το XCOR EZ-Rocket.
Κινητήρες ράμτζετ και σκράμτζετ.
Ο κινητήρας ράμτζετ είναι μια μορφή αεριωθούμενου κινητήρα που δεν περιέχει κύρια κινούμενα τμήματα και μπορεί να είναι χρήσιμος σε συγκεκριμένες εφαρμογές που απαιτούν μικρό και απλό κινητήρα για χρήση σε υψηλές ταχύτητες, όπως όταν έχουν βλήματα. Τα ράμτζετ απαιτούν εμπρόσθια κίνηση προτού δημιουργήσουν ώθηση και συχνά χρησιμοποιούνται σε συνδυασμό με άλλες μορφές προώθησης, ή με εξωτερικά μέσα για την επίτευξη ικανοποιητικής ταχύτητας. Το Lockheed D-21 ήταν μη επανδρωμένο αεροσκάφος (drone) αναγνώρισης ωθούμενο με ράμτζετ ταχύτητας 3+ Μαχ το οποίο εκκινούσε από ένα γονικό αεροσκάφος. Το ράμτζετ χρησιμοποιεί την εμπρόσθια κίνηση του οχήματος για να εξαναγκάσει τον άερα να περάσει από τον κινητήρα δίχως να καταφεύγει σε στρόβιλους ή ανεμοδείκτες. Το καύσιμο προστίθεται και καίγεται, και στη συνέχεια θερμαίνει και επεκτείνει τον αέρα για να παρέχει ώθηση.
Το σκράμτζετ (scramjet) είναι ένα υπερηχητικό ράμτζετ (ramjet) και εκτός από τις διαφορές που έχουν να κάνουν με το πως λειτουργεί η εσωτερική υπερηχητική ροή αέρα, λειτουργεί όπως ένα συμβατικό. Αυτός ο τύπος κινητήρα απαιτεί πολύ υψηλή αρχική ταχύτητα ώστε να λειτουργήσει. Το NASA X-43, ένα πειραματικό μη επανδρωμένο scramjet, έθεσε το παγκόσμιο ρεκόρ το 2004 για ένα αεριωθούμενο αεροσκάφος με ταχύτητα 9,7 Μαχ, περίπου στα 12.100 χλμ/ώρα (7.500 μίλια/ώρα).
Σχεδιασμός και κατασκευή.
Τα περισσότερα αεροπλάνα κατασκευάζονται από εταιρείες που έχουν ως αντικείμενο την παραγωγή τους σε ποσότητα για τους πελάτες τους. Ο σχεδιασμός και η διαδικασία παραγωγής, συμπεριλαμβανομένων των δοκιμών ασφαλείας, μπορούν να διαρκέσουν από τέσσερα χρόνια για μικρά τουρμπινοφόρα αεροπλάνα ή περισσότερο για μεγαλύτερα αεροπλάνα.
Κατά τη διάρκεια αυτής της διαδικασίας, ορίζονται οι στόχοι και οι προδιαγραφές σχεδιασμού του αεροσκάφους. Αρχικά η εταιρεία παραγωγής χρησιμοποιεί σχέδια και εξισώσεις, προσομοιώσεις, δοκιμές σε αεροθαλάμους και πειραματισμούς για την πρόβλεψη της συμπεριφοράς του αεροσκάφους. Οι εταιρείες χρησιμοποιούν υπολογιστές για να σχεδιάσουν, προγραμματίσουν και διεκπεραιώσουν τις αρχικές προσομοιώσεις του αεροσκάφους. Στη συνέχεια μικρά μοντέλα και ομοιώματα των βασικών μερών του αεροπλάνου δοκιμάζονται σε αεροθαλάμους για να πιστοποιηθεί η αεροδυναμική τους.
Όταν ο σχεδιασμός περάσει αυτές τις διαδικασίες, η εταιρεία κατασκευάζει έναν περιορισμένο αριθμό πρωτοτύπων για τις δοκιμές στο έδαφος. Αντιπρόσωποι από τις κυβερνητικές αρχές αεροπορίας της χώρας συνήθως πραγματοποιούν την πρώτη πτήση. Οι δοκιμαστικές πτήσεις συνεχίζονται μέχρι το αεροσκάφος να έχει εκπληρώσει όλες τις απαιτήσεις. Έπειτα η κυβερνητική αρχή αεροπορίας της χώρας εγκρίνει την παραγωγή από την εταιρεία.
Στις Ηνωμένες Πολιτείες, η αρχή αυτή είναι η Ομοσπονδιακή Διοίκηση Αεροπορίας (ΟΔΑ, αγγλικά: Federal Aviation Administration, FAA), και στην Ευρωπαϊκή Ένωση, η Ευρωπαϊκή Αρχή Αεροπορικής Ασφάλειας (ΕΑΑΑ, αγγλικά: European Aviation Safety Agency, EASA). Στον Καναδά, η κρατική αρχή που είναι υπεύθυνη για την πιστοποίηση της μαζικής παραγωγής αεροσκαφών είναι η Transport Canada.
Σε περίπτωση που το αεροσκάφος πωληθεί σε άλλη χώρα, απαιτείται άδεια από την δημόσια αρχή αεροπορίας της χώρας που θα χρησιμοποιείται. Για παράδειγμα τα αεροπλάνα που κατασκευάζονται από την Ευρωπαϊκή Airbus, χρειάζεται να πιστοποιηθούν από την ΟΔΑ ώστε να πετάξουν στις Ηνωμένες Πολιτείες, και αεροπλάνα που κατασκευάζονται από την Αμερικανική Boeing πρέπει να εγκριθούν από την ΕΑΑΑ ώστε να μπορούν να πετάξουν στην Ευρωπαϊκή Ένωση.
Τα λιγότερο θορυβώδη αεροπλάνα έχουν ολοένα και περισσότερη ζήτηση εξαιτίας της αύξησης της εναέριας κίνησης, κυρίως πάνω από αστικές περιοχές, μιας και η μόλυνση από τον θόρυβο των αεροσκαφών είναι ένα μείζον ζήτημα.
Μικρά αεροπλάνα μπορούν να σχεδιαστούν και να κατασκευαστούν από ερασιτέχνες στις οικίες τους. Άλλα οικιακά αεροσκάφη μπορούν να συναρμολογηθούν με την χρήση προκατασκευασμένων τμημάτων τα οποία μπορούν να δημιουργήσουν ένα βασικό αεροπλάνο.
Υπάρχουν λίγες εταιρείες που κατασκευάζουν αεροπλάνα σε μεγάλη κλίμακα. Όμως, η παραγωγή ενός αεροπλάνου είναι μια διαδικασία η οποία για την ακρίβεια απαιτεί δεκάδες, ή ακόμη και χιλιάδες, άλλων εταιρειών και εργοστασίων, τα οποία παρασκευάζουν τα τμήματα που τοποθετούνται στο αεροπλάνο. Για παράδειγμα, μια εταιρεία μπορεί να είναι υπεύθυνη για την παραγωγή των τροχών προσγείωσης, ενώ μια άλλη να είναι υπεύθυνη για το ραντάρ. Η παραγωγή αυτών των τμημάτων δεν περιορίζεται στην ίδια πόλη ή χώρα. Στην περίπτωση των μεγάλων κατασκευαστικών εταιρειών αεροσκαφών, αυτά τα τμήματα προέρχονται από όλο τον κόσμο.
Τα τμήματα αποστέλλονται από το κύριο εργοστάσιο στην εταιρεία παραγωγής των αεροπλάνων, όπου βρίσκεται η γραμμή παραγωγής. Στην περίπτωση των μεγάλων αεροπλάνων, είναι πιθανό να υπάρχουν γραμμές παραγωγής που είναι υπεύθυνες για την συναρμολόγηση των βασικών τμημάτων του αεροπλάνου, ειδικά για τα φτερά και την άτρακτο.
Όταν ολοκληρωθεί η κατασκευή, το αεροπλάνο ελέγχεται με αυστηρότητα για να βρεθούν τυχόν αστοχίες ή παραλείψεις. Μετά την έγκριση από τους επιθεωρητές, το αεροπλάνο εκτελεί μια σειρά από δοκιμαστικές πτήσεις ώστε να διασφαλιστεί πως όλα τα συστήματα λειτουργούν σωστά και πως μπορεί να πετάξει χωρίς προβλήματα. Αφότου περάσουν αυτές οι δοκιμές, το αεροπλάνο είναι έτοιμο να λάβει τις «τελικές πινελιές» (εσωτερική διαρρύθμιση, βάψιμο, κλπ), και μετά είναι έτοιμο προς παράδοση στον πελάτη.
Χαρακτηριστικά.
Κύριο σώμα.
Τα δομικά μέρη ενός αεροσκάφους σταθερών πτερύγων ονομάζεται κύριο σώμα. Τα τμήματα του μπορεί να διαφέρουν ανάλογα με τον τύπο του αεροσκάφους και τον σκοπό του. Οι πρώτοι τύποι αεροπλάνων κατασκευαζόταν συνήθως από ξύλο με υφασμάτινες επιφάνειες φτερών. Όταν άρχισαν να χρησιμοποιούνται κινητήρες στις μηχανοκίνητες πτήσεις, τον 20ό αιώνα, οι βάσεις τους κατασκευάστηκαν από μέταλλο. Καθώς οι ταχύτητες αυξανόταν ολοένα και περισσότερα τμήματα γινόταν μεταλλικά, και μέχρι το τέλος του Δευτέρου Παγκοσμίου Πολέμου, τα περισσότερα αεροσκάφη ήταν μεταλλικά. Στη σύγχρονη εποχή, γίνεται αυξημένη χρήση σύνθετων υλικών.
Στα δομικά τμήματα περιλαμβάνονται:
Πτέρυγες.
Οι πτέρυγες ενός αεροσκάφους σταθερών πτερύγων είναι στατικά επίπεδα τα οποία εκτείνονται και από τις δύο πλευρές του αεροσκάφους. Όταν το αεροσκάφος κινείται εμπρός, ο αέρας ρέει πάνω από τις πτέρυγες οι οποίες είναι σχεδιασμένες ώστε να παράγουν άνωση. Το σχήμα αυτό ονομάζεται αεροτομή και είναι παρόμοιο με το φτερό ενός πουλιού.
Δομή των πτερύγων.
Τα αεροπλάνα έχουν ευέλικτες επιφάνειες πτερύγων οι οποίες εκτείνονται σε ένα πλαίσιο και γίνονται άκαμπτες από τις δυνάμεις άνωσης που ασκούνται από την ροή του αέρα πάνω τους. Τα μεγαλύτερα αεροσκάφη έχουν άκαμπτες επιφάνειες πτερύγων οι οποίες παρέχουν επιπλέον δύναμη.
Είτε ευέλικτες είτε άκαμπτες, οι περισσότερες πτέρυγες διαθέτουν ένα στιβαρό πλαίσιο από το οποίο παίρνουν το σχήμα τους και το οποίο μεταφέρει την άνωση από την επιφάνεια των πτερύγων προς το υπόλοιπο αεροσκάφος. Τα κύρια δομικά στοιχεία είναι ένας ή περισσότεροι δοκοί που εκτείνονται από τη μία στην άλλη άκρη, και πολλές ραβδώσεις που εκτείνονται από το κορυφαίο (μπροστινό) στο καταληκτικό (οπίσθιο) σημείο.
Οι πρώτοι κινητήρες αεροπλάνων είχαν μικρή ισχύ, και η ελαφρότητα τους ήταν πολύ σημαντική. Επίσης, τα πρώτα τμήματα αεροτομών ήταν πολύ λεπτά, και δεν μπορούσαν να διαθέτουν ένα ισχυρό πλαίσιο στην επιφάνεια τους. Έτσι μέχρι τη δεκαετία του 1930 οι περισσότερες πτέρυγες ήταν πολύ ελαφρές και δεν διέθεταν αρκετή δύναμη. Έτσι προστέθηκαν εξωτερικοί δοκοί αντιστήριξης και καλώδια. Όταν αυξήθηκε η διαθέσιμη ισχύ των κινητήρων κατά τις δεκαετίες 1920 και 1930, οι πτέρυγες μπορούσαν να γίνουν βαρύτερες και αρκετά δυνατές, και η στήριξη δεν χρειαζόταν πλέον. Αυτός ο τύπος των αστήρικτων πτερύγων ονομάζεται διάταξη πτέρυγας υποστηρίγματος.
Διάταξη των πτερύγων.
Ο αριθμός και το σχήμα των πτερύγων διαφέρει σημαντικά ανάλογα με τον τύπο. Ένα συγκεκριμένο επίπεδο πτέρυγας μπορεί να είναι πλήρους ανοίγματος ή διαχωρισμένο από μια κεντρική άτρακτο σε αριστερή και δεξιά πτέρυγα. Σε μερικές περιπτώσεις έχουν χρησιμοποιηθεί και περισσότερες πτέρυγες, όπως το τριπλάνο με τις τρεις πτέρυγες που χρησιμοποιήθηκε αρκετά στον Δεύτερο Παγκόσμιο Πόλεμο. Το τέτρα-πτέρυγο τετραπλάνο και άλλα σχέδια πολυπλάνων είχαν μικρή επιτυχία.
Το μονοπλάνο διαθέτει μια απλή επιφάνεια πτέρυγας, ένα διπλάνο έχει δύο στοιβαγμένες μια πάνω στην άλλη, ένα αεροπλάνο παράλληλης πτέρυγας έχει δύο τοποθετημένα το ένα πίσω από το άλλο. Όταν η διαθέσιμη ισχύς κινητήρα αυξήθηκε κατά τη δεκαετία του 1920 και του 1930 και δεν χρειαζόταν πλέον στήριξη, το αστήρικτο μονοπλάνο έγινε ο πιο κοινός τύπος μηχανοκίνητου αεροπλάνου.
Η κάτοψη της πτέρυγας είναι το σχήμα της όπως φαίνεται από πάνω. Για να είναι αεροδυναμικά αποτελεσματική, μια πτέρυγα πρέπει να είναι ευθεία με μακρά έκταση από τη μία άκρη στην άλλη αλλά να έχει μικρή χορδή (υψηλή αναλογία ή αλλιώς λόγο επιμήκους). Αλλά για να είναι δομικά αποτελεσματική και ως εκ τούτου ελαφριά σε βάρος, μια πτέρυγα πρέπει να διαθέτει μικρή έκταση η οποία θα πρέπει να είναι αρκετή για να παρέχει άνωση (χαμηλή αναλογία).
Στις διηχητικές ταχύτητες (κοντά στην ταχύτητα του ήχου), η σάρωση της πτέρυγας μπροστά ή πίσω βοηθά ώστε να μειώνεται η αντίσταση από τα υπερηχητικά ωστικά κύματα (βλ. οπισθόκλιση πτέρυγας) καθώς αυτά αρχίζουν να δομούνται. Η πτέρυγα σάρωσης είναι μια ευθεία πτέρυγα η οποία κινείται μπροστά ή πίσω.
Η πτέρυγα δέλτα είναι ένα τριγωνικό σχήμα το οποίο μπορεί να χρησιμοποιηθεί για πολλούς λόγους. Ως μια ευέλικτη πτέρυγα Rogallo καταλογίζεται ως ένα σταθερό σχήμα στις αεροδυναμικές δυνάμεις, και συχνά χρησιμοποιείται σε υπερελαφριά αεροσκάφη και ακόμη και χαρταετούς. Ως υπερηχητική πτέρυγα συνδυάζει την υψηλή δύναμη με την χαμηλή αντίσταση και έτσι συχνά χρησιμοποιείται σε γρήγορα αεριωθούμενα.
Μια μεταβλητή γεωμετρική πτέρυγα μπορεί να αλλάξει κατά τη διάρκεια της πτήσης σε άλλο σχήμα. Οι μεταβλητές πτέρυγες σάρωσης μεταβάλλονται μεταξύ μιας αποτελεσματικής ευθείας διάταξης κατά την διάρκεια της απογείωσης και της προσγείωσης, σε μια διάταξη σάρωσης χαμηλής αντίστασης κατά τη διάρκεια πτήσεων υψηλής ταχύτητας. Άλλες μορφές μεταβλητών κατόψεων έχουν χρησιμοποιηθεί αλλά καμία δεν έχει περάσει το στάδιο των ερευνών.
Άτρακτος.
Μια άτρακτος είναι ένα μακρύ, λεπτό σώμα, συνήθως με κωνικές ή στρογγυλεμένες άκρες ώστε να κάνουν το σχήμα του ομαλό αεροδυναμικά. Η άτρακτος ίσως περιλαμβάνει το πλήρωμα της πτήσης, επιβάτες, εμπορεύματα ή ωφέλιμο φορτίο, καύσιμα και κινητήρες. Οι κυβερνήτες των επανδρωμένων αεροσκαφών τα χειρίζονται από το πιλοτήριο το οποίο βρίσκεται στην κορυφή ή στο εμπρόσθιο τμήμα της ατράκτου και είναι εξοπλισμένο με πλήκτρα και συνήθως παράθυρα και όργανα. Ένα αεροπλάνο ίσως διαθέτει περισσότερες από μια ατράκτους, ή ίσως διαθέτει αλυσίδες που τοποθετούν την ουρά ψηλότερα ώστε να επιστρέψουν στο οπίσθιο τμήμα της ατράκτου να χρησιμοποιηθεί για άλλους λόγους.
Σύγκριση πτερύγων και σωμάτων.
Ιπτάμενη πτέρυγα.
Η ιπτάμενη πτέρυγα είναι ένα αεροσκάφος χωρίς ουρά το οποίο δεν έχει καθορισμένη άτρακτο. Το μεγαλύτερο μέρος του πληρώματος, του ωφέλιμου φορτίου και του εξοπλισμού βρίσκονται εντός της κύριας δομής της πτέρυγας.
Η διάταξη της ιπτάμενης πτέρυγας μελετήθηκε διεξοδικά τις δεκαετίες του 1930 και του 1940, κυρίως από τον Τζακ Νόρθροπ και τον Τσέστον Έσελμαν στις Ηνωμένες Πολιτείες, και τον Αλεξάντερ Λίπις και τους αδελφούς Χόρτεν στην Γερμανία. Μετά τον πόλεμο, πολλά πειραματικά σχέδια βασίστηκαν στην έννοια της ιπτάμενης πτέρυγας, αλλά οι γνωστές δυσκολίες παρέμειναν. Μερικό γενικό ενδιαφέρον συνέχισε να υπάρχει μέχρι τις αρχές της δεκαετίας του 1950 αλλά τα σχέδια δεν παρείχαν κάποιο σημαντικό πλεονέκτημα και παρουσίαζαν πληθώρα τεχνικών προβλημάτων, που οδήγησαν στην υιοθέτηση «παραδοσιακών» λύσεων όπως το Convair B-36 και το B-52 Stratofortress. Εξαιτίας της πρακτικής ανάγκης για μια βαθιά πτέρυγα, το σχέδιο για την ιπτάμενη πτέρυγα ήταν πιο πρακτικό για σχέδια αργού προς μεσαίου εύρους ταχύτητας και υπήρχε συνεχές ενδιαφέρον για τη χρήση της ως στρατιωτικές αερογέφυρες.
Το ενδιαφέρον στις ιπτάμενες πτέρυγες ανανεώθηκε την δεκαετία του 1980 εξαιτίας του χαμηλού επιπέδου εντοπισμού από τα ραντάρ. Η τεχνολογία Stealth στηρίζεται σε σχήματα τα οποία αντανακλούν κύματα ραντάρ σε συγκεκριμένες κατευθύνσεις, και έτσι κάνουν το αεροσκάφος δύσκολα εντοπίσιμο, εκτός αν το ραντάρ βρίσκεται σε συγκεκριμένη θέση συγκριτικά με το αεροσκάφος - μια θέση η οποία μεταβάλλεται συνεχώς καθώς το αεροσκάφος κινείται. Αυτή η προσέγγιση οδήγησε τελικά στο βομβαρδιστικό τεχνολογίας Stealth B-2 Spirit. Σε αυτή τη περίπτωση τα αεροδυναμικά πλεονεκτήματα των ιπτάμενων πτερύγων δεν είναι η πρωταρχική ανάγκη. Όμως, τα σύγχρονα ηλεκτρονικά συστήματα ελέχγου πτήσης βοήθησαν στην εξάλειψη πολλών αεροδυναμικών προβλημάτων των υπτάμενων πτερύγων, κάνοντας τες αποτελεσματικά και σταθερά βομβαρδιστικά μεγάλης εμβέλειας.
Μικτό σώμα πτέρυγας.
Τα αεροσκάφη μεικτού σώματος πτέρυγας διαθέτουν επίπεδο σώμα σχήματος αεροτομής, το οποίο παράγει την περισσότερη άνωση για να τα διατηρήσει ψηλά, και διακριτές και ξεχωριστές δομές πτερύγων, αν και οι πτέρυγες συνδέονται ομαλά με το σώμα.
Έτσι τα αεροσκάφη με μικτό σώμα πτέρυγας ενσωματώνουν στοιχεία σχεδιασμού στην φουτουριστική άτρακτο και το σχέδιο των ιπτάμενων πτερύγων. Τα υποτιθέμενα πλεονεκτήματα αυτής της προσέγγισης είναι οι υπερυψωμένες πτέρυγες και ένα φαρδύ σώμα σχήματος αεροτομής. Αυτό δίνει τη δυνατότητα σε ολόκληρο το σκάφος να συνεισφέρει στην ανύψωση με αποτέλεσμα την αυξημένη οικονομία καυσίμου.
Ανυψωμένο σώμα.
Η διάταξη ανυψωμένου σώματος αναφέρεται στις περιπτώσεις όπου το ίδιο το σώμα δημιουργεί άνωση. Σε αντίθεση με τις ιπτάμενες πτέρυγες, οι οποίες είναι πτέρυγες με μινιμαλιστική ή ανύπαρκτη άτρακτο, ένα ανυψωμένο σώμα μπορεί να θεωρηθεί ως ένα αεροσκάφος με μικρές ή μη λειτουργικές πτέρυγες. Ενώ το ζητούμενο στη διάταξη ιπτάμενης πτέρυγας είναι η αποτελεσματικότητα στις υποηχητικές ταχύτητες μέσω της εξάλειψης των μη ανυψούμενων επιφανειών, η διάταξη ανυψωμένου σώματος γενικά μειώνει την αντίσταση και την δομή μιας πτέρυγας για υποηχητικές, υπερηχητικές ή εξαιρετικά υπερηχητικές πτήσεις, ή την εισαγωγή διαστημοπλοίου στην ατμόσφαιρα. Όλα αυτά τα συστήματα πτήσης θέτουν προκλήσεις για την σωστή σταθερότητα πτήσης.
Τα ανυψωμένα σώματα ήταν σημαντικός τομέας έρευνας κατά τις δεκαετίες 1960 και 1970 ως μέσα κατασκευής μικρών και ελαφρών επανδρωμένων διαστημοπλοίων. Οι Ηνωμένες Πολιτείες κατασκεύασαν μερικά από τα διάσημα αεροπλάνα πυραύλους ανυψωμένου σώματος για να δοκιμάσουν το σχέδιο, ενώ επίσης μερικά οχήματα εκτόξευσης πυραύλων δοκιμάστηκαν πάνω από τον Ειρηνικό Ωκεανό. Το ενδιαφέρον αδυνάτισε καθώς η Αμερικανική Πολεμική Αεροπορία έχασε το ενδιαφέρον της στις επανδρωμένες αποστολές, και η κύρια εξέλιξη έληξε κατά τη διάρκεια σχεδιασμού διαστημοπλοίων, όταν και έγινε ξεκάθαρο πως ήταν δύσκολο να τοποθετηθούν δεξαμενές καυσίμων στις μεγάλες ατράκτους.
Ουραίο πτερύγιο και πρόσθια πτερύγια.
Η κλασική πτέρυγα τύπου αεροτομής είναι ασταθής κατά τη διάρκεια της πτήσης, και ο έλεγχος της είναι δύσκολος. Οι τύποι ευέλικτων πτερύγων στηρίζονται συχνά σε μια γραμμή αγκύρωσης ή στο βάρος ενός πιλότου που κρέμεται από κάτω για να διατηρεί τη σωστή στάση. Μερικοί τύποι ελεύθερης πτήσης χρησιμοποιούν μια προαρτημένη αεροτομή η οποία είναι σταθερή, ή άλλους ευφυείς μηχανισμούς στους οποίους συμπεριλαμβάνεται και, ο πιο πρόσφατος, η ηλεκτρονική τεχνητή σταθερότητα.
Αλλά για να επιτευχθεί το τελείωμα, η σταθερότητα και ο έλεγχος, τα περισσότερα αεροσκάφη σταθερών πτερύγων διαθέτουν ένα ουραίο πτερύγιο στο οποίο περιλαμβάνονται ένα πτερύγιο και ένα πηδάλιο τα οποία λειτουργούν οριζοντίως και ένα ουραίο πτερύγιο με έναν ελκυστήρα που λειτουργούν καθέτως. Αυτή η διάταξη είναι τόσο κοινή που θεωρείται πλέον η συμβατική διάταξη. Μερικές φορές υπάρχουν δύο ή περισσότερα πτερύγια, κατανεμημένα κατά μήκος του ουραίου πτερυγίου.
Ορισμένοι τύποι αεροπλάνων διαθέτουν «ψευδή» εμπρόσθια πτερύγια μπροστά από την κύρια πτέρυγα, αντί για πίσω της. Αυτό το εμπρόσθιο πτερύγιο συνεισφέρει στην άνωση, το τελείωμα ή τον έλεγχο του αεροσκάφους.
Διακόπτες και όργανα.
Τα αεροπλάνα διαθέτουν περίπλοκα συστήματα ελέγχου πτήσης. Οι κύριοι διακόπτες επιτρέπουν στον κυβερνήτη να διευθύνει το αεροσκάφος στον αέρα με τον έλεγχο της θέσης του αεροσκάφους και της ώθησης του κινητήρα.
Στα επανδρωμένα αεροσκάφη, τα όργανα του πιλοτηρίου παρέχουν πληροφορίες στους κυβερνήτες, συμπεριλαμβανομένων δεδομένων της πτήσης, ισχύος του κινητήρα, πλοήγησης, επικοινωνίας, ενώ ενδέχεται να προστεθούν και άλλα συστήματα.
Ασφάλεια.
Όταν η ασφάλεια προσμετράται με τους θανάτους ανά χιλιόμετρο, το ταξίδι μέσω αέρος είναι περίπου 10 φορές πιο ασφαλές από αυτό με λεωφορείο ή σιδηρόδρομο. Όταν όμως προσμετράται με θανάτους ανά ταξίδι, το ταξίδι μέσω αέρος είναι σε σημαντικό βαθμό πιο επικίνδυνο από ότι το ταξίδι με αυτοκίνητο, σιδηρόδρομο ή λεωφορείο. Η ασφάλιση των αεροπορικών ταξιδιών είναι σχετικά πιο ακριβή για αυτό το λόγο - οι ασφαλιστές γενικά χρησιμοποιούν τη στατιστική θάνατοι ανά ταξίδι. Υπάρχει σημαντική διαφορά από την ασφάλεια που παρέχουν οι αεροπορικές εταιρείες από την ασφάλεια των μικρότερων ιδιωτικών αεροπλάνων, με την ανά μίλι στατιστική να αποδεικνύει πως οι αεροπορικές εταιρείες είναι 8,3 φορές πιο ασφαλείς από τα μικρότερα αεροπλάνα.

</doc>
<doc id="56536" url="https://el.wikipedia.org/wiki?curid=56536" title="Παύλος Μουτεσίδης">
Παύλος Μουτεσίδης

Ο Παύλος Μουτεσίδης ("Pavlos Moutecidis") είναι Διεθνής Μαιτρ στην σύνθεση σκακιστικών προβλημάτων. 
Βιογραφικά στοιχεία.
Ο Παύλος Μουτεσίδης γεννήθηκε στην Δράμα στις 11 Νοεμβρίου 1930. Σπούδασε πολιτικός μηχανικός στο Εθνικό Τεχνικό Πανεπιστήμιο της Θεσσαλονίκης και εργάστηκε στον κλάδο αυτό μέχρι την συνταξιοδότησή του. Είναι έγγαμος, έχει τρεις θυγατέρες, και μένει τα τελευταία 50 χρόνια στην Θεσσαλονίκη. 
Έμαθε σκάκι σε ηλικία 10 ετών και γνώρισε τα σκακιστικά προβλήματα σε ηλικία 19 ετών από τις σκακιστικές στήλες των εφημερίδων που επιμελείτο ο Σπύρος Μπίκος. Όταν εγκαταστάθηκε στην Θεσσαλονίκη, βοηθήθηκε πάρα πολύ στα πρώτα βήματα από τον ακούραστο Τριαντάφυλλο Σιαπέρα, και άρχισε να συνθέτει το 1953 κυρίως Ορθόδοξα προβλήματα. Μετά από λίγο ενθουσιάστηκε με τα Αντίστροφα προβλήματα και για αρκετό καιρό συνέθετε μόνο αντίστροφα δυάρια. Αφού μελέτησε τα έργα των Ίλια Μίκαν (Ilja Mikan) και Γιάν Ρούσεκ (Jan Rusek), στράφηκε στα πολυκίνητα. Η αλληλογραφία του με τον Άλμπερτ Κνιστ (Albert Kniest) τον παρακίνησε να δημιουργήσει Μαξιμούμερ προβλήματα, και προς το τέλος της δεκαετίας ’70 με την επίδραση και καθοδήγηση του Ντιμίτριο Γουσόπουλο (Demetrio Gussopulo) προσχώρησε στον κόσμο των Βοηθητικών προβλημάτων. Στην περίοδο 1967 – 1975 δημοσίευσε πολλές επιτυχημένες συνθέσεις σε συνεργασία με τον Εβγκένι Σορόκιν (Evgeny Sorokin).
Έχει δημοσιεύσει περίπου 3000 προβλήματα και του απονεμήθηκε από την FIDE ο τίτλος του Διεθνούς Μαιτρ (Internation Master) στην σύνθεση προβλημάτων το 1984. 
Θεωρεί τις απόψεις του για το καλό πρόβλημα μάλλον «παλαιομοδίτικες». Πέρα από την πρωτοτυπία, που γίνεται όλο και δυσκολότερα επιτεύξιμη, η οικονομία των κομματιών είναι πολύ σημαντική γι΄ αυτόν. Κατά την γνώμη του, σε μια επιτυχημένη σύνθεση όλα τα κομμάτια πρέπει να χρησιμοποιούνται οργανικά (δηλαδή να έχουν περισσότερους από έναν ρόλους) και ίσως αυτός είναι ο λόγος που προτιμά τα πολυκίνητα προβλήματα που έχουν λίγα κομμάτια.
Για να τιμηθούν τα 75α γενέθλιά του, διοργανώθηκε το 2005 διεθνές τουρνουά σύνθεσης σκακιστικών προβλημάτων, με θέμα:
 Αντίστροφα από 8 μέχρι 20 κινήσεις. 
 Κατά την λύση όλα τα κομμάτια, λευκά ή μαύρα κινούνται. 
 Ειδικά για τα λευκά, μπορούν να τρώγονται αντί να κινούνται.
στο οποίο συμμετείχαν 37 συνθέτες από 17 χώρες, με 86 προβλήματα.
Ένα πρόβλημα του Παύλου Μουτεσίδη.
Στα πολυκίνητα ίσως είναι σχετικά εύκολο να δει κανείς πώς δίνεται το ματ, αλλά υπάρχει σχεδόν πάντοτε ένα μικρό εμπόδιο που για να παραμεριστεί χρειάζεται να γίνει μια σειρά κινήσεων (πιθανώς επανειλημμένα). Στην πολύ καλή σύνθεση του Παύλου Μουτεσίδη δεν αρκεί η μία απειλή από τον Αθ8 που θα μπορούσε να δώσει σαχ από το γ3. Ας δούμε την λύση:
Φάση 1η : Δοκιμή 1. Ιη4? (&gt; 2. Αγ3#) ηxθ1=Β! (και ο ξεκαρφωμένος Ιζ1 μπορεί να αμυνθεί)
Φάση 2η : Κλειδί 1. Ρα3! (Ξεκαρφώνει ο λευκός βασιλιάς τον Ιβ4 και απειλεί 2. Ιγ2++)
1. ... Βζ8 (Ξανακαρφώνει η μαύρη βασίλισσα τον Ιβ4, και αυτό επαναλαμβάνεται...)
2. Ρβ3 Ββ8
3. Αβ7 Βxβ7
4. Ρα3 Βε7
5. Ρα4 Βθ4
6. Ιη4 (&gt; 7. Αγ3# / Ιγ2#. Η κίνηση Ιη4, που απέτυχε ως δοκιμή, τώρα παίζεται με δύο απειλές, και τα μαύρα δεν μπορούν να αποκρούσουν και τις δύο. Το ταξίδι της μαύρης βασίλισσας, Βζ4 – ζ8 – β8 – β7 – ε7 – θ4, την ανάγκασε να περάσει πάνω από το κρίσιμο τετράγωνο η4, οπότε, μετά την κίνηση 6. Ιη4, η μαύρη βασίλισσα δεν κρατάει καρφωμένον τον Ιβ4).

</doc>
<doc id="56538" url="https://el.wikipedia.org/wiki?curid=56538" title="Ιερός Λόχος (1821)">
Ιερός Λόχος (1821)

Ο Ιερός Λόχος ήταν στρατιωτικό σώμα που ιδρύθηκε από τον Αλέξανδρο Υψηλάντη στη Φωξάνη, πόλη στα όρια της Μολδαβίας με τη Βλαχία, στα μέσα Μαρτίου του 1821 και συγκροτήθηκε από εθελοντές σπουδαστές των ελληνικών παροικιών της Μολδοβλαχίας και της Οδησσού, κυρίως. Ήταν η πρώτη οργανωμένη στρατιωτική μονάδα της Ελληνικής Επανάστασης του 1821 και του ελληνικού στρατού γενικότερα. Ο Υψηλάντης πίστευε πως οι νεαροί αυτοί θα μπορούσαν να αποτελέσουν την ψυχή του στρατού του. Γι’ αυτό τους ονομάτισε από το κλασικό όνομα του Ιερού Λόχου των Θηβών.
Δομή - οργάνωση.
Στη Φωξάνη, μετά την ολοκλήρωση της εκπαίδευσης των Ιερολοχιτών οργανώθηκε μεγαλοπρεπής τελετή ορκωμοσίας, κατά την τσαρική εθιμοτυπία. Αμέσως μετά την ορκωμοσία ο Αλέξανδρος Υψηλάντης μίλησε με ιδιαίτερο ενθουσιασμό και παρέδωσε τη Σημαία του Ιερού Λόχου στον αρχηγό του Λόχου Γεώργιο Καντακουζινό. Στη συνέχεια οι Ιερολοχίτες παρέλασαν με βήμα στρατιωτικό τραγουδώντας πολεμικό θούριο που είχε συγγράψει ο 20 χρόνια πριν ο Αδαμάντιος Κοραής για την "Ταξιαρχία των Ακροβολιστών της Ανατολής" του Βοναπάρτη που πολεμούσε στην Αίγυπτο και στην οποία ταξιαρχία συμμετείχαν Έλληνες.
Στους πρώτους 120 ιερολοχίτες προστέθηκαν και άλλοι αργότερα φτάνοντας τους 400, ενώ η οργάνωση του σώματος αυτού ολοκληρώθηκε στο Τιργοβίτσι.
Στολή.
Οι άνδρες του Ιερού Λόχου έφεραν ομοιόμορφες στολές ευρωπαϊκού τύπου φτιαγμένες από ολόμαλλη μαύρη τσόχα. γι'αυτό και ονομάζονταν μελανοφόροι ή μαυροφόροι. Η στολή του ιερολοχίτη αποτελούνταν από χιτώνιο μακρύ που έφθανε λίγο πιο πάνω από τα γόνατα, περισκελίδα και ψηλό χωρίς γείσο κάλυμμα κεφαλής, που σύμφωνα με την περιγραφή που δίνει ο Κωνσταντίνος Ράδος έμοιαζε με το κάλυμμα των Ουσάρων. Το κάλυμμα αυτό έφερε στην κορυφή λευκό λοφίο και ψηλά, τρίχρωμο εθνόσημο με κόκκινο λευκό και κυανό χρώμα.Κάτω από αυτό μετωπικά υπήρχε νεκροκεφαλή με δύο οστά χιαστί από λευκό μέταλλο, σημαίνοντα Ελευθερία ή Θάνατος. Ο ιερολοχίτης είχε για όπλο λογχοφόρο τυφέκιο ενώ έφερε χιαστί δερμάτινη ζώνη με τις παλάσκες και το γυλιό στη μέση. Το μόνο γνωστό μέχρι σήμερα κειμήλιο που προέρχεται από τη στολή των ιερολοχιτών είναι ο επενδύτης του ιερολοχίτη Κωνσταντίνου Ξενοκράτους, (1803-1876), ο οποίος εκτίθεται στο Εθνικό Ιστορικό Μουσείο.
Σημαία.
Η σημαία του Ιερού Λόχου ήταν τρίχρωμη. Στη μία πλευρά της σημαίας αναγραφόταν το "ΕΝ ΤΟΥΤΩ ΝΙΚΑ" και υπήρχε στο κέντρο η εικόνα των Αγίων Κωνσταντίνου και Ελένης. Στην άλλη πλευρά υπήρχε η εικόνα του Φοίνικα αναγεννόμενου από τις φλόγες και αναγραφόταν "ΕΚ ΤΗΣ ΚΟΝΕΩΣ ΜΟΥ ΑΝΑΓΕΝΝΩΜΑΙ". Στο στρατιωτικό οργανισμό που συνέταξε ο Νικόλαος Υψηλάντης στις παραγράφους ΙΑ και ΙΒ η σχετική οδηγία για τη σημαία αναφέρει: " Η Ελληνική σημαία τόσο εις τα της ξηράς στρατεύματα όσο και εις τα της θαλάσσης πρέπει να είναι κατασκευασμένη εκ τριών χρωμάτων: άσπρο, μαύρο και κόκκινο. Το άσπρο σημαίνει την αθωότητα της δικαίας ημών επιχειρήσεως κατά των τυράννων, το μαύρο το υπέρ πατρίδος και ελευθερίας θάνατον ημών και το κόκκινο την αυτεξουσιότητα του Ελληνικού λαού και την χαράν αυτού διότι πολεμεί δια την ανάστασιν της Πατρίδος"
Οργάνωση.
Διοικητής του Ιερού Λόχου διορίστηκε ο Γεώργιος Καντακουζηνός, πρώην ανώτερος αξιωματικός του τσαρικού στρατού – ο οποίος σύντομα παραμερίστηκε από τον Υψηλάντη - και υπασπιστής ο Αθανάσιος Τσακάλωφ, συνιδρυτής της Φιλικής Εταιρείας. Εκατόνταρχοι του Ιερού Λόχου ήταν ο Σπυρίδων Δρακούλης, δραματικός ηθοποιός, από την Ιθάκη, ο Κωνσταντινουπολίτης Δημήτριος Σούτσος, αδελφός του ποιητή Αλέξανδρου Σούτσου, ο Κεφαλλονίτης Λουκάς Βαλσαμάκης , ο Πελοποννήσιος Ανδρόνικος, ο Φαναριώτης Αλέξανδρος Ρίζος, γιος του πρωθυπουργού της Μολδαβίας Ιακώβου Ρίζου Νερουλού, ο Ρίζος από τα Ιωάννινα και ο Χιώτης Ιωάννης Κρόκιας.
Εκτός όμως από το Πεζικό τμήμα δημιουργήθηκε και Ιππικό με στολές Ουσάρων και Κοζάκων. Για δε την οργάνωση του Ιππικού σημαντικά χρηματικά ποσά διέθεσε επίσης και ο ηγεμόνας της Μολδαβίας Μιχαήλ Σούτσος.
Όρκος Ι.Λ..
Στην Φωξάνη, οι σπουδαστές που δεν είχαν καμιά στρατιωτική εμπειρία άρχισαν να γυμνάζονται και να εκπαιδεύονται στην χρήση των όπλων και της λόγχης. Η ορκωμοσία τους έγινε στο ναό της πόλης:
«"Ως Χριστιανός ορθόδοξος και υιός της ημετέρας Καθολικής Εκκλησίας, ορκίζομαι στο όνομα του Κυρίου ημών Ιησού Χριστού και της Αγίας Τριάδας να μείνω πιστός εις την Πατρίδα μου και εις την Θρησκείαν μου. 
Ορκίζομαι να ενωθώ με όλους τους αδελφούς μου Χριστιανούς δια την ελευθερίαν της Πατρίδος μας.
Ορκίζομαι να χύσω και αυτήν την υστέραν ρανίδα του αίματός μου υπέρ της θρησκείας και Πατρίδος μου. 
Να αποθάνω μετά των αδελφών μου υπέρ της Ελευθερίας της Πατρίδος και της Θρησκείας μου.
Να φονεύσω και αυτόν τον ίδιον τον αδελφόν μου, εάν τον εύρω προδότην της Πατρίδος μας. Να υποτάσσομαι στον υπέρ της Πατρίδος μου αρχηγόν, Να μη βλέψω εις τα όπισθέν μου, εάν δεν αποδιώξω τον εχθρόν της Πατρίδος και Θρησκείας μου.
Να λάβω τα όπλα εις κάθε περίστασιν, ευθύς μόλις ακούσω ότι ο Αρχηγός μου εκστρατεύει κατά των τυράννων και να συγκαταφέρω άπαντας τους φίλους και γνωρίμους μου εις το να με ακολουθήσωσιν. Να βλέψω πάντοτε τους εχθρούς μου με μίσος και με περιφρόνησιν. Να μη παρατήσω τα όπλα προτού να ιδώ ελευθέραν την Πατρίδα μου και εξολοθρευμένους τους εχθρούς της.
Να χύσω το αίμα μου, ίνα νικήσω τους εχθρούς της θρησκείας μου ή ν΄ αποθάνω ως μάρτυς δια τον Ιησού Χριστόν.
Ορκίζομαι τέλος πάντων εις το της Θείας Μεταλήψεως φοβερόν Μυστήριον ότι θα υστερηθώ της Αγίας Κοινωνίας εις την τελευταία μου εκείνην ώρα, εάν δεν εκτελέσω απάσας τας υποσχέσεις, τας οποίας έδωσα ενώπιον της εικόνος του Κυρίου μας Ιησού Χριστού "» 
Θούριο Ι.Λ..
Το θούριο αυτό που υιοθέτησαν και τραγουδούσαν οι Ιερολοχίτες το είχε συγγράψει 20 χρόνια πριν ο Αδαμάντιος Κοραής.
Επιχειρήσεις.
Η πρώτη μεγάλη μάχη (πλην διαφόρων μικροσυμπλοκών) που επιλέγει να δώσει ο Υψηλάντης, είναι στην κωμόπολη του Δραγατσανίου, όπου είναι εγκατεστημένη ισχυρή φρουρά με ιππικό των Τούρκων. Μετά από μία τριήμερη δύσκολη πορεία κάτω από πολύ κακές καιρικές συνθήκες, ο Ιερός Λόχος θα φτάσει απέναντι από το Δραγατσάνι όπου θα στρατοπεδεύσει. 
Την επόμενη ημέρα, 7 Ιουνίου 1821, θα ξεκινήσουν οι αψιμαχίες, προτού καταφτάσει όλο το στράτευμα, με την αποτυχημένη επίθεση του ελληνικού ιππικού του Βασιλείου Καραβία. Ο Ιερός Λόχος, με επικεφαλής τον Νικόλαο Υψηλάντη, έσπευσε προς βοήθεια με 375 αξιωματικούς και οπλίτες, αλλά η φυγή του τμήματος του Καραβία ανάγκασε τους Ιερολοχίτες να πολεμήσουν μόνοι τους χωρίς την υποστήριξη ιππικού. Πριν προφτάσει ο Ιερός Λόχος να σχηματίσει τετράγωνα, επιτέθηκε το τουρκικό ιππικό με αρχηγό τον Καρά Φέιζ και χώρισε το Λόχο στα δύο. Η μάχη ήταν σκληρή και αιματηρή. Οι Ιερολοχίτες πολέμησαν ηρωικά και έγραψαν μια ένδοξη σελίδα στη νεοελληνική ιστορία. Οι απώλειες ήταν σημαντικές, οι εκατόνταρχοι, ο σημαιοφόρος του Λόχου, 25 αξιωματικοί και 180 στρατιώτες έπεσαν νεκροί, ενώ 37 Ιερολοχίτες αιχμαλωτίστηκαν και στάλθηκαν στο Βουκουρέστι κι από εκεί στην Κωνσταντινούπολη, όπου αποκεφαλίστηκαν. Στη κρίσιμη στιγμή της μάχης έφτασε ο Γεωργάκης Ολύμπιος ο οποίος διέσωσε τους υπόλοιπους, 136 συνολικά, μεταξύ των οποίων και ο αρχηγός Νικόλαος Υψηλάντης και ο υπασπιστής του Ιερού Λόχου Αθανάσιος Τσακάλωφ, και τη σημαία του Λόχου από το σημείο που είχε πέσει ο σημαιοφόρος. Ο Νικόλαος Υψηλάντης σώθηκε τυχαία από έναν φιλέλληνα Γάλλο αξιωματικό, που τον ανέβασε στο άλογό του.
Ο Αλέξανδρος Υψηλάντης κατέφυγε στο Ρίμνικο, όπου συνέταξε την τελευταία διαταγή του στις 8 Ιουνίου 1821, με την οποία στιγμάτισε την προδοσία του πολιτικού και στρατιωτικού του επιτελείου και εξήρε την αυτοθυσία του Ιερού Λόχου:
«"Σεις δε σκιαί των γνησίων Ελλήνων και του Ιερού Λόχου, όσοι προδοθέντες επέσατε θύματα δια την ευδαιμονίαν της πατρίδος, δεχτήτε δι’ εμού τας ευχαριστήσεις των ομογενών σας! Ολίγος καιρός και στήλη θα ανεγερθή να διαιωνίση τα ονόματά σας. Με χαρακτήρες φλογερούς είνε εγκεχαραγμένα εις τα φίλτρα της καρδίας μου, τα ονόματα εκείνων όσοι μέχρι τέλους μ’ έδειξαν πίστιν και ειλικρίνειαν. Η ενθύμησίς των θα είναι πάντοτε το μόνον δροσιστικόν ποτό της ψυχής μου ."» 
Μνημεία αφιερωμένα στον Ιερό Λόχο.
Στο κοιμητήριο του Δραγατσανίου στη Ρουμανία υπάρχει το Μνημείο των Πεσόντων Ιερολοχιτών το οποίο ανεγέρθη στα 1884 με την πρωτοβουλία της συντακτικής επιτροπής της Ελληνικής εφημερίδας του Βουκουρεστίου "Σύλλογοι". Το μνημείο φιλοτέχνησαν από πεντελικό μάρμαρο οι Τήνιοι καλλιτέχνες Χαλεπάς και Λαμπαδίτης. Έχει ύψος συνολικά επτά μέτρων. Στην κύρια όψη του στηλοβάτη του υψώνεται μονόλιθος 5 μέτρων με ανάγλυφο σταυρό επί της ημισελήνου και από κάτω το σήμα των ιερολοχιτών. Στο κέντρο του στηλοβάτη εν μέσω δάφνινου στεφανιού αναγράφεται με χρυσά γράμματα : "ΔΙΑΒΑΤΑ ΑΓΓΕΛΟΥ ΟΤΙ ΕΝΘΑΔΕ ΚΕΙΜΕΘΑ ΥΠΕΡ ΕΛΕΥΘΕΡΙΑΣ ΑΓΩΝΙΣΑΜΕΝΟΙ"/.
Μία ακόμη στήλη εις μνήμην των ιερολοχιτών, έργο του γλύπτη Λεωνίδα Δρόση, έστησε ο ποιητής Αλέξανδρος Σούτσος εις μνήμην του αδελφού του Δημητρίου, του ηρωικού εκατόνταρχου του Ιερού Λόχου στα 1845 αρχικά, ΒΔ του Πανεπιστημίου. Από τα 1885 η στήλη μεταφέρθηκε δίπλα στον Ιερό Ναό των Ταξιαρχών στο Πεδίον του Άρεως κοντά στο μνημείο του Αλέξανδρου Υψηλάντη που φιλοτεχνήθηκε στα 1869 από τον Λ.Δρόση.

</doc>
<doc id="56540" url="https://el.wikipedia.org/wiki?curid=56540" title="Μάζακα">
Μάζακα



</doc>
<doc id="56541" url="https://el.wikipedia.org/wiki?curid=56541" title="Κύπελλο Ελλάδας πετοσφαίρισης ανδρών">
Κύπελλο Ελλάδας πετοσφαίρισης ανδρών

Το Κύπελλο Ελλάδος βόλεϊ διοργανώθηκε για πρώτη φορά το 1981 από την Ελληνική Ομοσπονδία Πετοσφαίρισης και είναι η δεύτερη σημαντικότερη διοργάνωση του αθλήματος μετά το Πρωτάθλημα της Α1. Για διάφορους λόγους, κυρίως οικονομικούς, υπήρξαν έκτοτε χρονιές όπου δεν διεξήχθη διοργάνωση του Κυπέλλου. Πολυνίκης του θεσμού είναι ο Ολυμπιακός με 16 κατακτήσεις.
Την αγωνιστική περίοδο 1997-98 η τελική φάση του Κυπέλλου έγινε για πρώτη φορά σε μορφή "φάιναλ φορ", ενώ από την περίοδο 2002-03 έως και την περίοδο 2006-07 επεκτάθηκε σε φάιναλ έιτ (final-8). Την περιόδο 2007-08 η τελική φάση διεξήχθη σε μορφή φάιναλ φορ.
Την περίοδο 2008-09 το φάιναλ-8 επανέρχεται με τους αγώνες να διεξάγονται στην Πάτρα, αλλά ο τελικός ανάμεσα στον Ολυμπιακό και τον Παναθηναϊκό αναβλήθηκε λόγω επεισοδίων πριν το ξεκίνημά του, με αποτέλεσμα να διεξαχθεί δύο μήνες αργότερα στην Αθήνα. Το γεγονός αυτό στάθηκε αφορμή για κατάργηση της διαδικασίας του φάιναλ-4 ή φάιναλ-8 στις περιόδους 2009-10 και 2010-11, κατά τις οποίες διεξήχθησαν μονοί αγώνες σε έδρες ομάδων μέχρι την ημιτελική φάση, ενώ ο τελικός διεξήχθη σε ουδέτερη έδρα.
Την περίοδο 2011-12 η τελική φάση διεξάγεται για τελευταία φορά με φάιναλ-8, και από την περίοδο 2012-13 έως και σήμερα (2017) έχει επανέλθει στη μορφή του φάιναλ φορ.
Από το 2003 έως το 2012 στη διοργάνωση μετείχαν μόνο ομάδες της Α1 κατηγορίας. Από το 2013 με απόφαση της ΕΟΠΕ, δικαίωμα συμμετοχής έχουν επίσης οι ομάδες της Α2 κατηγορίας και των τοπικών ενώσεων.
Πηγές.
&lt;br&gt;

</doc>
<doc id="56546" url="https://el.wikipedia.org/wiki?curid=56546" title="Τι έκανες στον πόλεμο Θανάση (ταινία)">
Τι έκανες στον πόλεμο Θανάση (ταινία)



</doc>
<doc id="56547" url="https://el.wikipedia.org/wiki?curid=56547" title="Αθανάσιος Σιώκος">
Αθανάσιος Σιώκος

Ο Αθανάσιος Σιώκος (1895 - 1 Μαρτίου 1935) ήταν Έλληνας στρατιωτικός.
Γεννήθηκε στο Ναύπλιο το 1895 και σκοτώθηκε την 1η Μαρτίου 1935 στο Ναύσταθμο της Σαλαμίνας.
Ήταν Αντιπλοίαρχος-αρχιεπιστολέας και στο χώρο της δολοφονίας του από τους στασιαστές υπάρχει επιτύμβιος πλάκα, στην οποία αναγράφεται το εξής κείμενο: 
Υπήρξε ακόμη διοικητής μοίρας αντιτορπιλικών και ανθυποβρυχιακών έργων, ενώ το 1919 έφερε στο Ναύσταθμο τα γερμανικά υπερτηλεβόλα ΡΥΡ.
Το 1924, βραβεύθηκε για τη μελέτη του "Η νήσος Ελιγολάνδη". Δρόμοι στην Αθήνα, στην Καλλιθέα και στο Ναύπλιο έχουν το όνομά του. Νυμφεύθηκε την Αγγελική Πεζοπούλου, κόρη του καθηγητή ιατρικής Νικολάου Πεζόπουλου, και απέκτησε δύο παιδιά: το Χρήστο Σιώκο, ηλεκτρολόγο-μηχανολόγο, και την Καίτη Λιακοπούλου, σύζυγο του ιατρού Αντωνίου Λιακόπουλου.

</doc>
<doc id="56548" url="https://el.wikipedia.org/wiki?curid=56548" title="Σιώκος Αθανάσιος">
Σιώκος Αθανάσιος



</doc>
<doc id="56551" url="https://el.wikipedia.org/wiki?curid=56551" title="Αιγάλεω εφημερίδα">
Αιγάλεω εφημερίδα



</doc>
<doc id="56553" url="https://el.wikipedia.org/wiki?curid=56553" title="Παντελεήμων Α΄ Ξάνθης και Περιθεωρίου">
Παντελεήμων Α΄ Ξάνθης και Περιθεωρίου



</doc>
<doc id="56555" url="https://el.wikipedia.org/wiki?curid=56555" title="Θεοφανώ (10ος αιώνας)">
Θεοφανώ (10ος αιώνας)

Η Θεοφανώ (941 - ...) ήταν αυτοκράτειρα του Βυζαντίου και σύζυγος δύο αυτοκρατόρων, του Ρωμανού Β' και, μετά το θάνατό του, του Νικηφόρου Φωκά.
Βιογραφικά στοιχεία.
Γεννήθηκε πιθανόν στη Λακωνία στην Πελοπόννησο σε οικογένεια με Ελληνική καταγωγή. Η Θεοφανώ ήταν γυναίκα λαϊκής καταγωγής, κόρη ταβερνιάρη, και το πραγματικό της όνομα φέρεται πως ήταν Αναστασώ. 
Η Θεοφανώ σύμφωνα με κάποιους ιστορικούς είναι πιθανόν να γνώριζε ή και να συμμετείχε στη δολοφονία του πεθερού της και του πρώτου συζύγου της. Στη συνέχεια, όταν έμεινε χήρα παντρεύτηκε τον Νικηφόρο Φωκά, αλλά όταν η πολιτική του άρχισε να προκαλεί το λαϊκό αίσθημα, η Θεοφανώ για να μην ταυτιστεί η μοίρα της (όπως και των παιδιών της) με του Φωκά, συνωμότησε με τον ανηψιό του και τότε εραστή της Ιωάννη Τσιμισκή να τον δολοφονήσουν. Ο Νικηφόρος Φωκάς φέρεται να αντιλήφθηκε τα σχέδια και απομάκρυνε τον Τσιμισκή, αλλά άγνωστο για ποιον λόγο, αργότερα τον ανακάλεσε από την εξορία. Ο Τσιμισκής και η Θεοφανώ ολοκλήρωσαν τότε το σχέδιό τους και σκότωσαν τον Νικηφόρο.
Μετά την επικράτηση του Ιωάννη Τσιμισκή όμως, η ενοχή της ήταν τόσο φανερή που ο πατριάρχης Πολύευκτος εξεβίασε το νέο αυτοκράτορα ότι δεν θα τον έχριζε αν δεν απομάκρυνε την Θεοφανώ. Τότε αυτή εξορίστηκε στα Πριγκιπόννησα όπου έμεινε για ένα χρόνο -μέχρι το 970 μ.Χ. Δραπέτευσε τότε και οργάνωσε συνωμοσία εναντίον του Τσιμισκή αλλά απέτυχε και την έκλεισαν σε μοναστήρι στην Αρμενία. Μετά το θάνατο του Τσιμισκή, οι γιοί της Βασίλειος Β' και Κωνσταντίνος Η' την επανέφεραν από την εξορία, χωρίς όμως να αναμειχθεί ξανά στην πολιτική. Πέθανε στην Κωνσταντινούπολη, ξεχασμένη απ' όλους, αν και στα τελευταία της χρόνια έζησε στην άνεση των ανακτόρων.

</doc>
<doc id="56558" url="https://el.wikipedia.org/wiki?curid=56558" title="Αχ!.. Και να 'μουν άντρας">
Αχ!.. Και να 'μουν άντρας

Το Αχ!.. Και να 'μουν άντρας (εναλλακτικός τίτλος: "Αχ και να 'μουν άντρας") είναι μια ελληνική κωμωδία, παραγωγής του ΑΒ Φιλμ, σε σενάριο και σκηνοθεσία Στέφανου Φωτιάδη. 
Πλοκή.
Η εμφανίσιμη Στέλλα, που κάθε τόσο βρίσκεται άνεργη γιατί οι προϊστάμενοί της την παρενοχλούν σεξουαλικά, βρίσκει δουλειά σε μια εταιρία παίρνοντας την ταυτότητα του δίδυμου αδελφού της, Αλέκου, που είναι μετανάστης στην Αυστραλία. Γρήγορα κερδίζει την εμπιστοσύνη των προϊσταμένων της, παίρνοντας διευθυντική θέση. Τα προβλήματα ξεκινούν όταν η Στέλλα ερωτεύεται τον Ανδρέα, γιο ενός από τα αφεντικά της, τη στιγμή που αυτοί της προξενεύουν ο καθένας την κόρη του.
Παραγωγή.
Η ταινία κυκλοφόρησε στις κινηματογραφικές αίθουσες τη σεζόν 1966-1967 κόβοντας 159.630 εισιτήρια και κατατάχθηκε στην 35η θέση ανάμεσα σε 117 ταινίες της ίδιας σεζόν. 
Το σενάριο της ταινίας, που έγραψε ο Στέφανος Φωτιάδης, είναι βασισμένο στο θεατρικό έργο του ίδιου με τίτλο "Ο Αλέκος είναι γυναίκα". 
Στην ταινία ακούγεται το τραγούδι "Παραμύθι η ζωή μου" από τον Μιχάλη Μενιδιάτη. Τραγουδούν ακόμα η Χαρούλα Λαμπράκη και η Γιώτα Λύδια. 

</doc>
<doc id="56559" url="https://el.wikipedia.org/wiki?curid=56559" title="Ο Στρατής παραστράτησε">
Ο Στρατής παραστράτησε

 &lt;ns&gt;0&lt;/ns&gt;
 &lt;revision&gt;
 &lt;parentid&gt;9025022&lt;/parentid&gt;
 &lt;timestamp&gt;2021-08-29T19:19:17Z&lt;/timestamp&gt;
 &lt;contributor&gt;
 &lt;username&gt;Avacalop&lt;/username&gt;
 &lt;/contributor&gt;
 &lt;comment&gt;/* Παραγωγή */&lt;/comment&gt;
 &lt;model&gt;wikitext&lt;/model&gt;
 &lt;format&gt;text/x-wiki&lt;/format&gt;
Ο Στρατής παραστράτησε είναι μια ελληνική κωμική ταινία του 1969, σε παραγωγή Καραγιάννης - Καρατζόπουλος και σε σκηνοθεσία Κώστα Καραγιάννη. Το σενάριο γράφτηκε από τον Ασημάκη Γιαλαμά και τον Κώστα Πρετεντέρη. Πρωταγωνιστούν οι Ντίνος Ηλιόπουλος και Άννα Φόνσου.
Πλοκή.
Ο Στρατής Δαμαλάκης(Ντίνος Ηλιόπουλος), μετά από πολλών ετών κοπιαστική έρευνα δημοσιεύει την διατριβή του για το ρόλο της Ασπασίας στον Πελοποννησιακό πόλεμο, ενώ παράλληλα εργάζεται ως καθηγητής. Ο Τζιμ Άντριους, ένας Ελληνοαμερικανός παραγωγός κινηματογράφου (Νίκος Ρίζος) τον προσεγγίζει για να του μεταβιβάσει τα δικαιώματα, ώστε να χρησιμοποιήσει το επιστημονικό του πόνημα για μια ταινία-ιστορική παρωδία. Αρχικά, ο Στρατής απορρίπτει της πρόταση, αλλά τελικά οι απαιτήσεις της ζωής και οι οικονομικές του υποχρεώσεις προς τους οικείους του θα τον αναγκάσουν να δεχτεί. Παράλληλα ερωτεύεται την Ντόρα Γαλάτη (Άννα Φόνσου), την κινηματογραφική του ηρωίδα, και εγκαταλείπει την Αθηνά, με την οποία συνδεόταν ερωτικά (Νέλλη Παππά). Τελικά με την ολοκλήρωση των γυρισμάτων του έργου, η τύχη του θα αλλάξει και θα μπορέσει να επιστρέψει στις παλιές του συνήθειες και στην πρώην αγαπημένη του. Παράλληλα, ο παραγωγός προσεγγίζει τον Λέοντα Αντύπα (Δήμος Σταρένιος), επίσης καθηγητή ιστορίας, για τη συμβολή του στη δημιουργία ενός κόμικ με ιστορικό περιεχόμενο και αποφασίζει να παντρευτεί με τη Δημητρούλα, την αδελφή του Στρατή (Άννα Ματζουράνη), την οποία στο μεταξύ έχει ερωτευθεί.
Παραγωγή.
Η ταινία κυκλοφόρησε στις κινηματογραφικές αίθουσες τη σεζόν 1969-1970 και, κόβοντας 259.606 εισιτήρια, κατατάχθηκε στην 26η θέση ανάμεσα σε 99 ταινίες της ίδιας σεζόν. Κυκλοφόρησε και με τη μορφή ντιβιντί στις 22 Νοεμβρίου 2010. 

</doc>
<doc id="56565" url="https://el.wikipedia.org/wiki?curid=56565" title="Alizée">
Alizée



</doc>
<doc id="56566" url="https://el.wikipedia.org/wiki?curid=56566" title="Alizée Jacotey">
Alizée Jacotey



</doc>
<doc id="56569" url="https://el.wikipedia.org/wiki?curid=56569" title="Ελάφι">
Ελάφι

To ελάφι είναι ζώο θηλαστικό, μηρυκαστικό, που ανήκει στην οικογένεια των ελαφιδών και στην τάξη των αρτιοδακτύλων. Είναι όμορφο, λεπτόσωμο, με κοντό καστανόχρωμο μαλακό τρίχωμα. Το κεφάλι του είναι μικρό, με ρύγχος μυτερό. Έχει μεγάλα όμορφα μάτια και λεπτά ευκίνητα πόδια. Το αρσενικό έχει στο κεφάλι του κέρατα μεγάλα με διακλαδώσεις που ανανεώνονται κάθε χρόνο και μοιάζουν με φύλλα πλατιά.
Περιγραφή &amp; οικολογία.
Ζουν σε πυκνά δάση ζευγαρωτά ή πολλά μαζί (αγέλες) και τρέφεται με χλόη, χόρτα ή και με τη φλούδα από τους κορμούς των μικρών δέντρων, τους οποίους επίσης καταστρέφει τρίβοντας επάνω τα κέρατά του, όταν είναι η εποχή να αλλάξει το δέρμα του. Μερικά είδη συχνάζουν και σε έλη. Το ελάφι συναντάται σε πολλές παραλλαγές (με κέρατα ή χωρίς, μεγαλόσωμο ή μικρόσωμο, με ουρά ή χωρίς, με χαυλιόδοντες ή όχι με μεγάλα ή μικρά αυτιά κλπ.) σε όλο τον κόσμο εκτός από την Αφρική και την Αυστραλία. Στην Αμερική είναι μεγαλόσωμα, στην Κίνα μικρόσωμα χωρίς κέρατα, στην Ιάβα και Σουμάτρα μεγάλα με κοντά κέρατα, στην Ευρώπη μέτρια κλπ. 
Το κόκκινο ελάφι, που το συναντάμε στα περισσότερα μέρη της Ευρώπης και της Μικράς Ασίας, έχει μήκος ως 2,30 μ. και ύψος ως 1,50 μ. και ζυγίζει ως 100 κιλά. Έχει σπάνια ευκινησία και τρέχει πολύ γρήγορα κάνοντας πηδήματα μέχρι 8 μέτρα. Ζει γύρω στα 40 με 50 χρόνια. Στην Ελλάδα συναντιέται στον Όλυμπο, στα βουνά της Ηπείρου και σε μερικά ορεινά μέρη της Μακεδονίας, στην Λήμνο και την Ρόδο ( Πλατώνι – Dama Dama ). Έχει εχθρούς όλα τα αρπακτικά ζώα και τον άνθρωπο. Το μόνο όπλο για την άμυνά του είναι το γρήγορο τρέξιμό του και οι οξύτατες αισθήσεις του. Το θηλυκό του, που δεν έχει κέρατα, γεννά μια φορά το χρόνο (κάθε 10 μήνες) 1 ως 2 ελαφάκια που τα θηλάζει και τα αγαπά πολύ. Το ζευγάρι είναι τόσο αγαπημένο μεταξύ του που αν τύχει να σκοτωθεί το ένα, το άλλο είναι δυνατό να πεθάνει από λύπη και μαρασμό, έχοντας περιπλανηθεί πολλές μέρες.
Ανθρώπινη αλληλεπίδραση &amp; παράδοση.
Το κυνηγούν για το νοστιμότατο και ευκολοχώνευτο κρέας του, που είναι ανεκτίμητο για τους αρρώστους. Επίσης για το δέρμα του που χρησιμοποιείται για ενδύματα και κάθε λογής δερμάτινα είδη. Τα κέρατά του είναι πολύτιμα για την κατασκευή λαβών διάφορων αντικειμένων (πιρουνιών, μαχαιριών, μπαστουνιών κλπ.) καθώς και για κόλλα και ζελατίνα. Παλιότερα αποτελούσαν μια από τις σπουδαιότερες πρώτες ύλες για την παραγωγή αμμωνίας. Σήμερα το κυνήγι του στην Ελλάδα έχει απαγορευτεί επειδή το είδος σπανίζει, αλλά σε άλλες χώρες, όπως η Νέα Ζηλανδία, επιτρέπεται.
Το ελάφι αναφέρεται από το λαό στα τραγούδια και τις παροιμίες του (για την αγάπη της μάνας ελαφίνας στα μικρά της, για την ομορφιά και αθώα γλυκύτητα των ματιών τους καθώς και το λεπτό ευλύγιστο σώμα τους, ώστε μια όμορφη γυναίκα να τη λένε «"ελαφίνα"»). Επίσης και στη μυθολογία αναφέρεται σε σχέση με τη θεά Άρτεμη, θεά του κυνηγιού. Όλα αυτά δείχνουν πως το ελάφι είναι αγαπημένο ζώο του λαού από παλιά.

</doc>
<doc id="56570" url="https://el.wikipedia.org/wiki?curid=56570" title="Άρτεμη">
Άρτεμη



</doc>
<doc id="56571" url="https://el.wikipedia.org/wiki?curid=56571" title="Παναγιώτης Δαγκλής">
Παναγιώτης Δαγκλής

Ο Παναγιώτης Δαγκλής (Αταλάντη, 30 Αυγούστου 1853 - Αθήνα, 9 Μαρτίου 1924) ήταν Έλληνας στρατιωτικός και πολιτικός καθώς και δημιουργός του ορειβατικού πυροβόλου Σνάιντερ - Δαγκλή.
Βιογραφικό σημείωμα.
Γεννήθηκε στην Αταλάντη σύμφωνα με τα απομνηνεύματα του ιδίου. Γιος του υποστρατήγου πεζικού Γεωργίου Π. Δαγκλή (1809-1896). Σπούδασε στη Στρατιωτική Σχολή Ευελπίδων και ονομάστηκε ανθυπασπιστής πυροβολικού το 1877. Μετά από ένα εξάμηνο, έλαβε μέρος στα πολεμικά επεισόδια του 1878, με τις τόσο ευνοϊκές εθνικές συνέπειες, προβιβάστηκε σε ανθυπολοχαγό και υπηρέτησε σε μονάδες πυροβολικού στην επαρχία. Υπολοχαγός το 1880 και λοχαγός το 1883, στάλθηκε στο Βέλγιο (Βρυξέλλες, Λιέγη) για μετεκπαίδευση με δικά του έξοδα στο πυροβολικό την περίοδο 1883 - 1Με την επιστροφή του, το 1884, τοποθετήθηκε ως υπασπιστής στο επιτελείο του Γάλλου υποστρατήγου Βίκτωρ Βοσσέρ, αρχηγού της Γαλλικής Οργανωτικής Στρατιωτικής Αποστολής (1884-1887), που μετακλήθηκε από την κυβέρνηση Τρικούπη.
Κατά το διάστημα 1889 - 1895 υπηρέτησε ως καθηγητής της Πυροβολικής και της Περιγραφικής Γεωμετρίας στη Σχολή Ευελπίδων και στη Σχολή Ναυτικών Δοκίμων. Ταγματάρχης από το 1892, έγινε υψηλόβαθμο μέλος της Εθνικής Εταιρείας και προσέφερε τις υπηρεσίες του στο γνωστό προπαρασκευαστικό έργο των εθνικών αγώνων της Εταιρείας. Έλαβε μέρος στον πόλεμο του 1897 ως επιτελάρχης της 1ης Ταξιαρχίας του Στρατού της Ηπείρου. Μετά τον πόλεμο, επανήλθε για ένα διάστημα στη Σχολή Ευελπίδων. Μετά την αναδιοργάνωση του στρατού και τη συγκρότηση της Γενικής Διοικήσεως Στρατού, ο ταγματάρχης Π. Δαγκλής τοποθετήθηκε στο Επιτελείο της Γεν. Διοικήσεως ως διευθυντής του Τμήματος Πυροβολικού.
Το 1902 προβιβάστηκε σε αντισυνταγματάρχη και το 1903 τοποθετήθηκε ως υποδιοικητής του υπό τον πρίγκηπα Νικόλαο 1ου Συντάγματος Πυροβολικού. Από το 1904 μετατέθηκε στο νέο Σώμα των Γενικών Επιτελών της 1ης Μεραρχίας (Λαρίσης), στην οποία υπηρέτησε μέχρι το 1909. Κατά το διάστημα αυτό προώθησε το από το 1893 επινοημένο σχέδιο λυόμενου ορειβατικού πυροβόλου 7,5 εκ., γνωστού ως πυροβόλο Schneider-Δαγκλή, από τα ονόματα της κατασκευάστριας πολεμικής βιομηχανίας και του σχεδιαστή του.
Συνταγματάρχης το 1907, ανέλαβε κατά την τελευταία περίοδο του Μακεδονικού Αγώνα την απόρρητη υπηρεσία του Διευθυντή του Ανατολικού Τμήματος του "Μακεδονικού Κομιτάτου" (Φεβρ. 1908) και της "Πανελληνίου Οργανώσεως" (Σεπτ. 1908), η οποία το διαδέχτηκε και στην οποία υπάχθηκε και η "Οργάνωσις Κωνσταντινουπόλεως". Ο Δαγκλής προσέφερε σπουδαίες υπηρεσίες στις δύο οργανώσεις για τη διάσωση του αλύτρωτου ελληνισμού μέχρι τον Νοέμβριο του 1909. Μετά το Στρατιωτικό Κίνημα του Αυγούστου 1909 και τα νέα οργανωτικά στρατιωτικά μέτρα, μεταξύ των οποίων ήταν και η κατάργηση του Σώματος Γενικών Επιτελών, ο Δαγκλής, όπως και όλοι όσοι υπηρετούσαν σε αυτό, επανήλθαν στα όπλα τους. Ανέλαβε τότε τη διοίκηση της Σχολής Ευελπίδων (1910) και στη συνέχεια, τη διοίκηση της 1ης Μεραρχίας (Λαρίσης), την αρχηγία της Χωροφυλακής (1911) και τέλος, τη διοίκηση της 2ης Μεραρχίας (Αθηνών).
Το 1911 προβιβάστηκε σε υποστράτηγο κατ' απόλυτον εκλογήν. Τον Αύγουστο του 1912 τοποθετήθηκε αρχηγός της Επιτελικής Υπηρεσίας Στρατού (Γενικού Επιτελείου Στρατού) και από την κήρυξη του Ελληνοτουρκικού πολέμου, αρχηγός του Επιτελείου του Στρατού της Θεσσαλίας-Μακεδονίας. Από τη θέση του επιτελάρχη του Γενικού Στρατηγείου Θεσσαλίας διηύθυνε τη σχεδίαση των επιχειρήσεων, παρακολούθησε τη νικηφόρα πορεία του στρατού και εισήλθε μαζί με τον αρχιστράτηγο Κωνσταντίνο στη Θεσσαλονίκη. Μετά τη λήξη της εκστρατείας στο μακεδονικό χώρο, χρησιμοποιήθηκε ως τεχνικός σύμβουλος της ελληνικής αντιπροσωπείας στις συζητήσεις του Λονδίνου (Νοέμβριος 1912-Ιανουάριος 1913).
Στο μεταξύ, ανατέθηκε και η αρχηγία του Στρατού της Ηπείρου στο διάδοχο Κωνσταντίνο με σκοπό την κατάληψη των Ιωαννίνων, που πραγματοποιήθηκε στις 20/21 Φεβρουαρίου 1913. Ο Π. Δαγκλής πρόφτασε να επιστρέψει στις αρχές Φεβρουαρίου και να αναλάβει τα καθήκοντα του επιτελάρχη στο ενιαίο Γενικό Στρατηγείο και να εισέλθει στα ελευθερωμένα Ιωάννινα. Σχεδόν αμέσως ακολούθησε η δολοφονία του βασιλιά Γεωργίου Α΄, ο διάδοχος ανακηρύχθηκε βασιλιάς και μετακινήθηκε στην Αθήνα. Ο Π. Δαγκλής τοποθετήθηκε τότε Διοικητής του Τμήματος Στρατιάς Ηπείρου, που είχε προωθηθεί νικηφόρα στη δυτική Βόρειο Ήπειρο (Τεπελένι, Αργυρόκαστρο, κλπ.) και απομακρύνθηκε από την καίρια επιτελική θέση που κατείχε (6 Μαρτ. 1913). Ίσως η αρχή της διάστασης του Δαγκλή προς τον Κωνσταντίνο θα πρέπει να τοποθετηθεί χρονικά τότε.
Το Σεπτέμβριο του 1913 τιμήθηκε με τον Ανώτερο Ταξιάρχη του Τάγματος του Σωτήρος και στη συνέχεια, προβιβάστηκε σε αντιστράτηγο. Από τα τέλη του 1914 ο Π. Δαγκλής είχε αποφασίσει να αποσυρθεί και να στραφεί στην πολιτική υπό τη σημαία του κόμματος των Φιλελευθέρων, πολιτευόμενος στην Ήπειρο. Την ίδια περίοδο αναφέρεται ότι ασχολήθηκε και με το άθλημα του Μπρίτζ. Την απόφαση αυτή πραγματοποίησε, αφού είχε διαφανεί ο διχασμός, μετά τις εκλογές του 1915, στις οποίες έλαβε μέρος και εκλέχθηκε βουλευτής Ιωαννίνων. Αποστρατεύθηκε τον Ιούλιο του 1915 σε ηλικία 62 ετών. Στην κυβέρνηση Ελευθερίου Βενιζέλου ανέλαβε το Υπουργείο Στρατιωτικών (10 Αυγ. 1915-23 Σεπτ. 1915). Στις νέες εκλογές της 6ης Δεκεμβρίου 1915 απείχε. 
Τον Ιούλιο του 1916 ανέλαβε την προεδρία του Εθνικού Συνδέσμου των Ελλήνων Επιστράτων και από την εκδήλωση του βενιζελικού Κινήματος Εθνικής Αμύνης (Χανιά, Σεπτέμβριος 1916) προσχώρησε σε αυτό και ορίστηκε μέλος της τριμελούς Επαναστατικής "Προσωρινής Κυβερνήσεως του Βασιλείου της Ελλάδος " (17 Σεπτεμβρίου 1916). Με γαλλικό πολεμικό πλοίο πήγε στην Κρήτη και στις 26 του ίδιου μήνα, εγκαταστάθηκε με τη λοιπή κυβέρνηση στη Θεσσαλονίκη, συμμετέχοντας υπεύθυνα στο πολιτικό και διοικητικό έργο της και στη συγκρότηση του Στρατού Εθνικής Άμυνας, σε συνεργασία με τις γαλλικές δυνάμεις που είχαν αποβιβαστεί στη Μακεδονία.
Μετά την επικράτηση του επαναστατικού καθεστώτος της Θεσσαλονίκης, την απομάκρυνση του βασιλιά Κωνσταντίνου και το σχηματισμό της νέας κυβέρνησης Ελευθερίου Βενιζέλου (14 Ιουνίου 1917), μολονότι ήταν έφεδρος, ανακλήθηκε στην ενέργεια και διορίστηκε αρχηγός του Στρατού (20 Ιανουαρίου 1918), με καθήκοντα ευρύτατα αλλά όχι επιχειρησιακά, αφού την ανώτατη επιχειρησιακή ευθύνη στο μέτωπο είχαν οι συμμαχικές αρχές. Από την αρχηγία του Στρατού απαλλάχθηκε το Νοέμβριο του 1918 και αντικαταστάθηκε από τον αντιστράτηγο Λεωνίδα Παρασκευόπουλο. Τον Οκτώβριο του 1920 αποστρατεύθηκε και πάλι.
Στις βουλευτικές εκλογές της 1ης Νοεμβρίου 1920 πέτυχε να εκλεγεί βουλευτής. Μετά την αναχώρηση του Ελευθερίου Βενιζέλου ανέλαβε την προεδρία της Διευθύνουσας Επιτροπής του κόμματος των Φιλελευθέρων. Τη θέση αυτή διατήρησε σε όλο το δραματικό χρονικό διάστημα που επακολούθησε, ακόμη και μετά τη διενέργεια των εκλογών της Δ΄ Εθνικής (Συντακτικής) Συνέλευσης (16 Δεκ. 1923). Στις 22 Φεβρουαρίου 1924 παραιτήθηκε από την προεδρία του κόμματος των Φιλελευθέρων (αφού δεν τελεσφόρησε ο σχηματισμός κυβέρνησης υπό την προεδρία του στις 10 Ιανουαρίου του 1924, επειδή οι Δημοκρατικοί Φιλελεύθεροι αρνήθηκαν να συμμετάσχουν) και στις 9 Μαρτίου 1924 πέθανε στην Αθήνα έπειτα από σύντομη ασθένεια.

</doc>
<doc id="56575" url="https://el.wikipedia.org/wiki?curid=56575" title="Battle Royal">
Battle Royal

Battle Royal (πληθ. Battles Royal), είναι ένας διεθνής όρος που αναφέρεται σε μία μάχη μεταξύ τριών ή περισσότερων αγωνιζόμενων που ολοκληρώνεται όταν μείνει μονάχα ένας ζωντανός ή έστω ικανός να συνεχίσει. Η απόδοση του όρου στην ελληνική γλώσσα είναι «βασιλική μάχη». Μια διαφορετική γραφή του όρου είναι Battle Royale (εδώ το royale προέρχεται από τα γαλλικά).
Αποσαφήνιση.
Το Battle Royal μπορεί να αναφέρεται:

</doc>
<doc id="56576" url="https://el.wikipedia.org/wiki?curid=56576" title="Battle Royale">
Battle Royale



</doc>
<doc id="56577" url="https://el.wikipedia.org/wiki?curid=56577" title="Αιμιλία Τσουλφά">
Αιμιλία Τσουλφά

Η Αιμιλία Τσουλφά (15 Μαΐου 1973) είναι Ελληνίδα αθλήτρια του Ιστιοπλοϊκού Ομίλου Πειραιώς, πρωταθλήτρια Ελλάδας στην ιστιοπλοΐα και χρυσή Ολυμπιονίκης το 2004 στους Ολυμπιακούς αγώνες της Αθήνας.
Βιογραφικά στοιχεία.
Γεννήθηκε στην Αθήνα. 
Είναι παντρεμένη και έχει τρεις κόρες. Υπηρετεί ως ταγματάρχης του Στρατού Ξηράς. 
Αθλητική καριέρα.
Το 1985 ξεκίνησε την ιστιοπλοΐα με σκάφη τύπου Όπτιμιστ και το 1987 μεταπήδησε στην κατηγορία 420. Από το 1994 αγωνίζεται στην κλάση 470. Έλαβε μέρος στους Ολυμπιακούς Αγώνες της Ατλάντας το 1996 και αυτή ήταν η πρώτη ελληνική συμμετοχή στις γυναίκες. 
Στους Ολυμπιακούς Αγώνες της Αθήνας το 2004 κέρδισε μαζί με τη Σοφία Μπεκατώρου το χρυσό μετάλλιο. 
Απόσυρση.
Το 2006 απέκτησε μια κόρη και γι' αυτό το λόγο αποφάσισε να αποσυρθεί από την ιστιοπλοΐα και να μη συμμετάσχει στους Ολυμπιακούς Αγώνες του Πεκίνου για να μπορέσει να αφοσιωθεί στην οικογένειά της. Δεν αγωνίστηκε επίσημα από το 2006.
Επιστροφή στην ενεργό δράση.
Το 2021 επέστρεψε ξανά στην ιστιοπλοΐα. 
Η «χρυσή» Ολυμπιονίκης της Αθήνας, αφού έγινε πρώτα μητέρα τριών παιδιών, αγωνίστηκε με παρτενέρ την Αριάδνη Σπανάκη και μαζί πήραν την πρόκριση για τους Ολυμπιακούς Αγώνες του Τόκιο, το Φεβρουάριο του 2021. Κέρδισαν την πρόκριση μετά από 11 συγκλονιστικές ιστιοδρομίες που διεξήχθησαν στη Βιλαμούρα της Πορτογαλίας.

</doc>
<doc id="56581" url="https://el.wikipedia.org/wiki?curid=56581" title="Σοφία Μπεκατώρου">
Σοφία Μπεκατώρου

Η Σοφία Μπεκατώρου (26 Δεκεμβρίου 1977, Αθήνα) είναι Ελληνίδα ιστιοπλόος, αθλήτρια του Ν.Ο. Τζιτζιφιών Καλλιθέας και δύο φορές Ολυμπιονίκης (2004, 2008). Έχει επτά συμμετοχές σε Παγκόσμια Πρωταθλήματα, σε τέσσερα εκ των οποίων (2000, 2001, 2002, 2003) κατέκτησε μαζί με την Αιμιλία Τσουλφά το χρυσό μετάλλιο. Οι δύο ιστιοπλόοι πήραν επίσης τρεις φορές το χρυσό στο Ευρωπαϊκό Πρωτάθλημα. Στους Ολυμπιακούς Αγώνες της Αθήνας το 2004 κέρδισε το χρυσό μετάλλιο στην κατηγορία 470. Μετά την αποχώρηση της Αιμιλίας Τσουλφά άλλαξε κατηγορία περνώντας στα σκάφη Ίνγκλινγκ. Στους Ολυμπιακούς Αγώνες του 2008 στο Πεκίνο κατέκτησε χάλκινο μετάλλιο.
Βιογραφία.
Γεννήθηκε στην Αθήνα στις 26 Δεκεμβρίου του 1977. Ξεκίνησε την ιστιοπλοΐα το 1985 στην κατηγορία Όπτιμιστ. Από τα Όπτιμιστ πέρασε στο μονοθέσιο σκάφος Europe όπου και παρέμεινε μέχρι το 1997. 
Φοίτησε στη Σχολή Πολιτικών Μηχανικών του Εθνικού Μετσοβίου Πολυτεχνείου και είναι πτυχιούχος του Τμήματος Ψυχολογίας του Παντείου Πανεπιστημίου . Είναι Ταγματάρχης (ΜΧ) του Στρατού Ξηράς. Υπήρξε παντρεμένη με τον Ανδρέα Κοσματόπουλο, ο οποίος είναι επίσης παγκόσμιος πρωταθλητής στην κατηγορία 470 με τον οποίο απέκτησαν δύο παιδιά, το Δημήτρη Κοσματόπουλο και την Τζώρτζια Κοσματοπούλου. Η Σοφία Μπεκατώρου είναι, μέχρι σήμερα, η καλύτερη Ελληνίδα ιστιοπλόος, με βάση τις διεθνείς της διακρίσεις.
Με δική της πρωτοβουλία διοργανώθηκε στη Μύκονο ένας ιστιοπλοϊκός αγώνας μονομαχία (Grecotel Dream Race) από 14 ως 17 Αυγούστου 2005 κατά τη διάρκεια του οποίου τέσσερα Ελληνικά πληρώματα απαρτιζόμενα από παγκόσμιους πρωταθλητές και Ολυμπιονίκες βρέθηκαν αντιμέτωπα με τέσσερα από τα καλύτερα διεθνή πληρώματα του διασημότερου ιστιοπλοϊκού αγώνα στον κόσμο, του America’s Cup. Στόχος του Grecotel Dream Race ήταν να προωθηθεί η ιστιοπλοΐα κυρίως στους νέους και να δοθούν 3 υποτροφίες και 3 σκάφη σε 3 αθλητές του νησιού.
Καταγγελία για σεξουαλική κακοποίηση.
Σε συνέντευξη της που δημοσιεύτηκε το Δεκέμβριο του 2020 και στα πλαίσια διαδικτυακής ημερίδας τον Ιανουάριο του 2021, κατήγγειλε για σεξουαλική κακοποίηση το 1998, παράγοντα της Ελληνικής Ιστιοπλοϊκής Ομοσπονδίας (ΕΙΟ). Λίγες μέρες αργότερα, αποκαλύφθηκε ότι ο εν λόγω παράγοντας ήταν ο αντιπρόεδρος του ΕΙΟ και εκπρόσωπος της ιστιοπλοΐας στην Ελληνική Ολυμπιακή Επιτροπή, Αριστείδης Αδαμόπουλος. 
Οι αποκαλύψεις της Μπεκατώρου ευαισθητοποίησαν την ελληνική κοινωνία, με άλλες Ελληνίδες αθλήτριες να μοιράζονται βιώματα τους και την Εισαγγελία Αθηνών να ξεκινά έρευνα, παρά την πάροδο 23 ετών και την διαγραφή του όποιου εγκλήματος. Ο Αδαμόπουλος διεγράφη από το κόμμα της Νέας Δημοκρατίας και παραιτήθηκε από αντιπρόεδρος της ΕΙΟ και από την Ελληνική Ολυμπιακή Επιτροπή, ενώ κι άλλα μέλη της Ομοσπονδίας παραιτήθηκαν επίσης. Η Ομοσπονδία αμαυρώθηκε περαιτέρω καθώς με έναυσμα τις καταγγελίες αυτές, ξαναεμφανίστηκαν καταγγελίες από αθλητές για κακοδιαχείριση, με αποτέλεσμα το Ίδρυμα Σταύρος Νιάρχος να διακόψει την χρηματοδότηση της.
Ο Αδαμόπουλος από την πλευρά του, ζήτησε να μη καταδικάζεται ως «ένοχος» χωρίς να ακουστεί και η δικιά του εκδοχή και πριν την εισφορά του σε οποιαδήποτε αρχή τον καλέσει για το θέμα.
Στις 20 Ιανουαρίου 2021, έδωσε τρίωρη κατάθεση στον εισαγγελέα Νίκο Στεφανάτο καταθέτοντας αναλυτικά όσα έχει καταγγείλει για την σεξουαλική κακοποίησή της το 1998. Κατά την έξοδο της προχώρησε σε μια δήλωση - προτροπή: "Κατέθεσα για την προσωπική μου υπόθεση. Με αφορμή αυτή ελπίζω και άλλες γυναίκες κι άλλοι άνθρωποι να βγουν να μιλήσουν ώστε η κοινωνία να είναι πιο υγιής και να μην φοβόμαστε"
Σύμφωνα με πληροφορίες του News 24/7 η Σοφία Μπεκατώρου κατονόμασε και άλλο περιστατικό σεξουαλικής κακοποίησης συναθλήτριάς της, το οποίο φαίνεται πως δεν έχει παραγραφεί.
Ο εισαγγελέας του Αρείου Πάγου Βασίλης Πλιώτας, με μια εγκύκλιο τριών σελίδων ζήτησε την επαγρύπνηση των εισαγγελιών αναφορά με υποθέσεις σεξουαλικής κακοποίησης, με αφορμή της καταγγελίες της Σοφίας Μπεκατώρου.

</doc>
<doc id="56582" url="https://el.wikipedia.org/wiki?curid=56582" title="Battle Royale (ταινία)">
Battle Royale (ταινία)

Το Battle Royale (ιαπωνικά: バトル・ロワイアル, Χέπμπορν: "Batoru Rowaiaru") είναι μια ιαπωνική ταινία του σκηνοθέτη Fukasaku Kinji. Βασίστηκε στην πλοκή του ομώνυμου βιβλίου του Takami Koushun και όπως και το ίδιο το βιβλίο αποτέλεσε αντικείμενο πολλών αντιδράσεων. Την ταινία ακολούθησε ένα σίκουελ με τίτλο , καθώς και μια επανέκδοση με κομμένες σκηνές (Director’s cut). Η σειρά περιλαμβάνει επίσης και τη μεταφορά της ιστορίας σε manga. Η πρωτότυπη μουσική και των δύο ταινιών αποτελεί δημιούργημα του Amano Masamichi και εκτελέστηκε από τη Φιλαρμονική Ορχήστρα της Βαρσοβίας. Η ταινία περιλαμβάνει επίσης και αρκετά γνωστά κομμάτια κλασικής μουσικής. 
Η πλοκή της ταινίας παραμένει αρκετά πιστή στο μυθιστόρημα. Τα γυρίσματα έγιναν στα studio της εταιρίας Toei κοντά στο Τόκιο. Το νησί όπου λαμβάνουν χώρα τα γεγονότα είναι το Hachijo-Kojima, ένα από τα νησιά Ίζου. Η ταινία επικρίθηκε τόσο για τις βίαιες σκηνές μεταξύ ανηλίκων, όσο και για τον τρόπο που παρουσιάζει την αντίδραση της ιαπωνικής κυβέρνησης σε φαινόμενα βίας και παραβατικότητας. Έγιναν προσπάθειες να απαγορευτεί τόσο το βιβλίο όσο και η ταινία, με μοναδικό αποτέλεσμα την ενίσχυση της δημοτικότητας τους. Δεν έλειψαν και οι πολύ καλές κριτικές, καθώς και οι παραλληλισμοί με το φαινόμενο των ριάλιτι προγραμμάτων. Οι εισπράξεις της έφτασαν τα ¥3,11 δις στην Ιαπωνία, και αποτελεί μια από τις πιο επιτυχημένες εμπορικά ταινίες της χώρας.
Παρά τις φήμες, η προβολή της ταινίας δεν απαγορεύτηκε στις Ηνωμένες Πολιτείες, καθώς κάτι τέτοιο θα ήταν παράνομο. Ωστόσο δεν βρήκε εταιρία διανομής εξαιτίας της αμφιλεγόμενης φύσης της και των μεγάλων απαιτήσεων της εταιρίας Toei. Προβλήθηκε σε φεστιβάλ ταινιών στη Βόρεια Αμερική, ενώ τη διανομή στην Αγγλία ανέλαβε η Tartan Films. Γενικά κυκλοφόρησε σε όλο τον κόσμο από τοπικούς διανομείς ή με παράνομους τρόπους.
Πλοκή.
Στην αυγή της νέας χιλιετίας την ιαπωνική κοινωνία μαστίζουν σοβαρά προβλήματα με τα ποσοστά ανεργίας να υπερβαίνουν το 15% και εκατοντάδες χιλιάδες εφήβους να εγκαταλείπουν το σχολείο. Η παιδική παραβατικότητα έχει γίνει μείζον ζήτημα και οι ενήλικες που νιώθουν τον έλεγχο να χάνεται ψηφίζουν την Εκπαιδευτική Μεταρρύθμιση της Χιλιετίας, γνωστή και σαν νόμος BR.
Το φιλμ επικεντρώνεται γύρω από το Νανάχαρα Σούγια, ένα χαρισματικό νεαρό αγόρι. Μετά την εγκατάλειψη από τη μητέρα του και την αυτοκτονία του άνεργου για πολύ καιρό πατέρα του, το παιδί χάνει την εμπιστοσύνη του στους μεγάλους και τη ζωή την ίδια. Ανάλογες ιστορίες έχουν να διηγηθούν πολλοί συμμαθητές του και έχουν χάσει κάθε σεβασμό προς οποιαδήποτε μορφή εξουσίας. Ο καλύτερος φίλος του Σούγια, ο Νόμπου επιτίθεται με ένα μαχαίρι στο δάσκαλό τους Κιτάνο, και το σκάει προτού αναγνωριστεί. Η Νορίκο, ένα γλυκό, συνεσταλμένο κορίτσι, που κατά τύχη είναι μάρτυρας στο γεγονός, κρύβει με φρίκη το μαχαίρι. Λίγο καιρό μετά ο Κιτάνο παραιτείται. 
Την επόμενη χρονιά, και καθώς η τάξη πλησιάζει την αποφοίτηση, αναχωρούν όλοι για μια σχολική εκδρομή. Ωστόσο ολόκληρη η τάξη, κοιμίζεται με αέριο, απάγεται και μεταφέρεται σε ένα ερημωμένο νησί, όπου τους περνούν στο λαιμό ένα μεταλλικό κολάρο. Εκεί με τρόμο οι μαθητές διαπιστώνουν πως πίσω από όλα κρύβεται ο Κιτάνο και η κυβέρνηση για την εφαρμογή του νόμου BR. Ο νόμος προβλέπει (καθαρά για λόγους εκφοβισμού) την τυχαία επιλογή με κλήρωση μιας τάξης το χρόνο, η οποία μεταφέρεται στο απομονωμένο νησί όπου διοργανώνεται μια μορφή παιχνιδιού με τους παρακάτω κανόνες.
Από τη στιγμή που οι συμμετέχοντες εγκαταλείπουν την αίθουσα, η ταινία παρακολουθεί το πώς αντιδρούν οι 42 μαθητές στην κατάσταση ζωής και θανάτου στην οποία ενεπλάκησαν. Άλλοι αρνούνται να συμμετέχουν και κάνουν εκκλήσεις για ειρήνη ή αυτοκτονούν. Άλλοι προσπαθούν να προλάβουν να εκδηλώσουν τα συναισθήματά τους σε αγαπημένα πρόσωπα, ενώ άλλοι εκδικούνται για γεγονότα του παρελθόντος. Άλλοι αποφασίζουν να συσπειρωθούν, αλλά η υποψία που ο ένας κρύβει για τον άλλο φέρνει ολέθρια αποτελέσματα.
Παραγωγή.
Ο κύριος «κακός» του έργου, ο Kiriyama, δεν έχει ούτε μία ατάκα σε όλη την ταινία, αν και κάποια στιγμή κάνει κάποιον ήχο σε ένα μεγάφωνο. Το περιοδικό με τις οδηγίες κατασκευής βόμβας που χρησιμοποιεί ο Mimura Shinji και η παρέα του ονομάζεται «Hara Hara Tokei» («The Ticking Clock»). Πρόκειται για πραγματικό περιοδικό που εκδόθηκε από μια ομάδα ακτιβιστών εναντίον της ιαπωνικής κυβέρνησης στα 1970. Ο ηθοποιός Takeshi Kitano υποδύεται έναν καθηγητή με το ίδιο επώνυμο: Kitano. Τον πίνακα που εμφανίζεται στο τέλος της ταινίας τον ζωγράφισε ο ίδιος. Κανένας ηθοποιός δεν χρησιμοποίησε κασκαντέρ, ούτε καν οι πρωταγωνιστές.
Υποδοχή.
Στα Βραβεία της Ιαπωνικής Ακαδημίας το 2001, το "Battle Royale" ήταν υποψήφιο στις κατηγορίες «Καλύτερης Ταινίας», «Καλύτερου Σεναρίου», «Α΄ Ανδρικού Ρόλου» για τον Fujiwara Tatsuya, «Καλύτερου soundtrack» και «Καλύτερης Ηχογράφησης»». Κέρδισε τα βραβεία «Καλύτερου Μοντάζ», το «Βραβείο Δημοτικότητας Κοινού» και οι ηθοποιοί Fujiwara Tatsuya και Maeda Aki τα βραβεία «Καλύτερου Πρωτοεμφανιζόμενου Ηθοποιού» για άνδρα και γυναίκα αντίστοιχα.

</doc>
<doc id="56583" url="https://el.wikipedia.org/wiki?curid=56583" title="Ταχυπλοϊα">
Ταχυπλοϊα



</doc>
<doc id="56585" url="https://el.wikipedia.org/wiki?curid=56585" title="Συγχρονισμένη Κολύμβηση">
Συγχρονισμένη Κολύμβηση



</doc>
<doc id="56586" url="https://el.wikipedia.org/wiki?curid=56586" title="Σχίνος">
Σχίνος



</doc>
<doc id="56591" url="https://el.wikipedia.org/wiki?curid=56591" title="Mononoke-hime">
Mononoke-hime



</doc>
<doc id="56592" url="https://el.wikipedia.org/wiki?curid=56592" title="Princess Mononoke">
Princess Mononoke



</doc>
<doc id="56596" url="https://el.wikipedia.org/wiki?curid=56596" title="Ακρίτες">
Ακρίτες

Ακρίτες αποκαλούνταν από τους Βυζαντινούς οι φύλακες των συνόρων, που την εποχή εκείνη τα ονόμαζαν «"άκρες"». Οι ακρίτες αντικατέστησαν τους milites limitaneos (στρατός που φύλαγε τα σύνορα) των αυτοκρατορικών χρόνων της Ρώμης, τους οποίους οι Ρωμαίοι αυτοκράτορες είχαν εγκαταστήσει μονίμως για να προφυλάξουν τη χώρα από αιφνιδιασμούς και επιδρομές των βαρβάρων.
Στους ακρίτες δωρίζονταν κτήματα για να τα καλλιεργούν και απαλλάσσονταν από τους φόρους, με μόνη υποχρέωση να φυλάσσουν τα σύνορα από τις επιδρομές των Αράβων και των απελατών (μεσαιωνικοί κλέφτες). Ήταν δηλαδή ένα είδος μόνιμων μισθοφόρων φρουρών και στρατιωτών.
Τον αριθμό τους ελάττωσε ο Μέγας Κωνσταντίνος όταν εγκατέστησε πολλούς από αυτούς στις πόλεις. Την εποχή του αυτοκράτορα Ιουστινιανού το σώμα των ακριτών σχεδόν διαλύθηκε, αλλά όταν ξεκίνησαν οι επιδρομές των Αράβων την εποχή του αυτοκράτορα Ηρακλείου, το σώμα των ακριτών αναπτύχθηκε πάλι και διατηρήθηκε μέχρι τους χρόνους των εικονομάχων.
Αργότερα, ο Μιχαήλ Παλαιολόγος διέλυσε ουσιαστικά τους ακρίτες όταν κατάργησε το αφορολόγητο και τους επέβαλε φόρους. Το αποτέλεσμα ήταν καταστροφικό, αφού πολλοί από τους ακρίτες αγανάκτησαν και πήγαν με τους Σελτζούκους Τούρκους, που την εποχή εκείνη είχαν ήδη αναπτυχθεί στις μικρασιατικές χώρες. Οι υπόλοιποι ακρίτες αφού δεν είχαν προσωπικό ενδιαφέρον για την τήρηση της ασφάλειας των συνόρων, τα παραμέλησαν με αποτέλεσμα αυτά να αφεθούν ανοιχτά στους Τούρκους και τον επεκτατισμό τους.
Την εποχή της δόξας τους (7ος – 10ος αιώνας) οι ακρίτες αγωνίζονταν ακατάπαυστα εναντίον των Σαρακηνών απελατών. Η ζωή τους ήταν κατ’ εξοχήν πολεμική και επικίνδυνη, ιδιαίτερα στις παραμεθόριες μικρασιατικές περιοχές του Πόντου και της Καππαδοκίας. Αυτό συνετέλεσε στην ανάπτυξη πνεύματος ηρωικού (ανάλογο με αυτό της μεσαιωνικής Δύσης), στο οποίο και οφείλεται η γένεση και ανάπτυξη ποίησης κατ’ εξοχήν ηρωικής, της λεγόμενης «ακριτικής». Λείψανα τέτοια έχουμε μέχρι και σήμερα στα παραδοσιακά δημοτικά τραγούδια μας και ιδιαίτερα στο σωζόμενο σε χειρόγραφα μεσαιωνικό «έπος του Βασίλειου Διγενή Ακρίτα». Δεν πρέπει όμως να ξεχάσουμε και τους υπόλοιπους εξυμνούμενους ήρωες ακρίτες όπως, ο Ανδρόνικος, ο Αρμούρης, ο Βάρδας Φωκάς, ο Νικηφόρος, ο Πετροτράχηλος, ο Πορφύρης και άλλοι.

</doc>
