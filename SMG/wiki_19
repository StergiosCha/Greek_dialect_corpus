<doc id="51139" url="https://el.wikipedia.org/wiki?curid=51139" title="Κεντρικές Δυνάμεις">
Κεντρικές Δυνάμεις

Οι Κεντρικές Δυνάμεις (Γερμανικά" Mittelmächte", Ουγγρικά "Központi hatalmak", Τουρκικά "Ιτιφάκ Ντεβλετλερί /Μπαγκσλαμά Ντεβλετλερί", Βουλγαρικά "Централни сили=Τσέντραλνι σίλι", αποτελούμενες από τη Γερμανία, την Αυστροουγγαρία, την Οθωμανική Αυτοκρατορία και τη Βουλγαρία—εξ ου και γνωστή ως Τετραπλή Συμμαχία (Γερμανικά "Vierbund")—ήταν ένας από τους δύο συνασπισμούς, που πολέμησαν στον Α΄ Παγκόσμιο Πόλεμο (1914–18).
Αντιμετώπισε και ηττήθηκε από τις Συμμαχικές Δυνάμεις που είχαν σχηματιστεί γύρω από την Τριπλή Αντάντ. Αρχή των Δυνάμεων ήταν η συμμαχία της Γερμανίας και της Αυστροουγγαρίας το 1879. Παρά την ένταξή της στη συμμαχία, η Ιταλία αρνήθηκε να συμμετάσχει στον Α 'Παγκόσμιο Πόλεμο στο πλευρό των Κεντρικών Δυνάμεων. Η Οθωμανική Αυτοκρατορία και η Βουλγαρία δεν εντάχθηκαν παρά μόνο μετά την έναρξη του Παγκοσμίου Πολέμου, αν και η Οθωμανική Αυτοκρατορία διατηρούσε στενές σχέσεις τόσο με τη Γερμανία όσο και με την Αυστροουγγαρία από τις αρχές του 20ού αιώνα.
Κράτη μέλη.
Οι Κεντρικές Δυνάμεις αποτελούντο από τη Γερμανική και την Αυστροουγγρική Αυτοκρατορία κατά την έναρξη του πολέμου. Η Οθωμανική Αυτοκρατορία εντάχθηκε στις Κεντρικές Δυνάμεις αργότερα το 1914. Το 1915 το Βασίλειο της Βουλγαρίας προσχώρησε στη συμμαχία. Το όνομα "Κεντρικές Δυνάμεις" προέρχεται από τη θέση αυτών των χωρών. Και οι τέσσερις (συμπεριλαμβανομένων και των άλλων που τις υποστήριζαν εκτός από τη Φινλανδία και τη Λιθουανία) βρίσκονταν μεταξύ της Ρωσικής Αυτοκρατορίας στα ανατολικά και της Γαλλίας και του Ηνωμένου Βασιλείου στα δυτικά. Η Φινλανδία, το Αζερμπαϊτζάν και η Λιθουανία προσχώρησαν σε αυτές το 1918 πριν τελειώσει ο πόλεμος και μετά την κατάρρευση της Ρωσικής Αυτοκρατορίας.
Οι Κεντρικές Δυνάμεις αποτελούντο από τα ακόλουθα κράτη:
Συμμετέχοντες.
Γερμανία.
Δικαιολόγηση του πολέμου.
Στις αρχές Ιουλίου του 1914, μετά τη δολοφονία του Αρχιδούκα Φραγκίσκου Φερδινάνδου της Αυστροουγγαρίας και την άμεση πιθανότητα του πολέμου μεταξύ της Αυστροουγγαρίας και της Σερβίας, ο Κάιζερ Γουλιέλμος Β΄ και η Γερμανική κυβέρνηση ενημέρωσαν την κυβέρνηση της Αυστροουγγαρίας ότι η Γερμανία θα στήριζε τη συμμαχία τους και θα την υπερασπιστεί από ενδεχόμενη ρωσική παρέμβαση, εάν γινόταν ένας πόλεμος μεταξύ της Αυστροουγγαρίας και της Σερβίας. Όταν η Ρωσία κήρυξε γενική επιστράτευση, η Γερμανία θεώρησε την ενέργειά της επιθετική. Η Ρωσική κυβέρνηση υποσχέθηκε στη Γερμανία ότι η γενική επιστράτευσή της δεν σήμαινε προετοιμασία για πόλεμο με τη Γερμανία, αλλά ήταν η αντίδραση στα γεγονότα μεταξύ της Αυστροουγγαρίας και της Σερβίας. Η Γερμανική κυβέρνηση θεώρησε τη ρωσική υπόσχεση για μη πόλεμο με τη Γερμανία χωρίς νόημα υπό το φως της γενικής επιστράτευσής της και η Γερμανία με τη σειρά της επιστρατεύθηκε για πόλεμο. Την 1η Αυγούστου η Γερμανία έστειλε τελεσίγραφο στη Ρωσία, δηλώνοντας ότι καθώς και η Γερμανία και η Ρωσία βρίσκονταν σε κατάσταση επιστράτευσης, υπήρχε στην πράξη κατάσταση πολέμου μεταξύ των δύο χωρών. Αργότερα εκείνη την ημέρα η Γαλλία, σύμμαχος της Ρωσίας, κήρυξε κατάσταση γενικής επιστράτευσης .
Τον Αύγουστο του 1914 η Γερμανία άρχισε πόλεμο κατα της Ρωσίας. Η Γερμανική κυβέρνηση δικαιολόγησε τη στρατιωτική δράση ενάντια στη Ρωσία ως αναγκαία λόγω της ρωσικής επιθετικότητας, όπως καταδεικνυόταν από την επιστράτευση του Ρωσικού στρατού που είχε ως αποτέλεσμα σε απάντηση την επιστράτευση της Γερμανίας .
Μετά την κήρυξη πολέμου της Γερμανίας στη Ρωσία η Γαλλία λόγω της συμμαχίας της με τη Ρωσία προετοίμασε γενική επιστράτευση εν αναμονή πολέμου. Στις 3 Αυγούστου 1914 η Γερμανία απάντησε σε αυτή την ενέργεια κηρύσσοντας πόλεμο στη Γαλλία. Η Γερμανία αντιμετωπίζοντας πόλεμο σε δύο μέτωπα, έθεσε σε ενέργεια το λεγόμενο Σχέδιο Σλίφεν, που περιλάμβανε την κίνηση των Γερμανικών ένοπλων δυνάμεων μέσω του Βελγίου και από εκεί την εισβολή τους στη Γαλλία προς τη γαλλική πρωτεύουσα του Παρισιού. Ελπιζε αυτό το σχέδιο να πετύχει μια γρήγορη νίκη επί των Γάλλων και να επιτρέψει στις Γερμανικές δυνάμεις να επικεντρωθούν στο Ανατολικό Μέτωπο. Το Βέλγιο ήταν ουδέτερη χώρα και δεν θα δεχόταν Γερμανικές δυνάμεις να διασχίσουν το έδαφός του. Η Γερμανία παραβίασε τη βελγική ουδετερότητα και εισέβαλε στη χώρα για να ξεκινήσει μια επίθεση προς το Παρίσι. Αυτό έκανε τη Μεγάλη Βρετανία να κηρύξει τον πόλεμο στη Γερμανική Αυτοκρατορία, καθώς η ενέργειά της παραβίασε τη Συνθήκη του Λονδίνου που είχε υπογραφεί από τα δύο κράτη το 1839, διασφαλίζοντας τη βελγική ουδετερότητα και την υπεράσπιση του βασιλείου, αν ένα κράτος την παραβίαζε.
Στη συνέχεια, αρκετά κράτη κήρυξαν τον πόλεμο στη Γερμανία στα τέλη Αυγούστου του 1914, με την Ιταλία να κηρύττει τον πόλεμο στην Αυστροουγγαρία το 1915 και στη Γερμανία στις 27 Αυγούστου 1916. Οι Ηνωμένες Πολιτείες κήρυξαν τον πόλεμο στη Γερμανία στις 6 Απριλίου 1917 και η Ελλάδα τον Ιούλιο του 1917.
Αποικίες και εξαρτήσεις.
Με την ίδρυσή της το 1871 η Γερμανική Αυτοκρατορία έλεγχε την Αλσατία-Λωραίννη ως «αυτοκρατορικό έδαφος» που αφαιρέθηκε από τη Γαλλία μετά το Γαλλοπρωσικό Πόλεμο. Κατεχόταν ως μέρος της κυριαρχικής επικράτειας της Γερμανίας.
Η Γερμανία κατείχε πολλές αφρικανικές αποικίες όταν άρχισε ο Α΄ Παγκόσμιος Πόλεμος. Όλες οι αφρικανικές αποικίες της Γερμανίας δέχθηκαν επίθεση και καταλήφθηκαν από Συμμαχικές δυνάμεις κατά τη διάρκεια του πολέμου.
Το Καμερούν, η Γερμανική Ανατολική Αφρική και η Γερμανική Νοτιοδυτική Αφρική ήταν γερμανικές αποικίες στην Αφρική. Η Τογκολάνδη ήταν γερμανικό προτεκτοράτο στην Αφρική.
Η παραχώρηση του Kόλπου του Κιαουτσού ήταν γερμανική εξάρτηση στην Ανατολική Ασία που μισθώθηκε από την Κίνα το 1898. Καταλήφθηκε από Ιαπωνικές δυνάμεις μετά την Πολιορκία του Τσινγκτάο.
Η Γερμανική Νέα Γουινέα ήταν γερμανικό προτεκτοράτο στον Ειρηνικό. Καταλήφθηκε από τις δυνάμεις της Αυστραλίας το 1914.
Η Γερμανική Σαμόα ήταν γερμανικό προτεκτοράτο από το 1899. Καταλήφθηκε από τη Εκστρατευτική Δύναμη της Νέας Ζηλανδίας το 1914.
Αυστροουγγαρία.
Δικαιολόγηση του πολέμου.
Η Αυστροουγγαρία θεωρούσε ότι η δολοφονία του Αρχιδούκα Φραγκίσκου Φερδινάνδου είχε ενορχηστρωθεί με τη βοήθεια της Σερβίας. Η χώρα θεώρησε τη δολοφονία ως ένα επικίνδυνο προηγούμενο για την ενθάρρυνση του Νοτιοσλαβικού πληθυσμού της χώρας να εξεγερθεί και να απειλήσει να αποσχισθεί από το πολυεθνικό κράτος. Η Αυστροουγγαρία έστειλε επισήμως τελεσίγραφο στη Σερβία, ζητώντας την πλήρη διερεύνηση της συνενοχής της Σερβικής κυβέρνησης στη δολοφονία και την πλήρη συμμόρφωση της Σερβίας με τους όρους που απαιτούσε η Αυστροουγγαρία. Η Σερβία αποδέχθηκε τα περισσότερα από τα αιτήματα, ωστόσο η Αυστροουγγαρία θεώρησε αυτό ανεπαρκές και χρησιμοποίησε αυτή την έλλειψη πλήρους συμμόρφωσης για να δικαιολογήσει τη στρατιωτική επέμβαση . Αυτά τα αιτήματα έχουν θεωρηθεί ως διπλωματική κάλυψη για την αναπόφευκτη κήρυξη πολέμου της Αυστροουγγαρίας στη Σερβία.
Η Αυστροουγγαρία είχε προειδοποιηθεί από τη Ρωσία ότι η Ρωσική κυβέρνηση δεν θα ανεχόταν την επίθεσή της στη Σερβία. Ωστόσο, με τη Γερμανία να στηρίζει τις ενέργειες της Αυστροουγγαρίας, η Αυστροουγγρική κυβέρνηση έλπιζε ότι η Ρωσία δεν θα παρέμβει και ότι η σύγκρουση με τη Σερβία θα ήταν μια περιφερειακή σύγκρουση.
Η εισβολή της Αυστροουγγαρίας στη Σερβία έκανε τη Ρωσία να κηρύξει τον πόλεμο στη χώρα και η Γερμανία με τη σειρά της κήρυξε τον πόλεμο στη Ρωσία, ξεκινώντας τη σύγκρουση των συμμαχιών που είχε ως αποτέλεσμα τον Παγκόσμιο Πόλεμο.
Επικράτεια.
Η Αυστροουγγαρία ήταν εσωτερικά χωρισμένη σε δύο κράτη με τις δικές τους κυβερνήσεις, συνενωμένα μέσω του θρόνου των Αψβούργων. Η Αυστριακή Αυτοκρατορία περιείχε διάφορα δουκάτα και πριγκιπάτα και το Βασίλειο της Βοημίας, το Βασίλειο της Δαλματίας και το το Βασίλειο της Γαλικίας και Λοδομερίας. Στο Βασίλειο της Ουγγαρίας υπαγόταν και το Βασίλειο της Κροατίας-Σλαβονίας. Στη Βοσνία και Ερζεγοβίνη η κυριαρχία μοιραζόταν μεταξύ Αυστρίας και η Ουγγαρίας.
Οθωμανική Αυτοκρατορία.
Δικαιολόγηση του πολέμου.
Η Οθωμανική Αυτοκρατορία μπήκε στον πόλεμο στο πλευρό των Κεντρικών Δυνάμεων το Νοέμβριο του 1914. Η Οθωμανική Αυτοκρατορία είχε αποκτήσει ισχυρές οικονομικές σχέσεις με τη Γερμανία μέσω του έργου του Σιδηρόδρομου Βερολίνου-Βαγδάτης που ήταν ακόμα ημιτελές εκείνη την εποχή. Η Οθωμανική Αυτοκρατορία συνήψε επίσημη συμμαχία με τη Γερμανία, που υπεγράφη στις 2 Αυγούστου 1914. Η συμμαχική συνθήκη προέβλεπε ότι η Οθωμανική Αυτοκρατορία θα εμπλέκετο στη σύγκρουση σε σύντομο χρονικό διάστημα. Ωστόσο τους πρώτους μήνες του πολέμου, η Οθωμανική Αυτοκρατορία παρέμεινε ουδέτερη, αν και επέτρεψε να εισέλθει και να παραμείνει κοντά στα στενά του Βοσπόρου μια γερμανική ναυτική μοίρα. Οθωμανοί αξιωματούχοι ενημέρωσαν τη Γερμανική κυβέρνηση ότι η χώρα χρειαζόταν χρόνο για να προετοιμαστεί για τη σύγκρουση. Η Γερμανία χορήγησε οικονομική βοήθεια και αποστολές όπλων στην Οθωμανική Αυτοκρατορία .
Μετά την κλιμάκωση των πιέσεων από τη Γερμανική κυβέρνηση, που απαιτούσε από την Οθωμανική Αυτοκρατορία να εκπληρώσει τις υποχρεώσεις της από τη συνθήκη ή αλλιώς η Γερμανία θα απέβαλε τη χώρα από τη συμμαχία και θα τερμάτιζε την οικονομική και στρατιωτική βοήθεια, η Οθωμανική κυβέρνηση εισήλθε στον πόλεμο με τα νεοαποκτηθέντα ταχύπλοα σκάφη από τη Γερμανία, το Γιαβούζ Σουλτάν Σελίμ (πρώην "SMS Goeben") και το Μιντιλί (πρώην "SMS Breslau") να πραγματοποιούν ναυτική επιδρομή στο ρωσικό λιμάνι της Οδησσού, ασκώντας έτσι στρατιωτική δράση σύμφωνα με τις υποχρεώσεις της συμμαχίας με τη Γερμανία. Η Ρωσία και η Τριπλή Αντάντ κήρυξαν τον πόλεμο στην Οθωμανική Αυτοκρατορία .
Βουλγαρία.
Δικαιολόγηση του πολέμου.
Η Βουλγαρία ήταν ακόμα δυσαρεστημένη μετά την ήττα της τον Ιούλιο του 1913 από τη Σερβία, την Ελλάδα και τη Ρουμανία. Υπέγραψε μια συνθήκη αμυντικής συμμαχίας με την Οθωμανική Αυτοκρατορία στις 19 Αυγούστου 1914. Ήταν η τελευταία χώρα που εντάχθηκε στις Κεντρικές Δυνάμεις, κηρύσσοντας τον πόλεμο στη Σερβία τον Οκτώβριο του 1915. Εισέβαλε στη Σερβία σε συνδυασμό με τις Γερμανικές και Αυστροουγγρικές δυνάμεις. Η Βουλγαρία διεκδικούσε την περιοχή της Μακεδονίας του Βαρδάρη, που τότε κατείχε η Σερβία μετά τους Βαλκανικούς Πολέμους του 1912-1913 και την επώδυνη για τη Βουλγαρία Συνθήκη του Βουκουρεστίου (1913). Ως αντάλλαγμα για την είσοδό της στον Πόλεμο στο πλευρό των Κεντρικών Δυνάμεων δόθηκε στη Βουλγαρία το δικαίωμα να ζητήσει την ανάκτηση αυτού του εδάφους.
Κηρύξεις πολέμου.
Την κήρυξη πολέμου από τη Βουλγαρία στη Σερβία στις 14 Οκτωβρίου 1915 ακολούθησαν η κήρυξη πολέμου στη Βουλγαρία από το Ηνωμένο Βασίλειο και το Μαυροβούνιο (15 Οκτωβρίου), από τη Γαλλία (16 Οκτωβρίου) και από την Ιταλία και τη Ρωσία (19 Οκτωβρίου). Η Βουλγαρία κήρυξε τον πόλεμο στη Ρουμανία την 1 Σεπτεμβρίου 1916 και τέλος η Ελλάδα κήρυξε τον πόλεμο στη Βουλγαρία στις 2 Ιουλίου 1917.
Ατυποι σύμμαχοι.
Κράτος Ντέρβις.
Το Κράτος Ντέρβις ήταν ένα επαναστατικό κράτος της Σομαλίας που επιδίωκε την ανεξαρτησία της χώρας αυτής. Οι δυνάμεις του πολέμησαν κατά των Ιταλικών και Βρετανικών δυνάμεων στην Ιταλική και τη Βρετανική Σομαλία στον Α΄ Παγκόσμιο Πόλεμο κατά τη Σομαλική εκστρατεία. Το Κράτος Ντέρβις έλαβε υποστήριξη από τη Γερμανία και την Οθωμανική Αυτοκρατορία. Επίσης έλαβε για λίγο υποστήριξη από την Αιθιοπική Αυτοκρατορία το 1915-1916.
Νοτιοαφρικανική Δημοκρατία.
Σε αντίθεση με τη Νοτιοαφρικανική Ενωση, που συμμετείχε στον πόλεμο, οι επαναστάτες Μπόερς ίδρυσαν τη Νοτιοαφρικανική Δημοκρατία το 1914 με την Επανάσταση του Μάριτς. Η Γερμανία βοήθησε τους αντάρτες, που δραστηριοποιήθηκαν μέσα και έξω από τη Γερμανική αποικία της Γερμανικής Νοτιοδυτικής Αφρικής, αλλά ηττήθηκαν από τις Βρετανικές αυτοκρατορικές δυνάμεις.
Σουλτανάτο του Νταρφούρ.
Οι δυνάμεις του Σουλτανάτου του Νταρφούρ πολέμησαν κατά των Βρετανικών δυνάμεων στο Αγγλοαιγυπτιακό Σουδάν κατά τον Α΄ Παγκόσμιο Πόλεμο στην Αγγλοαιγυπτιακή Επιχείρηση του Νταρφούρ.
Εξαρτημένα κράτη.
Κατά τη διάρκεια του 1917 και του 1918, οι Φινλανδοί υπό τον Καρλ Γκούσταφ Έμιλ Μάνερχαϊμ και οι Λιθουανοί εθνικιστές πολέμησαν τη Ρωσία για μια κοινή υπόθεση. Με την επίθεση των μπολσεβίκων στα τέλη του 1917 η εξόριστη Ουκρανική κυβέρνηση ζήτησε στρατιωτική προστασία πρώτα από τις Κεντρικές Δυνάμεις και αργότερα από τις ένοπλες δυνάμεις της Αντάντ.
Η Οθωμανική Αυτοκρατορία είχε επίσης τους δικούς της συμμάχους στο Αζερμπαϊτζάν και στο Βόρειο Καύκασο. Τα τρία κράτη πολέμησαν μαζί στο Στρατό του Ισλάμ στη Μάχη του Μπακού.
Εξαρτημένα κράτη της Γερμανίας.
Η Λαϊκή Δημοκρατία της Λευκορωσία ήταν εξαρτημένο κράτος της Γερμανίας που δημιουργήθηκε το 1918.
Το Δουκάτο Κούρλαντ και Σεμιγκάλια ήταν εξαρτημένο κράτος της Γερμανίας που δημιουργήθηκε το 1918.
Η Περιφερειακή Κυβέρνηση της Κριμαίας ήταν εξαρτημένο κράτος της Γερμανίας που δημιουργήθηκε το 1918.
Η Δημοκρατία του Ντον ήταν στενά συνδεδεμένη με τη Γερμανική Αυτοκρατορία και πολέμησε κατά των Μπολσεβίκων.
Το Βασίλειο της Φινλανδίας ήταν εξαρτημένο κράτος της Γερμανίας που δημιουργήθηκε το 1918. Πριν από την ανακήρυξη του βασιλείου η Φινλανδία ήταν αυτόνομο Μεγάλο Δουκάτο της Ρωσίας από το 1809.
Η Λαϊκή Δημοκρατία του Κουμπάν ήταν εξαρτημένο κράτος της Γερμανίας που δημιουργήθηκε το 1918.
Το Βασίλειο της Λιθουανίας ήταν εξαρτημένο κράτος της Γερμανίας που δημιουργήθηκε το 1918.
Η Ορεινή Δημοκρατία του Βόρειου Καύκασου συνδεόταν με τις Κεντρικές Δυνάμεις .
Η Λαϊκή Δημοκρατία της Γεωργίας κήρυξε την ανεξαρτησία της το 1918, γεγονός που στη συνέχεια οδήγησε σε συνοριακές συγκρούσεις μεταξύ της νεοσυσταθείσας δημοκρατίας και της Οθωμανικής Αυτοκρατορίας. Λίγο αργότερα η Οθωμανική Αυτοκρατορία εισέβαλε στη Δημοκρατία και έφτασε γρήγορα στο Μποριόμι. Αυτό ανάγκασε τη Γεωργία να ζητήσει βοήθεια από τη Γερμανία, που την έλαβε. Η Γερμανία ανάγκασε τους Οθωμανούς να αποσυρθούν από τα εδάφη της Γεωργίας και να αναγνωρίσουν την κυριαρχία της στα σύνορά της. Η Γερμανία, η Γεωργία και οι Οθωμανοί υπέγραψαν μια ειρηνευτική συνθήκη, τη Συνθήκη του Μπατούμι, που τερμάισε τη σύγκρουση με τα δύο τελευταία. Σε αντάλλαγμα η Γεωργία έγινε "σύμμαχος" της Γερμανίας. Αυτή η χρονική περίοδο της γεωργιανογερμανικής φιλίας ήταν γνωστή ως "Γερμανική αποστολή στον Καύκασο".
Το Βασίλειο της Πολωνίας ήταν εξαρτημένο κράτος της Γερμανίας που δημιουργήθηκε το 1916.Αυτή η κυβέρνηση αναγνωρίστηκε από τους αυτοκράτορες της Γερμανίας και της Αυστροουγγαρίας το Νοέμβριο του 1916 και υιοθέτησε σύνταγμα το 1917. Η απόφαση να δημιουργηθεί ένα κράτος της Πολωνίας ελήφθη από τη Γερμανία για να προσπαθήσει να νομιμοποιήσει τη στρατιωτική κατοχή της μεταξύ των Πολωνών κατοίκων, ακολουθώντας τη γερμανική προπαγάνδα προς τους Πολωνούς κατοίκους το 1915 ότι οι Περμανοί στρατιώτες έφταναν ως απελευθερωτές για να ελευθερώσουν την Πολωνία από την υποταγή της στη Ρωσία.
Το κράτος χρησιμοποιήθηκε από τη Γερμανική κυβέρνηση παράλληλα με τιμωρητικές απειλές για να πείσει τους Πολωνούς γαιοκτήμονες που ζουσαν στα κατεχόμενα από τη εδάφη της Βαλτικής να μετακομίσουν στο κράτος αυτό και να πουλήσουν στους Γερμανούς τις ιδιοκτησίες τους στη Βαλτική με αντάλλαγμα τη μεταφορά τους στην Πολωνία και καταβλήθηκαν προσπάθειες για να προκαλέσουν παρόμοια μετανάστευση των Πολωνών από την Πρωσία προς το κράτος αυτό.
Το Ουκρανικό Κράτος ήταν εξαρτημένο κράτος της Γερμανίας υπό τον Πάβλο Σκοροπάντσκ, που ανέτρεψε την κυβέρνηση της Λαϊκής Δημοκρατίας της Ουκρανίας.
Το Ενωμένο Δουκάτο της Βαλτικής ήταν υπό σύσταση εξαρτημένο κράτος της Γερμανίας το 1918.
Οθωμανικά εξαρτημένα κράτη.
Το 1918 η Λαϊκή Δημοκρατία του Αζερμπαϊτζάν, που αντιμετώπιζε την επανάσταση των Μπολσεβίκων και την αντιπολίτευση του Μουσουλμανικού Κόμματος Μουσαβάτ, καταλήφθηκε στη συνέχεια από την Οθωμανική Αυτοκρατορία, που έδιωξε τους Μπολσεβίκους υποστηρίζοντας παράλληλα το Κόμμα Μουσαβάτ.Η Οθωμανική Αυτοκρατορία διατηρούσε παρουσία στο Αζερμπαϊτζάν μέχρι το τέλος του πολέμου το Νοέμβριο του 1918 .
Το Τζαμπάλ Σαμάρ ήταν ένα Αραβικό κράτος στη Μέση Ανατολή, στενά συνδεδεμένο με την Οθωμανική Αυτοκρατορία..
Συμμετέχοντες μη κράτη.
Άλλα κινήματα υποστήριζαν τις προσπάθειες των Κεντρικών Δυνάμεων για δικούς τους λόγους, όπως οι ριζοσπάστες Ιρλανδοί Εθνικιστές που κατά την Εξέγερση του Πάσχα στο Δουβλίνο τον Απρίλιο του 1916. αναφέρθηκαν στους «χάλκινους συμμάχους τους στην Ευρώπη». Ωστόσο η πλειοψηφία των Ιρλανδών εθνικιστών υποστήριζε τη Βρετανική και συμμαχική πολεμική προσπάθεια μέχρι το 1916, όταν άλλαξε το ιρλανδικό πολιτικό τοπίο. Το 1914 η Γερμανία και η Αυστροουγγαρία επέτρεψαν στο Γιόζεφ Πιλσούντσκι να σχηματίσει τις ανεξάρτητες Πολωνικές λεγεώνες. Ο Πιλσούντσκι ήθελε οι λεγεώνες του να βοηθήσουν τις Κεντρικές Δυνάμεις να νικήσουν τη Ρωσία και στη συνέχεια να υποστηρίξουν τη Γαλλία και το Ηνωμένο Βασίλειο και να κερδίσουν τον πόλεμο με αυτούς.
Ανακωχή και συνθήκες.
Η Βουλγαρία υπέγραψε ανακωχή με τους Συμμάχους στις 29 Σεπτεμβρίου 1918, ύστερα από μια επιτυχή προέλαση των συμμάχων στη Μακεδονία. Η Οθωμανική Αυτοκρατορία ακολούθησε το παράδειγμά της στις 30 Οκτωβρίου 1918 μετά τις επιτυχίες των Βρετανών και των Αράβων στην Παλαιστίνη και τη Συρία. Η Αυστρία και η Ουγγαρία συμφώνησαν κατάπαυση του πυρός χωριστά την πρώτη εβδομάδα του Νοεμβρίου μετά τη διάλυση της Αυστροουγγαρίας και την Ιταλική επίθεση στο Βιτόριο Βένετο. Η Γερμανία υπέγραψε την ανακωχή που τερμάτισε τον πόλεμο το πρωί της 11ης Νοεμβρίου 1918 μετά την Επίθεση των Εκατό Ημερών και μια σειρά προελάσεων δυνάμεων της Νέας Ζηλανδίας, της Αυστραλίας, του Καναδά, του Βελγίου, της Βρετανίας, της Γαλλίας και των ΗΠΑ στη βορειοανατολική Γαλλία και το Βέλγιο. Δεν υπήρξε ενιαία συνθήκη που να τερματίζει τον πόλεμο. Οι Κεντρικές Δυνάμεις αντιμετωπίστηκαν με ξεχωριστές συνθήκες .

</doc>
<doc id="51140" url="https://el.wikipedia.org/wiki?curid=51140" title="Κόκκινος Στρατός">
Κόκκινος Στρατός

Ο Κόκκινος Στρατός των Εργατών και Αγροτών (ρωσικά: Рабоче-крестьянская Красная армия, РККА), γνωστότερος ως Κόκκινος Στρατός (Красная армия), ήταν ο στρατός της Σοβιετικής Ρωσίας και αργότερα της Σοβιετικής Ένωσης. Ιδρύθηκε στις 21 Φεβρουαρίου 1918.
Ο Κόκκινος Στρατός κατόρθωσε μεταξύ άλλων να απωθήσει τη Βέρμαχτ στο Στάλινγκραντ κατά τον Β΄ Παγκόσμιο Πόλεμο, γεγονός που σήμανε την απαρχή της ήττας των Γερμανών και απελευθέρωσε το Στρατόπεδο Συγκέντρωσης Άουσβιτς -Μπίρκεναου την 27 Ιανουαρίου 1945.
Στις 25 Φεβρουαρίου 1946 ο Κόκκινος Στρατός μετονομάστηκε σε Σοβιετικό Στρατό (Советская Армия, Sovetskaya Armiya).

</doc>
<doc id="51141" url="https://el.wikipedia.org/wiki?curid=51141" title="Αγγελική Δαλιάνη">
Αγγελική Δαλιάνη

Η Αγγελική Δαλιάνη (Αθήνα, 11 Αυγούστου 1979) είναι Ελληνίδα ηθοποιός και επιχειρηματίας. Έγινε ευρέως γνωστή για τον πρωταγωνιστικό της ρόλο, στην κωμικο-δραματική σειρά Μαρία η άσχημη.
Βιογραφία &amp; Καριέρα.
Γεννήθηκε στις 11 Αυγούστου 1979 στην Αθήνα αν και η καταγωγή της είναι από την Καλαμάτα. Έχει μια μικρότερη κατά 6 χρόνια αδελφή, την Παναγιώτα. Είναι απόφοιτη του τμήματος Επικοινωνίας και ΜΜΕ του Πανεπιστημίου Αθηνών αλλά και του τμήματος Ελληνικού Πολιτισμού του Ανοικτού Πανεπιστημίου. Ξεκίνησε τη καριέρα της στο χώρο του θεάματος ως δημοσιογράφος όπου και ασχολήθηκε με αυτό για επτά χρόνια. Άφησε την δημοσιογραφία για την υποκριτική.
To 2005, έκανε το ντεμπούτο της ως ηθοποιός μέσα από τη σειρά "Μη μου λες αντίο" του ΑΝΤ1 και το 2006 συμμετείχε στη σειρά "Ήρθε κι έδεσε" με ένα μικρό ρόλο.
Το 2006, πέρασε από οντισιόν για τον πρωταγωνιστικό ρόλο της "Μαρίας Παπασωτηρίου" στην σειρά "Μαρία η άσχημη", διασκευή της κολομβιανής τηλενουβέλας "Betty La Fea" και τον πήρε. Η σειρά κράτησε για δύο σεζόν ωστόσο λόγω της επιτυχίας που γνώρισε, το κανάλι τής είχε δώσει την εντολή να εμφανίζεται στα μέσα μόνο με την μορφή που έχει στη σειρά (δηλαδή της άσχημης) για τον πρώτο καιρό προβολής της σειράς. Παρ' όλα αυτά, ο τύπος είχε βρει και δημοσιεύσει παλιές φωτογραφίες της. Αυτή η σειρά την έκανε γνωστό στο κοινό, καθώς ήταν ο πρώτος της μεγάλος ρόλος και κατά το διάστημα της προβολής της σειράς, ήταν το πιο δημοφιλές πρόσωπο της χώρας.
Έπειτα, ακολούθησε η σειρά "Όλα στον αέρα" με μικρό ρόλο και η συμμετοχή της στην εκπομπή μαγειρικής "Dr Cook" (2012-13).
Στο θέατρο έχει συμμετάσχει στις εξής παραστάσεις: «"Ευριπίδου Βάκχες"» (2004-2005), «"Ερωτικά παιχνίδια"» (2006-2007), «"Το ασχημόπαπο"» (2007-2008), «"Δεν πληρώνω, Δεν πληρώνω"» (2008-2009), «"Παίζουν το τραγούδι μας"» (2010-2012), «"Το θαύμα της Άννι Σάλιβαν"» (2012-2013), «"Ποντικοπαγίδα"» (2014-2015), «Πετάει-Πετάει» (2016-2018) και «"Ο φίλος μου ο Λευτεράκης"» (Καλοκαίρι 2018).
Επέστρεψε τηλεοπτικά το 2019 στην σειρά "Η επιστροφή" με πρωταγωνιστικό στον ρόλο της Αθηνάς Σιδέρη.
Προσωπική ζωή.
Στις 12 Σεπτεμβρίου 2009 παντρεύτηκε τον επίσης ηθοποιό Μάνο Παπαγιάννη, με τον οποίο είναι μαζί από το 2003.
Έχουν αποκτήσει μαζί δύο παιδιά. Μια κόρη, την Λυδία (3 Μαΐου 2009) και έναν γιο, τον Νικήτα (16 Σεπτεμβρίου 2017) ο οποίος γεννήθηκε πρόωρα στον 8ο μήνα.
Τον Αύγουστο του 2013, άνοιξαν μία καφετέρια/μπαρ με το όνομα "Sweeney Todd".
Με τον σύζυγο της, έχουν συμμετάσχει μαζί σε 2 τηλεοπτικές σειρές όπου μέσα σε αυτές είναι και η "Μαρία η Άσχημη" και 4 θεατρικές παραστάσεις.

</doc>
<doc id="51142" url="https://el.wikipedia.org/wiki?curid=51142" title="Τρίτο Ράιχ">
Τρίτο Ράιχ



</doc>
<doc id="51147" url="https://el.wikipedia.org/wiki?curid=51147" title="Άλκης Μπαλτάς">
Άλκης Μπαλτάς

Ο Άλκης Μπαλτάς είναι διευθυντής ορχήστρας και συνθέτης.
Βιογραφικά στοιχεία.
Ο Άλκης Μπαλτάς γεννήθηκε το 1948 στη Θεσσαλονίκη. Σπούδασε μουσική (βιολί και ανώτερα θεωρητικά) στο Κρατικό Ωδείο Θεσσαλονίκης.
Στο τέλος των μουσικών του σπουδών στη Θεσσαλονίκη, συνεργάστηκε με το Μουσικό Τμήμα του ΑΠΘ, ενώ υπήρξε έκτακτο μέλος της Κρατικής Ορχήστρας Θεσσαλονίκης (ΚΟΘ), διευθυντής διάφορων χορωδιών της πόλης και συνεργάτης του Ραδιοφωνικού Σταθμού Μακεδονίας. Ήταν από τα ιδρυτικά μέλη της «Εβδομάδας νέων καλλιτεχνών» που εξακολουθεί να διοργανώνει η Δ.Ε.Θ. («Διεθνείς Μουσικές Μέρες»).
Το 1970 παρουσιάστηκε το πρώτο του έργο για ορχήστρα από την ΚΟΘ υπό τη διεύθυνση του δασκάλου του Σόλωνα Μιχαηλίδη. Την ίδια περίοδο έγραψε τη μουσική για αρκετά θεατρικά έργα που παρουσίασε το Κ.Θ.Β.Ε.
Το 1974 πήρε το πτυχίο Νομικής του Α.Π.Θ.
Συνέχισε τις μουσικές του σπουδές στην Hochschule der Künste του Βερολίνου, από όπου πήρε το δίπλωμα σύνθεσης και διεύθυνσης ορχήστρας.
Επιστρέφει στην Ελλάδα το 1978 και εργάζεται στο Κρατικό Ωδείο και στο Ραδιοφωνικό Σταθμό Μακεδονίας.
Επί σειρά ετών υπήρξε Καλλιτεχνικός Διευθυντής του «Ελληνικού Ωδείου» στην Αθήνα και του "Σύγχρονου Ωδείου Θεσσαλονίκης".
Επί 20ετία δίδαξε ως Ειδικός Επιστήμων στη Σχολή Μουσικολογίας του Τμήματος Καλών Τεχνών του Α.Π.Θ.
Το 2004 βραβεύτηκε σε δύο διεθνείς διαγωνισμούς σύνθεσης (Ισπανία και Τεργέστη).
Ο Άλκης Μπαλτάς είναι μέλος της Ένωσης Ελλήνων Μουσουργών.
Έργα του (μουσική δωματίου, χορωδιακά, για ορχήστρα, όπερα κ.τλ.) έχουν πολλές φορές εκτελεστεί τόσο στην Ελλάδα όσο και στο εξωτερικό. Συνθέσεις του έχουν βραβευτεί τόσο στην Ελλάδα (διαγωνισμοί Υπουργείου Πολιτισμού και Στέγης Γραμμάτων και Τεχνών) όσο και σε στο εξωτερικό (σε δύο διεθνείς διαγωνισμούς του 2004, στην Ισπανία και Ιταλία)
Ως μαέστρος έχει διευθύνει εκτός της Ελλάδας στην Ιταλία, Γαλλία, Ισπανία, Βέλγιο, Τσεχοσλοβακία, Σουηδία, Αυστρία, Γερμανία, Γιουγκοσλαβία, Βουλγαρία, Ρουμανία, Κύπρο, Σοβιετική Ένωση, Τουρκία, Ηνωμένες Πολιτείες, Αργεντινή, Αυστραλία, Αγγλία.

</doc>
<doc id="51153" url="https://el.wikipedia.org/wiki?curid=51153" title="Γεώργιος Σεφέρης">
Γεώργιος Σεφέρης



</doc>
<doc id="51163" url="https://el.wikipedia.org/wiki?curid=51163" title="Ζαν-Πιερ Βερνάν">
Ζαν-Πιερ Βερνάν

Ο Ζαν-Πιέρ Βερνάν ("Jean-Pierre Vernant", 4 Ιανουαρίου 1914 - 9 Ιανουαρίου 2007) ήταν Γάλλος φιλόσοφος, ιστορικός και ανθρωπολόγος, ελληνιστής, ειδικευμένος στους μύθους της αρχαίας Ελλάδας. 
Γεννήθηκε στην Προβέν. Σπούδασε στη Σορβόνη και υπήρξε μαθητής του ανθρωπολόγου Λουΐ Ζερνέ (Louis Gernet). Κατά τη διάρκεια του Β΄ Π.Π. έλαβε μέρος στη Γαλλική Αντίσταση με το ψευδώνυμο «συνταγματάρχης Μπερτιέ». Στις 19 Αυγούστου 1944 μπαίνει επικεφαλής των ανδρών του στην Τουλούζη και την απελευθερώνει. Από το 1932 υπήρξε μέλος του Γαλλικού Κομμουνιστικού Κόμματος,μέχρι την αποχώρησή του το 1970.
Έργο.
Δίδαξε φιλοσοφία σε διάφορα λύκεια και το 1948 εργάστηκε στο CNRS (Εθνικό Κέντρο Επιστημονικής Έρευνας). Υπό την επιρροή του Λουΐ Ζερνέ στράφηκε στη μελέτη της αρχαίας Ελλάδας υπό την οπτική γωνία της ανθρωπολογίας. Από το 1957 έως το 1975 διετέλεσε διευθυντής σπουδών στην EPHE (Πρακτική Σχολή Ανωτάτων Σπουδών). Το 1975 έλαβε το αξίωμα του πανεπιστημιακού καθηγητή στο Γαλλικό Κολλέγιο (Collège de France), στην έδρα της Συγκριτικής Μελέτης των Αρχαίων Θρησκειών, μέχρι τη συνταξιοδότησή του το 1984. Το 1964 ίδρυσε και διηύθυνε το Κέντρο Συγκριτικών Ερευνών για τις Αρχαίες Κοινωνίες (Centre de Recherches Comparées sur les Sociétés Anciennes - «Centre Louis Gernet») στο Παρίσι. Αναγορεύτηκε επίτιμος διδάκτωρ σε επτά πανεπιστήμια, ανάμεσα στα οποία συγκαταλέγεται το Τμήμα Ιστορίας και Αρχαιολογίας του Πανεπιστημίου Κρήτης.
Πέθανε στο Σεβρ.
Κριτική.
Η προσέγγιση του Βερνάν συνάντησε την αρνητική κριτική των Ιταλών φιλολόγων, ακόμα και εκείνων που διακρίνονταν για τη μαρξιστική τους προσέγγιση. Κατηγορήθηκε για ανιστορική προσέγγιση, και χειρισμό των πηγών του σε κατηγορίες που δεν σχετίζονταν άμεσα με το έργο του (πολυσημία και ασάφεια).
Βραβεύσεις.
Επίτιμος Διδάκτωρ.
Του απονεμήθηκε ο τίτλος του επίτιμου διδάκτορα από τα εξής Πανεπιστήμια:

</doc>
<doc id="51166" url="https://el.wikipedia.org/wiki?curid=51166" title="Βυζαντινή γραμματεία">
Βυζαντινή γραμματεία



</doc>
<doc id="51168" url="https://el.wikipedia.org/wiki?curid=51168" title="Ηλίας Μηνιάτης">
Ηλίας Μηνιάτης



</doc>
<doc id="51170" url="https://el.wikipedia.org/wiki?curid=51170" title="Αττικισμός">
Αττικισμός

Ο αττικισμός ως φαινόμενο ξεκίνησε από Ρωμαίους και Έλληνες λογίους και δασκάλους του 1ου αι. π.Χ. οι οποίοι θεωρούσαν πως η καθομιλουμένη ελληνιστική κοινή της εποχής αποτελούσε παρηκμασμένη και εκβαρβαρισμένη μορφή της αττικής διαλέκτου και μη μπορώντας να αποδώσει ικανοποιητικά τον πνευματικό λόγο έπρεπε να αποφεύγεται η χρήση της. Το ρεύμα του αττικισμού ενισχύθηκε και διαδόθηκε με αποτέλεσμα να κυκλοφορήσουν και εγχειρίδια με οδηγίες για τη ορθή χρήση της Αττικής. Ένα τέτοιο γράφτηκε και από τον γραμματικό Φρύνιχο, λεξικογράφο της ρωμαϊκής εποχής.
Με αρχικό έναυσμα την αντίθεση τους στο λογοτεχνικό και ρητορικό φαινόμενο του ασιανισμού, οι αττικιστές επέκτειναν την αντίθεση τους στο σύνολο της ελληνιστικής κοινής και εισήγαγαν συνειδητά τη διγλωσσία στον ελληνικό κόσμο, καθώς επέβαλαν μια απομίμηση της κλασικής Αττικής, η οποία αντιπαρατέθηκε με την ήδη κυρίαρχη δημώδη προφορική, τη ζωντανή γλώσσα της εποχής τους. Μεγάλες ομοιότητες παρουσιάζει το φαινόμενο με την επινόηση και σταδιακή εγκαθίδρυση της καθαρεύουσας τον 18ο αιώνα από τον Αδαμάντιο Κοραή ως ενδιάμεσης επιλογής μεταξύ των αρχαϊστών (ελλ.κοινή και αττικιστές της περιόδου) και των δημοτικιστών τον 19ο αιώνα, και στη συνέχεια στο γλωσσικό ζήτημα που ξέσπασε στις αρχές του 19ου αιώνα και αποτέλεσε σημαντική ιδιομορφία της ελληνικής κοινωνίας.
Μετά τις κατακτήσεις του Μεγάλου Αλεξάνδρου, το κράτος των Μακεδόνων βασιλέων του υιοθέτησε την αττική διάλεκτο για τις διοικητικές, εμπορικές και διπλωματικές του ανάγκες. Η αττική διάλεκτος διαμορφώνεται σταδιακά σε νέα μορφή ελληνικής γλώσσας, την Ελληνιστική ή Κοινή, η οποία καθόρισε αργότερα τη γλώσσα των μεσαιωνικών χρόνων και τη νεοελληνική γλώσσα. 
Οι κοσμοϊστορικές πολιτικές αλλαγές, η επικράτηση νέας θρησκείας, η αλλαγή δημόσιας-ιδιωτικής ζωής και η μεταβολή νοοτροπίας ανθρώπων υπήρξαν οι κύριες αιτίες διαμόρφωσης της Κοινής, που υπέστη αλλοιώσεις τόσο στη φωνητική όσο και στη μορφολογία, τη σύνταξη και το λεξιλόγιο. Αργότερα, οι Αλεξανδρινοί γραμματικοί επινόησαν τους τόνους και, πιστεύοντας ότι με τη χρήση της Αττικής θα συνεχιζόταν η παράδοση στη συγγραφή έργων ανάλογων της κλασικής περιόδου, δίδαξαν τον αττικισμό, με αποτέλεσμα τη στροφή λογίων προς ένα τεχνητό γραπτό ιδίωμα, τη διγλωσσία και την επικράτηση του άκαμπτου αρχαϊσμού μεταγενέστερα. 
Ενώ, αρχικά, για τη γραπτή και προφορική μετάδοση της διδασκαλίας του Χριστιανισμού χρησιμοποιήθηκε η Κοινή, στην οποία άλλωστε γράφτηκαν και η Παλαιά και Καινή Διαθήκη, αργότερα οι Τρεις Ιεράρχες χρησιμοποίησαν τον αττικισμό στον επίσημο εκκλησιαστικό λόγο ως προσπάθεια συμφιλίωσης και εξοικείωσης με την ελληνική παιδεία, αλλά και ως μέσο έκφρασης των ανώτερων τάξεων που εισχωρούσαν αθρόα στη νέα θρησκεία. Στη συνέχεια, κατά τους Βυζαντινούς χρόνους η διγλωσσία, μεταξύ γραπτής-ομιλούμενης, αττικής–κοινής συνετέλεσε στη χωριστή εξέλιξη των γλωσσικών μορφωμάτων. Ο μεν γραπτός λόγος οδηγήθηκε σε μία προοδευτική στρυφνότητα στη σύνταξη, ο δε προφορικός, ξέφρενος, απλοποιήθηκε φωνητικά και μορφοσυντακτικά, ενώ συγχρόνως εισήχθησαν νέες λέξεις δάνειες εξαιτίας του εκχριστιανισμού διαφόρων λαών. Προς το τέλος αυτής της ιστορικής περιόδου, σε αντίθεση με την αρχή της, υπάρχουν περισσότερες πηγές λόγω γραπτών λογοτεχνικών κειμένων στη δημώδη και σε μια νέα ελληνική γλώσσα που διαμορφώθηκε σταδιακά και εξαπλώθηκε στο μεγαλύτερο τμήμα της επικράτειας του ελληνικού «θέματος».

</doc>
<doc id="51171" url="https://el.wikipedia.org/wiki?curid=51171" title="Φρύνιχος">
Φρύνιχος

Το όνομα Φρύνιχος αναφέρεται σε αρκετές προσωπικότητες του αρχαίου κόσμου:

</doc>
<doc id="51172" url="https://el.wikipedia.org/wiki?curid=51172" title="Άγιος Νικόλαος Σιθωνίας Χαλκιδικής">
Άγιος Νικόλαος Σιθωνίας Χαλκιδικής

Ο Άγιος Νικόλαος βρίσκεται στη Χαλκιδική και ανήκει στο Δήμο Σιθωνίας. Σύμφωνα με την τελευταία απογραφή (2011), το δημοτικό διαμέρισμα Αγίου Νικολάου έχει 2.141 κατοίκους, ενώ ο δήμος, με έδρα τη Νικήτη, 13.459.
Ιστορία.
Στην ευρύτερη περιοχή του Αγίου Νικολάου έχουν εντοπιστεί ίχνη προϊστορικών οικισμών. Βορειοανατολικά του σημερινού οικισμού, στη θέση Πύργος, αναπτύχθηκε στα κλασικά χρόνια ο οικισμός Σίγγος από τον οποίο έλαβε το όνομά του ο Σιγγιτικός κόλπος, μετέπειτα επονομασθείς του Αγίου Όρους που χωρίζει τις χερσονήσους Σιθωνίας και Άθω.
Το σύγχρονο χωριό σχηματίστηκε από την ένωση δύο οικισμών: του Αγίου Νικολάου, όπου κατοικούσαν πρόσφυγες από τη Μάνη, και του Αγίου Γεωργίου, κατοικούμενου από ντόπιους Χαλκιδικιώτες. Κατ' άλλους η ονομασία οφείλεται στη μονή Αγίου Νικολάου του Χρυσοκαμάρου, μετόχι της μονής Ξενοφώντος του Άγίου Όρους, που βρισκόταν στη θέση Πύργος.
Οι κάτοικοι του Αγίου Νικολάου συμμετείχαν στην επανάσταση του 1821, ανάμεσά τους διακρίθηκαν οι αγωνιστές της επανάστασης του 1821 ο Ιωάννης (Γιαννάκης) Παπά, Τριαντάφυλλος Αστερίου, Στέργιος Παύλου, ο Δημήτριος Στεργιανού, ο Αθανάσιος Δημητρίου και άλλοι.
Οι κάτοικοι συμμετείχαν επίσης και στο κίνημα του Τσάμη Καρατάσου το 1854. Η περιοχή απελευθερώθηκε από τους Οθωμανούς το 1912.
Το χωριό σήμερα.
Οι κάτοικοι του Αγίου Νικολάου ασχολούνται με τη γεωργία, την κτηνοτροφία, την αλιεία, τη μελισσοκομία, ενώ ανεπτυγμένη είναι και η δραστηριότητα στο χώρο του τουρισμού. Υπάρχει παιδικός σταθμός, διθέσιο Νηπιαγωγείο, επταθέσιο Δημοτικό Σχολείο, Γυμνάσιο και Ενιαίο Λύκειο. Η ποδοσφαιρική ομάδα του χωριού (Αστέρας Αγίου Νικολάου) αγωνίζεται στην Β' τοπική κατηγορία της ΕΠΣ Χαλκιδικής. Δραστηριοποιείται πολιτιστικός σύλλογος με την ονομασία "Βουρβουρού".
Διαθέτει Κέντρο Υγείας, Αστυνομικό Τμήμα, Ταχυδρομείο και Κοινοτικό Μέγαρο, Εθελοντική Ομάδα Πυροπροστασίας Αγίου Νικολάου (ΟΠΕΑΝ).
Πολιτιστικά στοιχεία.
Υπάρχουν τρεις τοπικές εορτές: του Αγίου Νικολάου, του Αγίου Γεωργίου και της Αγίας Παρασκευής. Η μεγάλη εκκλησία τιμάται στον Άγιο Γεώργιο ενώ η δεύτερη σε μέγεθος είναι αφιερωμένη στην πολιούχο Αγία Παρασκευή.
Στο πανηγύρι του Αγίου Νικολάου στον λόφο Βέτρυνο (Συντεταγμένες: 40°14'39"N 23°41'38"E ), μετά τη Θεία Λειτουργία, ανάβονται φωτιές για να καούνε οι θάμνοι γύρω από το εκκλησάκι, για να αποσυμφορηθεί από τα αγριόχορτα που μεγάλωσαν μέσα στον χρόνο.
Στο πανηγύρι του Αγίου Γεωργίου η Θεία Λειτουργία τελείται στο παλιό εξωκκλήσι του Αγίου στην περιοχή Δημάνια (Συντεταγμένες: 40°14'55"N 23°40'27"E ). Μετά τη Λειτουργία, ετοιμάζονται μεζέδες και ποτά που συνοδεύονται από χορούς συνοδεία ζωντανής ορχήστρας.
Άλλο εξωκκλήσι του χωριού είναι αυτο της Αγίας Μαρίνας, το οποίο βρίσκεται λίγο έξω από τον οικισμό, στους πρόποδες του λόφου Γκούβαλη, στο οποίο τελείται η Θεία Λειτουργία την ημέρα της εορτής της αγίας.
Στο μεγαλύτερο πανηγύρι, αυτό της πολιούχου Αγίας Παρασκευής, οι εκδηλώσεις αρχίζουν νωρίτερα από τη μέρα της μνήμης της. Κάθε βράδυ στην πλατεία στήνεται λαϊκό παραδοσιακό γλέντι με τοπικές ή ξένες ορχήστρες. Το βράδυ της παραμονής οι πιστοί αγρυπνούν στον αυλόγυρο της εκκλησίας. Ανήμερα, μετά τη Θεία Λειτουργία, προσφέρεται "μπισκοτολούκουμο".
Παρόμοια πανηγύρια με φαγητό και χορό γίνονται του Αγίου Θεοδώρου του Τήρωνος (πρώτο Σάββατο Σαρακοστής) στον Όρμο Παναγίας και την Καθαρή Δευτέρα στην πλατεία του χωριού.
Την Τρίτη του Πάσχα γίνεται η μεγάλη λιτανεία όλων των εικόνων του Αγίου Γεωργίου. Στη στάση που γίνεται στο εξωκκλήσι του Αγίου Ιωάννου του Προδρόμου στον Παπίδηλο, προσφέρονται κόκκινα αυγά, τυρί, ψωμί και κρασί για τους οδοιπόρους πιστούς που λιτανεύουν τα "Εικονίσματα" όπως αποκαλούν οι ντόπιοι τη λιτανεία αυτή. Η παράδοση θέλει την αρχή αυτής εκδήλωσης στα χρόνια της Τουρκοκρατίας. Οι κάτοικοι πήγαιναν μέχρι τον Όρμο Παναγίας με τα πόδια και καθώς έσκυβαν να προσκυνήσουν τις εικόνες που ήταν αραδιασμένες στο πεζούλι των Αγίων Θεοδώρων, αντάλαζαν μυστικά τα σχέδιά τους για την Επανάσταση. Σήμερα η διαδρομή έχει μειωθεί και περιορίζεται περιμετρικά του χωριού.
Δ.δ. Αγίου Νικολάου.
Το Δημοτικό διαμέρισμα συναποτελούν οι οικισμοί (οι 6 εξ αυτών ακατοίκητοι):
Εξέλιξη πληθυσμού.
Ο Άγιος Νικόλαος κατά το έτος 1478 αριθμούσε 40 νοικοκυριά, το 1530 22 (20 χριστιανικά και 2 μουσουλμανικά), ενώ το 1568 25 νοικοκυριά.
Στην απογραφή σπιτιών το 1862 υπήρχαν 92 οικήματα.

</doc>
<doc id="51173" url="https://el.wikipedia.org/wiki?curid=51173" title="Φρύνιχος ο Αράβιος">
Φρύνιχος ο Αράβιος

Ο Φρύνιχος ο Αράβιος (και Φρύνιχος ο Αττικιστής ή Φρύνιχος εκ Βιθυνίας) ήταν Βιθυνός αττικιστής που έζησε το 2ο αιώνα μ.Χ. και επηρεάστηκε βαθιά από τη Δεύτερη σοφιστική. Είναι συγγραφέας του "Σοφιστικαί παρασκευαί" σε 37 βιβλία, από τα οποία επιβιώνουν λιγοστά αποσπάσματα, μια επιτομή του Φώτιου και το "Εκλογαί" («Επιλεγμένοι Αττικισμοί»). Θεωρούσε υποδείγματα αττικισμού τον Πλάτωνα, τον Δημοσθένη και τον Αισχίνη, ενώ ήταν ενάντιος του Μενάνδρου και των ποιητών της Νέας Κωμωδίας.
Στη "Βιβλιοθήκη" του Φώτιου αναφέρονται 37 τόμοι της "Σοφιστικής παρασκευής", αλλά το λεξικό Σούδα αναφέρει: «έγραψε 47 έργα και κάποιοι υποστηρίζουν 74».
Σε τμήμα έργου του που έχει διασωθεί αντιπαραβάλλει την «σωστή αττική φράση» με την καθομιλουμένη της εποχής του, η οποία κατά τη γνώμη του έχει εκτραπεί. Το έργο του έχει εξαιρετικό ενδιαφέρον για την ιστορία της ελληνικής γλώσσας, επειδή μαρτυρεί και τις αλλαγές που έγιναν σε αυτήν σε διάστημα μισής χιλιετίας, δηλαδή από τον 4ο π.Χ. αιώνα μέχρι τις μέρες του Φρυνίχου:
Ευχαριστείν ουδείς των δοκίμων είπεν, αλλά χάριν ειδέναι.&lt;br&gt; 
Σκίμπους λέγε, αλλά μή κράββατος. &lt;br&gt;
Βελόνη και βελονοπώλης αρχαία. Η δε ραφίς τί εστιν ουκ αν τις γνοίη.&lt;br&gt; 
Φάγομαι βάρβαρον. Λέγε ουν έδομαι και κατέδομαι. Τούτο γαρ Αττικόν.("Εκλογαί" 300)"Εκτενώς" μη λέγε αλλ' αντ' αυτού "δαψιλώς" λέγε.
"Βασίλισσα," ουδείς των αρχαίων είπεν αλλά "βασίλεια" ή "βασιλίς". (Ν. Ανδριώτη, Ιστορία της Ελληνικής Γλώσσας, Θεσσαλονίκη 1992)
Στο εξωτερικό από τις πρώτες εκδόσεις των έργων του είναι οι "Εκλογές" με πολύτιμες σημειώσεις και από τον C. A. Lobeck (1820) αλλά και τον W. G. Rutherford (1881), ενώ η "Σοφιστική Προπαρασκευή" εκδόθηκε επίσης με σπουδαίες σημειώσεις από τον Immanuel Bekker στο έργο του "Anecdota graeca" το 1814.
Για το έργο του έχουν επίσης εκδοθεί τα βιβλία "Phrynichi sophistae praeparatio sophistica", Ioannes de Borries (1911), "Die Ekloge des Phrynichos" (Eitel Fischer) και "Sammlung griechischer und lateinischer Grammatiken" (1974), καθώς και το "The sophist Aristocles and the grammarian Phrynichus" (I. Avotins, 1978).

</doc>
<doc id="51174" url="https://el.wikipedia.org/wiki?curid=51174" title="Φρύνιχος Αράβιος">
Φρύνιχος Αράβιος



</doc>
<doc id="51175" url="https://el.wikipedia.org/wiki?curid=51175" title="Τολέδο">
Τολέδο

Το Τολέδο είναι πόλη και δημοτικό διαμέρισμα της Ισπανίας, πρωτεύουσα της ομώνυμης επαρχίας, καθώς και της αυτόνομης κοινότητας Καστίλη-Λα Μάντσα. Βρίσκεται κεντρικά της χώρας, σε απόσταση 70 χιλιομέτρων από τη Μαδρίτη και επί της δεξιάς όχθης του ποταμού Τάγου. Από το 1986, περιλαμβάνεται στον κατάλογο των μνημείων παγκόσμιας πολιτιστικής κληρονομιάς της UNESCO, ενώ στο παρελθόν (1085-1559) υπήρξε πρωτεύουσα της Ισπανικής αυτοκρατορίας, ισχυρό θρησκευτικό και πολιτιστικό κέντρο αποτελώντας μια ολόκληρη πόλη μουσείο ιστορίας και αρχιτεκτονικής. Ήταν φημισμένο για την παραγωγή των καλύτερων σπαθιών στη Δύση. Κατά το Μεσαίωνα, το Τολέδο υπήρξε επίσης μεγάλο μεταφραστικό κέντρο, όπου σημαντικό μέρος της αρχαίας Ελληνικής γραμματείας μεταφέρθηκε από την Αραβική ανατολή στη Δύση, με μεταφράσεις από τα αραβικά στα λατινικά κυρίως εβραίων αλλά και άλλων γλωσσομαθών.
Καταλαμβάνει συνολική έκταση 232 τετραγωνικών χιλιομέτρων και διαθέτει πληθυσμό 75.578 κατοίκων (2005). Το όνομα του Τολέδου προέρχεται από τη λατινική ονομασία "Toletum", δηλαδή "πόλη με τα τείχη". 
Στα αξιοθέατά του που η Μαυριτανική όψη της πόλης διατηρείται μέχρι σήμερα, ανήκει ο γοτθικός καθεδρικός ναός, στην είσοδο της πόλης που κτίσθηκε επί ναού του 6ου αιώνα και παρουσιάζει εντυπωσιακό συνδυασμό αρχιτεκτονικού ρυθμού και που χρονολογείται από το 1493, με έργα των Γκόγια και Δομήνικου Θεοτοκόπουλου και το περίφημο οχυρό του Αλκάθαρ γνωστότερο και ως Αλκαζάρ, τετράγωνο οικοδόμημα με πύργους σε κάθε γωνία που δεσπόζει από λόφου στην πόλη. Παλαιότερα το οχυρό αυτό αποτελούσε το ανάκτορο των Βασιλέων της Καστίλλης. Κατά τον μεσαίωνα έως τα νεότερα χρόνια, το Τολέδο υπήρξε επίσης σημαντικό κέντρο παραγωγής σπαθιών και άλλων χειροποίητων καλλιτεχνημάτων.
Στον Ισπανικό εμφύλιο πόλεμο (1936) το Τολέδο υπέστη μεγάλες καταστροφές. Σήμερα αποτελεί έδρα του Καθολικού Πριμάτου της Ισπανίας.

</doc>
<doc id="51179" url="https://el.wikipedia.org/wiki?curid=51179" title="W.M.O.">
W.M.O.



</doc>
<doc id="51180" url="https://el.wikipedia.org/wiki?curid=51180" title="Πρωτόνια">
Πρωτόνια



</doc>
<doc id="51182" url="https://el.wikipedia.org/wiki?curid=51182" title="Φλορισιέντα, μία σύγχρονη Σταχτοπούτα">
Φλορισιέντα, μία σύγχρονη Σταχτοπούτα

Η Floricienta, γνωστή και ως Φλορισιέντα, μια Σύχρονη Σταχτοπούτα, είναι αργεντίνικη νεανική τηλενουβέλλα. Είναι παραγωγή της Cris Morena και της ομάδας της για το κανάλι Telefe της Αργεντινής. Η σειρά προβλήθηκε δύο σεζόν στην Αργεντινή, από τον Μάρτιο του 2004 έως τον Δεκέμβριο του 2005. Στην Κύπρο προβλήθηκε από τον ΑΝΤ1 και ξεκίνησε τον Ιούλιο του 2007 και τελείωσε το καλοκαίρι του 2008, ενώ στην Ελλάδα προβλήθηκε από την ΕΤ1 ξεκίνησε τον Οκτώβριο του 2005 και ολοκληρώθηκε τον Δεκέμβριο του 2007.
Έχουν γυριστεί διάφορες διασκευές αυτής της τηλενουβέλας σε άλλες χώρες όπως η Floribella (Φλοριμπέλα) στη Βραζιλία (2005-2006), η ομώνυμη Floricienta στην Κολομβία, η Floribella (Φλοριμπέλα) στη Χιλή, η Floribella (Φλοριμπέλα) της Πορτογαλίας και η "" ("Λόλα: Μια φορά και έναν καιρό") στο Μεξικό.
Πλοκή.
Πρώτος κύκλος.
Η Φλορισιέντα είναι μια εικοσάχρονη κοπέλα, η οποία προσπαθεί να επιβιώσει κάτω από δύσκολες συνθήκες. Τυχαία, βρίσκει δουλειά στην οικία της οικογένειας Fritzenwalden, που κατάγεται από την Γερμανία. Ο Φεντερίκο είναι ο μεγαλύτερος γιος της οικογένειας, που έχει αναλάβει τις εταιρίες των γονιών του οι οποίοι πέθαναν. Η Φλορισιέντα γίνεται η νταντά του σπιτιού και με τον καιρό γίνεται ακόμα πιο απαραίτητη από μία νταντά στο σπίτι. Γίνεται η πιο αγαπητή στα παιδιά ενώ ο Φεντερίκο την ερωτεύεται παράφορα και η ίδια εκείνον. Τα παιδιά μισούν την Μαλάλα, νονά του Φεντερίκο, και την Ντελφίνα, την μνηστή του που ενδιαφέρεται μόνο για την μεγάλη περιουσία του. Στο τέλος του πρώτου κύκλου ο Φεντερίκο σκοτώνεται σε τροχαίο, προσπαθώντας να σώσει την ζωή του Μάξιμο .Στον παράδεισο, ο Φεντερίκο επιμένει ότι πρέπει να υπάρχει κάποιος τρόπος να γυρίσει πίσω στη Γη και ο Θεός του εξηγεί πως ο μόνος τρόπος για να γίνει αυτό είναι να μεταφερθεί η ψυχή του σε άλλο σώμα.Ο Θεός λέει στον Φεντερίκο πως όταν κατέβει στη Γη θα έχει χάσει τελείως τη μνήμη του. Εκείνος διαμαρτύρεται πως έτσι δεν θα μπορέσει να βοηθήσει τη Φλορ και τα παιδιά. Τελικά ο Θεός του ανακοινώνει πως θα μπορεί να έχει τη μνήμη του για κάποιες ώρες όταν φτάσει στη Γη, έτσι ώστε να εκπληρώσει την αποστολή του, αλλά μετά θα την χάσει για πάντα. Η ψυχή του Φεντερίκο κατεβαίνει στη Γη και μπαίνει στο σώμα του Κόμη Μάξιμο. ο Φεντερίκο φτιάχνει ένα βίντεο και αφήνει την κασέτα στο κρεβάτι της Φλορ. Αργότερα με τον δικό του γραφικό χαρακτήρα γράφει ένα γράμμα, στο οποίο λέει πως επιθυμεί την κηδεμονία των παιδιών να την πάρει ο Μάξιμο.απομένει λίγος χρόνος για να δει τη Φλορ. Όταν καταφέρνει και τη βρίσκει, εκείνη τον ρωτάει ποιος είναι αλλά εκείνος δεν απαντάει.
Δεύτερος κύκλος.
Η ψυχή του Φεντερίκο μεταφέρεται στον Μάξιμο.
Ο Μάξιμο είναι ο κόμης του Κρικοράκαν και ερωτεύεται την Φλορισιέντα. Είναι η πρώτη φορά στη ζωή του που ερωτεύεται. Και η ίδια νιώθει κάτι πολύ έντονο γι' αυτόν αλλά φοβάται να το παραδεχτεί. Η Ντελφίνα εχει και πάλι σκοπό να τον κάνει δικό της και να του πάρει ολόκληρη την περιουσία ενώ θέλει και να φορέσει το στέμμα του Κρικοράκαν, αφού ο Μάξιμος ενδέχεται να γίνει βασιλιάς μόνο αν παντρευτεί.
Στο τέλος της σειράς η Φλοριστιέντα παντρεύεται τον Μάξιμο σε μία ονειρεμένη τελετή και αποκτούν τρίδυμα παιδιά, ενώ η Μαλάλα, η Ντελφίνα, ο Λορένσο (κρυφός σύζυγος της Ντελφίνας) και ο Μπονίγια (σύζυγος της Μαλάλας) θα μπαίνουν στη φυλακή.
Ηθοποιοί.
Μεταγλώττιση.
1ος κύκλος

</doc>
<doc id="51184" url="https://el.wikipedia.org/wiki?curid=51184" title="Μέλισσα">
Μέλισσα

Η μέλισσα είναι έντομο από την τάξη υμενόπτερα, που θεωρείται από όλα γενικά τα έντομα το πιο σπουδαίο για τον άνθρωπο αλλά και για τη φύση. Οι μέλισσες είναι υπεύθυνες για το 60-70% της γονιμοποίησης των φυτών και η συνεχής μείωση του πληθυσμού τους έχει απασχολήσει σοβαρά τους επιστήμονες, καθώς η εξαφάνισή τους θα συνιστούσε απειλή για μεγάλο μέρος της ζωής στον πλανήτη.
Είδη.
Στο είδος της "Μέλισσας της μελιτοφόρου" ("Apis mellifera"), όπως επίσημα λέγεται η μέλισσα, υπάρχουν τρεις βασικές ομάδες, η κάθε μια από τις οποίες έχει και μερικές φυλές. Η πρώτη ομάδα περιλαμβάνει τις μέλισσες της ανατολικής Ασίας με εκπρόσωπο τη μέλισσα την ινδική. Η δεύτερη ομάδα είναι η αφρικανική και η τρίτη ομάδα είναι η ευρωπαϊκή, που περιλαμβάνει πάνω από 10 φυλές. Οι πιο γνωστές διεθνώς είναι η Ιταλική ("Ligustica") και η Γιουγκοσλαβική ("Carnica"), ενώ στην Ελλάδα πιο διαδεδομένη ντόπια φυλή είναι η "Cecropia" -από τον μυθικό Αθηναίο βασιλιά Κέκροπα- στην κεντρική Ελλάδα, η "Adami" -από τον Βενεδικτίνο μοναχό Αδελφό Αδάμ- στη νότια-νησιωτική Ελλάδα και η "Macedonica" -στη Μακεδονία και Θράκη. 
Η καθεμιά από τις παραπάνω ομάδες έχει μερικά βασικά διακριτά χαρακτηριστικά. Τα τελευταία χρόνια άρχισε η συστηματική διασταύρωση των μελισσών για να δημιουργηθεί νέος τύπος, που θα έχει μέσο μέγεθος, θα είναι ήσυχη και εργατική και θα πολλαπλασιάζεται σχετικά εύκολα την άνοιξη.
Ιστορία.
Η μέλισσα ζει στη Γη το λιγότερο 15 εκατομμύρια χρόνια και θεωρείται από τους πιο παλαιούς κατοίκους της Γης, που εξακολουθεί να υπάρχει ακόμη και σήμερα.
Είναι από τα ελάχιστα είδη των εντόμων που ο άνθρωπος προσπάθησε να εκμεταλλευτεί, βλέποντας ότι θα είχε κάποιο οικονομικό όφελος. Η προσπάθεια αυτή του ανθρώπου, να εξημερώσει τη μέλισσα δεν είναι νέα. Υπάρχει μια σπηλαιογραφία στην Μπικόρπ της Ισπανίας, ηλικίας τουλάχιστον 8.000 χρόνων, όπου εικονίζεται ένας άνθρωπος που προσπαθεί να πάρει μέλι από μελίσσι.
Ανατομία.
Ο εγκέφαλος της μέλισσας έχει το μέγεθος ενός σπόρου σουσαμιού. Το σώμα των μελισσών αποτελείται από το κεφάλι, το θώρακα και τη γαστέρα. Στο κεφάλι των μελισσών υπάρχουν δυο σύνθετοι οφθαλμοί στα πλάγια και τρεις απλοί στο επάνω μέρος. Από το τμήμα που βρίσκεται ανάμεσα στους οφθαλμούς, εξέχουν δυο κεραίες, πάνω στις οποίες βρίσκονται διάφορα αισθητήρια όργανα. Στο μπροστινό τμήμα του θώρακα, φέρει δύο ζεύγη μεμβρανωδών φτερών. Η γαστήρ είναι χωρισμένη σε δακτυλίους, που ανάμεσά τους βρίσκονται οι κηρογόνοι αδένες. Ο τελευταίος απ' τους δακτυλίους έχει το κεντρί. Τα αρσενικά, τα οποία ονομάζονται κηφήνες, δεν διαθέτουν ούτε κηρογόνους αδένες, ούτε κεντρί.
Κοινωνική οργάνωση.
Οι μέλισσες ανήκουν στην κατηγορία των εντόμων που παρουσιάζουν σαφή ιεράρχηση και ζουν σε μεγάλες οικογένειες, μέσα σε κυψέλες. Σε κάθε οικογένεια υπάρχει μια "βασίλισσα", που έχει σαν μοναδική αποστολή, να εξασφαλίζει τον πολλαπλασιασμό της οικογένειας. Καθημερινά, εναποθέτει περί τα 1500 αυγά, συνεχόμενα, επί δυο έως πέντε έτη.
Η οικογένεια, έχει επίσης μερικούς αρσενικούς, τους κηφήνες. Οι κηφήνες αποτελούν περίπου το 10% της κυψέλης και έχουν ως μοναδικό σκοπό, να γονιμοποιήσουν μόνο μια φορά τη βασίλισσα. Στη συνέχεια, επειδή μετά την ολοκλήρωση της πράξης, αποκολλώνται τα γεννητικά τους όργανα, αποθνήσκουν.
Τέλος, κάθε οικογένεια αποτελείται από μερικές χιλιάδες θηλυκές μέλισσες, οι οποίες στην πλειοψηφία τους είναι στείρες και λέγονται "εργάτριες". Οι εργάτριες, που αποτελούν και το βασικό πληθυσμό, έχουν πολλές και σύνθετες αποστολές, αρχίζοντας από τη δημιουργία των αποθεμάτων τροφών, τον καθαρισμό της κυψέλης, την φροντίδα - περιποίηση των προνυμφών, τη φροντίδα της βασίλισσας, το κτίσιμο των κελιών, τη συλλογή τροφής, τη συλλογή γύρης, τροφοί των κηφήνων μέχρι τη φύλαξη της κυψέλης.
Η θερμοκρασία του γόνου της κυψέλης είναι πολύ σημαντική για την αποικία και ελέγχεται με απόλυτη ακρίβεια. Οι μέλισσες διατηρούν τη θερμοκρασία της κυψέλης μεταξύ 32 °C και βέλτιστα 35 °C, έτσι ώστε ο γόνος να αναπτυχθεί κανονικά. Εάν η θερμοκρασία της κυψέλης είναι πολύ υψηλή ή πολύ χαμηλή, οι μέλισσες κάνουν προσαρμογές. Όταν η θερμοκρασία στη κυψέλη είναι πολύ υψηλή, οι μέλισσες αερίζονται, αερίζοντας τον ζεστό αέρα από τη φωλιά ή χρησιμοποιώντας μηχανισμούς εξαερισμού ψύξης. Όταν η θερμοκρασία είναι πολύ χαμηλή, οι μέλισσες παράγουν μεταβολική θερμότητα, αναθέτοντας και χαλαρώνοντας τους πτητικούς τους μύες. 
Η βασίλισσα, ο κηφήνας και η εργάτρια ξεχωρίζουν με την πρώτη ματιά μεταξύ τους. Η εργάτρια είναι πιο μικρή και από τον κηφήνα και από τη βασίλισσα, και πιο αδύνατη. Η βασίλισσα έχει μεγαλύτερο μήκος, ενώ ο κηφήνας είναι κοντός, χοντρός και πιο σκούρος. Ο κηφήνας δεν έχει κεντρί, σε αντίθεση με τις εργάτριες και τη βασίλισσα που έχουν. Οι βασίλισσες το χρησιμοποιούν μόνο ενάντια σε άλλες βασίλισσες και αυτό δεν αποκολλάται από το σώμα τους, όπως συμβαίνει με τις εργάτριες. Οι εργάτριες και οι βασίλισσες προέρχονται από γονιμοποιημένα αυγά. Αντίθετα, οι κηφήνες προέρχονται από αυγά μη γονιμοποιημένα. Έτσι, από το ίδιο αβγό είναι δυνατό να δημιουργηθεί βασίλισσα ή εργάτρια. Η διαφοροποίηση είναι αποτέλεσμα μιας ειδικής διατροφής που λαμβάνουν οι βασίλισσες από τη στιγμή που θα βγουν από το αβγό μέχρι που να μεταμορφωθούν σε τέλειο έντομο. Τρέφονται αποκλειστικά και μόνο από έναν πολτό, το λεγόμενο βασιλικό πολτό. Ο βασιλικός πολτός είναι στην πραγματικότητα αδενικό έκκριμα των εργατριών του οποίου η ακριβής σύνθεση, μέχρι σήμερα, δεν έχει προσδιοριστεί. Με το έκκριμα αυτό τρέφονται και οι εργάτριες, αλλά μόνο για ένα διάστημα που δεν ξεπερνά τις 48 ώρες. Στη συνέχεια τρέφονται με μείγμα μελιού, γύρης κλπ. Το μείγμα αυτό περιέχει κάποια ουσία που τελικά προκαλεί εκφυλισμό των γεννητικών οργάνων των εργατριών, τα οποία ατροφούν και δεν αναπτύσσονται, γίνονται ατελή θηλυκά έντομα, δηλαδή εργάτριες μέλισσες. Οι κηφήνες τρέφονται και αυτοί με μείγμα βασικά μελιού και γύρης.
Εργασιακά καθήκοντα μελισσών.
Το καθήκον της βασίλισσας είναι να πραγματοποιήσει τη γαμήλια πτήση της, να γονιμοποιηθεί (ευρισκόμενη εν πτήση) από περίπου είκοσι κηφήνες, να επιστρέψει στην κυψέλη της και να αρχίσει να γεννά.
Ο κηφήνας τρέφεται από τις εργάτριες και πετά, προσβλέποντας να γονιμοποιήσει μια βασίλισσα στη γαμήλια πτήση της.
Κατά τη διάρκεια της ζωής της, η εργάτρια μέλισσα περνά από τέσσερις εργασιακές φάσεις. Αρχικά και τρείς εβδομάδες από τη γέννησή της, εκκολάπτεται και αρχίζει να εργάζεται αμέσως, καθαρίζοντας τα κελιά. Αυτή η φάση διαρκεί μόλις τρεις ημέρες. Ακολουθεί η δεύτερη φάση, αυτή του ταΐσματος του γόνου, που διαρκεί μία εβδομάδα. Στην τρίτη φάση, αρχίζει το κτίσιμο των κυψελών, την αποθήκευση του μελιού και τη φύλαξη της κυψέλης. Η τέταρτη φάση είναι και η πλέον επικίνδυνη. Σε αυτή τη φάση, η μέλισσα καλείται να γίνει τροφοσυλλέκτρια, να μαζεύει δηλαδή, νέκταρ και γύρη για την παραγωγή μελιού καθώς και πρόπολη. Βεβαίως, υπάρχουν επιπλέον οι νεροκουβαλήτρες, οι αερίστριες και οι τροφαλλάκτριες και που όλες μαζί, επιτελούν στο θαύμα της φύσης.
Σε γενικές γραμμές, η εργάτρια μέλισσα εκτελεί τις παρακάτω εργασίες (αναλόγως της ηλικίας της):
Αναπαραγωγή.
Η βασίλισσα γονιμοποιείται μόνο μια φορά στην αρχή της ζωής της. Τότε εγκαταλείπει τη κυψέλη και πετά στον αέρα συνοδευόμενη από μερικές δεκάδες κηφήνες. Η "γαμήλια τελετή" και το ζευγάρωμα γίνεται πάντα στον αέρα. Στο γαμήλιο αυτό ταξίδι η βασίλισσα δεν συνοδεύεται από τις εργάτριες και είναι ουσιαστικά απροστάτευτη. Ακριβώς το γεγονός αυτό έχει την πιο μεγάλη αξία στη φυσική επιλογή των μελισσών. Αν η βασίλισσα δεν είναι ικανή να αποφύγει τους εχθρούς της, τότε πρέπει να πεθάνει, χωρίς ν' αφήσει απογόνους. Τη θέση της θα πάρει κάποια άλλη, που θα αποδειχτεί πιο γερή και πιο ικανή.
Μετά το ζευγάρωμα η βασίλισσα επιστρέφει στην κυψέλη. Γεννά έως το τέλος της ζωής χωρίς να ζευγαρώσει ποτέ ξανά. Οι φύλακες εργάτριες επιτρέπουν στη βασίλισσα να περάσει μόνο στην περίπτωση που έχει γονιμοποιηθεί, διαφορετικά δεν την αφήνουν μέχρις ότου έχει γονιμοποιηθεί. Μετά τη γαμήλια πτήση της βασίλισσας, οι μέλισσες-φύλακες δεν αφήνουν τους κηφήνες να εισέλθουν στην κυψέλη, καταδικάζοντάς τους έτσι σε θάνατο από ασιτία. 
Οι μέλισσες έχουν ένα απλοδιπλοειδές σύστημα καθορισμού φύλου. Αυτό το σύστημα έχει αρσενικά που είναι απλοειδή, έχοντας αναπτυχθεί από ένα μη γονιμοποιημένο ωάριο. Τα θηλυκά αναπτύσσονται από γονιμοποιημένα αυγά, με τα μισά από τα γονίδια τους να προέρχονται από τη βασίλισσα και τα άλλα μισά να προέρχονται από τον κηφήνα - πατέρα τους. Όλοι οι θηλυκοί απόγονοι αυτού του κηφήνα, λαμβάνουν ένα πανομοιότυπο σύνολο γονιδίων από τα σπερματοζωάρια του, επειδή αυτός είναι απλοειδής και τα σπερματοζωάριά του παράγονται με μίτωση. Το άλλο μισό των γονιδίων ενός θηλυκού προέρχονται από το ωάριο του μητρικού ατόμου, της βασίλισσας, που παράγεται με μείωση. Κατά μέσο όρο, δύο θηλυκές μέλισσες θα μοιράζονται πάνω από το 50% των γονιδίων τους επειδή όλα τα θηλυκά άτομα μοιράζονται το ίδιο σύνολο πατρικών γονιδίων. Δύο θηλυκά άτομα που παράγονται σε ένα φυσιολογικό διπλοειδές σύστημα προσδιορισμού φύλου θα μοιράζονται μικρότερο ποσοστό γονιδίων, επειδή οι γαμέτες και στους δύο γονείς παράγονται μέσω μείωσης. Αυτό σημαίνει ότι μια εργάτρια μέλισσα, η οποία συμβάλλει με τα καθήκοντα της στην επιβίωση των απογόνων της βασίλισσας, συνεισφέρει ένα μεγάλο ποσοστό των κοινών γονιδίων της στην επόμενη γενιά. Η εξελικτική θεωρία που ερμηνεύει τις διαδικασίες, μέσω των οποίων επιλέγεται η επιβίωση των στενών συγγενών κάποιου ατόμου έναντι της επιβίωσης αυτού του ίδιου, ονομάζεται επιλογή συγγενών.
Οι μέλισσες αποτελούν μέχρι σήμερα έναν άγνωστο κόσμο. Ενώ, πρόκειται για τέλεια οργανωμένη κοινωνία, δεν είναι ακόμη γνωστός ο τρόπος λειτουργίας και συνεννόησης. Το ότι οι μέλισσες συνεννοούνται μεταξύ τους είναι πέρα από κάθε αμφιβολία. Το ερώτημα που εξακολουθεί να παραμένει είναι το πώς γίνεται αυτό.
Μέχρι σήμερα, έχει λυθεί το μυστήριο του προσανατολισμού και της ειδοποίησης ότι κάπου υπάρχει γύρη ή νέκταρ. Και όχι μόνο αυτό, αλλά και τι είδος και σε ποια ποσότητα. Έτσι αν κάποια μέλισσα βρει νέκταρ, δεν θα ειδοποιήσει ολόκληρο το μελίσσι, αλλά όσες είναι αρκετές, για να μαζέψουν το νέκταρ. Ο προσανατολισμός τους γίνεται με την πόλωση του φωτός. Όσον αφορά την επικοινωνία μεταξύ τους, υπάρχει ένα ολόκληρο σύστημα κινήσεων, ένα είδος "χορού", που εκτελεί η πρώτη μέλισσα που βρήκε την πηγή της τροφής. Οι υπόλοιπες εργάτριες παρακολουθούν το χορό, τον ερμηνεύουν και πετούν κατευθείαν, χωρίς να χάσουν το δρόμο τους.
Προϊόντα.
Οι μέλισσες συλλέγουν γύρη και νέκταρ και παράλληλα παράγουν μέλι, βασιλικό πολτό, πρόπολη και κερί, χρήσιμα και θρεπτικά συστατικά τα οποία επίσης χρησιμοποιούνται ως διεγερτικά καθώς και στην παρασκευή καλλυντικών. Το μέλι είναι μια υψηλής θερμιδικής αξίας τροφή, που δε χαλάει ποτέ. Ο βασιλικός πολτός είναι μια υπερ-τροφή που όμως πρέπει να καταναλώνεται σε μικρές ποσότητες και με προσοχή. Η πρόπολη είναι μέγιστο αντισηπτικό, το κερί πριν από μερικά χρόνια είχε μεγάλη αξία και το δηλητήριο της μέλισσας περιέχει ουσίες που μπορούν να χρησιμοποιηθούν σαν φάρμακο για τους ρευματικούς. Ακόμη, πολύ μεγάλη είναι η προσφορά των μελισσών στην επικονίαση των φυτών, στην οποία συμβάλλουν μεταφέροντας γύρη από λουλούδι σε λουλούδι.
Εορτασμός.
Οι μέλισσες εορτάζονται κατά την Παγκόσμια Ημέρα της Μέλισσας, στις 20 Μαΐου. Η 20ή Μαΐου, συμπίπτει με τα γενέθλια του Σλοβένου "Anton Janša", ο οποίος κατά τον 18ο αιώνα πρωτοστάτησε στις σύγχρονες τεχνικές μελισσοκομίας στην πατρίδα του και εγκωμίαζε τις μέλισσες για την ικανότητά τους να εργάζονται τόσο σκληρά, ενώ χρειάζονται τόσο λίγη φροντίδα.

</doc>
<doc id="51185" url="https://el.wikipedia.org/wiki?curid=51185" title="Αγκινάρα">
Αγκινάρα

Η αγκινάρα ("Cynara cardunculus", "Κυνάρα η καρδονίσκη ή αλλιώς Κυνάρα η κάκτος") είναι πολυετές λαχανικό της οικογένειας των Αστεροειδών (Asteraceae), Αναπτύσσεται σε σχήμα θάμνου, ύψους περίπου 1,5 μ. Είναι φυτό ιθαγενές της Αφρικής, καλλιεργείται, όμως, σε πολλά μέρη του σύγχρονου κόσμου σε θέσεις προφυλαγμένες από το δυνατό ψύχος και εδάφη χωρίς πολλή υγρασία. 
Χαρακτηριστικά.
Η ρίζα της αγκινάρας είναι πασσαλώδης και προχωρεί βαθιά στο έδαφος.
Τα φύλλα της είναι μεγάλα με βαθιές σχισμές, χρώμα γκριζωπό στο κάτω μέρος και το στέλεχός της είναι μακρύ με διακλαδώσεις. 
Πολλαπλασιάζεται με παραφυάδες κατά την άνοιξη ή το φθινόπωρο ενώ ο βλαστός της ξεραίνεται το καλοκαίρι.
Κατανάλωση.
Από το φυτό χρησιμοποιείται στη μαγειρική το άνθος, που έχει σχήμα σφαιρικό, λίγο μακρύ και σαρκώδες. Μαγειρεύεται αφού καθαριστεί από τα πέταλα και το χνούδι, ενώ στην Κρήτη τρώγεται και ωμή με λεμόνι, πολύ νόστιμη και "ειδικός" μεζές για τσικουδιά.
Τα εξωτερικά πέταλα του άνθους καταλήγουν σε αγκαθωτή άκρη και είναι σκληρά, μπορούν δε να χρησιμοποιηθούν και για τροφή των ζώων.
Η αγκινάρα είναι πλούσια σε βιταμίνες Α, Β1, Β2, νιασίνη και C.
Καλλιέργεια.
Στην Ελλάδα καλλιεργείται στην Αργολίδα,ιδιαίτερα στην περιοχή των Ιρίων και της Κάντιας, στην Κρήτη και στην Μεσσηνία (όπου βρίσκουμε κυρίως την "άγρια" αγκινάρα με μεγάλα αγκάθια στα πέταλα), στη Λακωνία, στην Κέρκυρα, στην Ηλεία και αλλού, ενώ καλλιεργείται σε όλες σχεδόν τις χώρες της Νότιας Ευρώπης, την Βρετανία και την Γαλλία.
Γιορτές.
Στα Ίρια Αργολίδας κάθε Μάιο μήνα διεξάγεται η γιορτή της αγκινάρας. Τον Μάιο επίσης γίνεται η γιορτή αγκινάρας και στην Τήνο, όπου καλλιεργείται τόσο σε ήμερη όσο και σε άγρια ποικιλία με αγκάθια.

</doc>
<doc id="51188" url="https://el.wikipedia.org/wiki?curid=51188" title="Κολεόπτερο">
Κολεόπτερο



</doc>
<doc id="51197" url="https://el.wikipedia.org/wiki?curid=51197" title="Μηχανολογία">
Μηχανολογία

Μηχανολογία είναι ο επιστημονικός και επαγγελματικός κλάδος που έχει αντικείμενο την εφαρμογή των αρχών της φυσικής για τον σχεδιασμό και κατασκευή συστημάτων κίνησης και συστημάτων παραγωγής και μεταφοράς ισχύος. Επιπρόσθετα, ο σχεδιασμός συστημάτων που "δεν" περιλαμβάνουν κίνηση και μεταφορά ισχύος αποτελεί αντικείμενο της μηχανολογίας όταν τα συστήματα αυτά υπόκεινται σε υψηλή πίεση ή/και υψηλή θερμοκρασία.
Οι μηχανολόγοι μηχανικοί εκπαιδεύονται κατά τα πρώτα δύο έτη σπουδών (μεταξύ άλλων) στη μαθηματική ανάλυση, μηχανολογικό σχέδιο, συστήματα κατεργασιών, μηχανική παραμορφωσίμων σωμάτων, κινηματική, δυναμικά συστήματα, ψηφιακό έλεγχο, θερμοδυναμική, μηχανική των ρευστών, μεταφορά θερμότητας, επιστήμη των υλικών, μετρητικά συστήματα, μοντελοποίηση και υπολογισμό συστημάτων με Η/Υ κ.α. Κατά τα επόμενα έτη εμβαθύνουν στη μεθοδολογία της επιστήμης του μηχανολόγου μηχανικού για την ανάπτυξη, σχεδιασμό, υπολογισμό, κατασκευή, υλοποίηση, λειτουργία μηχανολογικών συστημάτων. Ως επαγγελματίες διπλωματούχοι μηχανικοί εφαρμόζουν τις παραπάνω γνώσεις καθώς και τις εθνικές, ευρωπαϊκές και διεθνείς προδιαγραφές, κώδικες, κανονισμούς, όπως επίσης και την τεχνογνωσία των επιχειρήσεων του κλάδου, στον σχεδιασμό, μελέτη, κατασκευή και ανάλυση καθώς και στη λειτουργία και συντήρηση μονάδων παραγωγής, βιομηχανικού εξοπλισμού,
συστημάτων ψύξης και θέρμανσης, μηχανών εσωτερικής καύσης, αεροσκαφών, πλοίων και υποβρυχίων, ρομπότ, ιατρικών συσκευών κ.α (ενδεικτική λίστα) καθώς και διαφόρων τύπων οχημάτων όπως λεωφορεία, τρένα, πλοία, αεροπλάνα, αυτοκίνητα, μοτοσυκλέτες, ποδήλατα, πατίνια, αερόστατα, κλπ
Τομείς.
Οι τομείς εξειδίκευσης της επιστήμης της μηχανολογίας και του μηχανολόγου μηχανικού είναι οι ακόλουθοι:
Μηχανολογικό σχέδιο.
Computer-aided design (CAD)
Εξωτερικοί σύνδεσμοι.
Ιστοσελίδα Σχολής μηχανολόγων μηχανικών ΠΔΜ

</doc>
<doc id="51210" url="https://el.wikipedia.org/wiki?curid=51210" title="Αδανσονία">
Αδανσονία

 
Το Μπάομπαμπ "(Baobab)" είναι η κοινή ονομασία για κάθε ένα από τα εννέα είδη των δέντρων του γένους Αδανσονία "(Adansonia)". Η ονομασία του γένους τιμά τον Γάλλο φυσιοδίφη και εξερευνητή Μισέλ Αντανσόν "(Michel Adanson)", που περιέγραψε το δέντρο Αδανσονία η δακτυλωτή "(Adansonia digitata)".
Από τα εννέα είδη, τα έξι είναι εγγενή στη Μαδαγασκάρη, τα δύο είναι εγγενή στην ηπειρωτική Αφρική και την Αραβική Χερσόνησο και το ένα είναι εγγενές στην Αυστραλία. Το ένα είδος της ηπειρωτικής Αφρικής συναντάται επίσης στη Μαδαγασκάρη, αλλά αυτό δεν είναι εγγενές στη νήσο. Εισήχθη στην αρχαιότητα, στη Νότια Ασία και κατά τη διάρκεια της αποικιοκρατίας, στην Καραϊβική. Βρίσκεται επίσης και στο νησιωτικό κράτος του Πράσινου Ακρωτηρίου. Το ένατο είδος περιγράφηκε το 2012 και βρίσκεται στους ορεινούς πληθυσμούς της νότιας και Ανατολικής Αφρικής.
Οι Αδανσονίες φθάνουν σε ύψος 5 έως 30 μέτρα και η διάμετρος των κορμών τους από 7 έως 11 μέτρα. Το "Baobab Glencoe", ένα δείγμα της "Α. digitata" στην Επαρχία Λιμπόπο "(Limpopo Province)", της Νότιας Αφρικής, θεωρήθηκε ότι είναι το μεγαλύτερο είδος που ζει, με μέγιστη περιφέρεια τα 47 μέτρα και διάμετρο περίπου 15,9 μέτρα. Έκτοτε, το δέντρο έχει χωρίσει σε δύο μέρη, έτσι ώστε ο φαρδύτερος ατομικός κορμός, μπορεί τώρα να είναι εκείνου του "Baobab Sunland", ή του δέντρου "Platland", επίσης στη Νότια Αφρική. Η διάμετρος του δέντρου στο επίπεδο του εδάφους είναι 9,3 μέτρα και η περιφέρειά του, στο ύψος του στήθους, είναι 34 μέτρα.
Τα δέντρα της Αδανσονίας παράγουν αχνούς δακτυλίους ανάπτυξης, ίσως σε ετήσια βάση, αλλά δεν είναι αξιόπιστοι για τον ηλικιακό προσδιορισμό της γήρανσής τους, επειδή είναι δύσκολο να μετρηθούν και μπορεί να ξεθωριάσουν, με τη γήρανση του ξύλου. Η ραδιοχρονολόγηση έχει παράσχει σχετικά στοιχεία σε λίγα δέντρα. Ένα δείγμα σε μια "Α. digitata" γνωστή ως "Grootboom", χρονολογήθηκε και βρέθηκε να είναι τουλάχιστον 1.275 ετών, καθιστώντας το ως ένα από τα γηραιότερα γνωστά αγγειόσπερμα δέντρα. 
Φυσικό περιβάλλον.
Τα είδη της Μαδαγασκάρης είναι σημαντικά συστατικά των ξηρών φυλλοβόλων δασών της Μαδαγασκάρης. Μέσα σε αυτό το οικοσύστημα, η Αδανσονία η μαδαγασκαρική "(Adansonia madagascariensis)" και η Αδανσονία η ερυθρόκορμος "(Α. rubrostipa)" απαντώνται ειδικά στο Δάσος "Anjajavy", αναπτυσσόμενες ενίοτε στην ίδια την ασβεστόλιθο του φυσικού πάρκου "Tsingy de Bemaraha Strict Nature Reserve". Η "Α. digitata" έχει ονομασθεί ως «η καθοριστική εικόνα του Αφρικανικού θαμνότοπου». 
Είδη.
Είδη περιλαμβάνουν:
Αποθήκευση νερού.
Τα μπάομπαμπ φυλάσσουν στον κορμό (έως 100.000 λίτρα ή 26.000 γαλόνια ΗΠΑ) νερό, προκειμένου να αντέξουν τις σκληρές συνθήκες ξηρασίας που είναι ιδιαίτερες σε κάθε περιφέρεια. Όλα συμβαίνουν στις εποχικά άγονες περιοχές και είναι φυλλοβόλα, απορρίπτοντας τα φύλλα τους κατά τη διάρκεια της ξηρής περιόδου.
Χρήσεις.
Από το 2008, έχει αυξηθεί το ενδιαφέρον για την ανάπτυξη των σπόρων ή των αποξηραμένων φρούτων σε μορφή σκόνης για τα καταναλωτικά προϊόντα των αδανσονιών. Από το 2010, το δυναμικό της διεθνούς αγοράς εκτιμάτο σε ένα δισεκατομμύριο δολάρια ετησίως.
Μερικά είδη είναι επίσης πηγή ινών, βαφής και καυσίμων. Οι αυτόχθονες Αυστραλοί χρησιμοποίησαν το τοπικό είδος "Α. gregorii" για διάφορα προϊόντα, κάνοντας κορδόνι από της ίνες της ρίζας και διακοσμητικές τέχνες από τα φρούτα. Τα νωπά φρούτα λέγεται ότι έχουν γεύση σαν το σερμπέτι (κατεψυγμένο επιδόρπιο που γίνεται από ζαχαρούχο νερό με αρωματικά (συνήθως χυμό ή πολτό φρούτων, κρασί, και / ή λικέρ)). Ένα μεγάλο, κούφιο μπάομπαμπ νότια του Ντέρμπι "(Derby)" στη Δυτική Αυστραλία, χρησιμοποιήθηκε στα 1890, ως φυλακή καταδίκων στην πορεία τους προς το Ντέρμπι για την επιβολή της ποινής. Η φυλακή του δέντρου μπάομπαμπ στο Ντέρμπι "(Boab Prison Tree, Derby)", εξακολουθεί μέχρι και σήμερα είναι ένα τουριστικό αξιοθέατο. 
Τα φύλλα της "Α. digitata" τρώγονται ως λαχανικό. Οι σπόροι ορισμένων ειδών αποτελούν πηγή φυτικού ελαίου.
Ο καρπός έχει ένα βελούδινο κέλυφος και έχει περίπου το μέγεθος μιας καρύδας, ζυγίζει δε περίπου 1,5 κιλά. Έχει όξινη, στυφή γεύση, που περιγράφεται ως «κάπου μεταξύ στο γκρέιπφρουτ, στο αχλάδι και στη βανίλια».
Η αποξηραμένη σκόνη του καρπού της "Α. digitata" περιέχει περίπου 12% νερό και μέτρια επίπεδα διαφόρων θρεπτικών ουσιών, που συμπεριλαμβάνουν υδατάνθρακες, ριβοφλαβίνη, ασβέστιο, μαγνήσιο, κάλιο, σίδηρο, φυτοστερόλες με χαμηλά επίπεδα πρωτεΐνης και λιπαρών ουσιών. Τα περιεχόμενα του σε διαιτητικές ίνες (περίπου 50% κατά βάρος), ασκορβικό οξύ, (βιταμίνη C) και θειαμίνη, αξιολογήθηκαν ως ιδιαίτερα υψηλά.
Στη Ζιμπάμπουε, ο καρπός χρησιμοποιείται στην παρασκευή παραδοσιακής διατροφής η οποία περιλαμβάνει «τη βρώση φρέσκου φρούτου ή θρυμματισμένου εύθρυπτου πολτού ο οποίος ανακατεύεται σε χυλό και ποτά». Στο Μαλάουι οι γυναίκες έχουν δημιουργήσει εμπορικές επιχειρήσεις συγκομιδής του μπάομπαμπ για να κερδίσουν τα σχολικά δίδακτρα των παιδιών τους.
Στην Ευρωπαϊκή Ένωση (ΕΕ) πριν από την εμπορική έγκριση, η σκόνη των φρούτων των αδανσονιών δεν ήταν διαθέσιμη για συστατικό χρήσεων, καθώς η νομοθεσία από το 1997, υπαγόρευε ότι τα τρόφιμα που δεν καταναλώνονται συχνά στην ΕΕ, θα πρέπει να έχουν πρωτίστως εγκριθεί επισήμως. Το 2008 στην ΕΕ, ο αποξηραμένος πολτός φρούτων, εγκρίθηκε ως ένα ασφαλές συστατικό τροφίμων και αργότερα χορηγήθηκε κατάσταση "GRAS", στις Ηνωμένες Πολιτείες.
Χρήσεις τροφίμων.
Το λευκό, υπό μορφή σκόνης εσωτερικό, μπορεί να χρησιμοποιηθεί ως «πυκνωτικό μέσο σε μαρμελάδες και σάλτσες ζωμών, γλυκαντική ουσία για φρουτοποτά ή ως προσθήκη πικάντικης γεύσης σε καυτές σάλτσες». Ο φρουτοπολτός, οι σπόροι της "Α. grandidieri" και της "Α. za" τρώγονται φρέσκα. Στην Τανζανία, ο ξηρός πολτός της "Α. digitata" προστίθεται στο ζαχαροκάλαμο για την ενίσχυση της ζύμωσης στην ζυθοποιία. Η γεύση της περιορισμένης έκλυσης Ιαπωνικής σόδας "Pepsi Baobab", περιγράφεται από την "PepsiCo" ως «απελευθερωτική».
Στην Αγκόλα, ο ξηρός καρπός συνήθως βράζεται και ο ζωμός χρησιμοποιείται για χυμούς ή ως βάση για ένα είδος παγωτού γνωστού ως "gelado de múcua".
Οικολογία.
Τα μπάομπαμπ είναι σημαντικά ως φωλιές πουλιών, ιδίως του "mottled spinetail" και τεσσάρων ειδών "weaver bird".
Άλλες ονομασίες.
Στην Ανατολική Αφρική στα Σουαχίλι, το αποκαλούν «Μπούιου» "(Mbuyu)".

</doc>
<doc id="51218" url="https://el.wikipedia.org/wiki?curid=51218" title="Μπιρίμπα">
Μπιρίμπα

Η μπιρίμπα είναι ένα δημοφιλές παιχνίδι με τράπουλα. 
Η προέλευση του παιχνιδιού.
Η Μπιρίμπα ανήκει στα παιχνίδια που έχουν σαν βάση το "πινάκλ" "και" η προέλευσή της είναι από τη νότια Aμερική, καθώς το παιχνίδι έγινε γνωστό στην Ουραγουάη στα μέσα της δεκαετίας του '40. Σε αυτό το παιχνίδι οι παίκτες παίζουν συνήθως σε ζευγάρια, αν και είναι επίσης δυνατόν να παίξουν μεμονωμένα ή να παίξουν σε πραγματικές ομάδες. Τέλος, σε μια παραλλαγή του παιχνιδιού, οι παίκτες μπορεί να είναι τρεις και σε αυτήν την περίπτωση χρησιμοποιούνται δύο τράπουλες.
Σκοπός.
Σκοπός κάθε παίκτη του παιχνιδιού μπιρίμπα είναι να κατεβάσει όλα τα φύλλα του στο τραπέζι, είτε δημιουργώντας συνδυασμούς, κατ' ελάχιστο τριών φύλλων, ή να απορριφθούν σαν σκάρτα και να συγκεντρώσει περισσότερους πόντους.
Οι επιτρεπτοί συνδυασμοί φύλλων μπορεί να είναι ακολουθίες φύλλων (παράδειγμα A-2-3 ή 10-J-Q-K-A του ίδιου σχήματος π.χ. κούπες), ή (σε μία παραλλαγή παιχνιδιού) ίδιων φύλλων (παράδειγμα J-J-J ή 4-4-4-4-4), που ονομάζονται κολώνες ή αρσενικές. 
Ο τελικός σκοπός του παιχνιδιού είναι ο παίκτης (ή το αντίστοιχο ζευγάρι), να συγκεντρώνει όσο το δυνατόν περισσότερους πόντους, ώστε να φτάσει (ή ξεπεράσει) τον προκαθορισμένο αριθμό πόντων, συνήθως 2010 που θα καθορίσει και τον τελικό νικητή ή νικητές.
Ο κάθε παίκτης πρέπει να κλείσει ή να ‘πετάξει’ από τα χέρια του τα φύλλα που του έχουν μοιραστεί. Όσο πιο γρήγορα το κάνει, δημιουργώντας συνδυασμούς που δίνουν το μέγιστο αριθμό πόντων, τόσο περισσότερες πιθανότητες έχει για να κερδίσει.
Η Μπιρίμπα συνήθως παίζεται χωρίς αρσενικές. 
Μπορούν να χρησιμοποιηθούν μπαλαντέρ (Joker ή 2) σε ένα συνδυασμό, αλλά μόνο ένας σε κάθε συνδυασμό (στην περίπτωση που το 2 χρησιμοποιείται στην θέση του με το χρώμα της σειράς, μπορεί να χρησιμοποιηθεί joker σε άλλη θέση).
Κανόνες.
Οι κανόνες στην Μπιρίμπα είναι αρκετά εύκολοι και οι αρχάριοι παίκτες με λίγη εξάσκηση μπορούν να παίζουν σε υψηλό επίπεδο. 
Οι κανόνες είναι οι εξής:
Πόντοι.
Από τα φύλλα.
Το κάθε φύλλο έχει την εξής αξία (ανεξαρτήτως χρώματος):
Αφού έχουν προστεθεί (ή αφαιρεθεί αν χρειαστεί), οι πόντοι κάθε φύλλου προστίθενται στο συνολικό σκόρ. 
Αν ένας παίκτης κλείσει (σε περίπτωση που παίζουν ζεύγη, ένας από το ζευγάρι), καταφέρει να απορρίψει όλα του τα φύλλα από το μπιριμπάκι, τότε παίρνει άλλους 100 πόντους και το παιχνίδι τελειώνει. 
Οι υπόλοιποι παίκτες (ή ζεύγη) αφαιρούν την αξία των φύλλων που έχουν στο χέρι τους από το συνολικό τους σκορ. 
Αν κάποιος παίκτης (ή ζεύγος) δεν έχει καταφέρει να παίξει μπιριμπάκι δεν μπορεί να κλείσει, τότε του αφαιρούνται άλλοι 100 πόντοι. 
Είναι πολύ πιο εύκολο να μετράς τα φύλλα ως εξής:
και αφού βρεις το άθροισμα των πόντων να πολλαπλασιάσεις με το 10.
Ατού.
Το χρώμα του πρώτου απορριφθέντος φύλλου καθορίζει το ατού χρώμα. 
Ανάλογα όμως με την παραλλαγή του παιχνιδιού μπορούν και να καθορίζονται οι πόντοι διαφορετικά.
Παραλλαγές.
Κάποιες συνηθισμένες παραλλαγές είναι: (1) Η πλήρης μπιρίμπα με ατού να μετράει για 1000 πόντους. (2) Για να κατεβάσει φύλλα την πρώτη φορά, αυτά πρέπει να είναι τουλάχιστον 75 πόντοι, αν το σκορ του είναι πάνω από 1010 πόντους.
Η πλέον τεχνική παραλλαγή της μπιρίμπας είναι η μπαρίμπα η οποία έχει τους εξής κανόνες:
Υπάρχει ακόμα μία παραλλαγή, στην οποία παίζουν 3 άτομα. Σε αυτή την περίπτωση υπάρχουν 2 "μπιριμπάκια" τα οποία έχουν διαφορετικό αριθμό φύλλων. Το ένα έχει 18 και το άλλο 11. Ο πρώτος που θα πάρει το "μπιριμπάκι" θα πάρει αυτό με τα 18 φύλλα. Οι άλλοι δύο γίνονται ομάδα και στο τέλος της γύρας μοιράζονται τους πόντους. Κατά τα άλλα, το παιχνίδι ακολουθεί τους βασικούς κανόνες.
Μπιρίμπα με τριάρια.
Πρόκειται για ακόμη μία παραλλαγή της μπιρίμπας με τους εξής κανόνες: 
• Τα κόκκινα τριάρια είναι εκτός παιχνιδιού.
Όταν έχετε κόκκινο τριάρι στο χέρι από το αρχικό μοίρασμα, υποχρεωτικά το ανοίγετε αμέσως μόλις το δείτε, όπως κατεβάζετε και τις τρίτες φανερό.
Όταν τραβήξετε κόκκινο τριάρι, το αφήνετε κάτω μαζί με τα άλλα που τυχόν έχετε, και ξανατραβάτε. Αυτό σημαίνει πως αν το πρώτο φύλλο δεν σας κάνει και το δεύτερο είναι κόκκινο τριάρι, θα τραβήξετε τρεις φορές.
Αν βρείτε το κόκκινο τριάρι στο μπιριμπάκι, τότε το κατεβάζετε όταν έρθει η σειρά σας να παίξετε, πριν τραβήξετε φύλλο.
Αυτά τα κόκκινα τριάρια που έχει συγκεντρώσει το ζευγάρι, στο τέλος του παιχνιδιού, μετράνε όσο η καλύτερη μπιρίμπα σας. Δηλ: Τρία κόκκινα τριάρια, μία καθαρή και μία κανονική μπιρίμπα είναι 3Χ200 = 600 + 200 + 100 = 900 βαθμοί. Επίσης τα μετράμε με τα φύλλα μας (5 βαθμοί το ένα).
Σε περίπτωση που δεν έχει γίνει καμία μπιρίμπα, τότε μετράνε -100 βαθμοί το καθένα. Δηλ 2 κόκκινα και δεν πήρε μπιριμπάκι σημαίνει -200 - 100 = - 300 βαθμοί.
• Τα μαύρα τριάρια είναι απαγορευτικά:
Αυτά συμμετέχουν κανονικά στο παιχνίδι, και μπορούν να κατέβουν κάτω ως Τρίτη, ή τα κολλάμε στα φύλλα μας αν θέλουμε, όμως όταν ρίξουμε κάτω μαύρο τριάρι, σημαίνει:
Α) Ο επόμενος παίκτης τραβάει χαρτί και δεν μπορεί να πάρει τα κάτω, ότι φύλλο και αν έχει, και
Β) Από εδώ και στο εξής, όσο υπάρχει κάπου θαμμένο στα κάτω φύλλα αυτό το μαύρο τριάρι, τα φύλλα μπορεί κάποιος να τα μαζέψει μόνο με καθαρή Τρίτη χωρίς μπαλαντέρ, με τον εξής τρόπο: Παίρνει το φύλλο που έριξε ο προηγούμενος παίκτης (1 φύλλο μόνο), κάνει μία νέα τρίτη που δεν έχει μπαλαντέρ (εκτός και αν είναι δυάρι στη θέση του), και μετά μπορεί να πάρει τα υπόλοιπα φύλλα από κάτω, και να συνεχίσει να παίζει όπως νομίζει (ακόμη και να προσθέσει μπαλαντέρ στην καθαρή Τρίτη που έκανε). Προσοχή όμως με το φύλλο που παίρνει από κάτω, πρέπει να κάνει μία νέα Τρίτη, και δεν έχει το δικαίωμα αν του κάνουν να τα κολλήσει στα ήδη κατεβασμένα φύλλα του. Αν μετά το παίξιμό του κρατήσει το τριάρι και δεν το ξαναρίξει, τότε φεύγει ο περιορισμός μέχρι να πέσει το επόμενο.
• Άλλοι περιορισμοί:
Α) Για να κολλήσει κάποιος στον συμπαίκτη του, πρέπει πρώτα να έχει κάνει ή να κάνει μία δική του ξεχωριστή τρίτη.
Β) Όταν φτάσει κάποιο ζευγάρι τους 2005 βαθμούς, για να κατεβάσει πρέπει να έχει 75 πόντους. Αυτό σημαίνει ότι σε περίπτωση που θέλει να πάρει τα κάτω και υπάρχει μαύρο τριάρι, θα πάρει μόνο το πάνω φύλλο, θα ανοίξει 75 πόντους από το χέρι του (μαζί με το ένα φύλλο που πήρε), και μετά μπορεί να πάρει τα υπόλοιπα φύλλα από κάτω και να συνεχίσει να παίζει. Έτσι βγαίνουν από τον περιορισμό και αυτός και ο συμπαίκτης του.
Γ) Όταν φτάσει κάποιο ζευγάρι τους 3005 βαθμούς, για να κατεβάσει πρέπει να έχει 95 πόντους, και παίζει όπως είπα παραπάνω, όμως τώρα ταυτόχρονα, για να πάρει μπιριμπάκι πρέπει πρώτα να κάνει μία μπιρίμπα (ένας από το ζεύγος). Άρα πρέπει αν δεν έχει γίνει μπιρίμπα, να κρατάει πάντα τουλάχιστον ένα φύλλο κολλάει – δεν κολλάει, γιατί δεν μπορεί να κλείσει. Προσοχή όταν έχουμε μπιρίμπα στο χέρι, δεν μετράμε 95 πόντους, γιατί πιάνει 100.
• Βαθμολογία:
- Από το 3 έως το 7, 5 βαθμοί το φύλλο.
- Από το 8 έως τον ρήγα 10 βαθμοί το φύλλο.
- Τα δυάρια 10 βαθμοί.
- Ο Άσσος 15 βαθμοί.
- Joker 20 βαθμοί.
- Μπιρίμπα απλή 100 βαθμοί.
- Μπιρίμπα καθαρή 200 βαθμοί.
- Μπιρίμπα πλήρης από τον άσσο έως το ρήγα καθαρή 500 βαθμοί.
- Μπιρίμπα πλήρης από τον άσσο έως το ρήγα βρώμικη (με μπαλαντέρ) 250 βαθμοί. Οι πόντοι αυτοί είναι μειωμένοι λόγω του ότι πολλαπλασιάζονται ανάλογα των κόκκινων τριαριών.
- Όταν δεν κατεβάσετε τίποτα και τελειώσει το παιχνίδι μετράτε με μείον και τους βαθμούς που κρατάτε στο χέρι, εκτός και εάν κρατάτε το μπιριμπάκι, οπότε αφαιρείτε 100.
- Κερδίζει όποιος φτάσει τους 5005 Βαθμούς.
Πηγές.
https://pos-na.com/%CF%80%CF%89%CF%82-%CF%80%CE%B1%CE%AF%CE%B6%CE%B5%CF%84%CE%B1%CE%B9-%CE%BC%CF%80%CE%B9%CF%81%CE%B9%CE%BC%CF%80%CE%B1/
https://www.playbiriba.com/biriba/
https://support.zoo.gr/174716-%CE%A0%CF%8E%CF%82-%CF%80%CE%B1%CE%AF%CE%B6%CE%B5%CF%84%CE%B1%CE%B9-%CE%B7-%CE%9C%CF%80%CE%B9%CF%81%CE%AF%CE%BC%CF%80%CE%B1

</doc>
<doc id="51220" url="https://el.wikipedia.org/wiki?curid=51220" title="Ισχύς">
Ισχύς

Η Ισχύς, στη φυσική, είναι ο ρυθμός μεταβολής έργου ή αλλιώς το ποσό της ενέργειας που καταναλώνεται στη μονάδα του χρόνου.
Θερμική ισχύς.
Θερμική ισχύς είναι η θερμότητα στη μονάδα του χρόνου. Για παράδειγμα, ένα δοχείο που περιέχει νερό σε υψηλή θερμοκρασία και αφήνεται να κρυώσει προσδίδει στο περιβάλλον θερμική ισχύ ίση με,
όπου formula_2 είναι η μεταβολή θερμοκρασίας που παρατηρούμε σε χρόνο formula_3 και formula_4 είναι η θερμοχωρητικότητα του νερού.
Μηχανική ισχύς.
Η μηχανική ισχύς που προσδίδεται σε ένα σύστημα που κινείται σε γραμμική (μεταφορική) κίνηση ισούται με το γινόμενο της ταχύτητας του επί τη δύναμη,
Η μηχανική ισχύς που προσδίδεται σε ένα σύστημα σε περιστροφική κίνηση ισούται με το γινόμενο της γωνιακής ταχύτητας του επί τη ροπή,
Παράδειγμα μηχανικής ισχύος είναι η ισχύς που αποδίδεται από βενζινοκινητήρα προς τον άξονα κίνησης των τροχών του αυτοκινήτου. Η στιγμιαία ισχύς που αποδίδει το εργαζόμενο μέσο στο έμβολο ισούται με τη δύναμη που ασκεί στο έμβολο επί τη στιγμιαία του ταχύτητα. Η ισχύς που μεταδίδεται από τον άξονα στους τροχούς ισούται με τη ροπή που ασκείται στον άξονα επί τη γωνιακή του ταχύτητα.
Ηλεκτρική ισχύς.
Αγώγιμο καλώδιο συνδεδεμένο με μπαταρία τάσης V αν διαρρέεται από ρεύμα Ι καταναλώνει ισχύ,
Αν δεν υπάρχει κάποιο άλλο φορτίο συνδεδεμένο με το καλώδιο, όπως μια λάμπα ή ένας ηλεκτροκινητήρας, η ισχύς αποδίδεται στο παράδειγμα αυτό ως θερμότητα στο περιβάλλο
Υδραυλική ισχύς.
Για παράδειγμα, το κομπρεσέρ σε ένα εκσκαπτικό μηχάνημα (μπουλντόζα) δίνει στο έμβολο (πιστόνι) κίνησης του εκσκαφέα παροχή λαδιού Q υπό πίεση p. Η ισχύς που προσδίδεται στο έμβολο είναι,
Μονάδες μέτρησης.
1 W (watt ή βατ) = 1 J/s (joule/sec),
1 kW (kilowatt ή κιλοβάτ) = 1000 W, 
1 kcal/hr (kilocalorie/hour) = 1,16 W
1 KW=0.87 kcal/hr
1 hp (horsepower ή ιπποδύναμη) = 0,73 kW

</doc>
<doc id="51225" url="https://el.wikipedia.org/wiki?curid=51225" title="Ευριπίδης Μπακιρτζής">
Ευριπίδης Μπακιρτζής

Ο Ευριπίδης Μπακιρτζής (Σέρρες, 16 Ιανουαρίου 1895 – Φούρνοι Ικαρίας, 9 Μαΐου 1947) ήταν Έλληνας στρατιωτικός και ηγετικό στέλεχος της Εθνικής Αντίστασης. Ανέλαβε πρόεδρος (πρωθυπουργός) της Πολιτικής Επιτροπής Εθνικής Απελευθέρωσης (ΠΕΕΑ, γνωστής και ως «Κυβέρνηση του Βουνού»), κατά το διάστημα 10 Μαρτίου έως 18 Απριλίου 1944. 
Νεανικά χρόνια.
Ήταν γιος του γραμματέα του ελληνικού προξενείου Σερρών (το 1895 οι Σέρρες ανήκαν στην Οθωμανική Αυτοκρατορία) Χρίστου Μπακιρτζή και της δασκάλας, Ευθαλίας Ζάκα, της γνωστής οικογένειας των Γρεβενών, με πολεμική παράδοση στην Επανάσταση του 1821. Εκτός από την αδελφή του, Μαρίκα, είχε δύο ετεροθαλείς αδελφούς, εκ των οποίων ο ένας ήταν διακριθείς Μακεδονομάχος, με το ψευδώνυμο "Νίκος ο Σερραίος", και ο άλλος εκτελέσθηκε από τους Βούλγαρους, στις Σέρρες το 1916. 
Το 1911, ο Μπακιρτζής εισήχθη στη Στρατιωτική Σχολή Ευελπίδων και συμμετείχε στον Α΄ Βαλκανικό Πόλεμο, το 1912, ως δευτεροετής της σχολής. Μαζί του και οι άλλοι Ευέλπιδες (μεταξύ των οποίων και ο δευτερότοκος γιος του Ελευθερίου Βενιζέλου, Σοφοκλής, με τον οποίο υπήρξαν προσωπικοί φίλοι). Συγκεκριμένα, υπηρέτησε στη Στρατιά της Ηπείρου με το Ανεξάρτητο Σύνταγμα Κρητών, ως λοχίας. Η κήρυξη του Β' Βαλκανικού Πολέμου βρίσκει το Μακεδόνα στρατιωτικό, τριτοετή εύελπη, με το βαθμό του ανθυπασπιστή, διακριθέντα στο μέτωπο των επιχειρήσεων με το 19ο Σύνταγμα Πεζικού. Ο Αύγουστος του 1914, το ξέσπασμα του Α΄ Παγκοσμίου Πολέμου και η ακόλουθη εκδήλωση του Εθνικού Διχασμού, που επήλθε λόγω της διαφωνίας μεταξύ Ελευθερίου Βενιζέλου και Βασιλιά Κωνσταντίνου επί της ασκηθείσας εξωτερικής πολιτικής, βρίσκουν το Μπακιρτζή να υπηρετεί στην Καβάλα με το βαθμό του ανθυπολοχαγού του Πυροβολικού. 
Από τις αρχές του 1916 έως την κατάληψη των περισσότερων οχυρών της ανατολικής Μακεδονίας το ίδιο έτος από τους Γερμανοβουλγάρους, με την ταυτόχρονη εκκένωση των περιοχών της υπαίθρου από τους ελληνικούς πληθυσμούς, ο Μπακιρτζής, μη ανεχόμενος την επερχόμενη παράδοση του Δ' Σώματος Στρατού, αποφασίζει ν' αγωνιστεί για τη διατήρηση της Μακεδονίας στον ελληνικό εθνικό κορμό. Συντάσσεται με τους βενιζελικούς αξιωματικούς της Εθνικής Άμυνας, αναλαμβάνοντας διοικητής πυροβολαρχίας και κατόπιν διοικητής μοίρας πυροβολικού. Ήταν από τους πρώτους Αμυνίτες και διακρίθηκε στη μάχη του Σκρα κερδίζοντας το βρετανικό στρατιωτικό παράσημο "Μετάλλιο Διακεκριμένης Υπηρεσίας" (Distinguished Service Order). Αργότερα, το 1919, μεταβαίνει με υποτροφία για τρία χρόνια στη Γαλλία, όπου και σπούδασε στην Ανωτέρα Σχολή Πολέμου, πρωτεύοντας ανάμεσα σε 380 διακεκριμένους αξιωματικούς απ΄ όλα τα συμμαχικά κράτη. 
Αργότερα, επέστρεψε στην Ελλάδα, με την κήρυξη του πολέμου με τους Τούρκους, και πολέμησε στη Μικρά Ασία. Στη μάχη του Σαγγάριου παρασημοφορήθηκε, ενώ μετά την κατάρρευση του Μικρασιατικού Μετώπου, το 1922, όντας πλέον στο βαθμό του ταγματάρχη, συμμετείχε στην Επαναστατική Επιτροπή του Πλαστήρα που ανέτρεψε το βασιλιά Κωνσταντίνο Α΄ μετά τη Μικρασιατική Καταστροφή. Με την είσοδο των επαναστατικών δυνάμεων στην Αθήνα, πήγε στον Έβρο, συνέπραξε στην αμυντική γραμμή του Μετώπου και υπήρξε ο εκπαιδευτής της περίφημης Στρατιάς Έβρου. Αργότερα, με το βαθμό του αντισυνταγματάρχη, ως Αρχηγός του Πυροβολικού στο Ασβεστοχώρι της Θεσσαλονίκης ασχολήθηκε με την επανασύσταση και αναδιοργάνωση του Ελληνικού Στρατού.
Κινήματα στρατιωτικών.
Τον Οκτώβριο του 1923, όταν και ξέσπασε το Κίνημα Λεοναρδόπουλου-Γαργαλίδη, ο Μπακιρτζής, μαζί με άλλους πιστούς στην κυβέρνηση αξιωματικούς, όπως οι Γεώργιος Κονδύλης, Στέφανος Σαράφης, Δημήτριος Ψαρρός κ.ά., πληροφορήθηκαν έγκαιρα τις κινήσεις των συνωμοτών και πρόλαβαν να πάρουν την κατάσταση στα χέρια τους, πριν την εκδήλωση του κινήματος στην πόλη της Θεσσαλονίκης. Στη συνέχεια, αντιμετώπισαν τις στρατιωτικές δυνάμεις που οδηγούσε εναντίον της πόλης ο συνταγματάρχης Γεώργιος Ζήρας και τις ανάγκασαν να παραδοθούν. 
Το 1926, όντας αντισυνταγματάρχης, συνελήφθη και καταδικάστηκε σε θάνατο, ως εκ των πρωτεργατών του στρατιωτικού πραξικοπήματος Τζαβέλα–Μπακιρτζή, αλλά δεν εκτελέσθηκε. Το 1928 επανήλθε στο στράτευμα και το 1930-31, με το βαθμό του συνταγματάρχη, υπηρέτησε ως στρατιωτικός ακόλουθος στη Σόφια και το Βουκουρέστι. Εκεί τιμήθηκε με τους ανώτερους Ταξιάρχες της Βουλγαρίας και της Ρουμανίας. Επέστρεψε στην Ελλάδα και ανέλαβε τη διεύθυνση του 2ου Επιτελικού Γραφείου (Πληροφοριών) του ΓΕΣ. Επίσης, υπηρέτησε ως επιτελάρχης του Γ΄ Σώματος Στρατού.
Το 1935, συνταγματάρχης πλέον, έλαβε μέρος στο Κίνημα της 1ης Μαρτίου 1935. Συνελήφθη και καταδικάστηκε, για δεύτερη φορά, σε θάνατο, αλλά η ποινή του μετατράπηκε, τελικώς, σε απόταξη από το στράτευμα και εξορία στον Άγιο Ευστράτιο (25 Ιουνίου 1935). Εκεί παρέμεινε για ένα χρόνο. Στη συνέχεια, υποβιβάστηκε στο βαθμό του απλού στρατιώτη και εξορίστηκε στα Αντικύθηρα, όπου οι συνθήκες κράτησής του ήταν πολύ άσχημες και επικίνδυνες για την υγεία του.
Το 1937, μετάγεται στην Αθήνα και η κυβέρνηση Μεταξά τού ζητά να συνεργαστεί με τη δικτατορία και του προσφέρει υψηλή θέση στο ΓΕΣ. Αρνείται και του επιτρέπουν να φύγει αμέσως στο Βουκουρέστι, δίχως να έχει το δικαίωμα να μετακινηθεί από εκεί. Μάλιστα, του στερούν το μισθό και τα χρήματα του Μετοχικού Ταμείου και ευτυχώς είχε συμπαραστάτη το γαμπρό του, ιατρό Αλέξανδρο Δημητριάδη. Στο Βουκουρέστι έγραψε τρεις εξαιρετικές μελέτες που δημοσιεύτηκαν για πρώτη φορά στο βιβλίο "Ευριπίδης Μπακιρτζής", από τις εκδόσεις Επικαιρότητα, με επιμέλεια του συγκρατούμενού του στην εξορία, Νίκου Μάργαρη. Αυτές ήταν "Η στρατιωτική αξία της Ελλάδος", "Οι χώρες του κάτω Δούναβη" και "Η νέα Τουρκία". Ειδικότερα για την τελευταία, ο πρεσβευτής της Τουρκίας στο Βουκουρέστι τού διαβίβασε τα συγχαρητήρια της κυβέρνησής του.
Β' παγκόσμιος πόλεμος και Αντίσταση.
Με την κήρυξη του Ελληνοϊταλικού Πολέμου, το 1940, ο Μπακιρτζής επέστρεψε στην Ελλάδα και παρουσιάστηκε στο Στρατολογικό Γραφείο Θεσσαλονίκης για να ενταχθεί στο στρατό με το βαθμό του απλού στρατιώτη, κάτι που όμως δεν έγινε δεκτό από την κυβέρνηση του Ιωάννη Μεταξά.
Έκτοτε, εντάχθηκε στην Εθνική Αντίσταση. Ανακατεύθηκε σε όλες τις αντιστασιακές ζυμώσεις, συμμετείχε ή ήρθε σ’ επαφή με όλες σχεδόν τις αντιστασιακές οργανώσεις και τα κλιμάκια κατασκοπείας. Αποτέλεσε επίσης τον πρώτο στρατιωτικό σύνδεσμο μεταξύ Άγγλων και Ελλήνων, την περίοδο της Κατοχής, με την κωδική ονομασία Προμηθέας Ι. Υπήρξε από τα ιδρυτικά στελέχη της αντιστασιακής πολιτικής οργάνωσης, ΕΚΚΑ, μαζί με το φίλο και συμμαθητή του, επίσης απότακτο, συνταγματάρχη Δημήτριο Ψαρρό. Λίγο καιρό αργότερα, εγκατέλειψε την ΕΚΚΑ και προσχώρησε στην οργάνωση ΑΑΑ (Αγών – Ανόρθωσις – Ανεξαρτησία) του στρατηγού Στέφανου Σαράφη, και από εκεί στις τάξεις του ΕΑΜ–ΕΛΑΣ και του ΚΚΕ. Υπήρξε διοικητής της Ομάδας Μεραρχιών Μακεδονίας του ΕΛΑΣ. Όταν ιδρύθηκε η ΠΕΕΑ, στις 10 Μαρτίου του 1944, ανέλαβε προσωρινός της πρόεδρος (πρωθυπουργός). Στις 18 Απριλίου του ίδιου έτους, παραχώρησε τη θέση του στον Αλέξανδρο Σβώλο και ο ίδιος ανέλαβε αντιπρόεδρος και γραμματέας Επισιτισμού μέχρι τη διάλυση της ΠΕΕΑ, στις 2 Σεπτεμβρίου 1944.
Στις 30 Οκτωβρίου 1944, τμήματα του ΕΛΑΣ, με επικεφαλής τους Μάρκο Βαφειάδη και Ευριπίδη Μπακιρτζή, απελευθέρωσαν τη Θεσσαλονίκη από τους Γερμανούς. Η απελευθέρωση της Θεσσαλονίκης από τους Γερμανούς κατακτητές αποτελεί ιδιαίτερη περίπτωση, διότι, παρά τη Συμφωνία της Καζέρτας, που όριζε να παραδοθεί η εξουσία στους Άγγλους και το Βρετανό αρχιστράτηγο Ρόναλντ Σκόμπι (όπως πραγματοποιήθηκε στην Αθήνα και σε άλλες πόλεις), εδώ η παράδοση έγινε στον ΕΛΑΣ. Έτσι, παρά την εντολή του Σκόμπι, αλλά και του διοικητή του ΕΛΑΣ, Στέφανου Σαράφη, να παραμείνουν οι αντάρτικες δυνάμεις στις παρυφές της πόλης και να περιμένουν την απόβαση των Βρετανών, οι ηγέτες της Ομάδας Μεραρχιών Μακεδονίας, Μάρκος Βαφειάδης και Ευριπίδης Μπακιρτζής, δεν τήρησαν τη συμφωνία. Το πρωί της 30ης Οκτωβρίου, επέτρεψαν την είσοδο στην πόλη στρατιωτικών τμημάτων του ΕΛΑΣ, που είχαν καταλάβει, ήδη από τις 26 Οκτωβρίου, περιφερειακές συνοικίες της περισφίγγοντας τον κλοιό των Γερμανών. Το πρωί, η διοίκηση των ανταρτικών ομάδων εγκαταστάθηκε στη βίλα Μοσκώφ, στην Άνω Πόλη (ή Παλαιά Πόλη) της Θεσσαλονίκης. Η αποχώρηση και των τελευταίων Γερμανών στρατιωτών ολοκληρώθηκε το απόγευμα χωρίς να κινδυνεύσει η πόλη, πέρα από την ανατίναξη μιας προβλήτας του λιμανιού. Από το μεσημέρι, μόλις εξαφανίστηκε ο κίνδυνος από τους υποχωρούντες Γερμανούς, ο κόσμος ξεχύθηκε στην πόλη και υποδεχόταν με ενθουσιασμό τους παρελαύνοντες της 11ης Μεραρχίας του ΕΛΑΣ.
Ο Ευριπίδης Μπακιρτζής παρέμεινε στη Βόρεια Ελλάδα μέχρι την παράδοση των όπλων και για ένα χρονικό διάστημα στη Θεσσαλονίκη. 
Εξορία και θάνατος.
Οι μόνιμοι αξιωματικοί που είχαν υπηρετήσει στον ΕΛΑΣ κρατήθηκαν μακριά από το νέο μεταπολεμικό στρατό. Το καλοκαίρι του 1946, κατά το δεύτερο δεκαήμερο του Αυγούστου, σχεδόν όλοι αυτοί εκτοπίστηκαν στα νησιά του Αιγαίου. Το Σεπτέμβριο του 1946, ο Μπακιρτζής συνελήφθη ως αριστερός μαζί με άλλα ηγετικά στελέχη του ΕΛΑΣ (Στέφανος Σαράφης, Γιάννης Μουστεράκης) και εξορίστηκε στον Άγιο Κήρυκο, την πρωτεύουσα της Ικαρίας. Ενώ ήταν εξόριστος, ο νομάρχης Αττικής τον έκρινε επικίνδυνο για τη δημόσια τάξη και ασφάλεια και διατάχθηκε η μεταφορά του στους Φούρνους Ικαρίας. Το Φεβρουάριο του 1947, η ελληνική κυβέρνηση τού επέτρεψε να καταθέσει σε επιτροπή του ΟΗΕ, κλιμάκιο του οποίου ερευνούσε στην Ελλάδα την κατάσταση της εμφυλιοπολεμικής περιόδου. Λίγο μετά την επίσκεψη που δέχθηκε, βρέθηκε νεκρός στο δωμάτιό του στους Φούρνους Ικαρίας, στις 9 Μαΐου 1947, με μία σφαίρα στην καρδιά και ετάφη εκεί. Τα διαβήματα που έγιναν από την οικογένειά του και τους συνεξορίστους για να μεταφερθεί η σορός του στην Αθήνα για να διερευνηθούν οι συνθήκες θανάτου και να ταφεί κοντά στους δικούς του δεν καρποφόρησαν. Τα αίτια του θανάτου του παραμένουν ανεξιχνίαστα. Επισήμως, ο θάνατός του καταγράφηκε ως αυτοκτονία. 
Διάφορα.
Ο Μπακιρτζής ήταν γνωστός και ως «Κόκκινος Συνταγματάρχης», επειδή αρθρογραφούσε στο "Ριζοσπάστη" μ' αυτό το ψευδώνυμο. Μελέτες, λόγοι και σημειώσεις του Μπακιρτζή δημοσιεύθηκαν στο βιβλίο "Ευριπίδης Μπακιρτζής", που κυκλοφόρησε το 1981 με επιμέλεια του συγκρατούμενού του στην εξορία, Νίκου Μάργαρη.
Τιμήθηκε με πολλά ελληνικά και διεθνή παράσημα, όπως το ελληνικό του Σωτήρος, το αγγλικό "Μετάλλιο Διακεκριμένης Υπηρεσίας", το γαλλικό μετάλλιο της "Λεγεώνας της Τιμής" (Legion d’Honneur), καθώς και το αντίστοιχο σερβικό.

</doc>
<doc id="51226" url="https://el.wikipedia.org/wiki?curid=51226" title="Αμπελόφυτο Μεσσηνίας">
Αμπελόφυτο Μεσσηνίας

Το Αμπελόφυτο, αναφερόμενο επίσημα ως το Αμπελόφυτον και παλαιότερα ως η Αγορέλιτσα ή η Αγορέλιτζα, είναι οικισμός κοντά στην Χώρα και υπάγεται διοικητικά στον Δήμο Πύλου - Νέστορος, του Νομού Μεσσηνίας.
Το χωριό βρίσκεται σε κοντινή απόσταση προς τα δυτικά του, από τον Πύργο Τριφυλίας και τους Γαργαλιάνους και επίσης προς τα ανατολικά του, από τη Χώρα, επί της Εθνικής Οδού, που συνδέει την Κυπαρισσία με την Πύλο.
Όπως είναι προφανές, το χωριό πήρε το σύγχρονο όνομά του από τα πολλά αμπέλια, αν και σήμερα υπάρχει μεταστροφή στις καλλιέργειες και το κύριο εισόδημα πλέον προέρχεται από τις ελιές.
Είναι ένα χωριό δυναμικό, που παλιότερα ήταν ένα από τα πιο παραγωγικά και πλούσια της ευρύτερης περιοχής και που για να καλλιεργηθούν οι εκτάσεις του συγκεντρώνονταν εργάτες ακόμη και πέρα από τον νομό Μεσσηνίας, κυρίως από τα ορεινά της Αρκαδίας.
Τοποθεσία.
Το "Αμπελόφυτο" βρίσκεται περίπου 3 χιλιόμετρα προς τα δυτικά της Χώρας. Έχει υψόμετρο 278 μέτρα και απέχει 14,5 περίπου χιλιόμετρα από τις ακτές του Ιονίου Πελάγους. Κοντά στο Αμπελόφυτο βρίσκονται, προς τα βόρειά του ο Πύργος Τριφυλίας σε απόσταση 3 περίπου χιλιομέτρων και προς τα βορειοδυτικά του οι Γαργαλιάνοι, σε απόσταση 8,5 περίπου χιλιομέτρων αντίστοιχα.
Ιστορία.
Το χωριό, έχει μακρόχρονη ιστορία που ακολουθεί την ιστορία της Μεσσηνίας και της ευρύτερης περιοχής τόσο της Πυλίας, όσο και της Τριφυλίας. Η περιοχή του οικισμού, κατά την αρχαιότητα, ήταν τμήμα του βασιλείου του Νέστορα, της αρχαίας Πύλου. Το χωριό υπάρχει, τουλάχιστον από τα χρόνια της Τουρκοκρατίας και η παλαιότερη ονομασία του ήταν "Αγορέλιτσα". Λέγεται επίσης, σύμφωνα με μια εκδοχή της τοπικής παράδοσης, ότι η ονομασία αυτή είχε δοθεί από τον τότε πασά της περιοχής, όταν είχε πνιγεί μια κοπέλα που την έλεγαν "Άγουρη" στο κεφαλάρι του χωριού. Σύμφωνα με μια άλλη εκδοχή, η ονομασία του χωριού πιθανώς να προέρχεται από τη σλαβική γλώσσα (Agorelitsa), στην οποία σημαίνει «τόπος ξεχερσωμένος με φωτιά». Η Agorelitsa αναφέρεται στις ετήσιες καταγραφές του Βενετού Προβλεπτή (Vailo) από τον 17ο αιώνα σαν μικρός οικισμός 5-10 σπιτιών. Η νεότερη ονομασία "Αμπελόφυτον" δόθηκε στο χωριό στις 17 Ιουλίου 1930. Ονομάστηκε έτσι, γιατί όλη η γύρω περιοχή ήταν τότε καλυμμένη από αμπέλια.
Η αρχική θέση του χωριού δεν ήταν η σημερινή, αλλά ήταν λίγο πιο κάτω, κοντά στον ποταμό Σέλα που περνά από την περιοχή. Όμως λόγω της υγρασίας και των κουνουπιών σιγά – σιγά οι κάτοικοι άρχισαν να χτίζουν τα σπίτια τους προς την πλαγιά που είναι σήμερα το χωριό γιατί οι κλιματολογικές συνθήκες ήταν πιο ευνοϊκές.
Ο θολωτός τάφος του Αμπελοφύτου.
Σε απόσταση περίπου 2 χιλιομέτρων δυτικά του χωριού, στην θέση "Λιθαρόλακκα", ερευνήθηκε από τους αρχαιολόγους Jörk Rambach και Ευαγγελία Μαλαπάνη, το καλοκαίρι του 2005, μισο-κατεστραμμένος υπέργειος θολωτός μυκηναϊκός τάφος, διαμέτρου 4,85 μέτρων, που χρονολογείται από τη YE Ι-ΙΙ έως την ΥΕ ΙΙΙΒ περίοδο (1600 π.Χ. έως 1200 π.Χ.) και ο οποίος στη συνέχεια καταχώθηκε για την καλύτερη διατήρηση/προστασία του.
Β΄ Ενετοκρατία.
Την εποχή της Β΄ Ενετοκρατίας αναφερόταν ως "Αγορέλιτσα" (Agorelizza ή Aurelista). Ο οικισμός αναφέρεται επίσης σε διάφορες απογραφές των Βενετών Προνοητών της Γαληνοτάτης Δημοκρατίας της Βενετίας, οι οποίες έγιναν στο χρονικό διάστημα της τριακονταετίας (1683/84-1715), κατά την οποία οι Βενετοί κατείχαν την Πελοπόννησο, μέσω της κτήσης τους (Stato da Mar), η οποία είναι γνωστή και ως Βασίλειο του Μορέως (1688-1715). Το χωριό "Αγορέλιτσα" (Agorelizza), ανήκε, το 1689, στην επαρχία του Ναβαρίνου (Territorio di Navarin ), η οποία ήταν μια από τις 4 επαρχίες, στις οποίες χωριζόταν τότε το διαμέρισμα της Μεθώνης (επαρχία Φαναριού, επαρχία Αρκαδιάς, επαρχία Ναβαρίνου και επαρχία Μεθώνης). Με βάση την ενετική απογραφή Corner του 1689, το χωριό Αγορέλιτσα είχε 61 κατοίκους.
Β’ Τουρκοκρατία.
Μετά το 1715, όταν οι Τούρκοι έδιωξαν τους Ενετούς από τον Μωριά και ξαναγύρισαν, μετονόμασαν τη "Βαρωνία της Μεθώνης" σε "Βιλαέτι της Αρκαδιάς".
Κατά την περίοδο που η ευρύτερη περιοχή της Πυλίας τελούσε υπό τη β’ οθωμανική κατοχή (1715-1821), το χωριό "Αγορέλιτζα" υπαγόταν στον Καζά Ναβαρίνου σύμφωνα και με την έκδοση της Αμερικανικής Σχολής Κλασικών Σπουδών στην Αθήνα με τίτλο "A Historical and Economic Geography of Ottoman Greece: The Southwestern Morea in the 18th Century", αφού μετά την ανακατάληψη των περιοχών του Μωριά από τους Τούρκους, η περιοχή του Ναβαρίνου, δηλαδή της Πυλίας, αποτέλεσε ένα ακόμα τμήμα της οθωμανικής (defter) κτηματογράφησης. Το χωριό αναφερόταν στα οθωμανικά τουρκικά ως "Agurlice".
Νεότερη ιστορία.
Αρχικά η οικονομία του χωριού βασίστηκε στην αμπελουργία, στις σταφίδες και το κρασί, και αυτές οι καλλιέργειες διατηρήθηκαν στο πέρασμα των χρόνων και του έδωσαν πολύ μεγάλη οικονομική ανάπτυξη. Τα κρασιά και ο μούστος του χωριού θεωρούνταν περιβόητα, ακόμα και εκτός Μεσσηνίας, ενώ οι σταφίδες (μαζί με όλης της Πελοποννήσου) συνεχώς εξάγονταν, κυρίως στην Αγγλία. Όμως από την δεκαετία του 1960 και κυρίως το 1970 ο πληθυσμός του χωριού μειώνεται σημαντικά και φεύγουν οι νεότεροι. Παράλληλα οι τιμές των προϊόντων που καλλιεργούν στο χωριό μειώνονται δραματικά και οι κάτοικοι πλέον στρέφονται στην καλλιέργεια της ελιάς. Τα αμπέλια κόβονται και στην θέση τους μπαίνουν ελιές, έτσι σήμερα το κύριο εισόδημα για τους περισσότερους κατοίκους προέρχεται από το λάδι, το οποίο είναι εξαιρετικής ποιότητας. Μόνο το 10% της οικονομίας πλέον στηρίζεται στην σταφίδα και στο κρασί, στα οποία όμως συνεχίζεται η πτωτική πορεία καθώς οι τιμές τους πέφτουν συνεχώς και η καλλιέργεια γίνεται ασύμφορη, αφού δεν υπάρχουν και τα ανάλογα εργατικά χέρια.
Ο πληθυσμός του χωριού (μόνιμοι κάτοικοι και έκτακτοι εργάτες γης) είχε φτάσει κοντά τα χίλια άτομα την δεκαετία του 1950 και το δημοτικό σχολείο είχε 160 παιδιά, ενώ κατά τη διάρκεια των καλλιεργητικών περιόδων αυξανόταν ακόμη περισσότερο, αφού συγκεντρώνονταν πολλοί εργάτες που δούλευαν στα χωράφια της περιοχής. Από το 1960 και μετά όμως αρχίζει η φθίνουσα πορεία του χωριού. Οι νέοι κυρίως αρχίζουν να φεύγουν προς τα μεγάλα αστικά κέντρα, αλλά και προς το εξωτερικό επιδιώκοντας ένα καλύτερο επαγγελματικό και οικονομικό μέλλον. Έτσι σήμερα το χωριό αριθμεί περίπου 300 κατοίκους (μόνιμους και μη), με ελάχιστες οικογένειες νέων ανθρώπων, μεταξύ των οποίων και αλλοδαπών. Μάλιστα, στις αρχές της δεκαετίας του 2000, σταμάτησε να λειτουργεί και το δημοτικό σχολείο καθώς τα λιγοστά πια παιδιά πηγαίνουν στην Χώρα.
Σαν αγροτικό χωριό είχε δημιουργήσει δυναμικό Οινοποιητικό Συνεταιρισμό, ο οποίος αργότερα μεγάλωσε ακόμη περισσότερο καθώς μπήκαν μέλη και από άλλες περιοχές και δημιουργήθηκε ο σημερινός Οινοποιητικός Συνεταιρισμός "Νέστωρ" με έδρα την Χώρα. Σήμερα έχει δημιουργηθεί Ελαιουργικός Συνεταιρισμός με 100 ενεργά μέλη, ο οποίος έχει δικό του σύγχρονο ελαιουργικό εργοστάσιο.
Παλιότερα δε τις δεκαετίες του ’40 και ’50 το χωριό είχε και σημαντική πολιτιστική δραστηριότητα, είχε δική του θεατρική ομάδα που έδινε παραστάσεις και έκανε περιοδείες στην ευρύτερη περιοχή.
19 Ιουλίου 1944: Μάχη της Χώρας – Αγορελίτσας.
Ανάμεσα στο Αμπελόφυτο (Αγορέλιτσα) και τη Χώρα, δίπλα στον ποταμό Σέλα, βρίσκεται το μνημείο προς τιμήν των αγωνιστών της Εθνική Αντίστασης, στο σημείο, όπου στις 19 Ιουλίου 1944, κατά τη διάρκεια της Μάχης της Χώρας – Αγορελίτσας (γνωστής και ως "Μάχης στου Μανούσου το γεφύρι"), οι Έλληνες αντιστασιακοί του 1/9 Τάγματος του ΕΛΑΣ, το οποίο υπαγόταν στην ΠΕΕΑ έστησαν ενέδρα σε γερμανικό κομβόι (φάλαγγα) της 117ης μεραρχίας καταδρομών του Τρίτου Ράιχ και νίκησαν με περιορισμένες απώλειες. Συγκεκριμένα, μία μικρή ομάδα Ελλήνων, με αρχηγό τον Ηλία Σφακιανάκη ("Μπαρμπαλιά"), έστησε ενέδρα σε ναζιστικό κομβόι που κατευθυνόταν από την Πύλο προς την Κυπαρισσία. Στη φονική μάχη που ακολούθησε, οι απώλειες των Γερμανών ήταν βαρύτατες. Απεναντίας, ελάχιστοι 'Έλληνες σκοτώθηκαν, μεταξύ των οποίων και ο Σφακιανάκης.
Διοικητική ιστορία.
Η "Αγορέλιτσα" ή "Αγορέλιτζα" προσαρτήθηκε, το 1835, αρχικά στον παλαιό Δήμο Κενηρίου, με έδρα τον οικισμό "Λιγούδιστα" (σήμερα η Χώρα). Η "Αγορέλιτσα" παρέμεινε οικισμός του Δήμου Κενηρίου μόλις για 5 χρόνια, ως το 1840, που ο δήμος αυτός καταργήθηκε και ο οικισμός της Αγορέλιτσας προσαρτήθηκε στον παλαιό Δήμο Φλεσιάδος ή Φλεσσιάδος. Ο Δήμος Φλεσιάδος από το 1835 ως το 1840 είχε ως έδρα τον οικισμό "Παιδεμένον" (σήμερα η Φλεσιάδα) και στη συνέχεια, από το 1840 ως το 1912 τον οικισμό "Λιγούδιστα" (Χώρα). Το χωριό, τουλάχιστον από το 1844 ως το 1879 αναφερόταν επίσημα ως η "Αγορέλιτσα", ενώ από το 1879 ως το 1928 αναφερόταν ως η "Αγορέλιτζα". Το χωριό αναφέρεται, το 1853, επίσης σαν "Αγορέλιτσα" στον β΄ τόμο των «Ελληνικών» του Ιάκωβου Ρίζου Ραγκαβή, ως χωριό του Δήμου Φλεσιάδος της Επαρχίας Τριφυλίας με πληθυσμό 156 κατοίκων, με βάση την απογραφή του 1851. Έδρα του Δήμου Φλεσιάδος τότε, βάση της ίδιας πηγής, ήταν η κωμόπολη "Λυγούδιστα". Μετά από 2 χρόνια, το 1855, η "Αγορέλιτσα" αποσπάται από τον παλαιό Δήμο Φλεσσιάδος και προσαρτάται στον παλαιό Δήμο Πλαταμώδους, με έδρα τους Γαργαλιάνους. Η "Αγορέλιτσα" παρέμεινε οικισμός του δήμου Πλαταμώδους, ως το 1912, που ο δήμος αυτός καταργήθηκε. Το 1899 το χωριό, όπως και ο Δήμος Πλαταμώδους, μεταφέρεται από το Νομό Μεσσηνίας και υπάγεται στον Νομό Τριφυλίας, για μια περίπου δεκαετία, ως το 1909, που επανέρχεται ξανά στον Νομό Μεσσηνίας, ως οικισμός της Επαρχίας Τριφυλίας. Το 1912 η "Αγορέλιτζα" προσαρτάται ως έδρα στην "Κοινότητα Αγορελίτζης". 
Από το 1928 και επίσημα από το 1930 η "Κοινότητα Αγορελίτζης" και η "Αγορέλιτζα" ή "Αγορέλιτσα" μετονομάζονται σε "Κοινότητα Αμπελοφύτου" και "Αμπελόφυτον" αντίστοιχα. Το χωριό παρέμεινε ως έδρα της "Κοινότητας Αμπελοφύτου", με τις αλλαγές των ονομασιών κοινότητας και οικισμού, από το 1912 ως το 1997, όταν τότε, στα πλαίσια των αλλαγών που επήλθαν στη τοπική αυτοδιοίκηση, μέσω του σχεδίου «Καποδίστριας», το Αμπελόφυτον υπήχθη στον κατηργημένο Δήμο Νέστορος, ως το 2010. Από το 2011, μετά τις νέες αλλαγές του σχεδίου «Καλλικράτης» το Αμπελόφυτον ανήκει πλέον στον νέο Δήμο Πύλου - Νέστορος. Ο δήμος αυτός, συστάθηκε με το Πρόγραμμα Καλλικράτης με την συνένωση των προϋπαρχόντων δήμων Κορώνης, Μεθώνης, Παπαφλέσσα, Πύλου, Νέστορος και Χιλιοχωρίων. Το Αμπελόφυτον σήμερα είναι η έδρα και ο μοναδικός οικισμός της "Τοπικής Κοινότητας του Αμπελοφύτου" του "Δήμου Πύλου-Νέστορος".
Κάτοικοι.
Ο οικισμός, με βάση την απογραφή του 2011, έχει 263 μόνιμους κατοίκους, οι οποίοι απασχολούνται κυρίως σε διάφορες αγροτικές εργασίες, όπως την αμπελουργία και την καλλιέργεια της ελιάς.
Κτίρια – εκδηλώσεις.
Εκτός από τα παραδοσιακά σπίτια του χωριού, υπάρχει επίσης το παλαιό Δημοτικό Σχολείο. Το πρώτο σχολείο του χωριού ξεκίνησε να λειτουργεί περίπου το 1900. Η εκκλησία του χωριού είναι ο "Ιερός Ναός της Αγίας Τριάδος", ο οποίος υπάγεται στην Ιερά Μητρόπολη Τριφυλίας και Ολυμπίας. Σε τακτική βάση πραγματοποιούν διάφορα πολιτιστικά δρώμενα και εκδηλώσεις οι πολιτιστικοί σύλλογοι του χωριού, ο "Πολιτιστικός Σύλλογος Αμπελοφύτου" και ο σχετικά νεοσύστατος "Πολιτιστικός Σύλλογος Αμπελοφύτου «Η ΑΓΟΡΕΛΙΤΣΑ»". Κοντά στο χωριό υπάρχει επίσης ελαιουργείο.

</doc>
<doc id="51232" url="https://el.wikipedia.org/wiki?curid=51232" title="Echelon">
Echelon



</doc>
<doc id="51233" url="https://el.wikipedia.org/wiki?curid=51233" title="Nederlands">
Nederlands



</doc>
<doc id="51234" url="https://el.wikipedia.org/wiki?curid=51234" title="Υπερσιβηρικός σιδηρόδρομος">
Υπερσιβηρικός σιδηρόδρομος

Ο Υπερσιβηρικός σιδηρόδρομος (Транссибирская магистраль ή Транссиб στα ρωσικά), είναι σιδηροδρομικός άξονας που συνδέει τη Μόσχα και την ευρωπαϊκή Ρωσία με τις ρωσικές επαρχίες της Άπω Ανατολής, τη Μογγολία, την Κίνα και τη Θάλασσα της Ιαπωνίας.
Η κύρια διαδρομή, ο υπερσιβηρικός, φτάνει από τη Μόσχα στο Βλαδιβοστόκ μέσω της νότιας Σιβηρίας και κατασκευάστηκε μεταξύ του 1891 και του 1916. Με 9.288 χιλιόμετρα, σε 8 χρονικές ζώνες, το ταξίδι διαρκεί συνήθως 7 ημέρες. Σήμερα, άλλες τέσσερις διαδρομές ξεκινούν από τον Υπερσιβηρικό.
Ιστορικό.
Στα τέλη του 19ου αιώνα η Ρωσία ήταν ήδη μια παγκόσμια υπερδύναμη, αλλά η κίνηση και το εμπόριο ήταν σχεδόν εξ ολοκλήρου στις δυτικές επαρχίες της και σε μεγάλες πόλεις όπως η Μόσχα και η Αγία Πετρούπολη. Το ανατολικό – ασιατικό – σιβηρικό τμήμα της χώρας ήταν αποκομμένο. Το 1891, η κυβέρνηση της Ρωσίας αποφάσισε την κατασκευή μιας σιδηροδρομικής γραμμής που θα συνέδεε τη Μόσχα με το λιμάνι Βλαδιβοστόκ, χιλιάδες χιλιόμετρα μακριά στην ανατολική ακτή της Ρωσίας, στη Σιβηρία, στη Θάλασσα της Ιαπωνίας. Ο Τσάρος Αλέξανδρος Γ΄ αποφάσισε να ενώσει τη Ρωσία από το σημείο που βρίσκονται τα Ουράλια, με τις ακτές του Ειρηνικού.
Η αλλαγή στον τρόπο μεταφοράς των πρώτων υλών του σιβηρικού υπεδάφους, η διακίνηση προϊόντων από και προς την αχανή κινέζικη αγορά και η γρήγορη μεταφορά στρατιωτικού υλικού και προσωπικού, για την προάσπιση της ρωσικής Άπω Ανατολής από τους Ιάπωνες, ήταν οι λόγοι που επέβαλαν τη σιδηροδρομική σύνδεση Ανατολής – Δύσης. Η κατασκευή του Υπερσιβηρικού ολοκληρώθηκε 25 χρόνια αργότερα (1916), ενώ από το 1908, δίπλα στην αρχική μονή γραμμή, κατασκευαζόταν και δεύτερη. Με την ολοκλήρωση του Υπερσιβηρικού μια νέα εποχή ανάπτυξης ξεκίνησε για τη Σιβηρία, βασισμένη κυρίως στις τεράστιες δυνατότητες εκμετάλλευσης του φυσικού της πλούτου. Παράλληλα, απλοί σταθμοί του Υπερσιβηρικού σιδηροδρόμου εξελίχθηκαν σταδιακά σε αστικά βιομηχανικά κέντρα.

</doc>
<doc id="51235" url="https://el.wikipedia.org/wiki?curid=51235" title="Παναργειακός">
Παναργειακός



</doc>
<doc id="51238" url="https://el.wikipedia.org/wiki?curid=51238" title="Kiba Inuzuka">
Kiba Inuzuka

Ο Inuzuka Kiba είναι ένας φανταστικός χαρακτήρας στη σειρά anime και manga Naruto. Το όνομα «Inuzuka» σημαίνει «ο Οίκος των Σκύλων» και ανήκε σε μια οικογένεια που υπήρξε μία από τις ισχυρότερες στην επαρχία Chiba στην Ιαπωνία κατά την περίοδο Edo. Ήταν γνωστοί και σαν «Πολεμιστές με Σκυλιά» και λάτρευαν τον Inu (Σκύλος), μια θεότητα που αντιπροσώπευε το ζώδιο του Σκύλου. «Kiba» στην κυριολεξία σημαίνει «δόντι ζώου».
Είναι μελαχρινός, με ζωόμορφα χαρακτηριστικά, όπως μεγάλους κυνόδοντες και στενά μάτια. Στα μάγουλά του διαθέτει δύο κόκκινα σημάδια στο σχήμα δοντιών, όπως και τα υπόλοιπα μέλη της οικογένειάς του. Φορά στρατιωτικό παντελόνι με μεγάλο μπουφάν με κουκούλα, την οποία διατηρεί συνήθως ανεβασμένη. Κύριο χαρακτηριστικό του είναι η σχεδόν συμβιωτική σχέση με το σκυλάκι του, τον Akamaru, τον οποίο έχει πάντα μαζί και χρησιμοποιεί σαν σύντροφο στη μάχη, μοιραζόμενος μαζί του και αρκετές τεχνικές. Μάλιστα το αγαπημένο του χόμπι, είναι να κάνει μεγάλους περιπάτους με τον Akamaru, οι οποίοι σπανιότατα περιλαμβάνουν απλό περπάτημα...
Γενικές Πληροφορίες.
Σαν χαρακτήρας, ο Kiba είναι από τα άτομα που δεν περνούν εύκολα απαρατήρητα. Φασαριόζος, καυχησιάρης, με την τάση να κάνει τον αρχηγό συνήθως δεν γίνεται συμπαθής από την αρχή, όχι προτού δείξει τα προτερήματά του. Αποτελεί ιδιαίτερα αξιόπιστο σύντροφο στη μάχη, όχι μόνο εξαιτίας της φυσικής του δύναμης, αλλά και της ικανότητάς του να ανιχνεύει διαρκώς το περιβάλλον χάρις στις ασυνήθιστα ανεπτυγμένες αισθήσεις της όσφρησης και ακοής που διαθέτει. Παρά την επιφανειακή του τάση να περηφανεύεται για τις ικανότητές του, διαθέτει έντονο το αίσθημα προστασίας της ομάδας και των ανθρώπων που αγαπά, ιδιαίτερα των λιγότερο δυνατών και είναι ικανός να τους προστατεύσει με αυτοθυσία.
Ιδιαίτερη αγάπη τρέφει για το ninken του (σκυλάκι - νίντζα), τον Akamaru, τον οποίον του εμπιστεύτηκαν οι δικοί του όταν ήταν μικρός με την υποχρέωση να τον φροντίζει και να μάθουν να πολεμούν μαζί. Η σχέση τους είναι τόσο στενή που μπορούν να επικοινωνούν: ο Kiba αντιλαμβάνεται το γάβγισμα του Akamaru εξίσου καλά με την ανθρώπινη ομιλία. Με τον τρόπο αυτό, ο Kiba συλλέγει πληροφορίες από τις ανεπτυγμένες αισθήσεις όσφρησης και ακοής του Akamaru. Η συμβιωτική αυτή σχέση σκύλου – ανθρώπου αποτελεί παράδοση στην οικογένεια Inuzuka, που έχει αναπτύξει αντίστοιχες τεχνικές μάχης και τις περνά από γενιά σε γενιά.
Αυτές περιλαμβάνουν ημιμεταμόρφωση του νίντζα σε κτήνος, με τα δόντια και τα νύχια του να μακραίνουν, τη φυσική του δύναμη και όσφρηση να υπερπλασιάζεται και την συμπεριφορά και αντίληψή του να γίνονται πιο κτηνώδεις. Η τεχνική αυτή καλείται Shikyaku no Jutsu (Τεχνική στα Τέσσερα Πόδια). Παραπέρα, με τον Jujin Bunshin (Κλώνος Ανθρώπου - Κτήνους), ο Akamaru μεταμορφώνεται σε μια ζωώδη εκδοχή του Kiba κι ο διαχωρισμός τους είναι σχεδόν αδύνατος. Από κοινού εκτελούν μια επικίνδυνη τεχνική την Gatsuga (Διπλό Αιχμηρό Δόντι), που περιλαμβάνει γρήγορη περιστροφή και χτύπημα με τεράστια δύναμη και ταχύτητα που προκαλεί μεγάλη ζημία στον αντίπαλο. Ο Kiba μαζεύοντας chakra στη μύτη του, μπορεί να αυξήσει την αίσθηση της όσφρησής του μέχρι και χίλιες φορές. 
Η Σχέση του Kiba με την Ομάδα του.
Χαρακτηριστικό της ομάδας Kurenai είναι η ειδίκευση στην ιχνηλάτηση και την επιβίωση κάτω από αντίξοες συνθήκες. Οι ανεπτυγμένες αισθήσεις των Kiba και Akamaru, σε συνδυασμό με το Byakugan της συντρόφου τους Hyuuga Hinata και τις μεγάλες ικανότητες του τρίτου της ομάδας, του Aburame Shino, κάνουν την ομάδα ασυναγώνιστη στους τομείς αυτούς. Σαν ομάδα διατηρούν άριστες σχέσεις μεταξύ τους και περνούν πολύ χρόνο μαζί εξασκώντας τα χόμπι τους (ο Kiba προπόνηση με τον Akamaru, η Hinata να μαζεύει λουλούδια και ο Shino να συλλέγει έντομα).
Καμιά φορά ο Kiba εκφράζει κάποια αγανάκτηση όταν ο Shino του λέει τι να κάνει κι ο Shino με τη σειρά του τον καλεί να σοβαρευτεί περισσότερο. Ωστόσο δεν υπάρχει καμία σημαντική διαμάχη μαζί τους και περνούν χρόνο μαζί. Απέναντι στη Hinata, ο Kiba διατηρεί μια στάση μεγάλου αδελφού. Την προσέχει, ενδιαφέρεται για την υγεία της και την συμβουλεύει συχνά. Μαζί με το Shino, την πειράζουν συχνά για τον ανομολόγητό έρωτά της για το Naruto.
Από την πλευρά της, η sensei του, Yuuhi Kurenai δείχνει να έχει μεγάλη εμπιστοσύνη στις ικανότητές του, όπως διαφαίνεται στις σκέψεις της κατά τη μάχη του με το Naruto.
Ο Kiba στη Σειρά.
Μέρος Πρώτο.
Εισαγωγή.
Ο Kiba κάνει ένα cameo στο πρώτο επεισόδιο του anime σαν κάποιος ανώνυμος μαθητής μες το πλήθος. Την ίδια μέρα με τη σύνταξη της «Ομάδας 7», δημιουργήθηκε και η δική του ομάδα, γνωστή σαν «Ομάδα 8», με εκπαιδεύτρια την Kurenai, η οποία είχε πρόσφατα ανέλθει στη βαθμίδα των Jounin και που είναι άριστη γνώστρια των Genjutsu (τεχνικών παραισθήσεων). Δεν είναι γνωστό σε ποια ακριβώς δοκιμασία υποβλήθηκε η ομάδα μετά την αποφοίτησή της από την Ακαδημία, ωστόσο πέρασε με επιτυχία το τεστ και έγινε μία από τις τρεις ομάδες που αποφοίτησαν εκείνη τη χρονιά (Rookie Nine).
Την επίσημη είσοδό του στη σειρά, ο Kiba την κάνει στη μεγάλη αίθουσα συγκέντρωσης των εξετάσεων για την ανάδειξη των νέων Chuunin της χρονιάς. Η «Ομάδα 8» προτάθηκε κατόπιν αιτήσεως της Kurenai παρά το νεαρόν της ηλικίας των μελών της, συγκεντρώνοντας αντιδράσεις. Ο ίδιος ο Naruto περιγράφει τον Kiba με τα παρακάτω λόγια: 
"«Πιο φωνακλάς κι από μένα! Ένας σπαστικός μπάσταρδος που όλο το παίζει αρχηγός». 
Είναι ο πιο ομιλητικός από την ομάδα του στην εν λόγω φάση και εκφράζει με αυτοπεποίθηση πως η ομάδα του προπονήθηκε τόσο πολύ που δεν θα χάσει από κανέναν. Δέχεται τα ειρωνικά σχόλια του Sasuke αλλά δεν πτοείται` την αδιακρισία του αυτή, καλύπτει η Hinata όπως όπως.
Εξετάσεις: 1ος Άθλος.
Στη διάρκεια του γραπτού διαγωνίσματος, ο Kiba τοποθετεί τον Akamaru ψηλά, πάνω στο κεφάλι του για να του μαρτυρά τις απαντήσεις των διπλανών τους. Καθώς κανείς άλλος δεν μπορεί να ερμηνεύσει τη φωνούλα του Akamaru το σχέδιο δουλεύει ρολόι.
Εξετάσεις: 2ος Άθλος.
Η «Ομάδα 8» ήταν αυτή που αντιμετώπισε τα λιγότερα προβλήματα στο δάσος το οποίο κλήθηκε να διασχίσει, καθώς η ιχνηλατική και η επιβίωση είναι τα ατού της. Ο Άθλος ήταν κομμένος και ραμμένος στα μέτρα της. Η ομάδα μπήκε με έτοιμο σχέδιο παραπλάνησης κάποιας άλλης ομάδας για να της πάρει τον πάπυρο και το εκτέλεσε ταχύτατα με άψογη συνεργασία των μελών της. Κατά τη διάρκεια της προσπάθειας αυτής ο Kiba, καθώς είναι αυτός που μιλά και περισσότερο, εμφανίζεται σαν ανεπίσημος αρχηγός της ομάδας. Η εύκολη νίκη τον συνεπήρε και ήλπισε μάλιστα πως θα ήταν η πρώτη ομάδα που θα έφτανε στον προορισμό της, τον πύργο στη μέση του δάσους. Τότε ο Shino τον επέκρινε, λέγοντας πως θα ήταν σοφότερο να προχωρούν με επιφυλάξεις και πως θα έπρεπε να μην παίρνει τα πράγματα τόσο ελαφρά. Ο Kiba παρεξηγείται, η Hinata όμως παίρνει ευγενικά το μέρος του Shino. Ο Kiba μουτρωμένος τους ακούει.
Ωστόσο παρακάτω, τόσο ο ίδιος, όσο κι ο Akamaru αντιλαμβάνονται την παρουσία αντίπαλων ομάδων μπροστά. Με τη συμβολή της Hinata, τους εντοπίζουν γύρω στο ένα χιλιόμετρο μακρύτερα, ενώ ο Shino εκτιμά πως πρόκειται για έξι άτομα. Ο Kiba, με έπαρση σκέφτεται πως θα μπορούσαν να εξουδετερώσουν κι άλλες ομάδες έτσι ώστε να αποκλείσουν περισσότερους. Αν τα πράγματα φαίνονταν δύσκολα δεν θα εμπλέκονταν. Τρέχει λοιπόν προς την κατεύθυνση της μάχης, αγνοώντας τις προειδοποιήσεις των συντρόφων του, με τον Shino να αναφέρει πως κατά κάποιο τρόπο τον μισεί. Ο Akamaru σταματά πίσω από ένα θάμνο παγωμένος από το φόβο και κρύβεται κάτω από το μπουφάν του Kiba τρέμοντας. Ανήσυχη η ομάδα αναρωτιέται τι να συμβαίνει και ο Kiba εξηγεί πως ο Akamaru είναι πολύ ευαίσθητος στο chakra και πως κάποιο άτομο μπροστά τους είναι πολύ δυνατό. Έτσι η «Ομάδα 8» γίνεται μάρτυρας μιας πρώτης γεύσης της φρίκης με το όνομα Gaara. Αφού σκοτώνει τους αντιπάλους του με ανατριχιαστικό τρόπο, ο Gaara, μην έχοντας χορτάσει φονικό, αντιλαμβάνεται την παρουσία της «Ομάδας 8». Εκείνοι μες τους θάμνους κρατούν ως και την ανάσα τους. Ο Gaara όμως παραιτείται από τη λεία του μετά από σύντομη αντιπαράθεση με τα αδέλφια του κι έτσι ο Kiba και οι άλλοι διαφεύγουν ασφαλείς. Ο Akamaru τρέμει ακόμη όταν η ομάδα φτάνει στον πύργο αργότερα την ίδια μέρα, έχοντας κάνει συνολικά δεκατρείς και μισή ώρες. Μοιάζουν να έφτασαν πρώτοι, όμως αντιλαμβάνονται πως η ομάδα του Gaara ήταν ήδη εκεί εδώ και δώδεκα ώρες. Για καλή τους τύχη, ο Gaara τους αγνοεί, όμως η ομάδα δεν μπορεί να μη σχολιάσει πως σίγουρα πρόκειται για έναν επικίνδυνο αντίπαλο.
Οι Προκριματικοί.
Τα είκοσι άτομα που φτάνουν στο τελευταίο στάδιο χωρίζονται τυχαία ανά δύο με σκοπό να παλέψουν και να μειωθεί ο αριθμός τους στο μισό. Αντίπαλος του Kiba αναδεικνύεται ο Naruto. Θεωρώντας τον εύκολο αντίπαλο και αφελή φωνακλά, ο Kiba χαίρεται ιδιαίτερα θεωρώντας τη νίκη του βέβαιη. Την ίδια άποψη δείχνουν να συμμερίζονται και σχεδόν όλοι οι παρόντες, καθώς και η Kurenai. Αρχικά οι δύο αντίπαλοι ανταγωνίζονται στις μεγαλοστομίες, γρήγορα όμως η μάχη ανάβει. Ο Kiba, προς μεγάλη έκπληξη του Naruto, εμφανίζει στη μάχη τον Akamaru. Παράλληλα φέρνει στο μυαλό του τις φτωχές επιδόσεις του Naruto στην Ακαδημία. Την πρώτη μέρα της γνωριμίας τους μάλιστα, κι ενώ ο Kiba κοιμόταν στην τάξη, την προσοχή όλων τράβηξαν οι άκαρπες αλλά κωμικές προσπάθειες του Naruto να ολοκληρώσει μια άσκηση. Θιγμένος που κάποιος άλλος είχε τραβήξει την προσοχή όλων, ο Kiba πρωτοστάτησε στις κοροϊδίες και τα τρανταχτά γέλια των παιδιών.
Ο Kiba ξεκινά με την τεχνική Gijyuu Ninpou: Shikyaku no Jutsu (Τεχνική Νίντζα Μίμησης Κτήνους : Τεχνική στα Τέσσερα Πόδια), όπου ημιμεταμορφώνεται σε ζώο, επιτιθέμενος στα τέσσερα κι αναπτύσσοντας μακριά νύχια και δόντια. Κάνει μια ευθεία επίθεση στο Naruto με μεγάλη ταχύτητα και τον αφήνει φαινομενικά αναίσθητο. Θεωρεί πως η μάχη τελείωσε, ο Naruto όμως είναι αποφασισμένος να αποδείξει πως δεν είναι πια η αποτυχία που ήταν κάποτε. Ανασηκώνεται παρόλο που αιμορραγεί. Προκαλεί λεκτικά τον Kiba, ο οποίος εκτοξεύει ενάντια στον αντίπαλο του βόμβες καπνού και επιτίθεται μαζί με τον Akamaru. Παρόλο που ο Naruto εμφανίζεται για άλλη μια φορά τελειωμένος, αποδεικνύεται πως ξεγέλασε τον Kiba με την έξυπνη μεταμόρφωσή του σε Akamaru, ενώ το πραγματικό σκυλάκι το κρατά φυλακισμένο ένας κλώνος του. Ο Kiba παραδέχεται πως ο Naruto έχει προοδεύσει, αλλά η Kurenai επισημαίνει πως ο Kiba έχει προχωρήσει πολύ περισσότερο. Ο τελευταίος πετά ένα χαπάκι στον Akamaru, ο οποίος αμέσως παίρνει κόκκινο χρώμα (aka = κόκκινος, εξού και το όνομά του), δείχνει πολύ πιο άγριος και μεταμορφώνεται σε μια ζωώδη εκδοχή του Kiba. Από κοινού κάνουν επίθεση με την τεχνική Gatsuga, δίνοντας στο Naruto μια οδυνηρή εμπειρία. Ο Kiba αστειευόμενος με την αιώνια φιλοδοξία του Naruto να γίνει Hokage, του φωνάζει πως με την τωρινή του κατάσταση δείχνει πως ακόμη κι εκείνος θα γίνει Hokage ευκολότερα από τον Naruto. Ωστόσο αυτό αποδείχτηκε το μεγάλο του λάθος καθώς αυτό ήταν πάντα το πιο ευαίσθητο σημείο του αντιπάλου του, που παίρνει τα λόγια του της μετρητοίς και σηκώνεται και πάλι έστω και πολύ ταλαιπωρημένος. 
Οι επιθέσεις με βόμβες καπνού, Shikyaku no Jutsu και Gatsuga, διαδέχονται η μία την άλλη με τον Naruto άλλοτε να τις αποφεύγει όπως όπως κι άλλοτε να τις δέχεται με όλη τους τη σφοδρότητα. Συνειδητοποιεί πως δεν μπορεί να συναγωνιστεί τον Kiba σε ταχύτητα και δεν προλαβαίνει να μαζέψει καν chakra. Για να κάνει άνοιγμα λοιπόν, μεταμορφώνεται κι ο ίδιος σε Kiba, ώστε ο αυθεντικός να μην μπορεί να αναγνωρίσει με το μάτι ποιος «κλώνος» του είναι ο Akamaru και ποιος ο Naruto. Παρόλο που ο Kiba μπορεί εύκολα να βρει τους ξεχωρίσει μέσω όσφρησης, με ένα έξυπνο σχέδιο του Naruto αναγκάζεται να θέσει εκτός μάχης τον Akamaru. Για να ανακτήσει την ψυχραιμία του ο Kiba, δαγκώνει με μανία το ίδιο του το χέρι, καταλαβαίνοντας πως το πλεονέκτημα είναι ακόμη δικό του. Με την Τεχνική στα Τέσσερα Πόδια χτυπά ξανά και ξανά, ενώ ο Naruto προσπαθεί συνεχώς να ξανασηκωθεί και να βρει χρόνο να χρησιμοποιήσει μια «νέα του τεχνική». Θεωρώντας πως ο Naruto μπλοφάρει, ο Kiba δεν του αφήνει χρόνο για τίποτα, ωστόσο στην τελειωτική του επίθεση, ενώ επιτίθεται από μπροστά, βρίσκεται απότομα πίσω από το Naruto για να τον αποτελειώσει. Μες τη νευρικότητά του ο Naruto, αφήνει δυσάρεστες οσμές πάνω στο πρόσωπο του Kiba, του οποίου η όσφρηση ήταν πολλαπλασιασμένη επί χίλια. Αυτό ήταν αρκετό να του αποσπάσει την προσοχή για αρκετή ώρα, ώστε ο Naruto να τον αποτελειώσει με το Uzumaki Naruto Combo.
Λίγο προτού τον πάρουν οι γιατροί, ένας απογοητευμένος Kiba, συμβουλεύει τη Hinata που του έφερε κάποιο γιατρικό, να παραιτηθεί από τη μάχη αν τη ζευγαρώσουν με τον Gaara ή τον Neji, για να μην πάθει κάποιο ανεπανόρθωτο κακό.
Εξετάσεις: 3ος Άθλος.
Καθώς ο Shino ήταν τελικά ο μόνος από την ομάδα Kurenai που πέρασε στο τελευταίο στάδιο των εξετάσεων, ο Kiba τον βοήθησε να προπονηθεί τις μέρες που ακολούθησαν.
Τη μέρα ο του 3ου άθλου, ο Kiba συνόδεψε τη Hinata στους αγώνες για να παρακολουθήσουν μαζί τα άλλα παιδιά και κυρίως το Shino. Δεν δείχνει κάποια πικρία για το Naruto, αντίθετα τον υποστηρίζει θερμά. Όταν οι θεατές σχολιάζουν πως θα χάσει εύκολα από το Neji, χαμογελά σκεπτόμενος πως κι ο ίδιος κάποτε έτσι υπολόγιζε τα πράγματα. Εκείνη τη στιγμή με τη βοήθεια του Akamaru είναι ο πρώτος που αντιλαμβάνεται πως κάτι δεν πάει καλά στο στάδιο γιατί είναι γεμάτο από μέλη της ANBU.
Κατά τη διάρκεια του αγώνα μεταξύ των Neji και Naruto, η Hinata αισθάνθηκε έντονη αδιαθεσία καθώς δεν είχε αναρρώσει πλήρως από το δικό της άτυχο αγώνα με τον Neji. Κάποιο μέλος της ANBU τη βοηθά και μαζί με τον Kiba την πηγαίνουν σε κάποιο ιατρείο. Ο Kiba έμεινε μαζί της όλη αυτή την ώρα και έτσι δεν παρακολούθησε την εμφάνιση του Kyuubi μες το στάδιο. Όταν επέστρεψε πήγε να ευχαριστήσει τον κύριο που τους βοήθησε πριν, όμως ο Akamaru άρχισε να του γαβγίζει νευρικά, λέγοντας πως είναι κάποιος ύποπτος που τον έχουν ξανασυναντήσει. Για το λόγο αυτό ο άντρας, που δεν ήταν άλλος από το Yakushi Kabuto τους αναισθητοποίησε, με αποτέλεσμα να μην παίξουν ενεργό ρόλο κατά τη διάρκεια της καταστροφής της Konoha. Παραβρέθηκαν ωστόσο στην κηδεία του Sarutobi.
Αποστολή Ανάκτησης του Sasuke.
Όταν ο Uchiha Sasuke εγκατέλειψε την Konoha, η νέα Hokage, η Tsunade, έχοντας μεγάλη έλλειψη σε έμψυχο δυναμικό, αποστέλλει στο κατόπι του μια ομάδα από πέντε Genin, υπό την αρχηγία του Nara Shikamaru. Το σώμα του Sasuke μεταφέρουν άνθρωποι του Orochimaru και η ομάδα αναγκάζεται να σκορπίσει ώστε να τους αντιμετωπίσει σε μάχες έναν προς έναν, αφήνοντας τους υπόλοιπους να προχωρούν. Η διορατικότητα του Shikamaru τοποθετεί τον Kiba στην εμπροσθοφυλακή της ομάδας, ώστε να ανιχνεύει τυχόν εχθρούς και παγίδες με τις ανεπτυγμένες αισθήσεις του. 
Όταν κάποια στιγμή ο Akamaru κινδύνεψε από μια έκρηξη ο Kiba, τρέχοντας προς το μέρος του, πέφτει από έναν γκρεμό σε μια κοιλάδα μαζί με τον νίντζα από τη χώρα του Ήχου, τον Sakon, ο οποίος συχνά περηφανευόταν πως ήταν ο ισχυρότερος από την ομάδα του. Ο Kiba αντιλαμβάνεται πως την εν λόγω στιγμή δεν είναι στόχος του να επιβιώσει, αλλά να καθυστερήσει ή και να σκοτώσει τον πανίσχυρο εχθρό του δίνοντας χρόνο στους φίλους του. Επιτίθεται λοιπόν μαζί με τον Akamaru στον Sakon, όταν αντιλαμβάνεται με φρίκη πως ο τελευταίος μοιράζεται το ίδιο σώμα με τον δίδυμό αδελφό του Ukon χάρις στο Kekkei Genkai τους με το όνομα Souma no Kou. Η βιασύνη τους, τους ωθεί να ενεργοποιήσουν την καταραμένη σφραγίδα που διαθέτουν, ώστε να σκοτώσουν το γρηγορότερο δυνατό. Ο Akamaru, ήδη χτυπημένος άσκημα, ζητά από τον Kiba να εκτελέσουν κάποια – άγνωστη σε μας ακόμη – τεχνική. Ο Kiba αρνείται επισημαίνοντας πως χωρίς ενισχύσεις είναι εξαιρετικά επικίνδυνο, καθώς η τεχνική θα καταναλώσει όλο τους το chakra σχεδόν αμέσως. Ο Akamaru, σε μια κίνηση απελπισίας, δαγκώνει το αγόρι κι έπειτα στέκεται φρουρός μπροστά του. Ο Kiba συγκινημένος αποφασίζει πως δεν υπάρχει άλλη επιλογή.
Ενώ ο Kiba ακινητοποιεί στιγμιαία τα αδέλφια, που εξακολουθούν να μοιράζονται το ίδιο σώμα, ο Akamaru τους καταβρέχει με τοξικά ούρα. Έπειτα μαζί με τον Kiba μεταμορφώνονται σε έναν πελώριο δικέφαλο λευκό λύκο. Στη μορφή αυτή εξαπολύουν την Garouga, μια εξελιγμένη μορφή της Gatsuga, ξεσκίζοντας το σώμα του Sakon στα δύο. Η μάχη μοιάζει να έχει κριθεί, όταν πρόσθετα μέλη φυτρώνουν στο ακρωτηριασμένο σώμα, και τα δύο αδέρφια σηκώνονται σαν ξεχωριστά πλέον άτομα. Ο Kiba αντιλαμβάνεται πως του απομένει μόνο μια ευκαιρία ακόμη. Η περιστροφή της Gatsuga είναι τόσο ισχυρή που τον εμποδίζει να δει το στόχο του, η μυρωδιά όμως με την οποία ο Akamaru πότισε τα αδέλφια τον καθοδηγεί παρά τις προσπάθειές τους να κρυφτούν στα βράχια. Ακόμη και το ωστικό κύμα που παράγει η Gatsuga μπορεί να κόψει τον εχθρό σε κομμάτια. Την τελευταία στιγμή οι Sakon και Ukon, επικαλούνται την γιγαντιαία πύλη Rashoumon, την απόλυτη άμυνα του Orochimaru. Ο δικέφαλος λύκος της αφήνει μεγάλη ζημιά, ωστόσο αναχαιτίζεται και χάνεται. Την τελευταία επίθεση των αδελφών σταματά ο Akamaru, προστατεύοντας τον Kiba με το σώμα του, ουρώντας και πάλι τον Sakon και πέφτοντας αναίσθητος.
Ο Sakon πηγαίνει ουρλιάζοντας να πλυθεί, ενώ ο Kiba με τρόπο αντιλαμβάνεται πως ο Ukon έχει εισβάλλει στο ίδιο του το σώμα. Η τεχνική αυτή εξόντωσης, πέραν από το ψυχολογικό κόστος να δεις το κεφάλι του εχθρού σου να πετάγεται από τον ώμο σου, έχει το πλεονέκτημα για τον Ukon πως μπορεί να καταστρέψει τους ιστούς και τα όργανα του αντιπάλου του εκ των έσω, παραμένοντας τελείως ασφαλής. Ωστόσο δεν προέβλεψε, πως ο Kiba δεν είχε να σκεφτεί εκείνη την ώρα την προσωπική του ασφάλεια: ρίχνοντας μια τελευταία απολογητική ματιά στον Akamaru, τραβά ένα μαχαίρι και κάνει αυτό που κανείς δεν είχε τολμήσει στο παρελθόν: την αυτοκτονία. Με ένα περιπαικτικό χαμόγελο, παρατηρεί τον αντίπαλό του να αιμορραγεί εξίσου και δίνει ένα δεύτερο χτύπημα στο σώμα του. Ο Ukon πετάγεται πίσω, κι ο Kiba, καθότι σοβαρά τραυματισμένος, αρπάζει το σώμα του Akamaru και κρύβεται.
Εκεί έχει την ευκαιρία να ανακτήσει στο μυαλό του τις ομορφότερες στιγμές που πέρασε με το σκυλάκι του, καθώς και την πρώτη τους γνωριμία κάποια ανοιξιάτικη μέρα σε ένα λιβάδι όπου του τον ανέθεσαν οι δικοί του. Έπειτα το πώς έμαθε με το δύσκολο τρόπο πως έπρεπε να δυναμώσουν μαζί από κει και πέρα. Καταλαβαίνοντας πως ο Akamaru είναι ακόμη ζωντανός, ο Kiba ορκίζεται να μην τον ξαναχάσει. Εγκαταλείποντας πίσω το μπουφάν του για παραπλάνηση, μπαίνει στο ποτάμι για να καλύψει τα ίχνη του μέχρι να τον εγκαταλείψουν οι δυνάμεις του. Παρακάτω, όντας κρυμμένος κι ακίνητος πια στο δάσος αντιλαμβάνεται τρεις παρουσίες που γνωρίζει πολύ καλά. Ωστόσο αυτός που το βρίσκει πρώτος είναι ο Ukon καλύπτοντας τη μυρωδιά του με το μπουφάν του Kiba. Την εξόντωση του Kiba αποτρέπει η σωτήρια επέμβαση του Kankurou, που σύμμαχος πια της Konoha, καταφτάνει μαζί με τα αδέλφια του να βοηθήσει την ομάδα Shikamaru και σκοτώνει τους διδύμους με ανατριχιαστικό τρόπο.
Πίσω στην Konoha, ο Kiba τυλιγμένος με πολλούς επιδέσμους, βλέπει την αδελφή του, Hana, να φροντίζει τον Akamaru που υποφέρει από σοβαρούς τραυματισμούς στους μύες των ποδιών του. Εκεί oρκίζεται να προπονηθεί σαν τρελός και να μην ξαναφήσει να συμβεί τίποτε τέτοιο ξανά. Τις ίδιες σκέψεις επαναλαμβάνει καιρό μετά, όταν διηγείται στο σύντροφό του Shino, που δεν συμμετείχε στην αποστολή για την εξέλιξη της.
Μέρος Δεύτερο.
Κατά τη διάρκεια των δυόμισι ετών που παρεμβάλλονται ανάμεσα στα δύο μέρη, ο Kiba πήρε προαγωγή για τη βαθμίδα των Chuunin. Παραμένει πιστός στον παλιό καλό εαυτό του, τραβώντας εύκολα την προσοχή. Σε αυτό συμβάλλει πλέον και ο Akamaru που το μέγεθος του έχει αυξηθεί τόσο πολύ, ώστε να μπορεί ο Kiba να ανεβαίνει στην πλάτη του. 
Η ομάδα Kurenai κάνει μια στιγμίαια εμφάνιση στο δεύτερο μέρος, στο κεφάλαιο 282, οπότε και συναντά τον Naruto ξανά. Εμφανισιακά έχουν όλοι αλλάξει, με τον Kiba να έχει εγκαταλείψει πλέον το μπουφάν με την κουκούλα και να έχει υιοθετήσει μια εφαρμοστή μαύρη στολή. Όταν ο Naruto έμεινε άναυδος με την ανάπτυξη του Akamaru, ο Kiba έδειξε έκπληκτος με την παρατήρηση, καθώς περνάει τόσο καιρό με τον Akamaru που δεν τον προσέχει να μεγαλώνει.
Η ομάδα κάνει την επιστροφή της στο κεφάλαιο 354 του manga, όταν επιλέγεται από τον Kakashi να συνοδεύσει την ομάδα των Yamato, Naruto, Sakura και Sai στην προσπάθειά τους να εντοπίσουν και να βρουν τον Sasuke ή εναλλακτικά να αιχμαλωτίσουν τον Itachi Uchiha. Ως επικεφαλής τους, τους συνοδεύει ο ίδιος, εφόσον η sensei τους Kurenai, είναι σε κατάσταση εγκυμοσύνης. 
Η ομάδα χωρίζεται έτσι ώστε να καλύψει μεγαλύτερη επιφάνεια αναζήτησης. Ο Kiba παίρνει μαζί του τον Akamaru ο οποίος τον μεταφέρει στην πλάτη. Μια τεράστια έκρηξη τους ξανασυγκεντρώνει σε ένα ξέφωτο, όπου τα σκυλιά του Kakashi μυρίζουν την οσμή κάποιων Akatsuki, του Sasuke και μερικών άλλων που πιθανώς τον συντροφεύουν. Είναι προφανές πως έγινε κάποια μάχη, ωστόσο οι οσμές είναι πλέον σχεδόν αδιόρατες, και τα σκυλιά δεν μπορούν να τις εντοπίσουν. Αυτό σημαίνει πως είτε ο Sasuke σκοτώθηκε στην έκρηξη, είτε πως μεταφέρθηκε στιγμιαία κάπου αλλού. 
Μετά από λίγα δευτερόλεπτα συγκέντρωσης, ο Kiba, του οποίου η μύτη είναι πλέον πιο καλή από αυτή των σκυλιών, αποφαίνεται πως συμβαίνει το δεύτερο και πως η οσμή διακρίνεται ακόμη σε κάποια απόσταση. Ο Kakashi εντυπωσιασμένος σκέφτεται πως η οικογένεια Inuzuka πρέπει να είναι περήφανη για τον Kiba. Με το νεαρό μπροστά η ομάδα ξεκινά για να εντοπίσει το Sasuke, όσο γρηγορότερα γίνεται.

</doc>
<doc id="51243" url="https://el.wikipedia.org/wiki?curid=51243" title="Αιολείς">
Αιολείς

Οι Αιολείς ήταν κατά τους ιστορικούς χρόνους της αρχαίας Ελλάδας η μία από τις τέσσερις φυλές (Αχαιοί, Ίωνες, Αιολείς και Δωριείς) του αρχαίου ελλαδικού χώρου. Επρόκειτο για λαό που αρχικά ασχολούνταν κυρίως με τη γεωργία και στη συνέχεια αποίκισε στα έναντι παράλια του Αιγαίου.
Ιστορία.
Οι Αιολείς εντοπίζονται στη Λέσβο, την Τένεδο και τα απέναντι μικρασιατικά παράλια. Ωστόσο η Λέσβος αποικίστηκε από Έλληνες μόνο μετά το τέλος της Μυκηναϊκής Εποχής και τα μικρασιατικά παράλια ακόμη αργότερα. Οι παραδόσεις για τον αποικισμό των Αιολέων στη Μικρά Ασία αναφέρουν ως μητροπολιτικές χώρες διάφορες περιοχές της Θεσσαλίας, της Στερεάς Ελλάδας και της Πελοποννήσου. Επιπλέον, στις ίδιες περιοχές παρατηρούνται διαλεκτικά φαινόμενα που δηλώνουν αιολικό υπόστρωμα.
Αρχική κοιτίδα των Αιολέων ήταν η δυτική Μακεδονία και συγκεκριμένα οι ορεινές περιοχές στα βόρεια του Αλιάκμονα, καθώς και η κοιλάδα της Πελαγονίας. Από εκεί μετακινήθηκαν νότια στη Θεσσαλία, την οποία κατέλαβαν ολόκληρη. Ακολούθησαν κύματα μετανάστευσης προς τα νησιά του βορειοανατολικού Αιγαίου και προς τη νότια Ελλάδα, που οφείλονταν στην επέλαση των Θεσσαλών. Παρ' όλα αυτά σημαντικοί αιολικοί πληθυσμοί παρέμειναν στις εστίες τους και αποτέλεσαν το κύριο διαλεκτικό υπόβαθρο της θεσσαλικής και της βοιωτικής διαλέκτου. 
Στα νέα εδάφη που εγκαταστάθηκαν ανέπτυξαν σε μεγάλο βαθμό τον πολιτισμό τους και απέκτησαν φήμη μεταξύ των υπόλοιπων Ελλήνων. Η Αιολική Γη παρέμεινε αναλλοίωτη για χιλιάδες χρόνια.
Γλώσσα.
Οι Αιολείς μιλούσαν την αιολική διάλεκτο, η οποία εξελίχθηκε από τη βορειοανατολική παραλλαγή της κεντρικής (ή ανατολικής) διαλέκτου. Η άλλη παραλλαγή της κεντρικής ήταν η αρκαδοκυπριακή. Και οι δύο διατήρησαν πολλά από τα χαρακτηριστικά της μητρικής διαλέκτου. Η πρωτο-αιολική θα εξελιχθεί στην αιολική διάλεκτο που θα καλύψει όλη σχεδόν τη Θεσσαλία και στη συνέχεια θα εξαπλωθεί και στα νησιά του βορείου Αιγαίου, καθώς και στα απέναντι μικρασιατικά παράλια. Από την επίδραση της αρκαδικής στην αιολική θα διαμορφωθεί η αχαϊκή διάλεκτος των μυκηναϊκών χρόνων.
Η διάλεκτος που μιλούσαν οι Θεσσαλοί, δυτικό φύλο προερχόμενο από τη Θεσπρωτία, ήταν ένα μείγμα δυτικών και αιολικών στοιχείων, ενώ μετά την κατάκτηση της Θεσσαλίας οι αλληλεπιδράσεις αυξήθηκαν. Οι Βοιωτοί και οι Αθαμάνες, δυτικά φύλα επίσης, παίρνουν κι αυτοί θέση διαλεκτολογικά ενδιάμεση της αιολικής και της δυτικής. Γι’ αυτό δεν μπορούν να θεωρηθούν τμήμα των Αιολέων.
Τα αιολικά φύλα.
Τα πρωτοαιολικά φύλα εμφανίζονται γύρω στο 2000-1900 π.Χ., οπότε έχει ολοκληρωθεί η κάθοδος του κύριου κορμού των Ελλήνων στις περιοχές της Ηπείρου, της δυτικής Μακεδονίας και της Θεσσαλίας. Τα φύλα αυτά κατέλαβαν τη Θεσσαλία και εκεί διαμόρφωσαν την αιολική διάλεκτο. Αργότερα, προωθήθηκαν νοτιότερα, διαδίδοντας τη διάλεκτο και τις λατρείες τους.
Το πιο σημαντικό από τα φύλα αυτής της ομάδας είναι εκείνο που έμεινε στην ιστορία με το όνομα Αχαιοί.
Οι Αχαιοί διασκορπίστηκαν σε πάρα πολλές περιοχές της Ελλάδας, γεγονός που μας επιτρέπει να υποθέσουμε ότι αποτελούσαν μειοψηφία στις περισσότερες από αυτές. Ταυτόχρονα, τμήματά τους αποίκησαν τα διάφορα νησιά του Αιγαίου, τα απέναντι μικρασιατικά παράλια και την Κύπρο.
Ένα άλλο αιολικό φύλο, του οποίου η ιστορική πορεία συνδέεται με το χώρο της βορειοδυτικής Πελοποννήσου, είναι οι Επειοί, που τελικά υποτάχθηκαν στους Ηλείους.
Βορειότερα, οι Αιολείς της Θεσσαλίας αποτελούνταν από μεγάλο αριθμό φύλων. Τα φύλα αυτά είναι γνωστά με τα ονόματα Λαπίθες, Φλεγύες, Μινύες, Περραιβοί, Αινιάνες, Μυρμιδόνες, Φθίοι, Δόλοπες, Έλληνες, Αιολείς (φύλα που έδωσαν τα ονόματά τους στους Έλληνες και τους Αιολείς αντίστοιχα), Μαλιείς, Οιταίοι και Κένταυροι (πρόκειται μάλλον για λαό που υπήρξε στο παρελθόν και μυθοποιήθηκε από τους εχθρούς του Λαπίθες μετά την εξόντωσή του). Μερικά από τα αιολικά φύλα της Θεσσαλίας προωθήθηκαν νοτιότερα ή μετανάστευσαν στα απέναντι μικρασιατικά παράλια λόγω της εισβολής Βοιωτών και Θεσσαλών στη Θεσσαλία.
Πολιτισμός.
Η συμβολή των Αιολέων στην ανάπτυξη της επικής και της λυρικής ποίησης ήταν πολύ μεγάλη. Πολλοί μάλιστα αποδίδουν στα αιολικά έπη την πατρότητα του διδακτικού έπους, αφού ο Ησίοδος, δημιουργός αυτού του είδους, καταγόταν από την αιολική Κύμη.
Ο Αλκαίος και η Σαπφώ, κύριοι εκπρόσωποι της μελικής ποίησης, είναι ενδεικτικό της μουσικής ανάπτυξης της αιολικής Λέσβου των αρχαϊκών χρόνων. Αιολική καταγωγή είχε και ο πρόγονος της αττικής τραγωδίας, διθυραμβοποιός Αρίων.
Συνέβαλαν, επίσης, στην αρχιτεκτονική, χάρη στον τύπο του αιολικού κιονόκρανου, με κύριο χαρακτηριστικό τους διπλούς έλικες, που αποτέλεσε τη βάση για την ανάπτυξη του ιωνικού.
Από τον 5ο αιώνα π.Χ. και μετά όμως το αιολικό στοιχείο συνεχώς υποχωρεί. Η πνευματική και καλλιτεχνική ανάπτυξη της Αιολίδας δε θα διαρκέσει για πολύ ακόμη, αφού η ίδια η κοσμοθεωρία που υπάρχει μέσα στην αιολική ποίηση ευνόησε την τάση για προσήλωση στις αισθητικές και αισθησιακές απολαύσεις της ζωής.

</doc>
<doc id="51245" url="https://el.wikipedia.org/wiki?curid=51245" title="Τζόναθαν Κάρολ">
Τζόναθαν Κάρολ

Ο Τζόναθαν Σάμιουελ Κάρολ ("Jonathan Samuel Carroll", γενν. 26 Ιανουαρίου 1949) είναι Αμερικανός συγγραφέας φαντασίας και τρόμου.
Ζωή και Έργο.
Ο Κάρολ γεννήθηκε στη Νέα Υόρκη. Ο πατέρας του ήταν σεναριογράφος ταινιών και η μητέρα του ηθοποιός. Παρόλο που οι γονείς του ήταν Εβραίοι, ο Κάρολ μεγάλωσε σε Χριστιανικό περιβάλλον "(Christian Science religion)". Ο ίδιος αποκαλούσε τον εαυτό του ως "προβληματικό νέο" "(troubled teenager)". Τελείωσε τη δευτεροβάθμια εκπαίδευσή του στο σχολείο "Loomis" του Κονέκτικατ και αποφοίτησε με άριστα από το "Rutgers University" το 1971, ενώ παντρεύτηκε την καλλιτέχνιδα "Beverly Schreiner" το ίδιο έτος. Λίγα χρόνια αργότερα μετακόμισε στην Βιέννη, όπου ξεκίνησε να διδάσκει στο Αμερικάνικο Διεθνές Σχολείο "(American International School)", κάνοντας την Αυστρία σπίτι του.
Το πρώτο του μυθιστόρημα, "The Land of Laughs" (1980), είναι ενδεικτικό του ύφους και της θεματολογίας του. Το διήγημα "Friend's Best Man", κέρδισε το βραβείο "World Fantasy". Το 1995, η συλλογή διηγημάτων "The Panic Hand" κέρδισε το βραβείο "Bram Stoker" ως καλύτερη συλλογή Φαντασίας. Τα μυθιστορήματα "The Land of Laughs" και "From The Teeth of Angels" κέρδισαν το Γαλλικό "Prix Imaginaire". Τέλος, το "Outside the Dog Museum" κέρδισε το βραβείο "British Fantasy" ως καλύτερο μυθιστόρημα.

</doc>
<doc id="51247" url="https://el.wikipedia.org/wiki?curid=51247" title="Ζώνες Βαν Άλεν">
Ζώνες Βαν Άλεν

Οι ζώνες Βαν Άλεν αποτελούνται από σωματίδια με μεγάλο ηλεκτρικό φορτίο που παγιδεύτηκαν από το μαγνητικό πεδίο ενός πλανήτη. Βρίσκονται όμως πολύ υψηλότερα από την θερμόσφαιρα. Η κάθε ζώνη απ΄ αυτές έχει το σχήμα ενός πελώριου δακτυλιδιού, και που η μία βρίσκεται στο εσωτερικό της άλλης. Το δε ισχυρότερο τμήμα της εσωτερικής ζώνης βρίσκεται γύρω στα 3.200 χλμ. από την επιφάνεια. Η προέλευσή της, πιθανολογείται ότι οφείλεται στην ακτινοβολιακή ή ακτιενεργό δράση του Ήλιου, ενώ η ύπαρξη της εξωτερικής ζώνης κρίνεται πως έχει ηλιακή και κοσμική καταγωγή. Η ισχυρότερη περιοχή της δεύτερης βρίσκεται γύρω στα 16.000 χλμ. πάνω από τον Ισημερινό της Γης.
Στο ερώτημα επί της Διαστημικής πως είναι δυνατόν να γίνονται διαστημικά ταξίδια όταν αφενός στα ανώτερα στρώματα της ατμόσφαιρας υπάρχουν τόσο μεγάλες θερμοκρασίες (στη θερμόσφαιρα) και από την άλλη οι καταστρεπτικές για την ζωή του ανθρώπου ζώνες Βαν Άλεν, η απάντηση είναι πως τα σωματίδια του αέρα στη θερμόσφαιρα είναι τόσο ελάχιστα σε αριθμό και μικροσκοπικά που δεν λαμβάνονται υπ΄ όψη στα επανδρωμένα ταξίδια. Οι πραγματικές δυσκολίες στη ζωή των αστροναυτών υφίστανται κατά την επιστροφή τους στις ζώνες Βαν Άλεν. Για να υπερπηδηθούν οι επικίνδυνες αυτές ζώνες λαμβάνονται διάφορα προστατευτικά μέτρα. Ήδη υπάρχει ακόμη η σκέψη όταν πυκνώσουν τα διαστημικά ταξίδια να γίνονται οι εκτοξεύσεις από τους Πόλους της Γης, υπεράνω των οποίων οι ζώνες Βαν Άλεν παρουσιάζουν τις μικρότερες τιμές.
Πρώτος που μελέτησε τις ζώνες αυτές ήταν ο Δρ Van Allen, εκ του οποίου και έλαβαν το όνομά τους και αποτελούν μία από τις πλέον σημαντικές πληροφορίες που μετέδωσαν οι πρώτοι τεχνητοί δορυφόροι από απόσταση πέρα και έξω από τα όρια της ατμόσφαιρας. 

</doc>
<doc id="51255" url="https://el.wikipedia.org/wiki?curid=51255" title="0xDEADBEEF">
0xDEADBEEF



</doc>
<doc id="51257" url="https://el.wikipedia.org/wiki?curid=51257" title="Αντίπλους">
Αντίπλους

Ο όρος αντίπλους είναι ναυτικός όρος εκ του ρήματος αντιπλέω που σημαίνει πλέω ενάντια (ανέμου, θαλάσσιου ή ποτάμιου ρεύματος, ακόμη και εχθρού), σε κοινή έκφραση "πλέω κόντρα", για παράδειγμα ο ασφαλής διάπλους των πλοίων στα στενά του Ευρίπου είναι ο "αντίπλους" κατά το υφιστάμενο εκάστοτε χρονικά θαλάσσιο ρεύμα.
Σύμφωνα με την ερμηνεία του "Διεθνούς Κανονισμού Αποφυγής Συγκρούσεως" (ΔΚΑΣ) "αντιπλέοντα" πλοία θεωρούνται εκείνα που κινούνται με πορείες κατ΄ ενάντια μεταξύ τους, δηλαδή βρίσκονται "εν όψει αλλήλοις" με ακριβώς "αντίθετες πορείες", έτσι ώστε κατά την ημέρα να διακρίνει το ένα τους ιστούς του άλλου να συμπίπτουν, κατά δε την νύκτα τους εφίστιους φανούς στη αυτή κατακόρυφο και αμφότερους τους πλευρικούς φανούς. Σε τέτοιες περιπτώσεις καλούνται αμφότερα τα πλοία, σε εύλογη απόσταση και χρόνο, να παρεκκλίνουν της ακολουθούμενης πορείας τους, σταθερά, συνήθως έκαστο δεξιά, προς αποτροπή κινδύνου σύγκρουσης, μέχρι ν΄ αντιπαρέλθουν ασφαλώς.

</doc>
<doc id="51258" url="https://el.wikipedia.org/wiki?curid=51258" title="Ρίγανη">
Ρίγανη

Η ρίγανη ("Ορίγανον το κοινόν", "Origanum vulgare") είναι αρωματικό ποώδες, πολυετές, ιθαγενές και θαμνώδες φυτό της Μεσογείου και της Κεντρικής Ασίας. 
Ανήκει στο γένος Ορίγανο της τάξης των λαμιωδών αγγειόσπερμων δικότυλων φυτών.
Χαρακτηριστικά.
Το φυτό έχει ύψος 20-80 εκ., έχει φύλλα αντίθετα μήκους 1-4 εκ. Αναπτύσσεται καλά σε εδάφη με pH 6-9 και μπορεί να εκμεταλλευτεί , όταν καλλιεργείται, ακόμα και πολύ φτωχά , ξηρικά και πετρώδη εδάφη. Τα άνθη της έχουν χρώμα άσπρο-μώβ και ανθίζει από Ιούνιο κυρίως μέχρι Αύγουστο αναλόγως της περιοχής.
Στην Ελλάδα.
Η Ελληνική ρίγανη (Greek Oregano) είναι φυτό πολυετές και ποώδες η ποιότητά της θεωρείται από τις καλύτερες παγκοσμίως. Η ρίγανη πέρα από το χαρακτηριστικό άρωμα και γεύση που δίνει στο φαγητό έχει και πάρα πολλές φαρμακευτικές ιδιότητες, με κυριότερη (γνωστή φαρμακευτικά) δραστική ουσία την καρβακρόλη. Στην Ελλάδα η ρίγανη είναι αυτοφυής και βρίσκεται σε ορεινές και βραχώδεις περιοχές.
Φαρμακευτικές ιδιότητες.
Είναι αντιδιαρροϊκή, αντιφλεγμονώδης, βακτηριοκτόνα. Υπό μορφή αφεψημάτων χρησιμοποιείται για την ατονία των εντέρων, αποχρεμπτικό για το βήχα, βοηθάει στην υπέρταση και την αρτηριοσκλήρυνση. Το αιθέριο έλαιο της ρίγανης (οριγανέλαιο) χρησιμοποιείται για τον πονόδοντο.
Η ρίγανη έχει 12 φορές περισσότερο αντιοξειδωτική δράση από το πορτοκάλι, 30 από την πατάτα και 42 από το μήλο. Επίσης με λίγη ρίγανη στην τροφή των πτηνών σας κρατάτε τις αρρώστιες μακριά τους..
Μία άλλη κύρια χρήση της είναι κατά των χρόνιων ρευματισμών. Οι αρχαίοι Έλληνες γνώριζαν τη θεραπευτική της αξία και τη χρησιμοποιούσαν πίνοντας το τσάι της σε κολικούς και εξωτερικά σε πρηξίματα και για το στραβολαίμιασμα.
Χρήση.
Χρησιμοποιείται ως καρύκευμα κυρίως στη μαγειρική αλλά και σπανιότερα ως αφέψημα, το οποίο αναφέρεται ως εξαιρετικό κατά του βήχα. Χρησιμοποιείται ιδιαίτερα στη χωριάτικη σαλάτα. Είναι το βασικό καρύκευμα των χωρών της Μεσογείου και βασικό συστατικό της Ελληνικής, αλλά και της Ιταλικής κουζίνας.
Συλλογή.
Η συλλογή της ρίγανης γίνεται κατά την ανθοφορία του φυτού, τα άνθη αυτά ξεραίνονται σε ειδικά υπόστεγα ή ξηραντήρια και στη συνέχεια τρίβονται και κοσκινίζονται. 
Επειδή η συλλογή της απαιτεί αρκετά εργατικά χέρια, η έλλειψη τους οδήγησε σε οργανωμένη καλλιέργεια στις περιοχές όπως Μαυρούδα, Τρικάλων και της Καρδίτσας. Στις Η.Π.Α η κατανάλωση της ρίγανης αυξήθηκε τα τελευταία χρόνια και έτσι άρχισε η καλλιέργεια της σε διάφορες περιοχές του νότου αλλά και στο Μεξικό.
Εξωτερικοί σύνδεσμοι.
Άγνωστα στοιχεία για τη ρίγανη, ανακτήθηκε στις 15/06/2015.

</doc>
<doc id="51260" url="https://el.wikipedia.org/wiki?curid=51260" title="Μερόπη Ροζάν">
Μερόπη Ροζάν

Η Μερόπη Ροζάν (Αϊβαλί Μικρά Ασία 1895 - 1977) ήταν Ελληνίδα ηθοποιός.
Βιογραφία.
Ανέβηκε στη σκηνή του θεάτρου από μαθήτρια ακόμη του Γυμνασίου. Εμφανίσθηκε επίσημα ως ηθοποιός με τον θίασο της Μαρίκας Κοτοπούλη στα Παναθήναια του 1913.
Η Μερόπη Ροζάν ήταν η πρώτη ηθοποιός που επιδόθηκε σε μιμήσεις (μίμος). Μετά τον γάμο της έπαιξε σε ρόλους δραματικούς όπως στη "Δράκαινα" του Μπόγρη, την Ευτοπία και Αγία Ελένη στη "Φαύστα" κ.λπ. Επίσης έπαιξε και σε υπέροχους κωμικούς ρόλους π.χ. "Τράβα το κορδόνι" (παλιά δημώδης έκφραση), "Παλιοκόριτσο" κ.ά.
Η Μερόπη Ροζάν ανήκε στο Βασιλικό και μετέπειτα Εθνικό Θέατρο, στο οποίο και προσλήφθηκε μετά την επανασύστασή του. Επίσης, εργάσθηκε και στο Άρμα Θέσπιδος.
Προσωπική ζωή.
Παντρεύτηκε τον επίσης Έλληνα ηθοποιό Νικόλαο Ροζάν, το γένος Πεταλά. Κόρη του καλλιτεχνικού ζεύγους Ροζάν ήταν η επίσης ηθοποιός Ρένα Καλαμάρο, που αποσύρθηκε από τη θεατρική σκηνή όταν παντρεύτηκε.

</doc>
<doc id="51270" url="https://el.wikipedia.org/wiki?curid=51270" title="Αυγουστίνος Ιππώνος">
Αυγουστίνος Ιππώνος

Ο Αυγουστίνος Ιππώνος ("Aurelius Augustinus Hipponensis", 13 Νοεμβρίου 354 - 28 Αυγούστου 430), γνωστός και ως Άγιος Αυγουστίνος, ήταν Χριστιανός θεολόγος και φιλόσοφος, του οποίου τα συγγράμματα επηρέασαν στην ανάπτυξη του Δυτικού Χριστιανισμού και της Δυτικής φιλοσοφίας. Επίσης ήταν ένας από τους πολυγραφότερους συγγραφείς της λατινικής πατρολογίας.
Ο Βίος του.
Γεννήθηκε στην Ταγάστη της Νουμιδίας της Αφρικής, το σημερινό Σουκ Αχράς της Αλγερίας, μικρή ορεινή επαρχιακή πόλη. Ήταν ο μεγαλύτερος γιος της Αγίας Μόνικας - όνομα Βερβερικό - και του Πατρικίου, Ρωμαίου πολίτη, ειδωλολάτρη ως προς τις θρησκευτικές πεποιθήσεις. Ο πατέρας του βαπτίστηκε Χριστιανός λίγο πριν πεθάνει.
Την πρώτη μόρφωσή του την έλαβε στην Ταγάστη και ήταν λατινική αποκλειστικά. Μετά στα Μάδαυρα και εν συνεχεία σπούδασε ρητορική στην Καρχηδόνα, ακολουθώντας τις πατρικές επιθυμίες για ρητορικές σπουδές. Όταν πέθανε ο πατέρας του, διέκοψε τις σπουδές του και επέστρεψε στην ιδιαίτερη πατρίδα του. Ένας όμως συντοπίτης του, ο Ρωμανιανός, θέλησε να τον ενισχύσει οικονομικά για να συνεχίσει τις σπουδές του. Σε αυτόν θα αφιερώσει αργότερα το πρώτο του σύγγραμμα ο Αυγουστίνος.
Ο Ιερός Αυγουστίνος σε μικρή ηλικία ακολούθησε το φιλοσοφικό ρεύμα του Ορτενσίου του Μάρκου Τύλλιου Κικέρωνος. Εν συνεχεία εντάσσεται στο ρεύμα του Μανιχαϊσμού, που ήταν σε ιδιαίτερη έξαρση τον 4ο αιώνα και παραμένει ακόλουθός του για 7 έτη. Σε ηλικία δεκαέξι ετών γνωρίζεται και με μία χριστιανή, με την οποία ζει εκτός γάμου για δεκαπέντε χρόνια και αποκτά μαζί της έναν γιο, τον Αδεοδάτο. Θα την εγκαταλείψει αργότερα στο Μιλάνο, μετά από σχετική προτροπή της μητέρας του επειδή τον εμπόδιζε στην σταδιοδρομία του. Στο ίδιο διάστημα δρα ως διδάσκαλος της ρητορικής στην Ταγκάστα και την Καρχηδόνα. Το 383 μεταβαίνει στη Ρώμη, όπου και συνεχίζει το διδακτικό του έργο. Στη Ρώμη, και μετά από έντονη εσωτερική αναζήτηση καθώς πλέον και η διδασκαλία του Μανιχαϊσμού δεν κάλυπτε τις πνευματικές ανησυχίες και αναζητήσεις του, θέλγεται από τη διδασκαλία του Αμβροσίου επισκόπου Μεδιολάνων και σε συνδυασμό με την έντονη ενασχόλησή του με τον Πλάτωνα, προσέρχεται στο χριστιανισμό. 
Το 387 βαπτίζεται Χριστιανός από τον Αμβρόσιο. Το 391 χειροτονείται ιερέας, αφού ήδη από το 388 έχει επιστρέψει στην Βόρειο Αφρική. Το 395 εκλέγεται επίσκοπος Βασιλικού Ιππώνος (Hippo Regio), της Νουμιδίας. Εκεί θα ξεχωρίσει για την ποιμαντική του δραστηριότητα, αλλά και την έντονη αντιαιρετική του δράση, αφού ως επίσκοπος ο Αυγουστίνος αντιμετώπισε και τελικά σταμάτησε το σχίσμα του Δονατισμού, συγκαλώντας πολλές τοπικές Εκκλησιαστικές Συνόδους. Επίσης, η Σύνοδος της Καρχηδόνος το 411 καταδίκασε την αίρεση του Πελαγιανισμού και ο Αυγουστίνος αναγνωρίστηκε ως ο κύριος υπερασπιστής της Ορθοδοξίας. Τελικά, το 426 παραιτήθηκε από επίσκοπος, αλλά πέρασε τα τελευταία του χρόνια πολεμώντας τον Αρειανισμό.
Το τέλος της ζωής του ήλθε στις 28 Αυγούστου 430 κατά τη διάρκεια της πολιορκίας της Ιππώνος από τους Βανδάλους, όταν προσεβλήθη από υψηλό πυρετό.
Η θεολογία του Αυγουστίνου.
Πίστη και λόγος.
Η πίστη και ο λόγος συνυπάρχουν, με τη διαφορά πως η πρώτη προηγείται χρονικά του δεύτερου. Και το ένα προϋποθέτει το άλλο. Η πίστη και ειδικότερα η χριστιανική, αποσκοπεί ιδιαιτέρως στο να δείξει πως υπάρχουν και πράγματα που δεν είναι ορατά, όπως υπάρχουν και τα ορατά. Η πίστη βασίζεται στην Αγία Γραφή, η αυθεντικότητα της οποίας στηρίζεται στην ενέργεια του Αγίου Πνεύματος. Όσα περιέχονται σε αυτήν είναι προσλήψημα δια της πίστεως και όχι μόνο μέσω του νου. 
Ανθρωπολογία και κοσμολογία.
Στον Θεό δεν διακρίνει ουσία και άκτιστες ενέργειες. Στον νου του αμετάβλητου Θεού υπάρχουν ιδέες, ο κόσμος των νοερών, και βάσει αυτών εν χρόνω δημιουργούνται τα πράγματα και ο άνθρωπος, ο Αδάμ. Ένεκα των ουσιοκρατικών αντιλήψεών του, υποστηρίζει ότι ο άνθρωπος δημιουργήθηκε "κατ΄εικόνα" όλης της Τριάδος και όχι μόνο του Υιού, διότι τότε τα τρία πρόσωπα θα ήταν ανόμοια ως προς την ουσία τους.
Ο άνθρωπος προικίζεται με ελεύθερη βούληση και μπορούσε να μην αμαρτήσει.
Ο άνθρωπος είναι σύνθετος, αποτελούμενος από σώμα και ψυχή: η δεύτερη διαφέρει του πρώτου, καθώς είναι άυλη, απλή, νοερή ουσία και αθάνατη. Απορρίπτει την προΰπαρξη της ψυχής και ισχυρίζεται πως γεννήθηκε μαζί με τη γέννηση του σώματος που την φέρει. Διακρίνεται σε δύο μέρη: το κατώτερο που είναι η αισθητική ψυχή, και το ανώτερο που είναι η νοητική ψυχή. Στην αισθητική ψυχή αντιστοιχούν οι δια των αισθήσεων γνώσεις, η ηδονή και η λύπη. Στη νοητική ψυχή ανήκουν η μνήμη, η νόηση και η βούληση. Από τα τρία αυτά πιο σημαντικό για τον Αυγουστίνο είναι η βούληση, κυριότερο χαρακτηριστικό της οποίας είναι η ελευθερία.
Ο κόσμος παρουσιάζεται στη σκέψη του Αυγουστίνου "ιεραρχημένος" κατά τρόπο πλατωνικό. Ό,τι αγαθότερο και αξιολογότερο βρίσκεται πιο υψηλά. Και ο Θεός βρίσκεται στην κορυφή, όπως και το πλατωνικό "αγαθό". Σε πιο χαμηλή θέση βρίσκονται τα φυσικά αντικείμενα, ενώ οι ανθρώπινες ψυχές ενδιάμεσα και οι ψυχές των αμαρτωλών χαμηλότερα από εκείνες των εναρέτων ανθρώπων. Η αξιολογική ιεράρχηση είναι μια ιεραρχία πραγματικότητας. Όσο πιο χαμηλά βρίσκεται κάτι, τόσο πιο κοντά στο μηδέν βρίσκεται, χωρίς να είναι ολοκληρωτικά μηδέν. Υπάρχουν όλα κατά τρόπο μεταβλητό. Η αντίληψη αυτή της αλλαγής και μεταβολής είναι δάνεια: είναι αριστοτελική. Μια άλλη παράμετρος αυτής της ιεράρχησης είναι και η συνθετότητα των δημιουργημάτων. Μόνο ο Θεός είναι αμετάβλητος και ασύνθετος.
Το "καλό" και το "κακό".
Με την ιεράρχηση του "είναι" συνδέεται και η ιεράρχηση του "αγαθού": δεν υπάρχει τίποτε που να μην έχει κάποιο ποσοστό αγαθότητας. Ερχόμενος σε πλήρη διαφωνία με τον μανιχαϊσμό, δεν δέχεται καμία απόλυτη ύπαρξη στο "κακό". Επίσης δεν δέχεται και την "μίξη" καλού και κακού. Στην πραγματικότητα πρόκειται για βαθμίδες "αγαθότητας". Το κακό συνδέεται με το ιεραρχημένο σύστημα του Αυγουστίνου και κατά έναν άλλο τρόπο: τα "ανώτερα πράγματα" πρέπει να άρχουν των "κατώτερων πραγμάτων". Αυτή είναι η τάξη και η δίκαιη κατανομή. Αν ισχύει το αντίστροφο, δηλαδή τα κατώτερα εξουσιάζουν τα ανώτερα, τότε έχουμε το "κακό", δηλαδή μια αντεστραμμένη ταξινόμηση.
Η πτώση του ανθρώπου.
Η ελεύθερη βούληση προϋποθέτει τη δυνατότητα επιλογής του καλού και του κακού και κατανοείται ως έφεση–επιθυμία έντονη (concupiscentia) που μπορεί να στραφεί προς το καλό και προς το κακό. Η προς το κακό έφεση-επιθυμία έγινε η αιτία της πτώσης και συνιστά το προπατορικό αμάρτημα. Έτσι ο άνθρωπος δεν μπορεί να μην αμαρτήσει· είναι μάζα καταδικασμένη και άρα μάζα απωλείας.
Το προπατορικό αμάρτημα διαποτίζει όλο το ανθρώπινο γένος, όχι λόγω μίμησης, αλλά κληρονομικότητας, επειδή στο είναι του Αδάμ ενυπήρξαμε όλοι ως ένας άνθρωπος. Αν και αγέννητοι ακόμη, είμαστε μέσα στο σπέρμα από το οποίο προήλθαμε. Το σπέρμα ήταν διεφθαρμένο από την αμαρτία.
Η Τριαδολογία του Αυγουστίνου.
Ο Τριαδικός Θεός είναι απλός και άτρεπτος, και είναι απλός, επειδή το έχειν ταυτίζεται με το είναι του. Αντίθετα, ο κτιστός κόσμος είναι τρεπτός και σύνθετος και μπορεί να χάσει ό,τι έχει. Υπάρχει χαώδης διαφορά ανάμεσα στον Θεό και τον κόσμο, και ο άνθρωπος δεν γνωρίζει επί της ουσίας τον Θεό. Το χάσμα αυτό όμως δεν είναι κατ’ ανάγκην αγεφύρωτο, επειδή υπάρχει ένας μεσίτης, ο Υιός του Θεού Ο Τριαδικός θεός είναι συγχρόνως ενότητα και διάκριση των θείων προσώπων. Η ενότητα ξεκινά από την κοινή θεία ουσία και φύση και επεκτείνεται και στην κοινή θέληση, πράξη ή ενέργεια. Μέχρις εδώ ο Αυγουστίνος ακολουθεί την σκέψη των Καππαδοκών πατέρων, την οποία βέβαια γνωρίζει μόνο έμμεσα, αφού αγνοεί την ελληνική γλώσσα, δια μέσου άλλων θεολόγων, όπως ο Ιλάριος Πικταβίου και ο Αμβρόσιος Μεδιολάνων. 
Ο Αυγουστίνος επιχειρεί να περιγράψει τις ενδοτριαδικές σχέσεις με εικόνες ειλημμένες από τις λειτουργίες της ανθρώπινης ψυχής: όπως είμαστε, λέει, μια αδιαίρετη ενότητα, αλλά αποτελούμαστε από «μνήμη», «νου» και «θέληση» έτσι συμβαίνει και με τα τρία πρόσωπα της Αγίας Τριάδος.
Αποκλίνει από την Καππαδοκική θεολογία, καθότι δίνει έμφαση στη ενότητα του τριαδικού Θεού παρά στις υποστατικές διακρίσεις, εκκινώντας από την «φύση» ή «ουσία» του Θεού και όχι από τα «Πρόσωπα». Αντίθετα, οι Καππαδόκες εκκινούν από τα «Πρόσωπα» και στη συνέχεια επιχειρούν κατά το δυνατόν να μιλήσουν για τη θεία φύση.
Ο Αυγουστίνος αναπτύσσει την περί σχέσεων θεολογία του για να απαντήσει στον Αρειανισμό, ο οποίος θεωρούσε ότι στον Θεό δεν υπάρχει συμβεβηκός, δηλαδή αλλαγή ή ποιότητα, κάτι που συνεπαγόταν πως ο Υιός ήταν ετερούσιος. Ο Αυγουστίνος απαντούσε πως, η μεταξύ του Υιού και του Πατρός σχέση είναι σχέση ουσίας. Και οι δύο είναι ομοούσιοι.
Ένα μειονέκτημα της θεολογίας του ήταν η ανυπαρξία στην λατινική γλώσσα όρων, επαρκών να αποδώσουν τις θεολογικές έννοιες. Έτσι για τον όρο «Υπόστασις» χρησιμοποιεί τον όρο «Πρόσωπο» και αποδίδει στη λατινική τον όρο «Υπόστασις» ως substantia, ο οποίος χρησιμοποιείται για να αποδοθεί η ουσία και το θείο είναι. 
Ανεξάρτητα από αυτό, ο λόγος που ο Αυγουστίνος δεν αναπτύσσει εκτενώς μία τριαδική θεολογία, έχει να κάνει με το ενδεχόμενο να οδηγηθεί στην παραδοχή τριών θεοτήτων ή μιας τριπλής θεότητας. 
Η περί των σχέσεων των τριών προσώπων της θεότητας θεολογία του έχει αριστοτελική φιλοσοφική ρίζα
Μυστικισμός.
Λόγω των πλουσιοτάτων περιγραφών των πνευματικών του καταστάσεων θεωρήθηκε και θεωρείται μυστικός συγγραφέας. Δεν έγραψε κάποιο συγκεκριμένο βιβλίο επάνω στον μυστικισμό. Απουσιάζει μία συστηματική μυστική διδασκαλία. Σπάνια περιγράφει στάδια καθάρσεως και πνευματικών αναβάσεων, ελάχιστα μιλάει για τρόπους και διαδικασίες ψυχοσωματικής ασκήσεως. Κατά κύριο λόγο εκθέτει ό,τι αισθάνεται ως μεταστραφείς και εν μετανοία ζων Χριστιανός, όχι ότι βιώνουν οι μυστικοί θεολόγοι. Αντίθετα, άλλοι ερευνητές θεωρούν, πως ο μυστικός χαρακτήρας της Αυγουστίνειας σκέψης και προσωπικότητας φαίνεται από τον αποφατικό τρόπο αναφοράς του στο θείο, από την περιγραφή μυστηριακών εμπειριών στα Απομνημονεύματά του, που δεν είναι οράματα, αλλά «καταληπτές αισθήσεις – λάμψεις πνευματικού φωτός» Ο Χρήστος Νάσιος καταδεικνύει τον μυστικισμό τού Αυγουστίνου στηριζόμενος και στο ότι ο Αυγουστίνος αναφέρεται στα επτά στάδια ανάβασης της ψυχής. Αυτή ολοκληρώνεται όταν στο έκτο στάδιο συντελεσθεί η ηθική κάθαρση της ψυχής και τότε, αφού φωτιστεί από το θείο φως, ανεβαίνει στο έβδομο και τελευταίο στάδιο για να απολαύσει τη θεία Σοφία. Την άνοδο της ψυχής μέχρι την είσοδο της θείας οικίας περιγράφει και στην ερμηνεία του στον 41ο Ψαλμό. Ωστόσο η ψυχή, επειδή είναι ακόμη δεμένη με το σώμα, δεν μπορεί να εισέλθει πλήρως στον οίκο του Θεού 
Το ασκητικό πρότυπο του Αυγουστίνου.
Το 391 ως πρεσβύτερος ίδρυσε στην Ιππώνα κοινόβιο μοναστήρι, αλλά το 396 το εγκατέλειψε και στο επισκοπείο όπου εγκαταστάθηκε, ίδρυσε τη Μονή των Κληρικών.
Το ασκητικό πρότυπο του Αυγουστίνου ταυτιζόταν με την κοινόβια άσκηση, κατά το πρότυπο της πρώτης ιεροσολυμιτικής κοινότητας. Κοινός βίος ήταν ωρίμανση πνευματικής ζωής, ώστε αν κάποιος ήθελε να οδηγηθεί στην έρημο, να πάει με ασφάλεια και πνευματική αυτάρκεια. Σήμαινε ακόμη πλήρωση της αγάπης, ώστε οι συνασκούμενοι να είναι ένα σώμα και μια ψυχή, να αποτάξουν τον κόσμο και τα υλικά αγαθά, να υπακούουν στους προϊσταμένους τους, να νηστεύουν και να προσεύχονται. Στο αυγουστίνειο κοινόβιο εισερχόταν δούλοι και απελεύθεροι αγρότες, εργάτες, τεχνίτες· κάθε ηλικίας άνθρωποι, ώριμοι, έφηβοι, ακόμη και παιδιά. Μέσα στα κοινόβια λειτουργούσε σχολή για τη μόρφωσή τους.
Αιτίες για τη δυσκολία κατανόησης του Αυγουστίνου.
Σύμφωνα με τον πατρολόγο Στυλιανό Παπαδόπουλο είναι οι εξής:
1. Η έκταση και η ποικιλία των θεμάτων του
2. Η προοδευτική, αλλά ελλιπής γνώση και αφομοίωση της εκκλησιαστικής παράδοσης
3. Οι αναλύσεις του είναι θεολογικά ασύμβατες με την παράδοση
4. Η αδυναμία παρακολούθησης της προηγμένης θεολογίας της Ανατολικής Εκκλησίας και των Καππαδοκών πατέρων
5. Η απουσία ενιαίας δομής στη σκέψη του
6. Η ποικιλία εκφραστικών μέσων: λογοτεχνική, εξομολογητική, αυθόρμητη, θεολογική και άλλοτε σχολαστικίζουσα φιλοσοφική
Η πολιτική φιλοσοφία του.
Ο Αυγουστίνος δεν καταπιάστηκε συστηματικά με τη φιλοσοφία των σχέσεων «Εκκλησίας» - «Πολιτείας». Οι απόψεις του όμως αποτέλεσαν βασικό στοιχείο της χριστιανικής σκέψης για τις σχέσεις των δύο θεσμών. Στο έργο του "Η Πολιτεία του Θεού", ο άνθρωπος είναι πολίτης δύο πόλεων, της πόλης όπου γεννήθηκε και της πόλης του Θεού και αυτό επειδή ο άνθρωπος είναι διφυής, αποτελούμενος από σώμα και πνεύμα. Οι δύο αυτές κοινωνίες διαφέρουν μεταξύ τους ως προς τη φύση, την προέλευση και το σκοπό τους. Έτσι έχουμε το Ουράνιο κράτος του Θεού και το επίγειο κράτος του Σατανά. Και τα δύο ανάγονται στην εποχή που ακόμη ο άνθρωπος δεν υπήρχε. Η πρώτη θεμελιώθηκε από τους αγγέλους και η δεύτερη, η επίγεια, από τους αποστάτες και τιμωρημένους αγγέλους.
Η επίγεια πόλη και η πόλη του Θεού δεν έπρεπε να ταυτιστούν με υφιστάμενους ανθρώπινους θεσμούς: με τη Ρωμαϊκή Αυτοκρατορία κι εξουσία και με τις Εκκλησιαστικές δομές εκείνης της περιόδου. Οι δύο πόλεις δεν ήταν αισθητά χωρισμένες, σε όλη την επίγεια ζωή, αλλά ανακατεμένες και θα χωριζόταν μόνο στη Δευτέρα Παρουσία. 
Σύμφωνα με την τάξη πραγμάτων της εποχής του, το κράτος έπρεπε να είναι ένα χριστιανικό κράτος, να εξυπηρετεί τη χριστιανική κοινότητα και να συμβάλει στην ανθρώπινη σωτηρία, διατηρώντας την αγνότητα της πίστης. 
Μια τέτοια άποψη ερχόταν σε ευθεία αντίθεση με εκείνη των ειδωλολατρών διανοουμένων, όπως του Κικέρωνα, οι οποίοι ισχυριζόταν πως σκοπός μίας οργανωμένης κοινοπολιτείας ήταν η απονομή δικαιοσύνης. Μα αυτό ακριβώς δεν μπορούσε να το κάνει μια ειδωλολατρική κοινότητα, έλεγε ο Αυγουστίνος. Ένα κράτος είναι δίκαιο, μόνο αν είναι χριστιανικό τελικά. 
Η φιλοσοφία της ιστορίας του Αυγουστίνου.
Ο Αυγουστίνος επιχειρεί με το έργο του να απαντήσει στις μομφές των ειδωλολατρών διανοουμένων κατά των Χριστιανών, ότι ο Χριστιανισμός ήταν η κύρια αιτία για τις καταστροφές που είχαν επιφέρει οι βάρβαροι με τις επιδρομές τους στη Ρωμαϊκή Αυτοκρατορία. Συγκεκριμένα ο νεοπλατωνιστής Πορφύριος ισχυριζόταν πως η ίδια η ιστορική εμπειρία, δεν επιβεβαίωνε την διακηρυγμένη από τους Χριστιανούς "οικουμενική οδό σωτηρίας" Ταυτόχρονα όμως και οι Χριστιανοί είχαν ανάλογες απορίες: πως συμβιβάζεται μια "σοφή" από το θεό διακυβέρνηση της ιστορίας με αυτές τις καταστροφές; Ο Αυγουστίνος έρχεται να απαντήσει με το έργο του «Πολιτεία του Θεού». Καταρχήν ισχυρίζεται, πως οι σύγχρονες αυτές καταστροφές δεν είναι κάτι το εξαιρετικό και ασυνήθιστο, αλλά και στο παρελθόν είχαν συμβεί πιο μεγάλες συμφορές. Επίσης, μέτρο και κριτήριο της ευημερίας δεν είναι οι υλική ευμάρεια και οι δόξες, οπότε η έκλειψή τους ή η κάμψη τους να συνιστά και απόδειξη παρακμής της εποχής τους. 
Κλειδί για τη σωστή ανάγνωση και ερμηνεία της ιστορίας είναι η παράλληλη ύπαρξη δύο πολιτειών, που διαφέρουν μεταξύ τους ριζικά: πρόκειται για την Ουράνια Πολιτεία του Θεού και την επίγεια του Σατανά. Η πλειοψηφία των ανθρώπων ανήκει στην δεύτερη, ενώ μία μειονότητα στην πρώτη. Αυτή η μειονότητα προσωρινά μόνο -ως πάροικοι- ζει στην επίγεια. Αναπόφευκτος προορισμός της δεύτερης αυτής πολιτείας είναι η καταστροφή και ο θάνατος. Και αυτό διότι είναι πλήρης αμαρτιών, διαφθοράς και ηθικής παρακμής. Οι βάρβαροι εισβολείς δεν είναι κάτι το ασύνηθες, αλλά απότοκο του ηθικού κλίματος που επικρατεί σε αυτήν· έρχονται ως τιμωροί. Όσο δε για τους Χριστιανούς αναγνώστες του έργου του, σε αυτούς απαντούσε πως οι συμφορές δεν τους αφορούν, επειδή δεν ανήκουν σε αυτήν την Civitas Terenna αλλά στην Civitas Dei. 
Έτσι ο ιστορικός χρόνος χαρακτηρίζεται από μια αμφισθένεια.
Οι αισθητικές αντιλήψεις του Αυγουστίνου.
Είναι πολύ δύσκολο να συνθέσουμε μία συστηματική θεωρία του Αυγουστίνου για την τέχνη και το ωραίο, επειδή οι αναφορές είναι διάσπαρτες στα έργα του και τα ενδιαφέροντά του επικεντρωνόταν στην επεξεργασία ενός θεολογικού συστήματος και στην υπεράσπιση της χριστιανικής διδασκαλίας από τους ειδωλολάτρες λογίους. Ο ίδιος στα απομνημονεύματά του μας πληροφορεί πως πριν μεταστραφεί στον Χριστιανισμό, είχε συντάξει μία πραγματεία με τίτλο ‘’De Pulchro et Apto’’ (Περί του Ωραίου και του ταιριαστού), η οποία όμως χάθηκε. Οι αναφορές του σε αυτή είναι αρκετά περιορισμένες, πάντως σε αυτήν έκανε διάκριση ανάμεσα σε ό,τι είναι ωραίο καθεαυτό και σε ό,τι είναι ωραίο επειδή εφαρμόζει σε κάτι άλλο. Ο Αυγουστίνος θεωρεί την ομορφιά ως ιδιότητα ετερογενών συνόλων: γι' αυτήν τη «συμφωνία των μερών» μιλά στα έργα του ‘’De ordine’’ (Περί τάξεως), ‘’De musica’’ (Περί μουσικής), ‘’De vera religione’’ (Περί της αληθούς θρησκείας). Οι έννοιες της ενότητας, της ισότητας, της αναλογίας, της τάξης και του αριθμού είναι κεντρικές για την αισθητική θεωρία του Αυγουστίνου. Το ωραίο πηγάζει από την ενότητα, την αναλογία την τάξη. Η ενότητα ποικίλει ως προς το βαθμό της, αφού όλα τα όντα δεν έχουν τον ίδιο βαθμό ενότητας. Ενοποίηση έχουμε, όταν δεν υπάρχει ανομοιομορφία εσωτερική. Τα σύνθετα πράγματα συνιστούν ολότητες, όταν είναι αρμονικά και σύμμετρα· και είναι αρμονικά και σύμμετρα, όταν τα μέρη τους ομοιάζουν μεταξύ τους. Επίσης η ανισότητα ή η ισότητα των πραγμάτων οδηγεί στην αναλογία, το μέτρο και τον αριθμό. Ο αριθμός έχει μια θεμελιώδη σημασία για την τάξη, αντίληψη που την πήρε από τον Πλατωνικό Τίμαιο, όπου αναπτύσσεται η άποψη πως τα αντικείμενα έχουν αριθμητικές ιδιότητες και βάσει αυτών μετέχουν των ενυπαρχουσών στον Θείο νου Μορφών.
Αφού η τάξη οδηγεί στον αριθμό και στη συνοχή, έχει έλλογο χαρακτήρα. Για να γνωσθεί η τάξη, προϋποτίθεται η λογικότητα, όπως και για την ηδονή που γεννά αυτή η γνώση της τάξης, προϋποτίθεται η λογικότητα. Με βάση αυτή την αρχή, της λογικότητας, διακρίνει τις ηδονές σε ανώτερες και κατώτερες: οι πρώτες συνδέονται με τις αισθήσεις που αντιλαμβάνονται την τάξη και είναι η οπτική και η ακουστική, ενώ οι δεύτερες δεν εντοπίζουν τάξη, αλλά ποιότητες όπως η γεύση και η όσφρηση.
Η αισθητική εμπειρία στην ανώτατη μορφή της απολήγει στη θρησκευτική σοφία.
Η ωραιότητα δεν είναι κάτι έξωθεν, αφού η ενότητα ως βάση του ωραίου, είναι και βάση του «Είναι», άρα τα πράγματα είναι ωραία στο βαθμό που υπάρχουν πραγματικά. Η σύλληψη της κρίσης περί του ωραίου προϋποθέτει και κάτι άλλο, εκτός από τον βαθμό μετοχής στο ωραίο: το αν ο κριτής-θεατής κατέχει την έννοια της ιδανικής τάξης και ενότητας, η οποία όμως ποτέ δεν φανερώνεται στον υλικό κόσμο. Η κατοχή αυτής της έννοιας από τον θεατή οφείλεται σε «θεία φώτιση». Στο ωραίο δεν υπάρχει σχετικότητα. Μία θεωρία για το ωραίο όμως, δεν μπορεί να μη θίγει και ζητήματα της φύσεως της τέχνης: απορρίπτει το θέατρο ως κάτι που υποθάλπει την ηθική χαλαρότητα. Ταυτόχρονα επεξεργάζεται μια πιο συγκροτημένη έννοια του «πλασματικού». Η τέχνη δεν είναι μίμηση, αλλά επινόηση, αφού στηρίζεται σε συνδυασμούς στοιχείων από πολλές πηγές και στην προσθήκη άλλων δια της φαντασίας. Έτσι το προκύπτον σύνολο δεν είναι προϊόν καμίας αισθητηριακής αντίληψης. 
Αγιότητα.
Για την Καθολική Εκκλησία θεωρείται άγιος και Δάσκαλος της Εκκλησίας, καθώς και ο προστάτης άγιος του Τάγματος των Αυγουστίνων. Παρά την επίσημη αναγνώρισή του ως αγίου από την Ορθόδοξη Εκκλησία, πολλοί Ορθόδοξοι αποφεύγουν να τον αποκαλέσουν «Άγιο», καθώς υπήρξε υπέρμαχος του Παπικού πρωτείου και του filioque. Σύμφωνα όμως με άλλη άποψη, η διδασκαλία του δε θεωρείται εναρμόνιση με το filioque όπως αυτό εμφανίζεται κατά τον 8ο αιώνα, καθότι σύμφωνα με αυτή το «filioque» το οποίο εισάγει ο Αυγουστίνος, δεν εισάγεται για την προαιώνιο σχέση και προέλευση του Υιού με τον Παράκλητο, αλλά για την σχέση διαδοχής σε ότι αφορά τη Θεία Οικονομία. Επίσης ονομάζεται συχνά ως «Ιερός Αυγουστίνος». Ο Αυγουστίνος θεωρείται επίσης άγιος από την Λουθηρανική και την Αγγλικανική εκκλησία.
Το συγγραφικό του έργο.
Το συγγραφικό έργο του είναι πληθωρικό: έγραψε για να απολογηθεί για τη μεταστροφή του στην Εκκλησία και να πείσει τον εαυτό του και τους άλλους για την ορθότητα της επιλογής του αυτής. Για να καταπολεμήσει τους εθνικούς και τους Μανιχαίους που αρχικά τον είχαν προσελκύσει, να ανατρέψει τους Δονατιστές και τους Πελαγιανούς, να οικοδομήσει τους πιστούς επιλύοντας πρακτικά προβλήματα ηθικής και πνευματικής ζωής, να αναλύσει και να υποστηρίξει τη δογματική διδασκαλία. Να αναλύσει τη σχέση της σώζουσας εκκλησίας και του κοσμικού κράτους στην ιστορία και να ερμηνεύσει την Αγία Γραφή.
Τα χαρακτηριστικά του είναι η δημιουργικότητα, η ορμητικότητα, ο έντονα συναισθηματικός και πολεμικός χαρακτήρας του. Ο λόγος του είναι προσωπικός, εξομολογητικός, προσευχητικός. Επίσης η απουσία στέρεης δομής, ενώ όχι σπάνια είναι φλύαρος για να καλύπτει την θεολογική του αδυναμία.

</doc>
<doc id="51277" url="https://el.wikipedia.org/wiki?curid=51277" title="Ράμσι Κάμπελ">
Ράμσι Κάμπελ

Ο Τζον Ράμσι Κάμπελ ("John Ramsey Campbell", 4 Ιανουαρίου 1946) είναι Βρετανός συγγραφέας. Θεωρείται από αρκετούς κριτικούς ως ένας από τους μεγαλύτερους συγγραφείς τρόμου.
Ζωή και Έργο.
Γεννήθηκε στο Λίβερπουλ. Τα πρώιμα έργα του επηρεάστηκαν πολύ από τα έργα του Λάβκραφτ. Η πρώτη του συλλογή μάλιστα, "The Inhabitant of the Lake and Less Welcome Tenants" (1964), είναι ένας τόμος με ιστορίες πάνω στην μυθολογία Κθούλου. Με τη συλλογή "Demons by Daylight" (1973) όμως, ο Κάμπελ προσπαθεί να μοιάζει όσο το δυνατόν λιγότερο στον Λάβκραφτ, και δημιουργεί ιστορίες όπου αρχίζει να ωριμάζει και να δημιουργεί ένα πιο προσωπικό ύφος.
Ο Κάμπελ έχει γράψει πολλά μυθιστορήματα, μερικά από τα οποία κινούνται στον χώρο του υπερφυσικού και άλλα όχι. Έχει επίσης επιβλέψει αρκετές ανθολογίες.
Είναι παντρεμένος με την "Jenny Chandler". Έχουν δύο παιδιά, και ζουν στο "Merseyside". 
Σημειώσεις.
1. Τη δεκαετία του ’90 ανατέθηκε στον Ράμσι Κάμπελ ένα δύσκολο εγχείρημα: να ολοκλωρώσει τα τρία ανολοκλήρωτα διηγήματα του σπουδαίου Αμερικανού συγγραφέα Robert E. Howard (1906-1936) με ήρωα τον Βρετανό τυχοδιώκτη Solomon Kane. Ο Κάμπελ, λάτρης των έργων του Howard, δέχθηκε να λάβει μέρος σε αυτήν τη μεταθανάτια συνεργασία και έτσι ολοκλήρωσε τα τρία διηγήματα. Χάρη στην λογοτεχνική συνεισφορά του Κάμπελ, το 1995 εκδόθηκε για πρώτη φορά η ολοκληρωμένη έκδοση των περιπετειών του Solomon Kane, η οποία περιλάμβανε επίσης μια περιεκτική εισαγωγή γραμμένη από τον ίδιο τον Κάμπελ. 

</doc>
<doc id="51278" url="https://el.wikipedia.org/wiki?curid=51278" title="Ενανθρώπηση">
Ενανθρώπηση

Το δεύτερο πρόσωπο της Αγίας Τριάδας, ο Λόγος ή Υιός του Θεού, γεννήθηκε από την Μαρία ή Παναγία στη Βηθλεέμ της Βηθανίας. Η δε σύλληψη, σύμφωνα με την διήγηση των Ευαγγελίων, έγινε με υπερφυσικό τρόπο, εκ Πνεύματος Αγίου, και πλήρη απουσία σαρκικών σχέσεων μεταξύ της Μητέρας Του της Μαρίας και του μνηστήρα της του Ιωσήφ.
Ορθόδοξη Εκκλησία.
Γιατί έγινε.
Το μοναδικό πρόβλημα του ανθρώπου ήταν ο θάνατος. Ο Θεός έπλασε τον άνθρωπο από το μηδέν και του έδωσε τη δυνατότητα να επιλέξει, είτε την αθανασία - υπακούοντας στην εντολή Του - είτε, με την παρακοή, το θάνατο. Ο άνθρωπος επέλεξε, δυστυχώς, την παρακοή και έκτοτε άρχισε να πεθαίνει. Μάλιστα, λέει ο Μέγας Αθανάσιος, ο θάνατος εξουσίαζε πλέον τους πάντες ως νομοθετημένος από τον ίδιο το Θεό, ως συνεπείας της δικής μας ενδεχομένης παρακοής και άρα κανείς δεν μπορούσε να τον καταλύσει. Ο Θεός πάλι, δε θα μπορούσε να "συγχωρήσει" τον άνθρωπο και να μην αφήσει το νόμο να ισχύσει, διότι τότε θα αποδεικνυόταν ψεύτης, πράγμα άτοπον, "άτοπον μεν γάρ ήν ειπόντα τον Θεόν ψεύσασθαι". Από την άλλη, όμως, εξίσου "απρεπές" θα ήταν αν ο άνθρωπος, που πλάσθηκε από την αρχή λογικός, εξ αιτίας του διαβόλου να επέστρεφε στην ανυπαρξία.
Τι έπρεπε, λοιπόν, να γίνει; Μήπως να μετανοήσει ο άνθρωπος, και ο Θεός δια της μετανοίας, να τον επαναφέρει στην προπτωτική κατάσταση; Τότε, όμως, ο Θεός θα φαινόταν και πάλι ψεύτης, αφού οι άνθρωποι δεν θα υποδουλώνονταν υπό την κυριαρχία του θανάτου. Άλλωστε " ούτε η μετάνοια από των κατά φύσιν ανακαλείται, αλλά μόνον παύει των αμαρτημάτων". επομένως μόνο ο Λόγος, που δημιούργησε τα πάντα, μπορούσε να τα αναδημιουργήσει. Και πώς να τα αναδημιουργήσει; Γενόμενος άνθρωπος.
Γνώριζε ο Υιός και Λόγος του Θεού ότι για να κερδίσει το θάνατο έπρεπε πρώτα να αναμετρηθεί μαζί του να πεθάνει δηλαδή. Επειδή δε ο Θεός δεν υπόκειται ασφαλώς, σε φθορά και θάνατο, ως η ίδια η Ζωή, δια τούτο έλαβε σώμα και ψυχή ανθρώπινα, κατά πάντα όμοια με τα δικά μας (εκτός της αμαρτίας), μέσα στη μήτρα της Θεοτόκου και μάλιστα όχι κατά φυσικό τρόπο ( με τη μεσολάβηση ανδρός) αλλ' εκ Πνεύματος Αγίου. Άρα ο Χριστός γεννήθηκε για να πεθάνει. Και γιατί μόνο ο Χριστός έπρεπε να κερδίσει το Θάνατο; "Επειδή γάρ εξ ανθρώπων εις ανθρώπους ο θάνατος κράτησε, δια τούτο πάλιν δια της ενανθρωπήσεως του Θεού Λόγου η του θανάτου κατάλυσις γέγονε". Άλλωστε για να επανέλθει ο άνθρωπος στο "κατ' εικόνα" έπρεπε οπωσδήποτε να γίνει με την προσέλευση της ίδιας της Εικόνος του Θεού, δηλαδή του Χριστού. "Δι' ανθρώπων μεν γάρ ουκ ήν δυνατόν, επεί και αυτοί κατ' εικόνα γεγόνασιν, αλλ' ουδέ δι' αγγέλων, ουδέ γάρ αυτοί εισιν εικόνες". Ένα πολύ χαρακτηριστικό παράδειγμα χρησιμοποιεί ο Άγιος Αθανάσιος στο έργο του "Περί ενανθρωπήσεως". Λέει, λοιπόν, ότι όπως όταν μια προσωπογραφία κατασκευασμένη σε ξύλο γεμίσει με ακαθαρσία και εξαφανισθεί χρειάζεται απαραιτήτως να έλθει το "μοντέλο" της εικόνος για να επισκευασθεί ", κατά τούτο και ο πανάγιος του Πατρός Υιός, εικών ων του Πατρός, παρεγένετο επί τους ημετέρους τόπους, ίνα τον κατ' αυτόν πεποιημένον άνθρωπον ανακαινίση". Η μητέρα του Χριστού ονομάστηκε Θεοτόκος, γιατί γέννησε τέλειο Θεό και τέλειο άνθρωπο.
Ποια η σημασία.
Ο Χριστός γεννήθηκε για να πεθάνει αλλά δεν πέθανε για να πεθάνει. Ο Χριστός σταυρώθηκε και πέθανε για να αναστηθεί και έτσι να κερδίσει το θάνατο. Το σώμα Του, επειδή ήταν το ίδιο ακριβώς με όλα τα ανθρώπινα, ήταν θνητό και πέθαινε. Από την άλλη επειδή στο πρόσωπο του Χριστού υπήρχαν και οι δύο φύσεις (Θεία και ανθρώπινη), "δια τον ενοικήσαντα τον Λόγον εκτός εγίνετο φθοράς". Συνέβαιναν, δηλαδή, και τα δυο μαζί και ο θάνατος να κυριαρχεί και να καταλύεται. Έτσι ο Θεάνθρωπος Χριστός πέθανε, κατά την ανθρώπινη όμως φύση (αφήνοντας απαθή τη Θεία Φύση) και χάρη στη Θεότητα Ανέστη ως Θεάνθρωπος. Έτσι η ανθρώπινη φύση, ενωμένη με τη Θεία ατρέπτως, αδιαιρέτως και ασυγχύτως στο Πρόσωπο του Χριστού, νίκησε και πάλι τη φθορά και το θάνατο. 
"Ουκέτι νύν ώσπερ πάλαι κατά την του νόμου απειλήν θανάτω αποθνήσκομεν οι εν Χριστώ πιστοί (πέπαυται γάρ η τοιαύτη καταδίκη), αλλά της φθοράς παυομένης και αφανιζομένης εν τη της αναστάσεως χάριτι, λοιπόν κατά το του σώματος θνητόν διαλυόμεθα μόνον τώ χρόνω, ον εκάστω ο Θεός ώρισεν, ίνα κρείττονος αναστάσεως τυχείν δυνηθώμεν", όπως λέει ο άγιος Αθανάσιος, και συνεχίζει "δίκην γάρ των εν γη καταβαλλομένων σπερμάτων ουκ απολλύμεθα διαλυόμενοι, αλλ' ως σπειρόμενοι αναστησόμεθα, καταργηθέντος του θανάτου κατά την του Σωτήρος χάριν". Πεθαίνουμε, δηλαδή,πλέον μόνο κατά το σώμα ακριβώς όπως τα σπέρματα ( στάρι - κόλλυβα) που θάπτονται στη γη για να ξαναφυτρώσουν, περιμένοντας, δηλαδή, την κοινή Ανάσταση.
Ρωμαιοκαθολική Εκκλησία.
Το δόγμα της Ρωμαιοκαθολικής Εκκλησίας περί ενανθρωπήσεως του δευτέρου προσώπου της Αγίας Τριάδας διατυπώθηκε στην Α΄ σύνοδο του Βατικανού (1870), ενώ δεν το αμφισβήτησε η Β΄ του Βατικανού (1962-1965).
Το δόγμα αυτό, στηρίζεται αποκλειστικά στο έργο του Ανσέλμου αρχιεπισκόπου Καντερβουρίας (1033-1109) «Cur Deus Homo» (γιατί ο Θεός έγινε άνθρωπος). 
Γιατί έγινε.
Με την αμαρτία των πρωτοπλάστων προσεβλήθη η θεία δικαιοσύνη, η οποία επιβάλλει στο Θεό να τους τιμωρήσει με θάνατο και να τους παραδώσει στο σατανά.
Αυτή η δικαιοσύνη απαιτεί ικανοποίηση της οργής του Θεού, ικανοποίηση της θείας δικαιοσύνης. Επειδή ο άνθρωπος, κατά τον Άνσελμο και την Δυτική θεολογική παράδοση, δεν μπορεί να δώσει άπειρη ικανοποίηση, ο Θεός αποστέλλει τον Υιό Του, ο οποίος ως Θεάνθρωπος παρέχει αντιπροσωπευτικά την ικανοποίηση. Γεννιέται δηλαδή ως Θεάνθρωπος προκειμένου να ικανοποιηθεί η θεία δικαιοσύνη.
Ο Θεός δε, ευχαριστείται τόσο πολύ με το αίμα του Υιού Του ώστε αυτό, Του είναι αναγκαίο για να μπορεί να συγχωρεί τον ένοχο μόνο μετά από αυτό το θάνατο.
Ποια η σημασία.
Η «αξιομισθία» του Χριστού. Ενώ ο Χριστός οφείλει υπακοή στη δικαιοσύνη και στην τιμή του Θεού, δεν οφείλει να πεθάνει, επειδή είναι αναμάρτητος. Γι' αυτό στο Ρωμαιοκαθολικισμό θεωρείται ο θάνατος Του «υπέρτακτο έργο», και ονομάζεται αξιομισθία του Χριστού. Μετά την «ικανοποίηση» ο Χριστός, αποζημιώνεται υποχρεωτικά από τον Πατέρα με μια αμοιβή. Όμως επειδή ο Χριστός είναι θεάνθρωπος, δεν του χρειάζεται η αμοιβή.
Αλλά αν ο «κερδηθείς μισθός» δεν δινόταν σε κανέναν θα ήταν άχρηστος. Γι'αυτό ο Χριστός παρέχει την ανταμοιβή, την αξιομισθία του. 
«Υποχρεωτικά» λοιπόν, από τον Θεό η αξιομισθία του Χριστού παραχωρείται στον Πάπα.

</doc>
<doc id="51280" url="https://el.wikipedia.org/wiki?curid=51280" title="Νικόλαος Λανίτης">
Νικόλαος Λανίτης

 --&gt;
Ο Νικόλαος Λανίτης ήταν Κύπριος αγωνιστής, δημοσιογράφος, πολιτικός και επί σειρά ετών αθλητικός παράγοντας. Πατέρας της μεγαλύτερης Κυπρίας αθλήτριας στίβου Δομνίτσας Λανίτη-Καβουνίδου.
Γεννήθηκε στη Λεμεσό το 1872, σπούδασε στην Αθήνα και στο Λονδίνο νομική, και ήταν υπέρμαχος της ένωσης της Κύπρου με την Ελλάδα. Διετέλεσε 4 φορές βουλευτής Κύπρου. Το 1912 συνελήφθη από τους Άγγλους για την ενωτική του δράση, φυλακίστηκε για δύο μήνες και μετά εξορίστηκε στην Αθήνα, όπου έμεινε 15 χρόνια. Στην Αθήνα και αργότερα στο Λονδίνο ασχολήθηκε με τη δημοσιογραφία γράφοντας πολλά άρθρα για την πατρίδα του και ταυτόχρονα έδινε διαλέξεις. Εργάστηκε στις εφημερίδες "«Παλλιγένεσης»","«Νέα ημέρα»" και ανταποκριτής της "«Εστίας»" από το Λονδίνο.
Το 1892 ίδρυσε τον Γυμναστικό Σύλλογο της Λεμεσού "«Τα Ολύμπια»". Διετέλεσε Αντιπρόεδρος του ΣΕΓΑΣ. Το 1912 κατατάχτηκε εθελοντής στον ελληνικό στρατό και πολέμησε στους Βαλκανικούς πολέμους, ενώ κατά τη διάρκεια της Γερμανικής Κατοχής φυλακίστηκε από τους Γερμανούς. Απεβίωσε το 1958 στην Αθήνα και ετάφη, δημοσία δαπάνει, στο Α' Νεκροταφείο Αθηνών.

</doc>
<doc id="51286" url="https://el.wikipedia.org/wiki?curid=51286" title="Perceptron">
Perceptron

Ο νευρώνας Perceptron ή Αντίληπτρο είναι ένα είδος τεχνητού νευρωνικού δικτύου που εφευρέθηκε το 1957 στο Αεροναυτικό Εργαστήριο του Κορνέλλ (Cornell Aeronautical Laboratory) από τον Φρανκ Ρόζενμπλαττ (Frank Rosenblatt). Μπορεί να χαρακτηριστεί ώς ένα απλό είδος ενός εμπροσθοτροφοδοτούμενου (feed-forward) νευρωνικού δικτύου: ένας γραμμικός ταξινομητής (linear classifier).
Ορισμός.
Ο Perceptron είναι ένας δυαδικός ταξινομητής, δηλαδή μία συνάρτηση η οποία απεικονίζει την είσοδο formula_1 (ένα διάνυσμα με πραγματικές τιμές) σε μία τιμή εξόδου formula_2 (μία και μοναδική δυαδική τιμή).
όπου formula_4 είναι ένα διάνυσμα από βάρη με πραγματικές τιμές και formula_5 είναι το εσωτερικό γινόμενο μεταξύ των διανυσμάτων formula_4 και formula_1 (Υπολογίζεται δηλαδή ένα βεβαρημένο άθροισμα). To formula_8 είναι το 'bias', ένας σταθερός όρος ο οποίος δεν εξαρτάται από καμία τιμή εισόδου.
Η τιμή της formula_2 (0 ή 1) χρησιμοποιείται για να ταξινομήσει το formula_1 είτε ως θετικό ή αρνητικό στιγμιότυπο, στην περίπτωση ενός δυαδικού προβλήματος ταξινόμησης. Το bias χρησιμοποιείται για την μετατόπιση της συνάρτησης ενεργοποίησης ή για να δώσει στον νευρώνα εξόδου ένα βασικό επίπεδο δραστηριότητας. Αν το formula_8 είναι αρνητικό τότε ο βεβαρημένος συνδυασμός των εισόδων πρέπει να παραγάγει μία θετική τιμή μεγαλύτερη του formula_12 έτσι ώστε να αναγκάσει τον νευρώνα που ταξινομεί να έχει τιμή άνω του κατωφλίου 0. Χωρικά, το bias μεταβάλει την θέση (αλλά όχι τον προσανατολισμό) του συνόρου απόφασης.
Εφόσον οι είσοδοι τροφοδοτούνται στο δίκτυο άμεσα μέσω των βεβαρημένων συνδέσεων, ο νευρώνας μπορεί να θεωρηθεί ως ένα απλό είδος νευρωνικού δικτύου εμπρός τροφοδότησης.
Αλγόριθμος Μάθησης.
Ο αλγόριθμος μάθησης (αγγλικά: learning algorithm) είναι ίδιος για όλους τους νευρώνες, έτσι αυτά που ακολουθούν εφαρμόζονται σε έναν νευρώνα σε απομόνωση. Πρώτα όμως παρουσιάζεται ο ορισμός κάποιων μεταβλητών:
Τα βάρη ενημερώνονται μετά από κάθε είσοδο με βάση τον παρακάτω κανόνα ενημέρωσης:
Με αυτόν τον τρόπο, η εκμάθηση μοντελοποιείται καθώς το διάνυσμα με τα βάρη ενημερώνεται μετά από μία επανάληψη, η οποία θα πραγματοποιηθεί μόνο αν η έξοδος formula_15 είναι διαφορετική από το επιθυμητό αποτέλεσμα formula_16.
Θεωρώντας ακόμη έναν μοναδικό νευρώνα αλλά προσπαθώντας να πραγματοποιήσουμε πολλές επαναλήψεις, ας ορίσουμε μερικές ακόμη μεταβλητές:
Για ευκολία υποθέτουμε δυαδικές τιμές για τα επιθυμητά αποτελέσματα formula_24:
Σε κάθε επανάληψη το διάνυσμα με τα βάρη ενημερώνεται ως ακολούθως:
Το Perceptron μπορεί να εκπαιδευτεί με ένα απλό επί γραμμής (on-line) αλγόριθμο εκμάθησης, στον οποίο παραδείγματα παρουσιάζονται επαναληπτικά και διορθώσεις στα διανύσματα βάρους γίνονται κάθε φορά που εμφανίζεται ένα λαθος (εκμάθηση με παραδείγματα).
Όταν γίνεται ένα λάθος, το διάνυσμα με τα βάρη διαρθώνεται με τον εξής τρόπο:
formula_34
και ο όρος bias με τον εξής:
formula_35,
όπου το formula_36 είναι ο ρυθμός εκμάθησης (ο οποίος μπορεί να φαίνεται ασυσχέτιστος) και το formula_37 είναι το μέγιστο μέτρο του διανύσματος εισόδου.
Το σύνολο εκμαθησησς formula_38 λέγεται "γραμμικώς διαχωρίσιμο" αν υπάρχει μια θετική σταθερά formula_39 και ένα διάνυσμα βαρών formula_4 τέτοια ώστε formula_41 για άλα τα i. Ο Νόβικοφ (Novikoff 1962) απέδειξε ότι ο αλγόριθμος εκμάθησης του Perceptron συγκλίνει μετά από έναν πεπερασμένο αριθμό επαναλήψεων εάν το σύνολο δεδομένων είναι γραμμικώς διαχωρίσιμο και το άνω φράγμα του αριθμού σφαλμάτων είναι ίσο με formula_42. Ωστόσο, αν το σύνολο εκμάθησης δεν είναι γραμμικώς διαχωρίσιμο, δεν είναι εγγυημένο ότι ο παραπάνω επί γραμμής αλγόριθμος θα συγκλίνει.
Ιστορία.
Παρ'όλο που το Perceptron έμοιαζε πολλά υποσχόμενο στην αρχή, εν τέλει αποδείχθηκε ότι τα Perceptrons δεν μπορούν να εκπαιδευθούν για να αναγνωρίζουν πολλές κατηγορίες προτύπων. Αυτό είχε ως αποτέλεσμα η έρευνα στα νευρωνικά δίκτυα να τελματώσει για πολλά χρόνια, προτού βρεθεί ότι ένα εμπροσθοτροφοδοτούμενο νευρωνικό δίκτυο με δύο ή περισσότερα επίπεδα (αποκαλούμενο επίσης ως πολυεπίπεδο ή πολυστρωματικό εμπροσθοτροφοδοτούμενο νευρωνικό δίκτυο) έχει πολύ περισσότερη επεξεργαστική ισχύ από ένα Perceptron ενός επιπέδου. Perceptrons ενός επιπέδου είναι ικανά για την εκμάθηση γραμμικώς διαχωρίσιμων προτύπων μόνο. Το 1969, ένα διάσημο βιβλίο με τίτλο Perceptrons, από τον Μάρβιν Μίνσκυ (Marvin Minsky) και τον Σέιμουρ Πέιπερτ (Seymour Papert), παρουσίαζε ότι είναι αδύνατο για τέτοιυ είδους δίκτυα να μάθουν μία συνάρτηση XOR. Είκασαν (εσφαλμένως) ότι ένα παρόμοιο αποτέλεσμα θα ισχύει και για ένα Perceptron με τρία ή περισσότερα επίπεδα. Τρία χρόνια αργότερρα, ο Στίβεν Γκρόσσμπεργκ (Stephen Grossberg) δημοσίευσε μία σειρά διατριβών στις οποίες παρουσίαζε δίκτυα ικανά να μοντελοποιήσουν συναρτήσεις διαφορικές, βελτίωσης αντίθεσης και XOR. (Οι διατριβές δημοσιεύθηκαν το 1972 και 1973, δείτε π.χ.: Grossberg, Contour enhancement, short-term memory, constancies in reverberating neural networks. Studies in Applied Mathematics, 52 (1973), 213-257, online ). Μολαταύτα, το συχνά αναφερόμενο βιβλίο του Μίνσκυ και Πέιπερτ προκάλεσε σημαντική μείωση στο ενδιαφέρον και τη χρηματοδότηση ερευνών πάνω στα νευρωνικά δίκτυα. Χρειάστηκαν ακόμη δέκα χρόνια μέχρις ότου να ανακάμψει η έρευνα στα νευρωνικά δίκτυα, στα μέσα της δεκαετίας του 1980. Το διάσημο βιβλίο επανεκτυπώθηκε το 1987 ως "Perceptrons - Expanded Edition" (Perceptrons - Διευρυμένη Έκδοση), όπου κάποια λάθη στο αρχικό κείμενο διορθώθηκαν.
Προσφάτως, το ενδιαφέρον πάνω στον αλγόριθμο εκμάθησης ενός Perceptron έχει αναθερμανθεί μετά την παρουσίαση (Freund &amp; Schapire 1998) ενός αλγορίθμου οποίος χρησιμοποιεί μία μέθοδο ψηφοφορίας.

</doc>
<doc id="51293" url="https://el.wikipedia.org/wiki?curid=51293" title="Νικολά Σαρκοζί">
Νικολά Σαρκοζί

Ο Νικολά Σαρκοζί (πλήρες όνομα Νικολά Πωλ Στεφάν Σαρκοζί ντε Ναγκί-Μποκσά, "Nicolas Sarközy de Nagy-Bocsa", 28 Ιανουαρίου 1955) ήταν ο 23ος Πρόεδρος της Γαλλικής Δημοκρατίας και πρίγκιπας της Ανδόρρας. 
Ο γεννημένος στο Παρίσι στις 28 Ιανουαρίου 1955, Γάλλος πολιτικός ήταν αρχηγός του κόμματος Ένωση για ένα Λαϊκό Κίνημα ("Union pour un mouvement populaire - UMP") που τοποθετείται στη δεξιά. Διετέλεσε υπουργός εσωτερικών, και μετά τις προεδρικές εκλογές του 2007 ορκίστηκε Πρόεδρος της Γαλλικής Δημοκρατίας. Αντιμετώπισε την οικονομική ύφεση που ξέσπασε παγκοσμίως το 2008, και την απότοκη ευρωπαϊκή κρίση χρέους και ανέπτυξε στενή συνεργασία με την Καγκελάριο της Γερμανίας Άνγκελα Μέρκελ σε διάφορα θέματα. Στις 15 Μαΐου 2012 τον διαδέχθηκε στην Προεδρία της Γαλλία ο αντίπαλος του και νικητής των εκλογών του 2012, Φρανσουά Ολλάντ.
Βιογραφικά στοιχεία.
Ο Νικολά Σαρκοζί είναι ο δευτερότοκος γιος του Πωλ Σαρκέζι ντε Νάγκι-Μπότσα, Ούγγρου μετανάστη, και της Αντρέ Μαλά, κόρη ενός Σεφαραδίτη Εβραίου γιατρού με καταγωγή από την Θεσσαλονίκη.
Ο πατέρας του, που ανήκε στην ελάσσονα ουγγρική αριστοκρατία, αναγκάστηκε να εγκαταλείψει την Ουγγαρία το 1944 με την άφιξη του Κόκκινου Στρατού. Φτάνοντας στα γαλλογερμανικά σύνορα, κατατάχτηκε στην Λεγεώνα των Ξένων όπου και υπηρέτησε μέχρι το 1948. Το 1949 συναντά την Αντρέ Μαλά, φοιτήτρια της Νομικής, την οποία και νυμφεύεται. Η καταγωγή της μητέρας του ήταν από σεφαρδίτες Εβραίους, κόρη του Μορντεχάι Μαλά, ενός εύπορου χρυσοχόου από την Θεσσαλονίκη. Το 1959, τέσσερα χρόνια μετά την γέννηση του Νικολά, το ζεύγος χωρίζει και η Αντρέ Μαλά μετακομίζει με τα παιδιά της στην οικία του πατέρα της, Μπενουά Μαλά.
Ο Νικολά δεν ήταν ιδιαίτερα καλός μαθητής, καταφέρνει ωστόσο να πάρει το "baccalauréat" το 1973. Σπουδάζει Νομική και Πολιτικές Επιστήμες στο πανεπιστήμιο "Paris X" και μετά την στρατιωτική του θητεία, το 1978, και ύστερα από ένα αποτυχημένο πέρασμα από το Ινστιτούτο Πολιτικών Επιστημών αρχίζει να εργάζεται ως δικηγόρος το 1981. Την ίδια χρονιά υποστηρίζει τη μεταπτυχιακή του εργασία με θέμα το δημοψήφισμα της 27ης Απριλίου 1969 σχετικό με την διοικητική αποκέντρωση και την μεταρρύθμιση της Γερουσίας.
Το 1982 νυμφεύεται την Μαρί-Ντομινίκ Κιλιολί, με την οποία αποκτά δύο παιδιά, τον Πιέρ (Pierre) και τον Ζαν (Jean). Μετά από ένα επίπονο διαζύγιο με την τελευταία, νυμφεύεται, το 1996, την Σεσιλιά Σιγκανέρ-Αλμπενί με την οποία αποκτά ένα γιο, τον Λουί. Και αυτός ο γάμος όμως είχε άδοξο τέλος καθώς το ζευγάρι χώρισε στις 15 Οκτωβρίου 2007.
Τον Δεκέμβριο του 2007 δημοσιεύτηκαν στον τύπο φωτογραφίες του Σαρκοζί με την Ιταλίδα τραγουδίστρια και πρώην μοντέλο, Κάρλα Μπρούνι. Το ζευγάρι πέρασε μαζί τις διακοπές των Χριστουγέννων στην Αίγυπτο. Παντρεύτηκαν στο Παρίσι στις 2 Φεβρουαρίου 2008, με την Μπρούνι να αποκτά την Γαλλική υπηκοότητα. Στις 17 Μαΐου 2011, ανακοινώθηκε ότι ο Σαρκοζί και η Κάρλα Μπρούνι περιμένουν το πρώτο τους παιδί αργότερα αυτό το έτος. Τα τελευταία χρόνια ο Νικολά Σαρκοζί αντιμετωπίζει καρδιακά προβλήματα που τρομάζουν τους Γάλλους.
Πολιτική σταδιοδρομία.
Η καριέρα του Νικολά Σαρκοζί στην πολιτική ξεκινά το 1976 όταν προσχωρεί στο δεξιό, γκωλικό κόμμα "RPR" και το 1977 εκλέγεται δημοτικός σύμβουλος του Νεϊγί-συρ-Σεν (Neuilly-Sur-Seine) όντας ο 37ος υποψήφιος στους 37 εκλεγμένους. Το 1980 ηγείται της νεανικής επιτροπής υποστήριξης της υποψηφιότητας του Ζακ Σιράκ για τις προεδρικές εκλογές και το 1983 εκλέγεται δήμαρχος του Νεϊγύ Συρ Σέν στη θέση του θανόντος Ασίλ Περετί, επωφελούμενος από την εγχείρηση στην οποία αναγκάστηκε να υποβληθεί την ίδια περίοδο ο επικρατέστερος αντικαταστάτης και κουμπάρος στον πρώτο γάμο του, Σαρλ Πασκουά. Η εκλογή του τον ανέδειξε ως τον νεότερο δήμαρχο στην ιστορία της Γαλλίας, για δήμους άνω των 50.000 κατοίκων. Παρέμεινε δήμαρχος έως το 2002.
Στο μεταξύ, το 1988 εκλέγεται βουλευτής του Γαλλικού Κοινοβουλίου και το 1993, με την ευρεία νίκη της δεξιάς στις βουλευτικές εκλογές, αναλαμβάνει το υπουργείο οικονομικών της κυβέρνησης του Εντουάρ Μπαλαντύρ. Το 1995 επιλέγει να υποστηρίξει τον τελευταίο για την προεδρία της Γαλλικής Δημοκρατίας, τις εκλογές όμως κερδίζει ο Ζακ Σιράκ. Το γεγονός αυτό τον απομονώνει πολιτικά και οι επικριτές του βρίσκουν την ευκαιρία να τον κατηγορήσουν για την μη μείωση του δημοσίου χρέους και για την ατολμία του να προχωρήσει στην μεταρρύθμιση του συστήματος κοινωνικής ασφάλισης.
Το 1997 η δεξιά ηττάται στις βουλευτικές εκλογές, γεγονός που επαναφέρει τον Νικολά Σαρκοζί στο προσκήνιο. Η παραίτηση του Φιλίπ Σεγκέν (Philippe Séguin) το 1999 τον φέρνει στην προεδρία του κόμματος, ιδιότητα που θα κρατήσει μόνο για μερικούς μήνες, αφού στις ευρωεκλογές του 1999 το κόμμα του θα καταποντιστεί, καταλαμβάνοντας μόνο το 12,8% των ψήφων. Μετά την εξέλιξη αυτή, ο Νικολά Σαρκοζί αποσύρεται από την πολιτική σκηνή και συγγράφει ένα βιβλίο με τίτλο "Libre" (Ελεύθερος).
Ωστόσο, το 2002 αναλαμβάνει χρέη υπουργού εσωτερικών στην κυβέρνηση του Ζαν Πιερ Ραφαρέν. Η θητεία του επικεντρώνεται στην καταστολή της εγκληματικότητας που επικρατεί στα γαλλικά προάστια, με αποκορύφωμα τον "νόμο περί εσωτερικής ασφάλειας", γνωστός και ως "νόμος Σαρκοζί", που καθιστά πιο αυστηρό το γαλλικό δίκαιο σε θέματα εγκληματικότητας. Με τον ανασχηματισμό του 2004, μετακομίζει στο υπουργείο οικονομικών, εθνικής οικονομίας και βιομηχανίας και σαν πρώτο στόχο ορίζει την μείωση του κρατικού ελλείμματος, στόχο στον οποίο τελικά δεν θα επιμείνει ύστερα από διαμάχη που θα έχει με τον πρόεδρο Ζακ Σιράκ. Παρόλα αυτά, το 2005 δεσμεύεται ότι η Γαλλία θα εκπληρώσει τα κριτήρια του ευρωπαϊκού συμφώνου σταθερότητας, δέσμευση που θα τηρηθεί.
Τον Μάιο του 2005, το όχι των Γάλλων στο δημοψήφισμα για το Ευρωπαϊκό Σύνταγμα, εξαναγκάζει την κυβέρνηση Ραφαρέν σε παραίτηση. Στην νέα κυβέρνηση, με νέο πρωθυπουργό τον Ντομινίκ ντε Βιλπέν, επανέρχεται στο υπουργείο εσωτερικών. Στις ταραχές των γαλλικών προαστίων του 2005, υιοθετεί στάση μηδενικής ανοχής στους ταραξίες. Αυτή του η στάση προκαλεί πολλές κριτικές, ωστόσο σε σφυγμομέτρηση φαίνεται ότι το 68% των πολιτών εγκρίνουν την πολιτική του. Το 2006 καταθέτει νομοσχέδιο αναφορικά με την πολιτική απέναντι στους μετανάστες. Το νομοσχέδιο χαρακτηρίζεται από την σκλήρυνση των κριτηρίων για την νομιμοποίηση των χωρίς άδεια μεταναστών και από την διευκόλυνση εγκατάστασης στο γαλλικό έδαφος πτυχιούχων μεταναστών. Το νομοσχέδιο ψηφίστηκε στις 30 Ιουνίου του ίδιου έτους.
Πρόεδρος της Γαλλίας.
Στις 14 Ιανουαρίου 2007 παίρνει από το κόμμα του το χρίσμα για την υποψηφιότητα στις προεδρικές εκλογές της 22ας Απριλίου. Στον πρώτο γύρο των προεδρικών εκλογών, στις 22 Απριλίου 2007 προηγήθηκε της Σεγκολέν Ρουαγιάλ με 31,1% των ψήφων. Στο δεύτερο γύρο, στις 6 Μαΐου 2007, εξελέγη Πρόεδρος με 53% των ψήφων. Ορκίστηκε και ανέλαβε καθήκοντα στις 16 Μαΐου του 2007.
Στις 11 Μαρτίου του 2009 ο Σαρκοζί ανακοίνωσε επίσημα την επιστροφή - έπειτα από 43 χρόνια - της χώρας στο στρατιωτικό σκέλος του ΝΑΤΟ. Εξαιτίας της απόφασης αυτής, η κυβέρνηση του Σαρκοζί ήρθε αντιμέτωπη με πρόταση μομφής. Με 329 ψήφους κατά της πρότασης μομφής έναντι 238 υπέρ η κυβέρνηση έλαβε την ψήφο εμπιστοσύνης από το κοινοβούλιο στις 17 Μαρτίου του 2009.
Τον Φεβρουάριο του 2012, ο Νικολά Σαρκοζί ανακοίνωσε επισήμως την υποψηφιότητά του για μία δεύτερη προεδρική θητεία στις εκλογές της 22ας Απριλίου 2012. Κύριος αντίπαλός του, από την πλευρά των Σοσιαλιστών, ήταν ο Φρανσουά Ολλάντ.
Στον πρώτο γύρο ο Σαρκοζί έλαβε 26,18 % των ψήφων έναντι 28,6% του Ολλάντ και στον δεύτερο γύρο των εκλογών ηττήθηκε από τον Ολλάντ με 48,36% έναντι 51,64% για τον Ολλάντ, και στις 15 Μαΐου 2012 ο Ολλάντ τον διαδέχθηκε στο αξίωμα του Προέδρου της Γαλλικής Δημοκρατίας.
Υποθέσεις με την δικαιοσύνη.
Από τον Φεβρουάριο του 2014, ο Νικολά Σαρκοζί βρέθηκε στο επίκεντρο δικαστικών ερευνών για διαφθορά. Σύμφωνα με τις καταγγελίες, ο Σαρκοζί είχε δεχθεί χρήματα από τον Καντάφι στην εκστρατεία για τις προεδρικές εκλογές του 2007. Την 1η Ιουλίου 2014, ο Σαρκοζί τέθηκε υπό προσωρινή κράτηση καθώς ο συνήγορός του Τιερί Ερτζόγ φέρεται να πλησίασε τους ανακριτές της υπηρεσίας καταπολέμησης διαφθοράς και τους ζήτησε να του αποκαλύψουν στοιχεία για την πορεία των ερευνών.
Στις 29 Νοεμβρίου 2014 ανακοινώθηκε η επανεκλογή του στην ηγεσία της Ένωσης για ένα Λαϊκό Κίνημα.

</doc>
<doc id="51294" url="https://el.wikipedia.org/wiki?curid=51294" title="Κάθμπερτ Μόντρεβιλ Σεμπάστιαν">
Κάθμπερτ Μόντρεβιλ Σεμπάστιαν



</doc>
<doc id="51298" url="https://el.wikipedia.org/wiki?curid=51298" title="Αλοπεριδόλη">
Αλοπεριδόλη

Η Αλοπεριδόλη ("haloperidol") είναι ένα συμβατικό αντιψυχωσικό φάρμακο της κατηγορίας των βουτυροφαινονών. Αναπτύχθηκε το 1957 από την βελγική εταιρεία Janssen Pharmaceutica και υποβλήθηκε στις πρώτες κλινικές δοκιμές στο Βέλγιο, τον ίδιο χρόνο. Αφότου απορρίφθηκε από την αμερικανική εταιρεία Searle λόγω παρενεργειών, προωθήθηκε αργότερα στις ΗΠΑ από την McNeil Laboratories. Πωλείται με τα κατοχυρωμένα ονόματα "Aloperidin", "Bioperidolo", "Brotopon", "Dozic", "Duraperidol" (Γερμανία), "Einalon S", "Eukystol", "Haldol", "Halosten", "Keselan", "Linton", "Peluces", "Serenace", "Serenase" και "Sigaperidol".
Ιδιότητες.
Η αλοπεριδόλη είναι κίτρινο κρυσταλλικό στερεό. Η κατά IUPAC ονομασία της είναι 4-[4-(p-χλωροφαινυλ)-4-υδροξυπιπεριδινο]-4'-φθοροβουτυροφαινόνη 
και ο μοριακός της τύπος C21H23ClFNO2. Το μοριακό της βάρος είναι 375,864 g/mol και το σημείο τήξεώς της 151,5oC. Η διαλυτότητά της στο νερό είναι χαμηλή (14 mg/L).
Χρήσεις.
Χρησιμοποιείται για τη θεραπεία της σχιζοφρένειας και περισσότερο για τη θεραπεία έντονων ψυχωτικών καταστάσεων και παραληρήματος.
χρησιμοποιείται επίσης για τον έλεγχο συμπτωμάτων του συνδρόμου Tourette.

</doc>
<doc id="51301" url="https://el.wikipedia.org/wiki?curid=51301" title="Νόμος Γκαι-Λυσάκ">
Νόμος Γκαι-Λυσάκ

Ο νόμος Γκαι-Λυσάκ (ή νόμος της ισοβαρούς μεταβολής) διατυπώθηκε από τον Γάλλο φυσικό Ζοζέφ Λουί Γκαι-Λυσάκ (Joseph Louis Gay-Lussac) και αναφέρει πως υπό σταθερή πίεση (P) και για ορισμένη μάζα αερίου, ο όγκος (V) είναι ανάλογος της απόλυτης θερμοκρασίας (T).
formula_1 = σταθ.
όπου formula_2 ο αριθμός των γραμμομορίων τού αερίου και formula_3 η παγκόσμια σταθερά των ιδανικών αερίων, που στο διεθνές σύστημα μονάδων (S.I) έχει τιμή
formula_4
Αν ορισμένη ποσότητα ιδανικού αερίου μεταβαίνει ισοβαρώς (P=σταθ.) από την θερμοδυναμική κατάσταση formula_5 στην κατάσταση formula_6 τότε ισχύει η σχέση:
formula_7 
Ο νόμος του Γκαι-Λυσάκ (Gay Lussac), όπως και οι άλλοι νόμοι των αερίων, ισχύει επακριβώς για ιδανικά αέρια. Οι νόμοι όμως μπορούν να εφαρμοστούν σαν καλή προσέγγιση και σε πραγματικά αέρια -αρκεί να είναι σχετικά θερμά και αραιά, (αν εξαιρέσουμε ακραίες καταστάσεις, σχεδόν πάντοτε).

</doc>
<doc id="51305" url="https://el.wikipedia.org/wiki?curid=51305" title="Σεξουαλική διαπαιδαγώγηση">
Σεξουαλική διαπαιδαγώγηση

Σεξουαλική διαπαιδαγώγηση είναι η διαδικασία ενημέρωσης των νέων αλλά και των μεγαλυτέρων ανθρώπων σχετικά με την αναπαραγωγή, τη συνουσία και τις σεξουαλικές σχέσεις.
Η σεξουαλική διαπαιδαγώγηση αφορά συνήθως ζητήματα ανατομίας, αναπαραγωγής όπως η ανάπτυξη των εμβρύων και η γέννηση, διαφορών των φύλων και υγιεινής. Ασχολείται επίσης με την περιγραφή της συνουσίας αλλά και τεχνικές για αυτήν.
Απαραίτητο κομμάτι της διαπαιδαγώγησης είναι και η αναφορά στους κινδύνους για την υγεία που μπορεί να προκύψουν από τις σεξουαλικές σχέσεις, η πρόληψη ανεπιθύμητης εγκυμοσύνης και τεχνικές για να επιτευχθεί γονιμοποίηση όταν αυτή είναι επιθυμητή, αλλά δεν συμβαίνει.
Φορείς σεξουαλικής διαπαιδαγώγησης είναι οι φίλοι, οι γονείς, το σχολείο, τα μέσα μαζικής ενημέρωσης, το διαδίκτυο αλλά και εξειδικευμένοι επιστήμονες.

</doc>
<doc id="51307" url="https://el.wikipedia.org/wiki?curid=51307" title="Νήσοι του Σολομώντος">
Νήσοι του Σολομώντος



</doc>
<doc id="51308" url="https://el.wikipedia.org/wiki?curid=51308" title="Σολομώντα Νήσοι">
Σολομώντα Νήσοι



</doc>
<doc id="51310" url="https://el.wikipedia.org/wiki?curid=51310" title="Κογκό">
Κογκό



</doc>
<doc id="51311" url="https://el.wikipedia.org/wiki?curid=51311" title="Παπούα - Νέα Γουϊνέα">
Παπούα - Νέα Γουϊνέα



</doc>
<doc id="51312" url="https://el.wikipedia.org/wiki?curid=51312" title="Ανεξάρτητα κράτη στον κόσμο">
Ανεξάρτητα κράτη στον κόσμο



</doc>
<doc id="51314" url="https://el.wikipedia.org/wiki?curid=51314" title="Πρόνωτο">
Πρόνωτο

Πρόνωτο (Pronotum) ονομάζεται το νωτιαίο μέρος του πρώτου θωρακικού δακτυλίου των εντόμων. Όλες οι νωτιαίες πλάκες του εξωσκέλετου ονομάζονται τεργίτες (Tergum = ράχη) και τα τρία επιμέρους μέρη του θώρακα ονομάζονται προθώρακας, μεσοθώρακας και μεταθώρακας. Επομένως, μπορούμε να πούμε πως το πρόνωτο είναι ο τεργίτης του προθώρακα.
Ως βάση του προνώτου εννοείται η ακμή προς το μεσοθώρακα, οι ακμές προς τις πλευρές λέγονται απλώς πλευρές του προνώτου ενώ η άκρη προς το κεφάλι δεν έχει κάποια ιδιαίτερη ονομασία. Το κεντρικό μέρος του προνώτου ονομάζεται δίσκος. 
Στο ενήλικο έντομο, συνήθως φύονται από το μεταθώρακα το πρώτο ζεύγος φτερών και το δεύτερο ζεύγος ποδιών, ενώ ο προθώρακας διαθέτει μόνο πόδια, όχι όμως φτερά. Γι´αυτό ο προθώρακας είναι πιο μικρός από το μεσοθώρακα, ο οποίος είναι διογκωμένος από τους μύες που συμμετέχουν στο πέταγμα και το πρόνωτο είναι πιο μικρό από τον αντίστοιχο τεργίτη του μεσοθώρακα. Σμίγει καλά με τις γειτονικές πλάκες του εξωσκελετού. Και εξαιτίας αυτού, αλλά και του χρωματισμού του, το πρόνωτο δεν είναι ευδιάκριτο μεταξύ των μεγαλύτερων γειτονικών τμημάτων του εξωσκελετού, ιδιαίτερα στις τάξεις με καλά ανεπτυγμένη ικανότητα για πέταγμα, όπως στις πεταλούδες, στις μύγες και λοιπά. Η "Εικόνα 1" δείχνει, πως στη σφήκα Pollistes το πρόνωτο είναι μόνο ένα στενό κίτρινο "κολλάρο" κοντά στο κεφάλι. 
Μερικές φορές (στα Symphyta), το πρόνωτο κρύβεται κάτω από άλλες πλάκες του εξωσκελετού και είναι διακριτό μόνο σε ένα έμπειρο μάτι.
Σ´αυτές τις τάξεις εντόμων που δεν πετούν καλά, οι διαστάσεις του προνώτου μπορεί να είναι επιβλητικές, σε σχέση πάντα με το μέγεθος του υπόλοιπου θώρακα. Στον κοριό στην "Εικόνα 7", το πρόνωτο είναι η φαρδιά εμπρόσθια εξαγωνική ασπίδα με τις 6 μαύρες γραμμές. Μερικοί κοριοί που ζουν στο νερό μπορούν να αποθηκεύουν αέρα κάτω από το πρόνωτό τους .
Στις κατσαρίδες το πρόνωτο σχηματίζει ένα δίσκο, που σκεπάζει το κεφάλι και τα προσαρτήματα των φτερών. Υπάρχουν όμως και εξαιρέσεις. Η κατσαρίδα από τη Μαδαγασκάρη που φαίνεται στην "Εικόνα 3" έχει δύο κέρατα στο πρόνωτο, που είναι ο πιο χιτινισμένος τεργίτης.
Στις ακρίδες που περιλαμβάνουν μερικές οικογένειες, στην οικογένεια των Acrididae το πρόνωτο φέρει μία η περισσότερες καρίνες και σαν κράνος σκεπάζει όχι μόνο τη νωτιαία πλευρά του προθώρακα, αλλά και μέρος από τις πλευρές του . Στην "Εικόνα 5" το νωτιαίο μέρος του προθώρακα είναι ανοιχτό καφέ με άσπρες άκρες, με το πλευρικό μέρος πράσινο. Στις ακρίδες της οικογένειας Tetrigidae όμως το πρόνωτο μπορεί να φτάσει και πέρα από την οπίσθια άκρη της κοιλιάς.
Σε μερικούς τζίτζικες το πρόνωτο μπορεί να είναι σχεδόν το ίδιο ογκώδες με ολόκληρο το υπόλοιπο σώμα, όπως φαίνεται στην "Εικόνα 6". Εδώ βέβαια δεν είναι συμπαγές, αλλά σε μεγάλο μέρος του κούφιο..
Η πιο μεγάλη ποικιλία μορφών του προνώτου απαντάται στην τάξη των κολεοπτέρων. Τα κολεόπτερα δεν πετούν με το πρώτο τους ζευγάρι φτερών (έλυτρα), αλλά μόνο με το δεύτερο ζευγάρι. Εδώ ο προθώρακας με το πρόνωτο είναι μεγαλύτερα και χωρισμένα από τον υπόλοιπο θώρακα, που μένει κρυμμένος κάτω από τα έλυτρα. Το πρόνωτο είναι ισχυρά χιτινισμένο. 
Τα διάφορα είδη δεν διαφέρουν μεταξύ τους μόνο στο χρωματισμό και στο σχήμα του προνώτου. Η επιφάνεια μπορεί να είναι με ή χωρίς τρίχες, με λέπια ή και με τα δύο. Οι άκρες μπορεί να είναι ανάγλυφες ή όχι. Ο δίσκος μπορεί να είναι λείος έως και ελαιώδης, μπορεί να έχει τρύπες ή ρυτίδες, των οποίων το σχήμα, το μέγεθος και η διάταξη παίζουν καθοριστικό ρόλο για την αναγνώριση του είδος. Καμία φορά έχει μία η περισσότερες καρίνες, κέρατα ή άλλες προεξοχές και εξογκώματα. Αυτό συμβαίνει τις περισσότερες φορές στα αρσενικά. Μπορεί επίσης να έχει διάφορα βαθουλώματα που στα θηλυκά καμιά φορά παίζουν ρόλο στη στάση κατά τη σύζευξη.
Στην "Εικόνα 2" φαίνεται το πρόνωτο από ένα κολεόπτερο της Κεντρικής Αμερικής από την οικογένεια Cerambycidae με τρία μεγάλα αγκάθια σε κάθε πλευρά. Στην "Εικόνα 4" φαίνεται το πρόνωτο από κολεόπτερο της Κεντρικής Ευρώπης με κέρατα. 
Σε μερικά κολεόπτερα το πρόνωτο μπορεί να σκεπάζει ολόκληρο το κεφάλι, λ.χ. στην οικογένεια Scolytidae.
Αναφορές.
H. Freude, K. W. Harde, G. A. Lohse: "Die Käfer Mitteleuropas, Bd.1". Spektrum Akademischer Verlag in Elsevier 1966, ISBN 3-827-40683-8 

</doc>
<doc id="51315" url="https://el.wikipedia.org/wiki?curid=51315" title="Θανατική ποινή στον κόσμο">
Θανατική ποινή στον κόσμο

Σε 142 (από τις συνολικά 195 ανεξάρτητες) χώρες σύμφωνα με τη Διεθνή Αμνηστία δεν είναι πλέον σε ισχύ η θανατική ποινή.
Το 2010 πιστεύεται ότι εκτελέστηκαν θανατοποινίτες σε 21 χώρες, το 2011 σε 18 χώρες και το 2012 σε 21 χώρες. Τουλάχιστον 2.390 άνθρωποι εκτελέστηκαν στη διάρκεια του 2008 σε 25 χώρες και άλλοι 8.864 βρίσκονται στη σειρά περιμένοντας τον θάνατό τους με εκτέλεση. Οι περισσότερες εκτελέσεις (1.718) έγιναν στην Κίνα. Στη διάρκεια του 2007 σε 24 χώρες (το 88% σε Κίνα, Ιράν, Πακιστάν, Σαουδική Αραβία και στις ΗΠΑ), εκτελέστηκαν 1.252 άνθρωποι έναντι 1.591 εκτελέσεων το 2006.
Σύνοψη.
Σύμφωνα με τη Διεθνή Αμνηστία, από τα συνολικά 195 κράτη-μέλη του ΟΗΕ:
Οι παραπάνω πληροφορίες είναι ενημερωμένες για το 2021 οπότε η θανατική ποινή καταργήθηκε στο Καζακστάν, το Μαλάουι και τη Σιέρα Λεόνε.
Χώρες που έχουν τη θανατική ποινή σε ισχύ.
Στα κράτη και εδάφη αυτά, η εσχάτη των ποινών είναι σε ισχύ.
Χώρες που έχουν καταργήσει πλήρως τη θανατική ποινή.
Οι παρακάτω χώρες έχουν καταργήσει εντελώς την ποινή του θανάτου.
Χώρες που έχουν καταργήσει τη θανατική ποινή μόνο για τα εγκλήματα κοινού ποινικού δικαίου.
Η θανατική ποινή επιτρέπεται μόνο σε περιόδους πολέμου.
Χώρες που έχουν καταργήσει τη θανατική ποινή στην πράξη.
Ο παρακάτω κατάλογος αφορά τις χώρες που εξακολουθούν να έχουν τη θανατική ποινή στη νομοθεσία τους, όμως δεν έχουν κάνει εκτελέσεις τουλάχιστον τα τελευταία 10 χρόνια.

</doc>
<doc id="51316" url="https://el.wikipedia.org/wiki?curid=51316" title="Κβαντικό παράδοξο του Ζήνωνα">
Κβαντικό παράδοξο του Ζήνωνα

Το κβαντικό παράδοξο του Ζήνωνα έχει να κάνει με την κατάρρευση της κυματοσυνάρτησης και προτάθηκε το 1977 από τους "Misra" και "Sudarshan". Η βασική ιδέα έγκειται στο παρακάτω πείραμα:
Έστω ότι έχουμε ένα ασταθές σύστημα το οποίο βρίσκεται στην διεγερμένη κατάσταση formula_1, και το οποίο πρόκειται να μεταβεί "φυσικά" στη θεμελιώδη κατάσταση, μετά από χρόνo formula_2. Για χρόνους μικρότερους του χρόνου formula_2, η πιθανότητα μετάβασης στη θεμελιώδη κατάσταση είναι 
ενώ η πιθανότητα το σύστημα να βρίσκεται ακόμη στη διεγερμένη κατάσταση formula_1 μετά από χρόνο formula_6 είναι 
Εάν μετά τη μέτρηση "βρούμε" ότι το σύστημα είναι όντως στην κατάσταση formula_1, τότε σύμφωνα με την αρχή του φιλτραρίσματος η κατάσταση του συστήματος θα είναι πάλι η κατάσταση formula_1. Έτσι, αν επαναλάβουμε τη μέτρηση μετά από χρόνο formula_10, η πιθανότητα να βρούμε το σύστημα πάλι στην κατάσταση formula_1 είναι τώρα
Δηλαδή η πιθανότητα ολοένα και μειώνεται με την πάροδο του χρόνου, όπως και θα έπρεπε να συμβαίνει. Το παράδοξο εμφανίζεται όταν επαναλάβουμε το πείραμα κάνοντας πολλές μετρήσεις ανά μικρά χρονικά διαστήματα. Για "πολύ μικρούς χρόνους", η πιθανότητα μετάβασης στη θεμελιώδη κατάσταση είναι ανάλογη του formula_13
Επαναλαμβάνοντας λοιπόν το πείραμα, από formula_15 μέχρι formula_16, δηλαδή παίρνοντας μετρήσεις σε χρόνους formula_17, η πιθανότητα το σύστημα να βρίσκεται στην κατάσταση formula_1 είναι περίπου
Παίρνοντας το όριο formula_20, η πιθανότητα πηγαίνει προς τη μονάδα. Αυτό είναι και το παράδοξο. Ένα ασταθές σύστημα το οποίο παρατηρείται συνεχώς, δεν αποδιεγείρεται ποτέ! 
Το κβαντικό παράδοξο του Ζήνωνα έχει να κάνει με τη γενικότερη ερμηνεία της κβαντικής μηχανικής, καθώς και με τον ρόλο που διαδραματίζει η μέτρηση στην κβαντική θεωρία. Σύμφωνα με νεώτερες απόψεις (Ιακωβής, Αναπολιτάνος) η λύση στα παράδοξα του συνεχούς που έθεσε ο Ζήνων, δίδεται θεωρώντας τις πεπερασμένες αποστάσεις όχι σαν ένα άπειρο σύνολο σημείων, αλλά σαν πεπερασμένα κβαντικά βήματα σχετιζόμενα με τη δυνατότητα της παρατήρησης, αλλά και το ποιόν του εκάστοτε παρατηρητή. Επί παραδείγματι, το θέμα του δρομέα που ποτέ δεν φθάνει στον τελικό προορισμό του διότι δήθεν έχει να διανύσει άπειρα διαιρούμενα διαστήματα, έχει τη λύση του στην κβαντική θεώρηση της διαδρομής του ως μια πεπερασμένη ομάδα βημάτων και όχι σαν μια άπειρη ομάδα σημείων. Φαίνεται ότι η επίδραση του Κάντ και των ιντουσιονιστικών μαθηματικών συνάδει με την ανωτέρω άποψη. Η «κατασκευαστικότητα» ενός δεδομένου μεγέθους και η αντιμετώπισή του ως «όλον» απομακρύνει έξ αρχής την ύπαρξη των παραδόξων του συνεχούς (Ιακωβής, 2014)

</doc>
<doc id="51317" url="https://el.wikipedia.org/wiki?curid=51317" title="Αντίρροια">
Αντίρροια

Με τον όρο αντίρροια (αντίθετη ροή), ως ουσιαστικό, χαρακτηρίζεται το φυσικό φαινόμενο της παρουσίας ή δημιουργίας, απ' οποιαδήποτε αιτία, θαλάσσιου ρεύματος αντίθετα του συνήθως υφιστάμενου παράκτιου.
Στο φαινόμενο της παλίρροιας ο όρος «αντίρροια» χαρακτηρίζει την μεταστροφή που σημειώνεται ως προς την κατεύθυνση του θαλάσσιου ρεύματος που υπήρχε προηγουμένως σε ορισμένη χρονική στιγμή.
Επίσης ως επίθετο απαντάται στον πληθυντικό ως: αντιρροιακά ρεύματα που πρόκειται κυρίως για ζεύγη θαλασσίων ρευμάτων κινουμένων κατ΄ αντίθετη κατεύθυνση μεταξύ τους, το ένα ύπερθεν του άλλου. Τέτοια «αντιρροιακά ρεύματα» παρατηρούνται στις ακτές του Ανατολικού Αιγαίου και ιδιαίτερα έντονα στα Στενά των Δαρδανελίων μέχρι την έξοδο του Βοσπόρου στη Μαύρη θάλασσα. Το φαινόμενο αυτό δημιουργείται είτε εκ της διαφοράς περιεκτικότητας άλατος, (ως συνηθέστερα), είτε εκ της διαφοράς θερμοκρασίας υποβρύχιου και επιφανειακού ρεύματος. Για παράδειγμα: οι λουόμενοι στις ανατολικές ακτές της Σάμου, εξερχόμενοι από την θάλασσα δεν μένει σχεδόν καθόλου επάνω τους αλάτι, σε αντίθεση με τους λουόμενους στις δυτικές ακτές της Σάμου.
Και οι δύο παραπάνω όροι ως ουσιαστικό και ως επίθετο λαμβάνονται ιδιαίτερα υπ΄ όψη τόσο στη Ναυτιλία, κατά τον επιχειρούμενο από πλοία διάπλου περιοχής που υφίσταται τέτοιο φαινόμενο, όσο και στην διενέργεια αλιείας πλησίον ομοίως τέτοιων περιοχών, καθώς και σε άλλες υποβρύχιες δραστηριότητες.

</doc>
<doc id="51318" url="https://el.wikipedia.org/wiki?curid=51318" title="Θανατική Ποινή στον Κόσμο">
Θανατική Ποινή στον Κόσμο



</doc>
<doc id="51323" url="https://el.wikipedia.org/wiki?curid=51323" title="Αιθυλική αλκοόλη">
Αιθυλική αλκοόλη



</doc>
<doc id="51324" url="https://el.wikipedia.org/wiki?curid=51324" title="Οινόπνευμα">
Οινόπνευμα



</doc>
<doc id="51329" url="https://el.wikipedia.org/wiki?curid=51329" title="Ενημέρωση (εφημερίδα)">
Ενημέρωση (εφημερίδα)

Η Ενημέρωση είναι εβδομαδιαία εφημερίδα που εκδίδεται στην Κέρκυρα. Εκτός από την Κέρκυρα, κυκλοφορεί και στα Ιωάννινα, την Πάτρα, τη Θεσπρωτία, τη Λευκάδα, την Κεφαλονιά, τους Παξούς, την Ιθάκη, τη Ζάκυνθο. Η ιδιοκτήσια της ανήκει στις "Εκδόσεις Ενημέρωση".

</doc>
<doc id="51330" url="https://el.wikipedia.org/wiki?curid=51330" title="Καθημερινή Ενημέρωση">
Καθημερινή Ενημέρωση



</doc>
<doc id="51332" url="https://el.wikipedia.org/wiki?curid=51332" title="Ενημέρωση (αποσαφήνιση)">
Ενημέρωση (αποσαφήνιση)

Ο όρος ενημέρωση μπορεί να αναφέρεται στις εξής έννοιες:

</doc>
<doc id="51333" url="https://el.wikipedia.org/wiki?curid=51333" title="Άλκης Τροπαιάτης">
Άλκης Τροπαιάτης

Ο Άλκης Κ. Τροπαιάτης (1909 - 28 Ιουλίου 1999) ήταν Έλληνας συγγραφέας.
Βιογραφία.
Γεννήθηκε στη Δαύλεια της Βοιωτίας αλλά η καταγωγή του ήταν από τα Τρόπαια Αρκαδίας. Έγραψε ποιήματα και παιδικά έργα. Ασχολήθηκε ιδιαίτερα με την παιδική και με την εφηβική λογοτεχνία. Ίδρυσε εκδοτικό οίκο με το όνομα "Αλκαίος". Αποσπάσματα από έργα του έχουν δημοσιευτεί κατά καιρούς σε σχολικά βιβλία. Στα μέσα της δεκαετίας του 1960 (1964-1965) ήταν διευθυντής του παιδικού περιοδικού "ΜΠΡΑΒΟ" το οποίο πρωτοέφερε τα γαλλοβελγικά κόμικς (bande desinee) στην Ελλάδα. Ήταν μία πολύ καλή προσπάθεια στο πρότυπο του γαλλικού περιοδικού "Pilote", που δυστυχώς δεν ευδοκίμησε.
Πέθανε το 1999 και κηδεύτηκε στις 29 Ιουλίου από τον ιερό ναό Κωνσταντίνου και Ελένης του Νεκροταφείου Ζωγράφου.

</doc>
<doc id="51334" url="https://el.wikipedia.org/wiki?curid=51334" title="Ένωση Συντακτών Ημερησίων Εφημερίδων Αθηνών">
Ένωση Συντακτών Ημερησίων Εφημερίδων Αθηνών



</doc>
<doc id="51335" url="https://el.wikipedia.org/wiki?curid=51335" title="Φ.Π.Κ. Πρωτοπορία">
Φ.Π.Κ. Πρωτοπορία



</doc>
<doc id="51336" url="https://el.wikipedia.org/wiki?curid=51336" title="Σόκρατες (ποδοσφαιριστής)">
Σόκρατες (ποδοσφαιριστής)



</doc>
<doc id="51337" url="https://el.wikipedia.org/wiki?curid=51337" title="Έλληνας">
Έλληνας



</doc>
<doc id="51341" url="https://el.wikipedia.org/wiki?curid=51341" title="Περσέπολις">
Περσέπολις

Με την ονομασία Περσέπολις μπορεί να αναφερόμαστε 

</doc>
<doc id="51342" url="https://el.wikipedia.org/wiki?curid=51342" title="Περσέπολις (κόμικς)">
Περσέπολις (κόμικς)

Η μαυρόασπρη αυτοβιογραφική σειρά κόμικς Περσέπολις της Μαργιάν Σατραπί αποτέλεσε μεγάλη εκδοτική και καλλιτεχνική επιτυχία ενώ παράλληλα κατάφερε να φέρει σε επαφή το δυτικό κοινό με τον Ιρανικό πολιτισμό και την Ιρανική ιστορία.
Στη Γαλλία κυκλοφόρησε σε τέσσερις τόμους (2000, 2001, 2002, 2003) που παρουσιάζουν με χρονολογική σειρά ιστορικές περιόδους του νεότερου Ιράν και της προσωπικής αλλά και οικογενειακής ιστορίας της δημιουργού του.
Το κόμικ, μεταξύ άλλων διακρίσεων, τιμήθηκε με το βραβείο σεναρίου από το Διεθνές Φεστιβάλ Κόμικς του Ανγκουλέμ, ενώ το περιοδικό Time το συμπεριέλαβε στον κατάλογο με τα καλύτερα κόμικς του 2003.
Στην Ελλάδα έχει κυκλοφορήσει σε δύο τόμους από τις εκδόσεις Ηλίβατον:

</doc>
<doc id="51344" url="https://el.wikipedia.org/wiki?curid=51344" title="Περσέπολις κόμικς">
Περσέπολις κόμικς



</doc>
<doc id="51345" url="https://el.wikipedia.org/wiki?curid=51345" title="Μιχαήλ Μπακνανάς">
Μιχαήλ Μπακνανάς

Ο Μιχαήλ Μπακνανάς (1753 - 9 Ιουλίου 1771) ήταν Έλληνας κηπουρός και μάρτυρας. 
Γεννήθηκε το 1753 κοντά στο Θησείο από φτωχούς γονείς. Ήταν αγράμματος και έγινε κηπουρός που πουλούσε τα προϊόντα του στα περίχωρα της Αττικής. Ο νέος αυτός έπεσε θύμα συκοφαντίας, ότι τάχα υποστηρίζει με αποστολή τροφίμων τους επαναστάτες στη Σαλαμίνα ή κατά άλλους ότι προμήθευε μπαρούτι τους κλέφτες των ορεινών της Αττικής. Η κατηγορία δεν αποδείχθηκε ποτέ, όμως ο ίδιος καταδικάστηκε σε θάνατο. Ο δήμιός του τον περιέφερε στους δρόμους της Αθήνας και του ζητούσε να αλλαξοπιστήσει για να γλιτώσει. Εκείνος όμως δε δεχόταν και φώναζε: «"Χτυπάτε διά την πίστην"».
Στο τέλος αποκεφαλίστηκε στις 9 Ιουλίου 1771 και ο θάνατός του έκανε αίσθηση στην κοινωνία της Αθήνας. Το όνομά του φέρει σήμερα δρόμος της Αθήνας στον Νέο Κόσμο, καθώς και παρακείμενη στάση τραμ.
Η Ορθόδοξη Εκκλησία τιμά τη μνήμη του ως αγίου, στις 30 Ιουνίου και στις 9 Ιουλίου. Το 2003 ανακηρύχθηκε προστάτης των διατροφολόγων και των διαιτολόγων.

</doc>
<doc id="51347" url="https://el.wikipedia.org/wiki?curid=51347" title="Δημοκρατία του Νόβγκοροντ">
Δημοκρατία του Νόβγκοροντ

Η Φεουδαλική Δημοκρατία του Νόβγκοροντ (1136–1478) υπήρξε κρατικό μόρφωμα της ΒΔ Ρωσίας κατά τον ύστερο Μεσαίωνα με πρωτεύουσα το Νόβγκοροντ. Διαδραμάτισε σημαντικό ρόλο σε μια πολύ δύσκολη περίοδο για τον ανατολικό σλαβικό κόσμο, όντας ένα από τα λίγα ρωσικά κράτη που έμειναν ανέπαφα τόσο από τη μογγολική εισβολή στο νότο, όσο και το σουηδικό και τευτονικό επεκτατισμό από δυσμάς.
Ιστορική διαδρομή.
Πριν την ανεξαρτητοποίησή του, το Νόβγκοροντ ήταν το δεύτερο σημαντικότερο πριγκιπάτο του βαραγγοσλαβικού κράτους των Ρως μετά την πρωτεύουσα Κίεβο. Δεδομένου μάλιστα ότι οι Βάραγγοι είχαν εγκατασταθεί εκεί πολύ πριν κατακτήσουν το Κίεβο, θεωρούσαν την πόλη ως κοιτίδα της αριστοκρατίας που διοικούσε το κράτος. 
Αυτονόμηση από το κεντρικό κράτος.
Η αυτονόμηση της τοπικής ολιγαρχίας από την κεντρική εξουσία ήταν μία μακρόχρονη διαδικασία, η οποία δρομολογήθηκε μετά το θάνατο του Μεγάλου Πρίγκιπα Γιάροσλαβ του Σοφού (1054) και οφείλεται σε δύο κύρια αίτια:
Ως αποτέλεσμα της διαδικασίας αυτονόμησης, η είσοδος στο 12ο αι. έβρισκε την πόλη να διαθέτει ήδη δικό της αρχιεπίσκοπο και στρατιωτικό διοικητή. Επίσης σε πολιτικές δομές το Νόβγκοροντ έμοιαζε περισσότερο με δυτικοευρωπαϊκή παρά με ρωσική πόλη.
Ανεξαρτησία και ακμή.
Η ανεξαρτησία κηρύχθηκε επισήμως από τις δύο κυρίαρχες τάξεις, τους αριστοκράτες ("βογιάρους") και τους μεγαλεμπόρους, το 1136. Στο νέο κράτος ενσωματώθηκαν μια σειρά από σημαντικές πόλεις της ΒΔ Ρωσίας: Πσκοβ ("Πίσκοβο"), Λάντογκα, Στάραγια Ρούσα, Όρεσεκ. Οι δεκαετίες που ακολούθησαν ανέδειξαν τη Δημοκρατία του Νόβγκοροντ στη σημαντικότερη δύναμη του ανατολικού σλαβικού κόσμου, ιδιαίτερα μετά τη Μογγολική Εισβολή (13ος αιώνας). 
Το Νόβγκοροντ δεν αντιμετώπισε τη μοίρα των νότιων και ανατολικών ρωσικών περιοχών, που υποδουλώθηκαν στους Μογγόλους, αλλά είχε να αντιμετωπίσει επιβουλές από τη δύση. Μέσα σε ενάμιση αιώνα πέτυχε να αποκρούσει σειρά επιθέσεων από τους Σουηδούς και τους Τεύτονες, οι οποίοι επιβουλεύονταν τα εδάφη του. Οι εισβολές αυτές, πέραν της προφανούς επιθυμίας των επιτιθεμένων για επέκταση, είχαν και θρησκευτικό χαρακτήρα, αφού είχαν εγκριθεί με παπική βούλα ως πόλεμος κατά των "αιρετικών ορθοδόξων".
Το 1348 αποχώρησε από τη Δημοκρατία το Πσκοβ, αλλά αυτό ουδόλως την αποδυνάμωσε - μέχρι τις αρχές του 15ου αι. είχε εξαπλωθεί σε μια επικράτεια από τη Βαλτική μέχρι τα Ουράλια. Το δε εμπόριό της κυριαρχούσε στη Βόρεια Ευρώπη, σε βαθμό που το Νόβγκοροντ ήταν μία από τις τέσσερις πλουσιότερες πόλεις της Χανσεατικής Ένωσης μαζί με το Λονδίνο, το Μπέργκεν και το Μπρυζ. Η οικονομική ισχύς έδωσε στην πόλη τη δυνατότητα να χρηματοδοτεί μεγάλα έργα και να μετακαλεί καλλιτέχνες από ολόκληρη την Ευρώπη, όπως τον κωνσταντινουπολίτη αγιογράφο Θεοφάνη.
Παρακμή και πτώση.
Την ίδια περίοδο που η Δημοκρατία του Νόβγκοροντ άκμαζε, στην υπόλοιπη Ρωσία είχε ξεκινήσει η απεξάρτηση από το μογγολικό έλεγχο και ένα νέο ισχυρό κρατίδιο αναδεικνυόταν σε ανταγωνιστική δύναμη: ήταν το Μέγα Δουκάτο της Μόσχας, το οποίο φιλοδοξούσε να ενοποιήσει τα ρωσικά εδάφη σε μία ενιαία επικράτεια με πρωτεύουσα τη Μόσχα. Οι διενέξεις μεταξύ των δύο κρατιδίων ξεκίνησαν στα τέλη του 14ου αι.
Φοβισμένοι από τη μοσχοβίτικη απειλή, οι βογιάροι της Δημοκρατίας κατέφυγαν σε συμμαχία με τις καθολικές Λιθουανία και Πολωνία. Αυτό όμως εξόργισε τις λαϊκές τάξεις, οι οποίες αντιμετώπισαν τη συμμαχία ως προδοσία κατά του ρωσικού έθνους και της ορθόδοξης πίστης. Ως αποτέλεσμα ξέσπασε μία μακρόχρονη εσωτερική έριδα, η οποία άλλες φορές περιοριζόταν σε πολιτικό επίπεδο και άλλοτε έπαιρνε το χαρακτήρα ένοπλης εμφύλιας σύγκρουσης. Η κατάσταση αυτή εξασθένησε σημαντικά τη δύναμη του Νόβγκοροντ για τις επόμενες δεκαετίες.
Το καλοκαίρι του 1471, με το στρατό τους ηττημένο από το μοσχοβίτη Ιβάν Γ' στη Σελόνα και τον ποταμό Ντβίνα, οι βογιάροι του Νόβγκοροντ ακύρωσαν τη συμμαχία με Λιθουανία - Πολωνία και δήλωσαν υποταγή στη Μόσχα. Κράτησαν όμως μία σχετική αυτονομία, την οποία αρχικά ο Ιβάν αποδέχθηκε, αλλά στη συνέχεια προσπαθούσε με κάθε τρόπο να ακυρώσει.
Η οριστική ενσωμάτωση της Δημοκρατίας στο αναδυόμενο ρωσικό βασίλειο έγινε τελικά στις 14 Ιανουαρίου 1478. Ο Ιβάν πολιόρκησε το Νόβγκοροντ και δεν έδωσε στην πόλη καμία επιλογή, πέρα από την αποδοχή της πλήρους κυριαρχίας του. Από εκείνη τη στιγμή, η Φεουδαλική Δημοκρατία του Νόβγκοροντ έπαυσε να υπάρχει.
Θεσμοί.
Για τα δεδομένα του ύστερου μεσαίωνα, οι θεσμοί της Δημοκρατίας του Νόβγκοροντ εμφάνιζαν αρκετές πρωτοτυπίες. Οι εξουσίες ήταν διαχωρισμένες (αν και όχι με τη διάκριση που εφαρμόζεται σήμερα) και κύριος φορέας τους δεν ήταν ένας ηγεμόνας ή η αυλή του, αλλά ένα σαφώς ευρύτερο σώμα. Τα κυριότερα όργανα της Δημοκρατίας ήταν τα ακόλουθα:

</doc>
<doc id="51349" url="https://el.wikipedia.org/wiki?curid=51349" title="Βουλγαρικά κέρματα ευρώ">
Βουλγαρικά κέρματα ευρώ

Το ευρώ (EUR ή €) είναι το κοινό νόμισμα 19 κρατών μελών της Ευρωπαϊκής Ένωσης, τα οποία αποτελούν την Ευρωζώνη. Τα κέρματα έχουν μια κοινή όψη και για τις 19 χώρες και μια εθνική όψη που περιλαμβάνει ένα σχέδιο επιλεγμένο από το κράτος-μέλος για λογαριασμό του οποίου γίνεται η κοπή. Η Βουλγαρία δε συμμετέχει ακόμη στην Ευρωζώνη, οπότε νόμισμά της παραμένει το λεβ. Η Βουλγαρία προσχώρησε στην Ευρωπαϊκή Ένωση το 2007 και δεν υπάρχει ακόμη ακριβής ημερομηνία υιοθέτησης του ευρώ, αν και το λεβ είναι απόλυτα συνδεδεμένο με αυτό, με σταθερή ισοτιμία.
Η εθνική πλευρά των βουλγαρικών κερμάτων ευρώ.
Η εθνική πλευρά των βουλγαρικών κερμάτων ευρώ δεν έχει σχεδιαστεί ακόμη. Υπάρχει όμως, μια πιθανή σχεδίαση.
Αναμνηστικά κέρματα ευρώ.
Η Βουλγαρία θα μπορεί να εκδώσει αναμνηστικά κέρματα αφού προσχωρήσει στην Ευρωζώνη.
Για περισσότερες πληροφορίες για τα αναμνηστικά κέρματα των δύο ευρώ, δείτε το άρθρο αναμνηστικά κέρματα ευρώ.

</doc>
<doc id="51350" url="https://el.wikipedia.org/wiki?curid=51350" title="Λευκός Οίκος">
Λευκός Οίκος

Ο Λευκός Οίκος (White House) στην Ουάσινγκτον είναι η κατοικία και ο χώρος εργασίας του Προέδρου και του Αντιπρόεδρου των Ηνωμένων Πολιτειών της Αμερικής. Βρίσκεται στην "1600 Pennsylvania Avenue" και έλαβε το όνομά του το 1901 λόγω του λευκού χρώματος του εξωτερικού του.
Τοποθεσία και οικοδόμηση.
Η τοποθεσία του Λευκού Οίκου επιλέχτηκε από τον Πρόεδρο Τζωρτζ Ουάσινγκτον και τον αρχιτέκτονα και μηχανικό Πιερ Λ' Ανφάν. Αρχιτέκτονας του κτιρίου ήταν ο Ιρλανδός Τζέιμς Χόμπαν και τα έργα άρχισαν στις 13 Οκτωβρίου 1792 όπου τέθηκε ο θεμέλιος λίθος παρουσία του Τζ. Ουάσινγκτον. Ο αρχιτεκτονικός ρυθμός του είναι ο Αναγεννησιακός. Οι πύλες του μεγάρου κοσμούνται με κίονες ελληνικού ιωνικού ρυθμού. Η ημερομηνία αυτή είναι συγχρόνως και η ημερομηνία ιδρύσεως της νέας πρωτεύουσας. Πρώτος κάτοικος του Λευκού Οίκου έγινε την 1η Νοεμβρίου του 1800 ο δεύτερος πρόεδρος των Η.Π.Α., Τζον Άνταμς με τη σύζυγό του. 
Το 1812 υπέστη σοβαρές ζημιές από βρετανικά στρατεύματα κατά την διάρκεια του πολέμου του 1812. Την μερική ανοικοδόμηση του κτηρίου, με κλασικιστικό ύφος, ανέλαβε το 1819 ξανά ο Τζέιμς Χόμπαν. Οι υπάρχουσες ζημιές από την φωτιά καλύφθηκαν με άσπρο χρώμα. Το 1901 υπό την κυβέρνηση του Θεόδωρου Ρούσβελτ πραγματοποιήθηκαν πολλές βελτιώσεις για την εξυγίανση του κτιρίου, οπότε και χτίστηκε η δυτική πτέρυγα. Το προεδρικό δωμάτιο εργασίας (οβάλ γραφείο, αγγλ. "oval office") χτίστηκε το 1909 με πρωτοβουλία του Ουίλλιαμ Χάουαρντ Ταφτ. Στις 24 Δεκεμβρίου 1929 η δυτική πτέρυγα καταστράφηκε από πυρκαγιά.
Για την οικοδόμηση του Λευκού Οίκου χρησιμοποιήθηκαν κυρίως ψαμμίτης από το γερμανικό Ομπερνκίρχεν και μάρμαρο από το κροατικό νησί Μπρατς. Από την ανοικοδόμηση και μετά ο ψαμμίτης βάφεται μέχρι σήμερα με άσπρο χρώμα.

</doc>
<doc id="51352" url="https://el.wikipedia.org/wiki?curid=51352" title="Ρουμανικά κέρματα ευρώ">
Ρουμανικά κέρματα ευρώ

Το ευρώ (EUR ή €) είναι το κοινό νόμισμα 17 κρατών μελών της Ευρωπαϊκής Ένωσης, τα οποία αποτελούν την Ευρωζώνη. Τα κέρματα έχουν μια κοινή όψη και για τις 17 χώρες και μια εθνική όψη, που περιλαμβάνει ένα σχέδιο επιλεγμένο από το κράτος μέλος για λογαριασμό του οποίου γίνεται η κοπή. Η Ρουμανία δε συμμετέχει ακόμη στην Ευρωζώνη, οπότε νόμισμά της παραμένει το λέου. Η Ρουμανία προσχώρησε στην Ευρωπαϊκή Ένωση το 2007 και δεν υπάρχει ακόμη ακριβής ημερομηνία υιοθέτησης του ευρώ.
Η εθνική πλευρά των ρουμανικών κερμάτων ευρώ.
Η εθνική πλευρά των ρουμανικών κερμάτων ευρώ δεν έχει σχεδιαστεί ακόμη.
Αναμνηστικά κέρματα ευρώ.
Η Ρουμανία θα μπορεί να εκδώσει αναμνηστικά κέρματα, αφού προσχωρήσει στην Ευρωζώνη.
Για περισσότερες πληροφορίες για τα αναμνηστικά κέρματα των δύο ευρώ, δείτε το άρθρο αναμνηστικά κέρματα ευρώ.

</doc>
<doc id="51355" url="https://el.wikipedia.org/wiki?curid=51355" title="Τζέιμς Χόμπαν">
Τζέιμς Χόμπαν

Ο Τζέιμς Χόμπαν (αγγλ. "James Hoban") (1762 - 8 Δεκεμβρίου 1831) ήταν Ιρλανδός αρχιτέκτονας, ο οποίος έγινε διάσημος ως σχεδιαστής του Λευκού Οίκου της Ουάσινγκτον.
Ζωή και έργο.
Ο Χόμπαν γεννήθηκε στο ιρλανδικό Ντέσαρτ, κοντά στο Κάλλαν στην κομητεία Κιλκέννι. Σπούδασε αρχιτεκτονική στο "Dublin Society School". Γύρω στο 1789 μετανάστευσε στις die Ηνωμένες Πολιτείες και εγκαταστάθηκε στην Φιλαδέλφεια. 
Σχεδίασε την Βουλή της Νότιας Καρολίνας, λίγο πριν αναλάβει τον σχεδιασμό της κατοικίας του Προέδρου (αργότερα γνωστός ως «Λευκός Οίκος»). Το σχέδιο βασιζόταν στο Leinster House του Δουβλίνου. Σχεδιασμός και οικοδόμηση διάρκεσαν από το 1792 μέχρι το 1800. Αφού ο Λευκός Οίκος καταστράφηκε το 1814 από τους Βρετανούς, ανέλαβε την ανοικοδόμηση του. Ο Χόμπαν ήταν επίσης ένας από τους αρχιτέκτονες του Καπιτολίου. Ανέλαβε την ευθύνη για την οικοδόμηση δημοσίων κτιρίων για περισσότερο από 25 χρόνια.
Πέθανε στην Ουάσινγκτον στις 8 Δεκεμβρίου 1831.

</doc>
<doc id="51356" url="https://el.wikipedia.org/wiki?curid=51356" title="Οι μύγες">
Οι μύγες



</doc>
<doc id="51357" url="https://el.wikipedia.org/wiki?curid=51357" title="Κράφτβερκ">
Κράφτβερκ



</doc>
<doc id="51361" url="https://el.wikipedia.org/wiki?curid=51361" title="Οιδίπους Τύραννος">
Οιδίπους Τύραννος

Η τραγωδία «Οιδίπους Τύραννος» είναι έργο του Σοφοκλή. Η χρονολογία συγγραφής του έργου θεωρείται άγνωστη. Εικάζεται ότι παρουσιάστηκε τελικά για πρώτη φορά το 428 π.Χ. Πολλοί κριτικοί, συμπεριλαμβανομένου και του Αριστοτέλους, θεωρούν τον "Οιδίποδα Τύραννο" ως την κορυφαία τραγωδία που έχει γραφεί ποτέ. Βασίζεται στον Θηβαϊκό δραματικό κύκλο ή κύκλο των Λαβδακιδών. Κεντρική ιδέα είναι η θέση πως ο άνθρωπος δεν μπορεί ποτέ να ξεφύγει από το πεπρωμένο του.
Ο Λάιος, βασιλιάς της Θήβας, είχε πάρει χρησμό πως το παιδί που θα γεννούσε με την Ιοκάστη θα σκότωνε τον πατέρα του και θα παντρευόταν τη μητέρα του. Έτσι, όταν ο γιος τους γεννήθηκε, τρύπησαν τα πόδια του και τον άφησαν έκθετο στον Κιθαιρώνα. Κάποιος βοσκός βρήκε το βρέφος, το έσωσε και το έδωσε σε άλλο βοσκό, που το παρέδωσε στον αφέντη του, τον βασιλιά της Κορίνθου. Αυτός το μεγάλωσε σαν παιδί του. Όταν ο Οιδίπους μεγάλωσε, αμφιβάλλοντας για την καταγωγή του, πήγε στο μαντείο των Δελφών, όπου πληροφορήθηκε πως υπήρχε χρησμός σύμφωνα με τον οποίο έμελλε να σκοτώσει τον πατέρα του και να παντρευτεί τη μητέρα του. Θέλοντας να αποφύγει την πραγματοποίηση του φοβερού αυτού χρησμού, δεν επέστρεψε στην Κόρινθο και σ' εκείνους που θεωρούσε γονείς του. Στον δρόμο του όμως συνάντησε και αμυνόμενος σκότωσε τον Λάιο, αγνοώντας πως είναι πατέρας του. Όταν έφτασε στην Θήβα, έλυσε το αίνιγμα της Σφίγγας και κέρδισε τη βασιλεία της πόλεως, παίρνοντας την Ιοκάστη γυναίκα του και αποκτώντας μαζί της τέσσερα παιδιά. Την Θήβα έπληξε όμως φοβερός λοιμός, υπεύθυνος για τον οποίο είναι ο δολοφόνος του Λαΐου. Ο Οιδίπους αναλαμβάνει να τον βρει και να σώσει την πόλη. Στην πορεία αναζήτησης του δολοφόνου, ο ήρωας ανακαλύπτει πως είναι πραγματικά ο ίδιος. Όχι μόνο είναι ο φονέας του προηγούμενου βασιλιά της Θήβας, αλλά και δολοφόνος του πατέρα του και σύζυγος της μητέρας του. Ύστερα από την αποκάλυψη της τραγικής αλήθειας, η Ιοκάστη απαγχονίζεται και ο Οιδίπους αυτοτυφλώνεται, εκλιπαρώντας για εξορία και ανησυχώντας για την τύχη των παιδιών του.
Πρόλογος.
Ακούγονται θρήνοι από την πόλη. Ικέτες από τη Θήβα έρχονται και ακουμπούν στον βωμό των ανακτόρων ικετήριους κλάδους. Ο Οιδίποδας εμφανίζεται και απευθύνεται στους πολίτες: «γιατί γέμισε η πόλη θυμιατήρια και μοιρολόγια;» τους ρωτά. «Βγήκα να ακούσω από το στόμα σας κι όχι από αγγελιαφόρους, πείτε μου, πείτε στον ένδοξο, όπως όλοι με λένε Οιδίποδα, τι θέλετε». Η τραγωδία ξεκινά με την ειρωνεία ο Οιδίποδας να εμφανίζεται καμαρώνοντας δικαιολογημένα για την δόξα του, την οποία τονώνουν στην συνέχεια και οι ιερείς που παίρνουν το λόγο για να εξηγήσουν την αιτία του ερχομού τους:
Ο Οιδίποδας τους λέει ότι δεν τον ξύπνησαν από βαθύ ύπνο, όχι μόνον τα ξέρει όλα αυτά, μα ήδη έχει κλάψει, γιατί ο πολίτης έχει να στενοχωριέται για τον ίδιο μοναχά, ενώ εκείνος στενοχωριέται για τον ίδιο μα και για τους πολίτες συνάμα. Τους λέει ότι πολύ έχει σκεφτεί για λύση και έστειλε μάλιστα επί τούτου τον αδελφό της γυναίκας του (τον Κρέοντα) στους Δελφούς για να ρωτήσει τους θεούς τί να κάνουν.
Εμφανίζεται τότε κεφάτος ο Κρέοντας που αιτιολογεί την μάλλον ανάρμοστη χαρά του: «επειδή και το δύσκολο αν φέρνει λύση, αίσιο είναι». Και λέει τελικά ότι τα προβλήματά τους θα πάρουν τέλος όταν γίνει αυτό που ζητάει ο Απόλλων, που «θέλει με φόνο να εξαγνίσουν έναν φόνο». Λέει πως ο Απόλλων ζητάει εξαγνισμό για ένα έγκλημα παλαιό, θέλει να βρεθεί και να τιμωρηθεί εκείνος που σκότωσε τον Λάιο τον βασιλιά, «που βασίλευε εδώ προτού έρθεις εσύ να αναλάβεις την διακυβέρνηση, Οιδίποδα». «Τον έχω ακουστά» λέει ο Οιδίπους, «μα δεν τον γνώρισα ποτέ. Πώς θα διαλευκάνουμε τώρα όμως ένα τόσο παλιό έγκλημα;» Ο Κρέοντας απαντά
Ο Οιδίπους ρωτάει λεπτομέρειες για το πότε και πού ακριβώς σκότωσαν τον πρώην βασιλιά. «Δεν ξέρουμε πολλά γιατί σκοτώθηκαν όλοι οι συνοδοί του Λαΐου εκτός από έναν που από φόβο το έσκασε κι αυτός. Το μόνο που ήξερε να πει ήταν πως δεν τον σκότωσε ένα χέρι, αλλά πολλά». Ο Οιδίποδας συμπληρώνει πως «όντως κανείς ληστής δεν θα τολμούσε να σκοτώσει έναν βασιλιά αν δεν τον πλήρωναν κάποιοι από την πόλη» και αναρωτιέται γιατί οι πολίτες δεν αναζήτησαν τους φταίχτες. «Γιατί είχαμε πιο επείγον πρόβλημα τότε, με την Σφίγγα» του υπενθυμίζει ο Κρέοντας. Ο Οιδίποδας λέει πως τώρα δεν έχουν εμπόδιο τη Σφίγγα για να αναψηλαφήσουν την υπόθεση και υπόσχεται (τραγική ειρωνεία) να βρει εκείνος ο ίδιος τον ένοχο:
Πάροδος.
Ο Χορός παρακαλάει τους Θεούς, την Αθηνά, την Αρτέμιδα και τον Απόλλωνα, να τους σώσουν από αυτό που τους βρήκε, το θανατικό της πόλεώς τους, με τους νεκρούς στους δρόμους να μεταδίδουν την ασθένεια, με μανάδες με λευκά μαλλιά να θρηνούν τα παιδιά τους (άρα γυναίκες που δεν μπορούν λόγω ηλικίας να παρηγορηθούν κάνοντας άλλο παιδί), αλλά και με τη δραματική εικόνα των άταφων νεκρών που δείχνει την κάκιστη ψυχολογική κατάσταση των πολιτών. Ο χορός ρίχνει το φταίξιμο στον Άρη και ζητάει από τους άλλους τρεις θεούς να τον καταδιώξουν και να φύγει από την πόλη τους πια.
Α΄ Επεισόδιο.
(ή Α΄ Πράξη αντίστοιχα, Ανακοινώσεις Οιδίποδα) 
Ο Οιδίποδας προχωρεί σε ανακοινώσεις προς τον χορό και ζητάει τρόπον τινά τη βοήθεια του λαού, επικηρύσσει τους δράστες υποσχόμενος καλή αμοιβή σε όσους δώσουν πληροφορίες αλλά και αμνηστία σε όποιον φοβάται μήπως θεωρηθεί συνένοχος (θα του επιτρέψει να φύγει ζωντανός από τη χώρα). Λέει ότι ο ίδιος είναι αμέτοχος σε όλα αυτά και θα ψάξει του φονιάδες, μα δίχως συνδρομή από τους πολίτες δεν θα φτάσει μακριά (η έρευνά του). Διατάζει τους πάντες «αν ξέρουν κάποιον από τους δράστες να μην τον αφήνουν να μπαίνει στο σπίτι τους όσο στενός συγγενής κι αν είναι, να μην του μιλούν, να μη θυσιάζει ούτε να προσεύχεται μαζί του, να μην του δίνει αγιασμένο νερό για θυσίες, όλοι να τον διώχνουν, 
Ο Χορός που εκπροσωπεί τους πολίτες και που όμως ως γέροντες μπορεί να αντιμιλήσει στο βασιλιά, διαμαρτύρεται ότι τον καταριέται ο Οιδίπους ενώ δεν έκανε κανένας τους το φόνο, μα ούτε και έχει ιδέα ποιος το έκανε. Στο κάτω - κάτω λένε οι γέροντες, αφού ο Απόλλωνας ανακινεί το θέμα, ας μας πει και ποιος το έκανε. Ο Οιδίπους συμφωνεί μα λέει ότι «κανείς δεν μπορεί να αναγκάσει τους θεούς να πουν εκείνα που οι ίδιοι δεν θέλουν να πουν». Ο χορός προτείνει να συμβουλευθούν τον Τειρεσία που ξέρει όσα κι ο Απόλλωνας. «Το φρόντισα» απαντά ο Οιδίποδας «και περιμένω να έρθει». Ο χορός λέει ότι εν τω μεταξύ εικοτολογούν και δεν λέει να φανεί ο φονέας από φόβο. Ο Οιδίποδας σχολιάζει ότι
Έρχεται τότε ο Τειρεσίας και ο Οιδίποδας αμέσως τον παρακαλεί να σώσει την πόλη με όποιο τρόπο μπορεί, γιατί είναι ο μόνος θνητός που ξέρει τόσο πολλά.
Ο Οιδίποδας θυμώνει, τον κατηγορεί ότι καταστρέφει την πόλη, ότι προδίδει την πόλη που τον έθρεψε, ότι μπορεί να κάνει ακόμα και πέτρα να οργιστεί, τον βρίζει ως ελεεινό, ως τον πιο κακούργο από όλους τους κακούργους, όμως ο μάντης επιμένει ότι έτσι κι αλλιώς όλα θα φανερωθούν ακόμα κι αν συνεχίσει να σωπαίνει. Ο Οιδίποδας φτάνει στο σημείο (ίσως για να τον προκαλέσει να μιλήσει) να τον κατηγορήσει ευθέως για φονιά, ότι εκείνος σχεδίασε τον φόνο κι ότι αν έβλεπε, θα τον διέπραττε κιόλας με τα χέρια του. Ο Τειρεσίας λέει «σε αυτή την περίπτωση τότε να κρατήσεις όσα καταράστηκες για τους άλλους και να μη χαιρετάς ούτε εμένα στον δρόμο ούτε κανέναν άλλον, γιατί κατά την γνώμη μου το μίασμα της χώρας είσαι εσύ». Θυμώνει ακόμα περισσότερο ο Οιδίπους που τολμάει να τον κατηγορήσει ο Τειρεσίας και θεωρεί ότι ο μάντης το είπε αυτό από εκνευρισμό. Εν τούτοις στην πίεση που του ασκεί ο Οιδίπους, ο Τειρεσίας ξαναλέει ξεκάθαρα:
Ο Οιδίποδας τον κατηγορεί ότι είναι βαλτός από τον Κρέοντα και ο μάντις λέει ότι δεν χρειάζεται να τον βλάψει ο Κρέων και βλάπτει μονάχος του τον εαυτό του. Εν τούτοις ο Οιδίποδας συνεχίζει να στενοχωριέται που εκείνος που θεωρούσε φίλο και συγγενή του, δηλαδή ο Κρέων, συνωμοτεί από φθόνο εναντίον του, χρησιμοποιώντας ως όργανό του τον «μηχανορράφο απατεώνα ψευτοπροφήτη, που έχει μάτια για παράδες αλλά είναι τυφλός στη μαντική» Και επιτίθεται ξανά στον Τειρεσία «πες μου πότε ήσουν μάντις της προκοπής, κι αν ήσουν ποτέ κάτι, γιατί δεν έβρισκες σωτηρία από την Σφίγγα. Ολα τα κάνεις γιατί νομίζεις ότι θα έχεις μεγαλύτερη εξουσία αν έρθει στα πράματα ο Κρέοντας. Σαν να μου φαίνεται ότι τους καθαρμούς της πόλης από το μίασμα θα τους κάνετε εσύ κι ο Κρέων με τα κλάματά σας».
Παρεμβαίνει ο χορός που συνιστά και στους δύο ψυχραιμία, αφού το ζητούμενο είναι να βρεθεί λύση με τον χρησμό. Όμως ο Τειρεσίας θυμωμένος πια κι από την στάση του Οιδίποδος, λέει ότι δεν είναι δούλος του κι ούτε χρειάζεται για προστάτη του τον Κρέοντα επειδή έχει τον Απόλλωνα.
«Εσύ με κατηγορείς για τυφλό, αλλά αφού είσαι ανοιχτομάτης πώς και δεν βλέπεις σε ποιο σπίτι μένεις, ποιοι είναι οι συγγενείς σου, ποια είναι η μάνα σου, ποιος ο πατέρας σου, δίχως να το ξέρεις, εχθρός των δικών σου είσαι, αυτών που είναι στον Άδη κι εκείνων που είναι ακόμα στον επάνω κόσμο και η γοργή στην καταδίωξη Αρά θα σε βρει και θα σε χτυπήσει κι από τις δυο μεριές, κι από της μητέρας σου την μεριά κι από του πατέρα σου, που τώρα βλέπεις νομίζεις τα σωστά, και μετά θα βλέπεις μόνο σκοτάδι... 
Αγανακτισμένος ο Οιδίποδας του λέει «να πάει να χαθεί, επιτέλους, δεν θα μου λείψεις καθόλου» και ο Τειρεσίας αντιλέγει «ήρθα επειδή με κάλεσες» και «θεωρείς ανόητο με αποκαλείς ανόητο, ενώ οι γονείς σου με θεωρούν σοφό». Ο Οιδίποδας ρωτάει «ποιούς γονείς εννοείς» και ο Τειρεσίας του λέει «θα φανούν όλα προτού νυχτώσει». Στην επιμονή του Οιδίποδος να σταματήσει τα αινίγματα και να πει επιτέλους καθαρά την αλήθεια, ο μάντις του λέει «αφού είσαι καλός με τα αινίγματα, λύσε τα μόνος σου». «Με ειρωνεύεσαι» του λέει ο βασιλιάς, «αλλά εγώ με αυτά τα αινίγματα έγινα μεγάλος και τρανός». Ο Τειρεσίας αποχωρεί προφητεύοντας ότι «θα βρεθεί ο άνδρας που ψάχνεις, ξένος που έγινε ντόπιος και που ήταν όμως ντόπιος εξαρχής, 
Στάσιμο Α΄.
Ο Χορός αναρωτιέται ποιόν να εννοούσε ο Τειρεσίας που θα τον κατατρέχουν μέχρις εσχάτων οι Ερινύες, ποιος να είναι ο δυστυχής κατατρεγμένος που πάει να πετάξει μακριά απ τους χρησμούς, μα αυτοί σαν όρνια όλο τριγύρω του πετάνε ζωντανοί. Ο χορός δείχνει απρόθυμος να πιστέψει όσα τρομερά είπε ο μάντης.
Β΄επεισόδιο.
Ο Κρέων εμφανίζεται αγανακτισμένος επειδή έμαθε όσα του καταμαρτυρεί ο Οιδίποδας
Και ο Οιδίποδας όμως τον αντιμετωπίζει θυμωμένος, γιατί θεωρεί ότι επιβουλεύεται την εξουσία του. Ο Κρέων προσπαθεί να μιλήσει, του λέει «άκουσέ με», κι ο βασιλιάς τον διακόπτει:
Τον κατηγορεί ότι εκείνος επέμεινε να καλέσουν τον σεβαστό μάντι τώρα, ενώ ο Λάιος έχει χαθεί εδώ και τόσα χρόνια. «Και θα ήθελα να ήξερα -λέει ο Οιδίπους- γιατί δεν αποκάλυψε τότε όσα ήξερε ή εδώ και τόσα χρόνια, τι άλλαξε από τότε μέχρι σήμερα και λέει όσα λέει». Ο Κρέων απαντά ότι δεν μπορεί να ξέρει. Ο Οιδίπους του λέει «το μόνο που άλλαξε ήταν πως συνεννοήθηκε κρυφά μαζί σου για να με κατηγορήσει και να γίνεις βασιλιάς». Ο Κρέων υποστηρίζει ότι έτσι κι αλλιώς ως αδελφός της Ιοκάστης ζει βασιλικά και θα ήταν ανόητος να θέλει να χάσει τον ύπνο του και να κυβερνά με φόβο -παρά όπως τώρα, που απολαμβάνει βασιλικές τιμές και παράλληλα κοιμάται ήσυχος. «Μη με κατηγορείς άδικα» λέει. «Αν θέλεις πήγαινε στο μαντείο να δεις αν διαστρέβλωσα τον χρησμό κι αν πράγματι το διαπιστώσεις, τότε σκότωσέ με, όχι με μια ψήφο την δική σου, αλλά με δύο -πάρε και τη δική μου» Ο Οιδίπους του λέει ότι πρέπει να θανατωθεί γιατί κρυφά συνωμότησε εναντίον του και τότε έρχεται η Ιοκάστη.
«Η χώρα υποφέρει κι εσείς λογομαχείτε» τους μαλώνει και τους δύο. Ο Κρέων αντιδρά γιατί ο Οιδίπους θέλει να τον σκοτώσει και ο Οιδίπους αντιλέγει ότι το κάνει επειδή πρώτος ο Κρέων τον παγίδευσε. Η Ιοκάστη τους εκλιπαρεί να δείξουν ψυχραιμία Ο χορός παρεμβαίνει και ζητά από τον Οιδίποδα να ξανασκεφτεί όσα είπε και να δείξει επιείκεια και λογική και να μην εκτοξεύει άδικες κατηγορίες εναντίον ορκισμένου φίλου. «Τότε είναι σαν να καταστρέφω τον εαυτό μου» λέει ο βασιλιάς. «Η χώρα δυστυχεί και στα παθήματά της δεν πρέπει να προστεθεί άλλο», λέει ο χορός, οπότε ο Οιδίπους υποχωρεί. «Ας φύγει ελεύθερος κι αν εξοριστώ εγώ ατιμασμένος...», λέει ο Οιδίποδας και διώχνει τον Κρέοντα.
(Αντιστροφή) 
Η Ιοκάστη μένει με τον Χορό θέλοντας να μάθει τί συνέβη. Ο Οιδίπους νιώθει αμήχανα που υποχώρησε στη συναισθηματική πίεση του Χορού. Ο Χορός του απαντά ότι υπήρξε μέχρι τώρα πολύ καλός βασιλιάς για την αγαπημένη τους πατρίδα και πρέπει για άλλη μια φορά να δείξει πόσο καλός κυβερνήτης είναι. 
Η Ιοκάστη ζητάει να μάθει τί συνέβη και ο Οιδίπους της λέει ότι ο Κρέων έβαλε τον Τειρεσία να τον κατηγορήσει για φονιά του Λαΐου. Εκείνη για να τον καθησυχάσει του λέει:
Ο Οιδίπους αρχίζει να συνειδητοποιεί την φρικτή αλήθεια επειδή η Ιοκάστη μίλησε για διασταύρωση τριών οδών. Ζητάει να μάθει πότε έγινε αυτό ακριβώς και πού ήταν το σημείο, συνάντησης τριών οδών και καθώς εκείνη του λέει, αναλογίζεται το σημείο στο οποίο την ίδια εποχή είχε σκοτώσει εκείνος κάποιους άνδρες, δίχως να ξέρει ότι επρόκειτο για τον Λάιο και την συνοδεία του. Ρωτάει για πρώτη φορά να μάθει το παρουσιαστικό του Λαΐου και η Ιοκάστη του λέει «είχαν μόλις αρχίσει να ασπρίζουν τα μαλλιά του και έμοιαζε λίγο με εσένα». Ζητά να μάθει πόσοι ήταν, ελπίζοντας να ακούσει ότι ο Λάιος είχε μεγάλη συνοδεία, αλλά η Ιοκαστη του λέει ότι ήταν όλοι κι όλοι πέντε, με μια άμαξα που έφερε τον Λάιο. «Και ποιος σου εξιστόρησε όσα έγιναν» ρωτάει πλέον με μεγάλη αγωνία ο Οιδίπους. «Ένας υπηρέτης, που έζησε» απαντά εκείνη. «Είναι εδώ;» ζητά να μάθει ο Οιδίπους. «Όχι» απαντά εκείνη. «Όταν ήρθε και είδε ότι είχες γίνει εσύ βασιλιάς, άγγιξε τα χέρια μου και παρακάλεσε να τον στείλω στους αγρούς για να βλέπει μόνον από μακριά την πόλη». Ο Οιδίποδας ζητάει να τον δει όσο γρηγορότερα γίνεται. Η Ιοκάστη συμφωνεί αλλά θέλει να μάθει γιατί αγωνιά.
Της λέει ότι πατέρας του ήταν ο Πόλυβος της Κορίνθου, αλλά σε μια ταβέρνα ένας μεθυσμένος είπε ότι ο Οιδίπους δεν ήταν γνήσιο βασιλόπουλο. Εκείνος θύμωσε και όταν γύρισε στα ανάκτορα ζήτησε εξηγήσεις από τους γονείς του, που βρήκαν γελοίο να δίνει σημασία στα λόγια μεθυσμένων. Ο ίδιος όμως δεν ησύχαζε και πήγε στους Δελφούς, που του έδωσαν έναν φοβερό χρησμό, ότι θα σκοτώσει τον πατέρα του και θα παντρευτεί τη μητέρα του. Αποφάσισε τότε να μην ξαναγυρίσει στην Κόρινθο, ακριβώς για να αποφύγει το πεπρωμένο που όριζε ο χρησμός.
«Καθώς ταξίδευα έφθασα» λέει στην Ιοκάστη, «στο σταυροδρόμι που ανέφερες ότι σκότωσαν τον βασιλιά Λάιο. Εκεί προσπάθησαν να με πετάξουν έξω από τον δρόμο με τη βία και θύμωσα, οπότε χτύπησα τον ηνίοχο. Ο γέροντας από την άμαξα το είδε αυτό και όταν πλησίασε πιο κοντά μου το αμάξι, με χτύπησε στο κεφάλι με το μαστίγιο. Τον χτύπησα τότε κι εγώ με τη ράβδο μου και έπεσε από το αμάξι και μετά χτύπησα και φόνευσα και τους άλλους... Και αν αυτός ήταν ο Λάιος τότε εγώ ο τρισκατάρατος πρέπει να φύγω με τον νόμο που εγώ θέσπισα, και θα αναγκαστώ να βρω καταφύγιο μονάχα στην Κόρινθο, όπου όμως φοβάμαι μήπως σκοτώσω τον πατέρα μου Πόλυβο και παντρευτώ τη μητέρα μου.»
Ο Χορός τον παρηγορεί να μη βγάζει τρομερά συμπεράσματα μέχρι να έρθει ο βοσκός. Όντως ο Οιδίπους έχει μια ισχνή ελπίδα ότι αν ο βοσκός είδε παραπάνω από έναν ληστή, τότε δεν ήταν εκείνος ο φονιάς. Αν όμως πει ότι ένας σκότωσε και τους τέσσερις άνδρες, τότε το πιθανότερο είναι πια ο δράστης να είναι ο Οιδίπους. Η Ιοκάστη λέει ότι ο βοσκός και πρώην υπηρέτης δεν μπορεί να ανακαλέσει όσα είπε (για τους πολλούς δράστες) και ότι επιπλέον ο χρησμός μιλούσε για τον γιο του βασιλιά Λαΐου, οπότε δεν μπορεί να αληθεύει κι ας μη στενοχωριούνται άδικα με ανόητους χρησμούς που δεν ευσταθούν.
Β΄ Στάσιμο.
Ο Χορός δεν συμμερίζεται την περιφρόνηση της Ιοκάστης για τους χρησμούς των ιερών μαντείων. Έμμεσα απειλεί τον θεό ότι αν δεν επαληθευτεί ο χρησμός και αν δεν τιμωρηθούν οι βέβηλοι, τότε για ποιόν λόγο να πιστεύουν οι θνητοί στον θεό; Εύχεται να έχουν κακή μοίρα οι ασεβείς και να μη ξεφύγουν
Γ΄ Επεισόδιο.
Η Ιοκάστη, είτε επειδή κατά βάθος είναι θρήσκα, είτε για τυπικούς λόγους, πηγαίνει ως ικέτης στον βωμό του Απόλλωνος να ικετεύσει για να βρεθεί μια λύση, επειδή βλέπει ότι ο σύζυγός της και βασιλιάς του τόπου δεν λειτουργεί με ψυχραιμία και κατά την γνώμη της παραφέρεται. Εκείνη την ώρα έρχεται χαρούμενος ένας αγγελιοφόρος από την Κόρινθο και λέει στην Ιοκάστη ότι ο Οιδίποδας θα στεφθεί βασιλιάς γιατί ο Πόλυβος είναι νεκρός. Η Ιοκάστη χαίρεται διπλά, γιατί βγαίνει αληθινή που οι χρησμοί του Τειρεσία αποδεικνύονται κενοί -αφού ο Πόλυβος είναι νεκρός, αποκλείεται να τον σκοτώσει πια ο γιος του ο Οιδίπους. Μόλις το μαθαίνει ο βασιλιάς της Θήβας ανακουφίζεται κι αυτός, «ο Πόλυβος πήρε μαζί τους χρησμούς στον τάφο του» αναφωνεί. Όμως απομένει να τον απασχολεί βαθιά το δεύτερο σκέλος του χρησμού, για τον γάμο με τη μητέρα του.
Ο αγγελιοφόρος καταλαβαίνει ότι κάτι δεν πάει καλά αφού κανονικά το ζευγάρι έπρεπε να πανηγυρίζει και ρωτά να μάθει. Όταν ο Οιδίπους του λέει για τον τρομερό χρησμό ότι θα παντρευτεί τη μάνα του, την βασίλισσα της Κορίνθου Μερόπη, τη χήρα του Πολύβου, και ότι μάλλον σκέφτεται να μην αναλάβει το θρόνο της πόλης εξαιτίας αυτού του φόβου του, ο αγγελιοφόρος του αποκαλύπτει ότι άδικα αγωνιά, γιατί η Μερόπη δεν είναι η μητέρα που τον γέννησε. Του εκμυστηρεύεται, επειδή τον αγαπά και θέλει να απαλύνει την αγωνία του, ότι ο Πόλυβος τον υιοθέτησε κι ότι αυτός ο ίδιος, ο αγγελιοφόρος, ήταν εκείνος που τον βρήκε νεογέννητο, παρατημένο στα βουνά, τον λυπήθηκε και τον πήγε στο βασιλιά της Κορίνθου που ως τότε δεν είχε καταφέρει να αποκτήσει παιδιά.
Όταν ο Οιδίπους τον ρωτάει σε ποιο βουνό τον είχε βρει, ο αγγελιοφόρος του λέει "στον Κιθαιρώνα, όπου τότε τριγυρνούσα ως βοσκός". "Και γιατί με λυπήθηκες;" ρωτά να μάθει ο Οιδίποδας. "Κοίτα τις αρθρώσεις στα πόδια σου και θα καταλάβεις" του απαντά . "Στα πόδια σου είχαν περασμένη περόνη. Από αυτό το γεγονός σε έβγαλαν και Οιδίποδα." Ο Οιδίποδας ρωτά τον αγγελιοφόρο αν αυτό το έπαθε από την μητέρα ή τον πατέρα του. Εκείνος του λέει ότι αυτά τα ξέρει καλύτερα εκείνος που τον άφησε εκεί, ένας δούλος του Λαΐου. Ο Οιδίπους θέλει να βρει τον υπηρέτη του Λαΐου, γιατί προβληματίζεται αν είναι παιδί κάποιας δούλας, όμως θέλει να μάθει για την καταγωγή του όσο ταπεινή κι αν είναι. Πληροφορείται ότι ο υπηρέτης του Λαΐου που τον είχε εγκαταλείψει στον Κιθαιρώνα είναι ο ίδιος με εκείνον που ούτως ή άλλως ψάχνει ως αυτόπτη μάρτυρα στον φόνο του Λαΐου. Στρέφεται στην Ιοκάστη, που προσπαθεί να τον καθησυχάσει: «μάταια λόγια, μη δίνεις σημασία».
Στην επιμονή του η Ιοκάστη που έχει συνειδητοποιήσει την αλήθεια, τον παρακαλεί να μη δώσει συνέχεια: «φτάνει που υποφέρω εγώ, μην τα σκαλίζεις άλλο αν ενδιαφέρεσαι για την ζωή σου. Δυστυχισμένε, μακάρι να μη μάθεις ποτέ ποιος είσαι» λέει. «Δυστυχισμένε... άλλη λέξη δεν μπορώ πια να βρω για σένα αποχαιρετώντας σε και μετά από αυτή, ποτέ τίποτα» και μπαίνει στο ανάκτορο φανερά ταραγμένη.
Ο Χορός αναρωτιέται γιατί η Ιοκάστη έφυγε σχεδόν κλαίγοντας και ορμητικά και σκέφτεται μήπως από τη σιωπή της αυτή, ξεσπάσουν κι άλλα κακά. Ο Οιδίπους λέει αποφασιστικά: «Ας ξεσπάσει ό,τι θέλει! Εγώ θα μάθω ποιος είμαι! Εκείνη μπορεί να νοιώθει άσχημα για την ταπεινή ίσως καταγωγή μου, αλλά εγώ όχι. Θεωρούσα πάντα ότι ήμουν παιδί της Τύχης που μου χάρισε μεγάλη ευτυχία».
Δ' Επεισόδιο.
Η Στροφή και Αντιστροφή μελετάνε με ελπίδα να αποδειχτεί ότι μητέρα του Οιδίποδος είναι κάποια νύμφη και πατέρας κάποιος θεός, ο Διόνυσος ή ο Ερμής. Έρχεται όμως ο βοσκός, που είναι πια ηλικιωμένος. Ο Οιδίποδας ρωτάει τον Κορίνθιο αγγελιαφόρο αν αναγνωρίζει στο πρόσωπο του βοσκού τον υπηρέτη του Λαΐου που είχε παρατήσει το βρέφος. Ο Κορίνθιος τον αναγνωρίζει με βεβαιότητα. Τότε ο Οιδίπους ρωτά τον βοσκό αν γνωρίζει τον αγγελιαφόρο κι εκείνος αρνείται. Όμως ο αγγελιαφόρος είναι κατηγορηματικός, ότι ο βοσκός ψεύδεται, γιατί βοσκούσαν μαζί τα κοπάδια τους μήνες ολόκληρους και γνωρίζονταν πολύ καλά. Ο βοσκός επιμένει αλλά τον πιέζουν τόσο πολύ που λέει στον Κορίνθιο «άντε χάσου πια από εδώ». Όταν ο Οιδίπους αποφασίζει να τον βασανίσει για να πει την αλήθεια για το βρέφος, εκείνος σπάει και ομολογεί ότι όντως παρέδωσε το νεογέννητο στον Κορίνθιο. Ο Οιδίποδας θέλει να μάθει που το είχε βρει, αν ήταν παιδί δούλας ή από το ανάκτορο. «Μη με ρωτάς βασιλιά μου» λέει ο βοσκός. 
Στη συνέχεια εξηγεί ότι το έδωσε τελικά στον Κορίνθιο βοσκό επειδή το λυπήθηκε και επειδή ο φτωχός που θα το υιοθετούσε ήταν από άλλη χώρα, οπότε το αγοράκι δεν θα αναθρεφόταν στη Θήβα και δεν θα σκότωνε τον Λάιο.
Δ΄Στάσιμο.
Στη Στροφή και στην Αντιστροφή Α, εκφράζεται οίκτος για τους ανθρώπους που δίνουν μεγάλη σημασία στη μικρή ζωή τους:
Και απευθυνόμενος στον Οιδίποδα του λέει ότι πέταξε το βέλος του με υπερβολή και πέτυχε τη δόξα και την ευτυχία, έβγαλε από τη μέση την Σφίγγα, και προστάτης ορθώθηκε, σαν κάστρο, στην όμορφη Θήβα ο ίδιος,
Έξοδος.
(Η κάθαρση) 
Ο Εξάγγελος ανακοινώνει ότι «πέθανε η σεβαστή Ιοκάστη, γεμάτη απόγνωση μπήκε με μιας στη κρεβατοκάμαρη και άρχισε να τραβάει τα μαλλιά της και να ουρλιάζει στον Λάιο ότι την άφησε να αποκτήσει άνδρα από τον άνδρα της, και να γεννάει παιδιά απ' τα παιδιά της». Μπαίνει σαν τρελός στο ανάκτορο, συντετριμμένος αλλά και ωρυόμενος ο Οιδίποδας που τα έχει πια χαμένα και ρωτάει να μάθει «που είναι η γυναίκα μου» και μετά «που είναι η μητέρα, η μητέρα μου και μητέρα των παιδιών μου». Ύστερα ορμάει στην κρεβατοκάμαρη σπάζοντας την πόρτα που είχε κλείσει η Ιοκάστη και τη βρήκε κρεμασμένη. Την ελευθερώνει από την αγχόνη βογκώντας και κραυγάζοντας και ύστερα βγάζει τις χρυσές καρφίτσες που εκείνη είχε στους ώμους του ρούχου της και τις μπήγει στα μάτια του λέγοντας: 
Όπως περιγράφεται, ψάχνει μετά κάποιον να τον βγάλει έξω από την πόλη, αποκαλώντας τον εαυτό του τρισκατάρατο, που τον μισούν θεοί και άνθρωποι «που καλύτερα να πέθαινα στον Κιθαιρώνα βρέφος, να μη γινόμουν ό,τι έγινα, αν υπάρχει κάτι χειρότερο απ΄ όσα έπαθα, θα με βρει κι αυτό». Και πάλι παρακαλεί κάποιον να τον οδηγήσει έξω από τη Θήβα ή να τον ρίξει στη θάλασσα και:
Τέλος αποχαιρετά τις κόρες του με την αγωνία του τί ζωή τις περιμένει ως παιδιά τόσο άνομου γάμου και απομακρύνεται από τη Θήβα, που πλέον ελέγχεται από τον Κρέοντα.
Βασικά μοτίβα.
Η τραγωδία θίγει πολλά υπαρξιακά ζητήματα, όπως και η "Αντιγόνη": τη σύγκρουση του θεϊκού νόμου και του ανθρώπινου, την σύγκρουση του κράτους με τον πολίτη, της κοινωνίας με το άτομο, την εσωτερική σύγκρουση ανάμεσα στο επιθυμητό και το ορθό, την ανάγκη του ανθρώπου να βλέπει μόνον όσα θέλει και να εθελοτυφλεί για τα δυσάρεστα ή όσα ξεπερνούν την αντοχή και τη δύναμή του να υπομείνει, την ανάγκη του ανθρώπου να πιστεύει στον θεό αλλά και να αναιρεί αυτήν την πίστη ζητώντας αποδείξεις, την αγωνία του ανθρώπου να ορίσει τη μοίρα του και να ξεφύγει από το πεπρωμένο.
Σε μια σύγχονη ανάγνωση (που όμως είναι πιθανό να είχε απασχολήσει και το Σοφοκλή, απλώς δεν μπορούμε να το γνωρίζουμε) τίθεται και το ζήτημα της αυτοεκπληρούμενης προφητείας, όπου το άτομο υπό το βάρος της δικής του πεποίθησης ή της κοινωνικής πίεσης και πίστης για την ορθότητα της προφητείας, ουσιαστικά νιώθει την ανάγκη να την εκπληρώσει (π.χ. όταν τυφλώνεται ο Οιδίποδας, μπορεί να θέλει να ολοκληρώσει απλώς την προφητεία του Τειρεσία και αν δεν την γνώριζε, ίσως να μην έβγαζε τα μάτια του).
Η ελευθερία της βούλησης είναι στο επίκεντρο του έργου και υπάρχουν δύο αναγνώσεις: ότι ο άνθρωπος είναι δούλος της μοίρας του, αλλά και η αντίθετη, ότι είναι στο χέρι του να την αποφύγει.
Με την πρώτη συνηγορεί όλο το έργο από την αρχή έως το τέλος, αφού ο Οιδίπους δεν μπορεί παρά να κάνει τις επιλογές που έκανε, σαν να ήταν όλες μονόδρομος. Δεν μπορεί να μην αναζητήσει τις ρίζες του, δηλαδή τους βιολογικούς του γονείς, δεν μπορεί να μη φύγει μακριά από τον πατέρα που αγαπά αφού του λένε οι ιερείς ότι μπορεί να τον σκοτώσει, δεν μπορεί να αποφύγει τη συνάντηση με τον Λάιο αφού το φέρνει η τύχη να διασταυρωθούν οι άμαξές τους, δεν μπορεί να μην αμυνθεί αφού του επιτίθενται οι συνοδοί του Θηβαίου βασιλιά, δεν μπορεί να τους αφήσει ζωντανούς ίσως γιατί θα τον κατατρέξουν, δεν μπορεί να σωπάσει και να αυτοκτονήσει στην Σφίγγα αλλά ούτε και σαν φυσιολογικός άνθρωπος να αρνηθεί μετά την τιμή να γίνει βασιλιάς σε μια χώρα.
Βαθύτερα όμως το ίδιο έργο δείχνει και προς την αντίθετη κατεύθυνση, αφού τίποτα δεν θα είχε συμβεί αν α) ο Οιδίποδας δεν πήγαινε στους Δελφούς να μάθει ποιοι είναι οι πραγματικοί γονείς του, αφού ήταν κουβέντα μέθυσου και οι γονείς του, το απέκλεισαν ή αν β) έστω και τότε, παίρνοντας τον χρησμό δεν εφησύχαζε (γιατί ο χρησμός του είπε ότι θα σκοτώσει τον πατέρα του, εκείνος όμως δεν είχε ρωτήσει αυτό -είχε ρωτήσει ποιος ήταν ο πατέρας του). Μόλις όμως παίρνει το χρησμό αποφασίζει να ξεχάσει την βαθιά, αρχική απορία του για τους αληθινούς γονείς του και εστιάζεται στο πώς δεν θα σκοτώσει τον πατέρα του, οπότε φεύγει από την Κόρινθο. Αν γ) δεν αποφάσιζε να λογομαχήσει για θέμα προτεραιότητας στη διασταύρωση της Δαυλείας οδού και υποχωρούσε, αν δ) έστω δεν επιτίθετο φονικά στους τέσσερις άνδρες, αλλά τους τραυμάτιζε και έφευγε, γιατί ένας άντρας δεν σκοτώνει τέσσερις χωρίς να μαίνεται, αν τέλος ε) ο Οιδίποδας δεν είχε τη φιλοδοξία να γίνει βασιλιάς, αφού και στην Κόρινθο βασιλόπουλο ήταν κι έφυγε και θα μπορούσε θεωρητικά να αρκεστεί σε μια σεμνή μοίρα.
Η μοίρα επίσης έχει διπλή ανάγνωση: α) ο θεατής και ο Σοφοκλής βέβαια, γνωρίζει ότι ο Οιδίπους θα πέθαινε μωρό στον Κιθαιρώνα αφού τον πέταξε εκεί δεμένο η ίδια η μάνα και ο πατέρας του. Το γεγονός ότι έζησε ήταν ήδη ένα θαύμα, όπως διπλό θαύμα ήταν πως η μοίρα τον έστειλε να γίνει βασιλόπουλο στην Κόρινθο επειδή ήταν άτεκνοι οι βασιλείς κι έψαχναν μυστικά για διάδοχο από άλλη μάνα. β) Από την άλλη βέβαια, η μοιρολατρική άποψη (που είναι και η επικρατέστερη) τεκμηριώνεται με πολύ απλό τρόπο: έπρεπε να βγει αληθινός ο χρησμός και να ακολουθήσει ο Οιδίποδας το γραμμένο ή το πεπρωμένο του, γι' αυτό και κρατήθηκε ζωντανός, κι έγινε βασιλόπουλο, και τα έβγαλε πέρα με την Σφίγγα, ώστε τελικά να σκοτώσει τον πατέρα του και να νυμφευτεί την μητέρα του.
Παρωδία.
Ο Μποστ (Μέντης Μποσταντζόγλου) παρωδεί την εν λόγω τραγωδία του Σοφοκλή- όπως άλλωστε και τον "Οιδίποδα επί Κολωνώ"- στην κωμωδία του "Μήδεια".
Ταινίες.
Μια ταινία του 1957 παίχτηκε στο Καναδέζικο Φεστιβάλ Κινηματογράφου και οι ηθοποιοί φορούσαν μάσκες κατά τα πρότυπα της αρχαίας τραγωδίας, με το κείμενο να είναι μεταφρασμένο ή σε απόδοση του Ουίλιαμ Γέιτς. Επίσης σημαντικές κινηματογραφικές παραγωγές του έργου ήταν του 1968 στις ΗΠΑ και του 1967 από τον Παζολίνι. Στο πρώτο Οιδίπους ήταν ο Κρίστοφερ Πλάμερ, Ιοκάστη η Λίλι Πάλμερ, Τειρεσίας ο Όρσον Γουέλς και επικεφαλής του χορού ο Ντόναλντ Σάδερλαντ. Η ταινία είχε τολμήσει τότε να δείξει τον Οιδίποδα και την Ιοκάστη να ερωτοτροπούν στο κρεβάτι τους . Έπαιζαν επίσης μετέχοντας στο Χορό οι Δήμος Σταρένιος, Μίνως Αργυράκης, Μανώλης Δεστούνης, και Γιώργος Διαλεγμένος. Την μουσική είχε γράψει ο Γιάννης Χρήστου. Το έργο του Παζολίνι, με τίτλο «Edipo re» ήταν κάπως παραλλαγμένο στις αρχικές σκηνές. Ένα νεαρό ζευγάρι αποκτά γιο στην προπολεμική Ιταλία , αλλά ο άντρας από ζήλεια παίρνει το αγοράκι και το εγκαταλείπει στο δάσος, οπότε αλλάζει το σκηνικό και ο χρόνος και ο Παζολίνι μας μεταφέρει στην ελληνική αρχαιότητα. Το βρέφος υιοθετείται από τον Πόλυβο και τη Μερόπη (Αλίντα Βάλι). Η ιστορία ακολουθεί πιστά το Σοφοκλή και ο Οιδίπους παντρεύεται την Ιοκάστη (Σιλβάνα Μαγκάνο). Ακόμα μεγαλύτερη προσαρμογή είχε η ιστορία στην Κολομβία, όμως από τα χέρια και το μυαλό του Γκαρσία Μάρκες, για την ταινία του Χόρχε Τριάνα το 1996, με τίτλο «Edipo Alcalde» (Οιδίπους Κυβερνήτης ή δήμαρχος). Εκεί ο Οιδίπους όπως τον έπλασε ο Μάρκες και δυο βοηθοί του, είναι ένας νεαρός ειρηνιστής που εκλέγεται δήμαρχος σε μια σπαρασσόμενη περιοχή και προσπαθεί να συμβιβάσει αντάρτες και στρατό. Σε ανταλλαγή πυρών σκοτώνει κάποιους δίχως να ξέρει ποιους και φεύγει για να γλιτώσει τη ζωή του. Μαθαίνει μετά κάποια στιγμή ότι σκοτώθηκε ο Λάιος, ένα σημαντικό στέλεχος των ανταρτών, αλλά δεν συνδέει τα γεγονότα με το δικό του περιστατικό και το ξεχνάει. Γνωρίζεται τότε με την αρκετά μεγαλύτερή του Ιοκάστη, μια γυναίκα που ζει αρκετά μόνη, και που πριν από 30 χρόνια είχε συνευρεθεί με τον Λάιο και είχε γεννήσει έναν γιο.
Το Οιδιπόδειο σύμπλεγμα.
Την εποχή που η αρχαία ελληνική τραγωδία ήταν στις δόξες της και έκανε διεθνή σταδιοδρομία, ο Αυστριακός ψυχίατρος Σίγκμουντ Φρόιντ παρακολούθησε την τραγωδία του Σοφοκλέους και εμπνεύσθηκε όχι μόνο την ονομασία αλλά και την ουσία της θεωρίας του για το ομώνυμο σύμπλεγμα. Θεώρησε ότι το σύμπλεγμα αυτό ήταν παγκόσμιο φαινόμενο από καταβολής κόσμου και ευθυνόταν για μεγάλο μέρος του αισθήματος ενοχής που διακατέχει τον άνθρωπο. Στήριξε την θεωρία του στις δικές του παρατηρήσεις κατά την παρακολούθηση του δράματος, στις παρατηρήσεις του επάνω σε άλλους θεατές, στις έρευνές του σε νευρωτικά αλλά και φυσιολογικά παιδιά αλλά κυρίως στο γεγονός ότι ο "Οιδίπους Τύραννος" ήταν εξαιρετικά δημοφιλής τραγωδία τόσο στον αρχαίο όσο και στον σύγχρονο κόσμο -το ίδιο θεωρούσε και για τον "Άμλετ", ως κλασικό, διαχρονικό θέμα. Έγραφε σχετικά στην "Ανάλυση των ονείρων":
Άρχισε να χρησιμοποιεί τον όρο κάποια στιγμή από το 1897, μετά τον θάνατο του πατέρα του και αφού είδε την τραγωδία στο θέατρο, μέχρι το 1909. Τότε πρότεινε την λίμπιντο του Οιδίποδος προς τη μητέρα ως «πυρηνικό σύμπλεγμα» όλων των νευρώσεων. Μέχρι το 1918 φαίνεται να επεξεργάζεται το θέμα της αιμομιξίας και το 1919 ολοκληρώνει τη θεωρία του.

</doc>
<doc id="51363" url="https://el.wikipedia.org/wiki?curid=51363" title="ASEAN">
ASEAN



</doc>
<doc id="51364" url="https://el.wikipedia.org/wiki?curid=51364" title="Αίας">
Αίας

Αίας ή Αίαντας, (στις λατινογενείς γλώσσες Ajax) είναι ένα ανδρικό ελληνικό όνομα.
Το λήμμα "Αίας" μπορεί να αναφέρεται:
Αθλητισμός.
Με το όνομα Αίας ή Ajax υπάρχουν διάφορες ομάδες στην Ελλάδα, όπως οι:
Με το όνομα Ajax υπάρχουν διάφορες ομάδες σε όλο τον κόσμο. Οι πιο γνωστές είναι οι:

</doc>
<doc id="51365" url="https://el.wikipedia.org/wiki?curid=51365" title="Αίας (τραγωδία)">
Αίας (τραγωδία)

«Μα πρέπει ή με τιμή να ζή ένας άντρας
ή να πεθαίνει με τιμή. Αυτό είναι.» (στιχ. 479)
Η τραγωδία Αίας του Σοφοκλή γράφτηκε μεταξύ 450 και 440 π.Χ. Περιγράφει την τρέλα και τον θάνατο του Αίαντα, αρχηγού των Σαλαμινίων που συμμετείχαν στον Τρωικό Πόλεμο, όταν δεν του αποδόθηκαν τα όπλα του Αχιλλέα.
Είναι η παλαιότερη από τις επτά σωζόμενες τραγωδίες του Σοφοκλή και μέρος της τριλογίας Αίας – Τεύκρος – Ευρυσάκης. Θεωρείται ότι παρουσιάστηκε προς το τέλος της δεκαετίας του 440π.Χ και ότι ήταν από τα πιο δημοφιλή έργα του συγγραφέα, παρόλο που κατακρίθηκε ότι δεν σέβεται την ενότητα της δράσης και του χώρου.
Ιστορικά.
Πρώτος ο Αισχύλος πραγματεύτηκε τον βίο του Αίαντα με τα έργα του «Όπλων κρίσις», «Θρήσσαι», «Σαλαμίνιοι» από τα οποία δε διασώζονται παρά μόνο αποσπάσματα. Ολοκληρωμένη τραγωδία είναι μόνο αυτή του Σοφοκλή παρόλο που πολλοί άλλοι επίγονοι των τραγικών ασχολήθηκαν με την ιστορία του σαλαμινίου ήρωα.
Υπόθεση.
Ο Αίαντας έχει θυμώσει γιατί θεωρεί ότι άδικα δεν του αποδόθηκαν τα όπλα του Αχιλλέα και μανιασμένος κυρίως με τους Ατρείδες και τον Οδυσσέα αποφασίζει να τους σκοτώσει. Η Αθηνά όμως του σκοτίζει το μυαλό έτσι ώστε αυτός να επιτεθεί στα κοπάδια του στρατοπέδου, νομίζοντας πως εφορμά εναντίον των εχθρών του. Όταν συνέρχεται και καταλαβαίνει τί έκανε, θεωρεί ότι ντροπιάστηκε και αποφασίζει να δώσει τέρμα στη ζωή του. Ούτε η σύζυγός του Τέκμησσα, ούτε ο αδερφός του Τεύκρος καταφέρνουν να τον μεταπείσουν. Μετά την αυτοχειρία του ήρωα, ο Μενέλαος και ο Αγαμέμνονας διατάζουν να μείνει άταφο το πτώμα του, παρά τις έντονες διαμαρτυρίες και απειλές του Τεύκρου. Ο Οδυσσέας όμως δίνει τη λύση παρεμβαίνοντας και συμβουλεύοντας τον Αγαμέμνονα να επιτρέψει την ταφή, όπως είναι το δίκιο.
Διάρθρωση.
Πρόσωπα: Αθηνά, Οδυσσέας, Αίας
Η Αθηνά εξηγεί στον Οδυσσέα, που έχει έρθει να διερευνήσει την υπόθεση της σφαγής των κοπαδιών, ότι εκείνη σκότισε το μυαλό του Αίαντα. Καλεί μάλιστα τον Αίαντα έξω και έτσι αποδεικνύει στον Οδυσσέα την τρέλα του. 
Ο χορός εκδηλώνει την ταραχή του και το φόβο για τα συμβάντα και καλεί τον Αίαντα να βγει έξω.
Πρόσωπα: Τέκμησσα, Χορός, Αίας.
Η Τέκμησσα διηγείται στο χορό ότι ο Αίας βρήκε τα λογικά του αλλά ο ίδιος ο ήρωας εμφανίζεται ντροπιασμένος για τις πράξεις του.
Ο χορός θρηνεί για τον Αίαντα.
Πρόσωπα: Αίας, Τέκμησσα και ο Χορός
Μονόλογος του συντετριμμένου Αίαντα που αναγνωρίζει τα λάθη του και δείχνει να συμβιβάζεται.
Ο Χορός θριαμβολογεί γιατί θεωρεί ότι όλα τελείωσαν και βρίσκουν λύση.
Πρόσωπα:Άγγελος, Χορός, Τέκμησσα, Αίας, Μενέλαος, Ευρυσάκης
Ο Άγγελος ενημερώνει τον Χορό κι έπειτα την Τέκμησσα για την άφιξη του Τεύκρου και την οργή του στρατεύματος εναντίον του Αίαντα και προειδοποιεί να μην τον αφήσουν να βγει από την σκηνή του γιατί συντρέχει κίνδυνος να χάσει τη ζωή του. Η Τέκμησσα φεύγει στο ακρογιάλι να αναζητήσει τον Αίαντα ακολουθούμενη από το χορό. Ο απελπισμένος Αίαντας προετοιμάζει την αυτοκτονία του, απαρατήρητος από τους δικούς του. Τον νεκρό πια ήρωα ανακαλύπτει η Τέκμησσα. Φτάνει ο Τεύκρος και ετοιμάζεται να θάψει τον αδελφό του, όταν εμφανίζεται ο Μενέλαος και απαγορεύει την ταφή του ήρωα.
Ο Χορός κλαίει με αντιπολεμικό θρήνο για τον Αίαντα και τη διχόνοια των Ελλήνων.
Πρόσωπα: Τεύκρος, Αγαμέμνονας, Οδυσσέας
Ο Αγαμέμνονας είναι αποφασισμένος να εμποδίσει την ταφή και λογομαχεί με τον Τεύκρο. Εμφανίζεται όμως ο Οδυσσέας που συνεφέρει το στρατάρχη και υποδεικνύει το δίκιο. Ο Τεύκρος είναι ελεύθερος να θάψει τον ήρωα.
Ερμηνεία του έργου.
Η «ύβρις».
Το έργο δικαιολογεί την πτώση του Αίαντα λόγω της ύβρης που είχε διαπράξει έναντι των θεών. Ο ίδιος ο Αίας απευθυνόμενος στην Τέκμησσα διακηρύττει:
Αλλά και ο Άγγελος χαρακτηριστικά αναφέρει ότι φεύγοντας για τον πόλεμο ο Αίας είχε πει στον πατέρα του:
Κι αργότερα πάλι όταν προσπάθησε η Αθηνά να τον εμψυχώσει σε μια μάχη, εκείνος της φώναξε:
Η αντίθεση της ανδρείας και του νου.
Ο Αίας αναφέρεται ως ο δεύτερος πιο ανδρείος μεταξύ των Αχαιών μετά τον Αχιλλέα. Η αρετή στον κόσμο του είναι συνώνυμη με την τόλμη και την ανδραγαθία. Στον αντίποδα του ήρωα όμως βρίσκεται ο Οδυσσέας, εκείνος που έκανε τον τρελό για να αποφύγει τον πόλεμο αλλά και εκείνος που αργότερα τελικά θα τον κερδίσει με την πονηριά του και την ευστροφία του. Κατά τη διεκδίκηση των όπλων του Αχιλλέα, νικητής κρίνεται ο Οδυσσέας ως φορέας της νέας αρετής, της ευστροφίας και ο Αίας, ο γενναιότερος των Αχαιών ντροπιάζεται. Με αυτόν τον τρόπο βάλλεται η αριστοκρατική, ηρωική ηθική που ενσαρκώνει ο Αίας και ανατέλλει η νέα «σχετική» ηθική του Οδυσσέα. Ο Αγαμέμνονας το λέει ξεκάθαρα:
Η μεταστροφή του Αίαντα.
Πρόβλημα στην ερμηνεία της τραγωδίας θέτει ο τρίτος μονόλογος του Αίαντα (του δευτέρου επεισοδίου, στιχ 646-692), ο αποκαλούμενος και «πλαστός» γιατί δεν υπάρχει ομοφωνία εάν ο ήρωας υποκρίνεται ή όχι όταν ισχυρίζεται ότι πρέπει να υποταχθεί στη θέληση των θεών και των βασιλιάδων και να θάψει το σπαθί του.
Η τιμή και ο Θάνατος.
Ο Αίαντας είναι ο πρώτος -από τα σωζόμενα έργα του Σοφοκλή - ήρωας από μία σειρά αυτοχείρων πρωταγωνιστών. Όταν η ηθική του συγκρούεται με αυτήν του κατεστημένου, επιλέγει το θάνατο για να σώσει την τιμή του. Απομονωμένος και ξεκομμένος από το περιβάλλον του, αναζητά τη λύτρωση στον άλλο κόσμο.
Δευτερεύοντα πρόσωπα.
Ο ομηρικός ήρωας στην αρχή εμφανίζεται θρασύδειλος μπροστά στην τραγωδία του Αίαντα και τον φοβάται ακόμα και ενόσω ο ίδιος χαίρει της προστασίας της Αθηνάς. Ο Οδυσσέας διαισθάνεται όμως τόσο το δράμα του ήρωα όσο και την ατιμία που του έγινε.Παρόλο που γλιτώνει το θάνατό του και ταυτόχρονα παρακολουθεί τον εχθρό του να εξοντώνεται, κατανοεί ότι το δράμα του Αίαντα μπορεί να αγγίξει οποιονδήποτε θνητό, συμπεριλαμβανομένου και του εαυτού του. Ο Οδυσσέας αισθάνεται φόβο και δέος μπροστά στην ανθρώπινη ασημαντότητα. Για αυτόν τον λόγο στο τέλος, χωρίς να φοβηθεί τον Αγαμέμνονα θα δώσει τη λύση, προτάσσοντας τη συμφιλίωση με το νεκρό και το σεβασμό των θεών και επιτρέποντας την ταφή του Αίαντα.
Υπόδειγμα αφοσιωμένης συζύγου, η Τέκμησσα συντροφεύει τον Αίαντα στην τρέλα του πονώντας για το κατάντημά του, ωστόσο προσπαθεί με όλο της το είναι να τον μεταπείσει από το να δώσει τέρμα στη ζωή του. Δείχνει ωστόσο να κατανοεί τον άντρα της λέγοντας 
Υπερφίαλος και θρασύς ο Μενέλαος προφασιζόμενος το δίκαιο που του δίνει η θέση του και η δύναμή του προσπαθεί ανίερα να απαγορεύσει την ταφή του Αίαντα.
Ο Χορός είναι ο πιστός φίλος του Αίαντα που συμπάσχει μαζί του και τον υποστηρίζει. Αγωνιά για αυτόν, προσπαθεί να τον προφυλάξει, να τον ηρεμήσει και να τον υπερασπιστεί ενώ ταυτόχρονα καταριέται τον πόλεμο και λαχταράει την επάνοδό του στην πατρίδα. Όπως όλοι οι χοροί της αρχαίας τραγωδίας χαρακτηρίζεται από θυμόσοφο διάθεση.
Ένα βίντεο για την τραγωδία Αιας.
http://www.youtube.com/watch?v=3AkLDczA8kQ&amp;list=LL6lAFl9ihrj03S8zuMkyerQ
Ενδεικτική παραστασιολογία.
Σημαντικές θεωρήθηκαν και οι διασκευές του Σοφόκλειου έργου που παρουσίασε σε διαφορετικές εκδοχές ο Θ. Τερζόπουλος με το Θέατρο Άττις.

</doc>
<doc id="51368" url="https://el.wikipedia.org/wiki?curid=51368" title="Ένωση Χωρών της Νοτιοανατολικής Ασίας">
Ένωση Χωρών της Νοτιοανατολικής Ασίας

Η Ένωση των Χωρών της Νοτιοανατολικής Ασίας (ΕΧΝΑ, αγγλικά: "Association of Southeast Asian Nations", ASEAN) είναι διεθνής πολιτικός και οικονομικός οργανισμός χωρών της Νοτιοανατολικής Ασίας. Δημιουργήθηκε στις 8 Αυγούστου 1967, με πρωτοβουλία της Ινδονησίας, της Σιγκαπούρης, της Μαλαισίας, της Ταϊλάνδης και των Φιλιππινών. Γενικός Γραμματέας του Οργανισμού είναι, από την 1η Ιανουαρίου του 2018, ο Λιμ Γιοκ Χόι από το Μπρουνέι. Ο ASEAN περιλαμβάνει συνολικά 10 κράτη μέλη. Έδρα του ASEAN είναι η Τζακάρτα της Ινδονησίας.
Καταστατικός χάρτης.
Στις 15 Δεκεμβρίου του 2008 τα μέλη του ASEAN πραγματοποίησαν συνάντηση στην Τζακάρτα και έθεσαν σε ισχύ έναν καταστατικό χάρτη, ο οποίος υπογράφηκε το Νοέμβριο του 2007, με στόχο να οδηγήσει την κοινότητα ένα βήμα πιο κοντά ώστε να είναι στο στιλ της Ευρωπαϊκής Ένωσης. Ο χάρτης αυτός σημαίνει ότι η ASEAN αποκτά πλέον νομικό καθεστώς και ο σκοπός του οργανισμού είναι να δημιουργηθεί μία ζώνη ελευθέρου εμπορίου στην περιοχή, περικλείοντας 500 εκατομμύρια ανθρώπους.

</doc>
<doc id="51369" url="https://el.wikipedia.org/wiki?curid=51369" title="Παύλος ο Κύπριος">
Παύλος ο Κύπριος



</doc>
<doc id="51370" url="https://el.wikipedia.org/wiki?curid=51370" title="Μωάμεθ Γ΄">
Μωάμεθ Γ΄

Ο Μωάμεθ Γ΄ (τουρκ. "III. Mehmed", 26 Μαΐου 1566 - 21 Δεκεμβρίου 1603) ήταν σουλτάνος της Οθωμανικής Αυτοκρατορίας από το 1595 έως το θάνατό του το 1603.
Τα πρώτα χρόνια.
Ο Μωάμεθ Γ' γεννήθηκε στη Μανίσα το 1566, λίγους μήνες πριν τον θάνατο του προπάππου του, Σουλεϊμάν Α' του Μεγαλοπρεπούς. Ήταν γιος του Μουράτ Γ΄, γιου του Σελίμ Β΄, ο οποίος ήταν γιος του σουλτάνου Σουλεϊμάν και της Χιουρέμ. Μητέρα του ήταν η σουλτάνα Σαφιγιέ, η οποία ήταν Αλβανή. Ο προπάππους του πέθανε την ημέρα που γεννήθηκε και ο παππούς του, Σελίμ Β', έγινε ο νέος σουλτάνος. 
Ο Μωάμεθ Γ' έλαβε επιμελημένη μόρφωση στην Κωνσταντινούπολη, στα σουλτανικά ανάκτορα. Μεταξύ άλλων, είχε δάσκαλο και τον μετέπειτα Οικουμενικό Πατριάρχη Παχώμιο Β΄, ο οποίος τον δίδαξε φιλοσοφία και μαθηματικά.
Ο Μεχμέτ Γ' αποκαλούνταν «Γαζής» (= νικητής) και «Πορθητής του Εγκέρ» (Ουγγαρίας).
Οικογένεια.
Σύζυγοι 
Γιοί
Κόρες
Βασιλεία.
Η άνοδός του στο θρόνο το 1595 εγκαινιάσθηκε με τον ομαδικό φόνο των 19 αδελφών του και 12 εγκύων «οδαλίσκων» του πατέρα του, αλλά και από αλλεπάλληλες στάσεις του οθωμανικού στρατού. Το σημαντικότερο πρόβλημα που είχε να αντιμετωπίσει ήταν ο πόλεμος με την Αυστρία, στο πλευρό της οποίας μάλιστα είχαν προσχωρήσει και οι υποτελείς στους Οθωμανούς ηγεμονίες της Βλαχίας, της Τρανσυλβανίας και της Μολδαβίας. Τον πρώτο χρόνο της βασιλείας του ο Χριστιανικός συνασπισμός είχε καταφέρει να του αποσπάσει το Γκραν και κάποιες θέσεις στην Ουγγαρία. Το 1596 ο Μεχμέτ ανέλαβε την ηγεσία του στρατού και αντεπιτέθηκε, καταφέρνοντας να νικήσει τους Χριστιανούς. Τα επόμενα χρόνια την ηγεσία του στρατού ανέλαβαν στρατηγοί του, τη διοίκηση του κράτους η δυναμική μητέρα του Σαφιγέ, ενώ ο ίδιος απορροφούνταν όλο και περισσότερο από τις απολαύσεις και τις ηδονές των ανακτόρων. Ο πόλεμος με τους Αυστριακούς γρήγορα έλαβε στατικό χαρακτήρα, με τους Οθωμανούς να αρκούνται στην υπεράσπιση των οχυρών θέσεών τους και τους Αυστριακούς να επιχειρούν χωρίς επιτυχία να αποσπάσουν κάποια από τα οχυρά των Οθωμανών.
Η παρακμή των διοικητικών θεσμών, η κατάρρευση της οικονομίας και οι συνεχείς πολεμικές αποτυχίες προκάλεσε μια γενικευμένη εξέγερση των σπαχήδων της Μικράς Ασίας, κλονίζοντας της οθωμανική εξουσία στην περιοχή. Ο Μεχμέτ αναγκάστηκε να εκστρατεύσει προσωπικά για να την καταστείλει, αλλά τότε ξέσπασε νέα επανάσταση στην Κωνσταντινούπολη κατά του «καθεστώτος του Χαρεμιού». Για να ελέγξει την κατάσταση ο Μεχμέτ αναγκάστηκε να ζητήσει τη βοήθεια των γενιτσάρων, με αποτέλεσμα να ξεσπάσει μια έντονη σύγκρουση μεταξύ των δύο στρατιωτικών σωμάτων, με καταστροφικές για την αυτοκρατορία συνέπειες. Ως αποκορύφωμα των κρίσεων οι Σαφαβίδες της Περσίας επιτέθηκαν το 1603 και κατέλαβαν την Ταμπρίζ (Ταυρίδα) και το Ερεβάν. Σε συγκεχυμένες και κρίσιμες συνθήκες ο Μεχμέτ ανατράπηκε και αντικαταστάθηκε από τον δευτερότοκο γιο του Αχμέτ (1603-1617).
Θάνατος.
Τότε (Δεκέμβριος του 1603) πέθανε, πιθανόν δολοφονήθηκε από παλατιανούς αξιωματούχους. Η Βασιλεία του είναι η πρώτη κατά την οποία σημειώθηκε υποχώρηση της Οθωμανικής ισχύος στην Ευρώπη.

</doc>
<doc id="51373" url="https://el.wikipedia.org/wiki?curid=51373" title="Αρχιεπίσκοπος Χρυσόστομος Β΄">
Αρχιεπίσκοπος Χρυσόστομος Β΄

Ο Αρχιεπίσκοπος Αθηνών και πάσης Ελλάδος Χρυσόστομος Β΄ (κατά κόσμον Θεμιστοκλής Χατζησταύρου, Αϊδίνιο Μικράς Ασίας 1880 - Αθήνα, 9 Ιουνίου 1968), ήταν Έλληνας Μικρασιάτης θεολόγος και μητροπολίτης. Διετέλεσε διάκονος του μητροπολίτη Χρυσοστόμου Καλαφάτη στη Δράμα με σημαντική δράση κατά τον Μακεδονικό Αγώνα. 
Ακολούθως διακόνησε ως επίσκοπος και μητροπολίτης σε διάφορες Μητροπόλεις (Τράλλεων (1910-1913), Φιλαδελφείας (1913-1922), Εφέσου (1922-1924), Βεροίας (1924), Φιλίππων, Νεαπόλεως και Θάσου (1924-1962). Με ενέργειές του προστάτευσε ελληνικούς πληθυσμούς της Μικράς Ασίας από τις βιαιότητες και μετά τη Μικρασιατική Καταστροφή μερίμνησε για την αποκατάσταση των προσφύγων στην Ελλάδα. Έλαβε ενεργό μέρος στην Εθνική Αντίσταση βοηθώντας τις αντιστασιακές οργανώσεις. Επέκτεινε τις κοινωνικές δράσεις της Εκκλησίας για τη στήριξη φυλακισμένων, ηλικιωμένων, παιδιών και απόρων. Εξελέγη Αρχιεπίσκοπος Αθηνών και πάσης Ελλάδος το 1962. Οργάνωσε την Αρχιεπισκοπή και ενίσχυσε το φιλανθρωπικό της έργο. Το 1967 ο Αρχιεπίσκοπος Χρυσόστομος εκδιώχθηκε πραξικοπηματικά από τη Στρατιωτική Χούντα των Συνταγματαρχών και τα Ανάκτορα. Απεβίωσε στις 9 Ιουνίου 1968.
Πρώτα χρόνια.
Γεννήθηκε στο Αϊδίνιο της Μικράς Ασίας (αρχαίες "Τράλλεις"). Γονείς του ήταν ο Σταύρος Χατζησταύρου και η Κυριακή Πέρρου. Ήταν αριστούχος μαθητής του Πυθαγορείου Γυμνασίου και στη συνέχεια της Ιερατικής Σχολής Χάλκης.
Δράση στη Δράμα κατά τον Μακεδονικό Αγώνα (1902-1908).
Χειροτονήθηκε Διάκονος το 1902 από τον Μητροπολίτη Δράμας Άγιο Χρυσόστομο (Καλαφάτη) (τον μετέπειτα μάρτυρα Μητροπολίτη Σμύρνης). Ως αρχιδιάκονος του Μητροπολίτη Χρυσόστομου, στη Δράμα, έπαιξε αποφασιστικό ρόλο στον Μακεδονικό Αγώνα στην περιοχή της Ανατολικής Μακεδονίας. Μετά το θάνατο του Παύλου Μελά, ανέλαβε μυστικές επαφές με την Αθήνα, για τη δημιουργία της τοπικής Επιτροπής Αμύνης και την οργάνωση ένοπλης δράσης. 
Στο «Μακεδονικόν Ήμερολόγιον» (1965), καταθέτει την εξής μαρτυρία για την περίοδο του Μακεδονικού Αγώνα στη Δράμα: «Ή Οργάνωσις πού εμυούσε τούς Έλληνας ήταν εντελώς μυστική. Τον Μητροπολίτη Χρυσόστομο προσπαθούσαμε να τον κρατούμε μακρυά από τον κίνδυνο. Αποφεύγαμε να τον ανακατεύωμε φαινομενικά στην Οργάνωση. Θέλαμε να τον προφυλάξωμε από τον κίνδυνο, πού τον οδηγούσεν ό ορμητικός χαρακτήρας του και ό φλογερός πατριωτισμός του. Γενικός αρχηγός στην Οργάνωση ήταν ό Ίων Δραγούμης. Την πρωτοβουλία στην ορκωμοσία των μυουμένων στη Δράμα την είχα εγώ. Εγώ ήμουν πού ώρκισα τον Άρμεν και τον πατέρα του από τον Βώλακα, καθώς και τον Βαλαβάνη από την Πλεύνα. Τούς δίναμε και όπλα».
Για τη δράση του αυτή καταδικάστηκε, ερήμην, σε φυλάκιση 4 ετών από το Τουρκικό Στρατοδικείο Θεσσαλονίκης. Φυγαδεύτηκε με τη βοήθεια του Πατριαρχείου, και ακολούθησε μεταπτυχιακές σπουδές στη Λωζάννη από όπου επανήλθε το 1908, μετά την επανάσταση των Νεοτούρκων και τη γενική αμνηστία που δόθηκε.
Δράση στη Μικρά Ασία (1909-1922).
Επίσκοπος Τράλλεων (1910-1913).
Το έτος 1910 ο Μητροπολίτης Δράμας Χρυσόστομος Κλαφάτης μετατίθεται στη Μητρόπολη Σμύρνης και τον ακολουθεί ο αρχιδιάκονος Χρυσόστομος. Μετά από εισήγηση του Μητροπολίτου Χρυσοστόμου Καλαφάτη, ο Χρυσόστομος Χατζησταύρου προβιβάζεται και χειροτονείται βοηθός επίσκοπος του Μητροπολιτη Σμύρνης, με τον τίτλο της πάλαι ποτέ διαλαμψάσης Επισκοπής Τράλλεων. Στη Σμύρνη ανέπτυξε σημαντική φιλανθρωπική και ποιμαντική δράση. Εξέδωσε το περιοδικό «Ιερός Πολύκαρπος» της Ιεράς Μητροπόλεως Σμύρνης, το οποίο έμεινε στην ιστορία του εκκλησιαστικού τύπου.
Μητροπολίτης Φιλαδελφείας (1913-1922).
Εξελέγη Μητροπολίτης Φιλαδελφείας, περιοχής όπου κυριαρχούσε ο Τουρκικός Εθνικισμός και όπου οι Έλληνες, Χριστιανοί Ορθόδοξοι, μιλούσαν και τουρκικά. Με στόχο τη διατήρηση της ελληνικότητας των κατοίκων ίδρυσε, υπό συνθήκες διωγμών, το "Εθνικό Οικοτροφείο Φιλαδελφείας", που αποτελούσε πρότυπο οικοτροφείο για Έλληνες μαθητές όλων των βαθμίδων για το οποίο κατάρτισε, σε συνεργασία με τους δασκάλους, αναλυτικά προγράμματα εκπαίδευσης. Εξέδωσε το περιοδικό «Ο Άγγελος της Φιλαδέλφειας».
Στην αρχή του Α' Παγκοσμίου Πολέμου, με σκοπό την αλλοίωση των χριστιανικών πληθυσμών, οι Τούρκοι μετέφεραν Έλληνες των παραλίων της Μικράς Ασίας υπό συνθήκες διωγμού στην ενδοχώρα της Ανατολίας. Τότε παρενέβη ο Μητροπολίτης Χρυσόστομος απειλώντας να καταγγείλει τις τουρκικές ωμότητες στη Δύση. Καταδικάστηκε από τους Τούρκους ερήμην εις θάνατον, με κατασκευασμένες κατηγορίες. Η εκτέλεση της ποινής απετράπη με παρέμβαση των Μεγάλων Δυνάμεων. Εκλήθη συνοδικός στην Κωνσταντινούπολη από τον Πατριάρχη Γερμανό Ε' και ως πρόεδρος της Επιτροπής Αποκατάστασης, περιόδευσε στη Θράκη και τη Μικρά Ασία, κατέγραψε την έκταση των διωγμών κι έκανε διαβήματα προς την Ελληνική Κυβέρνηση. Εξέδωσε το επιστημονικό θεολογικό περιοδικό «Νέος Ποιμήν».
Κατά την Ελληνική προέλαση, το 1919, μεσολάβησε στον Ύπατο Αρμοστή Στεργιάδη υπέρ των αμάχων Τούρκων αλλά και των εμπλεκομένων στους διωγμούς πασάδων, παρά τις σφαγές των Ελλήνων του Αϊδινίου, μεταξύ των οποίων και η άμεση οικογένειά του. Μετά την ανάκτηση του Αϊδινίου από τους Έλληνες, ως τοποτηρητής της εκεί Μητροπόλεως, αγωνίστηκε για την ανασυγκρότηση της πόλης κι οργάνωσε τους αμάχους που με δικό του επιτελικό σχέδιο, απέκρουσαν επί τρία ημερονύχτια επίθεση Τσετών. Για τη δράση του αυτή, του απενεμήθη ο Πολεμικός Σταυρός Γ' τάξεως, με πρόταση της Ι’ Μεραρχίας.
Μητροπολίτης Εφέσου 1922-1924.
Διαβλέποντας τον κίνδυνο από τον κάματο του Ελληνικού στρατού και τις δραστηριότητες του Κεμάλ, άρχισε να εξοπλίζει τους αμάχους. Τον πρόλαβε δυστυχώς η υποχώρηση του Ελληνικού Στρατού. Συνεργάστηκε με τον πνευματικό του πατέρα Μητροπολίτη Σμύρνης Χρυσόστομο Καλαφάτη στην περίθαλψη προσφύγων που συνέρρεαν από παντού και βρισκόταν μαζί του όταν τον παρέλαβε η άμαξα του Νουρεντίν που τον οδήγησε στο μαρτύριο. Ενώ η Σμύρνη καιγόταν, έφθασε κυνηγημένος στο σπίτι του Άγγλου Ναυάρχου και τον έπεισε να διαθέσει πλοία για την απομάκρυνση των αμάχων, παρά τις αντίθετες εντολές που είχε άνωθεν. Επιβίβασε τους μισούς από τους Έλληνες ιερείς κι επέστρεψε να παραλάβει τους υπολοίπους, αλλά τους βρήκε σκοτωμένους.
Δράση στην Ελλάδα (1922-1968).
Μετά τη Μικρασιατική Καταστροφή (1922-1924).
Ως Αποκρισάριος του Οικουμενικού Πατριαρχείου στην Αθήνα αγωνίστηκε για την περίθαλψη των προσφύγων της Μικρασιατικής Καταστροφής. Με εντολή της Ελληνικής Κυβέρνησης συνέταξε έκθεση για τις τουρκικές ωμότητες, την οποία χρησιμοποίησε ο Ελευθέριος Βενιζέλος για να ανατρέψει τους ισχυρισμούς των Τούρκων ότι δε βιαιοπράγησαν. Του προτάθηκε η μητρόπολη της υπό Ιταλική κατοχή Ρόδου, αλλά αρνήθηκε λόγω των απαράδεκτων όρων των Ιταλών. Ανέλαβε για λίγο το 1924 τη Μητρόπολη Βεροίας-Ναούσης, όπου είχε πολύπλευρη δράση.
Μητροπολίτης Φιλίππων, Νεαπόλεως και Θάσου (1924-1962).
Μετετέθη στη νεοσύστατη Μητρόπολη Φιλίππων και Νεαπόλεως, με έδρα την πόλη της Καβάλας. Ο λαός της πόλης, ανάμεσά τους παλαιοί του σύντροφοι Μακεδονομάχοι, τον υποδέχτηκε με ενθουσιασμό. Στην περιοχή βρίσκονταν 45000 πρόσφυγες για την περίθαλψη των οποίων ο Χρυσόστομος κινητοποίησε ιδρύματα και οργανισμούς. Ίδρυσε τη Χριστιανική Εστία όπου οργάνωσε ένα ενεργό μορφωτικό κέντρο, με αίθουσες διαλέξεων, βιβλιοθήκη, σύγχρονα εποπτικά μέσα, σχολή ιεροψαλτών κλπ. Οργάνωσε ομιλίες και κάλεσε διακεκριμένους επιστήμονες για διαλέξεις. Έχτισε ναούς, σχολεία, οικοτροφεία γηροκομεία ενώ παράλληλα ασχολήθηκε με τη συγγραφή επιστημονικών έργων κι εξέδωσε το περιοδικό «Ο Απόστολος Παύλος».
Κατά τον Β' Παγκόσμιο Πόλεμο πρωτοστάτησε στην ενίσχυση του μετώπου και οργάνωσε στα μετόπισθεν τάγματα εθελοντών. Το «Παράρτημα Πληροφοριών και Διευκολύνσεων» της Μητρόπολης βοήθησε οικογένειες στρατευμένων. Περιόδευσε σε χωριά και μονάδες στρατού που ξεκινούσαν για το μέτωπο και παρενέβη για την σωτηρία νεαρών στρατιωτών από το εκτελεστικό απόσπασμα. Ως πρόεδρος του Ερυθρού Σταυρού Καβάλας, είχε φροντίσει εγκαίρως για την εκπαίδευση εθελοντριών που πλαισίωσαν πολεμικά νοσοκομεία.
Μετά τη γερμανική κατάκτηση ήρθαν στη Μακεδονία παλαιοί κομιτατζήδες που υπό καθεστώς τρομοκρατίας υπήγαγαν τις περιοχές σε Βουλγαρικές Μητροπόλεις. Στην Καβάλα τοποθετήθηκε Βούλγαρος αρχιερατικός επίτροπος και έτσι ό,τι θύμιζε Ελληνική διοίκηση καταστράφηκε. Βοήθησε τους ιερείς του και φρόντισε για τη διακοπή της βίαιης αλλαγής της υπηκοότητας του πληθυσμού. Μετείχε στη σύνοδο που επανέφερε τον εξόριστο Αρχιεπίσκοπο Δαμασκηνό και συχνά χρησιμοποιήθηκε λόγω της γλωσσομάθειας και της διπλωματικής του εμπειρίας, σε επιτυχείς αποστολές προς τις αρχές κατοχής. Διετέλεσε πρόεδρος της Εθνικής Οργάνωση Χριστιανικής Αλληλεγγύης (ΕΟΧΑ), με πρωταγωνιστές εθελοντές, 2000 μόνο στην Αθήνα, που βοήθησαν απόρους, φυλακισμένους και πεινασμένα παιδιά. Έλαβε ενεργό μέρος στην Εθνική Αντίσταση βοηθώντας τις αντιστασιακές οργανώσεις. Ειδοποιημένος από ανώνυμο τηλεφώνημα για επικείμενη έρευνα της Γκεστάπο, πρόφθασε να κρύψει τα ενοχοποιητικά στοιχεία αλλά έμεινε έκτοτε υπό συνεχή παρακολούθηση.
Με την απελευθέρωση επέστρεψε στη Μητρόπολή του, όπου βρήκε τα πάντα λεηλατημένα. Τη Χριστιανική Εστία εντελώς κατεστραμμένη, ιερείς διωγμένους και κάποιους νεκρούς. Ξανάχτισε και ενθάρρυνε. Η Μητρόπολη ήταν ανοιχτή για όλους. Στη Μητρόπολη Φιλίππων &amp; Νεαπόλεως προσαρτήθηκε, το 1953, η Θάσος. Με ενέργειές του καλύφθηκαν τα κενά της κατοχής σε ιερείς και χτίστηκαν κατοικίες για τους εφημέριους δίπλα στους ναούς. Χτίστηκε επίσης το μοναστήρι του Αγίου Σίλα. Στις ενορίες οργανώθηκαν ευκίνητες δραστήριες ομάδες, οι Αδελφότητες. Μία από αυτές ενήργησε να χτιστεί παρεκκλήσιο στις φυλακές Καβάλας και βοηθούσε τους αποφυλακιζόμενους. Κάλυπταν τα έξοδα απόρων επιτόκων, ενώ αδελφές του Ερυθρού Σταυρού περιέθαλπαν γέροντες.
Οργάνωσε στην Καβάλα συλλαλητήριο για την Κύπρο όπου εκφώνησε ενθουσιώδη λόγο. Στην ΙΓ' σύνοδο της Ιεραρχίας έκανε εισήγηση για την Οικουμενική Κίνηση και για τους Ρόταρυ. Το 1960, με πρωτοβουλία εκπροσώπων του λαού, εορτάστηκαν στην Καβάλα τα 50 χρόνια Αρχιεροσύνης του. Παρευρέθηκαν εκπρόσωποι Ορθοδόξων Εκκλησιών, Μητροπολίτες, Υπουργοί, Βουλευτές, πλήθος κόσμου. Του απενεμήθησαν μετάλλια και παράσημα. Ο Δήμος ονόμασε μία λεωφόρο «Μητροπολίτου Χρυσοστόμου».
Προήδρευσε στην Α' Πανορθόδοξη Συνάντηση της Ρόδου για τον καθορισμό των θεμάτων της Μεγάλης Συνόδου της Εκκλησίας λόγω της πλούσιας διεθνούς εμπειρίας του (Οικουμενικό Πατριαρχείο 1918, Αλεξάνδρεια 1928, Φανάρι 1959, Μόσχα, Βουλγαρία, Βελιγράδι, Ελσίνκι).
Αρχιεπίσκοπος Αθηνών και Πάσης Ελλάδος (1962-1968).
Εξελέγη σχεδόν παμψηφεί από τη Σύνοδο της Ιεραρχίας, Αρχιεπίσκοπος Αθηνών και Πάσης Ελλάδος, μετά τον θάνατο του Αρχιεπισκόπου Θεοκλήτου και την παραίτηση του διαδόχου του, Ιακώβου, για να ηγηθεί μίας Εκκλησίας σε δεινή κατάσταση. Την εκλογή υποδέχτηκε ο λαός με παραλήρημα χαράς και με κραυγές «Άξιος». Ο τύπος αναφέρθηκε με ενθουσιασμό για τον νέο Αρχιεπίσκοπο. Στον ενθρονιστήριο λόγο του αναφέρθηκε στους κρίσιμους τομείς της εκκλησίας: Μόρφωση, μισθοδοσία, συνταξιοδότηση κλήρου, σχέση Ορθοδόξων και ξένων Εκκλησιών, ένωση των Εκκλησιών, Παγκόσμιο Συμβούλιο Εκκλησιών, Καταστατικός Χάρτης Εκκλησίας, διεύρυνση έργου Αποστολικής Διακονίας, οικοδόμηση Συνοδικού Μεγάρου, εξασφάλιση του υπερεκατονταετούς αρχείου της Εκκλησίας, εφημεριακό, κατηχητικά, ανάπτυξη του ΟΔΕΠ, εκκλησιαστικό κτηματολόγιο, βυζαντινή μουσική στους ναούς, εκσυγχρονισμός κηρυγμάτων, τυποποίηση εκκλησιαστικών τελετών, κατάρτιση μοναστηριακών κανονισμών, οργάνωση υπηρεσιών Συνόδου και Ιεραρχίας, ταξινόμηση-διατήρηση αρχείου της Συνόδου, νομοθεσία Εκκλησιαστικών Δικαστηρίων και κωδικοποίηση Ιερών Κανόνων της Εκκλησίας.
Στις 16 Νοεμβρίου του 1964 έληξαν στη Ρόδο οι εργασίες της Γ' Πανορθοδόξου Διασκέψεως. Στην τελετή, παρόντες μεταξύ άλλων ήταν ο υπουργός Εξωτερικών Σταύρος Κωστόπουλος και ο υπουργός Βιομηχανίας Ιωάννης Ζίγδης. Η κυριότερη απόφαση της Διάσκεψης ελήφθη στις 13 Νοεμβρίου και αφορούσε το διάλογο με την Καθολική Εκκλησία. Οι ιεράρχες, που αντιπροσώπευαν δεκατέσσερις Ορθόδοξες Εκκλησίες, στην απόφασή τους -αφού υπενθύμισαν ότι η Α' Διάσκεψη απεφάνθη υπέρ της καλλιέργειας διαχριστιανικών σχέσεων και η Β' θέλησε κατ' αρχήν να προτείνει στην Ρωμαιοκαθολική Εκκλησία διάλογο επί ίσοις όροις- επανέλαβαν την επιθυμία διαλόγου, αλλά επισήμαναν ότι χρειάζεται η δέουσα προπαρασκευή και η δημιουργία κατάλληλων συνθηκών. Ταυτόχρονα, δήλωσαν ότι κάθε Ορθόδοξη Εκκλησία είναι ελεύθερη να συνεχίσει, όχι όμως εξ ονόματος και των άλλων, τις αδελφικές σχέσεις με τη Ρωμαιοκαθολική Εκκλησία. Οι επιφυλάξεις της Διάσκεψης για διάλογο με τη Ρώμη έγιναν σαφέστερες στις 14 Νοεμβρίου με δήλωση του Αρχιεπισκόπου Αθηνών Χρυσοστόμου, ο οποίος τόνισε: «(...) "Αναμένομεν ένδειξιν καλής διαθέσεως εκ μέρους του Βατικανού, η οποία μέχρι στιγμής δεν εφάνη. Ο αρχηγός της Ρωμαιοκαθολικής Εκκλησίας εμμένει εις τα προνόμιά του περί «αλαθήτου» και «πρωτείων». Εις πρόσφατον εγκύκλιόν του τονίζει ότι «απατώνται όσοι πιστεύουν ότι ημείς θα αποστώμεν των προνομίων μας τα οποία Θεόθεν εδόθησαν δια του Αποστόλου Πέτρου». Υπό τοιαύτας συνθήκας, δεν είναι εύκολος ο διάλογος εν ίσοις όροις"».
Αντέδρασε επίσης έντονα στη συνάντηση του Πατριάρχη Αθηναγόρα με τον Πάπα Παύλο ΣΤ΄.
Προεξήρχε στην τελετή ανακομιδής των λειψάνων του συμπατριώτη του από τη Μικρά Ασία Ιερωνύμου Σιμωνοπετρίτη του Μικρασιάτη το 1965, στο Μετόχιο της Αναλήψεως στον Βύρωνα.
Άξονες δράσης Αρχιεπισκόπου Χρυσοστόμου Β'.
Οι άξονες της δράσης του Χρυσοστόμου ως Αρχιεπισκόπου Αθηνών και πάσης Ελλάδος ήταν εν συντομία οι εξής:
Δίωξη και αντικανονική απομάκρυνση από τη Χούντα.
Το δικτατορικό καθεστώς έθεσε σε πρώτη προτεραιότητα την τοποθέτηση νέου αρχιεπισκόπου, ευνοούμενου του Παλατιού και της Χούντας. Για τον λόγο αυτό σχεδιάστηκε η απομάκρυνση του Αρχιεπισκόπου Χρυσοστόμου Β΄.
Συγκεκριμένα τη Μεγάλη Παρασκευή, 28 Απριλίου 1967, κατά την περιφορά του Επιταφίου, ο Χρυσόστομος πιέστηκε να επιβιβαστεί σε αυτοκίνητο που τον μετέφερε στο σπίτι του. Λίγο αργότερα, κάποιοι που ισχυρίστηκαν ότι είναι γιατροί, συνοδευόμενοι από νοσοκόμες και αστυνομικούς, τον επισκέφτηκαν και του ζήτησαν να ετοιμαστεί για εισαγωγή στο νοσοκομείο. Παρά τη σθεναρή άρνησή του και τη διαβεβαίωση του προσωπικού του γιατρού, Δημητρίου Καπνιά, ότι δεν είχε πρόβλημα υγείας, οι αυτόκλητοι επισκέπτες αρνήθηκαν να αποχωρήσουν χωρίς τον Χρυσόστομο, μέχρι τις πρώτες πρωινές ώρες του Σαββάτου, οπότε τον ανάγκασαν να τους ακολουθήσει στο νοσοκομείο του Ερυθρού Σταυρού. Ωστόσο -και παρά τις πιέσεις- ο Χρυσόστομος αρνήθηκε να παραιτηθεί και εξαναγκάστηκε να παραμείνει στο νοσοκομείο του Ερυθρού Σταυρού για περισσότερο από ένα μήνα, χωρίς να είναι ασθενής. Στις 6 Μαΐου, αξιωματούχος των Ανακτόρων παρέδωσε στον Χρυσόστομο δύο παραλλαγές επιστολής παραίτησης για να διαλέξει ποια θα υπογράψει. Σε επιστολή του προς τον τότε βασιλιά, ο αρχιεπίσκοπος Χρυσόστομος δήλωνε την πλήρη άρνησή του να παραιτηθεί, "«…αρνούμαι διαρρήδην να γίνω παραβάτης θείων προσταγμάτων διότι θα είμαι ρίψασπις και προδότης και επίορκος, και υπό τοιαύτας συνθήκας δε θα θελήσω ποτέ [...] να καλύψω εξ αισχύνης το πρόσωπό μου. Αν η εκκλησία και η πολιτεία θελήσει ούτως ή άλλως, είτε κανονικώς είτε νομίμως να επιβάλει μίαν λύσιν, αντίθετον προς τας πεποιθήσεις μου, εγώ ου δύναμαι εμποδίσαι αυτήν και θα έχω να δικαιολογηθώ ενώπιον του δικαίου Κριτού ότι βία και δυναστεία υπέκυψα, αλλά και μετά διαμαρτυριών ενώπιον θεού και ανθρώπων»."
Στο διάστημα αυτό νομοθετήθηκε όριο ηλικίας και κηρύχθηκε, ζώντος του Αρχιεπισκόπου, ο θρόνος εν χηρεία και εξελέγη νέος Αρχιεπίσκοπος από Αριστίνδην-αντικανονική Σύνοδο ο μέχρι τότε Πρωθιερέας των Ανακτόρων Ιερώνυμος Κοτσώνης που είχε τη στήριξη του δικτατορικού καθεστώτος. ια τις συνθήκες κάτω από τις οποίες πραγματοποιήθηκε η ενθρόνιση του Ιερωνύμου, είναι χαρακτηριστική η εισήγηση του μητροπολίτη Κορίνθου Παντελεήμονος στην Έκτακτη Πολυμελή Σύνοδο στις 5 Μαρτίου του 1974: «"Εκ των μέχρι τούδε λεχθέντων συνάγεται ότι η άνοδος του Ιερωνύμου εις τον αρχιεπισκοπικόν θρόνον υπήρξε πάντη ανώμαλος και άκρως αντικανονική, επί πλέον πάσχουσα και εκ της χρησιμοποιήσεως δι’ αυτήν κοσμικών αρχόντων"».
Ο Χρυσόστομος, χωρίς να παραιτηθεί, ιδιώτευσε έκτοτε μέχρι τον θάνατό του ως Αρχιεπίσκοπος Πρώην Αθηνών και Πάσης Ελλάδος.
Κοίμηση και μνήμη.
Εκοιμήθη μετά ολιγοήμερη ασθένεια, στις 9 Ιουνίου 1968, Κυριακή της Πεντηκοστής και ετάφη στο Α' Κοιμητήριο Αθηνών.
Στην Καβάλα κεντρική οδός φέρει το όνομά του ενώ στον Βύρωνα έχει ανεγερθεί μαρμάρινος ανδριάντας του.

</doc>
<doc id="51374" url="https://el.wikipedia.org/wiki?curid=51374" title="Αχμέτ Ναζίφ">
Αχμέτ Ναζίφ

Ο Αχμέτ Ναζίφ (8 Ιουλίου 1952) είναι Αιγύπτιος πολιτικός. Διετέλεσε πρωθυπουργός της χώρας από τις 14 Ιουλίου 2004 έως τις 29 Ιανουαρίου 2011. Ήταν ο νεότερος σε ηλικία πρωθυπουργός στη χώρα του από την ίδρυση της δημοκρατίας.
Προσωπική ζωή.
Γεννήθηκε στην Αλεξάνδρεια στις 8 Ιουλίου του 1952. Αποφοίτησε από το σχολείο αρρένων της Ελ Νασρ της Αλεξάνδρειας. Έκανε σπουδές ηλεκτρονικής και τηλεπικοινωνιών στο πανεπιστήμιο του Καΐρου. Απέκτησε διδακτορικό τίτλο στο "Computer Engineering" (Μηχανικός Υπολογιστών) από το πανεπιστήμιο Μακ Τζιλ του Καναδά. Είναι παντρεμένος και έχει 2 γιους.
Πολιτική καριέρα.
Υπηρέτησε ως υπουργός Τηλεπικοινωνιών στην κυβέρνηση του προκατόχου του, Ατέφ Εμπέιντ. Διορίστηκε στην πρωθυπουργία από τον πρόεδρο Χόσνι Μουμπάρακ στις 9 Ιουλίου του 2004. Στις 27 Σεπτεμβρίου του 2005 η κυβέρνησή του παραιτήθηκε λόγω εκλογών και παρέμεινε υπηρεσιακός ως το Δεκέμβριο της ίδιας χρονιάς, οπότε σχηματίστηκε η νέα κυβέρνηση. Στις 29 Ιανουαρίου 2011 ο Μουμπάρακ έπαυσε τον Ναζίφ από τα καθήκοντά του, σε μια προσπάθεια να κατευνάσει το εντελώς έκρυθμο κλίμα που έχει δημιουργηθεί στη χώρα από τις 23 Ιανουαρίου, με αλλεπάλληλες αντικαθεστωτικές διαδηλώσεις. Μετά από διάταγμα του Αιγύπτιου προέδρου, νέος πρωθυπουργός διορίστηκε ο υπουργός Αεροπορίας, πτέραρχος Αχμέντ Σαφίκ.
Καταδίκη.
Τον Ιούλιο του 2015 ο Ναζίφ καταδικάστηκε σε φυλάκιση 5 ετών για διαφθορά, έπειτα από έφεση σε προηγούμενη καταδίκη του, που ήταν σε ποινή φυλάκισης 3 ετών.

</doc>
<doc id="51375" url="https://el.wikipedia.org/wiki?curid=51375" title="Πιερ Λ' Ανφάν">
Πιερ Λ' Ανφάν

Ο Πιερ Λ' Ανφάν (γαλλ. "Pierre Charles L'Enfant") (2 Αυγούστου 1754 - 14 Ιουνίου 1825) ήταν Γάλλος καλλιτέχνης, επιστήμονας και σχεδιαστής της πόλης Ουάσινγκτον.
Ζωή και έργο.
Από το 1771 μέχρι το 1776 σπούδασε τέχνες στην "Académie royale de peinture et de sculpture" των Παρισίων. Στην ηλικία των 22 αποφάσισε να πάει μαζί με τον Μαρκήσιο Ντε Λαφαγιέτ στο «Νέο Κόσμο».
Αφού το 1777 έφτασε στις σημερινές Ηνωμένες Πολιτείες, δήλωσε εθελοντής και αργότερα υπηρέτησε σαν λοχαγός στον απελευθερωτικού αγώνα των Ηνωμένων Πολιτειών Αμερικής έναντι της Μεγάλης Βρετανίας. Το διάστημα αυτό γνώρισε τον Τζωρτζ Ουάσινγκτον με τον οποίο δημιούργησε φιλικές σχέσεις. Αργότερα ο Ουάσινγκτον τον παρακάλεσε να σχεδιάσει τη νέα πρωτεύουσα σε μια έκταση 10 x 10 μιλίων. Ο Λ' Ανφάν δέχτηκε και δημοσίευσε το 1792 τα πρώτα του σχέδια. Τα κτίρια του θύμιζαν το στιλ αρχαίων κτιρίων της Ρωμαϊκής Αυτοκρατορίας. 
Με τα σχέδια του ο αρχιτέκτονας έγινε διάσημος, εγκατέλειψε το έργο όμως κιόλας το 1792, αφού είχε διαφορές με τον εργοδηγό. Ενώ η Ουάσινγκτον χτίστηκε κυρίως βάσει των σχεδίων του, ο ίδιος αγωνιζόταν μέχρι το τέλος της ζωής του σε διάφορα δικαστήρια για εξασφαλίσει ανάλογη σύνταξη. Τελικά ο Πιερ Λ' Ανφάν πέθανε φτωχός. Μετά το θάνατό του το έργο του εκτιμήθηκε και κατασκευάστηκε μνημείο προς τιμήν του.

</doc>
<doc id="51376" url="https://el.wikipedia.org/wiki?curid=51376" title="Βασίλειος Β´ (αποσαφήνιση)">
Βασίλειος Β´ (αποσαφήνιση)

Βασίλειος Β΄ είναι το όνομα των:

</doc>
<doc id="51377" url="https://el.wikipedia.org/wiki?curid=51377" title="Μιχαήλ Γ΄ (αποσαφήνιση)">
Μιχαήλ Γ΄ (αποσαφήνιση)

Μιχαήλ Γ΄ είναι το όνομα των:

</doc>
<doc id="51378" url="https://el.wikipedia.org/wiki?curid=51378" title="Λέων Ε΄ (αποσαφήνιση)">
Λέων Ε΄ (αποσαφήνιση)

Λέων Ε΄ είναι όνομα των:

</doc>
<doc id="51380" url="https://el.wikipedia.org/wiki?curid=51380" title="Βαλκανική">
Βαλκανική



</doc>
<doc id="51381" url="https://el.wikipedia.org/wiki?curid=51381" title="Μεταφραστής">
Μεταφραστής



</doc>
<doc id="51385" url="https://el.wikipedia.org/wiki?curid=51385" title="Εγκέφαλος αυτοκινήτου">
Εγκέφαλος αυτοκινήτου

Οι όροι Μονάδα Ελέγχου Κινητήρα (Engine Control Unit / ΕCU), ή Κεντρική Ηλεκτρονική Μονάδα Ελέγχου, είναι δυο από τις πολλές ονομασίες οι οποίες χρησιμοποιούνται για τον εγκέφαλο αυτοκινήτου, όπως έχει επικρατήσει να ονομάζεται από τους τεχνικούς οχημάτων. Πρόκειται για ολοκληρωμένη μονάδα ηλεκτρονικού υπολογιστή η οποία, στα σύγχρονα αυτοκίνητα και φορτηγά, χρησιμοποιείται για τον έλεγχο όλων των λειτουργιών του ηλεκτρικού συστήματος αλλά και άλλων υποσυστημάτων του οχήματος.
Ο εγκέφαλος έχει σχεδιαστεί με τέτοιο τρόπο έτσι ώστε να ελέγχει κάθε σύστημα πάνω στο αυτοκίνητο. Τα πρώτα ηλεκτρονικά συστήματα ελέγχου του κινητήρα αποτελούνταν από αρκετά ξεχωριστά ηλεκτρονικά συστήματα έλεγχου, σήμερα όμως υπάρχει μια τάση να χρησιμοποιείται ένα και μόνο ένα ηλεκτρονικό σύστημα ελέγχου, το οποίο είναι ο εγκέφαλος. 
Χρήσεις.
Αν και οι πρώτοι υπολογιστές για το αυτοκίνητο προορίζονταν αποκλειστικά για τον έλεγχο λειτουργιών του κινητήρα, όπως τον έλεγχο του μείγματος καυσίμου-αέρα και της ανάφλεξης / εκκίνησης, σήμερα είναι στάνταρ ο έλεγχος και άλλων υποσυστημάτων. Τέτοια είναι τα συστήματα:
Άλλα υποσυστήματα που μπορεί να ελέγχονται από μικροελεγκτή είναι τα φώτα πορείας, ο φωτισμός του χώρου επιβατών, οι υαλοκαθαριστήρες και η αντίσταση θέρμανσης του πίσω παρμπρίζ.
Μέρη.
Μικροελεγκτής.
Ο εγκέφαλος αποτελείται από ένα ή περισσότερα τυπωμένα κυκλώματα (πλακέτες) όπου ένας κεντρικός μικροεπεξεργαστής (μικροελεγκτής), υποστηριζόμενος από μνήμες και άλλα περιφερειακά, διαβάζει και ελέγχει, μέσω κατάλληλης εξωτερικής αρτηρίας (bus) δεδομένων αλλά και απευθείας σύνδεσης, τα διάφορα υποσυστήματα του αυτοκινήτου. Στα σύγχρονα επιβατικά και φορτηγά οχήματα, το καθιερωμένο εξωτερικό bus είναι το CAN.
Μνήμες.
Ο μικροελεγκτής χρειάζεται ένα αποθηκευτικό μέσο (μνήμη) για το λογισμικό του και για αποθήκευση μόνιμων και προσωρινών πληροφοριών. Οι τύποι ολοκληρωμένων κυκλωμάτων μνήμης πού χρησιμοποιούνται σε εγκεφάλους αυτοκινήτου είναι:
CAN bus.
Το CAN bus είναι ένας σειριακός ψηφιακός τρόπος σύνδεσης του εγκεφάλου με τα υποσυστήματα του αυτοκινήτου, ο οποίος χρησιμοποιεί μόλις 2 καλώδια. Πάνω σε αυτά τα 2 καλώδια είναι συνδεδεμένα τα περιφερειακά με σύνδεση συμβατή με CAN bus, όπως έξυπνοι αισθητήρες, μονάδα ηλεκτρονικής ανάφλεξης, υποσύστημα ABS, ενσωματωμένος υπολογιστής ταξιδιού, ελεγκτές φώτων. Εκεί συνδέεται και η διαγνωστική υποδοχή (φίσα), μέσω της οποίας το διαγνωστικό μηχάνημα του συνεργείου μπορεί να πάρει πληροφορίες για την κατάσταση του οχήματος και να εντοπίσει τη βλάβη.
Έτσι, τα αναλογικά περιφερειακά μπορούν να διαθέτουν δικό τους μετατροπέα αναλογικού σε ψηφιακό και μικροελεγκτή, π.χ. έξυπνοι αισθητήρες και ηλεκτρομηχανικοί ενεργοποιητές (actuators), ώστε οι καλωδιώσεις προς τον εγκέφαλο να είναι καθαρά ψηφιακές. Αυτή η φιλοσοφία απλοποιεί αισθητά την καλωδίωση δίνοντας ταυτόχρονα δυνατότητα για σύνθετες λειτουργίες, ενώ διευκολύνει τη διάγνωση βλαβών. 
Κυκλώματα προστασίας.
Ζωτικά για την απρόσκοπτη λειτουργία του οχήματος, αλλά και την ασφάλεια των επιβαινόντων σε αυτό, είναι τα κυκλώματα προστασίας που παρεμβάλλονται μεταξύ του ηλεκτρικού κυκλώματος τροφοδοσίας του αυτοκινήτου και του κυκλώματος τροφοδοσίας του εγκεφάλου το οποίο παίρνει τάση από το πρώτο. Κατ' αυτό τον τρόπο, οι ανεπιθύμητες παρεμβολές του ηλεκτρικού συστήματος δεν επηρεάζουν τη λειτουργία της κεντρικής μονάδας ελέγχου. Ανάλογα κυκλώματα προστασίας διαθέτει οποιαδήποτε άλλη είσοδος ή έξοδος του εγκεφάλου.
Ειδικές περιπτώσεις.
Εάν υπάρξει δυσλειτουργία ή αντικανονική λειτουργία του συστήματος (βλάβη), τότε ο εγκέφαλος περνάει σε ένα εφεδρικό λογισμικό ανάγκης (SOS), με τη βοήθεια του οποίου αποφεύγεται η ακινητοποίηση του οχήματος. Όταν αυτό ενεργοποιηθεί, λαμβάνονται αρχικές τιμές αντί των τιμών που δίνουν οι αισθητήρες, οι οποίοι αγνοούνται. Το λογισμικό ανάγκης σταθεροποιεί τη λειτουργία του κινητήρα μέσα σε φυσιολογικά όρια. Για παράδειγμα, εάν το σύστημα ελέγχου της θερμοκρασίας παρουσιάσει μια δυσλειτουργία στον αισθητήρα θερμοκρασίας περιβάλλοντος τότε, αντί να σταματήσει τη λειτουργία του εγκεφάλου, λαμβάνει σταθερές τιμές που έχει δώσει ο κατασκευαστής στο πρόγραμμα του εγκεφάλου ή λαμβάνει ως θερμοκρασία την τελευταία που έχει καταγραφεί πριν τη βλάβη. Αυτό επιτρέπει στον εγκέφαλο να λειτουργήσει σε οριακή βάση αντί να σταματήσει τελείως.
Έλεγχος κινητήρα.
Ο εγκέφαλος του αυτοκινήτου δίνει τα απαραίτητα στοιχεία και δεδομένα για τον τύπο του κινητήρα,την κατάστασή του, για τυχόν μηχανικές βλάβες στους στροφάλους αλλά και στα ηλεκτρικά κυκλώματα αυτού. Με αυτό τον τρόπο το συνεργείο μπορεί να διαπιστώσει
αν υπάρχουν βλάβες στον μηχανισμό του κινητήρα ή στο σύστημα ηλεκτροδότησής του. Επίσης καταγράφονται και αρχειοθετούνται στοιχεία (data) για το υλικό κατασκευής του κινητήρα, τα τεχνικά μηχανικά στοιχεία του (π.χ.. καταπόνηση τοιχωμάτων του, πίεση, υπερθέρμανση) καθώς και την ποιότητα το υλικού του και των εξαρτημάτων του.
Συμβατικό σύστημα τροφοδοσίας καυσίμου.
Τα καρμπυρατέρ χρησιμοποιούνταν στο μεγαλύτερο διάστημα του άνω του ενός αιώνα ζωής των μηχανών εσωτερικής καύσης τύπου Όττο (βενζινοκινητήρων). Όμως η έλευση της ηλεκτρονικής επανάστασης στη δεκαετία του 1980 κατάφερε να βρει τρόπο διείσδυσης στην αυτοκίνηση, παραγκωνίζοντας σε σύντομο χρονικό διάστημα τόσο το καρμπυρατέρ όσο και το διανομέα (ντιστριμπιτέρ). Από ένα σημείο και μετά, τα μηχανικά συστήματα αντικαθίστανται από ισχυρά ολοκληρωμένα κυκλώματα (αρχικά αναλογικά και έπειτα ψηφιακά) τα οποία αναλαμβάνουν τον έλεγχο της λειτουργίας του κινητήρα.
Οι κυριότεροι λόγοι για τους οποίους το καρμπυρατέρ έχει εκλείψει σήμερα παντελώς από τα αυτοκίνητα είναι η ανάγκη συνεχών ρυθμίσεων και η μεγάλη σπατάλη καυσίμου, η οποία δεν συμβαδίζει με τις διεθνείς προδιαγραφές εκπομπής καυσαερίων. Επιπλέον, το καρμπιρατέρ έχει μεγαλύτερο κόστος από το σύστημα ψεκασμού. Όταν οι νόμοι για την προστασία του περιβάλλοντος απαίτησαν τη συνεργασία του συστήματος τροφοδοσίας με τον καταλύτη, τα καρμπιρατέρ θα έπρεπε να φορτωθούν με τα ίδια ηλεκτρονικά συστήματα με αυτά του συστήματος ψεκασμού τη στιγμή που, χάρη στη μαζικοποίηση της παραγωγής τους, οι τιμές των ακροφυσίων (μπεκ) που χρησιμοποιούνται στο δεύτερο, έπεφταν. 
Για πολλές δεκαετίες πάντως, το καρμπυρατέρ μονοπωλούσε το ενδιαφέρον των ασχολούμενων με τις μετατροπές μια και οι γνώστες ήξεραν ότι μέσω αυτής συσκευής μπορούσαν να επιτευχθούν πολύ καλύτερες αγωνιστικές επιδόσεις από αυτές του εργοστασίου, αρκεί η ρύθμιση να ήταν σωστή. Το ντιστριμπιτέρ, από την άλλη πλευρά, ήταν ο συνδετικός κρίκος ο οποίος ολοκλήρωνε μια τέτοια βελτίωση. Πολλές φορές η προσθήκη δυο διπλών καρμπυρατέρ απογείωνε τις επιδόσεις του κινητήρα, αλλά ταυτόχρονα πολλαπλασίαζε τον αριθμό τον επισκέψεων στο συνεργείο προκειμένου αυτά να μείνουν ρυθμισμένα σωστά.
Ηλεκτρονικό σύστημα τροφοδοσίας καυσίμου.
Αντίθετα, και από την πρώτη στιγμή της εμφάνισής τους, τα ψηφιακά ηλεκτρονικά συστήματα ελέγχου τροφοδοσίας και ανάφλεξης ήταν σε θέση να αναλάβουν εξ ολοκλήρου τη διαχείριση του κινητήρα, με μηδενικές απαιτήσεις συντήρησης, επομένως με μεγαλύτερη αξιοπιστία.
Για τη λειτουργία ενός υπολογιστικού συστήματος απαιτείται η εισαγωγή δεδομένων και η ύπαρξη των συναρτήσεων ώστε να εξαχθεί το απαιτούμενο αποτέλεσμα. Τα δεδομένα στον υπολογιστή ενός αυτοκινήτου παρέχονται αυτόματα από τους αισθητήρες που είναι τοποθετημένοι στην εισαγωγή την εξαγωγή αλλά και στο ίδιο το σώμα του κινητήρα. Αυτοί οι αισθητήρες φροντίζουν να ενημερώνουν τον εγκέφαλο με δεδομένα γύρω από την κατάσταση του κινητήρα, τις απαιτήσεις του οδηγού από αυτόν και τις συνθήκες του περιβάλλοντος. Όσο περισσότεροι οι αισθητήρες, τόσο πληρέστερη θα είναι η εικόνα που έχει η κεντρική υπολογιστική μονάδα του ώστε να αποφασίσει σωστά. Αν όμως για λόγους οικονομίας ή απλότητας απουσιάζουν κάποιοι αισθητήρες, ο μικροελεγκτής είναι υποχρεωμένος αλλά και ικανός, στις περισσότερες περιπτώσεις, να προβεί σε εκτιμήσεις ως προς τις ελλείπουσες πληροφορίες, με βάση τους κανόνες που περιέχονται στο λογισμικό του.
Η ελάχιστη δυνατή σύνθεση αισθητήρων με την οποία μπορεί να λειτουργήσει ένας εγκέφαλος αυτοκινήτου αφορά τις ακόλουθες παραμέτρους:
Οι αισθητήρες αυτοί παρέχουν αναλογική έξοδο (π.χ. 0 έως 5 Volt) η οποία στη συνέχεια μεταφράζεται, μέσα στον εγκέφαλο ή πάνω στο αισθητήριο, από ένα μετατροπέα του αναλογικού σήματος σε ψηφιακό, ώστε να μπορεί να χρησιμοποιηθεί από τον μικροελεγκτή της κεντρικής μονάδας.
Ο εγκέφαλος με την σειρά του, αφού επεξεργαστεί όλες τις πληροφορίες που τον αφορούν, δίνει εντολές σε υποσυστήματα όπως αυτό της τροφοδοσίας καυσίμου. Εξαιτίας της ύπαρξης διαφορετικών συστημάτων ψεκασμού αλλά και του τρόπου λειτουργίας του τελευταίου που να ψεκάζει σε σειρά (κάθε ακροφύσιο προγραμματίζεται) ή παράλληλα (όλα τα ακροφύσια λειτουργούν ταυτόχρονα).
Οι αλγόριθμοι που χρησιμοποιούνται από την υπομονάδα ηλεκτρονικού ελέγχου του κινητήρα είναι περίπλοκοι. Η λειτουργία του κινητήρα πρέπει να γίνεται με τέτοιο τρόπο ώστε αφενός να ικανοποιεί τις απαιτήσεις της νομοθεσίας για τις εκπομπές καυσαερίων, αφετέρου να ικανοποιεί τους στόχους του κατασκευαστή (αξιοπιστία και επιδόσεις).
Ο βασικός αλγόριθμος ελέγχου της ποσότητας βενζίνης που πρέπει να ψεκαστεί αποτελείται από μια σειρά πολλαπλασιαζόμενων μεταξύ τους αριθμών, τους οποίους το λογισμικό επιλέγει μέσα από διάφορους πίνακες που ονομάζονται χάρτες. Ο εγκέφαλος θα αποφασίζει, για κάθε στιγμή λειτουργίας, την ποσότητα της βενζίνης που θα εισέλθει στο θάλαμο καύσης, με βάση τα δεδομένα των παραπάνω αισθητήρων. Δηλαδή αυτό που κάνει είναι να καθορίζει την εκάστοτε χρονική διάρκεια του ανοίγματος των ακροφυσίων.
Οι διαθέσιμες τιμές διάρκειας ανοίγματος των ακροφυσίων σχηματίζουν έναν πίνακα στον οποίο ο εγκέφαλος, γνωρίζοντας τις στροφές και το φορτίο του κινητήρα, ανατρέχει και λαμβάνει την τιμή που αντιστοιχεί για παράδειγμα στις 1000 στροφές ανά λεπτό. Αντίστοιχοι πίνακες υπάρχουν στη μνήμη του για κάθε μια από τις παραμέτρους που ελέγχονται από του αισθητήρες.

</doc>
<doc id="51387" url="https://el.wikipedia.org/wiki?curid=51387" title="Α. Σ. Νηλ">
Α. Σ. Νηλ

Ο Αλεξάντερ Σάδερλαντ (Α. Σ.) Νηλ (, 17 Οκτωβρίου 1883 – 23 Σεπτεμβρίου 1973) ήταν Σκωτσέζος προοδευτικός παιδαγωγός, συγγραφέας, και ιδρυτής του σχολείου Σάμερχιλ, το οποίο παραμένει σε λειτουργία μέχρι και τις μέρες μας συνεχίζοντας σταθερά την εκπαιδευτική του φιλοσοφία. Είναι περισσότερο γνωστός ως υπερασπιστής της προσωπικής ελευθερίας των παιδιών.
Βιογραφικά στοιχεία.
Ο Νηλ γεννήθηκε στην μικρή πόλη Φόρφαρ στα Σκωτσέζικα Λόουλαντς και είχε δώδεκα αδέλφια. Και οι δύο του γονείς ήταν δάσκαλοι. Αφού εργάστηκε όντας παιδί ως βοηθός δασκάλου του πατέρα του, εισήχθη για σπουδές στο Πανεπιστήμιο του Εδιμβούργου, όπου το 1912 απέκτησε μεταπτυχιακό τίτλο σπουδών στις Θεωρητικές Επιστήμες (Master of Arts). Το 1914 έγινε διευθυντής του σχολείου Γκρέτνα Γκριν στην Σκωτία. Κατά τη διάρκεια αυτής της περιόδου η αυξανόμενη δυσαρέσκειά του μπορεί να εντοπιστεί στις προσωπικές του σημειώσεις που δημοσιεύτηκαν αργότερα. Σε αυτές, περιέγραφε τον εαυτό του ως «τόσο Νιτσεϊκό ώστε να αισθάνεται υποχρεωμένος να διαμαρτύρεται ενάντια στο να διδάσκονται τα παιδιά να είναι ταπεινά και υποτακτικά.» και έγραφε ότι «προσπαθούσε να σχηματίσει μυαλά που θα αμφισβητούσαν, θα κατέστρεφαν και θα ξανάχτιζαν».
Ο Νηλ εργάσθηκε με τον Χόμερ Λέιν, παιδαγωγό από τις Η.Π.Α, που τότε ζούσε στην Αγγλία και ήταν ιδρυτής του σχολείου του Ντόρσετ, και αργότερα στο σχολείο Κινγκ Άλφρεντ στο Χάμπστεντ, ένα σχολείο που είχε ιδρυθεί το 1898 από μια ομάδα που αποτελούνταν κυρίως από γονείς και είχε ως ηγέτη τον Τζον Ράσελ από το 1901 έως το 1920.
Η Μαρία Μοντεσόρι αποτέλεσε επίσης σημαντική επιρροή για τον Νηλ, όπως και ο Σίγκμουντ Φρόυντ και ο Βίλχελμ Ράιχ.
Το 1921 ο Νηλ έφυγε από την Αγγλία και κατευθύνθηκε προς την ηπειρωτική Ευρώπη. Στο Χέλεραου κοντά στην Δρέσδη επισκέφθηκε την Λίλιαν Νόιστέτερ, την οποία είχε γνωρίσει στον σχολείο Κινγκ Άλφρεντ και την οποία αργότερα νυμφεύθηκε. Στο Χέλεραου ο Νηλ, η Λίλιαν Νόιστέτερ και η Κριστίν Μπερ, που είχε σπουδάσει με τον Εμίλ Ζακ-Νταλκρόζ, ιδρύσανε το Διεθνές Σχολείο. Ο Ζακ-Νταλκρόζ είχε ιδρύσει ένα σχολείο στο Χέλεραου το 1910, το οποίο έκλεισε το 1914 με το ξέσπασμα του Πρώτου Παγκοσμίου Πολέμου. Το Διεθνές Σχολείο στο Χέλεραου έδωσε στον Νηλ την πρώτη του ευκαιρία να ηγηθεί ενός σχολείου βασισμένου στις δικές του αρχές.
Το σχολείο Σάμερχιλ προέκυψε από το Διεθνές Σχολείο στο Χέλεραου. Αργότερα μετακινήθηκε στο Ζόνταγκμπεργκ της Αυστρίας, και το 1923 στο Λάιμ Ρέτζις στην Αγγλία, όπου απέκτησε και το όνομα Σάμερχιλ. Το 1927 μετακινήθηκε στην τωρινή του τοποθεσία, στο Λέιστον του Σάφολκ στην Αγγλία. Έπειτα από τον θάνατο του Νηλ το 1973, το σχολείο διαχειριζόταν η γυναίκα του Ένα μέχρι το 1985, οπότε ανέλαβε η κόρη του Ζόι (Ζωή) Νηλ Ρέντχεντ.
Οι παιδαγωγικές ιδέες και το έργο του.
Εκπαιδευτική φιλοσοφία.
Ο Νηλ πίστευε ότι η ευτυχία του παιδιού πρέπει να είναι η κυρίαρχη παράμετρος στις αποφάσεις σχετικά με την ανατροφή του, και ότι αυτή η ευτυχία πηγάζει από το αίσθημα της προσωπικής ελευθερίας. Πίστευε ότι η στέρηση αυτού του αισθήματος στην παιδική ηλικία, και η συνεπαγόμενη δυστυχία που βίωνε το καταπιεσμένο παιδί, είναι υπεύθυνη για πολλές από τις ψυχολογικές διαταραχές στον μετέπειτα ενήλικα. Οι ιδέες του Νηλ, που αποσκοπούσαν στο να βοηθήσουν τα παιδιά να επιτύχουν την αυτοδιάθεσή τους και ενθάρρυναν την κριτική σκέψη έναντι της τυφλής υπακοής, αντιμετωπίστηκαν ως οπισθοδρομικές, ριζοσπαστικές, ή στην καλύτερη περίπτωση, αμφιλεγόμενες.
Πολλές από τις ιδέες του Νηλ είναι ευρέως αποδεκτές σήμερα, αν και υπάρχουν ακόμη πολλοί «παραδοσιακοί» διανοητές μέσα στο εκπαιδευτικό κατεστημένο που θεωρούν τις ιδέες του Νηλ ως απειλητικές προς την υπάρχουσα κοινωνική τάξη, και ως εκ τούτου αμφιλεγόμενες.
Το 1921 ο Νηλ ίδρυσε το σχολείο Σάμερχιλ για να παρουσιάσει τις εκπαιδευτικές του θεωρίες στην πράξη. Αυτές περιλάμβαναν την πεποίθηση ότι τα παιδιά μαθαίνουν καλύτερα όταν δεν είναι υποχρεωμένα να παρακολουθούν μαθήματα αλλά μπορούν να επιλέγουν αυτά ποια θα παρακολουθήσουν. Επίσης το σχολείο τελεί υπό δημοκρατική διαχείριση, με τακτικές συνελεύσεις στις οποίες, εκτός των άλλων, καθορίζονται οι κανονισμοί του σχολείου. Οι μαθητές σε αυτές έχουν ισότιμα δικαιώματα ψήφου με το προσωπικό του σχολείου.
Η εμπειρία του Σάμερχιλ επέδειξε ότι, ελεύθεροι από τον καταναγκασμό του παραδοσιακού σχολείου, οι μαθητές τείνουν να ανταποκρίνονται αναπτύσσοντας την προσωπική πρωτοβουλία, έναντι της μαλθακότητας. Ο Νηλ αισθανόταν ότι η εξωτερικά επιβαλλόμενη πειθαρχία εμποδίζει την ανάπτυξη της εσωτερικής αυτοπειθαρχίας. Ως εκ τούτου θεωρούσε ότι τα παιδιά που φοιτούσαν στο Σάμερχιλ είχαν περισσότερες προοπτικές να εξελιχθούν με καλύτερα ανεπτυγμένες ικανότητες κριτικής σκέψης και μεγαλύτερη αυτοπειθαρχία απ' ότι τα παιδιά που εκπαιδεύονταν σε σχολεία βασισμένα στον καταναγκασμό.
Αυτές οι παρατηρούμενες τάσεις ήταν μάλλον ακόμη πιο αξιοσημείωτες λαμβάνοντας υπ' όψιν ότι τα παιδιά που δεχόταν το Σάμερχιλ προέρχονταν συχνά από προβληματικό οικογενειακό υπόβαθρο, όπου η ενδογονική διαμάχη ή η αμέλεια είχαν ως αποτέλεσμα παιδιά σε μια ιδιαιτέρως δυστυχή πνευματική κατάσταση. Η θεραπευτική αξία του περιβάλλοντος του Σάμερχιλ επιδείχθηκε με την βελτίωση πάρα πολλών παιδιών τα οποία είχαν απορριφθεί από τα συμβατικά σχολεία, αλλά ανθίσανε στο Σάμερχιλ.
Ισχυρά επηρεασμένος από τη δουλειά των σύγχρονών του Σίγκμουντ Φρόυντ και Βίλχελμ Ράιχ, ο Νηλ αντιτασσόταν στην σεξουαλική καταπίεση και στην επιβολή των αυστηρών Βικτωριανών αξιών της παιδικής του ηλικίας. Δήλωνε καθαρά ότι το να έχεις θέση αντιδραστική προς το σεξ σήμαινε να είσαι αντιδραστικός προς τη ζωή (με τα δικά του λόγια: «to be anti-sex is to be anti-life»). Όπως είναι φυσικά αναμενόμενο, αυτές οι απόψεις τον έκαναν ιδιαίτερα αντιδημοφιλή σε πολλές προσωπικότητες του κατεστημένου της εποχής.
Η ζωή του στο Σάμερχιλ.
Ως διευθυντής του Σάμερχιλ ο Νηλ δίδασκε Άλγεβρα, Γεωμετρία και Μεταλλουργία. Συχνά έλεγε ότι θαύμαζε αυτούς που είναι ικανοί τεχνίτες περισσότερο από αυτούς που οι ικανότητές τους ήταν καθαρά πνευματικές. Ο Νηλ πίστευε ότι καθώς η παρακολούθηση ήταν προαιρετική, τα μαθήματα μπορούσαν να είναι πιο εντατικά. Οι μαθητές μάθαιναν πιο γρήγορα και σε μεγαλύτερο βάθος, γιατί μάθαιναν από προσωπική επιλογή και όχι ως αποτέλεσμα καταναγκασμού.
Επίσης ο Νηλ εκτελούσε «ιδιωτικά μαθήματα» με τους μαθητές, τα οποία περιλάμβαναν συζητήσεις πάνω σε προσωπικά ζητήματα και αποτελούσαν ένα είδος ψυχοθεραπείας. Αργότερα εγκατέλειψε αυτή την πρακτική, διαπιστώνοντας ότι παιδιά με αποκλίνουσες συμπεριφορές που δεν παρακολουθούσαν «ιδιωτικά μαθήματα» θεραπεύονταν παρόλα αυτά. Εξ' αυτού συμπέρανε ότι η θεραπευτική αιτία ήταν η ελευθερία και όχι η ψυχοθεραπεία.
Κατά τη διάρκεια της καριέρας του ως δάσκαλος συνέγραψε δεκάδες βιβλίων, περιλαμβανομένης της σειράς "Dominie" (σκωτσέζικη λέξη για τον δάσκαλο), ξεκινώντας με το "A Dominie's Log" (1916. Μεταφρ. τίτλου "Ημερολόγιο ενός δασκάλου". Δεν έχει μεταφρασθεί στα Ελληνικά). Το βιβλίο του που άσκησε τη μεγαλύτερη επιρροή ήταν το "Θεωρία και πράξη της αντιαυταρχικής εκπαίδευσης, Σάμμερχιλ: Το επαναστατικό παράδειγμα ενός ελεύθερου σχολείου", που προκάλεσε καταιγίδα στους εκπαιδευτικούς κύκλους των Η.Π.Α. Η τελευταία του δουλειά ήταν η αυτοβιογραφία του, "Νηλ! Νηλ! Όρεντζπήλ" (1973). Έγραψε επίσης χιουμοριστικά βιβλία για παιδιά, όπως το "The Last Man Alive" (1939. Μετάφρ. τίτλου «Ο τελευταίος άνθρωπος εν ζωή», στα ελληνικά μεταφράστηκε ως «"Το πράσινο σύννεφο»").
Ο Α.Σ. Νηλ έκανε δύο γάμους. Η πρώτη του γυναίκα, η Λίλιαν Ρίτσαρντσον, ήταν Αυστραλέζα, αδερφή της μυθιστοριογράφου Χένρι Χάντελ Ρίτσαρντσον. Η δεύτερη του γυναίκα, η Ένα Γουντ Νηλ, διηύθυνε το Σάμερχιλ μαζί του για πολλές δεκαετίες, έως ότου η κόρη τους, Ζόι Ρέντχεντ, ανέλαβε τη διεύθυνση του σχολείου.
Η ψυχαναλυτική αφετηρία της παιδαγωγικής πράξης του Νηλ.
Στη δεκαετία του 1920 ο Νηλ ανακαλύπτει την ψυχανάλυση και αρχίζει να ασχολείται με αυτήν, ανακαλύπτει επίσης και τον Φρόυντ και καταλαβαίνει κυρίως τους λόγους που οι άνθρωποι ηθικολογούν. Στη πραγματικότητα η ψυχανάλυση τον γοητεύει γιατί έρχεται να βοηθήσει τη προσωπική του αναζήτηση.
Στη συνέχεια θα γνωρίσει τον Βίλχελμ Ράιχ στη Νορβηγία το 1937. Γοητευμένος από τη νέα του θεωρία θα γίνει ασθενής του και θα μάθει τη θεραπευτική του μέθοδο. Ο Νηλ στο βιβλίο του, "Σάμερχιλ, το ελεύθερο σχολείο" τονίζει ότι η συναναστροφή του με τον Ράιχ δεν είχε καμία άμεση επίδραση στη δουλειά του στο σχολείο. Στα βιβλία του, όμως, στα οποία μιλά για τη ψυχανάλυση αναφέρεται στον Ράιχ σε πολύ μεγάλο βαθμό. Με αυτό τον τρόπο ίσως θέλει να τονίσει τη μεγάλη επίδραση που άσκησε πάνω του και τη βοήθεια που του πρόσφερε.
Με βάση την ψυχανάλυση για τους άλλους, τώρα, αναφέρει ότι είναι χρήσιμο για ένα δάσκαλο να κάνει ψυχανάλυση. Είναι απαραίτητο όμως να κάνει ψυχανάλυση όταν θα ασχοληθεί με παιδιά που έχουν κάποια ιδιαιτερότητα. Βέβαια τονίζει πως όλοι οι δάσκαλοι θα έπρεπε να μελετούν ψυχολογία ανεξάρτητα με τα παιδιά που θα ασχοληθούν. Επίσης, επισημαίνει πως δεν μπορεί κανένας να κάνει μόνος του αυτοανάλυση και κανένας που δεν είναι ειδικός δεν μπορεί να κάνει ψυχανάλυση, διότι μπορεί να δημιουργηθούν πολλά προβλήματα στον ασθενή.
Όσο αφορά τη ψυχοθεραπεία στα παιδιά, ο Νηλ χρησιμοποίησε αυτή τη μέθοδο σε πολλά παιδιά, όμως κάποια στιγμή άρχισε να αμφιβάλει. Διότι ένα παιδί δεν πηγαίνει αυτοβούλως για ψυχανάλυση επειδή έχει καταλάβει πως έχει κάποιο πρόβλημα στη συμπεριφορά του ή στο τρόπο που αντιδράει. Τις περισσότερες φορές, ο λόγος που ένα παιδί πηγαίνει για ψυχανάλυση και παρουσιάζει θετικά αποτελέσματα είναι επειδή βρίσκει κάποιον (τον αναλυτή του), ο οποίος του δείχνει αγάπη, για να του ανοίξει το ψυχικό του κόσμο, και με αυτό τον τρόπο δέχονται από τον αναλυτή τους την αγάπη που δεν είχαν πάρει από τη μητέρα ή το πατέρα τους. Έτσι, στην πλειονότητα των περιπτώσεων τα αποτελέσματα είναι αρκετά θετικά.
Μετά από αυτά που είδε από τα παιδιά, κατέληξε στο συμπέρασμα ότι η ελευθερία και η αγάπη είναι αυτά που θεραπεύουν ένα παιδί με προβλήματα. (Χωρίς βέβαια να κατανοεί για ποιο λόγο η ελευθερία μπορεί να έχει τόσο θετικά αποτελέσματα). Έτσι σύντομα εγκατέλειψε την πρακτική των ψυχοθεραπευτικών συνεδριών με παιδιά στο Σάμερχιλ, καθώς διαπίστωσε ότι ήταν το ίδιο το περιβάλλον του σχολείου που δρούσε θεραπευτικά επάνω τους και όχι οι συνεδρίες καθαυτές. Επίσης, επισημαίνει στα έργα του πως η πιο σίγουρη θεραπεία και η πιο αποτελεσματική είναι να είναι κανείς με το μέρος του παιδιού.
Η αντιαυταρχική ιδεολογία του Νηλ και η επίδρασή της στην παιδαγωγική του πρακτική.
Ο Νηλ δημιουργώντας το πλαίσιο της θεωρίας του για τη διαπαιδαγώγηση, μεταβάλλει τον κύριο στόχο της εκπαίδευσης από τη μετάδοση γνώσεων, στη διαμόρφωση ολοκληρωμένων ανθρώπων και προσωπικοτήτων, που θα είναι σε θέση να ζουν ευτυχισμένοι. Η θεωρία αυτή έχει ως βάση τα δικαιώματα του παιδιού και την αντίδραση στη σκληρή και πολύ απαιτητική κοινωνία μέσα στην οποία έζησε τα παιδικά του χρόνια. Επίσης, είναι μια ριζοσπαστική αλλαγή στο τρόπο της σχολικής ζωής και εκπαίδευσης, η οποία αντιτίθεται στις μεθόδους εκείνης της εποχής, αλλά και του σήμερα.
Η θεωρία αυτή έχει, ακόμα, ριζοσπαστικό χαρακτήρα, επειδή εμπεριέχει την αμφισβήτηση και συντελεί στην απόρριψη μιας θεμελιώδους έννοιας, η οποία σχετίζεται άμεσα με την εκπαιδευτική διαδικασία, εκείνη της προσωπικότητας και του χαρακτήρα του παιδιού. Ο Νηλ πίσω από κάθε προσπάθεια διαμόρφωσης του χαρακτήρα του παιδιού αισθάνεται μια πράξη βίας, η οποία δεν επιτρέπει τη φυσιολογική και υγιή ανάπτυξη του και θέτει το παιδί σε σύγκρουση τόσο με τον εαυτό του όσο και με το περιβάλλον του. Τα αποτελέσματα αυτής της πρακτικής σύμφωνα με το Νηλ αφορούν όλο το φάσμα των κοινωνικών σχέσεων και έχουν ως συνέπεια από τη μία την αδυναμία των ανθρώπων να απολαμβάνουν τη ζωή και την ευτυχία και από την άλλη την υιοθέτηση παραβατικών συμπεριφορών που χαρακτηρίζονται από μίσος, επιθετικότητα και υποταγή. Ο Νηλ διαμορφώνει λοιπόν την παιδαγωγική του θεωρία ξεκινώντας από την κριτική στο τρόπο διαμόρφωσης των κοινωνικών σχέσεων και στη στάση ζωής των ανθρώπων.
Ουσιαστικά, με τις ιδέες και τις προτάσεις του προσπαθεί να απαντήσει όχι στο πώς μπορούμε να κάνουμε τα παιδιά ειδικευμένους εργαζόμενους ως ενήλικες αλλά πώς μπορούμε να κάνουμε τον κόσμο και τις κοινωνίες καλύτερες. Όπως αναφέρει χαρακτηριστικά σε μια συνέντευξη του «Προτιμώ ένα σχολείο που βγάζει ευτυχισμένους οδοκαθαριστές, παρά νευρωτικούς διανοούμενους».
Η θεωρία του για τη διαπαιδαγώγηση των παιδιών δομείται πάνω σε δύο βασικούς άξονες. Ο ένας είναι η ελευθερία από κάθε καταναγκασμό κατά τη διαδικασία της ανάπτυξής τους και ο άλλος η ικανοποίηση των αναγκών που υπάρχουν σε κάθε στάδιο της ανάπτυξής τους και την αποφυγή οποιασδήποτε καταστολής αυτών των αναγκών. Έθεσε ως βασικό στόχο της εκπαιδευτικής διαδικασίας την εξασφάλιση στο παιδί ενός περιβάλλοντος που θα του δίνει τη δυνατότητα να αναπτυχθεί με βάση τη φύση του, να ανακαλύψει τα ενδιαφέροντα και τα ταλέντα του, να ικανοποιήσει την περιέργεια του απαλλαγμένο από κάθε εξωτερικό καταναγκασμό και ψυχολογική επιρροή. Τη δημιουργία ενός περιβάλλοντος δηλαδή που δε θα δημιουργεί φόβο ή ενοχή στο παιδί, αλλά αντίθετα θα του προσφέρει αγάπη, κατανόηση και αναγνώριση.
Στο Σάμερχιλ ο Νηλ κατά τη διάρκεια της εκπαιδευτικής του δράσης εφάρμοσε τις παιδαγωγικές του αντιλήψεις σε πολλές γενιές παιδιών. Το περιβάλλον ελευθερίας που δημιούργησε εκεί για τους μαθητές του παρουσιάζεται από δύο βασικά στοιχεία στη λειτουργία του: στο Σάμερχιλ κανένα παιδί δεν είναι υποχρεωμένο να παρακολουθεί τα μαθήματα, και η σχολική κοινότητα διοικείται με βάση τις αρχές της αυτοδιοίκησης και της δημοκρατίας. Η αυτοδιοίκηση της σχολικής κοινότητας αποτελεί ένα χαρακτηριστικό στοιχείο της πρακτικής εφαρμογής της θεωρίας του.
Στο σχολείο του όλες οι αποφάσεις για τα ζητήματα της κοινότητας αλλά και για τους κανονισμούς της λειτουργίας της, λαμβάνονται δημοκρατικά από τη σχολική συνέλευση, στην οποία συμμετέχουν όλοι οι μαθητές από το μικρότερο στο μεγαλύτερο, καθώς και οι δάσκαλοι. Στη συνέλευση αυτή όλοι έχουν το ίδιο δικαίωμα τοποθέτησης και συμμετοχής , ενώ η ψήφος και η άποψη όλων μετράει το ίδιο. Επίσης, η συνέλευση είναι αυτή που καθορίζει τις ποινές για όσους παραβαίνουν τους κανόνες. Ο Νηλ υποστηρίζει ότι δε μπορούμε να μιλάμε πραγματικά για ελευθερία αν τα παιδιά δεν μπορούν να ρυθμίζουν μόνα τους τη κοινωνική τους ζωή.
Παρόλο που όλοι θα περίμεναν τα παιδιά μέσα στο σχολείο αυτό να έχουν αναπτύξει ένα κλίμα όπου η πλειοψηφία θα έκανε ότι ήθελε και θα φερόταν με μη σωστούς τρόπους, συμβαίνει κάτι πραγματικά εντυπωσιακό. Οι μαθητές αναπτύσσουν ένα ιδιαίτερο αίσθημα δικαιοσύνης, το οποίο είναι απαλλαγμένο από μίσος, φόβο και δεν κυριαρχείται από τάσεις αντεκδίκησης. Επομένως, η αυτοδιοίκηση αποτελεί για τα παιδιά πολιτική αγωγή και πράξη, η οποία τα ωθεί τόσο στην ανάληψη της ευθύνης της ζωής τους όσο και στην ανάπτυξη μιας ουσιαστικής κοινωνικής συνείδησης.
Βασικό στοιχείο της εκπαίδευσης του Νηλ είναι η ελευθερία του παιδιού να ασχολείται με οτιδήποτε εκείνο επιθυμεί χωρίς καμία παρότρυνση ή εξαναγκασμό. Πιστεύει πως ένα παιδί δεν μπορεί να μάθει κάτι χωρίς να το θέλει. Πάντως η εμπειρία του, του έχει δείξει πως όταν το παιδί έχει την ελευθερία να ασχολείται με ότι του κεντρίζει το ενδιαφέρον και να αδιαφορεί για ό,τι δεν του αρέσει, αποκτά την ικανότητα να μαθαίνει ανά πάσα στιγμή ό,τι εκείνο θέλει. Έτσι για εκείνο το ζήτημα της ελευθερίας παίζει πολύ μεγάλο ρόλο. Το σημείο κλειδί που φανερώνει την αντίληψή του για την ελευθερία είναι ότι στα λόγια του δε συναντά κανείς οποιαδήποτε αξιακή κρίση. Για το Νηλ αποτελεί εξίσου παρέμβαση στη προσωπικότητα του παιδιού και στέρηση της ελευθερίας του, το να κάνει κάποιος πλύση εγκεφάλου στο παιδί λέγοντάς του για τις αξίες και για τα «καλύτερα» ή τα «χειρότερα» επαγγέλματα, όσο και να του τα επιβάλει με αυταρχικό τρόπο.
Επιρροές στην σκέψη του Νηλ.
Ο σημαντικότερος μέντορας του Νηλ πάνω στην εκπαίδευση ήταν ο Χόμερ Λέιν, ο οποίος είχε τη βάση του στην Αγγλία αλλά ήταν γεννημένος στις Η.Π.Α. Ο Νηλ ήταν επίσης θαυμαστής και στενός φίλος του καινοτόμου ψυχαναλυτή Βίλχελμ Ράιχ και μαθητής της Φροϋδικής ψυχανάλυσης, αν και στην αυτοβιογραφία του έγραφε ότι «Πολλά που πίστευα ότι είχα μάθει από την ψυχανάλυση εξαφανίστηκαν στην πάροδο του χρόνου».
Ένας άλλος σημαντικός συμβάλλων στο πεδίο της Ελευθεριακής Εκπαίδευσης ήταν ο Μπέρτραντ Ράσελ, του οποίου το σχολείο Μπέϊκον Χιλ (Αγγλία, ένα από τα αρκετά σχολεία που φέρουν το ίδιο όνομα) που είχε ιδρύσει προσωπικά, συχνά συγκρίνεται με το Σάμερχιλ. Ο Ράσελ αλληλογραφούσε τακτικά με τον Νηλ και του παρείχε την υποστήριξή του.
Κριτικές στον Νηλ.
Πολλοί μέσα στο εκπαιδευτικό κατεστημένο ένιωθαν να απειλούνται από την δουλειά του Νηλ, και η κριτική απέναντί του ήταν κατά συνέπεια σκληρή. Πολλοί δημοσίευσαν επιθέσεις κατηγορώντας τον Νηλ για σειρά αδυναμιών, συμπεριλαμβανομένης της αφέλειας και του ουτοπικού ιδεαλισμού, έως και της ευθείας ηθικής αδιαφορίας. Παρομοίως ασκήθηκε κριτική στον Νηλ ότι εισήγαγε έννοιες Φροϋδικής κατάπνιξης στο εκπαιδευτικό πλαίσιο.
Η παιδαγωγική κληρονομιά του Νηλ.
Οι έννοιες της ελευθερίας και της εκπαίδευσης κατά τον Νηλ, αντιμετωπιζόμενες ως αμφιλεγόμενες στην εποχή τους, επηρέασαν πολλούς προοδευτικούς παιδαγωγούς που ακολούθησαν έπειτα από αυτόν.
Σύγχρονοι υποστηρικτές, όπως ο Τζον Τέιλορ Γκάτο, ο Τζον Κάλντγουελ Χολτ και πολλοί άλλοι, μέλη των κινημάτων της Αποσχολειοποίησης, της Δημοκρατικής Εκπαίδευσης και της Ενδοεστιακής Εκπαίδευσης, έχουν εκσυγχρονίσει και έχουν προχωρήσει περαιτέρω τις ιδέες του Νηλ, προβάλλοντας ενεργητική και ριζοσπαστική κριτική του βασισμένου στον καταναγκασμό εκπαιδευτικού συστήματος, που παραμένει ακόμα κυρίαρχο στις περισσότερες χώρες. Πλέον λειτουργούν παγκοσμίως πολλά σχολεία βασισμένα στις ιδέες της δημοκρατικής εκπαίδευσης (βλέπε ) από τα οποία πολλά είναι μέλη του Διεθνούς Δικτύου Δημοκρατικής Εκπαίδευσης και πολλά παίρνουν μέρος στο ετήσιο , που συνήλθε για πρώτη φορά στο Ισραήλ το 1993.
Το σχολείο Σάμερχιλ του Νηλ, έγινε δεκτό το 2007 από τον τον Αγγλικό Οργανισμό Επιθεώρησης και Πιστοποίησης Σχολικών Ιδρυμάτων (OFSTED) ως ίδρυμα που παρέχει καλής ποιότητας ακαδημαϊκή εκπαίδευση για παιδιά. Το Σάμερχιλ έχει επίσης αναγνωρισθεί από τα Ηνωμένα Έθνη για την εξαιρετικά καλή μεταχείριση των μαθητών του: «Η σύνοδος των Δικαιωμάτων του Παιδιού κάνει ιδιαίτερη αναφορά στα δικαιώματα των παιδιών να συμμετέχουν στις αποφάσεις που αφορούν τα ίδια και το Σάμερχιλ, καθώς η ίδια η άποψη της εκπαιδευτικής διαδικασίας που πρεσβεύει, ενσωματώνει αυτό το δικαίωμα με έναν τρόπο που ξεπερνάει τις προσδοκίες.» - Πάουλο Ντέηβιντ, Γραμματέας, Ο.Η.Ε, Επιτροπή των Δικαιωμάτων του Παιδιού
Προτομή του Α.Σ. Νηλ.
Ο Α.Σ. Νηλ κάθισε αυτοπροσώπως να απεικονιστεί σε πορτραίτο από πηλό από τον γλύπτη Άλαν Θόρνχιλ. Ο αντίστοιχος, σχετικός με το πορτραίτο του Νηλ, φάκελος βρίσκεται στο αρχείο του Ινστιτούτου Χένρυ Μουρ στο Λίντς και η τερακότα παραμένει στην συλλογή του καλλιτέχνη. Χάλκινες εκδοχές υπάρχουν στις δημόσιες συλλογές του Κολεγίου Οργονομίας στην Νέα Υόρκη και της Εθνικής Γκαλερί Πορτραίτων της Σκωτίας στο Εδιμβούργο (αναφορά συλλογής PG2204).

</doc>
<doc id="51388" url="https://el.wikipedia.org/wiki?curid=51388" title="Μαρία Θηρεσία">
Μαρία Θηρεσία

Η Μαρία Θηρεσία ("Maria Theresia", 13 Μαΐου 1717 – 29 Νοεμβρίου 1780) από τον Οίκο των Αψβούργων ήταν η μόνη γυναίκα κυβερνήτης των κτήσεων των Αψβούργων και η τελευταία εκπρόσωπος του οίκου αυτού. Ήταν μονάρχης της Αυστρίας, της Ουγγαρίας, της Κροατίας, της Βοημίας, της Τρανσυλβανίας, της Μάντοβα, του Μιλάνου, της Πάρμας και Αυστριακών Κάτω Χωρών. Με τον γάμο της έγινε Δούκισσα της Λωρραίνης, Μεγάλη Δούκισσα της Τοσκάνης και Αυτοκράτειρα, δηλαδή σύζυγος του Αυτοκράτορα, της Αγίας Ρωμαϊκής Αυτοκρατορίας.
Καταγωγή και πρώτα χρόνια.
Η "Μαρία Θηρεσία Βαλπούργα Αμαλία Χριστίνα" ήταν η μεγαλύτερη κόρη του αυτοκράτορα Καρόλου ΣΤ΄ και της Ελισάβετ Χριστίνας, κόρης του Λουδοβίκου Ροδόλφου, Δούκα του Μπράουνσβαϊγκ-Βόλφενμπυτελ. Τέσσερα χρόνια πριν από τη γέννηση της Μαρίας Θηρεσίας, ο Κάρολος ΣΤ΄ έλαβε τα μέτρα του για την περίπτωση απουσίας άρρενα διαδόχου του, εκδίδοντας την "Sanctio Pragmatica" (Πραγματική Κύρωση) του 1713. Το διάταγμα αυτό παραμέριζε τον Σαλικό Νόμο, σύμφωνα με τον οποίο οι γυναίκες δεν κληρονομούσαν και ευνοούσε τις θυγατέρες του Καρόλου, οι οποίες θα τον διαδεχόταν σε όλες τις κτήσεις και τους τίτλους του (πλην του αξιώματος του αυτοκράτορα που ήταν αιρετό). Για πολλά χρόνια στη συνέχεια ο Κάρολος ΣΤ΄ αγωνίστηκε να εξασφαλίσει με σοβαρά ανταλλάγματα την αποδοχή της "Sanctio Pragmatica" από τις άλλες ευρωπαϊκές δυνάμεις, πράγμα που επέτυχε. 
Το 1736 η Μαρία Θηρεσία παντρεύτηκε τον Φραγκίσκο Γ΄ δούκα της Λωρραίνης. Ήταν ένας γάμος πολιτικής σκοπιμότητας, που αποδείχτηκε όμως ευτυχισμένος.
Ανάρρηση και Πόλεμος της Αυστριακής Διαδοχής.
Τον Οκτώβριο του 1740 ο Κάρολος ΣΤ΄ πέθανε και άρχισε η σαραντάχρονη βασιλεία της Μαρίας Θηρεσίας, η οποία τον διαδέχτηκε ως αρχιδούκισσα της Αυστρίας, βασίλισσα της Ουγγαρίας, της Βοημίας, κτλ. ανακηρύσσοντας συμβασιλιά τον σύζυγό της. Η επικράτεια των Αψβούργων βρισκόταν εκείνη την στιγμή σε πολύ κακή κατάσταση από οικονομικής, κοινωνικής και στρατιωτικής απόψεως. Αμέσως η Σαξονία, η Πρωσία, η Βαυαρία και η Γαλλία αποκήρυξαν την Πραγματική Κύρωση, αποσκοπώντας στον διαμελισμό της Αυστρίας και άρχισε ο Πόλεμος της Αυστριακής Διαδοχής. Ο Φρειδερίκος Β΄ της Πρωσίας κατέλαβε την πλούσια επαρχία της Σιλεσίας. Η Μαρία Θηρεσία αγωνίστηκε απεγνωσμένα για τη διατήρηση των κτήσεών της. Αρνήθηκε να συνδιαλλαγεί με τον Φρειδερίκο Β΄, κέρδισε την υποστήριξη των Ούγγρων ευγενών και επέδειξε τέτοια δραστηριότητα, που κατέπληξε την Ευρώπη. 
Τον Οκτώβριο του 1741 ο εκλέκτορας της Βαυαρίας Κάρολος Αλβέρτος κατέλαβε την Βοημία και στέφθηκε βασιλιάς της. Τον Ιανουάριο του 1742 εξελέγη αυτοκράτορας της Αγίας Ρωμαϊκής Αυτοκρατορίας, δηλ. της Γερμανίας. Το πλήγμα ήταν μεγάλο για την Μαρία Θηρεσία, όσο και αν το αξίωμα ήταν περισσότερο τιμητικό, παρά ουσιαστικό: επί τριακόσια χρόνια εξελέγετο αυτοκράτορας από τον οίκο των Αψβούργων. Αντέδρασε όμως έντονα και διέταξε χειμερινή εκστρατεία, αιφνιδιάζοντας τους αντιπάλους της. Την ημέρα που ο Κάρολος Αλβέρτος στεφόταν στη Φρανκφούρτη ως Κάρολος Ζ΄, τα αυστριακά στρατεύματα κατελάμβαναν την πρωτεύουσά του, το Μόναχο. Υπ’ όψιν ότι σε όλο αυτό το διάστημα των πολέμων και των αναστατώσεων, η Μαρία Θηρεσία ήταν σχεδόν πάντα έγκυος.
Οίκος Αψβούργων-Λορραίνης.
Τον Ιανουάριο του 1745 ο Κάρολος Ζ΄ πέθανε και η Μαρία Θηρεσία κατόρθωσε τον Σεπτέμβριο να εκλεγεί αυτοκράτορας ο σύζυγός της ως Φραγκίσκος Α΄. Η Πρωσία τον αναγνώρισε και η Μαρία Θηρεσία αναγνώρισε την απώλεια της Σιλεσίας. Ο πόλεμος συνεχίστηκε άλλα τρία χρόνια στη βόρειο Ιταλία και στις Αυστριακές Κάτω Χώρες και έληξε το 1748 με τελικό απολογισμό για την Αυστρία την απώλεια της Σιλεσίας και του δουκάτου της Πάρμας.
Ακολούθησε ο Επταετής Πόλεμος (1754-1763), χωρίς εδαφικές μεταβολές για την Αυστρία. 
Διακυβέρνηση.
Παρά τις συντηρητικές της αντιλήψεις, η Μαρία Θηρεσία εισήγαγε πολλές μεταρρυθμίσεις στις χώρες της. Ο υπουργός της Κόμης φον Χάουγκβιτς (Haugwitz) εκσυγχρόνισε τον στρατό, για την συντήρηση του οποίου φορολογήθηκαν για πρώτη φορά οι ευγενείς. Μολονότι η εν γένει φορολόγηση των ευγενών (καθώς και του κλήρου) είχε μερική μόνο επιτυχία, οι οικονομικές αυτές μεταρρυθμίσεις προήγαγαν σημαντικά την οικονομία. Το 1766 ολοκληρώθηκε ο "Codex Theresianus", με τον οποίο καταργείτο το κάψιμο των μαγισσών και τα βασανιστήρια. Αν και αφοσιωμένη Καθολική, κρατούσε την Εκκλησία υπό τον έλεγχο του κράτους. Απομάκρυνε τους Ιησουίτες από τους κρατικούς θεσμούς και δήμευσε την περιουσία τους. Αντιπαθούσε τους προτεστάντες υπηκόους της και μετέφερε πολλούς απ’ αυτούς στην Τρανσυλβανία. Έναντι των Εβραίων ήταν ιδιαίτερα εχθρική στην αρχή της βασιλείας της, αλλά με την πάροδο του χρόνου και με τις παρεμβάσεις του γιου της Ιωσήφ, άλλαξε στάση. Θέσπισε την υποχρεωτική εκπαίδευση από τα έξι ως τα δώδεκα και ευνόησε τη διδασκαλία μαθημάτων μη θρησκευτικού περιεχομένου στα πανεπιστήμια. 
Η Μαρία Θηρεσία επέβαλλε και άλλα πολλά υγειονομικά μέτρα, αναδιαμόρφωσε και εκσυγχρόνισε το σύστημα υγείας της χώρας της και ίδρυσε διάφορα νοσοκομεία και μεγάλο κίνητρο για αυτό ήταν η βελτίωση της ιατρικής περίθαλψης των γυναικών. Τον 18ο αι. στην Ουγγαρία οι γυναίκες εξακολουθούσαν να γεννούν στο σπίτι με τη βοήθεια μαιών καθώς δεν υπήρχαν μαιευτικά τμήματα στα νοσοκομεία και πολλές γυναίκες πέθαιναν κατά τη διαδικασία. Η Μαρία Θηρεσία ίδρυσε μαιευτικές κλινικές στην Πράγα και τη Βιέννη ενώ ίδρυσε και νοσοκομείο ειδικά για τις γυναίκες μονογονείς. Επέβαλλε επίσης τον εμβολιασμό των παιδιών και έκανε την αρχή από τα δικά της παιδιά ενώ έκανε υποχρεωτική την εκπαίδευση όλων των παιδιών σε σχολείο και όρισε επίσημα και συγκεκριμένα μέτρα και σταθμά. 
Επέβαλλε επίσης και μία σειρά από απαγορεύσεις επικίνδυνων εθίμων προστασίας ενάντια στα βαμπίρ όπως τη θανάτωση των υπόπτων ή τον κοινωνικό εξοστρακισμό τους και επέβαλλε αυστηρά υγειονομικά μέτρα που απαγόρευαν τη βεβήλωση των νεκρών και ήλεγχαν τις συνθήκες και τις διαδικασίες ταφής τους. Μέσα στα επόμενα χρόνια όχι μόνο καταλάγιασε ο πανικός των βαμπίρ που επικρατούσε μέχρι τότε στη χώρα της αλλά βελτιώθηκε και η γενική υγεία των υπηκόων της.
Τελευταία χρόνια.
Το 1765 πέθανε ο αυτοκράτορας Φραγκίσκος. Η Μαρία Θηρεσία ένιωσε συντετριμμένη, παρά τις πολλές και κοινά γνωστές απιστίες του και τον πένθησε ειλικρινά τα επόμενα δεκαπέντε χρόνια που επέζησε αυτού. Αυτοκράτορας εξελέγη ο μεγαλύτερος γιος τους Ιωσήφ Β΄, τον οποίο η βασίλισσα έκανε συμβασιλιά στις κτήσεις των Αψβούργων (από την εκλογή του Φραγκίσκου: Αψβούργων-Λωρραίνης).
Το 1772 ο Ιωσήφ και ο καγκελάριος Κάουνιτς μεθόδευσαν τη συμμετοχή της Αυστρίας στον Πρώτο Διαμελισμό της Πολωνίας. Η Μαρία Θηρεσία είχε αντιρρήσεις, οι οποίες όμως παρακάμφθηκαν, όταν εννόησε ότι ο Φρειδερίκος Β΄ της Πρωσίας και η Αικατερίνη Β΄ της Ρωσίας θα προχωρούσαν στον διαμελισμό και χωρίς την Αυστρία.
Όταν η Μαρία Θηρεσία ανέβηκε στον θρόνο, η Αυστρία ήταν στα πρόθυρα της κατάρρευσης. Όταν πέθανε, το κράτος της ήταν αναγεννημένο και με μεγάλη επιρροή στην Ευρώπη. Το διοικητικό σύστημα που εφάρμοσε, έδωσε στην Αυστρία τη δυνατότητα να παραμείνει μεγάλη δύναμη, ακόμη και όταν έπαψε να υπάρχει η αυτοκρατορία. 
Είναι θαμμένη στην Αυτοκρατορική Κρύπτη (Kaisergruft) ή Κρύπτη των Καπουτσίνων (Kapuzinergruft), στη Neuer Markt της Βιέννης.
Οικογένεια.
Παντρεύτηκε το 1736 τον Φραγκίσκο Γ΄, Δούκα της Λωρραίνης και είχε τέκνα:
Πρόγονοι.
Πρόγονοι της Μαρίας-Θηρεσίας της Ουγγαρίας και Βοημίας

</doc>
<doc id="51389" url="https://el.wikipedia.org/wiki?curid=51389" title="Ιωσήφ Β΄ της Αγίας Ρωμαϊκής Αυτοκρατορίας">
Ιωσήφ Β΄ της Αγίας Ρωμαϊκής Αυτοκρατορίας

Ο Ιωσήφ Β΄ (Joseph Benedikt Anton Michael Adam, Βιέννη 13 Μαρτίου 1741 - 20 Φεβρουαρίου 1790) από τον Οίκο των Αψβούργων-Λωρραίνης ήταν αυτοκράτορας της Αγίας Ρωμαϊκής Αυτοκρατορίας (1765 - 1790), και ηγεμόνας των κτήσεων των Αψβούργων (μαζί με την μητέρα του από το 1765 και μόνος από το 1780). 
Μεγαλύτερος γιος του αυτοκράτορα Φραγκίσκου Α΄ και της Μαρίας Θηρεσίας, αδελφός της Μαρίας Αντουανέτας, ήταν ο πρώτος αυτοκράτορας της Αυστρίας από τον Οίκο των Αψβούργων-Λωρραίνης. Υπήρξε ένας από τους κυριότερους εκπροσώπους της πεφωτισμένης δεσποτείας στην Ευρώπη μαζί με την Μεγάλη Αικατερίνη της Ρωσίας και τον Φρειδερίκο Β΄ της Πρωσίας. Αλλά οι μεγάλες μεταρρυθμίσεις που είχε σκοπό να πάρει τελικά δεν πραγματοποιήθηκαν σε όλη τους την έκταση λόγω των έντονων αντιδράσεων που προκάλεσαν και του πρόωρου θανάτου του. Η πολιτική του έμεινε γνωστή ως Ιωσηφινισμός.
Εκπαίδευση και οικογενειακή ζωή.
Ο Βολταίρος και οι Εγκυκλοπαιδιστές ήταν αυτοί που διαμόρφωσαν τις αντιλήψεις και ενέπνευσαν τις μεταρρυθμιστικές τάσεις του Ιωσήφ. Υπόδειγμά του υπήρξε επίσης ο Φρειδερίκος Β΄ της Πρωσίας μολονότι κατά διαστήματα υπήρξαν αντίπαλοι.
Ο Ιωσήφ παντρεύτηκε την Ισαβέλλα της Πάρμας τον Οκτώβριο του 1760 η οποία όμως πέθανε σύντομα (1763) ενώ το μοναδικό παιδί που απέκτησαν, η Μαρία Θηρεσία, πέθανε το 1770. Το (1765) ο Ιωσήφ παντρεύτηκε την Μαρία Ιωσηφίνα της Βαυαρίας της Βαυαρίας αλλά και αυτή πέθανε σύντομα (1767) από ευλογιά. Ο Ιωσήφ Β΄ δεν ξαναπαντρεύτηκε.
Αυτοκράτορας και συμβασιλέας της Μαρίας Θηρεσίας.
To 1765 διαδέχτηκε τον πατέρα του, αλλά ως αυτοκράτορας της Αγίας Ρωμαϊκής Αυτοκρατορίας (δηλ. της Γερμανίας) πολύ λίγη πραγματική εξουσία είχε. Αναγορεύτηκε επίσης συμβασιλέας της μητέρας του στις κτήσεις των Αψβούργων αλλά η Μαρία Θηρεσία κρατούσε πάντα γερά τα ηνία της εξουσίας. Ο μόνος τρόπος για να επιβάλει ο Ιωσήφ τις απόψεις του ήταν η απειλή παραίτησης, η οποία λειτούργησε κάποιες φορές.
Αμέσως μόλις διαδέχτηκε τον πατέρα του υπέβαλε στο Συμβούλιο του Κράτους ένα γενικό σχέδιο μεταρρυθμίσεων που θορύβησε τους συμβούλους και την μητέρα του, αν και είχε προχωρήσει σε μεταρρυθμίσεις και η ίδια. Κατόπιν ο Ιωσήφ παραχώρησε στο δημόσιο ταμείο είκοσι χιλιάδες χρυσά νομίσματα (gulden) προς εξόφλησιν του δημοσίου χρέους, ποσό προερχόμενο από την πατρική κληρονομιά. Πούλησε τους περιφραγμένους κυνηγότοπους και διέταξε να εξοντωθούν οι αγριόχοιροί τους που κατέστρεφαν τις σοδειές των χωρικών.
Περιόδευσε incognito στις κτήσεις των Αψβούργων και ταράχτηκε με τις συνθήκες διαβίωσης των χωρικών. Επέμεινε να θεσπιστεί ο «Αγροτικός Νόμος» που ρύθμιζε κάπως την εργασία των δουλοπαροίκων. Οι φεουδάρχες αντιστάθηκαν και οι χωρικοί εξεγέρθηκαν. Ο στρατός επέβαλε την τάξη. Η Μαρία Θηρεσία άρχισε να φοβάται τις συνέπειες των ενεργειών του γιου της. 
Αλλά παρά τις «πεφωτισμένες» του απόψεις, ο Ιωσήφ ήταν πάντα έτοιμος να επεκτείνει το κράτος του. Συναντήθηκε δύο φορές με μεγαλύτερο εχθρό της μητέρας του, τον Φρειδερίκο, μίλησαν περί Βολταίρου και φιλοσόφων-ηγεμόνων του Πλάτωνα και κατέστρωσαν το σχέδιο του Πρώτου Διαμελισμού της Πολωνίας. Η Μαρία Θηρεσία εξαναγκάστηκε από τον Ιωσήφ και τον καγκελάριο Κάουνιτς (Kaunitz) να υπογράψει το σύμφωνο του διαμελισμού. 
Οι ίδιοι την υποχρέωσαν το 1773 να συμπράξει στην διάλυση των Ιησουιτών. Το θέμα αυτό έφερε μεγάλη διάσταση μεταξύ μητέρας και γιου, και ο Ιωσήφ παρακάλεσε να απαλλαγεί από τα καθήκοντα του συμβασιλέως. Συμφιλιώθηκαν όμως σε λίγο και διέθεσαν την δημευθείσα περιουσία των Ιησουιτών στην εκπαιδευτική μεταρρύθμιση που πραγματοποίησαν. Έγιναν πολλές αξιόλογες αλλαγές στην εκπαίδευση και ο έλεγχός της πέρασε από την Εκκλησία στο κράτος. 
Τον Απρίλιο του 1777 ταξίδεψε incognito στο Παρίσι, ως κόμης Φάλκενστάιν, και επισκέφθηκε την αδελφή του Μαρία Αντουανέτα, βασίλισσα της Γαλλίας. Έγινε θερμά δεκτός από τους Εγκυκλοπαιδιστές και όσα είδε τον οδήγησαν στην πρόβλεψη του τέλους της γαλλικής μοναρχίας.
Το 1778 Ιωσήφ και Φρειδερίκος βρέθηκαν αντιμέτωποι στον σχεδόν αναίμακτο πόλεμο της Βαυαρικής Διαδοχής (οι περισσότερες απώλειες ήταν από ασθένειες), που έληξε χωρίς άξιες λόγου αλλαγές για την Αυστρία.
Τον Νοέμβριο του 1780 η Μαρία Θηρεσία πέθανε.
Μόνος κυβερνήτης.
Ο θάνατος της μητέρας του έδωσε στον Ιωσήφ την απόλυτη ελευθερία που χρειαζόταν για να εφαρμόσει τα μεταρρυθμιστικά του σχέδια. 
Δικαιοσύνη και Διοίκηση.
Δημοσιεύτηκαν νέοι ποινικοί και αστικοί νόμοι. Η θανατική ποινή καταργήθηκε. Η μαγεία και η θρησκευτική αποστασία δεν ήταν πια εγκλήματα. Απαγορεύτηκαν οι μονομαχίες κι ο φόνος σε μονομαχία θεωρούνταν δολοφονία. Στον τομέα του αστικού δικαίου, καθιερώθηκε ο πολιτικός γάμος, επιτράπηκαν οι γάμοι μεταξύ αλλοθρήσκων και το διαζύγιο εξεδίδετο από τις πολιτικές αρχές. Πολλά εκκλησιαστικά δικαστήρια καταργήθηκαν. Εν γένει οι ποινές έγιναν ηπιότερες και καθιερώθηκε η πλήρης ισότητα ενώπιον του νόμου. 
Το 1782 η λογοκρισία καταργήθηκε εν μέρει : απαγορευόταν μόνο τα αντιχριστιανικά και τα «περιέχοντα ανηθικότητας» βιβλία αλλά και τα «αναφερόμενα σε θαύματα, οπτασίες, αποκαλύψεις και τα παρόμοια». Οι επικρίσεις και η σάτιρα επιτρέπονταν ακόμα και κατά του αυτοκράτορα, αρκεί να ήταν ενυπόγραφες. 
Η δουλοπαροικία καταργήθηκε. Οι χωρικοί ήταν πια ελεύθεροι να μετακινούνται κατά βούλησιν και να έχουν ιδιοκτησία. Οι εισφορές που βάρυναν τους χωρικούς έγιναν πολύ ελαφρύτερες. Καθιερώθηκε ένας και μοναδικός φόρος επί της εγγείου ιδιοκτησίας όλων των γαιοκτημόνων. Η αστική τάξη ευνοήθηκε. Έμποροι, βιομήχανοι και τραπεζίτες απαλλάχτηκαν από δασμούς και διόδια και τους απονεμήθηκαν αριστοκρατικοί τίτλοι προς μεγάλην αγανάκτησιν των ευγενών. 
Θρησκευτική πολιτική.
Στις 12 Οκτωβρίου 1781 δημοσιεύτηκε το Διάταγμα της Ανεξιθρησκείας. Οι διακρίσεις εις βάρος των Διαμαρτυρομένων και των Ελληνορθοδόξων καταργούνταν. Στις 29 Νοεμβρίου έκλεισαν με νέο διάταγμα πολλά μοναστήρια (περίπου το ένα τρίτο του συνόλου) και η περιουσία τους δημεύτηκε. Η περιουσία των υπολοίπων τέθηκε υπό αυστηρόν κρατικόν έλεγχο. Οι επίσκοποι έπρεπε να δίνουν όρκο πίστεως στην κοσμική εξουσία. Οι αποφάσεις του πάπα έπρεπε να εγκρίνονται από την κυβέρνηση της Αυστρίας. Όσες αποφάσεις δεν άρεσαν στον Ιωσήφ, διατάχθηκε να αγνοούνται. 
Ο κλήρος αναστατώθηκε. Ο Πίος ΣΤ΄ έκανε την πρωτοφανή ενέργεια να ταξιδέψει μέσα στο χειμώνα στην Βιέννη για να νουθετήσει τον Ιωσήφ. Ήταν η πρώτη φορά από το 1414 που ένας πάπας πατούσε σε γερμανικό έδαφος. Ο λαός δεχόταν με συγκίνηση τις ευλογίες του πάπα από τον εξώστη των ανακτόρων και ο Ιωσήφ άκουγε αδιάφορα τις συμβουλές και τις απειλές του περί θείας οργής. Τελικά κατόρθωσε να επιβάλει τις απόψεις του χωρίς να έλθει σε ρήξη με τον πάπα. Πήρε μέτρα κυριολεκτικά εικονοκλαστικά : το μεγαλύτερο μέρος του διακόσμου των εκκλησιών απομακρύνθηκε. Ο ασπασμός των εικόνων και των λειψάνων και η διανομή φυλακτών απαγορεύτηκε. Όλες ανεξαιρέτως οι λεπτομέρειες των θρησκευτικών λειτουργιών και των τελετών καθορίζονταν με διατάγματα.
Εκπαιδευτική πολιτική.
Η δημευθείσα μοναστηριακή περιουσία χρησιμοποιήθηκε για την ίδρυση, σχολείων, νοσοκομείων και φιλανθρωπικών ιδρυμάτων, ακόμα και για την περίθαλψη των ανέστιων πλέον μοναχών. Η στοιχειώδης εκπαίδευση έγινε υποχρεωτική. Σχολεία και πανεπιστήμια ιδρύθηκαν, ενισχύθηκαν ή αναδιοργανώθηκαν. Γλώσσα της εκπαίδευσης έγινε πλέον η Γερμανική αντί της Λατινικής. Τότε τέθηκαν οι βάσεις της ακμής στην οποία έφτασε η Βιέννη στην Ιατρική κατά τον επόμενο αιώνα.
Οι αντιδράσεις.
Δεν πρέπει να νομιστεί ότι ο Ιωσήφ είχε την παραμικρή επιθυμία για εκδημοκρατισμό της χώρας του. Ήταν ένας «φωτισμένος δεσπότης», ένας ορθολογιστής, ο σημαντικότερος εφαρμοστής του δόγματος «Τα πάντα διά τον λαόν αλλ’ ουδέν διά του λαού». Ήταν απόλυτα συγκεντρωτικός και πολύ απαιτητικός από τους δημόσιους λειτουργούς, τους οποίους περιέβαλε με δίκτυο κατασκόπων. 
Η αναφορά των μεταρρυθμίσεών του στο προηγούμενο κεφάλαιο δεν δίνει την εικόνα του τί πραγματικά επιτεύχθηκε. Βεβαίως η Αυστρία ήταν σε καλύτερη οικονομική κατάσταση από την Γαλλία εκείνη την εποχή. Ο πληθυσμός των χωρών των Αψβούργων αυξήθηκε, οι συνθήκες σε πολλά μέρη βελτιώθηκαν και υπήρξε μια μορφή κράτους προνοίας (π.χ. τα Armeninstitute, τα ιδρύματα των φτωχών). Αλλά οι αντιδράσεις ήταν πολλές και πολλές επίσης ήταν οι παραμορφωτικές συνέπειες των μεταρρυθμίσεών του. 
Οι άμεσα θιγόμενοι ήταν οι ευγενείς. Ιδιαίτερα έντονα αντέδρασαν οι ευγενείς της Ουγγαρίας και της Τρανσυλβανίας, όπου παράλληλα σημειώθηκε εξέγερση χωρικών εναντίον τους το 1784-85. Τελικά ο Ιωσήφ κατήργησε την δουλοπαροικία χωρίς όμως να δώσει γη στους χωρικούς ή να ελαφρύνει τις υποχρεώσεις τους. Οι ευγενείς τον κατηγόρησαν για την εξέγερση και οι χωρικοί τον κατηγόρησαν για την αποτυχία της.
Εννοείται ότι στις μεταρρυθμίσεις αντιδρούσε και η κατώτερη γραφειοκρατία που έβλεπε να απειλείται η εξουσία της, καθώς και όλοι όσοι ένιωθαν πως η κεντρική εξουσία ρύθμιζε ακόμη και την καθημερινότητά της.
Οι αντιδράσεις είχαν και άλλα ποικίλα αίτια, σοβαρά και μη. Οι εργαζόμενοι δυσαρεστήθηκαν γιατί ελαττώθηκαν οι θρησκευτικές αργίες. Θεωρήθηκε υπεύθυνος γιατί το μεγάλο Allgemeines Krankenhaus (Γενικό Νοσοκομείο) που ίδρυσε στην Βιέννη, είχε ποσοστό θανάτων 20%. 
Καταργώντας τα διόδια και τους εσωτερικούς δασμούς, διατήρησε τους δασμούς επί των εισαγωγών. Έτσι όμως οι εντόπιοι βιομήχανοι απαλλάχτηκαν από τον ανταγωνισμό, ύψωσαν τις τιμές και υποβάθμισαν την ποιότητα.
Μεγάλες αντιδράσεις προκάλεσεεπίσης η προσπάθεια συγκεντρωτισμού και ομοιομορφίας των χωρών του. Η επιβολή της Γερμανικής ως επίσημης γλώσσας σε όλες του τις χώρες και η τάση εκγερμανισμού τους χάριν της ομοιογένειας, είχε εξοργίσει τους Ούγγρους και τους Τσέχους. 
Στις Αυστριακές Κάτω Χώρες (σημ.Βέλγιο) εξερράγη επανάσταση (Οκτώβριος 1789-Δεκέμβριος 1790) εξ αιτίας της επιβολής των αντιεκκλησιαστικών και συγκεντρωτικών μέτρων του Ιωσήφ που καταργούσαν προαιώνια συνταγματικά δικαιώματα των επαρχιών. Στην εξέγερση συμμετείχαν όλες οι τάξεις καθώς και ο κλήρος με αποτέλεσμα ο αναμορφωτής αυτοκράτορας να διατάξει να πυροβολείται το πλήθος. 
Εξωτερική πολιτική.
Ήδη από την εποχή εκείνη το πολυεθνικό κράτος των Αψβούργων βρισκόταν σε άμυνα. Ο Ιωσήφ έκανε μεγάλες προσπάθειες για διατηρήσει, κι αν ήταν δυνατόν να επεκτείνει, τα εδάφη του.
Το 1781 Αυστρία και Ρωσία υπέγραψαν συμμαχία. Βάσει αυτής το κάθε μέρος ήταν υποχρεωμένο να σπεύσει σε βοήθεια του άλλου όταν αυτό το τελευταίο δεχόταν επίθεση. 
Ήταν φανερό ότι οι «στόχοι» αυτής της συμμαχίας ήταν η Πρωσσία και η Τουρκία, κράτη όμορα προς τα δύο συμβαλλόμενα μέρη και σε ανταγωνισμό με αυτά.
Αλλά ο κύριος σκοπός του Ιωσήφ ήταν η απόκτηση της Βαυαρίας. Μετά το 1778 (Πόλεμος της Βαυαρικής Διαδοχής) αποπειράθηκε και πάλι το 1784. Προσέφερε στον εκλέκτορά της τις Αυστριακές Κάτω Χώρες ως αντάλλαγμα και ο Κάρολος Θεόδωρος φάνηκε να το σκέφτεται. Αλλά ο Φρειδερίκος αγρυπνούσε. Βοήθησε (αν δεν υποκίνησε) τις εξεγέρσεις στο Βέλγιο και στην Ουγγαρία, έπεισε τον διάδοχο του εκλέκτορα –έναν μακρινό εξάδελφο– να αντισταθεί στην ανταλλαγή, και προ παντός κατόρθωσε να συνασπίσει αρκετούς Γερμανούς ηγεμόνες κατά του Ιωσήφ επισείοντάς τους την απειλή ότι ο κατ’ όνομα μόνο αυτοκράτορας της Αγίας Ρωμαϊκής Αυτοκρατορίας, ήθελε να γίνει αυτοκράτορας της Γερμανίας με πλήρεις εξουσίες. Η προσπάθεια απέβη άκαρπη. 
Το 1786 ο Φρειδερίκος πέθανε. Ο Ιωσήφ δήλωσε ότι λυπόταν δύο φορές : μία γιατί πέθανε το ίνδαλμα της νιότης του, ένας μεγάλος άντρας και πολεμιστής, και μία γιατί αυτός ο θάνατος άργησε τριάντα χρόνια. 
Το 1787 η Τουρκία κήρυξε τον πόλεμο κατά της Ρωσίας. Υποχρεωμένος από την συνθήκη του 1781, ο Ιωσήφ συμμετέσχε μάλλον απρόθυμα και ο αυστριακός στρατός κατάλαβε το Βελιγράδι. Αλλά Αγγλία, Πρωσσία, Ολλανδία και Σουηδία επενέβησαν υπέρ των Τούρκων, φοβούμενες την ισχυροποίηση Αυστρίας και Ρωσίας. Ταυτόχρονα ξέσπασαν και οι επαναστάσεις στο Βέλγιο και στην Ουγγαρία.
Το τέλος.
Από τις αρχές του 1789 η υγεία του Ιωσήφ ήταν σε οικτρή κατάσταση. Το ηθικό του επίσης. Διαπίστωνε με απόγνωση ότι όλες οι τάξεις των βασιλείων του ήταν δυσαρεστημένες μαζί του και κάποιοι λαοί του εξεγερμένοι. Οι ευγενείς είχαν χάσει τους δουλοπαροίκους τους, οι χωρικοί ήθελαν όλη την γη, οι κληρικοί καταριόταν τον άπιστο, ο λαός είχε χάσει τις αγαπημένες του συνήθειες και όλοι υπέφεραν εξ αιτίας των φόρων και των ανατιμήσεων που προκαλούσαν οι πόλεμοι.
Τον Ιανουάριο το 1790, βέβαιος για τον επερχόμενο θάνατο, ανακάλεσε όλες τις μεταρρυθμίσεις που είχε επιβάλει μετά τον θάνατο της μητέρας του, πλην των διαταγμάτων της Ανεξιθρησκείας και της καταργήσεως της δουλοπαροικίας. Συνέταξε την επιτάφιο επιγραφή του «Ενθάδε κείται ο Ιωσήφ που απέτυχε σε ό,τι ανέλαβε», και πέθανε στις 20 Φεβρουαρίου του 1790 σαράντα εννέα ετών.
Οικογένεια.
Την πρώτη του σύζυγο, την Ισαβέλλα των Βουρβόνων-Ισπανίας, κόρη του Φιλίππου δούκα της Πάρμας, την αγάπησε ειλικρινά, αν και αυτή ήταν η προσωποποίηση της μελαγχολίας. Το μοναδικό του παιδί, μία κόρη από την Ισαβέλλα, η Μαρία-Θηρεσία-Ελισάβετ 1762-1770, απεβίωσε 8 ετών.
Τη δεύτερη σύζυγό του, τη Μαρία-Ιωσηφίνα των Bίττελσμπαχ, κόρη του Καρόλου Ζ΄ της Γερμανίας, την απεχθανόταν και δεν την πλησίαζε. Όταν απεβίωσε και η δεύτερη γυναίκα του, δεν ξαναπαντρεύτηκε, αλλά στην διαθήκη του άφησε αξιόλογα ποσά σε πέντε κυρίες «που υπέμειναν την συντροφιά του». 
Ενδιαφέροντα.
Όπως και οι άλλοι «φωτισμένοι ηγεμόνες», ο Ιωσήφ ήταν εραστής και προστάτης των Τεχνών και ιδιαίτερα της μουσικής. Ακόμη και στον πολιτισμό όμως επεδίωκε την ομοιομορφία και προσπάθησε να του δώσει γερμανικό χαρακτήρα. Το 1782 παρήγγειλε στον νεαρό Μότσαρτ μια γερμανική όπερα, την «Απαγωγή από το Σεράι ». Μετά τον θρίαμβο τού «Ντον Τζοβάννι» διόρισε τον Μότσαρτ Kammermusikus της Αυλής και το 1789 τού παρήγγειλε το «Έτσι κάνουν όλες».
Μετά τον Ιωσήφ.
Τον Ιωσήφ διαδέχθηκε ο αδελφός του Λεοπόλδος Β΄. Παρά το ότι είχε κι αυτός φιλελεύθερες αντιλήψεις, αναγκάστηκε να ανακαλέσει την απελευθέρωση των δουλοπαροίκων της Ουγγαρίας. Στο Βέλγιο η επανάσταση κατεπνίγη και αρκετές μεταρρυθμίσεις ακυρώθηκαν. Αλλά στην Αυστρία και στην Βοημία οι κοινωνικές, εκκλησιαστικές και οικονομικές μεταρρυθμίσεις παρέμειναν, συμπληρώθηκαν από τον Λεοπόλδο και επόμενους διαδόχους και έθεσαν τις βάσεις της ακμής στην οποία έφτασε, χωρίς επανάσταση, ο πολιτισμός στην Αυστρία τον 19ο αιώνα. Ο Ιωσήφ μπορεί να κατηγορηθεί μόνο γιατί προσπάθησε να κάνει ταυτόχρονα τόσο πολλά.

</doc>
<doc id="51405" url="https://el.wikipedia.org/wiki?curid=51405" title="Άνθιμος Ανανιάδης">
Άνθιμος Ανανιάδης

Ο Άνθιμος Ανανιάδης (Θεσσαλονίκη, 9 Ιουνίου 1985) είναι Έλληνας ηθοποιός, ευρύτερα γνωστός από τον πρωταγωνιστικό του ρόλο στην τηλεοπτική σειρά του MEGA, «Μαρία η άσχημη».
Είναι απόφοιτος της Δραματικής Σχολής του Γιώργου Κιμούλη αλλά και του New York College.
Προσωπική ζωή.
Είναι γιος του επιχειρηματία Τιμόθεου Ανανιάδη και της ηθοποιού Εύης Καραγιάννη ενώ έχει οχτώ ετεροθαλή αδέλφια από την πλευρά του πατέρα του. Επίσης, για αρκετά χρόνια, υπήρξε πατριός του ο Κώστας Βουτσάς.
Το φθινόπωρο του 2016, ξεκίνησε τη σχέση του με τη χορεύτρια Μαρία-Νεφέλη Γαζή, με την οποία γνωρίστηκαν στη παράσταση «Dorian Gray Frames» όπου συμπρωταγωνιστούσαν. Απέκτησαν μαζί έναν γιο, που γεννήθηκε στις 20 Απριλίου 2018 ενώ τον Μάιο του ίδιου έτους, έγινε γνωστός ο χωρισμός τους. Τον Μάιο του 2019, η Μαρία-Νεφέλη Γαζή έπειτα από τη βάφτιση του παιδιού, αποκάλυψε ότι ονομάζεται Φίλιππος-Δημήτρης Γαζής και όχι Ανανιάδης.

</doc>
<doc id="51406" url="https://el.wikipedia.org/wiki?curid=51406" title="Νικολά Σαρκοζύ">
Νικολά Σαρκοζύ



</doc>
<doc id="51408" url="https://el.wikipedia.org/wiki?curid=51408" title="Λουδοβίκος Α΄ της Βαυαρίας">
Λουδοβίκος Α΄ της Βαυαρίας

Ο Λουδοβίκος Α΄ της Βαυαρίας (γερμανικά: "Ludwig I", 25 Αυγούστου 1786, Στρασβούργο - 29 Φεβρουαρίου 1868, Νίκαια) διετέλεσε Βασιλιάς της Βαυαρίας από το 1825 μέχρι τις επαναστάσεις του 1848 στα γερμανικά κράτη.
Βιογραφία.
Ο "Λουδοβίκος Κάρολος Αύγουστος" γεννήθηκε στις 25 Αυγούστου 1786 στο Στρασβούργο. Γονείς του ήταν ο Μαξιμιλινός Α΄ Ιωσήφ, Εκλέκτορας (μετά Βασιλιάς) της Βαυαρίας, του , κλάδου του Οίκου των Βίττελσμπαχ, και η Αυγούστα Βιλελμίνη, κόρη του Γεωργίου-Γουλιέλμου, Πρίγκιπα της . Τον Οκτώβριο του 1810 νυμφεύτηκε τη Θηρεσία, κόρη του Φρειδερίκου, Δούκα της Σαξονίας-Χιλντμπουργκχαουζεν. Ο γάμος του αποτέλεσε το πρώτο Οκτόμπερφεστ. Ο Λουδοβίκος απέρριψε έντονα τη συμμαχία τού πατέρα του με τον Ναπολέοντα Α΄ της Γαλλίας.
Ήταν φιλέλληνας, φανατικός ελληνιστής, συλλέκτης και φίλος των τεχνών. Επί βασιλείας του το Μόναχο αναδείχτηκε καλλιτεχνικά. Άρχισε τις ανοικοδομητικές εργασίες πριν ακόμα βασιλεύσει, όταν ήταν πρίγκηπας, και συνέχισε ακόμα και μετά την καθαίρεσή του. Διέταξε την ανέγερση πολλών νεοκλασικών και νεο-ουμανιστικών κτηρίων, με πρότυπο την αρχιτεκτονική της αρχαίας Ελλάδας. Πολλά από τα έργα του διατηρούνται μέχρι σήμερα και βρίσκονται στο Μόναχο. Διαρρύθμισε την (γερμ. "Ludwigstraße", οδός Λουδοβίκου) με το Πανεπιστήμιο του Μονάχου που το μετέφερε από την πόλη Λούντβιγκσμπουργκ, την (γερμ. "Feldherrnhalle", αίθουσα των στραταρχών), το (γερμ. "Siegestor", Πύλη της Νίκης), η Εθνική Βιβλιοθήκη του Μονάχου, η , (γερμ. "Königsplatz"), η Γλυπτοθήκη, τα , η Κρατική Αρχαιολογική Συλλογή Μονάχου, η Νέα και η Παλαιά Πινακοθήκη, η (γερμ. "Ruhmeshalle", Αίθουσα της Δόξας), και το . Σε δύο βουνοπλαγιές έκτισε το και την .
Ο Λουδοβίκος υποστήριξε την ελληνική επανάσταση του 1821 και αναδείχθηκε σπουδαίος φιλέλληνας (ο Διονύσιος Κόκκινος στο πεντάτομο έργο του ""Η Ελληνική Επανάστασις", έκδοση "Μέλισσα", Αθήνα, 1974, στον 5ο τόμο, σελ. 549 αναφέρει ότι, μόλις ο Λουδοβίκος πληροφορήθηκε τη θριαμβευτική νίκη του Καραϊσκάκη στη μάχη της Αράχωβας, αναφώνησε ευτυχής: "Ανεστήθη η Ελλάς μου"") ενώ ο δευτερότοκος γιος του Όθων επιλέχτηκε ως βασιλιάς της Ελλάδας το 1832. Μετά από την επανάσταση του Ιουλίου στη Γαλλία το 1830, η προηγούμενη φιλελεύθερη πολιτική του έγινε όλο και περισσότερο κατασταλτική. Στο δημοκρατικό φεστιβάλ στο Hambacher το 1832 εκδηλώθηκε η δυσαρέσκεια του πληθυσμού, που υπέφερε από τους υψηλούς φόρους και τη λογοκρισία. Παραιτήθηκε στις 20 Μαρτίου του 1848 υπέρ του γιου του Μαξιμιλιανού. Ακόμη και μετά την παραίτησή του ο Λουδοβίκος παρέμεινε σημαντικός χορηγός των τεχνών. Ωστόσο, στη διαδικασία ανοικοδόμησης των νέων Ανακτόρων, επίσημη κατοικία του εν Ελλάδι εστεμμένου γιου του, η παρέμβασή του αποδείχτηκε ζημιογόνος για τα ελληνικά δημοσιονομικά δεδομένα, ενώ για την αποπεράτωσή τους κατεχράσθη και απέστειλε στην Ελλάδα χρήματα του βαυαρικού ταμείου, τα οποία προορίζονταν για τεχνικά έργα υψίστης σημασίας.
Οικογένεια.
Νυμφεύτηκε τη Θηρεσία των Βέττιν, κόρη του Φρειδερίκου δούκα της Σαξονίας-Χίλντμπουργκχαουζεν, μετά της Σαξονίας-Άλτενμπουργκ, και είχε τέκνα:

</doc>
<doc id="51413" url="https://el.wikipedia.org/wiki?curid=51413" title="Πηνελόπη">
Πηνελόπη

Η Πηνελόπη, γνωστή ηρωίδα από την Οδύσσεια του Ομήρου, ήταν κόρη του βασιλιά των Αμυκλών Ικάριου και της Περίβοιας. Το όνομά της είναι ακόμη και σήμερα σύμβολο της πιστής και αφοσιωμένης συζύγου.
Ο γάμος με τον Οδυσσέα.
Παντρεύτηκε το μυθικό βασιλιά της Ιθάκης Οδυσσέα και για το γάμο της υπάρχουν δυο εκδοχές. Σύμφωνα με την πρώτη, ο Ικάριος είχε προκηρύξει αγώνα δρόμου, ο Οδυσσέας νίκησε τους αντίζηλούς του και πήρε την Πηνελόπη. Κατ' άλλους, ο Οδυσσέας παντρεύτηκε την Πηνελόπη χάρη στον Τυνδάρεω, που έπεισε τον αδερφό του να του τη δώσει. Προτύτερα ο Οδυσσέας είχε αποτύχει στη διεκδίκηση της Ελένης, κόρη του Τυνδάρεου, αλλά για τη βοήθεια που είχε προσφέρει στον Τυνδάρεω πήρε ως αντάλλαγμα την Πηνελόπη. Στον ένα χρόνο που έζησε με τον Οδυσσέα, πριν αυτός φύγει για την Τροία, απέκτησε τον Τηλέμαχο, ενώ λέγεται πως μετά την επιστροφή του Οδυσσέα έκανε και τον Πτολίπορθο.
Όταν ο Οδυσσέας έφυγε, της είπε να ξαναπαντρευτεί αν δε γύριζε. Παρόλα αυτά η Πηνελόπη τον περίμενε για 20 χρόνια, ακόμη και όταν όλοι τον θεωρούσαν νεκρό.
Η επιστροφή του Οδυσσέα.
Τα 20 χρόνια της απουσίας του Οδυσσέα, η Πηνελόπη, μόνη βασίλισσα καθώς ήταν, προσέλκυσε πολλούς ευγενείς μνηστήρες που επιθυμούσαν να την παντρευτούν και να ανακηρυχθούν άρχοντες της Ιθάκης. Στην αρχή, η Πηνελόπη τους αγνοούσε, όταν όμως οι μνηστήρες άρχισαν να την πιέζουν, αναγκάστηκε να δηλώσει ότι θα διαλέξει έναν από αυτούς, όταν θα τελειώσει το σάβανο που έπλεκε για τον πεθερό της Λαέρτη. Η Πηνελόπη, που δεν επιθυμούσε να ξαναπαντρευτεί, έπλεκε το σάβανο την ημέρα και το ξήλωνε την νύχτα. Αυτό συνεχίστηκε για πολλά χρόνια, κατά τα οποία οι μνηστήρες έτρωγαν και λεηλατούσαν την περιουσία του Οδυσσέα, μέχρι που κάποια υπηρέτρια την πρόδωσε. Τότε πάλι αναγκάστηκε να ανακηρύξει αγώνα τοξοβολίας, για να παντρευτεί τον νικητή. Εκείνη όμως ήταν και η στιγμή που επέστρεψε ο Οδυσσέας, φόνευσε τους μνηστήρες και ξανακέρδισε τη συζυγική του ακεραιότητα.
Γνωστοί μνηστήρες.
Κάποιοι από τους πιο γνωστούς μνηστήρες της Πηνελόπης ήταν οι:
Οι μνηστήρες στην Οδύσσεια είναι 108 (βλ. ραψ. π 247-53) 52 από το Δουλίχιο και 6 συνοδοί τους, 24 από τη Σάμη, 20 από τη Ζάκυνθο, 12 από την Ιθάκη και ο κήρυκας Μέδοντας, ο αοιδός Φήμιος και 2 θεράποντες = 108 μνηστήρες και 10 συνοδοί τους.
Οταν ο Οδυσσέας επέστρεψε δεν σκότωσε το Φήμιο γιατί τραγουδούσε στους μνηστήρες απο ανάγκη.

</doc>
<doc id="51414" url="https://el.wikipedia.org/wiki?curid=51414" title="Αντίκλεια">
Αντίκλεια

Με το όνομα Αντίκλεια στην ελληνική μυθολογία φέρονται τρία πρόσωπα: 

</doc>
<doc id="51416" url="https://el.wikipedia.org/wiki?curid=51416" title="Οθωμανική Ελλάδα">
Οθωμανική Ελλάδα



</doc>
<doc id="51426" url="https://el.wikipedia.org/wiki?curid=51426" title="Δεκαδικό Σύστημα Ταξινόμησης Ντιούι">
Δεκαδικό Σύστημα Ταξινόμησης Ντιούι

Το Δεκαδικό Σύστημα Ταξινόμησης Ντιούι (Dewey Decimal Classification) είναι ένας τρόπος οργάνωσης της ανθρώπινης γνώσης και χρησιμοποιείται από πολλές βιβλιοθήκες σε όλο τον κόσμο. Πήρε το όνομά του από τον Μέλβιλ Ντιούι (Melvil Dewey) (1851-1931) ο οποίος επινόησε το σύστημα το 1876 για να οργανώσει τη συλλογή βιβλίων της βιβλιοθήκης του Κολλεγίου Άμχερστ στο οποίο εργαζόταν. Μαζί με το Σύστημα ταξινόμησης της Βιβλιοθήκης του Κογκρέσου είναι μακράν τα δύο επικρατέστερα συστήματα ταξινόμησης που χρησιμοποιούνται σε βιβλιοθήκες διεθνώς.
Πώς δουλεύει.
Το σύστημα συγκροτείται αρχικά από δέκα τάξεις
Κάθε μία από τις δέκα τάξεις υποδιαιρείται σε δέκα διαιρέσεις και τελικά κάθε διαίρεση υποδιαιρείται σε δέκα τμήματα, έτσι καταλήγουμε σε χίλια διαφορετικά "τμήματα". Η αριθμητική αυτή κατηγοριοποίηση / υποδιαίρεση μπορεί θεωρητικά να συνεχιστεί ιεραρχικώς επ' άπειρον. Έτσι, ένα βιβλίο για τις γάτες έχει τον ταξινομικό αριθμό 636.8. Αυτός ο αριθμός αποδίδεται διότι το συγκεκριμένο βιβλίο αφορά την τεχνολογία (τάξη 600), πρόκειται για θέμα κτηνοτροφίας (διαίρεση 630), πιο συγκεκριμένα ασχολείται με το θέμα της περιποίησης ζώων (τμήμα 636), και τελικά επειδή αφορά συγκεκριμένο κατοικίδιο, τις γάτες 636.8.
Οι 100 κύριες κατηγορίες Ντιούι.
000 Έργα Γενικής φύσεως Η/Υ.
· 000 Πληροφορική 
· 010 Βιβλιογραφίες / Κατάλογοι 
· 020 Βιβλιοθηκονομία 
· 030 Γενικές Εγκυκλοπαίδειες/ Λεξικά/ Πληροφοριακά βιβλία 
· 040 Συλλογές δοκιμίων, διαλέξεων που δεν υπάγονται σε ειδικό θέμα 
· 050 Περιοδικά γενικής φύσεως / Επιθεωρήσεις 
· 060 Ακαδημίες / Άλλα Ιδρύματα και Επιστημονικοί Εταιρείες 
· 070 Δημοσιογραφία / Τύπος 
· 080 Συλλογές έργων διαφόρων θεμάτων ενοποιημένων σε ένα έργο, συλλογή, σειρά κλπ. 
· 090 Σπάνια βιβλία / Χειρόγραφα
100 Φιλοσοφία και ψυχολογία.
· 110 Μεταφυσική 
· 120 Μεταφυσικές θεωρίες 
· 130 Κλάδοι της ψυχολογίας 
· 140 Φιλοσοφικά συστήματα 
· 150 Ψυχολογία 
· 160 Λογική 
· 170 Ηθική 
· 180 Ανατολική και αρχαία φιλοσοφία 
· 190 Νεότερη φιλοσοφία
200 Θρησκεία.
· 210 Φιλοσοφία και θεωρία θρησκείας 
· 220 Βίβλος 
· 230 Δογματική θεολογία 
· 240 Πρακτική θεολογία 
· 250 Ποιμαντορική θεολογία 
· 260 Εκκλησιαστική θεολογία 
· 270 Ιστορία των Χριστιανικών Εκκλησιών 
· 280 Χριστιανικές Εκκλησίες και Αιρέσεις 
· 290 Άλλες θρησκείες
300 Κοινωνικές επιστήμες.
· 310 Στατιστική 
· 320 Πολιτικές Επιστήμες 
· 330 Οικονομικές Επιστήμες 
· 340 Δίκαιο 
· 350 Δημοσία Διοίκηση 
· 360 Κοινωνική Πρόνοια 
· 370 Εκπαίδευση 
· 380 Εμπόριο 
· 390 Ήθη και έθιμα
400 Γλώσσα.
· 410 Συγκριτική φιλολογία 
· 420 Αγγλική γλώσσα 
· 430 Γερμανική γλώσσα 
· 440 Γαλλική γλώσσα 
· 450 Ιταλική γλώσσα 
· 460 Ισπανική και Πορτογαλική γλώσσα 
· 470 Λατινική γλώσσα 
· 480 Ελληνική γλώσσα 
· 490 Άλλες Γλώσσες
500 Μαθηματικά / Φυσικές επιστήμες.
· 510 Μαθηματικά 
· 520 Αστρονομία 
· 530 Φυσική 
· 540 Χημεία / Ορυκτολογία / Κρυσταλλογραφία 
· 550 Γεωλογία 
· 560 Παλαιοντολογία 
· 570 Βιολογία 
· 580 Βοτανική 
· 590 Ζωολογία
600 Εφαρμοσμένες επιστήμες / Ιατρική / Τεχνολογία.
· 610 Ιατρική 
· 620 Μηχανική 
· 630 Γεωργία 
· 640 Οικιακή Οικονομία 
· 650 Επιχειρήσεις και μέθοδοι επιχειρήσεων 
· 660 Βιομηχανική χημεία 
· 670 Μεταποίηση (βιομηχανικοί κλάδοι και προϊόντα αυτών) 
· 680 Διάφορες βιομηχανίες(ι βιομηχανίες ορισμένων κατεργασμένων προϊόντων) 
· 690 Δομικές κατασκευές
700 Καλές τέχνες / Ψυχαγωγία / Αθλητισμός.
· 710 Αρχιτεκτονική του τοπίου 
· 720 Αρχιτεκτονική 
· 730 Γλυπτική 
· 740 Σχέδιο / Διακοσμητική τέχνη 
· 750 Ζωγραφική 
· 760 Χαρακτική 
· 770 Φωτογραφία 
· 780 Μουσική 
· 790 Ψυχαγωγία / Αθλητισμός
800 Λογοτεχνία και ρητορική.
· 810 Αμερικανική λογοτεχνία 
· 820 Αγγλική λογοτεχνία 
· 830 Γερμανική λογοτεχνία 
· 840 Γαλλική λογοτεχνία 
· 850 Ιταλική λογοτεχνία 
· 860 Ισπανική και Πορτογαλική λογοτεχνία 
· 870 Λατινική λογοτεχνία 
· 880 Ελληνική λογοτεχνία 
· 890 Λογοτεχνία άλλων γλωσσών
900 Γεωγραφία / Βιογραφία / Ιστορία.
· 910 Γεωγραφία / Ταξίδια 
· 920 Βιογραφίες 
· 930 Αρχαία παγκόσμιος ιστορία 
· 940 Ευρωπαϊκή ιστορία 
· 950 Ιστορία της Ασίας 
· 960 Ιστορία της Αφρικής 
· 970 Ιστορία της Β. Αμερικής 
· 980 Ιστορία της Ν. Αμερικής 
· 990 Ιστορία της Ωκεανίας και των Πολικών περιοχών
Κωδικοποίηση εκτός Ντιούι.
ΕΜ -  
ΕΠ -  
ΕΔ -  
ΞΜ -  ΞΕΝΟ ΜΥΘΙΣΤΟΡΗΜΑ
ΞΠ -  ΞΕΝΗ ΠΟΙΗΣΗ
ΞΔ -  ΞΕΝΟ ΔΙΗΓΗΜΑ

</doc>
<doc id="51433" url="https://el.wikipedia.org/wiki?curid=51433" title="Διεθνές Φεστιβάλ Ταινιών Μικρού Μήκους του Ομπερχάουζεν">
Διεθνές Φεστιβάλ Ταινιών Μικρού Μήκους του Ομπερχάουζεν

Το Διεθνές Φεστιβάλ Ταινιών Μικρού Μήκους του Ομπερχάουζεν (γερμ. "Internationale Kurzfilmtage Oberhausen") καθιερώθηκε το 1954 και θεωρείται ένα από τα Φεστιβάλ Ταινιών Μικρού Μήκους με την μεγαλύτερη παράδοση παγκοσμίως. Διοργανώνεται ετησίως στην γερμανική πόλη Ομπερχάουζεν. Το φεστιβάλ είναι εξειδικευμένο σε ταινίες μικρού μήκους μυθοπλασίας και πειραματικές, γυρισμένες σε φιλμ η σε βίντεο. Διάφοροι διάσημοι σκηνοθέτες όπως οι Βιμ Βέντερς, Τζορτζ Λούκας, Ρόμαν Πολάνσκι και Μάρτιν Σκορσέζε έχουν συμμετάσχει στο φεστιβάλ.
Διάφορες πληροφορίες.
Στα πλαίσια τεσσάρων διαγωνισμών ("International", "Deutsch", "Kinder und Jugend", "MuVi-Preis") παρουσιάζονται ταινίες και βίντεο από ολόκληρο τον κόσμο τραβώντας την προσοχή τηλεοπτικών συντακτών, εκπροσώπων άλλων φεστιβάλ και δημοσιογράφων. Το κύριο βραβείο του φεστιβάλ είναι το μεγάλο βραβείο της πόλης του Ομπερχάουζεν στον διεθνή διαγονισμό ("Großer Preis der Stadt Oberhausen"), που χρηματοδοτείται με 7.500 €. Επιπλέον απονέμεται το βραβείο "ARTE" για την καλύτερη ευρωπαϊκή ταινία μικρού μήκους, που χρηματοδοτείται με 7.500 €ενώ η καλύτερη γερμανική συνεισφορά βραβεύεται με 5.000 €. 
Κάθε χρόνο αγοράζονται επιλεγμένες συνεισφορές από τους διαγωνισμούς και τα πρόσθετα προγράμματα του φεστιβάλ, αρχειοθετούνται και παρουσιάζονται ή διανέμονται μη εμπορικά σε ολόκληρο τον κόσμο. Έτσι το αρχείο του φεστιβάλ διαθέτει σήμερα (2006) περίπου 1.300 ταινίες κυρίως συνεισφορές από την πρώην Γιουγκοσλαβία, την Τσεχοσλοβακία, το Ηνωμένο Βασίλειο, τη Γαλλία, την Ιταλία, την Πολωνία και τις Ηνωμένες Πολιτείες. Το αρχείο λειτουργεί με βάση τις προδιαγραφές της "FIAF" ("Féderation International des Archives du Film").

</doc>
<doc id="51434" url="https://el.wikipedia.org/wiki?curid=51434" title="Ψάρι Ηλείας">
Ψάρι Ηλείας

Το Ψάρι είναι οικισμός του νομού Ηλείας. Έχει πληθυσμό 261 μόνιμους κατοίκους σύμφωνα με την απογραφή του 2011. Βρίσκεται στο βόρειο τμήμα του νομού και σε υψόμετρο 30 περίπου μέτρων. Ανήκει διοικητικά στο Δήμο Ανδραβίδας-Κυλλήνης.
Ιστορία.
Το χωριό πρωτοσχηματίζεται στις αρχές του 15ου αιώνα. Αναφέρεται το 1461/1462 σε οθωμανικό τιμαριώτικο κατάστιχο να κατοικείται από αλβανόφωνους.
Την 20/04/1835 ορίζεται έδρα του τότε Δήμου Καλοτυχίας. Με το ΦΕΚ 5Α της 08/03/1841 αποσπάται από το Δήμο Καλοτυχίας και προσαρτάται στο Δήμο Βουπρασίων, ενώ ορίστηκε ως έδρα του δήμου τα διαστήματα 08/03/1841-07/09/1849 και 27/05/1864-12/06/1865. Με το ΦΕΚ 256Α της 28/08/1912 αποσπάται από το δήμο Βουπρασίων και ορίζεται έδρα της κοινότητας Ψαρίου. Με το ΦΕΚ 7Β της 20/01/1918 μετονομάστηκε σε Βουπράσιον, όνομα το οποίο δεν επικράτησε. Με το ΦΕΚ 202Α της 18/11/1967 προσαρτήθηκε στην κοινότητα Βάρδας. Με το ΦΕΚ 244Α της 04/12/1997, σύμφωνα με τη Διοικητική Μεταρρύθμιση "Καποδίστριας", προσαρτάται στο Δήμο Βουπρασίας μέχρι το 2010 που εντάχθηκε στο Δήμο Ανδραβίδας - Κυλλήνης (ΦΕΚ 87Α - 07/06/2010) βάσει της Διοικητικής Μεταρρύθμισης "Καλλικράτης".
Ο οικισμός απείχε μία ώρα δρόμο στα 1885 από τη Μανωλάδα, την έδρα του τότε Δήμου Βουπρασίων.
Δημογραφικά στοιχεία.
Η εξέλιξη του μόνιμου πληθυσμού του οικισμού τον 21ο αιώνα είναι η εξής:

</doc>
<doc id="51436" url="https://el.wikipedia.org/wiki?curid=51436" title="Εγκεφαλος αυτοκινητου">
Εγκεφαλος αυτοκινητου



</doc>
<doc id="51437" url="https://el.wikipedia.org/wiki?curid=51437" title="Αλιάνζ Αρίνα Μονάχου">
Αλιάνζ Αρίνα Μονάχου



</doc>
<doc id="51438" url="https://el.wikipedia.org/wiki?curid=51438" title="Ιβόν ντε Κάρλο">
Ιβόν ντε Κάρλο

Η Ιβόν ντε Κάρλο ("Yvonne De Carlo", γεννήθηκε ως "Margaret Yvonne Middleton", 1 Σεπτεμβρίου 1922 - 8 Ιανουαρίου 2007) ήταν Καναδή ηθοποιός, χορεύτρια και τραγουδίστρια. Ο πιο γνωστός της ρόλος ήταν αυτός της «Lily Munster» στην τηλεοπτική σειρά του 1964-1966, The Munsters που προβάλλονταν από το CBS.

</doc>
<doc id="51440" url="https://el.wikipedia.org/wiki?curid=51440" title="Υγρομετρία">
Υγρομετρία

Η Υγρομετρία είναι κλάδος της Φυσικής με κύριο αντικείμενο την εφαρμογή μεθόδων αφενός του προσδιορισμού της υγρασίας γενικά, καθώς και την περιεκτικότητα σε υδρατμούς του αέρα ειδικότερα. 
Στην υγρομετρία χρησιμοποιούνται διάφορα είδη οργάνων που ονομάζονται υγρόμετρα.

</doc>
<doc id="51452" url="https://el.wikipedia.org/wiki?curid=51452" title="Αλέκα Κατσέλη">
Αλέκα Κατσέλη

Η Αλέκα (Αλεξάνδρα) Κατσέλη, το γένος Μαζαράκη (Αθήνα 19 Οκτωβρίου 1917 - 11 Σεπτεμβρίου 1994), υπήρξε σπουδαία δραματική Ελληνίδα ηθοποιός και διπλωματούχος καλλιτέχνης του χορού.
Βιογραφία.
Στη θεατρική σκηνή εμφανίσθηκε για πρώτη φορά στο Θέατρο Τέχνης το 1942, στη διάρκεια της Κατοχής. Μετά την απελευθέρωση, και μετά από μια σειρά επιτυχιών της προσλήφθηκε το 1945 στο Εθνικό Θέατρο από την σκηνή του οποίου και έκανε την πρώτη της εμφάνιση ως Πόρτσια στο έργο «Έμπορος της Βενετίας» του Σαίξπηρ σε διδασκαλία του λίγο αργότερα συζύγου της σκηνοθέτη Πέλου Κατσέλη.
Μετά διετία αποχωρώντας από το Εθνικό εμφανίσθηκε ως πρωταγωνίστρια της δραματικής σκηνής σε διάφορα δραματικά έργα άλλων θιάσων. Το 1950 επαναπροσλήφθηκε στο Εθνικό θέατρο εμφανιζόμενη σε βασικούς ρόλους της «Αγίας Ιωάννας» του Μπέρναρ Σω και των «Τριών κόσμων» του Διονυσίου Ρώμα.
Παράλληλα πρωταγωνίστησε στη κινηματογραφική ταινία «Λύκαινα» και έλαβε μέρος στα χοροδράματα «Μαρσύας» και «Μορφές μιας γυναίκας» του Ελληνικού Χοροδράματος του Μάνου Χατζιδάκι (1949), συνεχίζοντας μια πλούσια θεατρική καριέρα με αποκορύφωση το 1986 όπου πρωταγωνιστεί στο έργο «Το σπίτι της Μπερνάντα Άλμπα» του Φεντερίκο Γκαρθία Λόρκα.Στον ελληνικό κινηματογράφο, στην τηλεόραση και στο ραδιόφωνο η συμμετοχή της υπήρξε αξιόλογη.
Προσωπική ζωή.
Κόρη της Αλέκας Κατσέλη είναι η σημερινή ηθοποιός και πολιτικός Νόρα (Ελεονώρα) Κατσέλη, όπως και η επίσης πολιτικός και οικονομολόγος Λούκα (Λουκία Ταρσίτσα) Κατσέλη, σύζυγος του πρώην υπουργού Γεράσιμου Αρσένη.
Θεατρικές παραστάσεις.
Κατάλογος βασικών πληροφοριών θεατρικών παραστάσεων στις οποίες συμμετείχε η Κατσέλη, ως ηθοποιός.

</doc>
<doc id="51453" url="https://el.wikipedia.org/wiki?curid=51453" title="Τυχερό παιχνίδι">
Τυχερό παιχνίδι



</doc>
<doc id="51454" url="https://el.wikipedia.org/wiki?curid=51454" title="Πολεμική τέχνη">
Πολεμική τέχνη



</doc>
<doc id="51456" url="https://el.wikipedia.org/wiki?curid=51456" title="Φιλοκτήτης">
Φιλοκτήτης

Ο Φιλοκτήτης ήταν μυθολογικός ήρωας της Θεσσαλίας που συμμετείχε στον Τρωικό πόλεμο και του οποίου η ιστορία ενέπνευσε τους συγχρόνους του αλλά και νεότερους συγγραφείς. Μπορείτε να συμβουλευθείτε τα αντίστοιχα λήμματα

</doc>
<doc id="51457" url="https://el.wikipedia.org/wiki?curid=51457" title="Φιλοκτήτης (Σοφοκλή)">
Φιλοκτήτης (Σοφοκλή)

Ο Φιλοκτήτης είναι τραγωδία του Σοφοκλή που αποτελείται από στίχους, με κεντρικό πρόσωπο τον ομώνυμο ομηρικό ήρωα. Το έργο πραγματεύεται το θέμα της σύγκρουσης του συναισθήματος του πατριωτισμού με τον ανθρωπισμό. Παρουσιάστηκε στα Διονύσια το 409 π.Χ. και κέρδισε το πρώτο βραβείο.
Τόσο ο προγενέστερος Αισχύλος όσο και ο μεταγενέστερος Ευριπίδης έχουν δώσει τη δική τους εκδοχή αλλά δε διασώζονται τα έργα τους.
Γενικά.
Γενικά στο Φιλοκτήτη το σχήμα Ύβρη -Άτη υπάρχει πιο αθέατο από όσο στα άλλα έργα του Σοφοκλή. Δεν αντιτίθενται θεοί και άνθρωποι, αλλά άνθρωποι και άνθρωποι. Κυρίως αντιτίθενται δύο ηθικές· η ηθική του δόλου με την ηθική της ευθύτητας. Ο Οδυσσέας λέει στον Νεοπτόλεμο που πρεσβεύει, ότι από τη φύση του τίποτε δεν κάνει με πονηριές, ούτε αυτός ούτε αυτός που τον γέννησε (ο Αχιλλέας) : «μια μέρα αχρείος τώρα και Νίκη και έπειτα σ΄όλη σου τή ζωή δόξα καί Έντιμος». Και στη συνέχεια : «Τοιούτος ειμ´ εγώ· όποιον χρειάζονται οι καιροί κι όπου διαγωνίζονται ενάρετοι και δίκαιοι δεν θα έβρισκες κανένα από με πιο ευσεβή. Έτσι έχω γεννηθεί, τη νίκη πάντοτε να θέλω, μ΄εξαίρεση εσένα».
Υπόθεση.
Ο Φιλοκτήτης εκστρατεύει μαζί με τους υπόλοιπους Έλληνες εναντίον των Τρώων, επικεφαλής επτά πλοίων με Θεσσαλούς πολεμιστές. Στη Λήμνο, όπου κάνουν στάση, ο Φιλοκτήτης πλησιάζει πολύ κοντά σε ένα ναό της Αθηνάς και μια ύδρα, δηλητηριώδες ερπετό, τον δαγκώνει στο πόδι. Η πληγή του δε θεραπευόταν και ο ίδιος υπέφερε φοβίζοντας το στρατό, οπότε με προτροπή του Οδυσσέα και των Ατρειδών τον εγκαταλείπουν στο νησί. Εκεί, παραμένει δέκα χρόνια, καθ' όλη σχεδόν τη διάρκεια του Τρωικού Πολέμου που δεν έχει λήξει ακόμα.
Ωστόσο, βγαίνει χρησμός ότι οι Αχαιοί δε θα κυριεύσουν το Ίλιον, αν δε βοηθήσει το ανίκητο τόξο του Ηρακλή, ο οποίος πεθαίνοντας το είχε χαρίσει στο Φιλοκτήτη, που ήταν ο μόνος που τον λύτρωσε στην πυρά που είχε ριφθεί, επειδή δεν μπορούσε να απαλλαγεί από το δηλητηριώδη χιτώνα που κατέτρωγε την σάρκα του. Στέλνονται, λοιπόν, ο Οδυσσέας και ο Νεοπτόλεμος, ώστε να αποσπάσουν, ακόμα και με δόλο, το τόξο και τα βέλη του Ηρακλή. Ο Φιλοκτήτης όμως αρνείται να τα δώσει, μη θέλοντας να συμφιλιωθεί με τους ανθρώπους που του είχαν δείξει σκληρότητα και τον είχαν εγκαταλείψει πριν δέκα χρόνια.
Ο Οδυσσέας προσπαθεί να πείσει το Νεοπτόλεμο να ξεγελάσει το Φιλοκτήτη και να του πει πως κι αυτός εξαπατήθηκε από τον Οδυσσέα, που κατακράτησε τα όπλα του πατέρα του, Αχιλλέα, και γι ΄αυτό θύμωσε και έφυγε από την Τροία για να γυρίσει στη Σκύρο. Ο Νεοπτόλεμος αρνείται στην αρχή να μετάσχει στην απάτη, αλλά πείθεται, όταν του μιλά για τη δόξα που θα αποκτήσει όταν θα εκπορθήσει την Τροία με τα βέλη του Φιλοκτήτη.
Ο Νεοπτόλεμος, αφού ξεγελά το Φιλοκτήτη, πάει να το μετανιώσει την τελευταία στιγμή και αρχίζει να το συζητά μαζί του. Εμφανίζεται όμως ο Οδυσσέας και γίνεται έντονη συζήτηση μεταξύ του και του Νεοπτόλεμου. Τελικά, ο Νεοπτόλεμος ακούει τη συνείδησή του και επιστρέφει το τόξο και τα βέλη στο Φιλοκτήτη, και ο Οδυσσέας φεύγει θυμωμένος. Ως από μηχανής θεός εμφανίζεται τότε ο Ηρακλής, ο οποίος πείθει το Φιλοκτήτη να πάει στην Τροία και να φέρει τη νίκη στους Αχαιούς. Ο Φιλοκτήτης πηγαίνει στην Τροία σκοτώνει με τα βέλη του τον Πάρι και είναι μέρος της ομάδας που κρύβεται μέσα στον Δούρειο Ίππο στην τελική επίθεση κατά της Τροίας.
Παραστασιογραφία.
Η πρώτη παράσταση του "Φιλοκτήτη" στο νεοελληνικό θέατρο έγινε στις 16 και 28 Φεβρουαρίου 1818 στην Οδησσό σε διασκευή του Νικολάου Πίκολλου με ερασιτέχνες ηθοποιούς. Η παράσταση αυτή αποτελεί και την πρώτη παρουσίαση αρχαίας τραγωδίας στο Νεοελληνικό θέατρο.
2014 Αρτivities ΔΗΠΕΘΕ ΠΑΤΡΑΣ Κωστασ Φίλιππογλου Μιχάηλ Μαρμαρινός

</doc>
<doc id="51459" url="https://el.wikipedia.org/wiki?curid=51459" title="Ηλέκτρα (Σοφοκλή)">
Ηλέκτρα (Σοφοκλή)

Η Ηλέκτρα είναι τραγωδία του Σοφοκλή, άγνωστης χρονολογίας, με θέμα την εκδίκηση της Ηλέκτρας για τον θάνατο του πατέρα της.
Τα πρόσωπα.
Τα πρόσωπα του έργου είναι η Ηλέκτρα, το κεντρικό πρόσωπο, η κόρη του Αγαμέμνονα και της Κλυταιμνήστρας, η Κλυταιμνήστρα, η οποία είχε δολοφονήσει τον άνδρα της Αγαμέμνονα και είχε παντρευτεί τον εξάδελφο του νεκρού Αίγισθο, ο Αίγισθος, η Χρυσόθεμις, αδελφή της Ηλέκτρας, ο Ορέστης, ο αδελφός τους, ο φίλος του Πυλάδης και ο παιδαγωγός του.
Η πλοκή του έργου.
Η Ηλέκτρα ζει στο Άργος θρηνώντας τον πατέρα της, Αγαμέμνονα, και κατηγορώντας ανοιχτά τη μητέρα της, Κλυταιμνήστρα, και τον άντρα της, Αίγισθο, για τη δολοφονία του. Η αδελφή της, η Χρυσόθεμις, συμμερίζεται τη στενοχώρια της Ηλέκτρας και εύχεται και αυτή να επιστρέψει ο αδελφός τους, ο Ορέστης, και να εκδικηθεί, αλλά φέρεται με πολύ πιο συμβατικό τρόπο αποδεχόμενη την κατάσταση, καθώς βλέπει ότι δεν μπορεί να κάνει αλλιώς.
Ο Ορέστης, με σύμβουλο τον παιδαγωγό του και βοηθό τον φίλο του, Πυλάδη, επιστρέφει από τη Φωκίδα (όπου τον μεγάλωσε ο παιδαγωγός του, για να τον σώσει από τους δολοφόνους του πατέρα του) με σκοπό να εκδικηθεί τον θάνατο του πατέρα του και να πάρει τη θέση του ως Βασιλιάς. Προκειμένου να πλησιάσουν στο παλάτι χωρίς να κινδυνέψουν, εμφανίζεται πρώτα ο παιδαγωγός, για να αναγγείλει στην Κλυταιμνήστρα ότι ο Ορέστης έχασε τη ζωή του σε ιππικό αγώνα, και έπειτα ο ίδιος ο Ορέστης με τον Πυλάδη κουβαλώντας ένα αγγείο που υποτίθεται πως περιείχε τις στάχτες του Ορέστη.
Στο άκουσμα του θανάτου του αδελφού της και έχοντας χάσει πια κάθε ελπίδα η Ηλέκτρα θρηνεί τόσο σπαρακτικά, ώστε ο Ορέστης συγκινημένος από τον θρήνο της αναγκάζεται να αποκαλύψει την πραγματική του ταυτότητα. Στη συνέχεια, μπαίνει στο σπίτι και σφάζει τη μητέρα του, την Κλυταιμνήστρα. Βγάζει το σώμα της έξω σκεπασμένο με ένα σεντόνι και όταν έρχεται ο Αίγισθος, του δείχνει το σώμα λέγοντάς του ότι είναι το σώμα του Ορέστη. Όταν αυτός το αποκαλύπτει και αντιλαμβάνεται ότι είναι το σώμα της Κλυταιμνήστρας, ο Ορέστης του λέει ότι ήλθε να εκδικηθεί και τον οδηγεί μαζί με τον Πυλάδη στο ανάκτορο για να τον σκοτώσει.

</doc>
<doc id="51461" url="https://el.wikipedia.org/wiki?curid=51461" title="Ψάριον Ηλείας">
Ψάριον Ηλείας



</doc>
<doc id="51472" url="https://el.wikipedia.org/wiki?curid=51472" title="Πόλοκ">
Πόλοκ



</doc>
<doc id="51479" url="https://el.wikipedia.org/wiki?curid=51479" title="Εκκλησιαστικοί πατέρες">
Εκκλησιαστικοί πατέρες



</doc>
<doc id="51480" url="https://el.wikipedia.org/wiki?curid=51480" title="Γιόχαν Βόλφγκανγκ φον Γκαίτε">
Γιόχαν Βόλφγκανγκ φον Γκαίτε

Ο Γιόχαν Βόλφγκανγκ φον Γκαίτε ("Johann Wolfgang von Goethe", Φρανκφούρτη, 28 Αυγούστου 1749 – Βαϊμάρη, 22 Μαρτίου 1832) ήταν παγκοσμίου αναστήματος Γερμανός ποιητής, μυθιστοριογράφος, δραματουργός, θεωρητικός της Τέχνης, φυσιοδίφης και φιλέλληνας. 
Βιογραφία.
Η οικογένεια του ήταν μια από τις πιο εύπορες στη Φρανκφούρτη και του προσέφερε πολλές δυνατότητες μόρφωσης. Σε ηλικία 15 χρονών έγραψε τα πρώτα του ποιήματα, τα οποία στη συνέχεια κατέστρεψε. Το 1765 ξεκίνησε σπουδές Νομικής στη Λειψία κατόπιν επιθυμίας του πατέρα του. Παράλληλα με τις σπουδές του ασχολήθηκε με τις εικαστικές τέχνες. Στην Λειψία ήρθε σε επαφή με το έντονο ελληνικό στοιχείο της πόλης. Ως φίλος των Ελλήνων και της Ελλάδας αφιέρωσε πολλά έργα του στην Ελληνική Αρχαιότητα. 
Το 1769 αρρώστησε και επέστρεψε στη Φρανκφούρτη. Την ίδια περίοδο άρχισε να ανακαλύπτει μέσα του και τον ήρωά του "Φάουστ". Το 1770 ολοκλήρωσε τις σπουδές Νομικής και παράλληλα παρακολούθησε μαθήματα Ιατρικής, Χημείας και Βοτανικής. Επέστρεψε στη Φρανκφούρτη και ασχολήθηκε με τη δικηγορία. Το 1774, συγκλονισμένος από την αυτοκτονία ενός φίλου του, έγραψε "Τα πάθη του νεαρού Βέρθερου", ένα μυθιστόρημα που λάτρεψε ο Ναπολέων Α΄ και έγινε λάβαρο του ηθικού και πνευματικού κινήματος. Η Βαϊμάρη υπήρξε σημαντικός σταθμός στη σταδιοδρομία του Γκαίτε, καθώς είχε αναλάβει εκεί καθήκοντα Υπουργού του Δούκα της. Ένα από τα σημαντικότερα έργα του Γκαίτε είναι το "Ταξίδι στην Ιταλία", το οποίο έγραψε κατά τη διαμονή του στη νότια Ιταλία. Μέχρι το 1805 είχε στενή επαφή και φιλία με τον Σίλερ και μια βαθιά φιλία αναπτύχθηκε μεταξύ των δύο ανδρών.
Το 1806 παντρεύτηκε την Κριστιάνε Βούλπιους, με την οποία είχε ήδη από το 1789 έναν γιο, τον Άουγκουστ φον Γκαίτε, τον οποίο γαλούχησε με τα φιλελληνικά του ιδεώδη και ο οποίος αργότερα παντρεύτηκε την επίσης φιλελληνίδα Οθέλλεια.
Ο "Φάουστ", το έργο ζωής του, ολοκληρώθηκε με τον δεύτερο τόμο έναν χρόνο πριν το θάνατο του, το 1832 στη Βαϊμάρη. Οι τελευταίες του λέξεις ήταν: "Φως, περισσότερο φως" Γερμανικά: "Mehr Licht!".
Επιπλέον βιβλιογραφία[Επεξεργασία | επεξεργασία κώδικα].
∙Παναγιώτη Παπανικολαόυ, Η Φαουστική Συμφωνία, εκδόσεις Αντωνίου Ν. Σάκκουλα Ε.Ε, 2004

</doc>
<doc id="51481" url="https://el.wikipedia.org/wiki?curid=51481" title="Γιόχαν Βόλφγκανγκ Γκαίτε">
Γιόχαν Βόλφγκανγκ Γκαίτε



</doc>
<doc id="51485" url="https://el.wikipedia.org/wiki?curid=51485" title="Αντιγόνη">
Αντιγόνη

Αντιγόνη είναι ένα ελληνικό γυναικείο όνομα με ρίζες από την αρχαιότητα.
Το λήμμα "Αντιγόνη" μπορεί να αναφέρεται σε:

</doc>
<doc id="51488" url="https://el.wikipedia.org/wiki?curid=51488" title="Γκαίτε">
Γκαίτε



</doc>
<doc id="51489" url="https://el.wikipedia.org/wiki?curid=51489" title="Αντιγόνη (Σοφοκλή)">
Αντιγόνη (Σοφοκλή)

Η Αντιγόνη είναι αρχαία τραγωδία του Σοφοκλή που παρουσιάστηκε πιθανότατα στα Μεγάλα Διονύσια του 441 π.Χ.. Το θέμα της προέρχεται από τον Θηβαϊκό κύκλο, απ' όπου ο Σοφοκλής άντλησε υλικό και για δύο άλλες τραγωδίες του, τον "Οιδίποδα Τύραννο" και τον "Οιδίποδα επί Κολωνώ". Τα μυθοπλαστικά γεγονότα της "Αντιγόνης" είναι μεταγενέστερα χρονολογικά από εκείνα των τραγωδιών για τον Οιδίποδα, αλλά η "Αντιγόνη" παρουσιάστηκε πριν από αυτές. Θέμα της είναι η προσπάθεια της Αντιγόνης να θάψει τον νεκρό αδελφό της Πολυνείκη, παρά την αντίθετη εντολή του Κρέοντα, βασιλιά της Θήβας, θέτοντας την τιμή των θεών και την αγάπη για τον αδερφό της υπεράνω των νόμων των ανθρώπων. Η "Αντιγόνη" είναι η δεύτερη αρχαιότερη σωζόμενη τραγωδία του Σοφοκλή, μετά τον "Αίαντα".
Μυθολογικό υπόβαθρο.
Η Αντιγόνη ήταν ένα από τα τέσσερα παιδιά που ο Οιδίποδας απέκτησε με την Ιοκάστη, βασίλισσα της Θήβας, χωρίς να γνωρίζει πως εκείνη ήταν η φυσική μητέρα του. Τα υπόλοιπα παιδιά τους ήταν η Ισμήνη, ο Ετεοκλής και ο Πολυνείκης. Ο Οιδίποδας είχε καταραστεί τους γιους του να διαφωνήσουν για το μοίρασμα της κληρονομιάς τους και να αλληλοσκοτωθούν, επειδή είχαν παραβιάσει διαταγές του. 
Όταν ο Οιδίποδας ανακάλυψε την αλήθεια για την καταγωγή του αυτοεξορίστηκε και τα δύο αδέρφια συμφώνησαν να κυβερνούν εναλλάξ τη Θήβα ανά έναν χρόνο. Μετά το πρώτο έτος διακυβέρνησης ο Ετεοκλής αρνήθηκε να παραχωρήσει τον θρόνο στον Πολυνείκη. Έτσι ο δεύτερος έφυγε από τη Θήβα και πήγε στο Άργος, όπου παντρεύτηκε την κόρη του βασιλιά Άδραστου και οργάνωσε εκστρατεία εναντίον της Θήβας. Η εκστρατεία απέτυχε, όμως και οι δύο αδερφοί σκοτώθηκαν σε μονομαχία μεταξύ τους. Τον θρόνο ανέλαβε τότε ο Κρέων, αδερφός της Ιοκάστης, που διέταξε να μείνει άταφο το πτώμα του Πολυνείκη επειδή πρόδωσε την πατρίδα του.
Υπόθεση του έργου.
Ο πρόλογος της τραγωδίας τοποθετείται χρονικά στο ξημέρωμα της ημέρας που ακολούθησε τη λύση της πολιορκίας. Ο Κρέοντας έχει ήδη δώσει την εντολή να μην ταφεί ο Πολυνείκης, ως προδότης, με την απειλή αυστηρής τιμωρίας (λιθοβολισμό) σε όποιον παραβεί τη διαταγή. Έξω από το ανάκτορο εμφανίζονται η Αντιγόνη και η αδερφή της η Ισμήνη. Η Αντιγόνη ανακοινώνει την απόφασή της να θάψει τον Πολυνείκη, σύμφωνα με τους θεϊκούς άγραφους νόμους που επιβάλλουν κανένα πτώμα να μην μένει άταφο, χωρίς νεκρικές τιμές. Η Ισμήνη αρνείται να συνεργαστεί, φοβούμενη τη δύναμη του Κρέοντα, και δεν καταφέρνει να αλλάξει τη γνώμη της Αντιγόνης. 
Μετά τη φορτισμένη συνομιλία τους ακολουθεί η πάροδος του Χορού, που αποτελείται από γέροντες της Θήβας. Η πάροδος θριαμβολογεί τη νίκη εναντίον των εχθρών. Στη συνέχεια καταφθάνει ο Κρέοντας και ανακοινώνει τις νέες αξίες σύμφωνα με τις οποίες προτίθεται να κυβερνήσει την πόλη, καθώς και την απόφασή του για τη μη ταφή του Πολυνείκη. 
Στην επόμενη σκηνή μπαίνει αναπάντεχα ένας από τους φύλακες του άταφου πτώματος και ανακοινώνει ότι με άγνωστο τρόπο έγινε συμβολική ταφή του νεκρού, τον οποίο σκέπαζε τώρα λεπτή στρώση χώματος. Ο Κρέοντας διατάζει τον φύλακα να βρει τον παραβάτη και το επεισόδιο κλείνει με ένα χορικό που εξυμνεί την απεριόριστη δύναμη του ανθρώπου αλλά επισημαίνει την αδυναμία του απέναντι στις θεϊκές δυνάμεις και την αναπόφευκτη φύση του να δρα ενάντια στους νόμους θεών και ανθρώπων.
Στο δεύτερο επεισόδιο, επανέρχεται στη σκηνή ο φύλακας οδηγώντας την Αντιγόνη, που συνελήφθη όταν επιχείρησε εκ νέου ταφή. Ακολουθεί έντονη αντιπαράθεση μεταξύ Αντιγόνης και Κρέοντα και στη συνέχεια έρχεται στη σκηνή και η Ισμήνη, που κατηγορείται από τον βασιλιά για συνεργασία στην ταφή. Αν και δεν είχε αναμιχθεί στην ταφή, η Ισμήνη δεν αποκρούει τις κατηγορίες και ο Κρέοντας αποφασίζει να τιμωρήσει και τις δύο. Στο δεύτερο στάσιμο ο Χορός θρηνεί τη μοίρα της οικογένειας των Λαβδακιδών, που οι κατάρες της πλήττουν τώρα και τα νεότερα μέλη της. 
Στο τρίτο επεισόδιο εμφανίζεται ο Αίμονας, γιος του Κρέοντα και αρραβωνιαστικός της Αντιγόνης, που στην αρχή προσπαθεί με σύνεση να μεταπείσει και έπειτα συγκρούεται με τον πατέρα του για το θέμα της ταφής και την τιμωρία της Αντιγόνης. Αδυνατώντας να αλλάξει γνώμη στον Κρέοντα, φεύγει από τη σκηνή αφήνοντας την απειλή στον πατέρα του πως δεν θα τον ξαναδεί. Με την παρότρυνση του Χορού ο Κρέοντας αποφασίζει να μην τιμωρηθεί η Ισμήνη και αλλάζει την τιμωρία για την Αντιγόνη να κλειστεί σε σπήλαιο, χωρίς τροφή και νερό, μέχρι να πεθάνει (και όχι να λιθοβολιστεί), ώστε να μην πέσει μίασμα στην πόλη. Στο τρίτο στάσιμο ο Χορός εξυμνεί την παντοδυναμία του έρωτα μέσα στη τραγικότητα της σύγκρουσης του εθιμικού δικαίου με τον νόμο.
Το τέταρτο επεισόδιο περιλαμβάνει τον θρήνο της Αντιγόνης καθώς οδηγείται στον τάφο / φυλακή της. Μέσα στον θρήνο της παραλληλίζει αυτό που της συμβαίνει με την τύχη μιας θεάς, πράγμα στο οποίο ο Χορός αντιδρά θυμίζοντάς της τα παραπτώματα των γονιών της, και στο σημείο αυτό η Αντιγόνη ξεσπά με βαθύ πόνο. Εκεί εμφανίζεται ο Κρέοντας με λόγια σκληρά και διαταγές να πάνε να την θάψουν ζωντανή, ενώ η Αντιγόνη συνεχίζει το μοιρολόι και απαντά στα σκληρά του λόγια και τελικά οδηγείται στη σπηλιά από τους φύλακες. Στο χορικό που ακολουθεί ο Χορός προσπαθεί μάταια να φέρει παραδείγματα ώστε να δείξει στον Κρέοντα πως δεν έχει πράξει σωστά, όμως ο Κρέοντας παραμένει ανένδοτος και αμίλητος.
Στο πέμπτο επεισόδιο ο μάντης Τειρεσίας προειδοποιεί τον Κρέοντα ότι οι θεοί είναι οργισμένοι για την ασέβεια απέναντι στον νεκρό και δεν αποδέχονται τις θυσίες. Ο Κρέων τον κατηγορεί για χρηματισμό και του φέρεται με ασέβεια, αναγκάζοντάς τον να αποχωρήσει, όμως ο Τειρεσίας φεύγοντας κάνει προφητείες εναντίον του Κρέοντα, ο οποίος εύκολα πλέον πείθεται από τον Χορό να αλλάξει στάση και να αναιρέσει και τις δύο εντολές του. Στο πέμπτο στάσιμο ο Χορός κάνει αγωνιώδη επίκληση στον Βάκχο να συνδράμει για το καλό της πόλης. 
Στη συνέχεια φθάνει ένας αγγελιοφόρος που ανακοινώνει, πρώτα στον Χορό και έπειτα και με λεπτομέρειες στην Ευρυδίκη, σύζυγο του Κρέοντα, ότι ο Αίμονας αυτοκτόνησε. Εξιστορεί ότι χωρίς να γνωρίζει ο Αίμονας πως ο Κρέοντας είχε ανακαλέσει τις διαταγές του, πήγε στον τάφο / φυλακή της Αντιγόνης και τη βρήκε απαγχονισμένη. Όταν έφτασε εκεί ο Κρέοντας για να την αποφυλακίσει, έχοντας καθυστερήσει θάβοντας πρώτα τον νεκρό, ο Αίμονας του επιτέθηκε, αστόχησε και απελπισμένος αυτοκτόνησε. Η Ευρυδίκη φεύγει σιωπηλή και ακολούθως εμφανίζεται ο Κρέοντας κρατώντας τον νεκρό του γιο, θρηνώντας. Πάνω στον θρήνο του εμφανίζεται ο δεύτερος αγγελιοφόρος και του αναγγέλλει τον θάνατο της Ευρυδίκης που μόλις αυτοκτόνησε. Ο Κρέοντας συνθλίβεται εντελώς, παραδέχεται πως η αστοχασιά του έφερε όλο αυτό το κακό και αυτοεξορίζεται. Ο Χορός κλείνει την τραγωδία επαινώντας τη φρόνηση και κατακρίνοντας την αστοχασιά.
Κρίση για την Αντιγόνη.
Ύμνος Χορού προς το ανθρώπινο πνεύμα.
Η Τραγωδία του Σοφοκλή, η οποία θεωρείται η ωραιότερη του δραματουργού τόσο από πλευράς αρχιτεκτονικής δομής όσο και διαλόγου, συνοδεύεται από σπάνια δραματική τέχνη και ανθρώπινη συγκίνηση. Η Αντιγόνη κρίνεται ως το τελειότερο από τα σωζόμενα δράματα και ως κανών της παλαιότερης τραγωδίας, σύμφωνα και με το επίγραμμα του Διοσκουρίδη (Παλατινή Ανθολογία VII 37), που εξαίρει ως ίσης αξίας και την Ηλέκτρα του Σοφοκλή:
Είτε σοι Αντιγόνην ειπείν φίλον, ουκ αν αμάρτοις·είτε και Ηλέκτραν· αμφότεραι γάρ άκρον.
Όταν παρουσιάστηκε ένας αγγελιοφόρος, που αναφέρει πως η διαταγή παραβιάστηκε ο Κρέων γίνεται έξω φρενών και απειλεί τους φύλακες. Τότε ο Χορός απαγγέλει τον ύμνο του προς το ανθρώπινο πνεύμα που αρχίζει με τη φράση : «Πολλά τα φοβερά, αλλά τίποτα πιο φοβερό από τον άνθρωπο δεν υπάρχει...», προχωρεί με τη διαπίστωση: «εξουσιάζει με τεχνάσματα τα αγροδίαιτα ορεσίβια ζώα και δαμάζει με περιτράχηλο ζυγό το άλογο με την πλούσια χαίτη και τον ορεσίβιο ακαταπόνητο ταύρο» και τελειώνει με τα λόγια... «δεν είναι άοπλος σε κανένα από όσα πρόκειται να συμβούν στο μέλλον· μόνο του Άδη την αποφυγή δεν θα κατορθώσει· έχει επινοήσει όμως τρόπους αποφυγής αθεράπευτων νόσων».
Η άγραφη και απαρασάλευτη επιταγή των θεών.
Η ταφή των νεκρών ήταν πανελλήνιος νόμος και μόνον οι ιερόσυλοι και οι προδότες έμεναν άταφοι. Η πράξη του Πολυνείκη -επίθεση κατά της πατρίδας του- ήταν προδοτική, αλλά η αδιαλλαξία του Κρέοντα και η εμμονή του στην εφαρμογή αυτού του νόμου, χωρίς να λάβει υπόψιν τον άγραφο νόμο της συγγενικής αγάπης, που θα αναπτύξει ο Πλάτων στον Γοργία, μιλώντας για το δίκαιο και το νόμιμο, τον έκαναν αντιπαθή στον γιό του, στη γυναίκα του, στον μάντη Τειρεσία και στην κοινή γνώμη, την οποία εκφράζει ο Χορός. 
Η Αντιγόνη εκφράζει την «ηθική του κοινού αίματος», που έχει πια επιβιώσει σαν παράδοση, δηλαδή σαν άγραφος νόμος, και εύκολα ο άγραφος νόμος μεταβάλλεται (εκλαμβάνεται) σε θείο νόμο. Ο Κρέοντας εκφράζει το Άστυ (= το εθνικό κράτος της Νεότερης Ιστορίας), τη νομική υπόσταση του κράτους, την κοινή θέληση ή την επιβολή αυτής της θέλησης και όλα αυτά εύκολα μπορούν να ονομαστούν ως «Ανθρώπινος Νόμος».- Και παρ΄όλα αυτά τόλμησες να παραβείς αυτούς τους νόμους.&lt;br&gt;- Ναι, γιατί δεν ήταν ο Δίας που διέταξε αυτά σε μένα ούτε η Δίκη η συγκάτοικος των θεών του κάτω κόσμου όρισε τέτοιους νόμους στους ανθρώπους, ούτε νόμιζα ότι έχουν τόση ισχύ οι δικές σου διαταγές, ώστε να μπορείς να υπερνικήσεις τους άγραφους νόμους και απαρασάλευτους των θεών.Ωστόσο, από εδώ και πέρα προκύπτει η παρερμηνεία ότι το πρόβλημα της Αντιγόνης και η διαμάχη θείου και ανθρώπινου νόμου, ότι το τραγικό πρόσωπο είναι η Αντιγόνη (;) και από το σημείο αυτό και πέρα προβάλλει δελεαστική η παρερμηνεία : το άτομο που αντιστέκεται στην εξουσία, όπως και με την ίδια λογική αυτό μπορεί να αναστραφεί στο: "το άτομο αντιδικεί προς το σύνολο".
Οπότε το πρόβλημα που μπαίνει είναι: ποιος εκφράζει το Σύνολο... ώστε να είναι νόμιμη και αποδεκτή η «εξουσία» του; Ο Σοφοκλής αυτό το πρόβλημα το προσεγγίζει με την ενδιάμεση και «ιδεολογική» συμπεριφορά στον Αίμονα. Ο Αίμων ικετεύει τον πατέρα του να φανεί επιεικής, να ακούσει και τη γνώμη των Θηβαίων, ενώ τον απειλεί πως θα σκοτωθεί και εκείνος, αλλά ο Κρέων μένει ανένδοτος. Ο Χορός απαγγέλει τότε τον ύμνο στον έρωτα.
Ο Χορός απαγγέλει τον Ύμνο του έρωτα.
Ακολουθεί η μετάφραση, του Κωνσταντίνου Μάνου, του χορικού για τον έρωτα :
&lt;poem&gt;Έρωτα ακαταμάχητε εσύ που ξενυχτίζεις
στου κοριτσιού τα μάγουλα, εσύ που αιχμαλωτίζεις
ως και τον πλούσιο άνθρωπο, και στις καλύβες μπαίνεις,
και θάλασσα διαβαίνεις και θάλασσα περνάς!
Κι ούτε κανείς αθάνατος εγλύτωσε από σένα
ούτ΄ άνθρωπον εφήμερο δεν άφησες κανένα.
Εσύ που είσαι το λούλουδο ζωής τυραννισμένης
εσύ που ξετρελένεις εκείνον που κρατάς!
Εσύ και δίκαιον άνθρωπο σπρώχνεις στην αδικία
εσύ και τώρα εσήκωσες τέτοια φιλονικία.
Κι ο πόθος κόρης όμορφης πιά βασιλεύει ακόμη
παρά οι μεγάλοι νόμοι που εδώσαν οι θεοί.
Μα τώρα και ΄γώ σπρώχνομαι τους νόμους να πατήσω
και δεν μπορώ, αυτά βλέποντας, τα δάκρυα να κρατήσω
όταν θωρώ τη δύστυχη εδώ, την Αντιγόνη,
στο στρώμα να σημώνη, που όλους θα μας δεχτεί...
&lt;/poem&gt;
Στο τέλος του ύμνου, οι γέροντες των Θηβών βλέπουν την Αντιγόνη να οδηγείται στο θάνατο. Ο θρήνος της «άκλαυτος, άφιλος, ανυμέναιος, ταλαίφρων άγομαι ταν δ΄ετοίμαν οδόν..» είναι σπαρακτικός αλλά αξιοπρεπής.
Κάθαρση.
Ο μάντης Τειρεσίας προφητεύει μεγάλες συμφορές για τον οίκο του Κρέοντα. Μετανοώντας ο Κρέων θέλει να ελευθερώσει την Αντιγόνη από τον θάλαμο όπου είχε κλειστεί και να ενταφιάσει τον Πολυνείκη, αλλά η Αντιγόνη έχει αυτοκτονήσει και ο Αίμων σκοτώθηκε και αυτός. Η μητέρα του Αίμωνα, Ευρυδίκη, μόλις πληροφορείται τον θάνατο του γιου της, καταριέται τον άνδρα της και αυτοκτονεί. Μπροστά στην καταστροφή ο Κρέων εύχεται να πεθάνει και ο Χορός τελειώνει με τη διατύπωση πως η φρόνηση είναι η κυριότερη προϋπόθεση της ευτυχίας και ότι οι καυχησιολογίες των αλαζόνων, αφού υποστούν μεγάλες ποινές, συνήθως διδάσκουν, πολύ αργά δυστυχώς, τη φρόνηση. (στ.1347-1353)
Αργότερα ο Θησέας αιχμαλώτισε τον Κρέοντα και παρέδωσε το σώμα του Πολυνείκη στο πλήθος για ενταφιασμό.
Ερμηνεία του έργου.
Ερμηνεία στην αρχαία εποχή.
Ο Σοφοκλής έγραψε την "Αντιγόνη" από αντίδραση για την εξορία του Θεμιστοκλή, ήρωα της Ναυμαχίας της Σαλαμίνας. Με το έργο του αυτό επεξεργάζεται την ηθική υποχρέωση για τήρηση των ηθικών νόμων έστω και αν αυτό σημαίνει αντίσταση κατά των ανθρώπινων νόμων με τίμημα το θάνατο. Ο Κρέοντας είναι παντοκράτορας τύραννος. Ο Αίμων υποστηρίζει την δύναμη του λαού και είναι εναντίον της παντοδυναμίας του πατέρα του. Ο Κρέων όμως επιμένει να τιμωρήσει όποιον καταπατεί τους νόμους, και εδώ την Αντιγόνη που αψήφησε την εντολή του Κρέοντα και κήδεψε τον αδερφό της. 
Εκτός αυτού, ο ποιητής θέτει το ερώτημα αν οι «αιώνιοι» θεσμοί γίνονται τίμημα στον βωμό των μικροπολιτικών ενδιαφερόντων. Ο πολίτης κατά τον Σοφοκλή έχει θέληση ελεύθερη, τιμάει όμως τους θεούς και τα έθιμα. Ο Κρέων τιμωρείται από τους θεούς με τον χαμό της οικογένειάς του.
Ερμηνεία στις επόμενες εποχές.
Η τραγωδία της Αντιγόνης μεταφράστηκε τον 16ο αιώνα. Από το 1800 μέχρι σήμερα οι άνθρωποι ερμήνευσαν το έργο αυτό, το μελοποίησαν, το έκαναν δικό τους κατά πολλούς τρόπους. Ο Χέγκελ στις διαλέξεις του δίδασκε στους φοιτητές ότι η Αντιγόνη του Σοφοκλή είναι το αισθητικά πιο τελειοποιημένο καλλιτέχνημα. Η μετάφραση του Φρίντριχ Χέλντερλιν ("Hölderlin") αποτελεί ένα από τα καλλιτεχνικά αριστουργήματα της μοντέρνας φιλολογίας. Άλλοι συγγραφείς που εμπνεύστηκαν από το μύθο της Αντιγόνης είναι οι Walter Hasenclever (1917), Ζαν Ανούιγ (1943), Μπέρτολτ Μπρεχτ (1947) Rolf Hochhuth (1963) κ.α. Στο χώρο της όπερας μεταφέρθηκε από τους Τομμάζο Τραέττα ("Antigona", 1772), Άρθουρ Χόνεγκερ (1927), Καρλ Ορφ ("Antigonae", 1949), Γκέοργκ Κάτζερ ("Antigone oder Die Stadt", 1991).
Παραστασιολογία στο Νεοελληνικό Θέατρο.
Πρώτη παράσταση στο νεοελληνικό θέατρο θεωρείται αυτή που δόθηκε στο θέατρο Ναούμ στην Κωνσταντινούπολη από τον θίασο Κοσμά και Οδυσσέα Δημητράκου σε μετάφραση Ραγκαβή, σκηνοθεσία ASTI NOCCI και σκηνικά POZZI (1863). Ακολούθησε το 1867 σε σκηνοθεσία Αθανασίου Ρουσσόπουλου από τον Πανεπιστημιακό Θίασο στο Ωδείο Ηρώδου του Αττικού, όπου ο φύλακας, ο Αίμων, ο Άγγελος, ο Κορυφαίος καθώς και ο 15μελής Χορός ήταν φοιτητές. Το 1868 παρουσιάστηκε από τον Ερασιτεχνικό Θίασο στο Ωδείο Ηρώδου Αττικού με πρωταγωνίστρια στο ρόλο της Αντιγόνης την Πολυξένη Σούτσα.

</doc>
<doc id="51491" url="https://el.wikipedia.org/wiki?curid=51491" title="Γλωσσολογικός δομισμός">
Γλωσσολογικός δομισμός

Ο στρουκτουραλισμός, δομισμός ή δομολειτουργισμός είναι θεωρία των αρχών του 20ού αιώνα, της οποίας θεμελιωτής υπήρξε ο γλωσσολόγος Φερντινάν ντε Σωσσύρ "(Ferdinand de Saussure)", ο οποίος και έδειξε για πρώτη φορά το «αυθαίρετο του γλωσσικού σημείου»: ότι η γλώσσα δεν αντιγράφει την πραγματικότητα αλλά είναι αυθαίρετη, καθώς δεν υφίσταται αιτιώδης σύνδεση ανάμεσα στο σημαίνον (τη λέξη που περιγράφει και καταδεικνύει ένα αντικείμενο) και το σημαινόμενο (το αντικείμενο). Έτσι, το γλωσσικό σημείο δεν ενώνει ένα όνομα με ένα αντικείμενο, αλλά μια ιδέα του πράγματος με μια ακουστική εικόνα. Στη σελίδα 112 του έργου του, ο Σωσσύρ λέγει ξεκάθαρα ότι "πριν από τη γλωσσοποίηση δεν υπάρχουν προπαρασκευασμένες ιδέες". Δηλαδή πριν από τη γλωσσοποίηση, στο μυαλό όλα είναι σαν νέφος και τίποτε δεν είναι υποστασιοποιημένο. 
Η γλώσσα συνολικά επιβάλλεται αυθαίρετα και χρησιμοποιεί ως μέσο ανάδειξης και μετάδοσής της τις κοινωνίες. Έχει αποδειχθεί ότι ο πλούτος μιας γλώσσας δημιουργείται από τον συνδυασμό περιορισμένου αριθμού δομικών γλωσσικών μονάδων, των φωνημάτων. Οι αλληλοσχετίσεις και οι αντιθέσεις μεταξύ αυτών των θεμελιωδών στοιχείων αποτελούν χαρακτηριστικά μίας αφηρημένης, υποκείμενης «δομής» της γλώσσας, την οποία ο δομισμός επιχειρεί να ανιχνεύσει.
Η ευρύτερη προσέγγιση του στρουκτουραλισμού στις κοινωνικές επιστήμες, με αφετηρία την αρχική γλωσσολογική θεωρία, βρίσκει εφαρμογή σε ένα ευρύ πεδίο που διατρέχει σχεδόν όλο το γνωστικό φάσμα. Το βασικό αξίωμά του είναι ότι κάτω από τις συνειδητές ανθρώπινες κατασκευές, άσχετα με το πεδίο τους, υπάρχουν ασυνείδητες δομές που αναπαράγουν τα διάφορα φαινόμενα, οι οποίες διέπονται από κάποιους νόμους ισορροπίας, κοινούς για κάθε σύστημα που αποτελεί μέρος του φυσικού κόσμου.
Το ριζοσπαστικό συμπέρασμα έγκειται στο επιχείρημα ότι οι εκδηλώσεις του ανθρώπου, που η φιλοσοφία μέχρι τα μέσα του 20ου αιώνα θεωρούσε «συνειδητές», υπακούν στην πραγματικότητα σε «μη συνειδητές δομές» (ή αλλιώς "στρουκτούρες") με τη δική τους διάρθρωση και διαλεκτική, η οποία και απέχει παρασάγγας από τον συνειδητό ανθρώπινο έλεγχο.
Κατ' αυτή την έννοια, κορυφαίες στιγμές όπου καταδείχτηκε το ασυνείδητο και υποκειμενικό των ανθρώπινων δομών (όχι βεβαίως σε άμεση σχέση με τον δομισμό ως ιστορικά εντοπισμένο κίνημα και θεωρία) υπήρξαν:

</doc>
<doc id="51495" url="https://el.wikipedia.org/wiki?curid=51495" title="Αβοκάντο">
Αβοκάντο

Το αβοκάντο είναι αειθαλές, ιθαγενές του κεντρικού - νοτίου Μεξικού δέντρο γνωστό και με την ονομασία βουτυρόδεντρο. Ανήκει στο γένος Περσέα οικογένεια Δαφνοειδή και ανακαλύφτηκε στις τροπικές περιοχές του Μεξικού και της Κεντρικής Αμερικής, όπου από τα αρχαία χρόνια το καλλιεργούσαν οι ιθαγενείς αφού ο καρπός του ήταν συστατικό της διατροφής τους.
Στη συνέχεια διαδόθηκε και σε άλλες περιοχές, στις Η.Π.Α., Βενεζουέλα, Κολομβία, Χιλή, Κούβα και έφτασε στο Ισραήλ και την Αυστραλία. Στην Ευρώπη έφθασε μετά τον Β’ παγκόσμιο πόλεμο όταν άρχισε η καλλιέργεια του στην Ισπανία και Πορτογαλία ενώ στην Ελλάδα έφθασε στη δεκαετία του 1960.
Χαρακτηριστικά.
Το ύψος του δέντρου συνήθως είναι 5 με 15 μέτρα, αλλά με κατάλληλες συνθήκες μπορεί να φτάσει τα 20 μέτρα. Τα φύλλα του είναι ελλειπτικά ως ωοειδή, χρώματος κόκκινου όταν είναι αναπτυσσόμενα και μικρά και πράσινου στην πάνω επιφάνεια, θαμπού πράσινου στην κάτω, όταν μεγαλώσουν.Είναι δέντρο επιπολαιόριζο (δηλαδή έχει μικρές ρίζες συγκριτικά με το μέγεθός του) αλλά έχει αρκετά ελαστικό κορμό, πράγμα που το βοηθά να μην ξεριζώνεται εύκολα στους δυνατούς ανέμους.
Τα άνθη του είναι λευκά ή κιτρινωπά μαζεμένα στις κορυφές των βλαστών. Σε κάθε βλαστό σχηματίζονται πάνω από 1000 άνθη και τελικά εμφανίζονται 1 έως 2 καρποί.
Ο καρπός του δέντρου έχει γεύση βουτυρώδη και δεν τρώγεται αμέσως μετά την συγκομιδή, αλλά αφού πρώτα ωριμάσει μετά από μία βδομάδα σε θερμοκρασία περιβάλλοντος ( 15°C - 25°C) ή 2 - 8 βδομάδες στο ψυγείο (θερμοκρασία 4,4°C - 13°C και σχετική υγρασία 85 - 90%). Το σχήμα του είναι ωοειδές με μακρύ κωνικό λαιμό και ο φλοιός του χρώματος πράσινου. Η σάρκα του είναι παχιά, ελαφρώς κίτρινη ως κιτρινοπράσινη. Χρησιμοποιείται σε σαλάτες και τρώγεται και ως ορεκτικό με λεμόνι και αλάτι.
Ευδοκιμεί, εκτός από τις τροπικές περιοχές και σε αυτές που ευδοκιμούν και τα εσπεριδοειδή και κυρίως οι λεμονιές. Προτιμά τα γόνιμα και βαθιά εδάφη με καλή στράγγιση γιατί δεν αντέχει την υγρασία.
Πολλαπλασιάζεται με σπόρο και εμβολιασμό.
Η παραγωγική ζωή των δέντρων είναι από το 5ο έτος έως περίπου το 30ο.
Διατροφή.
Ο καρπός περιέχει περίπου 70% νερό, 25% έλαια 2,5% πρωτεΐνες και 2,5% ζάχαρα. Οι λιπαρές ουσίες του βοηθούν στη μείωση της χοληστερόλης. Περιέχει λιποδιαλυτές βιταμίνες που δύσκολα και σε μικρές ποσότητες συναντώνται σε άλλα φρούτα, αλλά υστερεί σε βιταμίνη C.
Επειδή περιέχει μεγάλο ποσοστό πρωτεϊνών και λιπαρών με λίγα σάκχαρα θεωρείται πολύ καλή τροφή για διαβητικούς.
Εξάπλωση.
Στην Κεντρική Αμερική καλλιεργείται από τα αρχαία χρόνια. Οι Ισπανοί το είδαν για πρώτη φορά τον 16ο αιώνα. Στην Ισπανία ήλθε το 1601. Στις ΗΠΑ μεταφέρθηκε μετά το 1800, αλλά η εκμετάλλευσή του για εμπορικό σκοπό ξεκίνησε γύρω στο 1900. Στο Ισραήλ έφτασε το 1930, αλλά η καλλιέργειά του αναπτύχθηκε τα τελευταία χρόνια. Γενικότερα στις μεσογειακές χώρες η συστηματική καλλιέργειά του ξεκίνησε μετά το 1950.
Στην Ελλάδα.
Στην Ελλάδα οι πρώτοι σπόροι ήλθαν από τις ΗΠΑ το 1910. Προσπάθειες συστηματικής καλλιέργειας ξεκίνησαν από την Κρήτη με εγκατάσταση πειραματικού οπωρώνα 14 στρεμμάτων το 1966. Τα τελευταία χρόνια μετά από την αυξημένη ζήτησή του από τις χώρες της Ευρωπαϊκής Ένωσης, η καλλιέργειά του αναπτύχθηκε πολύ. Καλλιεργείται δε σε περιοχές της Κρήτης όπου καταλαμβάνει οπωρώνες με πάνω από 50,000 δέντρα που καλύπτουν έκταση 2,500 στρεμμάτων. Η μέση ετήσια παραγωγή είναι περίπου 1 τόνος ανά στρέμμα. Η καλλιέργειά του αποδίδει αρκετό κέρδος.

</doc>
<doc id="51506" url="https://el.wikipedia.org/wiki?curid=51506" title="Φαινόμενο Doppler">
Φαινόμενο Doppler



</doc>
<doc id="51510" url="https://el.wikipedia.org/wiki?curid=51510" title="Σύστημα Dewey">
Σύστημα Dewey



</doc>
<doc id="51513" url="https://el.wikipedia.org/wiki?curid=51513" title="Αγαποβότανο">
Αγαποβότανο

Το αγαποβότανο (κοινή ονομασία του φυτού "Τeucrium polium", "Τεύκριο το πόλιο") είναι φυτό γνωστό και με τις ονομασίες αγαπόχορτο, αμάραντος και χορτάρι της Παναγιάς.
Είναι αυτοφυές, βρίσκεται σε βραχώδεις και ξηρές περιοχές της Μεσογείου. Το ύψος του δεν ξεπερνάει τα 40 εκατοστά και ανθίζει από το μήνα Μάιο έως τον Αύγουστο. Τα άνθη του είναι μικρά λευκά και άοσμα.
Σύμφωνα με την Ελληνική λαϊκή παράδοση, εάν βράσει γίνεται ένα ισχυρό βότανο που μπορεί να προκαλέσει τον έρωτα ενώ το χρησιμοποιούσαν οι Αρχαίοι Έλληνες ως φάρμακο σε παθήσεις του στομάχου και κατά του πυρετού.

</doc>
<doc id="51514" url="https://el.wikipedia.org/wiki?curid=51514" title="Αλέξιος Γ΄ Άγγελος">
Αλέξιος Γ΄ Άγγελος

Ο Αλέξιος Γ΄ Άγγελος ή Αλέξιος Γ΄ Κομνηνός (1153 - 1211), Βυζαντινός Αυτοκράτορας (1195 - 1203) ήταν τρίτος γιος του Ανδρόνικου Άγγελου Βυζαντινού στρατιωτικού ηγέτη στην Μικρά Ασία και της Ευφροσύνης Κασταμονίτισσας (1125 - 1195). Ο πατέρας του Ανδρόνικος Άγγελος ήταν μικρότερος γιος του Κωνσταντίνου Αγγέλου γενάρχη του Οίκου των Αγγέλων και της Θεοδώρας Κομνηνής, κόρης του Αλεξίου Α΄ Κομνηνού του πρώτου Βυζαντινού Αυτοκράτορα από την Δυναστεία των Κομνηνών.
Άνοδος στον θρόνο.
Ο Αλέξιος Γ΄ επέστρεψε στην αυλή τού μικρότερου αδελφού του Ισαάκιου Β΄, από τον οποίο δέχτηκε τον τίτλο του Σεβαστοκράτωρα (1190). Ο Ισαάκιος Β΄ Άγγελος βρισκόταν τον Μάρτιο του 1195 σε κυνήγι στην Θράκη, όταν ο Αλέξιος Γ΄ στασίασε και ανακηρύχτηκε Αυτοκράτορας με τη στήριξη του στρατού, που δήλωνε την πίστη του στην σύζυγό του Ευφροσύνη Δούκαινα Καματηρά. Ο Αλέξιος Γ΄ συνέλαβε τον Ισαάκιο Β΄ στα Στάγειρα Χαλκιδικής, τον τύφλωσε και τον έριξε στην φυλακή, παρά το ότι ο Ισαάκιος Β΄ είχε πληρώσει τα λύτρα για την απελευθέρωσή του και τον έκανε δεκτό με μεγάλες τιμές. Θέλοντας να λησμονηθεί το έγκλημά του, απέβαλε το επίθετο των Αγγέλων και για να σταθεροποιήσει την θέση του, χρησιμοποιούσε αυτό της γιαγιάς του Θεοδώρας Κομνηνής: μετονομάσθηκε Αλέξιος Γ΄ Κομνηνός για να δώσει περισσότερη λαμπρότητα στον εαυτό του, ως απόγονο του μεγάλου οίκου των Κομνηνών.
Ο Αλέξιος Γ΄ άρχισε να ξοδεύει μεγάλα ποσά από το κρατικό θησαυροφυλάκιο, αφήνοντας σε λίγο καιρό την Αυτοκρατορία του διαλυμένη και σε μεγάλη οικονομική κατάρρευση. Ο Ερρίκος ΣΤ΄ της Γερμανίας του ζήτησε τα Χριστούγεννα του 1196 φόρο υποτέλειας και 5.000 λίρες με την απειλή επίθεσης· τότε ο Αλέξιος Γ΄ λεηλάτησε τους Αυτοκρατορικούς τάφους στην εκκλησία των Αγίων Αποστόλων και έβαλε τεράστιες φορολογίες στον λαό. Ο αυτοκράτορας Ερρίκος ΣΤ΄ πέθανε τον Σεπτέμβριο του 1197, και ο χρυσός που συγκέντρωσε, δεν στάλθηκε ποτέ στη Γερμανία. Η ικανή αυτοκράτειρα Ευφροσύνη προσπάθησε με κάθε μέσο να διατηρήσει την πίστη της αυλής, αλλά ο Βατάτζης, το αγαπημένο της όργανο στις προσπάθειες της για μεταρρυθμίσεις, δολοφονήθηκε με εντολή του Αυτοκράτορα.
Σχέσεις με την Σερβία.
Τα πρώτα χρόνια του Αλεξίου Γ΄ οι σχέσεις ανάμεσα στην Βυζαντινή Αυτοκρατορία και τη Σερβία ήταν πολύ καλές. Η κόρη του Ευδοκία Αγγελίνα παντρεύτηκε τον μεγάλο πρίγκιπα της Σερβίας Στέφανο Α΄ τον Πρωτόστεπτο, που πήρε τον τίτλο του Σεβαστοκράτορος. Ο Στέφανος και η Ευδοκία ωστόσο χώρισαν και οι σχέσεις ανάμεσα στα δύο κράτη χειροτέρεψαν· η Βυζαντινή Αυτοκρατορία παρέμεινε χωρίς κανέναν ισχυρό σύμμαχο στα Βαλκάνια επιγραφές της εποχής όμως λένε ότι ο Στέφανος Νεμανια αποκαλείτε &lt;φίλος&gt; του αυτοκράτορα Αλέξιου η Σερβία παρέμεινε στην πολιτισμική επιρροή του Βυζαντίου. 
Ανεύρεση στηριγμάτων.
Ο Αλέξιος Γ΄ Άγγελος στηρίχθηκε καταρχάς στην αντιλατινική παράταξη για να αναρριχηθεί στον θρόνο της Κωνσταντινούπολης. Έπειτα επεδίωξε την προσέγγισή του με τον Παπικό Θρόνο: με επιστολή του συνεχάρη τον Πάπα Ιννοκέντιο Γ΄ για την εκλογή του (1198) και τού πρότεινε συμμαχία, αλλά ο Πάπας τού γνωστοποίησε με απεσταλμένους του, ότι δεν ήταν δυνατή η συμμαχία του Παπικού Θρόνου. Τότε ο Αλέξιος Γ΄ με νέα του επιστολή προς τον Πάπα Ιννοκέντιο Γ΄ παρατήρησε, ότι «η ένωση των εκκλησιών ήταν υπόθεση όχι του Αυτοκράτορα, αλλά μιας οικουμενικής συνόδου, στην οποία υπό την καθοδήγηση του Αγίου Πνεύματος θα ήταν δυνατή η ανεύρεση μιας ορθής λύσης με την επιβολή της θείας θελήσεως». Αναλόγου περιεχομένου επιστολή του Πάπα Ιννοκέντιου Γ΄ επέδωσαν και στον πατριάρχη Ιωάννη Β΄ Καματηρό οι παπικοί αντιπρόσωποι υποδιάκονος Αλβέρτος και νοτάριος Αλβερτίνος. Επίσης ο Αλέξιος Γ΄ ανανέωσε τις ενωτικές συζητήσεις με τον ηγεμόνα των Αρμενίων Λέοντα Β΄ για την ένωση της Ορθόδοξης Εκκλησίας και της Αρμενικής Εκκλησίας, που είχαν ξεκινήσει επί Πατριάρχου Κωνσταντινουπόλεως Φωτίου. Μάλιστα η σύνοδος των Αρμενίων προκαθημένων στην πόλη Ταρσό το 1196 δέχθηκε τους βυζαντινούς όρους, αλλά στις μετέπειτα συζητήσεις στην Κωνσταντινούπολη προσέκρουσαν σε αδιέξοδο, λόγω τον υπερβολικών βυζαντινών αξιώσεων. Έτσι οι ενωτικές αυτές προσπάθειες απέτυχαν. Αναμφισβήτητα ο Αλέξιος Γ΄ άσκησε επιτυχημένη εκκλησιαστική πολιτική, όμως δεν μπορούμε να ισχυρισθούμε το ίδιο και για τους υπόλοιπους τομείς του Βυζαντινού Κράτους όπως την Οικονομία, την Εξωτερική Πολιτική, το Στρατό, κλπ.
Εσωτερικοί &amp; εξωτερικοί κίνδυνοι.
Η ικανή και ισχυρή σύζυγός του αυτοκράτειρα Ευφροσύνη Καματηρά επεχείρησε μάταια να σταματήσει την καταστροφή, διότι ο καλύτερος σύμβουλός της στην απόπειρα μεταρρύθμισης, ο Βατάτζης, δολοφονήθηκε με εντολή του αυτοκράτορα.Όταν ο Αλέξιος ανέβηκε στο θρόνο σκόρπισε τα χρήματα που είχε μαζεψει ο αδελφός του για την εκστρατεία στους υποστηρικτές του μαζί με τίτλους, στα χρόνια του η διαφθορά ήταν συχνο φαινόμενο, σύμφωνα με τον Νικήτα χωνιατη ο αυτοκράτορας υπέγραφε οτι του έδιναν.Στην Εξωτερική πολιτική όμως ο Αλέξιος δεν αδιαφορισε προσπάθησε να κάνει ειρήνη με την Βουλγαρία χωρίς αποτέλεσμα διορίζόντας τον γαμπρό του Ισαάκ Κομνηνό υπεύθυνο του πολέμου την ίδια περίοδο ταραχές ξέσπασαν στην μικρά Ασία με την εμφάνιση ενός τρίτου ψευδο-Αλεξιου με την βοήθεια των Τούρκων ενώ εμφανίστηκαν και άλλοι σφετεριστες ο Θεόδωρος μαγκαφας (που είχε εκδιώχθη μετα από εξέγερση) καθώς και ο Ισαάκ Κομνηνός (που πριν από λίγα χρόνια είχε κάνει εξεγερση στην Κύπρο). Ο αυτοκράτορας εκστρατεύσε προσωπικά στην μικρά Ασία για 2 μήνες πολλές πόλεις γύρισαν στον έλεγχο του Βυζαντίου ο μαγκαφας φυλακιστηκε μετά απο συμφωνία με τους Τουρκους και ο Ισαάκ δηλητηριαστηκε, ο ψευδό Αλέξιος σκοτώθηκε από υποστηρικτές του αυτοκράτορα.Την ίδια χρονιά οι βυζαντινοι νικήθηκαν από τους βουλγαρους στης Σέρρες ο Ισαακ αιχμαλωτιστηκε και πέθανε στην Βουλγαρία.Απροσδόκητα ένας βογιαρος ο Ιβάνκο δολοφονίσε τον Ιβάν Ασαν εστηλε μήνυμα στον Αλεξιο προσφέροντας του την Βουλγαρία ο αυτοκράτορας έστειλε ένα στρατό με επικεφαλη τον Μανουήλ καμιτζη ο στρατός όμως όταν έφθασε στα σύνορα του Αιμου επαναστατησε, ο Αλέξιος από την Κωνσταντινουπολη έφτασε στα συνορα και βλέποντας την απροθυμία του στρατού ακύρωσε την εισβολή ο λόγος ήταν ότι ο στρατος φοβόταν ότι στα βουνά θα τους είχαν στήσει παγίδα (6 Χρόνια νωρίτερα στα ίδια βουνά είχε νικηθεί ο στρατός με τον αυτοκράτορα Ισαάκ να γλιτώνει με δυσκολία την ζωή του ) ο Πέτρος εκδιωκει τον Ιβάνκο από την Βουλγαρία και το 1197 ο Ιβάνκο περνάει σε βυζαντινά εδαφοι ο Πέτρος την ίδια χρονιά δολοφονειται ο θρόνος της Βουλγαρίας περνάει στον μικρότερο αδελφό του τον Καλογιάννη.Ο αυτοκράτορας αποφασίζει να χρησιμοποιήσει τον Ιβάνκο σαν ασπίδα με σκοπό να περιορίσει της επιδρομές στην Θράκη Το 1197 οι βυζαντινοι του παραχωρουν όλοι την Βόρεια και δυτική Θράκη και του αναθετουν την άμυνα για να διασφαλίσει την πιστη του ο αυτοκράτορας του δίνει για γυναίκα την εγγονή του.Ο Ιβάνκο καταφέρνει να περιορίσει της επιδρομές και να κατακτήσει δύο οχυρά αυτος είναι ο λόγος που τον επόμενο χρόνο ο Καλογιαν συμμαχεί με τον Ιβάνκο εναντίον του Βυζαντίου με αυτόν τον τρόπο ο Ιβάνκο θα θελήσει να φτιάξει δικοι του ηγεμονία στην Θράκη ενώ ο Καλογιαν να ανοίξει δεύτερο μέτωπο μέσα στα βυζαντινά εδάφη.Το 1198 ο Αλέξιος παθαινει ούρηκη αθριτιδα και έχοντας χάσει και τον δευτερο Γαμπρό του βγενει στην επιφάνεια το θέμα της διαδοχής.Η πρωτη κόρη του αυτοκράτορα ειρήνη παντρεύτηκαι τον Αλεξιο Παλαιολόγο, η δεύτερη Άννα παντρεύτηκαι τον Θεόδωρο Λάσκαρη η ιστορική ερμηνεύουν αυτή την τακτική με σκοπό να φτιαχτεί μια νέα αριστοκρατία πιστή στην δυναστεία των αγγέλων.Ο Αλεξιος Παλαιολόγος πήρε τον τίτλο του δεσπότη και έγινε ντε φακτο διάδοχος του αυτοκράτορα, οι γάμοι εγιναν το 1199 αμέσως μετά, την περίοδο 1199-1200 οι βυζαντινοι ξεκίνησαν την Αντεπίθεση τους ο Αυτοκράτορας με τους γαμπρους του εκστρατεύσαν ενάντια στον Ιβάνκο μετά από κάποιες αψιμαχίες ο τελευταίος ζήτησε διαπραγματευσης οι βυζαντινοι ζήτησαν να παράδωσει την εγγονή του Αλεξιου και να ερθει ο ίδιος στο στρατόπεδο.Ο Παλαιολόγος εγγύηθηκαι την ασφάλεια του αλλα όταν παρουσίαστηκε ο αυτοκράτορας διεταξε την αιχμαλωσία του. Με την πτώση του Ιβάνκο τα εδαφη του πέρασαν πάλι στον έλεγχο των βυζαντινών.Την ίδια χρονιά ο Αλεξιος εκστρατευει και ενάντια στον Ντομπορομιρ (η καταγωγή του οποιου και η άνοδος του είναι άγνωστοι) κυβερνούσε τα εδαφοι της Παιονίας αλλά όπως και ο Ιβάνκο είχε αυτονομηθει ο Αλέξιος έκανε το λάθος να μην κατακτήσει πρώτα τα γύρο φρουρια αλλά χτύπησε την βάση του Ντομπρομιρ αυτο ειχε σαν αποτέλεσμα τον θάνατο αρκετών στρατιωτών (ανάμεσά τους και ο πατέρας του Παλαιολόγου) ο αυτοκράτορας γύρισε στην Κωνσταντινουπολη καθώς οι πρωτεύουσα ηταν σε αναβρασμό λόγο της διαφθοράς που επικρατούσε.Το 1201 ο Ισαάκιος Αξουχος-Κομνηνος οργάνωσε πραξικόπημα που απέτυχε καθώς με την επέμβαση του Παλαιολόγου οι υποστηρικτες του εξολόθρευτικαν και ο ίδιος σκοτώθηκε. Την ίδια χρονιά ο Μανουήλ Καμιτζης αιχμαλωτιστηκε από τους βουλγαρους ο αυτοκράτορας δημευσε την τεράστια περιουσία του σε μια πρωσπαθεια να γεμίσει το θησαυρόφιλακιο.Ο Ντομπρομιρ συμαχησε με τους βουλγαρους και πλήρωσε τα λύτρα για να απελευθερωθει περνώντας τον Μανουήλ με το μέρος του η κυριαρχία του εγινε μεγαλύτερη καθώς η Θεσσαλία κατακτήθηκε από τον Μανουήλ.Οι βυζαντινοι μέχρι το 1202 είχαν καταφέρει να πάρουν πίσω και την παιονια(εκτός από το βόρειο κομμάτι που το κατέκτησαν οι Βούλγαροι) και την Θεσσαλία ο Ντομπρομιρ και ο Μανουήλ χάνονται από της πηγές.Η Βουλγαρία εχωντας χάσει του δύο σημαχους της και έχοντας στο βορα πόλεμο με τους Ούγγρους έκανε Ειρήνη με το Βυζάντιο θα κρατούσε ολα τα εδάφη που κατέκτησε αλλά θα απέσυρε το στρατο της απο την Θράκη.Το 1203 ο Παλαιολόγος νίκησε των Ιωαννη Σπηριδωνακη στην Μακεδονία που προσπαθήσει να γίνει ανεξάρτητος την ίδια περίοδο οι βυζαντινοι κυβέρνηση εστηλε στην Αθήνα τον μεγάλο δουκα ενάντια στην αυξανόμενη δύναμη του Λέοντα Σγουρού.
Η Άλωση από τους σταυροφόρους.
Σύντομα όμως ο Αλέξιος Γ΄ θα απειλούνταν από έναν νέο, πολύ μεγαλύτερο κίνδυνο. Κατά το έτος 1202 οι Ευρωπαίοι πρίγκιπες της Δ΄ Σταυροφορίας συναθροίστηκαν στην Βενετία. Ο Αλέξιος, γιος του εκθρονισμένου Αυτοκράτορα Ισαακίου Β΄ Αγγέλου, έφυγε από την Κωνσταντινούπολη και απευθυνόμενος στη σύναξη των Σταυροφόρων τούς υποσχέθηκε την ακύρωση του σχίσματος ανάμεσα στην Καθολική και την Ορθόδοξη Εκκλησία, εάν αυτοί τον βοηθούσαν να εκθρονίσει το θείο του Αλέξιο Γ΄, καθώς και πλούσια αποζημίωση και δώρα για τις υπηρεσίες τους. Την 1η Οκτωβρίου 1202 ξεκίνησε ο βενετικός στόλος μεταφέροντας τους σταυροφόρους στις Δαλματικές ακτές, όπου κατέλαβαν την Ζάρα και στην συνέχεια το Δυρράχιο, όπου ο Αλέξιος ανακηρύχθηκε Αυτοκράτορας ως Αλέξιος Δ΄. Στις 23 Ιουνίου 1203, ο στόλος των Σταυροφόρων υπό την ηγεσία του Δόγη της Βενετίας Δάνδολου, μεταφέροντας τον νέο Αυτοκράτορα, αγκυροβόλησε μπροστά από την Κωνσταντινούπολη. Στις 17 Ιουλίου οι σταυροφόροι προχώρησαν στην πρώτη κατάληψη της Πόλης και ο Αλέξιος Γ΄ χωρίς καμία αντίσταση και δείχνοντας όλη του τη δειλία, δραπέτευσε νύχτα δια θαλάσσης στο Δεβελτό, παίρνοντας μαζί τα τιμαλφέστερα κειμήλια του στέμματος και τις κόρες του Ειρήνη και Ευδοκία. Περιπλανήθηκε σε όλη την έκταση της πρώην Αυτοκρατορίας του έχοντας μαζί του τα διάσημα του αξιώματός του και τα κειμήλια που απέσπασε φεύγοντας από την Κωνσταντινούπολη. Στη Λάρισα συναντήθηκε με τον Λέοντα Σγουρό, στον οποίο έδωσε την κόρη του Ευδοκία. Έτσι συνελήφθη του 1210 και φυλακίσθηκε σε ένα μοναστήρι της Νίκαιας, όπου και πέθανε.
Αποτίμηση της προσωπικότητάς του.
Για τον Ντόναλντ Νίκολ ήταν «αδύναμος χαρακτήρας, διεφθαρμένος και εγωιστής», ευρισκόμενος «κάτω από την επιρροή της δυναμικής γυναίκας του, Ευφροσύνης Δούκαινας Καματηράς»
Οικογένεια.
Νυμφεύτηκε την Ευφροσύνη Καματηρά, κόρη του Ανδρονίκου Καματηρού μεγάλου δρουγγαρίου και πανσεβαστού και μιας Καντακουζηνής· είχαν τα εξής τέκνα:
Γενεαλογία.
Γενεαλογία Βυζαντινών Αυτοκρατόρων
Νομίσματα.
Ο Αλέξιος Γ΄ έκοψε χρυσά υπέρπυρα, άσπρα τραχέα από ήλεκτρο, άσπρα τραχέα από κράμα χαλκού με λίγο άργυρο και χαλκά τεταρτηρά. Μερικά φτιάχθηκαν και στο νομισματοκοπείο της Θεσσαλονίκης, όπου κόπηκαν και χάλκινα ημίσεα τεταρτηρών.
Στο "υπέρπυρον" υπάρχει στη μέση μακρύς πατριαρχικός σταυρός που τον κρατούν στα αριστερά ο Αλέξιος Γ΄ και στα δεξιά ο Κωνσταντίνος Α΄. Ο πρώτος φορεί χλαμύδα και κρατά ακακία στο αριστερό. Ο δεύτερος φορεί λώρον και φέρει φωτοστέφανο. Και οι δύο στέκονται με στέμμα, είναι γενειοφόροι και φορούν διβιτίσιον. Επιγραφή ΑΛΕΞΙΟC ΔΕCΠΟΤΗC και ΚΩΝCΤΑΝΤΙΝΟC.

</doc>
<doc id="51518" url="https://el.wikipedia.org/wiki?curid=51518" title="Το Μυθιστόρημα των Τεσσάρων">
Το Μυθιστόρημα των Τεσσάρων

Το Μυθιστόρημα των Τεσσάρων είναι ένα μυθιστόρημα που γράφτηκε το 1958 από τέσσερις εκπροσώπους της Γενιάς του ’30, τους Άγγελο Τερζάκη, Στρατή Μυριβήλη, Ηλία Βενέζη και Μ. Καραγάτση. 
Εμπνευστής του μυθιστορήματος ήταν ο Γιάννης Μαρής και σύμφωνα με μαρτυρίες οι συγγραφείς πείσθηκαν να συμμετάσχουν στην απόπειρα μετά από αρκετές αμφιβολίες. Όρος της συμφωνίας ήταν να μην υπάρχει καμία συνεννόηση των συγγραφέων σχετικά με την εξέλιξη της πλοκής: ο κάθε συγγραφέας θα συνέχιζε την αφήγηση από εκεί που την άφησε ο προηγούμενος εκμεταλλευόμενος με όποιον τρόπο ήθελε το υλικό των προηγουμένων ενοτήτων. Η δημοσίευση του έργου θα γινόταν στην εφημερίδα "Ακρόπολις" σε οκτώ εβδομαδιαίες συνέχειες και η σειρά θα καθοριζόταν με κλήρωση, ενώ ο τίτλος δόθηκε κατόπιν προτάσεων των αναγνωστών της εφημερίδας. 
Οι συνέχειες του μυθιστορήματος δημοσιεύθηκαν από τις 2 Μαρτίου 1958 έως τις 26 Απριλίου 1958 και η σειρά των συγγραφέων ήταν η εξής: Μυριβήλης, Καραγάτσης, Τερζάκης, Βενέζης για τον πρώτο κύκλο των τεσσάρων εβδομάδων και αμέσως ακολούθησε ο δεύτερος κύκλος με την ίδια σειρά.

</doc>
<doc id="51519" url="https://el.wikipedia.org/wiki?curid=51519" title="Μαμελούκοι">
Μαμελούκοι

Οι Μαμελούκοι ήταν στρατιωτικές δυνάμεις δούλων ("«μαμλούκ»") οι οποίοι κατά τη διάρκεια του Μεσαίωνα κατάφεραν να εξουσιάσουν διάφορα μουσουλμανικά κράτη. Διακρίνονταν από τα σειρήτια και τα σύμβολα που είχαν κεντημένα στην ενδυμασία τους. Σε διάφορες περιόδους της ιστορίας έγιναν αρκετά ισχυρή ομάδα, καταφέρνοντας ακόμα και να κυβερνήσουν την Αίγυπτο μεταξύ 1250-1517. Το "φαινόμενο των Μαμελούκων" ( David Ayalon ) ήταν η αιτία για να δημιουργηθεί μια ειδική κλάση πολεμιστών, που θα είχαν μεγάλη πολιτική σημασία. Αυτό το φαινόμενο διήρκεσε από τον 9ο έως το 19ο αιώνα. Με τον καιρό έγιναν μια ισχυρή στρατιωτική κάστα σε διάφορα μουσουλμανικά κράτη. Περιστασιακά, στην Αίγυπτο, αλλά και στο Λίβανο, στο Ιράκ και στην Ινδία, είχαν την πολιτική και τη στρατιωτική εξουσία.
Κατά την εκστρατεία του Ναπολέοντα στην Αίγυπτο (1798) το σώμα των Μαμελούκων παρέμεινε στην Αίγυπτο και ενσωματώθηκε στον γαλλικό στρατό. Εκείνη την εποχή (τέλη 18ου, αρχές 19ου αιώνα) ένα μεγάλο μέρος των Μαμελούκων ήταν Γεωργιανοί, Ρώσοι, Κιρκάσιοι και Έλληνες καθώς και άλλες εθνότητες. Κατά ιστορικό Jacques Godechot, ειδικό στη Γαλλική Επανάσταση, τα σώματα των Μαμελούκων του Ναπολέοντα αποτελούνταν πρακτικά από Έλληνες. Αυτοί, μετά την αποχώρηση του γαλλικού στρατού από την Αίγυπτο, εγκαταστάθηκαν στη Μασσαλία.
Η καταγωγή των Μαμελούκων.
Στα μεσαιωνικά ισλαμικά κράτη έχαιραν ιδιαίτερης εκτίμησης οι δούλοι Τουρκικής καταγωγής οι όποιοι θα χρησιμοποιούνταν ως στρατιώτες. Κύρια δεξαμενή στρατιωτικών δούλων για τα ισλαμικά κράτη αποτέλεσαν οι στέπες της νοτιοανατολικής Ουκρανίας και της νότιας Ρωσίας καθώς και οι περιοχές του βορείου Καυκάσου. Εκεί κατά τον 10ο αι. μ.Χ. εγκαθιστώνται νομαδικές Τουρκομανικες φυλές οι οποίες θα σχηματίσουν δικές τους συνομοσπονδίες.

</doc>
<doc id="51520" url="https://el.wikipedia.org/wiki?curid=51520" title="Ερνστ Τσίλερ">
Ερνστ Τσίλερ



</doc>
<doc id="51521" url="https://el.wikipedia.org/wiki?curid=51521" title="Μιεντζίζετς Ποντλάσκι">
Μιεντζίζετς Ποντλάσκι

Το Μιεντζίζετς Ποντλάσκι (πολωνικά: Międzyrzec Podlaski) είναι πόλη του νομού Μπιάλα Ποντλάσκα της επαρχίας Λουμπλίν στην Πολωνία. Το 2004 είχε 17.283 κατοίκους.
Ιστορία.
Η πρώτη επίσημη αναγνώριση της Μιεντζίρζετς Ποντλάσκι ως πόλη έγινε το έτος 1477. Από το 16ο αιώνα είχε σημαντικό εβραϊκό πληθυσμό. Το 1795, η πόλη κυριεύτηκε από την Αυστρία. Ανήκε στο δουκάτο της Βαρσοβίας από το 1809 μέχρι το 1815, όταν συμπεριελήφθηκε στα Πολωνικά εδάφη που παραχωρήθηκαν στη Ρωσία από το Συνέδριο της Βιέννης. 
Στο τέλος της δεκαετίας του 1930 περίπου 12.000 άνθρωποι, ή 3% του πληθυσμού, ήταν Εβραίοι. Στο τέλος του Σεπτεμβρίου του 1939, ο Κόκκινος Στρατός κατέλαβε την πόλη, αλλά στις αρχές του Οκτωβρίου η Σοβιετική Ένωση παρέδωσε την πόλη στη Γερμανία ως τμήμα του Σύμφωνου Μολότοφ-Ρίμπεντροπ. Μετά από την παράδοση, περίπου 2.000 από τους Εβραίους της πόλης την εγκατέλειψαν, με προορισμό τη κατειλημμένη από τους Σοβιετικούς ζώνη. Οι Γερμανοί δημιούργησαν ένα γκέτο στην πόλη, στο οποίο συγκεντρώθηκαν περίπου 20.000 κρατούμενοι.
Στις 17 Ιουλίου 1943, το γκέτο διαλύθηκε όταν εκτελέστηκαν οι τελευταίοι 160-200 κρατούμενοι του. Η πόλη κηρύχτηκε τότε επίσημα "ελεύθερη από Εβραίους" ("judenfrei"). Λιγότερο από το 1% του εβραϊκού πληθυσμού της πόλης επέζησε της γερμανικής κατοχής.
Οικονομία.
Από τους περίπου 4.900 εργαζόμενους πολίτες, περίπου το 36% δουλεύει στον βιομηχανικό τομέα, το 19% ασχολείται με το εμπόριο και το 11% με την εκπαίδευση. Το ποσοστό ανεργίας στην πόλη ήταν 22% τον Οκτώβριο του 2005.
Αξιοθέατα.
Αξιοθέατα της πόλης είναι η αγορά και η Εκκλησία του Αγίου Νικολάου, η οποία χτίστηκε το έτος 1477. Το τοπικό νοσοκομείο ανεγέρθηκε μεταξύ των ετών 1846 και 1950 και ο σιδηροδρομικός σταθμός που χτίστηκε το 1867, όταν ο σιδηρόδρομος ήρθε στην πόλη .

</doc>
<doc id="51522" url="https://el.wikipedia.org/wiki?curid=51522" title="Εθνικός Ύμνος της Ρωσίας">
Εθνικός Ύμνος της Ρωσίας

Ο "Κρατικός Ύμνος της Ρωσικής Ομοσπονδίας" (ρωσικά: Госуда́рственный гимн Росси́йской Федера́ции, "Γκοσουντάρστβενι γκιμν Ρασίισκοϊ Φεντεράτσιι", [ɡəsʊˈdarstvʲɪnɨj ˈɡʲimn rɐˈsʲijskəj fʲɪdʲɪˈratsɨj]) είναι το όνομα του επίσημου εθνικού ύμνου της Ρωσίας. Χρησιμοποιεί την ίδια μουσική με τον «κρατικό ύμνο της Σοβιετικής Ένωσης», με σύνθεση του Αλεξάντερ Αλεξάνδροφ και νέους στίχους από τον Σεργκέι Μιχάλκοφ, ο οποίος συνεργάστηκε με τον Γκαβριέλ Ελ-Ρεγκιστάν στον αρχικό ύμνο. Από το 1944 η μελωδία έχει αντικαταστήσει την Διεθνή, ως το νέο περισσότερο Σοβιετοκεντρικό και ρωσοκεντρικό σοβιετικό ύμνο. Η ίδια μελωδία χωρίς στίχους χρησιμοποιήθηκε μετά το 1956. Μια δεύτερη εκδοχή των στίχων γράφτηκε από τον Μιχάλκοφ το 1970 και υιοθετήθηκε το 1977, δίνοντας λιγότερη έμφαση στον Β΄ Παγκόσμιο Πόλεμο και περισσότερο στη νίκη του κομμουνισμού.
Η Ρωσική ΣΟΣΔ ήταν η μοναδική συστατική δημοκρατία της Σοβιετικής Ένωσης χωρίς τον δικό της περιφερειακό ύμνο. Το 1990 το Ανώτατο Σοβιέτ της Ρωσίας ενέκρινε το Πατριοτιτσέσκαγια Πέσνια του Μιχαήλ Γκλίνκα (χωρίς στίχους) και επιβεβαιώθηκε το 1993, μετά τη διάλυση της Σοβιετικής Ένωσης, από τον Πρόεδρο της Ρωσικής Ομοσπονδίας Μπόρις Γέλτσιν. Αυτός ο ύμνος αποδείχθηκε μη δημοφιλής στο ρωσικό κοινό και σε πολλούς πολιτικούς και δημόσια πρόσωπα, εξαιτίας της μελωδίας και της έλλειψης στίχων. Έτσι δεν μπόρεσε να εμπνεύσει τους Ρώσους αθλητές κατά τη διάρκεια διεθνών διαγωνισμών. Η κυβέρνηση προώθησε διαγωνισμούς για τη δημιουργία στίχων για τον μη δημοφιλή ύμνο, αλλά καμία από τις συμμετοχές δεν εγκρίθηκε.
Ο ύμνος του Γκλίνκα αντικαταστάθηκε μερικούς μήνες μετά την διαδοχή του Γέλτσιν από τον Βλαντιμίρ Πούτιν, στις 7 Μαΐου 2000. Το ομοσπονδιακό νομοθετικό σώμα καθιέρωσε και ενέκρινε τη μουσική του Εθνικού Ύμνου της Σοβιετικής Ένωσης με νέους στίχους το Δεκέμβριο 2000, και έγινε ο δεύτερος ύμνος που χρησιμοποίησε η Ρωσία μετά τη διάλυση της Σοβιετικής Ένωσης. Η κυβέρνηση προώθησε ένα διαγωνισμό για να βρει στίχους αλλά τελικά τους νέους στίχους έγραψε ο Μιχάλκοφ. Σύμφωνα με την κυβέρνηση, οι στίχοι επελέγησαν για να προσελκύσουν και να ευλογήσουν την ιστορία και τις παραδόσεις της Ρωσίας. Ο Γέλτσιν επέκρινε τον Πούτιν για την υποστήριξη της επανεισαγωγής του εθνικού ύμνου της Σοβιετικής περιόδου, παρόλο που οι δημοσκοπήσεις έδειξαν ότι πολλοί Ρώσοι υποστήριζαν αυτή την απόφαση.
Η δημόσια αντίληψη του ύμνου διαφέρει μεταξύ των Ρώσων. Μια δημοσκόπηση του 2009 έδειξε ότι το 56% των ερωτηθέντων αισθάνονταν υπερήφανοι όταν άκουγαν τον εθνικό ύμνο και ότι το 25% του άρεσε.
Στίχοι.
Μετάφραση.
&lt;poem&gt;Ρωσία – άγιο μας κράτος,
Ρωσία – αγαπημένη μας χώρα.
Ισχυρή θέληση, μεγάλη δόξα
Είναι τα κεκτημένα σου σε όλους τους καιρούς!
"Δόξα σοι Πατρίδα δική μας ελεύθερη,"
"Αδελφών λαών ένωση αιώνια,"
"Κληροδοτημένη από τους προγόνους σοφία λαϊκή!"
"Δόξα σοι χώρα μας! Είμαστε περήφανοι για σένα!"
Από τις νότιες θάλασσες μέχρι τις πολικές επαρχίες
Απλώνονται τα δάση και λιβάδια μας.
Είσαι μοναδική στο κόσμο,
Από το Θεό προστατευμένη πατρώα γη!
Ευρείς ορίζοντες για όνειρα και για ζωή,
Μας ανοίγονται στα χρόνια που έρχονται.
Δύναμη μας δίνει η πιστή στην πατρίδα μας.
Έτσι ήταν, έτσι είναι και έτσι θα είναι πάντα!
&lt;/poem&gt;

</doc>
<doc id="51523" url="https://el.wikipedia.org/wiki?curid=51523" title="Μπρέογκαν">
Μπρέογκαν

Ο Μπρέογκαν (ιρλ. "Breogán") είναι μυθικός Κέλτης βασιλιάς από τη Γαλικία. Για το πρόσωπό του υπάρχουν πολλές πηγές, αλλά γενικότερα θεωρείται ο πατέρας του έθνους της Γαλικίας. Πατέρας του είναι ο Νεμ και γιοι του ο Ιθ κι ο Μπάιλ (Βέλενος).
Σύμφωνα με το γαελικό θρύλο της συλλογής του 11ου αιώνα "Lebor Gabála Érenn" ("Το Βιβλίο των Κατακτήσεων"), ο Βασιλιάς Μπρέογκαν κατασκεύασε στη Γαλικία έναν πανύψηλο πύργο, απ' όπου οι γιοι του απ' την κορυφή μπορούσαν να δουν μια μακρινή πράσινη ακτή. Η εικόνα αυτής της πράσινης γης τους ώθησε να ταξιδέψουν βόρεια προς την Ιρλανδία. Δίπλα στον Πύργο χτίστηκε ένα κολοσσιαίο άγαλμα του Μπρέογκαν.

</doc>
<doc id="51524" url="https://el.wikipedia.org/wiki?curid=51524" title="Λόρκα">
Λόρκα

Η Λόρκα (ισπανικά: "Lorca") είναι πόλη της Περιοχής της Μούρθια, στη νοτιοανατολική Ισπανία. Το 2011 είχε 92.694 κατοίκους. Στη ρωμαϊκή εποχή ονομαζόταν Ilura ενώ κατά τον ύστερο μεσαίωνα αποτέλεσε συνοριακή πόλη μεταξύ του Βασιλείου της Καστίλης και του Εμιράτου της Γρανάδα. Από εκείνη την εποχή είναι το κάστρο της πόλης, το κύριο αξιοθέατό της. 

</doc>
<doc id="51526" url="https://el.wikipedia.org/wiki?curid=51526" title="Γέρμα (θεατρικό έργο)">
Γέρμα (θεατρικό έργο)

Η Γέρμα είναι τραγικό θεατρικό έργο του Ισπανού συγγραφέα και ποιητή Φεντερίκο Γκαρθία Λόρκα. Γράφτηκε το 1934 και η πρεμιέρα έγινε στο Ισπανικό Θέατρο (Teatro Español) στη Μαδρίτη στις 29 Δεκεμβρίου του ίδιου έτους. Το έργο χωρίζεται σε τρεις πράξεις των δύο σκηνών η κάθε μία. Η "Γέρμα" είναι ένα από τα τρία τραγικά θεατρικά έργα της "ισπανικής υπαίθρου" του Λόρκα. Τα άλλα δυο είναι ο "Ματωμένος Γάμος" και "Το Σπίτι της Μπερνάρντα Άλμπα". Και τα τρία έργα υπογραμμίζουν την πειθήνια υποταγή των γυναικών που αποζητούν ελευθερία στην παραδοσιακή κοινωνία, η οποία τους αρνείται την κοινωνική ή ερωτική ισότητα. 
Στην Ελλάδα παρουσιάστηκε το 1961 από το Εθνικό Θέατρο (σκηνοθεσία Αλέξη Σολομού, Γέρμα: Άννα Συνοδινού).
Υπόθεση.
Το έργο αφηγείται την ιστορία μιας στείρας γυναίκας που ζει σε μια αγροτική περιοχή στην Ανδαλουσία στις αρχές της δεκαετίας του '30. Στα ισπανικά, "Yerma" σημαίνει "στείρα". Ο διακαής πόθος της για τη μητρότητα της γίνεται εμμονή και την οδηγεί τελικά σε ένα αποτρόπαιο έγκλημα, στο οποίο την ωθούν τα ήθη και τα πιστεύω της κοινωνίας της. Το έργο τελικά ασκεί κριτική στις κοινωνικές αυτές νόρμες.
Η "Γέρμα" ασχολείται με την απομόνωση, το πάθος και την απόγνωση, αλλά και με το γάμο, τη ζήλια και τη φιλία. Στην πλοκή του έργου διαδραματίζουν σημαντικό ρόλο κι οι κοινωνικές συνθήκες εκείνης της περιόδου.
Ελληνικές Θεατρικές Παραστάσεις.
Κατάλογος βασικών πληροφοριών ελληνικών θεατρικών αναπαραστάσεων του έργου "Γέρμα"
Κατάλογος Ελληνίδων ηθοποιών που έχουν τον ρόλο της Γέρμα

</doc>
<doc id="51531" url="https://el.wikipedia.org/wiki?curid=51531" title="Το Σπίτι της Μπερνάρντα Άλμπα">
Το Σπίτι της Μπερνάρντα Άλμπα

Το σπίτι της Μπερνάρντα Άλμπα είναι θεατρικό έργο του Ισπανού συγγραφέα και ποιητή Φεδερίκο Γκαρθία Λόρκα. Είναι το τελευταίο έργο που έγραψε ο Λόρκα, το 1936, και παρουσιάστηκε για πρώτη φορά το 1945. Μαζί με τη "Γέρμα" και το "Ματωμένο Γάμο" αποτελούν την τριλογία της "ισπανικής υπαίθρου" του συγγραφέα.
Το εργο περιγράφει τα γεγονότα κατά την περίοδο πένθους σε ένα σπίτι στην Ανδαλουσία, όπου η 60χρονη Μπερνάρντα Άλμπα κατέχει τον απόλυτο έλεγχο πάνω στις κόρες της: Αγκούστιας, Μαγκνταλένα, Αμέλια, Μαρτίριο και Αδέλα. Στο σπίτι ζουν επίσης η Πόνθια, η οικονόμος, κι η Μαρία Χοσέφα, μητέρα της Μπερνάρντα. Στο έργο δεν εμφανίζεται επί σκηνής κανένας ανδρικός χαρακτήρας. Ακόμα κι ο Πέπε Ρομάνο, το αντικείμενο του πόθου για τις κόρες της Μπερνάρντα και μνηστήρας της Ανγκούστιας, δεν εμφανίζεται ποτέ.
Το έργο επικεντρώνεται στα ζητήματα της καταπίεσης, του συμβιβασμού και του πάθους και την επιρροή των ανδρών στις γυναίκες. Η τυραννία της Μπερνάρντα απέναντι στις κόρες της προμηνύει τη φύση του φασιστικού καθεστώτος του Φράνκο στην Ισπανία, λίγο αφού τελειώσει το έργο του ο Λόρκα. 
Υπόθεση του έργου.
Μετά το θάνατο του δεύτερου συζύγου της, η Μπερνάρντα Άλμπα γίνεται τυραννική με τις πέντε κόρες της, που σπάνια είχαν οποιαδήποτε επαφή με το άλλο φύλο. Επιβάλλει πένθος 8 χρόνων και τον εγκλεισμό τους μες στο σπίτι, καθώς η ανώτερη τάξη τους δεν τους επιτρέπει να "ανακατεύονται" με τους απλούς χωρικούς.
Η Ανγκούστιας, η μεγαλύτερη κόρη της Μπερνάρντα από τον πρώτο της γάμο, κληρονομεί την περιουσία του πατέρα της κι έτσι προσελκύει το ενδιαφέρον ενός μνηστήρα, του Πέπε Ρομάνο. Τον Πέπε όμως ποθούν κι η Αδέλα, η μικρότερη κόρη, που αρνείται να υποταχθεί στη μητέρα της και συνάπτει ερωτική σχέση μαζί του, αλλά κι η Μαρτίριο, που τη ζηλεύει για κάτι που η ίδια δεν μπορεί να αποκτήσει, λόγω του παρουσιαστικού της. Η ζήλια της Μαρτίριο θα οδηγήσει στο τραγικό τέλος της Αδέλα και στη διατήρηση του πένθους στο σπίτι.
Ελληνικές Θεατρικές Παραστάσεις.
Το έργο παρουσιάστηκε για πρώτη φορά στην Ελλάδα στις 18 Νοεμβρίου 1954 στο θέατρο "Κοτοπούλη" σε μετάφραση Νίκου Γκάτσου, σκηνοθεσία Αλέξη Μινωτή, σκηνικά και κοστούμια του Γιάννη Τσαρούχη. Το ρόλο της Μπερνάρντα Άλμπα ερμήνευσε η Κατίνα Παξινού.
Κατάλογος βασικών πληροφοριών ελληνικών θεατρικών αναπαραστάσεων του έργου "Το Σπίτι της Μπερνάρντα Άλμπα"

</doc>
<doc id="51533" url="https://el.wikipedia.org/wiki?curid=51533" title="Sarutobi Asuma">
Sarutobi Asuma

Ο Sarutobi Asuma είναι ένας φανταστικός χαρακτήρας στη σειρά anime και manga Naruto. Ανήκει στην ιεραρχική βαθμίδα των Jounin και αποτελεί τον sensei της «Ομάδας 10», που αποτελείται από τους Nara Shikamaru, Yamanaka Ino και Akimichi Chouji.
Είναι πανύψηλος και μυώδης, και ίσως το χαρακτηριστικότερο που θα μπορούσε να λεχθεί γι’ αυτόν είναι πως καπνίζει μανιωδώς, προς μεγάλη ενόχληση των μαθητών του. Φορά τη συνηθισμένη στρατιωτική στολή των υψηλόβαθμων νίντζα του Konohagakure και κουβαλά πάντα μαζί του τα trench knives (σιδηρογροθιές με αιχμηρή και πριονωτή άκρη) που χρησιμοποιεί στη μάχη και, τι άλλο, τον αναπτήρα του.
Το όνομα Sarutobi προέρχεται από έναν διάσημο στην ιαπωνική κουλτούρα σαμουράι με το όνομα Sarutobi Sasuke.
Γενικές Πληροφορίες.
Λίγα πράγματα είναι προς το παρόν γνωστά για το παρελθόν του Asuma. Όπως αποκαλύφθηκε στο δεύτερο μέρος της σειράς, είναι γιος του Τρίτου Hokage. Στο παρελθόν είχε εγκαταλείψει την Konoha, για να κάνει ό,τι ήθελε αδιαφορώντας για τους άλλους. Σε μια επίσκεψη στον τάφο του πατέρα του ανέφερε πως ακόμη και τότε δεν ένιωθε τύψεις για το γεγονός, ωστόσο ήταν πια πολύ περήφανος για την καταγωγή του από την οικογένεια Sarutobi. Αλλού παραδέχθηκε πως καταλαβαίνει τα μαθήματα της ζωής κάπως αργά και πως καθώς ωρίμαζε γινόταν όλο και πιο ικανός να κατανοήσει το έργο του πατέρα του.
Επίσης ήταν ένας από τους «Δώδεκα Φύλακες της Φωτιάς» που προστάτευαν τον Κύριο της Χώρας της Φωτιάς, αν και στο χρονικό διάστημα που εξελίσσεται η ιστορία υπηρετεί κανονικά ως Jounin της Konoha. Οι Φύλακες φαίνεται πως ήταν ιδιαίτερα προικισμένα άτομα με τον Asuma να μην αποτελεί εξαίρεση. Για το λόγο αυτό, έχει επικηρυχθεί από τους εχθρούς της Χώρας της Φωτιάς, για ένα υπέρογκο χρηματικό ποσό. Για ένα κάπως μικρότερο ποσό, είχε επικηρυχθεί ένας μοναχός, ο Chiriku, έτερο μέλος των Φυλάκων και πολύ καλός φίλος του Asuma. Ο θάνατος του τελευταίου κόστισε πολύ στον Asuma. Ενδεικτικό πως τα δύο αυτά άτομα ήταν μέλη των Φυλάκων, είναι το τριγωνικό ύφασμα που φορούν στη μέση με το σύμβολο της φωτιάς.
Στην αρχή της σειράς ο Asuma υπηρετεί κανονικά σαν Jounin και εκπαιδευτής ομάδας και δείχνει να απολαμβάνει τον σεβασμό των νεωτέρων του. Του ανατέθηκε επίσης και η αρχηγία μιας ομάδας από τους Niju Shotai. Στη μάχη χρησιμοποιούσε τεχνικές της φωτιάς (όπως και αρκετοί νίντζα της Konoha), ενώ είναι γνωστό πως κατέχει chakra τύπου «Αέρα». Αγαπημένο του όπλο στη μάχη σώμα με σώμα ήταν ένα σετ μαχαιριών (trench knives), τα οποία τυλίγονταν γύρω από τα δάχτυλα, και έφεραν πριονωτές λεπίδες. Είναι φτιαγμένα από μέταλλο ευαίσθητο στο chakra του χρήστη, ώστε να μπορεί να τους διοχετεύει προσωρινά κάποιες ιδιότητες. Ο Asuma με το chakra του επέκτεινε τη λεπίδα (στο δεύτερο μέρος σε μήκος κοντού σπαθιού) και τη χρησιμοποιούσε για να προκαλέσει ζημιά στον αντίπαλο. Μπορεί επίσης να τα πετάξει, κι ανάλογα με την ποσότητα chakra που αυτά περιέχουν, να τα κάνει να τρυπήσουν ό,τι βρουν στην πορεία τους, ακόμη και βράχο.
Σαν χαρακτήρας, ο Asuma δείχνει αυτό που θα ονόμαζε κανείς «άνετος τύπος». Δεν δείχνει να συγχύζεται ποτέ, κάνει τα πάντα με στυλ και ακόμη και στη μάχη είναι ήρεμος και συγκρατημένος, ίσως σαν αποτέλεσμα της αυτοπεποίθησής του. Απέναντι στους μαθητές του είναι στοργικός και δείχνει να ενδιαφέρεται πραγματικά γι’ αυτούς. Ενίοτε ανησυχεί και λίγο παραπάνω για τα ελαττώματά τους. Του αρέσει επίσης να συχνάζει μαζί τους κι εκτός προπόνησης για φαγητό ή για να παίξουν επιτραπέζια. Με τον Hatake Kakashi διατηρεί μακροχρόνια φιλία, πράγμα που φαίνεται και από το γεγονός πως όταν ο Asuma αντιμετώπισε κάποιο προσωπικό πρόβλημα θέλησε να το μοιραστεί μαζί του (κεφάλαιο 312 - 313). 
Ο Asuma σκοτώθηκε όταν βρισκόταν σε αποστολή με τους Niju Shotai ενάντια σε δύο μέλη της οργάνωσης Akatsuki που είχαν εισβάλλει στην Konoha. Παρόντες ήταν η υπόλοιπη ομάδα του, καθώς και η «Ομάδα 10». Ο θάνατος του προκάλεσε μεγάλη θλίψη στο χωριό και πολλοί παρευρέθηκαν στην κηδεία του. Ανάμεσά τους, κι ο Konohamaru, που ενώ μέχρι τότε γνωρίζαμε πως συγγένευε με κάποιο τρόπο με τον Asuma (σαν εγγονός του πατέρα του, Τρίτου Hokage), αποκαλύπτει ο ίδιος πως είναι ανηψιός του. Από ό,τι φαίνεται, λίγο πριν από το θάνατό του, κάτι βασάνιζε την Asuma, και περνούσε ώρες κάνοντας αναδρομές στο μυαλό του και θέτοντας φιλοσοφικά ερωτήματα. Ήθελε να μοιραστεί κάποιες σκέψεις με τον Kakashi, αλλά δεν τα κατάφερε, επισκέφτηκε τον τάφο του πατέρα του για να μιλήσει και δήλωνε συχνά πως τώρα αρχίζει και καταλαβαίνει κάποια πράγματα για το νόημα της ζωής του. 
Asuma και Kurenai.
Καθ’ όλη τη διάρκεια της σειράς υπήρχαν έντονα σημάδια πως ο Asuma διατηρούσε αισθήματα (και πιθανώς δεσμό) για την Kurenai, την sensei της «Ομάδας 8». Σε όλες τις σκηνές εμφανίζονται μαζί, σχεδόν πάντα να κάθονται δίπλα δίπλα. Σε κάποιο περιστατικό, ο Kakashi περιμένει έξω από ένα μαγαζί με γλυκίσματα, όταν παρατηρεί το ζευγάρι να βγαίνει μαζί από εκεί. Τότε τους πείραξε, πως τάχα τα πάνε πολύ καλά οι δυο τους και εκείνοι κοκκίνισαν, η Kurenai πέταξε κάποια δικαιολογία πως τα γλυκά ήταν για την Anko και ο Asuma έσπευσε να αλλάξει το θέμα. Επιπροσθέτως, η Ino θυμόταν κάποιο περιστατικό όπου ο Asuma επισκέφτηκε το ανθοπωλείο της οικογένειάς της για να ψωνίσει ένα μπουκέτο λουλούδια. Όταν η Ino ρώτησε για ποιον ήταν, ο Asuma αμήχανος έκανε τον αδιάφορο, ενώ η Ino του είπε περιπαιχτικά να μεταφέρει την καλημέρα της στην Kurenai-sensei. Τον τελευταίο καιρό πριν τη μοιραία του αποστολή, ο Asuma φανερά προβληματισμένος επισκέφτηκε τον Kakashi στο νοσοκομείο με σκοπό να του μιλήσει ιδιαιτέρως. Με την εμφάνιση όμως της Kurenai στο δωμάτιο σώπασε μυστηριωδώς, προς μεγάλη έκπληξη του Kakashi.
Λίγο αργότερα το σώμα των Niju Shotai ξεκίνησε από την Konoha σε αποστολή εναντίον δύο επικίνδυνων μελών της οργάνωσης Akatsuki. Αν και Jounin η Kurenai μυστηριωδώς δε συμμετείχε σε καμία από τις είκοσι ομάδες. Ο Asuma διετέλεσε αρχηγός μιας εκ των είκοσι ομάδων και πριν η ομάδα αναχωρήσει, στάθηκαν για λίγα λεπτά έξω από το παράθυρό της κοπέλας. Όταν εκείνη τους ένιωσε και ανάβλεψε, είχαν ήδη φύγει. 
Καθ’ όλη τη διάρκεια της επικίνδυνης αποστολής τους, είχαμε κάποια πλάνα μιας ιδιάιτερα θλιμμένης και ανήσυχης Kurenai, δηλώνοντας σαφώς πως οι δύο είχαν κάποια ρομαντική σχέση. Ακριβώς τη στιγμή που ο Asuma δεχόταν τη θανάσιμη βολή, εκείνη το αισθάνθηκε και ψιθύρισε το όνομά του. Όταν πια έφτασαν τα θλιβερά νέα στην Konoha, η ομάδα του ήταν σε αμηχανία σχετικά με το ποιος θα της μεταφέρει το νέο. Αν και προσφέρθηκε η Tsunade, ζήτησε να πάει στη θέση της, ο αγαπημένος του μαθητής, ο Shikamaru, προκειμένου να μεταφέρει και κάποιο τελευταίο μήνυμα, το οποίο του ψιθύρισε στο αυτί ο Asuma πριν πεθάνει. Τη στιγμή που έμαθε το νέο, η Kurenai κατέρρευσε από θλίψη. Στην κηδεία φαίνεται να τοποθετεί λουλούδια στο μνήμα του Asuma. Όταν κάποια στιγμή ο Shikamaru επέστρεψε στην Konoha έχοντας εκδικηθεί προσωπικά το θάνατο του Asuma, τη συνάντησε και πάλι στον τάφο του. Εκεί, στο κεφάλαιο 342 του manga, αποκαλύφθηκε πως η Kurenai με τον Asuma είχαν παντρευτεί κατά τη διάρκεια της μακράς απουσίας του Naruto από την Konoha, και ήταν ήδη έγκυος σε δικό του παιδί. 
Asuma &amp; Ομάδα 10.
Ο Asuma υπήρξε πατρικός απέναντι στην ομάδα του, δείχνοντας πραγματικό ενδιαφέρον για την εκπαίδευση και το μέλλον τους. Μέσα του παραδεχόταν πως η εκπαίδευσή τους ήταν αρκετά δύσκολη, καθώς τους έλειπε το κίνητρο για εκπαίδευση ή ανάληψη αποστολών. Αναρωτιόταν συχνά αν θα τα καταφέρουν, μιας και η ομάδα του αποτελούταν, σύμφωνα με τον τρόπο που ο ίδιος το θέτει, από έναν «λαίμαργο» (Chouji), μια «φωνακλού» (Ino) και έναν «τεμπέλη» (Shikamaru). Ωστόσο ήταν αρκετά εφευρετικός, ώστε να τους ωθεί προς το καθήκον. Παρά τα όποια ελαττώματά τους, δείχνει να απολαμβάνει την παρέα τους, καθώς περνούν και αρκετές ώρες μαζί εκτός προπόνησης ή δουλειάς. Μια αγαπημένη συνήθεια της ομάδας, είναι να γιορτάζει την επιτυχία μιας αποστολής σε ένα εστιατόριο κορεάτικου μπάρμπεκιου.
Η εν λόγω έξοδος συχνά έφερνε τον Asuma σε δύσκολη θέση, καθώς ο Chouji τρώει πάρα πολύ κι ο ίδιος οφείλει σαν επικεφαλής της ομάδας να πληρώσει το λογαριασμό. Πέραν από αυτό όμως συχνά συμβούλευε το μαθητή του πως πρέπει να χάσει βάρος και να αφιερώνει περισσότερο χρόνο στην προπόνηση για το δικό του καλό. Πάνω από όλα όμως, θεωρούσε πως ο Chouji έχει την πιο ευγενική καρδιά από όλους όσους είχε γνωρίσει, πράγμα που τον κάνει αξιόπιστο σύντροφο στη μάχη όσο και στη ζωή.
Όσον αφορά την Ino, παραδεχόταν πως είναι η Kunoichi της Konoha με την μεγαλύτερη πρόοδο (τουλάχιστον στο πρώτο μέρος) και πως ο χαρακτήρας της είναι δυνατός και αξιόπιστος. Επειδή δείχνει να έχει και τη μεγαλύτερη αυτοπεποίθηση από τα μέλη της ομάδας της, της έχει αναθέσει να προσέχει και να υποστηρίζει τους άλλους δύο.
Στο Naruto, η σχέση μαθητή – sensei παίζει συχνά μεγάλο ρόλο στη διαμόρφωση χαρακτήρα και μελλοντικής πορέιας του μαθητή. Επίσης οι σχέσεις αυτές αποτελούν συχνά άξονα που κινεί την πλοκή προς τα εμπρός. Μια από τις πιο ιδιαίτερες και συνάμα συγκινητικές σχέσεις είναι αυτή που με τα χρόνια αναπτύχθηκε μεταξύ Asuma και Shikamaru. Περνώντας χρόνο με το μαθητή του, ο Asuma είχε τη διορατικότητα να δει αυτό που ήταν κρυμμένο για τους άλλους, κάτω από τη βιτρίνα του τεμπέλη και δειλού μαθητή που επιδεικνύει ο Shikamaru. Ήταν αυτός που διαπίστωσε και ανέδειξε τις μεγάλες του πνευματικές ικανότητες, οι οποίες σύμφωνα με τα λεγόμενα του ίδιου του Asuma πριν πεθάνει, θα μπορούσαν να τον φέρουν μέχρι και στη θέση του Hokage. Οι δυο τους, ακόμη και μετά την διάλυση της ομάδας (την προαγωγή δηλαδή όλων των μελών της σε Chuunin), απολάμβαναν ανά τακτά χρονικά διαστήματα να περνούν το απόγευμα τους παίζοντας Shogi (ιαπωνικό σκάκι). Η ασχολία αυτή ξεκίνησε σε μια προσπάθεια να κινήσει ο Asuma το ενδιαφέρον του Shikamaru για το οτιδήποτε, και εξελίχθηκε σε μια ιεροτελεστία μεταξύ τους, που έλαβε συμβολικές διαστάσεις. Το παράπονο του Asuma ήταν πως δεν κατάφερε να νικήσει το Shikamaru ούτε μία φορά, ωστόσο αυτό δεν έδειχνε να τον ενοχλεί σε σημείο που να σταματήσει να προσπαθεί. Ο ίδιος ο Shikamaru παραδέχτηκε πως όταν παίζουν μαζί, ο Asuma είναι σαν ανοικτό βιβλίο γι’αυτόν, πράγμα που επεκτάθηκε και σε άλλους τομείς. Για παράδειγμα, ο Shikamaru ήταν αυτός που παρατήρησε πως όταν ο sensei του ήταν πολύ στενοχωρημένος και προβληματισμένος έκοβε προσωρινά το αγαπημένο του κάπνισμα, όπως έγινε για παράδειγμα μετά το θάνατο του πάτερα του. 
Οι δυο τους συνέχισαν να αναλαμβάνουν αποστολές μαζί, υπήρξαν μέλη της ίδιας ομάδας των Niju Shotai και έδειχναν να εμπιστεύονται ο ένας τον άλλο απόλυτα. Στη μοιραία τους αποστολή, ο Asuma έδωσε διαταγή στους Kotetsu και Izumo να προσέχουν ιδιαίτερα το Shikamaru και εξέφρασε την άποψη πως όσο ο Shikamaru τον προσέχει, δεν έχει να πάθει τίποτα. Αυτό βγήκε αληθινό, καθώς ο Shikamaru όσο είχε chakra, έκανε τα αδύνατα δυνατά να τον προστατέψει. Κατά τη διάρκεια των τελευταίων στιγμών του Asuma, κι ενώ οι Ino και Chouji έκλαιγαν, ο Shikamaru έμενε σοβαρός και ανέκφραστος, και μόνο αφού ξεψύχησε ο Asuma, πήγε παραπέρα να κλάψει μόνος. Επίσης ήταν ο μόνος στον οποίο ο sensei του μετέφερε το μεγάλο του μυστικό. Εις ανάμνησιν του Asuma, ο Shikamaru κράτησε τον αναπτήρα και τα μαχαίρια του (τα οποία έμαθε με τον τρόπο του να χρησιμοποιεί), καθώς και την αγαπημένη συνήθεια του δασκάλου του να καπνίζει. Στην κηδεία δεν παραβρέθηκε, ωστόσο θεώρησε πως είχε πλέον προσωπική βεντέτα με το νίντζα που σκότωσε τον Asuma. 
Τελικά κατάφερε να τον εκδικηθεί νιώθοντας με κάποιο τρόπο την παρουσία του Asuma πάντα πλάι του και ήταν ακριβώς σαν να τελείωσαν η δυο τους μαζί την αποστολή. Αργότερα ο Shikamaru, πάνω από τον τάφο του δασκάλου του, είχε μια συζήτηση σε βάθος με την Kurenai, όπου εξέφρασε τα συναισθήματα για το δάσκαλό του και υποσχέθηκε να γίνει για το παιδί του Asuma, όσο καλός δάσκαλος και προστάτης ήταν ο Asuma για εκείνον.
Ο Asuma στη Σειρά.
Μέρος Πρώτο.
Εισαγωγή.
Η δημιουργία της «Ομάδας 10» δεν παρουσιάζεται αναλυτικά στο πρώτο μέρος. Μια μικρή αφήγηση γεγονότων υπάρχει στο δεύτερο μέρος (σημείο στο οποίο δεν έχει ακόμη φτάσει το anime): Το πρώτο τους απόγευμα ο Asuma πήρε την ομάδα του σε κάποιο ήσυχο μέρος για να γνωριστούν και τους δήλωσε, έστω και χαμογελώντας ευχάριστα, πως επρόκειτο να είναι σκληρός εκπαιδευτής. Τότε παρατήρησε πως τα παιδιά έβηχαν και έκλαιγαν, και αμήχανα τους είπε πως δεν ήταν να ανάγκη να βάλλουν τα κλάματα από τώρα. Ωστόσο ο Shikamaru του έβαλε τις φωνές πως τα σύννεφα καπνού που έβγαιναν από το τσιγάρο του τους έπνιγε και έκανε τα μάτια τους να τσούζουν και να δακρύζουν.
Αν και ο Asuma κάνει κάποιες εμφανίσεις σαν ανώνυμος Jounin, την πρώτη του επίσημη εμφάνιση στο πρώτο μέρος (κεφάλαιο 34) κάνει την ημέρα που έγιναν οι επίσημες δηλώσεις για τις ομάδες που θα λάμβαναν μέρος στις εξετάσεις των Chuunin. Ο κάθε sensei, ανάλογα με το αν θεωρούσε τους μαθητές του έτοιμους για να συμμετάσχουν κατέθετε την υποψηφιότητά τους υπό το όνομά του. Ο Asuma δηλώνει την «Ομάδα 10» χωρίς δισταγμό, παρά την έλλειψη πείρας τους, το ίδιο και οι Kurenai και Kakashi για τις ομάδες 8 και 7 αντίστοιχα. Επειδή ήταν η πρώτη χρονιά εδώ και κάποια καιρό που οι νεοφώτιστοι Genin θα λάμβαναν μέρος στις εξετάσεις, η κίνηση αυτή των τριών εκπαιδευτών ξεσήκωσε αντιδράσεις. Ωστόσο ο Kakashi υποστήριξε πως τα παιδιά παραπονιούνταν για την ευκολία των αποστολών τους και πως θα ήταν πολύ ενδιαφέρον να υποβληθούν σε κάποια δύσκολη δοκιμασία. Έτσι, οι Rookie Nine εμπλέκονται στη διαδικασία των εξετάσεων και οι τρεις sensei περνούν μαζί κάποιες ώρες συζητώντας για τις εξετάσεις και τις πιθανές δυσκολίες που θα αντιμετωπίσουν οι μαθητές τους.
Οι Προκριματικοί.
Ο Asuma κάνει την επανεμφάνισή του μετά το τέλος του δεύτερου μέρους των εξετάσεων, όπου τα παιδιά κλήθηκαν να συμμετάσχουν σε μια σειρά από αγώνες ένας προς έναν, ώστε να μειωθεί στο μισό ο αριθμός τους πριν το μεγάλο τελικό. Εκεί παρατηρεί προσεκτικά την πρόοδο των μαθητών του, σχολιάζοντας κατά διαστήματα την απόδοσή τους. Ο Shikamaru περνά το εμπόδιο της Kin από το Otokagure υλοποιώντας ένα έξυπνο τρικ. Η Ino αποκλείστηκε μαζί με την αιώνια ανταγωνίστρια (αλλά και καλύτερη φίλη) της Haruno Sakura. Ωστόσο ο Asuma εξέφρασε την άποψη πως η Ino κάνει μεγάλες προόδους. Όταν, τέλος, ερχόταν η σειρά του Chouji, ο τελευταίος φοβισμένος και κουρασμένος θέλησε να παραιτηθεί από την προσπάθεια. Ο Asuma όμως, συνηθισμένος στην έλλειψη κινήτρων των μαθητών του, του υποσχέθηκε πως αν προσπαθήσει θα τον κερνούσε στο αγαπημένο τους εστιατόριο όση ποσότητα φαγητού ήθελε. Επίσης πως αν η μάχη ξέφευγε σε επικινδυνότητα θα επενέβαινε όπως συνέβη στη μάχη των Neji και Hinata. Η Ino και ο Shikamaru παρατήρησαν βέβαια πως ο Asuma δεν ήταν ανάμεσα σε αυτούς που επενέβησαν στην εν λόγω περίπτωση. Αν και ο Chouji τελικά ηττήθηκε, ωστόσο οι διαβεβαιώσεις του Asuma ήταν αρκετές να τον κάνουν να μπει στον κόπο να παλέψει. Στο μήνα που ακολούθησε τους αγώνες αυτούς ο Asuma κι ο Chouji βοήθησαν το Shikamaru στην προπόνησή του. Ωστόσο ο Asuma αναγκάστηκε να θέσει γι' άλλη μια φορά το Κορεάτικο Μπάρμπεκιου σαν δόλωμα, κυρίως για τον Chouji.
Εξετάσεις: 3ος Άθλος.
Τη μέρα διεξαγωγής του τρίτου και τελευταίου μέρους των εξετάσεων, ο Asuma παρακολούθησε, παρέα πάντα με την Kurenai, τον αγώνα του Shikamaru με την Temari από το Sunagakure. Η μάχη εξελίχθηκε χωρίς κανέναν να το περιμένει σε αγώνα επιβολής της στρατηγικής δεινότητας των δύο αντιπάλων. Κάποια στιγμή που ο Shikamaru φαινομενικά δεν έμπαινε καν στον κόπο να κουνηθεί, έκλεισε τα μάτια και πήρε με το σώμα του μια παράξενη στάση. Τότε η Kurenai παρατήρησε πως ο Asuma χαμογελούσε και τον ρώτησε αν ο Shikamaru έκανε κάποια τεχνική. Εκείνος της απάντησε πως απλά σκεπτόταν και πως γνώριζε πολύ καλά αυτή την στάση από τα παιχνίδια Shogi με το μαθητή του. Ήταν μια συνήθεια του Shikamaru όταν σκεπτόταν έντονα, κι όταν άνοιγε πλέον τα μάτια του δεν υπήρχε περίπτωση να ηττηθεί. Η Kurenai όμως, αρνήθηκε να πιστέψει πως το παιδί ήταν και τόσο έξυπνο, επειδή οι βαθμοί του στο σχολείο ήταν σχεδόν όσο άθλιοι ήταν και του Naruto. Ο Asuma τότε εξήγησε πως ο Shikamaru ήταν τόσο τεμπέλης που στα διαγωνίσματα δεν είχε διάθεση να σηκώσει καν το μολύβι και επιπλέον τον έπαιρνε ο ύπνος. Ωστόσο στο Shikamaru άρεσε να παίζει δύσκολα παιχνίδια στρατηγικής, όπως το Shogi. Έτσι ο Asuma, μη βγάζοντας νόημα, αποφάσισε να τον δοκιμάσει. Επειδή ήξερε πως το παιδί δεν θα καθόταν στα σοβαρά να κάνει κάποιο τεστ, μεταμφίεσε με πονηριά ένα σε κάποιον από τους αγαπημένους του γρίφους. Το τεστ κατέδειξε πως ο Shikamaru είναι μια σούπερ ιδιοφυΐα με IQ άνω του 200. Όσο για τη μάχη του, κατάφερε να αφήσει το στάδιο με το στόμα ανοικτό.
Η Καταστροφή της Konoha.
Οι εξετάσεις έληξαν άδοξα κατόπιν εισβολής ξένων δυνάμεων στην Konoha. Από τους λίγους που έμειναν μάχιμοι, ο Shikamaru ακολούθησε τη Sakura και το Naruto στο δάσος σε αποστολή που τους ανέθεσε ο Kakashi. Όταν ανακάλυψαν πως τους κυνηγούσε εχθρική ομάδα με εννιά νίντζα, παρά τη δειλία του ο Shikamaru έμεινε πίσω να τους καθυστερήσει, γνωρίζοντας πως είχε ελάχιστες πιθανότητες να γυρίσει ζωντανός. Πράγματι πέτυχε τον αντικειμενικό σκοπό του, ωστόσο ήταν έτοιμος να εξολοθρευτεί. Τότε από το πουθενά εμφανίστηκε ο Asuma και εξουδετέρωσε με περισσή ευκολία και τους εννέα εχθρούς, με τη χρήση των μαχαιριών του. Μια νότα στο στιλ του Asuma προσθέτει το γεγονός (που ωστόσο παρέμεινε στις σελίδες του manga και δεν εμφανίστηκε ποτέ στο anime) πως στο τέλος της σύντομης μάχης πέταξε και έσβησε το τσιγάρο του στο αίμα των αντιπάλων του που είχε σκορπίσει τριγύρω.
Η Konoha σώθηκε τελικά, με κόστος τη ζωή του Τρίτου Hokage και πατέρα του Asuma, του Sarutobi. Η συγγένεια τους αποκαλύφθηκε στον αναγνώστη / θεατή πολύ αργότερα. Ο Asuma παραβρέθηκε στην κηδεία σε κάποια συνηθισμένη θέση, ανάμεσα στους άλλους. Ωστόσο σταμάτησε για λίγο καιρό το κάπνισμα από τη θλίψη του. 
Η Επιστροφή του Itachi.
Κατά τη διάρκεια των ημερών που ακολούθησαν, ο Asuma «συνελήφθη» μαζί με την Kurenai σε ένα μαγαζί, από τον Kakashi. Ο τελευταίος τους πείραξε σχετικά με το ραντεβού τους, μα εκείνοι έμειναν αμήχανοι και άλλαξαν γρήγορα θέμα. Ο Kakashi άρχισε επίτηδες να μιλά περί ανέμων και υδάτων κάνοντας τους νόημα προς δυο αγνώστους που στέκονταν παραδίπλα. Το ζευγάρι μπήκε αμέσως στο νόημα και λίγο παρακάτω σταμάτησε τους δύο υπόπτους. Όπως αποδείχτηκε ήταν οι Hoshigaki Kisame, Nukenin από το Kirigakure, και ο Uchiha Itachi, αδελφός του Sasuke, Nukenin από το Konohagakure. Ενεπλάκησαν σε μάχη, με κύριο αντίπαλο του Asuma τον Kisame, που προσπάθησε να χτυπήσει την Kurenai με το τεράστιο σπαθί του, τη Samehada. Παρά τη μυϊκή δύναμη του Asuma, ο Kisame έδειχνε να υπερτερεί. Τους δύο ήρθε να ενισχύσει ο Kakashi, ωστόσο όλοι μαζί κινδύνεψαν όταν ο Itachi αποφάσισε να χρησιμοποιήσει το Mangekyou Sharingan του. Μετά την εμφάνιση του Maito Gai, οι δύο εχθρικοί νίντζα υποχώρησαν προσωρινά.
Ο Asuma δεν κάνει κάποια άλλη εμφάνιση στο δεύτερο μέρος γιατί έλειπε σχεδόν πάντα σε αποστολές όπως και οι άλλοι Jounin κατά την περίοδο έλλειψης ανθρώπινου δυναμικού που ακολούθησε. Ωστόσο η «Ομάδα 10», δεν παρέλειψε να επιστρέψει στο αγαπημένο της εστιατόριο, τουλάχιστον μια φορά ακόμη, για να γιορτάσει την ανακήρυξη του Shikamaru σε Chuunin. Εκεί ο Asuma κατάφερε να ρίξει το ηθικό του Chouji κάνοντάς του παρατήρηση σχετικά με τα περιττά κιλά και την έλλειψη προπόνησής του.
Μέρος Δεύτερο.
Επίσκεψη στον Kakashi.
Ο Asuma κάνει την επανεμφάνισή του στο κεφάλαιο 312 του δεύτερου μέρους, όπου και επισκέπτεται τον Kakashi στο νοσοκομείο. Δεν είναι γνωστή κάποια ιδιαίτερη ασχολία του αυτά τα δυόμισι χρόνια, πέραν του ό,τι όλα τα μέλη της ομάδας του πέρασαν στη βαθμίδα των Chuunin. Ο Asuma χάρισε στα μέλη της ομάδας από ένα ζευγάρι όμοια σκουλαρίκια, τους παίνεψε και ζήτησε να μην ξεχάσουν πως αποτέλεσαν κάποτε την «Ομάδα 10». Την περίοδο αυτή ο Asuma δείχνει να περνά κάποια φάση επαναπροσδιορισμού των σκέψεων και των αξιών του, για λόγο που έμεινε αρκετό καιρό άγνωστος. Κάποιους από τους προβληματισμούς του αυτούς θέλησε να συζητήσει ιδιαιτέρως με το φίλο του Kakashi, η είσοδος όμως της Kurenai δεν τον άφησε. Ο Kakashi πίστεψε πως ο Asuma δεν θα είχε πρόβλημα να μιλήσει μπροστά της, εκείνος όμως σώπασε μυστηριωδώς.
Αποκαλύψεις.
Μέσα στις επόμενες μέρες έκανε επίσκεψη στον τάφο του Τρίτου Hokage. Αφήνοντας τις σκέψεις του να ξεχυθούν, ζήτησε συγγνώμη για κάποια παλιά απερίσκεπτη συμπεριφορά του. Όπως αναφέρει, δεν μετανιώνει για εκείνες τις μέρες, ωστόσο αναγνωρίζει τώρα, έστω και αργά, το έργο του Τρίτου και αισθάνεται υπερήφανος που ανήκει στην οικογένεια Sarutobi. Η σκηνή κλείνει με την πολυαναμενόμενη αποκάλυψη πως πράγματι είναι γιος του Τρίτου.
Πολύ αργότερα, στην δική του πια κηδεία, επιβεβαιώνεται πως ο εγγονός του πατέρα του, ο Konohamaru, είναι ανιψιός κι όχι γιος του.
Ο «Βασιλιάς».
Ο Asuma εξακολουθεί την αγαπημένη του συνήθεια να μοιράζεται κάποια από τα απογεύματά του, παίζοντας Shogi με το Shikamaru. Κάποια μέρα λοιπόν, εκτελεί μια ασυνήθιστη για αυτόν επιθετική κίνηση, που έχει το όνομα Bougin. Αυτό παραξένεψε το Shikamaru, που γνώριζε πολύ καλά πως και στο Shogi και στην πραγματική μάχη, μια τέτοια πρωτοβουλία δεν αντιπροσώπευε ούτε εκείνον, ούτε το sensei του. Τότε ο Asuma εξέφρασε την άποψη πως για να προστατέψει κανείς το «Βασιλιά» του, οφείλει πού και πού να κάνει θυσίες. Καταλαβαίνοντας πως ο Asuma δεν αναφερόταν πλέον μόνο στο παιχνίδι, ο Shikamaru ρώτησε αν κάτι συνέβαινε εκείνες τις μέρες. Ο Asuma το αρνήθηκε, δηλώνοντας απλά πως μόλις τελευταία κατάλαβε τη σημασία του «Βασιλιά». Τότε με μια όμορφη παρομοίωση, αντιστοίχισε τα πρόσωπα της πραγματικής ζωής με τα πιόνια στο Shogi. Ο Shikamaru θα μπορούσε να είναι ο «ιππότης» (το άλογο), το οποίο αν και δεν έχει πολύ δύναμη, ωστόσο κινείται με ευέλικτο τρόπο πίσω από τον αντίπαλο και προχωρά, ακριβώς σαν τον ευφάνταστο τρόπο σκέψης του Shikamaru. Για τον εαυτό του, ο Asuma κράτησε το ρόλο του αξιωματικού της θυσίας. Ο Shikamaru ρώτησε αν ο βασιλιάς είναι ο Hokage, ωστόσο ο Asuma είπε πως αν και ο ίδιος αυτό πίστευε κάποτε, τελευταία είχε αλλάξει γνώμη. Άφησε όμως για αργότερα την αποκάλυψη αυτής της πληροφορίας θεωρόντας πως ο Shikamaru χρειαζόταν χρόνο για να καταλάβει.
Η Εκπαίδευση του Naruto.
Κάποια άλλη παρτίδα, διέκοψε η άφιξη του Naruto. Ο τελευταίος ζήτησε από τον Asuma να του διδάξει τον τρόπο που χειρίζεται κανείς το αέρινο τσάκρα(wind chakra). Έχοντας μόλις χάσει ένα στοίχημα πάνω στην παρτίδα, ο Asuma βρίσκει την ευκαιρία να το φορτώσει στο Naruto. Θα του εξηγούσε με την προϋπόθεση να πληρώσει το επόμενο γεύμα της «Ομάδας 10» στο εστιατόριο. Ο Naruto δέχτηκε. Οπότε ο Asuma βγάζοντας τα μαχαίρια του, του εξήγησε πως περνώντας chakra σε αυτά, και οραματιζόμενος τη ροή δύο αντίθετων ρευμάτων που συγχωνεύονταν, μπορούσε να τα κάνει τόσο αιχμηρά που διαπερνούσαν ακόμη και βράχο αν τα πετούσε σε αυτόν. Μια μικρή επίδειξη έπεισε το Naruto, που ευχαρίστησε και ...εξαφανίστηκε μιας και ήταν απλά ένα Kage Bunshin (κλώνος σκιάς). Ο Asuma γελώντας ικανοποιημένος, δήλωσε πως μάλλον ο Naruto ξέχασε πως ο Chouji ήταν μέλος της ομάδας και ο Shikamaru τον αποκάλεσε μοχθηρό.
Niju Shotai vs. Akatsuki.
Με την έλευση των Hidan και Kakuzu, μελών των Akatsuki, στη Χώρα της Φωτιάς, η Tsunade ενημερώνει τους Niju Shotai πως αποστολή τους είναι να βρουν τους δύο παρείσακτους. Εκεί ο Asuma πληροφορείται για το θάνατο του παλαιού συντρόφου του, του μοναχού Chiriku. Πριν φύγει από την Konoha, η ομάδα της οποίας ηγείται (Shikamaru, Izumo &amp; Kotetsu) κάνει μια σύντομη στάση μπρος στη βεράντα της Kurenai. Όταν εκείνη ένιωσε κάτι και ανάβλεψε ανήσυχη, εκείνοι είχαν ήδη φύγει. Ο Asuma αναχωρώντας είπε με παραίτηση «Κάποιος πρέπει να το κάνει κι αυτό». Στον κατεστραμμένο ναό της χώρας, η ομάδα παίρνει πληροφορίες και μαντεύει πως οι κακοποιοί σκοπεύουν να ανταλλάξουν το σώμα του (επικηρυγμένου από τους εχθρούς του) Chiriku με χρήματα. Εκεί ο Asuma αποκαλύπτει πως και το δικό του κεφάλι αξίζει ένα αστρονομικό ποσό. Η ομάδα φεύγει, αφού ο πρεσβύτερος του ναού προσεύχεται για λίγα λεπτά για την ασφάλειά τους. Στο δρόμο ο Shikamaru εκφράζει για άλλη μια φορά την ανησυχία πως ο sensei του φέρεται περίεργα τελευταία, μιας και έχει κόψει το κάπνισμα εδώ και λίγες μέρες. Ο Asuma διασκεδάζει με το ενδιαφέρον του μαθητή του, ωστόσο εφιστά σε όλους την προσοχή πως ο εχθρός τους είναι πολύ επικίνδυνος.
Στο σταθμό ανταλλαγής λύτρων, ο Hidan απομονωμένος από το σύντροφό του αιφνιδιάζεται από την επίθεση της ομάδας των τεσσάρων που θεωρούν πως τον σκότωσαν. Οι τελευταίοι με φρίκη ανακαλύπτουν πως δεν μπορεί να σκοτωθεί. Ο Asuma σκέφτεται τον Chiriku και τραβά τα μαχαίρια του, όταν ο Kakuzu κάνει αιφνιδιαστική επίθεση στο Shikamaru. Εκείνος ξεφεύγει στο παρά πέντε, κι ο Asuma παρεμποδίζει δεύτερη επίθεση συσπειρώνοντας την ομάδα γύρω του. Κι ενώ ο Hidan ξεκινά την «ιεροτελεστία» του, ο Asuma αποφασίζει να αψηφήσει τον κίνδυνο, να επιτεθεί με σκοπό να καταφέρει ο Shikamaru να ακινητοποιήσει το Hidan όταν αυτός δεν προσέχει, ώστε να του πάρει μετά ο Asuma το κεφάλι. Ο Shikamaru έχει τις ενστάσεις του, ωστόσο ο Asuma, παραδεχόμενος πως οι δυνάμεις του δεν φτάνουν αυτές του εχθρού, φωνάζει πως αν δεν θέλουν να σκοτωθούν όλοι και να βάλουν την Konoha σε κίνδυνο, ο δρόμος της θυσίας είναι μονόδρομος. Ο Shikamaru σκέπτεται πως δεν έχει ξαναδεί έτσι τον Asuma, ενώ φέρνει στο μυαλό του την κίνηση Bougin στο Shogi. Ο Asuma διατάζει τους άλλους δυο να καλύπτουν το αγόρι και λέει πως δεν θα πέσει εύκολα, πόσο μάλλον όταν έχει το Shikamaru να τον προστατεύει.
Έπειτα πέφτει σε μια λυσσαλέα μάχη με το Hidan, χρησιμοποιώντας τις τεχνικές του, όταν χάνει λίγο αίμα από κάποιο ασήμαντο τραύμα. Αυτό ήταν αρκετό για την ιεροτελεστία του Hidan, βάση της οποίας ό,τι ζημιά πάθαινε το δικό του σώμα, πάθαινε ταυτόχρονα κι ο αντίπαλός του. Αν όμως ο Hidan δεχόταν θανατηφόρο χτύπημα ως αθάνατος θα ζούσε, ο Asuma όμως όχι. Όταν ο Hidan προσπάθησε να διαπεράσει το ίδιο του το σώμα με ένα αιχμηρό παλούκι, ο Shikamaru κατάφερε να τον εμποδίσει με επιτυχία, χάρις στην αξιοθαύμαστη αναλυτική του ικανότητα. Παρά τον πανικό του, ήταν σε θέση να σκεφτεί τη βέλτιστη λύση, ώστε να αποδεσμεύσει το δάσκαλό του. Ο Asuma αποκεφαλίζει αμέσως το Hidan μα εκείνος δεν πεθαίνει, αφού ο Kazuzu «ξαναράβει» το κεφάλι του συντρόφου του. Οι νίντζα της Konoha μένουν άναυδοι κι απελπισμένοι. Ο Kakuzu ακινητοποιεί τους Izumo και Kotetsu, ενώ ο Shikamaru δεν μπορεί να σταθεί πια όρθιος από την εξάντληση που του προκάλεσε η τεχνική του. Με τρόμο παρακολουθεί τον Hidan να επαναλαμβάνει την ιεροτελεστία του, δεσμεύοντας εκ νέου τον ήδη βαριά τραυματισμένο Asuma. Ανήμπορος, παρακολούθησε το δάσκαλό του να πέφτει κάτω από τη χαριστική βολή. Κάπου πίσω στην Konoha, η Kurenai συγκλονισμένη διαισθάνεται το γεγονός.
Ο Θάνατος του Asuma.
Την κατάσταση σώζει η άφιξη ενισχύσεων από την ομάδα των Ino, Chouji, Raidou και Aoba. Οι Akatsuki οπισθοχωρούν προσωρινά, η ομάδα όμως δεν προφταίνει να μεταφέρει τον Asuma πίσω. Η Ino του παρέχει της πρώτες βοήθειες, μα στα μάτια της ο Shikamaru διαβάζει πως δεν υπάρχει ελπίδα. Καλεί λοιπόν όλη την ομάδα, να ακούσει προσεκτικά τις τελευταίες λέξεις που είχε να τους πει ο sensei τους. Για τον Chouji, ο Asuma φύλαξε καλά λόγια σχετικά με την ομορφιά της ψυχής του, και του είπε πως θα μπορούσε να είναι σίγουρος πως γι’ αυτό θα είχε πάντα πλάι του τους φίλους του να υποστηρίζει ο ένας τον άλλο. Τον συμβούλεψε για μια τελευταία φορά να χάσει βάρος για το καλό της υγείας του, κι ο Chouji κλαίγοντας υποσχέθηκε πως τουλάχιστον θα προσπαθούσε. Έπειτα ο Asuma, αναγνωρίζοντας πως η Ino είχε τον πιο δυνατό χαρακτήρα, της ανέθεσε να προσέχει τους άλλους δύο. Την συμβούλεψε ακόμη να μην χάσει από τη Sakura, ούτε στην τέχνη του νίντζα, ούτε στην αγάπη.
Όλη αυτή την ώρα ο Shikamaru στεκόταν ανέκφραστος δίπλα στο κεφάλι του sensei του. Ο Asuma τον παίνεψε για τη δύναμη του μυαλού του, προσθέτοντας πως η αίσθηση του σαν νίντζα ήταν πολύ σωστή. Οι ικανότητες αυτές θα μπορούσαν να τον κάνουν μέχρι και Hokage, άσχετα αν – προσέθεσε χαμογελώντας ο Asuma – η φυγόπονη φύση του επαναστατούσε. Έπειτα του ψιθύρισε στο αυτί ποιον ακριβώς εννοούσε για «Βασιλιά», αφήνοντάς τον άναυδο. Τέλος, ζήτησε να του βάλλουν στο στόμα ένα τελευταίο τσιγάρο. Τις στιγμές που ακολούθησαν, τα μέλη της ομάδας θυμήθηκαν από μια χαρακτηριστική ή αστεία στιγμή, καθώς και τα σημαντικότερα σημεία στην πορεία της ομάδας. Τότε το τσιγάρο του Asuma κύλησε κάτω και ο ίδιος ξεψύχησε. Ενώ, οι Ino και Chouji έκλαιγαν απελπισμένοι, οι άλλοι ενήλικες σκέπασαν το σώμα και είπαν μερικά ευγενικά λόγια. Μόνο ο Shikamaru πήρε κάποιο τσιγάρο και πήγε μόνος παρά πέρα. Φυλάσσοντας το από τη βροχή, το άναψε, τράβηξε μια ρουφηξιά κι άρχισε να βήχει. Ανακατεύοντας τα δάκρυά του με τη βροχή, δικαιολογήθηκε πως ήταν ο καπνός που του πείραζε τα μάτια. (Αναφορά στη μέρα που συστάθηκε η ομάδα).
Η Εκδίκηση.
Από κει κι έπειτα η «Ομάδα 10» με πρωτοστάτη το Shikamaru, μπήκε σε μια οργισμένη προσπάθεια να πάρει εκδίκηση. Ο Shikamaru από τότε κουβαλούσε μαζί τα προσωπικά αντικείμενα του Asuma. Μετά από επικίνδυνες προσπάθειες, ήταν αυτός, που σε κάποιο απομονωμένο κομμάτι της γης της οικογένειάς του, κατάφερε με πονηριά να ζώσει τον Hidan με εκρηκτικά. Νιώθοντας την ανάμνηση του δασκάλου του πλάι του να του λέει πως ήταν περήφανος, κάπνισε το τελευταίο του τσιγάρο, αποχαιρέτησε τον Asuma ήρεμος πια και πέταξε την καύτρα στο δολοφόνο του sensei του.
Η Αποκάλυψη του «Βασιλιά».
Γυρνώντας στην Konoha ο Shikamaru συναντά στο νεκροταφείο την Kurenai. Εκείνη του αποκαλύπτει πως ο Asuma της είχε αναφέρει πως θεωρούσε το Shikamaru τον αγαπημένο του μαθητή και τον ρώτησε αν νιώθει μοναξιά τώρα που δεν έχει κάποιον να παίζει Shogi. Εκείνος δήλωσε πως ο Asuma του έμαθε ένα σωρό χρήσιμα και άχρηστα πράγματα και το Shogi ήταν απλά ένα από αυτά. Προσέθεσε πως ήταν πολύ λυπημένος, αλλά και πως θα ήταν παιδιάστικη συμπεριφορά να κλαίει συνεχώς γι’ αυτό. Ο Asuma ήταν γι’ αυτόν αξιοπερίεργο φαινόμενο, ωστόσο τον θεωρούσε ως τον πιο κουλ ενήλικα που γνώρισε ποτέ. Και για να ανταποδώσει, δήλωσε πως όταν η Kurenai έφερνε στον κόσμο το μωρό της, θα αποτελούσε για εκείνο το ίδιο καλός προστάτης και δάσκαλος όσο καλός υπήρξε και ο Asuma. Έτσι αποκαλύφθηκε πως ο βασιλιάς που ψιθυρίστηκε στο αυτί του Shikamaru δεν ήταν άλλος από τις επόμενες γενεές παιδιών της Konoha, για τις οποίες θυσιάστηκε τόσο ο Τρίτος Hokage όσο και ο Asuma σαν γνήσιος γιος του.

</doc>
<doc id="51534" url="https://el.wikipedia.org/wiki?curid=51534" title="R&amp;D">
R&amp;D



</doc>
<doc id="51536" url="https://el.wikipedia.org/wiki?curid=51536" title="Υγρόμετρο">
Υγρόμετρο

Τα υγρόμετρα είναι ειδικά όργανα της Μετεωρολογίας, με τα οποία μετριέται η υγρασία ατμόσφαιρας. Υπάρχουν διάφοροι τύποι υγρομέτρων όπως το υγρόμετρο τρίχας, το υγρόμετρο Αλλυάρ ή υγρόμετρο δρόσου, καθώς και άλλα που λόγω διαφορετικού τρόπου λειτουργίας και μέτρησης φέρονται με κατ' ιδία ονόματα όπως οι υγρογράφοι και τα ψυχρόμετρα.
Υγρόμετρο τρίχας.
Το 1783 ο Ελβετός γεωλόγος Οράς Μπενεντίτ ντε Σοσύρ ανακάλυψε το υγρόμετρο με το οποίο και γίνεται η μέτρηση της υγρασίας στον αέρα. Όσο κι αν φανεί παράξενο, το κύριο μέρος του οργάνου αυτού είναι η δέσμη τριχών ανθρώπου ή αλόγου. Οι Ινδιάνοι στην Αμερική γνώριζαν από τα πολύ παλαιότερα χρόνια την ιδιότητα των φυσικών τριχών να αυξομειώνονται κατά το μήκος τους ανάλογα με την υγρασία που είχαν. Μια αρκετά μακάβρια μέθοδος, αφού και παρατηρήθηκε το φαινόμενο αυτό από τις τούφες της κεφαλής των εχθρών τους που είχαν αποκεφαλίσει.
Στα σύγχρονα υγρόμετρα υφίσταται δέσμη ανθρώπινων τριχών, κατά προτίμηση ξανθού ατόμου, που προηγουμένως έχουν καθαρισθεί πολύ καλά από σκόνες και το λίπος. Οι τρίχες λοιπόν αυτές όταν ο αέρας είναι υγρός απορροφούν υγρασία και επιμηκύνονται. Αντίθετα όταν ο αέρας είναι ξηρός η υγρασία των τριχών εξατμίζεται και το μήκος τους μειώνεται. Οι αυξομειώσεις αυτές μεγεθύνονται μηχανικά και μεταβιβάζονται σε δείκτη επί βαθμολογημένου τόξου 0 - 100.
Υγρόμετρο Αλλυάρ.
Ο τύπος αυτού του υγρομέτρου βασίζεται στον προσδιορισμό της θερμοκρασίας κατά την οποία εμφανίζεται σε κάποια αποψυχόμενη επιφάνεια δρόσος που προέρχεται από την υγρασία του αέρος. Η θερμοκρασία αυτή που ονομάζεται «σημείο δρόσου» σχετίζεται άμεσα με την υγρομετρική κατάσταση του αέρα. Το υγρόμετρο Αλλυάρ αποτελείται από ορθογώνιο μεταλλικό δοχείο που περιέχει αιθέρα. Ο αιθέρας εξατμιζόμενος δια πρόσφυσης ρεύματος αέρος, προκαλεί απόψυξη των τοιχωμάτων του δοχείου και εμφάνιση στην εξωτερική του επιφάνεια σταγονίδια δρόσου. Η αναλογία αυτών προσδιορίζει την υφιστάμενη υγρασία.
Λαογραφία.
Μπορεί βέβαια οι ινδιάνοι να πρόσεξαν μέσα από μακάβριες καταστάσεις την φυσική ιδιότητα των τριχών, που μαρτυρά ιδιαίτερη προσοχή πιθανώς εκ φόβου, πλην όμως ο ελληνικός λαός της υπαίθρου την γνώριζε την ιδιότητα αυτή από πολύ παλιά από τα σχοινιά στους αχυρώνες που άλλοτε αυτά χαλαρώνουν και άλλοτε σφίγγουν.
Σχετική είναι και η ακόλουθη ελληνική παροιμία: «"Όταν σφίγγουν τα σχοινιά ξέχασε τον θερισμό"».

</doc>
<doc id="51537" url="https://el.wikipedia.org/wiki?curid=51537" title="Γραφείο καιρού">
Γραφείο καιρού

Γραφεία Καιρού ονομάζονται ειδικά γραφεία (χώροι) που βρίσκονται στους αερολιμένες και στους σημαντικότερους λιμένες μιας χώρας. Κύρια αποστολή τους είναι να εκδίδουν δελτία καιρού, να κάνουν πρόγνωση του καιρού και να δίνουν λεπτομερείς οδηγίες και πληροφορίες στους πιλότους και πλοιάρχους για τις καιρικές συνθήκες που επίκειται να συναντήσουν στη διάρκεια των δρομολογίων τους.
Οι πιλότοι με την σειρά τους ανάλογα των καιρικών προβλέψεων, υπολογίζουν αν θα χρειαστεί να κάνουν αλλαγές πορείας, ρυθμίζουν την ποσότητα καυσίμων που θα χρειαστούν καθώς και το ανάλογο βάρος των εμπορευμάτων που θα μεταφέρουν με το αεροσκάφος. Όμως και αυτοί φθάνοντας στον προορισμό τους παρέχουν στον υπεύθυνο μετεωρολόγο του Γραφείου Καιρού κάθε σχετική πληροφορία για τον καιρό που συνάντησαν στο ταξίδι τους.
Με αυτόν τον τρόπο οι μετεωρολόγοι των κεντρικών εθνικών Υπηρεσιών διασταυρώνουν τις πληροφορίες αυτές από τα Γραφεία Καιρού με εκείνες των Μετεωρολογικών σταθμών και με τις δικές τους παρατηρήσεις, σε συνεργασία ξένων αντίστοιχων Υπηρεσιών, και συντάσσουν το "Δελτίο Καιρού".&lt;br&gt; 
Καθίσταται βέβαια φανερό πως τα Γραφεία Καιρού προκειμένου ν΄ ανταποκριθούν στη σπουδαία αποστολή τους λειτουργούν επί 24ώρου βάσης όλες τις ημέρες του χρόνου χωρίς αργίες και των οποίων το προσωπικό εναλλάσσεται ανά 8ωρο.
Επικεφαλής του ειδικευμένου προσωπικού αυτών των Γραφείων είναι έμπειροι μετεωρολόγοι - προγνώστες, όπως αποκαλούνται. Η εργασία τους είναι εντατική και επίπονη όπως και οι ευθύνες για την ασφάλεια πτήσεων καθώς και των ακτοπλοϊκών δρομολογίων, που εξαρτώνται από τις καιρικές συνθήκες μεγάλες.
Είναι γεγονός πως σ΄ ένα επισκέπτη σε Γραφείο Καιρού αεροδρομίου δίκαια θα του δημιουργηθεί η εντύπωση πως βρίσκεται σε επιτελικό γραφείο (αίθουσα) πολεμικών επιχειρήσεων και μάλιστα στο στάδιο των κρίσιμων μαχών της D-Day, που συμβαίνουν σε κάποιο μέτωπο. Ο εκκωφαντικός θόρυβος των αεροσκαφών, συμπληρούμενος με εκείνον των τηλετύπων, ιδιαίτερα κατά την εκπομπή και λήψη των κωδικοποιημένων μετεωρολογικών τηλεγραφημάτων με την συνέχεια αποκωδικοποίησή τους, που αν και σήμερα κάπως έχει ελαττωθεί με τα φαξ, η σύνταξη των χαρτών καιρού, την τοποθέτηση των στοιχείων επ' αυτών από τις ηλεκτρονικές σήμερα συσκευές «Plotter», οι ρίψεις ραδιοβολίδων, οι αναλύσεις που ακολουθούν, που δεν υστερούν από εκείνες των επιτελείων, μέχρι και να συμπληρωθούν οι παρατηρήσεις επί χαρτών καιρού επιφανείας και χαρτών καιρού ανώτερης ατμόσφαιρας προκειμένου τελικά να συνταχθεί ο (μετεωρολογικός χάρτης) και οι συνεχείς επισκέψεις των πιλότων διαφόρων εθνικοτήτων για ενημέρωση, κάνουν τον επισκέπτη να παρακολουθεί με δέος.
Και όμως η συνεχής επίπονη και ποικιλόμορφη αυτή εργασία των Γραφείων Καιρού αποσκοπεί στο να εξασφαλίσει πρώτα την ζωή και ύστερα την άνεση χιλάδων επιβατών που ταξιδεύουν σήμερα σε τόσο έντονο ρυθμό τόσο εντός μιας Χώρας όσο και από Χώρα σε Χώρα. Για να γίνει δε περισσότερο γνωστή η πολύτιμη αυτή προσφορά των Γραφείων Καιρού ο W.M.O. όρισε κάθε χρόνο η 23 Μαρτίου να εορτάζεται παγκοσμίως η Ημέρα της Μετεωρολογίας.

</doc>
<doc id="51539" url="https://el.wikipedia.org/wiki?curid=51539" title="CIA World Factbook">
CIA World Factbook



</doc>
<doc id="51541" url="https://el.wikipedia.org/wiki?curid=51541" title="Ντέφι">
Ντέφι

Το ντέφι (εκ του περσ. "daf") είναι μουσικό όργανο που ανήκει την οικογένεια των κρουστών και αποτελείται από μια μεμβράνη στερεωμένη σε ένα κυκλικό τελάρο και διάφορα ζεύγη από μέταλλο που κουδουνίζουν. Συγγενεύει με διάφορα όργανα όπως το αιγυπτιακό ντέφι και το αυστραλιανό γκεμιρλί. Τα περισσότερα ντέφια που βλέπει κανείς σήμερα στη δυτική λαϊκή μουσική είναι χωρίς τη μεμβράνη. Το ντέφι παίζεται με διάφορους τρόπους: Κρατώντας το ή στερεώνοντάς το σε μια βάση, χτυπώντας το με το χέρι ή κάποιο ξύλο, κουνώντας το, ή χτυπώντας το στο πόδι. Συναντάται σε διάφορα είδη μουσικής: αρχαία ελληνική και λαϊκή μουσική, κλασική μουσική, περσική μουσική, γκόσπελ, ποπ και ροκ.

</doc>
<doc id="51542" url="https://el.wikipedia.org/wiki?curid=51542" title="Χιτίνη">
Χιτίνη

Η χιτίνη (αγγλ.: "chitin", γαλ.: "chitine") είναι οργανική ουσία, γραμμικός πολυσακχαρίτης που περιέχει μονάδες δεσμού Β Ν-ακετυλογλυκοζαμίνης που τυγχάνει ιδιαίτερα δυνατός λόγω των μεγάλων ινωδών μορίων. Οι ιδιότητές της μοιάζουν λίγο με της κερατίνης, που υπάρχει λ.χ. στα μαλλιά και νύχια. Είναι κύρια δομική συνιστώσα (δομικά τοιχώματα) των μυκήτων και του εξωσκελετού των αρθρόποδων. Δεν απαντάται στα σπονδυλωτά. Έγινε γνωστή και με το όνομα Fungin αφού ανακαλύφθηκε και έγινε επιτυχημένη ανάλυσή της για πρώτη φορά το 1811 στα μανιτάρια (πληθ. Fungi) 
Λίγο επιπόλαια ονομάζεται απλώς χιτινισμένο ένα τμήμα του εξωσκελετού, που περιέχει περισσότερη χιτίνη και εκτός τούτου, έχει σκληρυνθεί. Πολλές φορές τέτοιες περιοχές έχουν τη μορφή μιας πλάκας. Αυτές οι πλάκες λέγονται σκληρίτες. Οι μεμβράνες, που συνδέουν τους σκληρίτες, επίσης περιέχουν χιτίνη, που όμως δεν έχουν υποστεί τη διαδικασία σκλήρυνσης και έμεινε μαλακή.
 
Από χημική άποψη η χιτίνη είναι βιομακρομόριο, δηλαδή μια μεγάλη αλυσίδα από επαναλαμβανόμενες μονάδες και μοιάζει με την κυτταρίνη. Είναι αζωτούχος πολυσακχαρίτης με 2-δεοξυ-2-ακετυλάμινο-D-γλυκόζη όπως ένα σάκχαρο . Η χημική δομή της χιτίνης φαίνεται στην εικόνα δεξιά . Υπάρχουν διάφορα είδη χιτίνης, που διαφέρουν ως προς το μήκος των αλυσίδων. Στα έντομα συναντούμε την α-χιτίνη.
Τα στρώματα που αποτελούνται από παράλληλα μικροϊνίδια χιτίνης είναι μαλακά, ελαστικά και εύκαμπτα. Κατά κανόνα, μετά την έκδυση στα έντομα μόνο οι μεμβράνες μένουν έτσι. Ο υπόλοιπος εξωσκελετός σκληραίνει (σκληρωτίνιση) με τη βοήθεια πρωτεϊνών που εκτελούν τη λειτουργία αυτή της σκλήρυνσης. Μία από αυτές είναι η σκληρωτίνη. Είναι μια κερατοειδής, σκληρή και ανθεκτική δομική πρωτεΐνη .
Η χιτίνη προστατεύει τα έντομα από δυσμενείς καιρικές συνθήκες, πίεση, από τους περισσότερους μικροοργανισμούς, πιθανές μηχανικές βλάβες ή τραυματισμούς και αφυδάτωση. Είναι αδιάλυτη στο νερό, στην αιθυλική αλκοόλη, στα αλκαλικά αραιά οξέα και στους οργανικούς διαλύτες. Είναι άπεπτη για τα περισσότερα ζώα και αποικοδομείται μόνο από μερικά βακτήρια και ακτινομύκητες. Πλέον είναι γνωστά μερικά ένζυμα που διασπούν τη χιτίνη (χιτινάσες).
Η χιτίνη είναι άχρωμη, αλλά οι διαστάσεις των διάφορων στρωμάτων από παράλληλα μικροϊνίδια μπορούν να δημιουργούν διάφορες αποχρώσεις, τα λεγόμενα δομικά χρώματα που οφείλονται στην ανάλυση του λευκού φωτός .

</doc>
<doc id="51544" url="https://el.wikipedia.org/wiki?curid=51544" title="Πιερ Βερνάν">
Πιερ Βερνάν



</doc>
<doc id="51545" url="https://el.wikipedia.org/wiki?curid=51545" title="Μπρεχτ">
Μπρεχτ



</doc>
<doc id="51547" url="https://el.wikipedia.org/wiki?curid=51547" title="Το σχολείο των γυναικών">
Το σχολείο των γυναικών

Το σχολείο των γυναικών (γαλλ. "L'École des femmes") είναι μια πεντάπρακτη κωμωδία του Μολιέρου σε στίχους. Παρουσιάστηκε για πρώτη φορά στο Παλαί Ρουαγιάλ στις 26 Δεκεμβρίου 1662 για τον αδελφό του Βασιλιά.
Στην εποχή που οι γάμοι κανονίζονταν είτε από τα συμφέροντα των οικογενειών είτε από τον ορθολογισμό των γονέων, ο Μολιέρος απεικονίζει τον έρωτα ως δύναμη απελευθέρωσης και αυτοεκπλήρωσης. Σε ένα θεατρικό που συνδυάζει την κωμωδία με την ποίηση, προσφέρει έναν πρωτότυπο προβληματισμό για τη χειραφέτηση των γυναικών και τη δύναμη των αισθημάτων.
Υπόθεση του έργου.
Ο Αρνόλφ, ο κεντρικός πρωταγωνιστής, είναι ένας σαραντάρης άνδρας που έχει πάρει υπό την προστασία του τη μικρή Αγνή από τη γέννησή της. Έχοντας αποκτήσει έμμονη ιδέα ότι η σύζυγος που θα αποκτήσει κάποια στιγμή θα τον απατήσει, αποφασίζει να μεγαλώσει την Αγνή έτσι ώστε, όταν φτάσει σε ηλικία γάμου, να την παντρευτεί και να μην έχει τέτοιες έγνοιες. Γι' αυτό το λόγο τη στέλνει σε μοναστήρι. 
Στην αρχή του έργου, βλέπουμε τον Κρισάλντ, φίλο του Αρνόλφ, να τον συμβουλεύει και να τον προειδοποιεί για τις πράξεις του. 
Στη σκηνή παρουσιάζεται ο Οράτιος, γιος του Ορόντ, φίλου του Αρνόλφ, ο οποίος ερωτεύεται την Αγνή. Στον Οράτιο ο Αρνόλφ έχει συστηθεί με άλλο όνομα κι έτσι εκείνος του εκμυστηρεύεται τον έρωτά του για την Αγνή χωρίς να γνωρίζει την αληθινή του ταυτότητα. Έτσι, ο Αρνόλφ "μηχανορραφεί" για να παραμερίσει τον Οράτιο και να βεβαιωθεί ότι η Αγνή θα τον παντρευτεί. 
Η Αγνή όμως ερωτεύεται τον Οράτιο κι έτσι με τη σειρά της παριστάνει στον Αρνόλφ την καλή και πειθήνια σύζυγο, ενώ ταυτόχρονα σχεδιάζει το μέλλον της με τον Οράτιο. Στην τελευταία σκηνή, ο πατέρας του Οράτιου με ένα φίλο του, τον Ερρίκο, καταφθάνουν κι αναγγέλλουν τους γάμους του Οράτιου με την κόρη του Ερρίκου, που αποδεικνύεται πως είναι η Αγνή. Ανατρέπονται τελικά όλα τα σχέδια του Αρνόλφ και προς μεγάλη απογοήτευσή του οι νέοι ενώνονται.
Ελληνικές Θεατρικές Παραστάσεις.
Κατάλογος βασικών πληροφοριών ελληνικών θεατρικών αναπαραστάσεων του έργου "Το σχολείο των γυναικών"

</doc>
<doc id="51550" url="https://el.wikipedia.org/wiki?curid=51550" title="Σύμφωνο Μολότοφ-Ρίμπεντροπ">
Σύμφωνο Μολότοφ-Ρίμπεντροπ



</doc>
<doc id="51553" url="https://el.wikipedia.org/wiki?curid=51553" title="Σπύρος Δερβενιώτης">
Σπύρος Δερβενιώτης

Ο Σπύρος Δερβενιώτης (Αθήνα, 1969) είναι Έλληνας δημιουργός κόμικς και γελοιογράφος. Δουλειές του έχουν δημοσιευτεί σε πολλά περιοδικά και εφημερίδες, ενώ συνεργάζεται με διαφημιστικές εταιρείες και εκδοτικούς οίκους ως εικονογράφος. Πρώτη δημοσίευση τον Μάρτιο 1986 στο κόμικς περιοδικό "Μικρό Παρά Πέντε".
Έχει σπουδάσει σκηνογραφία στη Σχολή Σταυράκου.
1986 - 1990 : Σποραδικές δημοσιεύσεις γελοιογραφιών (όντας μαθητής Λυκείου) στην εφημερίδα "Ελευθεροτυπία". Στριπ "Το Ροκάκι" στην εφημερίδα "Πρώτη". Συνεργασίες με περιοδικά "Cine-7" και "Σινεμά".
1991 - 2000 : Συνεργασίες με εφημερίδες "Ελλάδα Σήμερα" και "Αδέσμευτος του Μήτση". Κόμικς σε σενάρια Δημήτρη Βανέλλη και Δημήτρη Καλαϊτζή, στο περιοδικό "Βαβέλ". Σειρές "Αληθινά Ψέμματα" και "Έρρολ ο αιώνιος προβολατζής" με κείμενα Δημήτρη Βανέλλη, στο περιοδικό "Σινεμά". Στριπ "Χμούρφα Κλογκ ο δεινός Λιθοσυκλετιστής", στο περιοδικό "Motosport". 
2001 - 2010 : Στριπ "Αταίριαστοι", στην εφημερίδα "Μetrorama". Καθημερινή γελοιογραφία και στριπ "Το Ροκάκι" και "Αταίριαστοι", στην εφημερίδα "City Press". Στριπ "Κομμωτές χωρίς σύνορα", στο περιοδικό "Hairstyle". Εικονογραφήσεις στην εφημερίδα "Free Sunday". Καθημερινή γελοιογραφία στο φωτοπρακτορείο "Εurokinissi". Συνεργασίες με περιοδικά "Γαλέρα" από την αρχή της κυκλοφορίας του (σειρά "Διαρκής Ειρήνη", κ.α.) και "Παρά Πέντε". Σειρές "Μάνα Ρέιβερ" και "Του Κτηνοτρόφου", στο ένθετο "9" στην "Ελευθεροτυπία". 
2011 - 2016 : Καθημερινή γελοιογραφία και στριπ "Εσχατόγερος", στην εφημερίδα "Ελλάδα Αύριο". Σειρές "Μάνα Ρέιβερ" και "Κροκό" και "Fish Eye", στην ιστοσελίδα "Socomic". Σειρά "Πουτάνες", στο περιοδικό "UNFOLLOW". Στριπ "Εφημερίδα: Οδηγίες Χρήσεως", στην "Εφημερίδα των Συντακτών".
Είναι ο εκπρόσωπος τύπου του ΜέΡΑ25.
Βιβλιογραφία.
"Φανούρης Άπλας – Μέρες Εκτελωνισμού", σενάριο Δημήτρης Βανέλλης – Δημήτρης Καλαϊτζής, "Μαμούθ COMIX", 1991
"Φανούρης Άπλας – Μέρες Άγριου Κέτερινγκ", σενάριο Δημήτρης Βανέλλης – Δημήτρης Καλαϊτζής, "Μαμούθ COMIX", 1993
"Φανούρης Άπλας – Μέρες Τυριών και Μοναστηριών", σενάριο Δημήτρης Βανέλλης – Δημήτρης Καλαϊτζής, "Μαμούθ COMIX", 1994
"Φανούρης Άπλας – Μέρες Ύπνου Εργασίας", σενάριο Δημήτρης Βανέλλης – Δημήτρης Καλαϊτζής, "Μαμούθ COMIX", 1998
"ΑΤΑΙΡΙΑΣΤΟΙ -1- Αυτές, Αυτοί και τα Μυστήρια", "ΕΛΛΗΝΙΚΑ ΓΡΑΜΜΑΤΑ", 2002
"ΑΤΑΙΡΙΑΣΤΟΙ -2- Δύο... Καιρός για Κρύο", "ΕΛΛΗΝΙΚΑ ΓΡΑΜΜΑΤΑ", 2002
"ΑΤΑΙΡΙΑΣΤΟΙ -3- Με ημερομηνία πλήξεως", "ΕΛΛΗΝΙΚΑ ΓΡΑΜΜΑΤΑ", 2004
"ΑΤΑΙΡΙΑΣΤΟΙ -4- Για δυνατούς λύτες", "ΕΛΛΗΝΙΚΑ ΓΡΑΜΜΑΤΑ", 2005
"ΑΤΑΙΡΙΑΣΤΟΙ -5- Δεν είναι αυτό που νομίζεις...", "ΕΛΛΗΝΙΚΑ ΓΡΑΜΜΑΤΑ", 2007
"ΑΤΑΙΡΙΑΣΤΟΙ – Πακέτο", "ΕΛΛΗΝΙΚΑ ΓΡΑΜΜΑΤΑ", 2007
"Γιατί μας μισούν;", "ΕΛΛΗΝΙΚΑ ΓΡΑΜΜΑΤΑ", 2003, (με παλιές και νέες γελοιογραφίες του σχετικά με τις ΗΠΑ)
"Μάνα Ρέιβερ", "ΕΛΕΥΘΕΡΟΤΥΠΙΑ", 2004
"Διαρκής Ειρήνη", "ΚΨΜ", 2008
"Καλού-Κακού", "JEMMA PRESS", 2009
"Bleeding Hearts", με Αλέξια Οθωναίου, "JEMMA PRESS", 2010
"Φωτογράφος – Πες Τυρί", σενάριο Αντώνης Βαβαγιάννης, "ΕΛΛΗΝΙΚΑ ΓΡΑΜΜΑΤΑ", 2006
"Φωτογράφος – Κοίτα το Πουλάκι", σενάριο Αντώνης Βαβαγιάννης, "ΕΛΛΗΝΙΚΑ ΓΡΑΜΜΑΤΑ", 2007
"UGH – Γέννα Ηφαιστείων", "JEMMA PRESS", 2013
"UGH – Όλεθρος", "JEMMA PRESS", 2013
"UGH – Παιδιά του Ηφαιστείου", "JEMMA PRESS", 2014
"UGH – Πόλεμος!", "JEMMA PRESS", 2014
"Κροκό – Συγκατοικίδια", "ΤΟΠΟΣ", 2015
"ComicSoap", "JEMMA PRESS", 2017
"YESTERNOW", "ΧΑΡΑΜΑΔΑ", 2017
"SHARK NATION", "ΧΑΡΑΜΑΔΑ", 2018

</doc>
<doc id="51555" url="https://el.wikipedia.org/wiki?curid=51555" title="Τάσος Αναστασίου">
Τάσος Αναστασίου

Ο Τάσος Αναστασίου (1978) είναι Έλληνας γελοιογράφος. 
Βιογραφικά στοιχεία.
Γεννήθηκε στην Αθήνα. Σπούδασε στο Τμήμα Ιστορίας &amp; Αρχαιολογίας του Πανεπιστημίου Αθηνών και στη Σχολή Σκίτσου Ορνεράκη. Πρωτοδημοσίευσε σκίτσα στο περιοδικό "Αντί" τον Απρίλιο του 1999, με το οποίο συνεργάζεται ως σήμερα. Από το 2000 συνεργάζεται και με την εφημερίδα "Η Αυγή". Από το 2001 εργάζεται ως σκιτσογράφος στην εφημερίδα "Τα Νέα", όπου και γελοιογραφεί καθημερινά. Το 2004 εξέδωσε λεύκωμα με πολιτικές γελοιογραφίες, με τον τίτλο "Γκουντμπάι, μίστερ Μίλερ...". Έχει βραβευθεί με έπαινο στην 2η Διεθνή Έκθεση Γελοιογραφίας της Ρόδου (2004). Επίσης, ασχολείται με την εικονογράφηση και το κινούμενο σχέδιο.

</doc>
<doc id="51556" url="https://el.wikipedia.org/wiki?curid=51556" title="Γιάννης Καλαϊτζής">
Γιάννης Καλαϊτζής

Ο Γιάννης Καλαϊτζής (11 Νοεμβρίου 1945 - 12 Φεβρουαρίου 2016) ήταν Έλληνας σκιτσογράφος, γνωστός για τις πολιτικές γελοιογραφίες και τα κόμικς "Τσιγγάνικη ορχήστρα" και "Το μαύρο είδωλο της Αφροδίτης". Είχε συνεργαστεί με πολλά έντυπα, όπως η "Αυγή", η "Ελευθεροτυπία", το "9" και η "Εφημερίδα των Συντακτών", ενώ διετέλεσε διευθυντής του περιοδικού "Γαλέρα". Αναγνωρίζεται ευρέως ως ένας από τους σπουδαιότερους Έλληνες γελοιογράφους και δημιουργούς κόμικς.
Βιογραφία.
Ο Καλαϊτζής γεννήθηκε το 1945 στην Κοκκινιά, γιος ενός ιδιοκτήτη καφενείου. Η οικογένειά του ήταν αριστερών πεποιθήσεων και, σύμφωνα με τον ίδιο, «το να επιδοθώ στην πολιτική σάτιρα ήταν αυτονόητο». Υπήρξε μέλος της νεολαίας Λαμπράκη και είχε εκλεγεί γραμματέας της οργάνωσης στην Κοκκινιά.
Η πορεία του Καλαϊτζή ως γελοιογράφος ξεκίνησε στις αρχές της δεκαετίας του 1960, πρώτα σε συνεργασία με το περιοδικό "Πανσπουδαστική" και λίγο αργότερα με την εφημερίδα "Αυγή". Το 1967, ωστόσο, η δραστηριότητά του έπαψε λόγω του δικτατορικού καθεστώτος της 21ης Απριλίου. Με την επάνοδο της δημοκρατίας, ο Καλαϊτζής άρχισε να συνεισφέρει και πάλι στην "Αυγή", ενώ παράλληλα συνεργάστηκε με τον "Θούριο", το "Αντί" και τους "Δρόμους της Αλήθειας".
Τη δεκαετία του 1980, ο Καλαϊτζής άρχισε να σκιτσάρει για την "Ελευθεροτυπία", γεγονός που θεωρείται καθοριστικό σημείο της καριέρας του, καθώς η συνεργασία αυτή διήρκεσε μέχρι και το κλείσιμο της εφημερίδας το 2011.
Το 1984 κυκλοφόρησε η "Τσιγγάνικη ορχήστρα", το πρώτο μεγάλο κόμικ του Καλαϊτζή, που είχε εν μέρει δημοσιευτεί στο περιοδικό "Βαβέλ". Παρά τις χαμηλές πωλήσεις που έκανε τότε, σήμερα θεωρείται για πολλούς λόγους ένα πρωτοποριακό έργο της ελληνικής σκηνής. Τα επόμενα ολοκληρωμένα κόμικς του Καλαϊτζή θα κυκλοφορούσαν με μεγάλα μεσοδιαστήματα. Συγκεκριμένα, "Το μαύρο είδωλο της Αφροδίτης" βγήκε το 1990, ενώ ο "Τυφών" το 1997.
Το 2000, ο Καλαϊτζής άρχισε να συνεργάζεται με το νεοσύστατο περιοδικό "9", συνεισφέροντας τα χιουμοριστικά στριπ "Έκτακτα περιστατικά" και "Το" "Πέλαγος της μποτίλιας". Λίγα χρόνια αργότερα συμμετείχε στην ίδρυση του περιοδικού "Γαλέρα", του οποίου και εξετέλεσε διευθυντής μέχρι και το 2010. Στη "Γαλέρα", εκτός από γελοιογραφίες, ο Καλαϊτζής φιλοτέχνησε εξώφυλλα και δημιούργησε το κόμικ "Μαρξ &amp; Σπένσερ".
Ο Καλαϊτζής πέθανε στις 12 Φεβρουαρίου του 2016, μετά από μακρά αντιμετώπιση του καρκίνου, και κηδεύτηκε στο Γ' Νεκροταφείο Αθηνών.

</doc>
<doc id="51557" url="https://el.wikipedia.org/wiki?curid=51557" title="Εχούντ Ολμέρτ">
Εχούντ Ολμέρτ

Ο Εχούντ 'Ολμερτ είναι Ισραηλινός πολιτικός, που έγινε πρωθυπουργός στις 4 Ιανουαρίου του 2006. Υπέβαλε την παραίτησή του την 1η Αυγούστου του 2008 και παρέμεινε πρωθυπουργός προσωρινά μέχρι να αναδειχθεί η κυβέρνηση μετά τις εκλογές του 2009. Τον διαδέχθηκε στις 31 Μαρτίου του 2009 ο Μπενιαμίν Νετανιάχου.
Βιογραφία και πολιτική καριέρα.
Γεννήθηκε στις 30 Σεπτεμβρίου 1945. Την περίοδο 1993-2003 ήταν δήμαρχος της Ιερουσαλήμ. Έγινε Πρωθυπουργός προσωρινά στις 4 Ιανουαρίου 2006, έπειτα από τη ραγδαία επιδείνωση της υγείας του Αριέλ Σαρόν. Ως ηγέτης του κόμματος Καντίμα, κέρδισε τις εκλογές της 28 Μαρτίου 2006.
Εκλογές 2006.
Με το σλόγκαν «στα βήματα του Σαρόν» η κεντρώα παράταξη Καντίμα κατέκτησε βάσει των exit poll την πρώτη θέση με 29 έως 32 έδρες σε μία ιστορική αναμέτρηση-«δημοψήφισμα» για το μέλλον της Δυτικής Όχθης και τη χάραξη των μόνιμων συνόρων του Ισραήλ. Ακολούθησαν οι Εργατικοί με 20-22 έδρες, ενώ την έκπληξη έκαναν οι υπερορθόδοξοι αφήνοντας στην τέταρτη θέση το Λικούντ. Το τελικό ποσοστό συμμετοχής των Ισραηλινών ψηφοφόρων στην εκλογική διαδικασία άγγιξε το 63,2%, το χαμηλότερο ποσοστό στην ιστορία των εκλογικών αναμετρήσεων στο Ισραήλ και χαμηλότερο κατά 5,7 ποσοστιαίες μονάδες συγκριτικά με τις εκλογές του 2003. Ο Ολμέρτ ανέλαβε επίσημα την πρωθυπουργία στις 4 Μαΐου του 2006.
Ασθένεια.
Στις 29 Οκτωβρίου του 2007 αποκάλυψε ο ίδιος σε έκτακτη συνέντευξη Τύπου ότι διαγνώστηκε με καρκίνο του προστάτη. 
Καταγγελία για σκάνδαλο.
Ο 'Ολμερτ κατηγορήθηκε για εμπλοκή σε σκάνδαλο δωροληψίας, κάτι που ο ίδιος αρνήθηκε. Ανακρίθηκε για το λόγο αυτό το Μάιο του 2008. Σύμφωνα με την ισραηλινή εφημερίδα «Γεντιότ Αχρονότ», ο πρωθυπουργός βαρύνεται με την υποψία ότι έλαβε σημαντικά χρηματικά ποσά από Αμερικανό επιχειρηματία για να χρηματοδοτήσει κάποιες από τις προεκλογικές του εκστρατείες. Λίγες ημέρες μετά, ο 'Ολμερτ εξέφρασε την πρόθεσή του να παραιτηθεί από το πρωθυπουργικό αξίωμα αν οι κατηγορίες επιβεβαιωθούν.
Έπειτα από την κατάθεση του Αμερικανού επιχειρηματία Μόρις Ταλάνσκι, στενοί συνεργάτες του 'Ολμερτ του ζήτησαν να παραιτηθεί. Ο επιχειρηματίας κατέθεσε ότι σε μία περίοδο 14 ετών, πρώτα όταν ο 'Ολμερτ ήταν δήμαρχος Ιερουσαλήμ και στη συνέχεια υπουργός Τουρισμού, του είχε δώσει 500 χιλιάδες δολάρια, 150 χιλιάδες από τα οποία από την προσωπική του περιουσία. Ο επικεφαλής του Εργατικού Κόμματος Εχούντ Μπάρακ μάλιστα ζήτησε από τον 'Ολμερτ να παραιτηθεί ειδάλλως θα ανέτρεπε ο ίδιος την κυβέρνηση και του έδωσε τελεσίγραφο.
Τον Ιούλιο του 2008, η κυβέρνηση του Ολμέρτ έλαβε ψήφο εμπιστοσύνης στην Κνεσέτ, με 47 ψήφους υπέρ έναντι 42 κατά, παρά την εμπλοκή του σε σκάνδαλο.
Η αστυνομία αποφάσισε στις 26 Μαρτίου του 2009 να εγκαταλείψει την έρευνα σε μία από τις τρεις υποθέσεις διαφθοράς και απάτης λόγω έλλειψης αποδεικτικών στοιχείων. Στις 30 Αυγούστου του 2009 απαγγέλθηκαν κατηγορίες εναντίον του Ολμέρτ από τον γενικό εισαγγελέα. Οι κατηγορίες περιλαμβάνουν απάτη, διάρρηξη εμπιστοσύνης και φοροδιαφυγή και σχετίζονται με την περίοδο πριν το 2006. Η δίκη του Ολμέρτ ξεκίνησε στις 25 Σεπτεμβρίου 2009.
Αναγγελία παραίτησης.
Στις 30 Ιουλίου του 2008 σε αιφνιδιαστικό διάγγελμα, απολογήθηκε για τα λάθη που διέπραξε και προανήγγειλε την παραίτησή του από την πρωθυπουργία το Σεπτέμβριο. Επίσης, τόνισε ότι δε θα διεκδικήσει την ηγεσία του κόμματος Καντίμα στις εσωκομματικές εκλογές. Δυο μέρες μετά, υπέβαλε επίσημα την παραίτησή του και ανακρίθηκε για τέταρτη φορά στην οικία του, στην Ιερουσαλήμ. Το Σεπτέμβριο του 2008 εξελέγη νέα πρόεδρος στο κόμμα Καντίμα η Τζίπι Λίβνι. Ο Ολμέρτ επέδωσε επίσημα την παραίτησή του στον πρόεδρο Σιμόν Πέρες στις 21 Σεπτεμβρίου του 2008. Στις 22 Σεπτεμβρίου του 2008 η Τζίπι Λίβνι έλαβε από τον πρόεδρο Σιμόν Πέρες εντολή για σχηματισμό κυβέρνησης συνασπισμού. 
Εκλογές 2009.
Στις 24 Οκτωβρίου του 2008 το Σας αρνήθηκε να συμμετάσχει στην κυβέρνηση. Η Λίβνι εγκατέλειψε τις προσπάθειές της για σχηματισμό κυβέρνησης συνασπισμού και η χώρα της οδηγήθηκε σε πρόωρες εκλογές. Τα κυριότερα θρησκευτικά κόμματα, όπως το Σας, διαφώνησαν με τη Λίβνι στα θέματα της κοινωνικής πρόνοιας αλλά και του πολιτικού καθεστώτος της Ιερουσαλήμ.Οι εκλογές διενεργήθηκαν στις 10 Φεβρουαρίου του 2009. Ο Ολμέρτ παρέμεινε πρωθυπουργός μιας υπηρεσιακής κυβέρνησης. Διαψεύδοντας τις προβλέψεις, το Καντίμα της Λίβνι επικράτησε του δεξιού Λικούντ του πρώην πρωθυπουργού Μπενιαμίν Νετανιάχου με οριακή διαφορά μίας έδρας στην Κνεσέτ. Η πρόεδρος του Καντίμα ζήτησε από τον αντίπαλό της να συμπράξει με το κόμμα της για το σχηματισμό μιας κυβέρνησης ενότητας. Μετά τη συμφωνία του Νετανιάχου με τους Εργατικούς σχηματίστηκε κυβέρνηση συνασπισμού, η οποία ορκίστηκε στις 31 Μαρτίου του 2009.

</doc>
<doc id="51558" url="https://el.wikipedia.org/wiki?curid=51558" title="Soloup">
Soloup

Ο Soloup (πραγματικό όνομα Αντώνης Νικολόπουλος, Αθήνα, 1966) είναι Έλληνας γελοιογράφος και δημιουργός κόμικς, καθώς και ερευνητής του μέσου. Σπούδασε Πολιτικές Επιστήμες στο Πάντειο Πανεπιστήμιο και είναι διδάκτωρ Πολιτισμικής Τεχνολογίας και Επικοινωνίας στο Πανεπιστήμιο Αιγαίου.
Έχει εκδώσει πλήθος χιουμοριστικών κόμικς, όπως τα "Ο Ανθρωπόλυκος", "Soloup εναντίον Καλαϊτζή" (σε συνεργασία με τον Γιάννη Καλαϊτζή), "Στρατηγικός Επενδυτής" και "Μήτσος Κυκλάμινος". Έχει συνεργαστεί με διάφορα έντυπα ("Βαβέλ", "Γαλέρα", "Το Ποντίκι" κ.ά.), ενώ σκίτσα του μπορούν να βρεθούν και στο βιβλίο της νεοελληνικής γλώσσας της Γ' Γυμνασίου. Το 2015, το πρώτο του graphic novel, "Αϊβαλί", τιμήθηκε στα Ελληνικά Βραβεία Κόμικς (Καλύτερο Κόμικ και Καλύτερο Σενάριο).
Το 2012 κυκλοφόρησε το βιβλίο του "Τα Ελληνικά Comics", μια μελέτη πάνω στην ιστορία της εγχώριας σκηνής, που θεωρείται μια από τις σημαντικότερες σχετικές έρευνες.

</doc>
<doc id="51559" url="https://el.wikipedia.org/wiki?curid=51559" title="Μοσέ Κατσάβ">
Μοσέ Κατσάβ

Ο Μοσέ Κατσάβ (γενν. στις 5 Δεκεμβρίου 1945) είναι πολιτικός του Ισραήλ. Γεννήθηκε στο Γιαζντ, του Ιράν και ήταν Πρόεδρος από το 2000 μέχρι το 2007. Εξελέγη Πρόεδρος με 63 ψήφους έναντι 57 για το Σιμόν Πέρες από την Κνεσέτ στις 31 Ιουλίου 2000 και ορκίστηκε την 1η Αυγούστου. Είναι ο πρώτος Πρόεδρος του Ισραήλ που ανέλαβε για 7ετία και ο πρώτος από το Λικούντ. Σε αυτόν ανήκει η ιδέα του Τείχους για τους Παλαιστινίους, με σκοπό να μη συμβαίνουν βομβιστικές επιθέσεις αυτοκτονίας. Είναι παντρεμένος με την Gila Katsav.
Σκάνδαλο και καταδίκη.
Ο Κατσάβ ανακρίθηκε στις 23 Αυγούστου 2006 από την αστυνομία για πρώτη φορά σχετικά με κατηγορίες σε βάρος του για σεξουαλική παρενόχληση. Η αστυνομία έκανε έφοδο στο σπίτι του την προηγούμενη ημέρα και κατάσχεσε έγγραφα και ηλεκτρονικούς υπολογιστές. Toν Οκτώβριο του 2006 η αστυνομία ανακοίνωσε ότι η σχετική τρίμηνη προανάκριση έδειξε πως εναντίον του Κατσάβ πρέπει να ασκηθεί δίωξη για βιασμό, σεξουαλική επίθεση και άλλα εγκλήματα εναντίον γυναικών υφισταμένων του.
Πρόκειται για τις πιο σοβαρές κατηγορίες που έχουν ποτέ διατυπωθεί εναντίον εν ενεργεία ανώτατου αξιωματούχου στο Ισραήλ. Η ανακοίνωση της Αστυνομίας έγινε μετά την ολοκλήρωση της προανάκρισης που ξεκίνησε μετά την κατάθεση μηνύσεων εκ μέρους γυναικών που στο παρελθόν είχαν εργαστεί στο γραφείο του Κατσάβ. Στις 23 Ιανουαρίου 2007 ασκήθηκε ποινική δίωξη εναντίον του, με αποτέλεσμα να θέσει εαυτόν σε διαθεσιμότητα για τρεις μήνες και τελικά να παραιτηθεί πριν την λήξη της θητείας του, τον Ιούλιο του 2007. Τα καθήκοντά του ανέλαβε η Πρόεδρος της Βουλής, Ντάλια Ιτσίκ. Η δίκη του για την υπόθεση βιασμού ξεκίνησε στις 14 Μαΐου του 2009. 
Στις 22 Μαρτίου 2011 ο Κατσάβ καταδικάστηκε από ισραηλινό δικαστήριο σε επταετή κάθειρξη για βιασμό και άλλα σεξουαλικά εγκλήματα.
Ο Μοσέ Κατσάβ αποφυλακίστηκε με περιοριστικούς όρους στις 21 Δεκεμβρίου 2016, αφού είχε εκτίσει πέντε έτη κάθειρξης.

</doc>
<doc id="51561" url="https://el.wikipedia.org/wiki?curid=51561" title="Πάτρικ Μάνινγκ">
Πάτρικ Μάνινγκ

Ο Πάτρικ Μάνινγκ ("Patrick Augustus Mervyn Manning", 17 Αυγούστου 1946 - 2 Ιουλίου 2016) ήταν πολιτικός του Τρινιντάντ και Τομπάγκο. Υπηρέτησε ως πρωθυπουργός από τις 17 Δεκεμβρίου 1991 μέχρι τις 9 Νοεμβρίου 1995 και ξανά από τις 24 Δεκεμβρίου 2001 ως τις 26 Μαΐου 2010. Χρημάτισε επίσης υπουργός Οικονομίας και ηγέτης του Εθνικού Κινήματος του Λαού (PNM) από το 1987. Το 1986-1990 και 1995-2001 υπήρξε αρχηγός της Αξιωματικής Αντιπολίτευσης.
Βιογραφία.
Γεννήθηκε το 1946. Σπούδασε Γεωλογία και εξελέγη για πρώτη φορά βουλευτής το 1971. Έκτοτε εκλέγεται συνεχώς και σήμερα αποτελεί το μακροβιότερο εν ενεργεία μέλος του Κοινοβουλίου
Ολοκλήρωσε τις γυμνασιακές του σπουδές στο Presentation College του Σαν Φερνάτο και έγινε κάτοχος τίτλου μπάτσελορ από το Πανεπιστήμιο των Δυτικών Ινδιών στη Μόνα της Τζαμάικας το 1969. Στη συνέχεια εργάστηκε ως γεωλόγος στην εταιρεία Texaco. Παντρεύτηκε τη Χέιχελ Μάνινγκ.
Πολιτική καριέρα.
Η είσοδός του στη Βουλή έγινε το 1971 και στα τέλη της δεκαετίας του ' 70 διορίστηκε Υφυπουργός Οικονομικών. Το 1979 ανέλαβε επιπρόσθετα το αξίωμα του υφυπουργού παρά τω Πρωθυπουργώ και το 1981 διορίστηκε για πρώτη φορά Υπουργός. Τέθηκε επικεφαλής του Υπουργείου Πληροφοριών και του Υπουργείου Βιομηχανίας και Εμπορίου. Από το 1981 ως το 1986 χρημάτισε Υπουργός Ενέργειας και Φυσικών Πόρων. Το 1986 το κυβερνών κόμμα PNM υπέστη σχεδόν ολοκληρωτική ήττα, με μόνο τρεις βουλευτές του να καταφέρνουν να εκλεγούν. Ο πρωθυπουργός Τζορτζ Τσέιμπερς απώλεσε την έδρα του και ο Μάνινγκ έγινε ηγέτης της Αντιπολίτευσης. Το 1987 εξελέγη πρόεδρος του PNM. Η διάσπαση στο κυβερνών κόμμα Εθνικός Συνασπισμός για Ανασυγκρότηση το 1988 είχε αποτέλεσμα να μείνει το PNM ως κόμμα μειοψηφίας της Αντιπολίτευσης και το 1990 ορίστηκε νέος αρχηγός Αντιπολίτευσης ο Μπασντέο Παντέι..
Πρωθυπουργικές θητείες.
Η πρώτη θητεία του Μάνινγκ στην πρωθυπουργία ξεκίνησε το 1991 έπειτα από εκλογική νίκη και τερματίστηκε το 1995, όταν το κόμμα του ηττήθηκε στις εκλογές εκείνης της χρονιάς. Τότε πρωθυπουργός ανέλαβε ο Παντέι και ο Μάνινγκ επέστρεψε στην ηγεσία της Αξιωματικής Αντιπολίτευσης. Μάλιστα, ηττήθηκε και στις εκλογές του 2000.
Λίγο μετά, το 2001 διεξήχθησαν ξανά εκλογές, οι οποίες ήταν αμφίρροπες. Το κόμμα PNM της Αντιπολίτευσης και το κυβερνών Ενωμένο Εθνικό Κογκρέσο κέρδισαν τον ίδιο αριθμό εδρών (18) και διορίστηκε πρωθυπουργός από τον Πρόεδρο Ρόμπινσον ο Μάνινγκ. Τον Οκτώβριο του 2002 υποχρεώθηκε να προκηρύξει νέες εκλογές. Το κόμμα του κέρδισε 20 έδρες έναντι 16 για το UNC και σχημάτισε κυβέρνηση.
Η νέα κυβέρνηση προέβη σε οικονομικά μέτρα αλλά και στην οικοδόμηση νέου πανεπιστημίου στη νησιωτική χώρα. Στα σημαντικότερα προβλήματα αυτής της περιόδου ήταν και η κατακόρυφη αύξηση της εγκληματικότητας.
Στις βουλευτικές εκλογές που διεξήχθησαν στις 4 Νοεμβρίου του 2007 το PNM κέρδισε ξανά, εξασφαλίζοντας 26 επί συνόλου 41 εδρών στη Βουλή και έτσι ο Μάνινγκ ορκίστηκε για τρίτη θητεία στην πρωθυπουργία.
Έπειτα από τη διεξαγωγή των γενικών εκλογών στις 24 Μαΐου 2010, το κόμμα του Μάνινγκ έμεινε στις 12 έδρες και πρωθυπουργός ανέλαβε η Κάμλα Περσάντ-Μπισεσάρ.
Θάνατος.
Τον Ιανουάριο του 2012 υπέστη εγκεφαλικό επεισόδιο. Πέθανε τον Ιούλιο του 2016 από οξεία μυελοειδή λευχαιμία.

</doc>
<doc id="51562" url="https://el.wikipedia.org/wiki?curid=51562" title="Νικηφόρος Γ΄ Βοτανειάτης">
Νικηφόρος Γ΄ Βοτανειάτης

Ο Νικηφόρος Γ΄ Βοτανειάτης (1002 - 10 Δεκεμβρίου 1081) ήταν Βυζαντινός αυτοκράτορας (1078 - 1081). Ανήκε σε οικογένεια που ισχυριζόταν ότι κατάγεται από την Δυναστεία των Φωκάδων.. Ο Νικηφόρος Γ΄ είχε σημαντικό ρόλο την εποχή που ήταν αυτοκράτορας ο Κωνσταντίνος Ι΄ Δούκας, υποστήριξε τον Ισαάκιο Α΄ Κομνηνό στην επιτυχή του προσπάθεια να καταλάβει τον θρόνο και ήταν ένας από τους πρωταγωνιστές στην "μάχη του Πολέμωνος". Επαναστάτησε εναντίον του ανίκανου αυτοκράτορα Μιχαήλ Ζ΄, διεκδίκησε και πήρε τον θρόνο (1078), τον βοήθησαν οι Σελτζούκοι. Ο Μιχαήλ Ζ΄ Δούκας βρέθηκε σε πολύ δύσκολη θέση επειδή την ίδια εποχή επαναστάτησε και ο περίφημος στρατηγός Νικηφόρος Βρυέννιος ο Πρεσβύτερος, παραιτήθηκε και κλείστηκε σε μοναστήρι, τον διαδέχθηκε ο Νικηφόρος ως Νικηφόρος Γ΄. 
Με την στέψη του ο Νικηφόρος Γ΄ προσπάθησε να παντρευτεί την Ευδοκία Μακρεμβολίτισσα αλλά απέτυχε, παντρεύτηκε τελικά την Μαρία Αλανή πρώην σύζυγο του προκατόχου του Μιχαήλ Ζ΄. Ο Νικηφόρος Γ΄ αντιμετώπισε στην αρχή εξεγέρσεις στις οποίες συμμετείχαν πολλοί Αρμένιοι πρίγκιπες και δύο Παυλικιανοί αρχηγοί. Σταδιακά εξαρτήθηκε πλήρως από τον Αλέξιο Α΄ Κομνηνός που τον διαδέχτηκε όταν αναγκάστηκε να παραιτηθεί ύστερα από επανάσταση (1081). Ο Ροβέρτος Γυισκάρδος επιτέθηκε στην Βυζαντινή αυτοκρατορία με το πρόσχημα ότι ο Νικηφόρος Γ΄ αρνήθηκε να ορίσει Συναυτοκράτορα τον γιο του Μιχαήλ Ζ΄ και της Μαρίας Αλανής Κωνσταντίνο όπως είχε υποσχεθεί. Ο υπέργηρος Νικηφόρος Βοτανειάτης αποσύρθηκε στην εκκλησία της Αγίας Μαρίας της Περιβλέπτου και πέθανε την ίδια χρονιά. 
Πρώτα χρόνια.
Τα πρώτα χρόνια υπηρέτησε σαν στρατηγός τον αυτοκράτορα Κωνσταντίνο Θ΄ τον Μονομάχο, έγινε κυβερνήτης του θέματος Ανατολής, του Θέματος Κύπρου και διοικητής του στρατού στην Ασία. Διετέλεσε Δούκας της Αντιόχειας και Δούκας της Εδέσσης, κατείχε επίσης τους τίτλους του "Μάγιστρου" και του "Βεστάρχη". . Συνδέθηκε στενά με τον μετέπειτα αυτοκράτορα Ισαάκιο Α΄ από την Δυναστεία των Κομνηνών, τον βοήθησε να ανέβει στον θρόνο (1057) και ήταν ένας από τους πρωταγωνιστές στην "μάχη του Πολέμωνος". Ο Νικηφόρος ήταν ικανός και πετυχημένος στρατηγός αλλά στην διάρκεια της θητείας του υπέστη πολλές φορές σημαντικές ήττες και ταπεινώσεις. Οι Ογούζοι Τούρκοι επιτέθηκαν στα Βαλκάνια, ο ίδιος και ο δούκας Βασίλειος Αποκάπης προσπάθησαν να υπερασπιστούν την περιοχή αλλά γνώρισε την συντριβή και αιχμαλωτίστηκε. Η έκρηξη θανατηφόρας επιδημίας στο στρατόπεδο των Τούρκων επέφερε την απελευθέρωση των αιχμαλώτων, οι περισσότεροι επιζώντες επανήλθαν στον Βυζαντινό στρατό.
Όταν πέθανε ο αυτοκράτορας Κωνσταντίνος Ι΄ (1067) ο Νικηφόρος Γ΄ ήταν ένας από τους υποψήφιους μνηστήρες για την χήρα του Ευδοκία Μακρεμβολίτισσα, τελικά εκείνη επέλεξε τον γενναίο στρατηγό Ρωμανό Δ΄ Διογένη που έγινε ο επόμενος αυτοκράτορας. Ο Ρωμανός Διογένης δεν του είχε εμπιστοσύνη και τον απέκλεισε από την Μάχη του Μαντζικέρτ, ο Νικηφόρος αποσύρθηκε στα πατρικά του κτήματα στην Ανατολή. Ο Μιχαήλ Ζ΄ τον διόρισε ξανά στρατηγό στο Θέμα Ανατολικών και αρχηγό των στρατευμάτων του στην Μικρά Ασία. Οι Νορμανδοί μισθοφόροι επαναστάτησαν, ο αυτοκράτορας έστειλε στρατεύματα με αρχηγό τον θείο του Καίσαρα Ιωάννη Δούκα αλλά ηττήθηκαν και ο Καίσαρας αιχμαλωτίστηκε.
Άνοδος στον θρόνο.
Ο Νικηφόρος Γ΄ επαναστάτησε εναντίον του Μιχαήλ Ζ΄ και του υπουργού Οικονομικών Νικηφορίτζη, με την βοήθεια των Σελτζούκων συγκέντρωσε στρατό βάδισε στην Νίκαια και ανακηρύχτηκε αυτοκράτορας. Ο στρατηγός Νικηφόρος Βρυέννιος διεκδίκησε και αυτός τον θρόνο αλλά η εκλογή του Νικηφόρου Γ΄ επικυρώθηκε από την αριστοκρατία και τον κλήρο, ο Μιχαήλ Ζ΄ αποσύρθηκε στην Μονή Στουδίου. Ο Νικηφόρος Γ΄ εισήλθε στην Κωνσταντινούπολη θριαμβευτικά, ο πατριάρχης Κοσμάς Α΄ Ιεροσολυμίτης τον έστεψε αυτοκράτορα (24 Μαρτίου 1078). Με την βοήθεια του στρατηγού Αλέξιου Κομνηνού νίκησε τον Νικηφόρο Βρυέννιο και τους υπόλοιπους διεκδικητές αλλά δεν μπόρεσε να διώξει τους Σελτζούκους από την Μικρά Ασία.
Ο Νικηφόρος Γ΄ ήθελε να ισχυροποιήσει την θέση του στον θρόνο, αναζήτησε γάμο με την Ευδοκία Μακρεμβολίτισσα χήρα του Κωνσταντίνου Ι΄ και του Ρωμανού Διογένη, οι προσπάθειες του υπονομεύτηκαν από τον Καίσαρα Ιωάννη Δούκα, παντρεύτηκε τελικά την Μαρία της Αλανίας. Η επιλογή αυτή ήταν εναντίον στους εκκλησιαστικούς κανόνες επειδή η Μαρία ήταν ήδη παντρεμένη με τον Μιχαήλ Ζ΄, ο σύζυγος της ζούσε ακόμα αν και είχε αποσυρθεί σε μοναστήρι. Ο Νικηφόρος Γ΄ δεν αναγνώρισε τα κληρονομικά δικαιώματα του γιου της Μαρίας Κωνσταντίνου, δεν τον έστεψε Συναυτοκράτορα όπως όφειλε αντίθετα προωθούσε τον ανεψιό του Νικηφόρο Συναδινό, η στάση αυτή τον έφερε σε σύγκρουση με την Δυναστεία των Δουκών. Η βασιλεία του Νικηφόρου Γ΄ ήταν αποτυχημένη, οι αυλικοί του αποξενώθηκαν με την προηγούμενη γραφειοκρατία των ανακτόρων και υποτιμήθηκε το Βυζαντινό νόμισμα.
Η ανεξαρτησία της Αρμενίας.
Στην εποχή του ο τελευταίος βασιλιάς του Αρμενικού βασιλείου του Ανί, Γκαζίκ Β΄ που είχε καταλυθεί από τους Βυζαντινούς (1045) δολοφονείται στην Καισάρεια της Καππαδοκίας από φανατικούς Ορθοδόξους λόγω προστριβών σχετικά με το δόγμα της Αρμενικής εκκλησίας η οποία είχε δεχτεί τον Μονοφυσιτισμό από τον 6ο αιώνα. Ο πρίγκιψ Ρουπέν Α΄ της Αρμενίας από τον Οίκο των Ρουπενιδών συγγενής του Γκαζίκ Β΄ που ανήκε στον Οίκο των Βαγρατιδών κατέλαβε την πόλη Σις (σημερινό Κοζάν) κοντά στα Άδανα της Κιλικίας. Ο Ρουπέν Α΄ έγινε ο πρώτος Πρίγκιπας της Μικρής Αρμενίας με πρωτεύουσα την Σις (1080). Το πριγκιπάτο θα προαχθεί στο Αρμενικό Βασίλειο της Κιλικίας (1199) με πρώτο βασιλιά τον Λέων Β΄ της Αρμενίας, επιβίωσε συνολικά περίπου τρεις αιώνες ως την κατάλυσή του απο τους Μαμελούκους (1375) την εποχή του Λέων ΣΤ΄ της Αρμενίας.
Επαναστάσεις.
Οι επαναστάσεις ξεκίνησαν σύντομα: εκτός από την Βυζαντινή αριστοκρατία και τους Αρμένιους πρίγκιπες, επαναστάτησαν στη Θράκη δύο Παυλικιανοί ηγέτες, οι οποίοι θα προκαλέσουν μεγάλη θρησκευτική σύγκρουση, που θα κάνει πολύ δύσκολη την καταστολή της. Ο Νικηφόρος Γ΄ συνδέθηκε στενά με τον ικανό στρατηγό Αλέξιο Κομνηνό, που κατέστειλε την επανάσταση του Νικηφόρου Βασιλάκη στα Βαλκάνια (1079), αλλά κατηγορήθηκε ότι υποκίνησε την επανάσταση τού γαμπρού του, στρατηγού Νικηφόρου Μελισσηνού, στην Ανατολή (1080). Η Ρωμαϊκή Αυτοκρατορία δέχτηκε επίθεση από τον πρίγκιπα Ροβέρτο Γυισκάρδο της Απουλίας, ο οποίος διεκδικούσε τον θρόνο για λογαριασμό τού μικρού Κωνσταντίνου Δούκα, που είχε αρραβωνιαστεί την κόρη του Έλενα. Ο Αλέξιος Κομνηνός γινόταν εν τω μεταξύ όλο και περισσότερο ισχυρός· ο δολοπλόκος καίσαρας Ιωάννης Δούκας αποφάσισε να ανατρέψει τον Νικηφόρο Γ΄ και να τον αντικαταστήσει με τον Αλέξιο.
Ανατροπή.
Ο Νικηφόρος Γ΄ απέτυχε να κερδίσει την υποστήριξη των Σελτζούκων και του στρατηγού Νικηφόρου Κομνηνού με τους οποίους ήταν πάντοτε εχθροί, μετά το αιματηρό πραξικόπημα του 1081 παραιτήθηκε για χάρη της δυναστείας των Κομνηνών. Ο Νικηφόρος Γ΄ είχε συγγενικές σχέσεις με τον διάδοχο του Αλέξιο Α΄ αφού ένας εγγονός του είχε παντρευτεί την κόρη του μεγαλύτερου αδελφού του Μανουήλ Κομνηνού. Ο έκπτωτος και ηλικιωμένος αυτοκράτορας αποσύρθηκε στην εκκλησία της Αγίας Μαρίας της Περίβλεπτου όπου και πέθανε αργότερα την ίδια χρονιά.
Νομίσματα.
Στην εποχή του κυκλοφόρησαν ιστάμενα και τεταρτηρά από ήλεκτρο, αργυρά ολόκληρα ή στα 2/3 του μιλιαρησίου και χάλκινες φόλλεις. Το ότι δεν κόπηκαν χρυσά νομίσματα αλλά μόνο εξ ηλέκτρου, φανερώνει τη μεγάλη οικονομική κατάπτωση.
Οικογένεια.
Νυμφεύτηκε πρώτα τη Βεβντένε. Φαίνεται πως είχε τουλάχιστον ένα τέκνο.
Έπειτα ο Νικηφόρος Γ΄ έκανε δεύτερο γάμο με τη Μαρία των Βαγρατιδών, κόρη του Βαγράτ Δ΄ της Γεωργίας και της 2ης συζύγου του Μπορένα της Αλανίας. Δεν απέκτησε απογόνους από το γάμο αυτόν.

</doc>
<doc id="51563" url="https://el.wikipedia.org/wiki?curid=51563" title="Κουρμάνμπεκ Μπακίγιεφ">
Κουρμάνμπεκ Μπακίγιεφ



</doc>
<doc id="51565" url="https://el.wikipedia.org/wiki?curid=51565" title="Βασίλισσα Ελισάβετ Β΄">
Βασίλισσα Ελισάβετ Β΄



</doc>
<doc id="51566" url="https://el.wikipedia.org/wiki?curid=51566" title="Ελισάβετ Β'">
Ελισάβετ Β'



</doc>
<doc id="51567" url="https://el.wikipedia.org/wiki?curid=51567" title="Ελισάβετ Β΄">
Ελισάβετ Β΄



</doc>
<doc id="51569" url="https://el.wikipedia.org/wiki?curid=51569" title="Νικηφόρος Γ' Βοτανειάτης">
Νικηφόρος Γ' Βοτανειάτης



</doc>
<doc id="51578" url="https://el.wikipedia.org/wiki?curid=51578" title="Πεντεόρια Φωκίδας">
Πεντεόρια Φωκίδας

Τα Πεντεόρια είναι χωριό που βρίσκεται στους πρόποδες της Γκιώνας. Υπάγεται διοικητικά στον διευρυμένο Δήμο Δελφών και έχει πληθυσμό 249 κατοίκους, κατά την Απογραφή του 2011. Το χωριό έχει πλούσια ιστορία που ξεκινά από την περίοδο των Πελασγών. Η ονομασία τους οφείλεται στο γεγονός πως συνορεύουν με πέντε κοινότητες. Διατηρούνται μέχρι σήμερα τοπικές επιχειρήσεις που ασχολούνται με την παραγωγή τυριού, μελιού και λαδιού. Αξιοσημείωτες είναι οι τοπικές γιορτές όπως αυτή του πολιούχου του χωριού Αγίου Αθανασίου στις 18 Ιανουαρίου, καθώς και των δύο ξωκλησιών, της Παναγίας (21 Νοεμβρίου) και των Αγίων Κωνσταντίνου και Ελένης (21 Μαΐου).

</doc>
<doc id="51583" url="https://el.wikipedia.org/wiki?curid=51583" title="Αγριάδα">
Αγριάδα

Η αγριάδα (Cynodon dactylon, Κυνόδους ο δάκτυλος) είναι ποώδες πολυετές φυτό χαμηλής ανάπτυξης. Το υπόγειο μέρος του φυτού δημιουργεί διάφορα ριζώματα που η κορυφή τους βγαίνοντας από το έδαφος σχηματίζει νέους βλαστούς. 
Χρήσεις.
Χρησιμοποιείται για δημιουργία χλοοταπήτων και ως καλλωπιστικό φυτό για εδαφοκαλύψεις, ιδιαίτερα σε περιοχές με θερμά κλίματα λόγω της μεγάλης ανθεκτικότητας της στην ξηρασία.
Η Αγριάδα έχει και θεραπευτικές ιδιότητες. Περιέχει τριτικίνη, γλίσχρασμα, πυριτικό οξύ, κάλιο, ινοσιτόλη, μανιτόλη και γλυκοσίδη. Αυξάνει την διούρηση ενώ συγχρόνως δρά και ως αντιμικροβιακή ουσία. Συχνά χρησιμοποιείται σε ουρολοιμώξεις όπως η κυστίτιδα, η ουρηθρίτιδα και η προστατίτιδα. Είναι ευεργετικό και στην διόγκωση του προστάτη. Τέλος, θεραπεύει τους νεφρόλιθους, την χολολιθίαση και την ψαμμίαση.
Καλλιέργεια.
Είναι ένα σε μεγάλο βαθμό επιθετικό προς τα άλλα είδη φυτό, αναπτυσσόμενο πολλές φορές σε βάρος άλλων καλλιεργειών. Γι' αυτό αποτελεί σε ορισμένες περιοχές ζιζάνιο, και δύσκολο να εκριζωθεί. Π.χ. στην Ελλάδα θεωρείται ζιζάνιο των αγρών σποροποραγωγής, των αμπελώνων και των οπωρώνων. Τη μεγαλύτερη ζημιά την προσκαλεί κυρίως σε ποτιστικά χωράφια. Η εξάπλωση της αγριάδας μπορεί να έχει ως αποτέλεσμα την εξασθένηση άλλων φυτών και δένδρων αφού απορροφά από το έδαφος ιχνοστοιχεία απαραίτητα για την ανάπτυξη τους. Εάν τεμαχιστούν από το όργωμα ή το σκάψιμο και σε συνδυασμό με το πότισμα τότε αναβλαστάνουν και αναπτύσσονται με γοργούς ρυθμούς επιδεινώνοντας το πρόβλημα. Η καταπολέμηση της αγριάδας γίνεται με διάφορα ζιζανιοκτόνα. Ψεκάζοντας το φύλλωμα όταν βρίσκεται σε ζωηρή ανάπτυξη. Στη συνέχεια το φάρμακο περνάει στο ρίζωμα καταστρέφοντας τελείως το φυτό. 

</doc>
<doc id="51585" url="https://el.wikipedia.org/wiki?curid=51585" title="Βυζαντινός στρατός">
Βυζαντινός στρατός

Ο Βυζαντινός στρατός ή ανατολικός ρωμαϊκός στρατός ήταν το κύριο στρατιωτικό σώμα των βυζαντινών ενόπλων δυνάμεων, που υπηρετούσε παράλληλα με το Βυζαντινό Πολεμικό Ναυτικό. Αποτελούσε τη φυσική συνέχεια των Λεγεώνων της αρχαίας Ρωμαϊκής αυτοκρατορίας και διατηρούσε το ίδιο επίπεδο πειθαρχίας, δυναμισμού και οργάνωσης. Μάλιστα, για ένα μεγάλο κομμάτι της ιστορίας του, ο Βυζαντινός στρατός συνιστούσε την πιο ισχυρή και αποτελεσματική στρατιωτική δύναμη ολόκληρης της Ευρώπης.
Ξένοι και Μισθοφόροι Στρατιώτες.
Κατά τα 1.123 χρόνια της ύπαρξής του, από τη μεταφορά της πρωτεύουσας της αυτοκρατορίας στην Κωνσταντινούπολη στις 11 Μαΐου του 330. Μέχρι την άλωση της Πόλης στις 29 Μαΐου του 1453, ο Βυζαντινός στρατός χρησιμοποίησε στρατεύματα προερχόμενα από πολλές διαφορετικές εθνικές ομάδες. Αυτά τα στρατεύματα συμπλήρωναν και υποστήριζαν τον τακτικό Βυζαντινό στρατό. Κάποιες φορές αποτέλεσαν ακόμη και τον κορμό του στρατού αυτού. Μα για το μεγαλύτερο μέρος της μακράς του ιστορίας, αυτοί οι ξένοι μισθοφόροι αντανακλούσαν τον πλούτο και την αίγλη της Βυζαντινής αυτοκρατορίας, αφού ο αυτοκράτορας που ήταν σε θέση να συγκεντρώνει στην υπηρεσία του στρατιές από τις τέσσερις γωνιές του γνωστού τότε κόσμου ήταν πραγματικά τρομερός.
Οι ξένοι στρατιώτες κατά την ύστερη Ρωμαϊκή περίοδο ήταν γνωστοί ως φοϊντεράτι δηλαδή «ομόσπονδοι-σύμμαχοι» και συνέχισαν να αποκαλούνται έτσι μέχρι και τον 9ο αιώνα περίπου, αν και ο τίτλος τους είχε Ελληνοποιηθεί σε «Φοιδεράτοι». Έκτοτε, οι ξένοι μισθοφόροι έγιναν γνωστοί ως «Εταιρείαι» και συνήθως υπηρετούσαν στην αυτοκρατορική φρουρά. Η δύναμη αυτή διαιρούνταν στην «Μεγάλη Εταιρεία», τη «Μέση Εταιρεία» και τη «Μικρά Εταιρεία», που διοικούνταν από τους αντίστοιχους Εταιρειάρχες. Πιθανότατα, ο διαχωρισμός αυτός γίνονταν με θρησκευτικά κριτήρια.
Κατά την περίοδο των Κομνηνών οι μονάδες των μισθοφόρων διαιρούνταν απλά κατά εθνότητα και ονομάζονταν σύμφωνα με τη χώρα προέλευσής τους: Ιγγλίνοι (Άγγλοι), Φράγκοι, Σκυθικοί, Λατινικοί κτλ. Κατά τη βασιλεία του αυτοκράτορα Θεόφιλου αναφέρονται ακόμη και Αιθίοπες μισθοφόροι. Οι μονάδες αυτές, κυρίως οι Σκυθικοί, χρησιμοποιούνταν και σαν αστυνομική δύναμη στην Κωνσταντινούπολη.
Βαράγγια Φρουρά.
Η πιο διάσημη μισθοφορική δύναμη ήταν οι θρυλικοί Βάραγγοι. Η μονάδα αυτή ξεκίνησε από τους 6.000 Ρως που ο πρίγκιπας του Κιέβου Βλαδίμηρος Α’ έστειλε στον Βασίλειο Β’ στα 988. Οι τρομερές μαχητικές ικανότητες αυτών των πελεκυφόρων, βάρβαρων Βορείων, τυφλά πιστών στον αυτοκράτορα (εφόσον τους αντάμειβε με αρκετό χρυσάφι), τους καθιέρωσε σαν ένα επίλεκτο σώμα, που σύντομα αναδείχθηκε στην προσωπική σωματοφυλακή του αυτοκράτορα. Η Βαράγγια φρουρά αρχικά επανδρώνονταν από Ρως, αλλά αργότερα πολλοί Σκανδιναβοί και Αγγλοσάξονες (μετά τη νορμανδική κατάκτηση της Αγγλίας) προσελήφθησαν επίσης. Προσέφεραν πολύτιμες υπηρεσίες στην αυτοκρατορία και δεν διαλύθηκαν παρά μόνο μετά την άλωση της Κωνσταντινούπολης από τις δυνάμεις της Τέταρτης Σταυροφορίας στα 1204. Μάλιστα, αποτέλεσαν τη μόνη μονάδα που υπερασπίστηκε αποτελεσματικά ένα μέρος της Πόλης ενάντια στους Σταυροφόρους.
Άλλοι τύποι στρατευμάτων.
Κεφαλάδες.
Οι Κεφαλάδες ήταν οι στρατιωτικοί αξιωματούχοι που προέρχονταν μόνο από τις τάξεις των βυζαντινων αρχόντων και ονομάζονταν άρχοντες από σπαθίου.
Ιππικό.
Το Βυζαντινό ιππικό αποτελούσε τον πειθαρχημένο, καλοθωρακισμένο διάδοχο των Ρωμαϊκών λεγεώνων. Οπλισμένοι συνήθως με τόξα, λόγχες και ξίφη, ήταν ιδανικά προετοιμασμένοι να πολεμούν στις πεδιάδες της Ανατολίας και βόρειας Συρίας, που από τον 7ο αιώνα αποτέλεσαν τον κύριο χώρο αναμέτρησης με το Ισλάμ. Αν κι ελαφρύτερα οπλισμένοι και θωρακισμένοι από τους δυτικούς ιππότες, ήταν ιδιαίτερα αποτελεσματικοί ενάντια στους Άραβες και Τούρκους στην Ανατολή και τους Ούγγρους και Πατσινάκες στη Δύση.
Κατάφρακτοι.
Η λέξη Κατάφρακτος χρησιμοποιούνταν από τους Ελληνόφωνους και Λατινόφωνους λαούς για να περιγράψει τους βαριά οπλισμένους ιππείς. Το όνομα αυτό διατηρήθηκε από την κλασσική αρχαιότητα μέχρι και το τέλος του Μεσαίωνα. Αρχικά ο όρος περιέγραφε ένα είδος θωράκισης που προστάτευε ολόκληρο το σώμα του ιππέα και του ίππου του. Αργότερα χαρακτήριζε τον ίδιο τον ιππέα. Οι Κατάφρακτοι ήταν τρομεροί αλλά και πειθαρχημένοι πολεμιστές. Άνθρωπος και άλογο ήταν βαριά θωρακισμένοι, και οι ιππείς έφεραν λόγχες, τόξα και δευτερεύοντα όπλα. Ήταν λιγότερο ευέλικτοι από άλλους ιππείς αλλά η αποτελεσματικότητά τους στο πεδίο της μάχης –και μάλιστα υπό την ηγεσία του αυτοκράτορα του Νικηφόρου Φωκά- ήταν καταστροφική. Ο σχηματισμός τους(διπλή τετράγωνη ή τριγωνική παράταξη) μάχης, ήταν η αιχμή του δόρατος της επίθεσης του ιππικού. Οι βαρύτερα οπλισμένοι Κατάφρακτοι λέγονταν Κλιβανοφόροι. Με τον καιρό το όνομα των Καταφράκτων επικράτησε να περιγράφει και τις δύο κατηγορίες ιππέων.
Πεζικό.
Η στρατιωτική παράδοση του Βυζαντίου προέρχονταν από την ύστερη Ρωμαϊκή περίοδο και ο στρατός του πάντα περιελάμβανε επαγγελματίες πεζικάριους. Αν και η σημασία τους για τη Βυζαντινή τακτική ποικίλε κατά περιόδους, συχνά έπαιζαν αποφασιστικό ρόλο στις Βυζαντινές νίκες. Συνήθως έφεραν αλυσιδωτό θώρακα, μεγάλες ασπίδες και κρατούσαν κοντάρια και ξίφη. Υπό ικανή ηγεσία, συνιστούσαν ένα από τα καλύτερα σώματα πεζικού στον κόσμο.
Ο Στρατός της πρώιμης Βυζαντινής Αυτοκρατορίας.
Όπως η Βυζαντινή Αυτοκρατορία ή σωστότερα η "Βασιλεία Ρωμαίων" αποτελούσε τη συνέχεια της Ρωμαϊκής αυτοκρατορίας, έτσι και ο Βυζαντινός Στρατός ήταν η προέκταση του Ρωμαϊκού. Το παλαιό αυτοκρατορικό σύστημα του Ρωμαϊκού στρατού διατηρήθηκε μέχρι και τις αρχές του 7ου αιώνα.
Μεταρρυθμίσεις του στρατού υπό τον Διοκλητιανό και Κωνσταντίνο.
Η Ανατολική Ρωμαϊκή Αυτοκρατορία χρονολογείται από την ίδρυση της Τετραρχίας (Quadrumvirate) από τον αυτοκράτορα Διοκλητιανό το 293. Η πολιτική του μεταρρύθμιση υπήρξε βραχύβια, αλλά η αντίστοιχη αναδιοργάνωση του Στρατού παρέμεινε για αιώνες. Αντί να διατηρήσει το παραδοσιακό πεζικό με τις βαριές Λεγεώνες, ο Διοκλητιανός το διαίρεσε σε συνοριακές και κεντρικές μονάδες. Η σημασία του ιππικού αυξήθηκε αν και, σε αντίθεση με την κοινή πεποίθηση, το πεζικό παρέμεινε το κύριο τμήμα του Ρωμαϊκού στρατού. Π.χ. στα 478, μια στρατιά του Ανατολικού Κράτους συνίστατο από 8.000 ιππείς και 30.000 πεζούς, ενώ υπολογίζεται πως στα 357 ο αυτοκράτορας Ιουλιανός στη μάχη του Στρασβούργου είχε 3.000 ιππείς και 10.000 πεζούς. Μα αν όχι σε αριθμούς (που είχε ήδη αυξηθεί στα χρόνια του Ιουλιανού), το ιππικό είχε αυξηθεί σε σημασία για τη Ρωμαϊκή διοίκηση.
Οι συνοριακές μονάδες (limitanei) επάνδρωναν τα Ρωμαϊκά συνοριακά φρούρια (limes). Οι κεντρικές μονάδες αντίθετα έμεναν στο εσωτερικό και έσπευδαν όπου υπήρχε ανάγκη, είτε για επιθετικούς, είτε για αμυντικούς σκοπούς, καθώς και για καταστολή στάσεων. Οι μονάδες αυτές διατηρούνταν σε πολύ υψηλό επίπεδο μαχητικότητας και είχαν προτεραιότητα από τις συνοριακές σε μισθούς και προμήθειες.
Το ιππικό αποτελούσε το 1/3 περίπου των μονάδων, μα λόγω μικρότερου μεγέθους, αριθμούσε μόνο το 1/4 του συνόλου των στρατευμάτων. Το ήμισυ περίπου ήταν βαρύ ιππικό, οπλισμένο με λόγχη και ξίφος και θωρακισμένο με αλυσιδωτό θώρακα. Ορισμένοι διέθεταν τόξα αλλά προορίζονταν μόνο για να υποστηρίζουν την επέλαση παρά για ανεξάρτητες αψιμαχίες. Το 15% περίπου μιας στρατιάς αποτελούνταν από Καταφράκτους και Κλιβανοφόρους, που χρησιμοποιούνταν σαν δύναμη κρούσης. Υπήρχαν ακόμα ιπποτοξότες και διάφορα άλλα είδη ελαφρού ιππικού. Το ελαφρύ ιππικό ήταν ιδιαίτερα σημαντικό στα συνοριακά στρατεύματα όπου εκτελούσε κυρίως αναγνωριστικές αποστολές. Το κεντρικό πεζικό ήταν οργανωμένο σε συντάγματα (numerus) των 1.200 ανδρών. Παρέμεναν το ίδιο βαρύ πεζικό του παρελθόντος αλλά τώρα κάθε σύνταγμα υποστηρίζονταν από ένα απόσπασμα τοξοτών και ελαφρού πεζικού.
Λίγα είναι γνωστά για τα συνοριακά στρατεύματα. Το παλαιό σύστημα των κοόρτεων διατηρήθηκε εκεί και μόνο το ιππικό αναδιοργανώθηκε. Στρατολογούνταν από τις γύρω περιοχές και φαίνεται πως ήταν κακοπληρωμένοι και σχετικά παραμελημένοι. Μα βρίσκονταν στην πρώτη γραμμή και προφανώς είχαν μεγάλη πολεμική εμπειρία, που εκτείνονταν όμως σε μεγάλες μάχες και πολιορκίες.
Οι Σχολές αποτελούσαν την προσωπική φρουρά του αυτοκράτορα και σχηματίστηκαν για να αντικαταστήσουν την πρετωριανή φρουρά που διαλύθηκε από τον Κωνσταντίνο Α΄. 
Ο Στρατός της Μέσης Βυζαντινής Περιόδου.
Θέματα.
Αποδιδόμενα συνήθως στον Ηράκλειο, τα Θέματα ήταν διοικητικές υποδιαιρέσεις της αυτοκρατορίας, όπου ένας στρατηγός εκτελούσε και στρατιωτικά και πολιτικά καθήκοντα.
Ο Ηράκλειος εμπνεύστηκε τα Θέματα από τον θεσμό των Εξαρχάτων, που ήταν απομωνομένες βυζαντινες νησιδες σε περιοχές όπου κυριαρχούσαν οι εχθροί της αυτοκρατορίας. Ο ίδιος προερχόταν από το Εξαρχάτο της Καρχηδόνας.
Τα πρώτα πέντε Θέματα βρίσκονταν όλα στη Μικρά Ασία και σχεδιάστηκαν για να αντιμετωπίσουν την Αραβική τζιχάντ, που είχε ήδη αναλώσει τις επαρχίες της Συρίας και Αιγύπτου. Αυτά ήταν τα εξής:
Στρατιωτικοί ιερείς.
Στο βυζαντινό στρατό υπηρετούσαν μόνιμα, σε πόλεμο και σε ειρήνη, ιερείς οι οποίοι τελούσαν τη Θεία Λειτουργία και άλλες ιερουργίες και στήριζαν το ηθικό των στρατιωτών. Επισήμως τα καθήκοντα των ιερέων ήταν πνευματικής φύσης και δεν σχετίζονταν με μάχιμη υπηρεσία. Η κυρίαρχη γνώμη των εκκλησιαστικών αρχών ήταν ότι απαγορευόταν η χρήση όπλων στους ιερείς. Ωστόσο στην πράξη αυτό συχνά παραβιαζόταν, ειδικά μετά τον 8ο αιώνα. Κατ’ ορισμένους ιεράρχες (π.χ. Μέγας Αθανάσιος, 3ος – 4ος αι. επιστολή προς Αμμούν) επιτρεπόταν η συμμετοχή ιερέων στη μάχη και ο φόνος των εχθρών. Ορισμένοι ιερείς υπήρξαν στρατιώτες πριν χειροτονηθούν, όπως ο Όσιος Λουκάς ο Στυλίτης (879-979). 
Ο Λέων ΣΤ’ στα Τακτικά, περιλαμβάνει την ιερατική μέσα στις «τέχνες» που "συνεργούσι τη φύσει του πολέμου". Πληροφορίες για τους στρατιωτικούς ιερείς περιλαμβάνονται και σε αφηγηματικές πηγές, όπως αγιολόγια. 
Μέσα στα καθήκοντα των ιερέων ήταν η ευλογία και ο καθαγιασμός του στρατού και των βάνδων ή φλάμουλων (σημαιών) που γινόταν μία ή δύο ημέρες πριν τη μάχη, και η τέλεση λειτουργίας και θείας μετάληψης στους στρατιώτες που γινόταν το βράδυ ή το πρωί πριν τη μάχη. Ο Πορφυρογέννητος αναφέρει ότι μεταξύ άλλων πρέπει στις εκστρατείες να μεταφέρεται και σκηνή – εκκλησία με όλα τα ιερά σκεύη. Στο ναυτικό ο ιερέας συνοδευόμενος από διάκονο τελούσε σύντομη ευχή σε κάθε πλοίο ξεχωριστά μετά την επιβίβαση των στρατιωτών. Οι ιερείς τελούσαν επίσης επινίκιες λειτουργίες στο πεδίο της μάχης εφ’ όσον αυτή ήταν νικηφόρα.

</doc>
<doc id="51586" url="https://el.wikipedia.org/wiki?curid=51586" title="Λίζε Πρόκοπ">
Λίζε Πρόκοπ

Η Λίζε Πρόκοπ ("Liese Prokop", 27 Μαρτίου 1941 — 31 Δεκεμβρίου 2006) ήταν Αυστριακή αθλήτρια του στίβου, αργυρή ολυμπιονίκης του πεντάθλου, το 1968 στο Μεξικό.
Γεννήθηκε στη Βιέννη και το 1965 παντρεύτηκε τον πρώην προπονητή της, Gunnar Prokop. Στις 5 Οκτωβρίου του 1969, κατέρριψε στη Βιέννη το παγκόσμιο ρεκόρ στο πένταθλο. Στη συνέχεια ακολούθησε πολιτική καριέρα στην Κάτω Αυστρία. Από το 2004 μέχρι το θάνατό της, το 2006, ήταν υπουργός Εσωτερικών της Αυστρίας. Πέθανε ξαφνικά από ρήξη αορτής.

</doc>
<doc id="51588" url="https://el.wikipedia.org/wiki?curid=51588" title="Άγιος Ερμής ο Απόστολος">
Άγιος Ερμής ο Απόστολος

Ο Άγιος Ερμής ο Απόστολος αναφέρεται από τον Απόστολο Παύλο στην προς Ρωμαίους επιστολή του (). Κατά την παράδοση έγινε επίσκοπος Δαλματίας και απεβίωσε ειρηνικά. Στον Συναξαριστή Delehaye καλείται Έρμυλος. Στον δε Παρισινό Κώδικα 13 φ. 296 η μνήμη του φέρεται κατά την 8η Απριλίου μετά του Ήρωδίωνος, Ασύγκριτου, Φλέγοντος, Ρούφου, Έπαφρά και Άγάβου. Από την Ορθόδοξη Εκκλησία η μνήμη του εορτάζεται στις 8 Μαρτίου.

</doc>
<doc id="51593" url="https://el.wikipedia.org/wiki?curid=51593" title="Α' Εθνική κατηγορία ποδοσφαίρου σάλας ανδρών Ελλάδας 2005-2006">
Α' Εθνική κατηγορία ποδοσφαίρου σάλας ανδρών Ελλάδας 2005-2006

Το πρωτάθλημα ποδοσφαίρου σάλας για την αγωνιστική περίοδο 2005–06 ήταν το 9ο στην ιστορία του θεσμού. Έγινε με τη συμμετοχή δώδεκα ομάδων. Πρωταθλήτρια αναδείχθηκε η Αθήνα '90. Στη Β' Εθνική υποβιβάστηκαν Ολυμπιάδα και Πανελευσινιακή.
Α' φάση.
Βαθμολογία.
Ο Δίας Ηλιούπολης και ο Ερμής Κορυδαλλού έχουν από μία ποινή αφαίρεσης 3 βαθμών.

</doc>
<doc id="51594" url="https://el.wikipedia.org/wiki?curid=51594" title="ΕΓΚΕΦΑΛΟΣ ΑΥΤΟΚΙΝΗΤΟΥ">
ΕΓΚΕΦΑΛΟΣ ΑΥΤΟΚΙΝΗΤΟΥ



</doc>
<doc id="51596" url="https://el.wikipedia.org/wiki?curid=51596" title="Anemos">
Anemos

Οι Anemos (στυλιζαρισμένο ως: ANEMOS) είναι ελληνικό rock μουσικό ντουέτο που ιδρύθηκε το 1998 στο Ελληνικό της Αθήνας από τον Κώστα Χατζόπουλο (σύνθεση, στιχογραφία, ενορχήστρωση) και την Κατερίνα Νιτσοπούλου (στιχογραφία, φωνητικά). 
Δισκογραφία.
Studio albums
Single
Συμμετοχές σε άλλες παραγωγές με τα εξής τραγούδια
Διασκευές στα ιαπωνικά

</doc>
<doc id="51597" url="https://el.wikipedia.org/wiki?curid=51597" title="Ντάρλιν Κόνλεϋ">
Ντάρλιν Κόνλεϋ

Η Ντάρλιν Κόνλεϋ ("Darlene Conley", 18 Ιουλίου 1934 - 14 Ιανουαρίου 2007) ήταν Αμερικανίδα ηθοποιός, η οποία μεγάλωσε στο Σικάγο. Προτάθηκε για βραβείο ΕΜΜΥ, για τον μακρόβιο ρόλο της Σάλι Σπέκτρα στην τηλεοπτική σαπουνόπερα "Τόλμη και Γοητεία". Πέθανε έπειτα από εγχείριση για καρκίνο του στομάχου.

</doc>
<doc id="51598" url="https://el.wikipedia.org/wiki?curid=51598" title="Ντάρλιν Κόνλεϊ">
Ντάρλιν Κόνλεϊ



</doc>
<doc id="51600" url="https://el.wikipedia.org/wiki?curid=51600" title="Τζόρτζ Ουάσινγκτον">
Τζόρτζ Ουάσινγκτον



</doc>
<doc id="51602" url="https://el.wikipedia.org/wiki?curid=51602" title="Σημείο τήξεως">
Σημείο τήξεως



</doc>
<doc id="51604" url="https://el.wikipedia.org/wiki?curid=51604" title="Ασθενόσφαιρα">
Ασθενόσφαιρα

Με τον όρο Ασθενόσφαιρα χαρακτηρίζεται στη γεωλογία η ζώνη της γήινης σφαίρας που περιλαμβάνεται μεταξύ του στερεού φλοιού (λιθόσφαιρας) και του μανδύα αυτής και σε βάθος από τα 30-100 μέχρι τα 700 χλμ..
Σήμερα πιστεύεται ότι οι συνθήκες που επικρατούν στην Ασθενόσφαιρα ευννοούν την μερική τήξη των εκεί πετρωμάτων και την δημιουργία βασαλτικού μάγματος. Αυτή θεωρείται και η πηγή προέλευσης του μάγματος που δημιουργεί τα πυριγενή πετρώματα. (Κορωναίος Α.)
Καθώς η ασθενόσφαιρα συνίσταται από υλικά σε ημίρρευστη μορφή (κυρίως πυριτικές ενώσεις μετάλλων), έχει την ικανότητα να μην αντιδρά σε εγκάρσιες παραμορφώσεις. Δηλαδή στην ασθενόσφαιρα δεν παρατηρούνται διατμητικές τάσεις, και επομένως ούτε και σεισμοί. Η στερεή λιθόσφαιρα φέρεται να «επιπλέει» πάνω στην ασθενόσφαιρα, και να κινείται με ταχύτητες 1-10 cm/έτος. Η ιδιότητα αυτή φθάνει μέχρι ορισμένου βάθους της ασθενόσφαιρας η οποία και ονομάζεται επιφάνεια εξίσωσης. Πέραν της επιφάνειας εξίσωσης, σε βάθος, ουδεμία αντίδραση παρατηρείται πλέον.
Το ανώτερο τμήμα της ασθενόσφαιρας λέγεται «στρώμα χαμηλής ταχύτητας», επειδή εκεί τα δευτερεύοντα σεισμικά κύματα εμφανίζονται να διαδίδονται με χαμηλότερες ταχύτητες σε σχέση με τον υπόλοιπο πυρήνα.
Πηγές.
Σημειώσεις Πετρολογίας Πυριγενών Πετρωμάτων, Κορωναίος Α. (www.geo.auth.gr)

</doc>
<doc id="51605" url="https://el.wikipedia.org/wiki?curid=51605" title="Επιφάνεια εξίσωσης">
Επιφάνεια εξίσωσης



</doc>
<doc id="51615" url="https://el.wikipedia.org/wiki?curid=51615" title="Ασήμωμα">
Ασήμωμα

Ο όρος ασήμωμα πέραν της επαργύρωσης απαντάται κυρίως ως λαογραφικός και θρησκευτικός.
Στην ελληνική λαογραφία και παράδοση "ασήμωμα" χαρακτηρίζεται κάθε δωρεά που γίνεται με αργυρό νόμισμα κυρίως σε γέννηση βρέφους όπου ρίχνουν συγγενείς και φίλοι των γονέων ασημένια νομίσματα στη λεκάνη που έγινε η πρώτη πλύση του παιδιού, εννοείται στην ελληνική ύπαιθρο, προκειμένου να "ασημωθεί το παιδί" όπως συνηθίζεται να λέγεται. Επίσης και στις ονομαστικές εορτές των παιδιών ή προσφιλούς άλλου προσώπου που σε μεγαλύτερη ηλικία γίνεται με κοσμήματα.
Όμως ασήμωμα λέγεται και το "τάξιμο" για την αποπλήρωση επιθυμίας ή για την θεραπεία και ίαση ασθένειας όπως το ασήμωμα (απόθεση νομισμάτων) στη θαυματουργή εικόνα της Παναγίας, Αγίου ή Αγίας. Αυτό έχει περάσει ακόμη και σε στίχους τόσο των δημοτικών όσο και ελαφρών και λαϊκών ελληνικών τραγουδιών όπως ""τα 12 καντήλια ν΄ ασημώσουμε" ή "Άη Γιώργη κάνε το θαύμα σου ν΄ ασημώσω τα καντήλια σου" ή "Άγιε μου Γιώργη Λυκαβηττέ μου..."" κ.λπ.
Ασημώματα (στον πληθυντικό) λέγονται κυρίως τα επάργυρα "κρεμάσματα" (αφιερώματα) των ιερών εικόνων που είναι ανάγλυφα ομοιώματα ανθρώπινων μελών (χέρι, πόδι, οφθαλμοί κλπ) ή ανδρός, γυναικός, παιδιού, ή μέσου μετακίνησης (πλοίου, αεροσκάφους), ή οικίας κ.λπ. που εναποθέτουν οι πιστοί προκειμένου "να πιάσει η ευχή" ή κατόπιν ίασης.
Επίσης ασήμωμα ή ασημώματα ως πράξη χαρακτηρίζεται το πολύ παλαιό έθιμο, με θρησκευτικές ή και παγανιστικές καταβολές από τους αρχαίους χρόνους, της ρίψης νομισμάτων σε πηγές, κρήνες, λίμνες, ποταμούς ακόμη και σε σιντριβάνια που απαντάται στην Ιαπωνία, Ινδία, Αραβικές Χώρες μέχρι Ευρώπη και Αμερική. Σήμερα είναι παγκόσμιο έθιμο.
Τέλος ασήμωμα λέγεται και η "προσφορά - πληρωμή" με ασημένιο κέρμα που γίνεται σε πλανόδιες μοιρολογίστρες για να πουν την μοίρα στο υποψήφιο θύμα - δότη, προκειμένου ν΄ ακούσει έκπληκτος μεταξύ άλλων ότι «μεγάλη πόρτα θα διαβεί»!

</doc>
<doc id="51622" url="https://el.wikipedia.org/wiki?curid=51622" title="Εταιρεία Σπαστικών Βορείου Ελλάδος">
Εταιρεία Σπαστικών Βορείου Ελλάδος

Η Εταιρεία Σπαστικών Βορείου Ελλάδος (Ε.Σ.Β.Ε.) είναι ένα φιλανθρωπικό σωματείο το οποίο έχει στόχο να παρέχει υπηρεσίες στα άτομα με ειδικές ανάγκες και τις οικογένειές τους.
Γενικά.
Η Ε.Σ.Β.Ε. είναι ειδικά αναγνωρισμένο φιλανθρωπικό σωματείο που εποπτεύεται και επιχορηγείται από το Υπουργείο Υγείας και Κοινωνικής Αλληλεγγύης και τη Νομαρχιακή Αυτοδιοίκηση Θεσσαλονίκης. Ξεκίνησε το 1970 στη Θεσσαλονίκη ως "Σύλλογος Γονέων" και μετατράπηκε σε Εταιρεία το 1980. Από τότε δέχεται ως μέλη της εκτός από τους γονείς και τα ίδια τα άτομα με ειδικές ανάγκες ή και συγγενείς τους μέχρι β΄ βαθμού και φίλους της υπόθεσης. Σύμφωνα με το καταστατικό, την πλειοψηφία στο Διοικητικό Συμβούλιο έχουν πρόσωπα με αναπηρίες και συγγενείς τους.
Η Ε.Σ.Β.Ε. στεγάζεται σε ιδιόκτητο κτήριο που ανεγέρθηκε με δαπάνες των δημόσιων επενδύσεων του Υπουργείου Υγείας και Κοινωνικής Αλληλεγγύης και βρίσκεται όπισθεν της Ανωτάτης Σχολής Πολέμου (περιοχή Δήμου Πυλαίας).
Στόχοι.
Οι στόχοι της Ε.Σ.Β.Ε. είναι αφενός να παρέχει υπηρεσίες στα άτομα με ειδικές ανάγκες και τις οικογένειές τους και αφετέρου να συντελέσει ώστε να δημιουργηθούν στην κοινωνία οι κατάλληλες συνθήκες για την ισότιμη ένταξη των ανάπηρων.
Τμήματα και τομείς.
Η Εταιρεία είναι δομημένη σε δέκα τμήματα για την μεγαλύτερη εξειδίκευση των σπουδαστών:

</doc>
<doc id="51625" url="https://el.wikipedia.org/wiki?curid=51625" title="Άρβιντας Ματσιγιάουσκας">
Άρβιντας Ματσιγιάουσκας



</doc>
<doc id="51626" url="https://el.wikipedia.org/wiki?curid=51626" title="Άβαντες">
Άβαντες

Οι Άβαντες ήταν ένα αρχαίο πρωτοελληνικό φύλο, σύμφωνα και με τους νεότερους ερευνητές όπως ο Γερμανός Βάλκαινερ, ο Γάλλος Ντεζαρτέν κ.ά., που μελετούν την προϊστορική εθνολογική ενότητα πολλών και διαφόρων «φύλων» του τότε ελληνικού κόσμου.
Πληροφορίες.
Ο ιστορικός Ηρόδοτος τους θεωρεί ότι δεν έχουν Ιωνικό δεσμό. Θεωρούν την έννοια «φύλο» ως ομάδα ανθρώπων που πολλές μαζί συγκροτούσαν ίδια «φυλή». Το φυλετικό αυτό όνομα «Άβαντες» έφεραν οι αρχαιότατοι κάτοικοι της Εύβοιας, καταγόμενοι από την Φωκίδα της Στερεάς Ελλάδας απ΄ όπου ήλθαν με τον βασιλιά τους Άβαντα, εξ ου και η ονομασία τους, που αφού διασκορπίστηκαν στη Πελοπόννησο και στη συνέχεια στη Φωκίδα, ίδρυσαν εκεί την πόλη Άβαι και στη συνέχεια μετοίκησαν στην Εύβοια όπου και εγκαταστάθηκαν οριστικά. Από τότε η Εύβοια ήταν γνωστή ως «Αβαντιάς» ή «Αβαντίς», («Αβαντίδα»). Σύμφωνα με τους μύθους, πρόγονη των Αβάντων ήταν η νύμφη Άβα, η οποία αφού ενώθηκε με τον Ποσειδώνα, γέννησε τον Εργίσκο, ήρωα της Θράκης, ιδρυτή της πόλης Εργίσκης, της σημερινής Τσατάλζας. 
Στην αρχή εγκαταστάθηκαν στις εκβολές του ποταμού Ασωπού. Επειδή όμως οι Άβαντες ήταν ένας φιλοπόλεμος λαός που μάχονταν «εκ του συστάδην» επεκτάθηκαν στο νησί και κατοικούσαν κυρίως γύρω από την Ερέτρια και την Χαλκίδα. Ήταν γνωστοί στον αρχαίο κόσμο επειδή ξύριζαν το μπροστινό μέρος του κεφαλιού και άφηναν αλογοουρά στο πίσω μέρος, προκειμένου να μη μπορούν να τους πιάσουν από τα μαλλιά οι αντίπαλοί τους, ενώ η πολεμική τους ικανότητα ήταν ευρύτατα αναγνωρισμένη.
Ο Νόννος(5ος μ.Χ.αι.) παρουσιάζει τους Άβαντες ως ιερατικό γένος, προπάτορες των Κουρήτων,που μετείχαν στις Διονυσιακές εκστρατείες.
Περίπου την 2η χιλιετία π.Χ. επεκτάθηκαν στην Αττική, την Ιωνία και σε μερικά νησιά του Αιγαίου. Τα ίχνη τους χάνονται την περίοδο μετά τον Τρωικός Πόλεμος μερικοί επιστήμονες όμως υποστηρίζουν ότι μετοίκησαν εκείνη την εποχή στην Θεσπρωτία χωρίς να μπορεί να αποδειχτεί αδιαμφισβήτητα.
Αναφέρονται από τον Όμηρο στην Ιλιάδα, τον Παυσανία, τον Στράβωνα και άλλους.
Οι Άβαντες στην Ιλιάδα.
«Τους φοβερούς 'Αβαντες που κατέχουν την Εύβοια με τις πόλεις της, Χαλκίδα, Ερέτρια και Ιστιαία πλούσια σε αμπέλια, την Κέρινθο στη θάλασσα και την οχυρωμένη κώμη του Δίου. Μαζί τους ήρθαν επίσης οι άνδρες από την Κάρυστο και τη Στύρα. Ο Ελεφήνορας από τη γενιά του Άρη ήταν ο αρχηγός τους. Ήταν ο γιος του Χαλκόδωνα, που βασίλευε πάνω σε όλους τους Άβαντες. Μαζί του ήρθαν ναυτικό και πεζικό με μακρυά μαλλιά, γενναίοι πολεμιστές που θα κάρφωναν ευχαρίστως οποιουσδήποτε εχθρούς με τα μακρυά και αστραφτερά τους δόρατα. Από αυτούς ήρθαν 50 πλοία.
Αποικίες των Αβάντων.
Ο Παυσανίας αναφέρει ότι οι Άβαντες συμμετείχαν στην αποίκηση του Θρονίου από τη Θεσπρωτία. Η συγκεκριμένη τοποθεσία έμεινε γι' αυτό γνωστή ως «Αβαντίς». Τελικά καταλήφθηκε όμως από την Απολλωνία, με τη βοήθεια της Κορίνθου. Μια άλλη αποικία στάλθηκε στη Χίο, αλλά κι αυτή κατανικήθηκε και οι άποικοί της υποχρεώθηκαν να την εγκαταλείψουν.
Αναφορές και σημειώσεις.
[1.146.1] Αυτός είναι ο λόγος που οι Ίωνες της Μικράς Ασίας σχημάτισαν δώδεκα πόλεις· γιατί η εξήγηση, πως είναι τάχα αυτοί περισσότερο Ίωνες από τους άλλους Ίωνες ή ευγενέστερης καταγωγής, είναι μεγάλη ανοησία και να τη λέει κανείς: αφού ένα μεγάλο ποσοστό ανάμεσά τους αποτελούν οι Άβαντες από την Εύβοια, που με την Ιωνία δεν τους δένει ούτε καν το όνομα, κι είναι ακόμη ανακατωμένοι μαζί τους Μινύαι (Πελασγοί) από τον Ορχομενό και Καδμείοι (Φοίνικες) και Δρύοπες (Πελασγοί) και μια αποσπασμένη ομάδα από Φωκείς (Πελασγό-Δωριείς),

</doc>
<doc id="51627" url="https://el.wikipedia.org/wiki?curid=51627" title="Γεώργιος Αβέρωφ">
Γεώργιος Αβέρωφ

Ο Γεώργιος Αβέρωφ (γεννημένος ως Γεώργιος Αυγέρου Αποστολάκας) (Μέτσοβο, 15 Αυγούστου 1815 - Αλεξάνδρεια Αιγύπτου, 15 Ιουλίου 1899) ήταν Έλληνας Βλάχος επιχειρηματίας, και ένας από τους μεγαλύτερους εθνικούς ευεργέτες. Κατά τη συνήθεια της εποχής καθιέρωσε ως επώνυμο το όνομα του πατέρα του, Αυγερινού (Αυγέρου), το οποίο μετατράπηκε σε Αβέρωφ. 
Από το Μέτσοβο μετέβηκε το 1837 στο Κάιρο της Αιγύπτου για να εργαστεί στο εμπορικό κατάστημα του αδελφού του Αναστασίου. Χάρη στην επιχειρηματική δραστηριότητα και την τόλμη του, εξελίχθηκε στον μεγαλύτερο έμπορο της Αιγύπτου και σημαντικό μέλος των Ελλήνων της Αιγύπτου.
Παράλληλα ασχολήθηκε με τραπεζικές εργασίες, την αγορά και εκμίσθωση κτημάτων ενώ με τα ποταμόπλοιά του στον Νείλο κυριάρχησε στο εσωτερικό και εξωτερικό εμπόριο της Αιγύπτου. Από αυτές τις δραστηριότητες απόκτησε μία τεράστια περιουσία την οποία διέθεσε για εθνικούς και κοινωφελείς σκοπούς. Η πολυεπίπεδη ευεργετική του δράση εκδηλώνεται μέσα από δωρεές σημαντικών ποσών για φιλανθρωπίες, κοινωφελή έργα και δημιουργία εκπαιδευτικών και άλλων υποδομών, στην ελληνική κοινότητα της Αλεξάνδρειας, το Μέτσοβο, την Αθήνα αλλά και γενικότερα προς το ελληνικό κράτος. Μεταξύ αυτών, την ίδρυση Γεωργικής Σχολής στη Λάρισα, την ανέγερση της Στρατιωτικής Σχολής Ευελπίδων, τη δωρεά προς το Ωδείο των Αθηνών, τη δωρεά για την αναμαρμάρωση του Παναθηναϊκού σταδίου, όπου τελέστηκαν οι πρώτοι σύγχρονοι ολυμπιακοί αγώνες, την αποπεράτωση του Πολυτεχνείου των Αθηνών και τη δωρεά για την ναυπήγηση σύγχρονου θωρηκτού με το οποίο η Ελλάδα κυριάρχησε στο Αιγαίο πέλαγος.
Βίος.
Γιος του Μιχαήλ Αυγέρου - Αποστολάκα και της Ευδοκίας Φάφαλη γεννήθηκε στο Μέτσοβο στις 15 Αυγούστου του 1815. Ήταν ο υστερότοκος γιος ανάμεσα στα επτά αδέλφια του - τρία κορίτσια και τέσσερα αγόρια. Στην αρχή ήταν βοσκόπουλο και παράλληλα μαθητής του Ελληνοσχολείου του Μετσόβου όπου και έλαβε τα στοιχειώδη γράμματα. Όπως τότε οι περισσότεροι νέοι πολυμελών οικογενειών έφευγαν για "να κάνουν την τύχη τους" έτσι και ο Γεώργιος πήρε το δρόμο της ξενιτιάς. Ο μεγαλύτερος αδελφός του Αναστάσιος δούλευε ήδη σε εμπορική επιχείρηση του θείου του Ν. Στουρνάρα στο Κάιρο στην Αίγυπτο. Έτσι το 1837, σε ηλικία μόλις 19 ετών, έφυγε από το Μέτσοβο όπου γεννήθηκε και εγκαταστάθηκε αρχικά κοντά στον αδελφό του. Διευθύνει το κατάστημα υφασμάτων και εμπορεύεται το βαμβάκι. Μετά το θάνατο του αδελφού του συνεχίζει τις επιχειρηματικές δραστηριότητές του. Αργότερα, το 1866 εγκαθίσταται στην Αλεξάνδρεια όπου και ασχολήθηκε με δική του πλέον εμπορική επιχείρηση εισαγωγών - εξαγωγών. Στο εμπόριο αυτό κατάφερε να εξάγει στη Ρωσία τεράστιες ποσότητες, για την εποχή εκείνη χουρμάδων, και ακολουθώντας το τότε εμπόριο ανταλλαγής ειδών ζήτησε και εισήγαγε μεγάλη ποσότητα χρυσονημάτων (μπρισίμ). Αυτή ήταν η πρώτη του εμπορική πράξη που του επέφερε τεράστια κέρδη και τον καθιέρωσε γενικότερα. Έτυχε τότε να παντρεύεται ένας Αιγύπτιος Πασάς και σύμφωνα με τα έθιμα οι παριστάμενοι στο γάμο έπρεπε να φορούν χρυσοκέντητες στολές. Έτσι τα εισαγόμενα αυτά "χρυσονήματα του Αβέρωφ" όπως ονομάστηκαν κυριολεκτικά έγιναν ανάρπαστα σε πολλαπλάσια τιμή, τόσο από τη Βασιλική Αυλή όσο και από τους αξιωματούχους της Χώρας. Μ΄ εκείνο το κεφάλαιο που απέκτησε ο Αβέρωφ ξεκίνησε με συνεχή άλματα να δημιουργεί στη σειρά ευρύτατες επιχειρήσεις με εκπληκτικές επιτυχίες. Έτσι για αρκετά χρόνια θα ασκεί το αποκλειστικό εμπόριο υφασμάτων στο Σουδάν. Αγοράζει μεγάλο μέρος του βαμβακιού της Αιγύπτου καταφέρνοντας να το μεταποιήσει την κατάλληλη στιγμή όταν η ζήτηση στην Αγγλία ήταν αυξημένη, σε εξαιρετικά χαμηλές τιμές, αφού το αμερικάνικο βαμβάκι δεν μπόρεσε να φθάσει στις ευρωπαϊκές αγορές. Όταν η χολέρα εξαπλώθηκε στην Αίγυπτο ο Αβέρωφ δεν δέχθηκε να εγκαταλείψει την Αλεξάνδρεια κι έτσι πολλαπλασίασε τον κύκλο εργασιών του. Το 1870 αναγνωρίσθηκε ως ο μεγαλύτερος έμπορος της Αιγύπτου. Από τότε άρχισε και το μεγάλο έργο της προσφοράς του.
Τον Ιούλιο του 1882 θα φύγει για τη Βιέννη και μετά από έντονη πίεση της τότε Ελληνικής κυβέρνησης- επειδή ο αγγλικός στόλος βομβάρδισε την Αλεξάνδρεια με σκοπό να καταστείλει την εξέγερση του Αραμπί Πασά.
Απέκτησε τεράστια περιουσία και βοήθησε την ελληνική κοινότητα της Αλεξάνδρειας ιδρύοντας σχολεία και νοσοκομεία. Επειδή όμως η περιουσία του συνέχιζε να αυξάνεται με γεωμετρικό ρυθμό, προέβη σε πολλές φιλανθρωπικές και κοινωφελείς πράξεις και στην Ελλάδα. 
Θα αναδειχθεί πρόεδρος της Ελληνικής κοινότητας της Αλεξάνδρειας αφού έθεσε ως όρο την αποπληρωμή των χρεών της κοινότητας τα οποία ανέρχονταν στο ύψος των 20.000 αγγλικών λιρών, και που ο ίδιος κάλυψε κατά το ήμισυ.
Μεταξύ άλλων, χορήγησε χρήματα για την επέκταση του Εθνικού Μετσοβίου Πολυτεχνείου, την αναμόρφωση του Παναθηναϊκού σταδίου και τον ανδριάντα του Ρήγα Φεραίου και του Πατριάρχη Γρηγορίου του Ε' στο Πανεπιστήμιο Αθηνών.
Με χορηγία του Αβέρωφ υλοποιήθηκε η πρωτοπόρος πρωτοβουλία της Ελληνίδας εκπαιδευτικού και φεμινίστριας Καλλιόπης Κεχαγιά (1839-1905) για την ανέγερση και σύσταση "Εφηβείου". Σύμφωνα με την Κεχαγιά, η κατάσταση των ελληνικών φυλακών για τους ανήλικους ήταν απαράδεκτη, καθώς ανήλικοι τρόφιμοι συμβίωναν με τους ενήλικες με αποτέλεσμα συχνά η φυλακή από μέρος σωφρονισμού να μετατρέπεται σε ένα σχολείο παραβατικότητας. Το "Εφηβείο Αβέρωφ" αποτέλεσε υπόδειγμα σωφρονιστικού καταστήματος την εποχή εκείνη για την Ελλάδα. Διέθετε σχολείο, βιβλιοθήκη, εργαστήρια σε ειδικούς χώρους στα οποία εξασκούνταν οι τρόφιμοι, νοσοκομείο με αυτόνομους χώρους αναρρώσεως, μαγειρείο, τραπεζαρία και ναό. Πρότυπος θεωρείται και ο τρόπος και η διαφάνεια στην εξασφάλιση και διαχείριση των οικονομικών πόρων, η οργάνωση των εθελοντών, η αρχιτεκτονική του χώρου και ο εξοπλισμός του κτιρίου. 
Λίγα χρόνια όμως μετά την κατασκευή τους, και παρά το αρχικό όραμα, λόγω της ταραγμένης περιόδου του εθνικού διχασμού μετατράπηκαν άτυπα σε φυλακές πολιτικών κρατουμένων, αντιπάλων του εκάστοτε καθεστώτος. Τελικά κατεδαφίστηκαν το 1971. 
Στον Αβέρωφ επίσης οφείλονται η ανέγερση κτιρίων και ιδρυμάτων όπως η σχολή Ευελπίδων, η Γεωργική σχολή της Λάρισας, το Ωδείο των Αθηνών, της Ελληνικής Φιλαρμονικής της Αλεξάνδρειας κ.α. Το μεγαλύτερο ευεργέτημα του πάντως θεωρείται η δωρεά 2.500.000 χρυσών φράγκων στο Πολεμικό Ναυτικό, χρήματα με τα οποία ναυπηγήθηκε το θωρηκτό «Γεώργιος Αβέρωφ».
Προς το τέλος της ζωής του διετέλεσε και πρόεδρος της Ελληνικής κοινότητας της Αλεξάνδρειας (1895-1896). Επί των ημερών του η κοινότητα γνώρισε μεγάλη ακμή, η οποία όμως οφειλόταν κατά κύριο λόγο στις μεγάλες δωρεές που έκανε ο ίδιος ο Αβέρωφ.
Ο Γεώργιος Αβέρωφ πέθανε στην Αλεξάνδρεια στις 15 Ιουλίου του 1899 και κηδεύτηκε σε πάνδημο πένθος του Ελληνισμού. Η Ελληνική Κυβέρνηση (του Γ. Θεοτόκη) στις 22 Απριλίου του 1908 έστειλε το εύδρομο "ΜΙΑΟΥΛΗΣ" και μετέφερε τη σορό του στην Ελλάδα όπου με ιδιαίτερες τελετές αναπαύθηκε στο χώμα της πατρίδας του που τόσα πολλά είχε προσφέρει. Η Ελληνική Πολιτεία, σε ένδειξη ευγνωμοσύνης για τις πλούσιες προς το έθνος δωρεές και υπηρεσίες, τον ανακήρυξε Μέγα Εθνικό Ευεργέτη και ανήγειρε μαρμάρινο ανδριάντα προ των προπυλαίων του Παναθηναϊκού  Σταδίου.
Συνεισφορά του Γεωργίου Αβέρωφ στη διοργάνωση των πρώτων σύγχρονων Ολυμπιακών Αγώνων.
Αφότου ανέθεσε το Διεθνές Συνέδριο για τους Ολυμπιακούς Αγώνες, το 1894, στην Ελλάδα τη διοργάνωση των πρώτων διεθνών Ολυμπιακών Αγώνων, η Επιτροπή Ολυμπιακών Αγώνων (Ε.Ο.Α.) δεν μπορούσε να ανταποκριθεί στο έργο της, λόγω ελλείψεως χρημάτων. Τότε ο διάδοχος του ελληνικού θρόνου Κωνσταντίνος, ως Πρόεδρος της Ε.Ο.Α., έστειλε στην Αίγυπτο τον γενικό γραμματέα της Ε.Ο.Α. Τιμολέοντα Φιλήμονα, προκειμένου να ζητήσει οικονομική βοήθεια από τον Γεώργιο Αβέρωφ για την ανέγερση του Παναθηναϊκού σταδίου. Κατά τη συνάντησή τους, στο σαλόνι της αρχοντικής οικίας του Αβέρωφ, ενώ ο Φιλήμων ζητούσε την οικονομική βοήθεια, ο Αβέρωφ σηκώθηκε, αφού ζήτησε συγνώμη, και κατευθύνθηκε προς το τζάκι για να ανάψει το τσιγάρο του, ενώ στο χέρι του κρατούσε ένα κουτί σπίρτα. Ο Φιλήμων αρχικώς σχημάτισε την εντύπωση ότι είχε να κάνει με έναν άνθρωπο εξαιρετικά φειδωλό, αφού απέφευγε να ξοδέψει ένα σπιρτόξυλο. Όμως, ο Αβέρωφ, ο οποίος απλά ήθελε να επισημάνει την αναγκαιότητα της σωστής οικονομικής διαχειρίσεως, απέδειξε πόσο γενναιόδωρος ήταν προς την πατρίδα του, χορηγώντας πολύ περισσότερα χρήματα, από ό,τι του ζητήθηκε. Χορήγησε το μυθικό για εκείνη την εποχή ποσό του 1.000.000 δραχμών, το οποίο διατέθηκε για την ανέγερση του Παναθηναϊκού Σταδίου, όπου διοργανώθηκαν οι πρώτοι σύγχρονοι διεθνείς Ολυμπιακοί Αγώνες. Αργότερα, με τη διαθήκη διέθεσε το 20% της περιουσίας του για την περάτωση του Παναθηναϊκού σταδίου . 
Διαθήκη.
Η Διαθήκη του Μεγάλου Ευεργέτη, Γεωργίου Αβέρωφ συντάχθηκε ιδιόχειρα από τον ίδιον στις 18/30 Μαρτίου 1898 (στην οικία του που βρίσκονταν στο ακίνητο των Αδελφών Βολανάκη) και επικυρώθηκε από το "εν Αλεξανδρεία" Ελληνικό Προξενικό Δικαστήριο κατά τη συνεδρίασή του στις 16/28 Ιουλίου του 1899, την επομένη του θανάτου του. Ακολούθησε τηλεγράφημα του Έλληνα γενικού Πρόξενου Ι. Γρυπάρη προς ενημέρωση του Βασιλέα των Ελλήνων και αργότερα στις 9 Αυγούστου 1899, στάλθηκε ακριβές αντίγραφο της διαθήκης, που βεβαίωνε ο ίδιος ο πρόξενος και που παραδόθηκε στην Ελληνική Κυβέρνηση. Η Διαθήκη τυπώθηκε και δημοσιεύτηκε στον ελληνόγλωσσο αλεξανδρινό τύπο "Ταχυδρόμου" του Γ. Τηνίου (σε σχήμα 8, σελίδες 17).

</doc>
<doc id="51629" url="https://el.wikipedia.org/wiki?curid=51629" title="Αβινιόν">
Αβινιόν

Η Αβινιόν (γαλ. Avignon , οξιτανικά Avinhon) είναι πρωτεύουσα του νομού Βωκλύζ στην περιοχή Προβηγκία-Άλπεις-Κυανή Ακτή στη νότια Γαλλία. Βρίσκεται στην αριστερή όχθη του ποταμού Ροδανού και είναι κυρίως γνωστή ως έδρα των 7 παπών γαλλικής καταγωγής την περίοδο 1309-1377.
Ιστορία.
Στην περιοχή της Αβινιόν έχουν βρεθεί αρκετά αρχαία αντικείμενα που χρονολογούνται μέχρι και την Παλαιολιθική εποχή. Αρχικά η Αβινιόν ήταν Φωκαϊκό -Ιωνικό χωριό που κατά τον 2ο αιώνα π.Χ. έγινε ρωμαϊκός οικισμός με το όνομα Αβένιο. Από το 300 μέχρι το 500 μ.Χ. η πόλη δέχτηκε πολλές επιδρομές από Φράγκους, Αλεμάνους, Γότθους και Βουργουνδούς. Το 734 κατακτήθηκε από τους Σαρακηνούς και στη συνέχεια την ελευθέρωσε ο Κάρολος Μαρτέλος το 737. Ενσωματώθηκε με το βασίλειο της Βουργουνδίας το 932 και το 1129 αναγνωρίστηκε ως αυτόνομη κοινότητα από τον κόμη Γουλιέλμο Β'. Αυτό κράτησε μόλις για έναν αιώνα καθώς το 1226, ύστερα από τρίμηνη πολιορκία, την κατέλαβε ο Λουδοβίκος Η' και αφαίρεσε τα όποια προνόμια είχε η πόλη.
Την περίοδο 1309-1376 η Αβινιόν βρισκόταν κάτω από την παπική εξουσία, μια περίοδος που η Δυτική Καθολική Εκκλησία αποκαλεί Βαβυλωνιακή αιχμαλωσία ή Εξορία της Αβινιόν. Ονομάστηκε έτσι γιατί η εποχή αυτή ήταν πολύ επιζήμια για την Καθολική εκκλησία και αντιθέτως πολύ επικερδής για την πόλη, που διένυσε την χρυσή εποχή της. Από την εγκατάσταση του πρώτου πάπα ο πληθυσμός και η έκταση της πόλης αυξήθηκε σταδιακά. Πολλοί καλλιτέχνες και άνθρωποι των γραμμάτων ακολούθησαν τους πάπες και έτσι η πόλη απέκτησε έναν κοσμοπολίτικο χαρακτήρα, στοιχείο που βοήθησε στην διεύρυνση της πολιτικής της ακτινοβολίας και επιρροής στις γύρω περιοχές. Η ανάπτυξη της πόλης σταμάτησε όταν το 1348 μια επιδημία πανώλους μείωσε σημαντικά τον πληθυσμό, μείωση που συνεχίστηκε με μεγαλύτερο ρυθμό μετά την αποχώρηση του πάπα το 1377. Μετά από μια σύντομη περίοδο ακμής η πόλη πλέον άρχιζε να παρακμάζει.
Νέες επιδημίες πανώλους αποδεκάτισαν ξανά τους κατοίκους της Αβινιόν το 1580 και το 1721 συμβάλλοντας ακόμη περισσότερο στην παρακμή της πόλης. Το 1791, ύστερα από απόφαση της Γαλλικής εθνοσυνέλευσης, που επικυρώθηκε από τον πάπα με την συμφωνία του Τολεντίνο, η Αβινιόν προσαρτήθηκε στη Γαλλία. Τέλος, το 1942 η πόλη κατελήφθη από τους Γερμανούς και απελευθερώθηκε το 1944.
Οι πάπες της Αβινιόν.
Οι εφτά διαδοχικοί πάπες γαλλικής καταγωγής που έκαναν την Αβινιόν έδρα τους ήταν οι:

</doc>
<doc id="51630" url="https://el.wikipedia.org/wiki?curid=51630" title="Άγιοι Σαράντα">
Άγιοι Σαράντα

Οι Άγιοι Σαράντα (αλβ. "Sarandë" ή "Saranda") είναι πόλη και ομώνυμος δήμος του νομού Αυλώνα στη νότια Αλβανία. Βρίσκεται σε έναν ανοικτό κόλπο του Ιονίου Πελάγους στην κεντρική Μεσόγειο, περίπου 14 χλμ. ανατολικά του βόρειου άκρου της Κέρκυρας. Έχει πληθυσμό περίπου 41.173 (εκτίμηση 2013). Σε κοντινή απόσταση βρίσκονται τα ερείπια της αρχαίας πόλης του Βουθρωτού, Μνημείο Παγκόσμιας Κληρονομιάς της UNESCO. Οι Άγιοι Σαράντα είναι ένα από τα δύο κέντρα της ελληνικής εθνικής μειονότητας στην περιοχή της Βορείου Ηπείρου, στη νότια Αλβανία.
Όνομα.
Το σημερινό όνομα των Αγίων Σαράντα προέρχεται από το όνομα του Βυζαντινού μοναστηριού των "Αγίων Σαράντα" προς τιμή των Σαράντα Μαρτύρων της Σεβάστειας. Τα ερείπια του μοναστηριού σώζονται στον λόφο πάνω από την πόλη. Ο κεντρικός ναός, πρωτοβυζαντινής εποχής, έχει δύο σειρές κολόνες στο εσωτερικό του και αψίδες σε όλο το μήκος των πλευρών του. Στον περίβολο του ναού λέγεται ότι υπήρχαν 40 παρεκκλήσια, ένα για κάθε μάρτυρα της Σεβαστείας. Ο κεντρικός ναός περιγράφεται από τους ιστορικούς ως πρωτοβυζαντινής τεχνοτροπίας με δύο σειρές κολόνες στο εσωτερικό και αψίδες σε κάθε πλευρά. Υπό την τουρκική κυριαρχία, το όνομα έγινε "Αγιά Σαράντι" και στη συνέχεια "Σαραντόζ". Λόγω της βενετικής επιρροής στην περιοχή, συχνά εμφανιζόταν σε δυτικούς χάρτες με το ιταλικό όνομα "Σάντι Κουαράντα" (Santi Quaranta). Η χρήση αυτή συνεχίστηκε ακόμη και μετά την ίδρυση του Πριγκιπάτου της Αλβανίας, λόγω της πρώτης ιταλικής κατοχής της περιοχής (1917-1920). Κατά τη δεύτερη κατοχή, στο Β΄ Παγκόσμιο Πόλεμο, ο Μπενίτο Μουσολίνι άλλαξε το όνομα σε "Porto Edda", προς τιμή της μεγαλύτερης κόρης του. Μετά την αποκατάσταση της αλβανικής ανεξαρτησίας η πόλη απέκτησε το όνομα "Σαράντα" (Saranda).
Ιστορία.
Η πόλη είναι χτισμένη πάνω στα ερείπια της αρχαίας πόλης Ογχησμός, που κατοικείτο από το ηπειρωτικό φύλο των Χαόνων, της βορειοδυτικής αρχαιοελληνικής ομάδας, και άκμασε ως το επίνειο της πρωτεύουσάς τους Φοινίκης αλλά και στους ρωμαϊκούς χρόνους, καθώς ήταν εμπορικός σταθμός για το εμπόριο μεταξύ Ηπείρου και Ιταλίας.
Η πόλη δέχθηκε επιδρομή των Οστρογότθων το 551 μ.Χ., ενώ την ίδια εποχή έγινε επίσης στόχων πειρατικών επιδρομών γοτθικών πλοίων. Σε μεσαιωνικό χρονικό του 1191, ο οικισμός φαίνεται ότι είχε εγκαταλειφθεί, ενώ η παλιά μεσαιωνική ονομασία του δεν μνημονευόταν πλέον. Από τότε το τοπωνύμιο προήλθε από το όνομα της γειτονικής ορθόδοξης βασιλικής εκκλησίας των "Αγίων Σαράντα", που χτίστηκε τον 6ο αιώνα, 1χλμ. νοτιοανατολικά του κέντρου της σημερινής πόλης.
Το 1878 ξέσπασε ελληνική εξέγερση και οι επαναστάτες ανέλαβαν τον έλεγχο των Αγίων Σαράντα και του Δέλβινου, αλλά κατεστάλη από τα οθωμανικά στρατεύματα, που έκαψαν 20 χωριά στην περιοχή.
20ός αιώνας.
Η περιοχή συμπεριελήφθη στο νεοϊδρυθέν αλβανικό κράτος, σύμφωνα με το Πρωτόκολλο της Φλωρεντίας (1913).
Καταλήφθηκε δύο φορές από την Ελλάδα, το 1913 και από το 1914 ως το 1916, τη δεύτερη φορά από Έλληνες αντάρτες της Αυτόνομης Δημοκρατίας της Βορείου Ηπείρου. Το 1914 ξεκίνησαν στους Αγίους Σαράντα διαπραγματεύσεις μεταξύ εκπροσώπων της προσωρινής κυβέρνησης της Βορείου Ηπείρου και εκείνης της Αλβανίας, που συνεχίστηκαν στη γειτονική Κέρκυρα και τερματίστηκαν με την αναγνώριση την αυτονομία της Βορείου Ηπείρου μέσα στο νεοϊδρυθέν αλβανικό κράτος.
Καταλήφθηκε στη συνέχεια από την Ιταλία μεταξύ 1916 και 1920, ως τμήμα του Ιταλικού Προτεκτοράτου της νότιας Αλβανίας. Οι Άγιοι Σαράντα καταλήφθηκαν από τις ιταλικές δυνάμεις το 1939 και ήταν στρατηγικό λιμάνι κατά την Ιταλική εισβολή στην Ελλάδα. Στο διάστημα αυτής της κατοχής ονομάστηκε «Porto Edda», προς τιμήν της μεγαλύτερης κόρης του Μπενίτο Μουσολίνι.
Κατά τον Ελληνοϊταλικό Πόλεμο που ακολούθησε, η πόλη περιήλθε στον έλεγχο των προελαυνουσών ελληνικών δυνάμεων στις 6 Δεκεμβρίου του 1940. Η κατάληψη αυτού του στρατηγικού λιμανιού επιτάχυνε περισσότερο την ελληνική διείσδυση προς βορράν. Μετά τη Γερμανική εισβολή στην Ελλάδα τον Απρίλιο του 1941, η πόλη επέστρεψε στον έλεγχο των Ιταλών. Στις 9 Οκτωβρίου 1944 η πόλη καταλήφθηκε από ομάδα Βρετανών καταδρομέων υπό τον ταξίαρχο Τομ Τσόρτσιλ και ντόπιων παρτιζάνων του Εθνικού Απελευθερωτικού Μετώπου (ΕΑΜ) υπό τον Ισλάμ Ραντοβίτσκα. Η εμπλοκή των βρετανικών στρατευμάτων θεωρήθηκε προβληματική από το ΕΑΜ, που πίστευε ότι οι Βρετανοί θα χρησιμοποιούσαν την πόλη ως βάση τους και θα εγκαθιστούσαν στην περιοχή τους συμμάχους τους από την Ελλάδα, καθώς βρετανικά έγγραφα δείχνουν ότι δυνάμεις του ΕΔΕΣ συμμετείχαν επίσης στην επιχείρηση. Πάντως τα βρετανικά στρατεύματα αποχώρησαν γρήγορα από την περιοχή, αφήνοντάς τη στις αλβανικές κομμουνιστικές δυνάμεις.
Οικονομία.
Χάρη στην πρόσβασή τους στις ακτές και στο μεσογειακό κλίμα τους, οι Αγιοι Σαράντα έχουν γίνει σημαντικός τουριστικός προορισμός μετά την πτώση του κομμουνισμού στην Αλβανία, αν και οι επισκέπτες είναι σχεδόν αποκλειστικά Αλβανοί και Ελληνες. Οι Άγιοι Σαράντα, καθώς και το υπόλοιπο της Αλβανικής Ριβιέρας, σύμφωνα με το Guardian, προορίζεται να γίνει το νέο «ανεξερεύνητο στολίδι» της υπερπλήρους Μεσογείου. Ετσι ο τουρισμός είναι η κύρια οικονομική δραστηριότητα, ενώ μεταξύ των άλλων είναι η υπηρεσίες, η αλιεία και οι κατασκευές. Το ποσοστό ανεργίας, σύμφωνα με την απογραφή πληθυσμού του 2008, ήταν 8,32%. Θεωρείται ότι η οικογενειακή και εποχιακή εργασία στον τουρισμό κατά τη θερινή περίοδο συμβάλλει στο μετριασμό του πραγματικού ποσοστού ανεργίας. Πρόσφατα η πόλη έχει βιώσει έντονη και ανεξέλεγκτη κατασκευαστική δραστηριότητα, που μπορεί να υπονομεύσει τις μελλοντικές τουριστικές προοπτικές της. Από το 2012 το λιμάνι των Αγίων Σαράντα είναι υπό επέκταση για τον ελλιμενισμό κρουαζιερόπλοιων. Το 2014 οι Αγιοι Σαράντα φιλοξένησαν το Διεθνές Φεστιβάλ Κινηματογράφου Dea.
Κλίμα.
Οι Άγιοι Σαράντα έχουν χαρακτηριστικά μεσογειακό κλίμα .
Δημογραφικά.
Το 1912, αμέσως μετά την Αλβανική Διακήρυξη Ανεξαρτησίας, ο οικισμός είχε μόνο 110 κατοίκους. Με την απογραφή του 1927 είχε 810 κατοίκους και δεν ήταν ακόμη πόλη. Τη δεκαετία του 1930 παρουσίασε δημογραφική αύξηση και τότε κατασκευάσθηκαν τα πρώτα δημόσια κτίρια και οι κεντρικοί δρόμοι.
Το 1957 η πόλη είχε 8.700 κατοίκους και έγινε κέντρο επαρχίας. Σύμφωνα με έκθεση της Επιτροπής του Ελσίνκι για την Αλβανία το 1990 οι Αγιοι Σαράντα αριθμούσαν 17.000 κατοίκους, από τους οποίους 7.500 ανήκαν στην ελληνική μειονότητα. Τα μέλη της ελληνικής μειονότητας της πόλης, πριν από την κατάρρευση του κομμουνιστικού καθεστώτος (1991), είχαν αποστερηθεί τα μειονοτικά τους δικαιώματα, καθώς οι Αγιοι Σαράντα δεν ανήκαν στις «μειονοτικές περιοχές».
Σύμφωνα με επίσημη εκτίμηση του 2013 ο πληθυσμός της πόλης είναι 41.173. Σύμφωνα με έκθεση της Επιτροπής του Ελσίνκι για την Αλβανία, το 2001 ο αλβανικός πληθυσμός αριθμούσε περίπου 26.500, ενώ οι υπόλοιποι ήταν Έλληνες (περίπου 3.500) και μικρός αριθμός Βλάχων και Ρομά. Η πόλη, σύμφωνα με την ίδια έκθεση, έχει χάσει πάνω από τους μισούς Έλληνές της από το 1991 ως το 2001, λόγω της έντονης μετανάστευσης στην Ελλάδα. Οι Άγιοι Σαράντα θεωρούνται το ένα από τα δύο κέντρα της ελληνικής μειονότητας της Αλβανίας, το άλλο είναι το Αργυρόκαστρο. Σύμφωνα με το Παρατηρητήριο Ανθρώπινων Δικαιωμάτων, η ελληνική κοινότητα είναι αρκούντως μεγάλη για να δικαιούται ελληνικό σχολείο, σύμφωνα με την τοπική κρατική νομοθεσία για τις μειονότητες, αλλά ακόμα δεν υπάρχει κάτι τέτοιο. Σύμφωνα με τους εκπροσώπους της ελληνικής μειονότητας, το 42% του πληθυσμού της πόλης ανήκει σ’ αυτή.
Σημαντικοί άνθρωποι.
Οι Ιταλοί τραγουδιστές Αλμπάνο και Ρομίνα Πάουερ αφιέρωσαν στους Αγίους Σαράντα ένα τραγούδι με τίτλο "Saranda Okinawa"
Εξωτερικοί Σύνδεσμοι.
http://www.visitsaranda.com/ 

</doc>
<doc id="51632" url="https://el.wikipedia.org/wiki?curid=51632" title="Βόρεια Ήπειρος">
Βόρεια Ήπειρος

Ο γεωγραφικός όρος Βόρεια Ήπειρος, ή Βόρειος Ήπειρος, είναι το τμήμα της ιστορικής περιοχής της Ηπείρου που ανήκει σήμερα στο κράτος της Αλβανίας. Είναι το βόρειο τμήμα της περιοχής της Ηπείρου, το οποίο κέρδισε την αυτονομία του μετά την υπογραφή του Πρωτοκόλλου της Κέρκυρας, όμως στην συνέχεια επιδικάστηκε στην Αλβανία για πολιτικούς λόγους. Χρησιμοποιείται κυρίως στην Ελλάδα και την ομογένεια, από επίσημους και ανεπίσημους, πολιτικούς και μη, παράγοντες. 
Ο όρος "Βόρειος Ήπειρος" χρησιμοποιήθηκε επίσημα για πρώτη φορά στις 17 Μαΐου 1914 με την υπογραφή του Πρωτοκόλλου της Κέρκυρας, προσδιορίζοντας το αυτόνομο κράτος που δημιουργήθηκε στην περιοχή. Σήμερα χρησιμοποιείται στην Ελλάδα από τους ανωτέρω κύκλους, ενώ η χρήση του αποφεύγεται στην Αλβανία, επειδή θεωρείται ότι ενσωματώνει εδαφικές βλέψεις εις βάρος της χώρας αυτής. Στην περιοχή κατοικεί ελληνική μειονότητα. Η μειονότητα εκπροσωπείται από την οργάνωση "Ομόνοια". Ορισμένοι βουλευτές της ελληνικής μειονότητας που συγκέντρωσαν πολλές ψήφους σε εκλογικές αναμετρήσεις διατέλεσαν σε υψηλές κυβερνητικές θέσεις, όπως ο βουλευτής του Δημοκρατικού Κόμματος Σπύρος Ξέρας ως Υπουργός Εργασίας, ο Βαγγέλης Τάβος του Σοσιαλιστικού Κόμματος ως Υπουργός Υγείας, ο Αναστάσιος Αγγέλης του Σοσιαλδημοκρατικού Κόμματος ως Υπουργός Ανάπτυξης, ο Ανδρέας Μάρτος ως υφυπουργός Παιδείας και κατά τη θητεία του οποίου έγιναν πολλά σημαντικά βήματα για την εκπαίδευση της ελληνικής μειονότητας.
Γεωγραφία.
Η μορφολογία της περιοχής χαρακτηρίζεται από οροσειρές που εκτείνονται παράλληλα στο Ιόνιο πέλαγος από βορρά προς νότο κατ' αναλογία και του νοτίου γεωγραφικού μέρους της νότιας πλευράς της Ηπείρου. Κύριοι ποταμοί που διατρέχουν τις οροσειρές τις περιοχής είναι: ο Αώος με τον παραπόταμό του Δρίνο και ανατολικότερα ο Άψος και ο Εορδαϊκός. Από τις ακτές δυτικά ως την ενδοχώρα και μέχρι τις Πρέσπες οι πιο αξιοσημείωτες πόλεις και κωμοπόλεις είναι οι εξής: η Δερβιτσάνη, Χειμάρρα και Άγιοι Σαράντα στο Ιόνιο. Αργυρόκαστρο (το, θεωρικά, πολιτιστικό κέντρο της ελληνικής κοινότητας στην ευρύτερη περιοχή), Πρεμετή, Τεπελένι, το Λεσκοβίκι, Ερσέκα, Κορυτσά και η άλλοτε ακμάζουσα Μοσχόπολη. Το βορειότερο σημείο της περιοχής είναι ο ποταμός «Σκουμπίνης / Γενούσος» και «Όρος Εροβούνι».
Ιστορία.
Προϊστορία και ιδρυτικοί μύθοι.
Από τη δεύτερη χιλιετία προ Χριστού ζούσαν διάφορα ελληνικά (ηπειρώτικα) φύλα, τα κυριότερα ήταν οι Θεσπρωτοί, οι Χάονες, οι Μολοσσοί. Ιδιαίτερα, η περιοχή που εκτείνεται από τις ακτές της Αδριατικής, περιλαμβάνοντας τις περιοχές του Ογχησμού (σημερινών Αγίων Σαράντα) και Βουθρωτού ως την λίμνη Αχρίδα στην ενδοχώρα, κατοικούνταν από τους Χάονες (Χαονία). 
Με την περιοχή σχετίζονται διάφορες αφηγήσεις που ανάγονται στον τρωικό επικό κύκλο: ο Ελπήνωρ, μετά τον Τρωικό πόλεμο, επικεφαλής ομάδας Λοκρών και Αβάντων, ιδρύει τις πόλεις Ωρικό και Θρόνιο (στον κόλπο του Αυλώνα). Ο Αιακίδης Νεοπτόλεμος, συνοδευόμενος από Μυρμιδόνες, ίδρυσε την αρχαία Βυλλίδα (κοντά στην Απολλωνία). Ο Αινείας και ο Έλενος, εγκαταστάθηκαν με μια ομάδα Τρώων στην Χαωνία και ίδρυσαν το Βουθρωτό. Επίσης ένας γιος του Έλενου, ο Χάων υπήρξε ο γενάρχης των Χαόνων.
Αρχαία Εποχή.
Σημαντικοί οικισμοί κατά την αρχαιότητα στην περιοχή υπήρξαν εκτός από το Βουθρωτό (απέναντι από την Κέρκυρα), ο Ογχησμός (σύγχρονοι Άγιοι Σαράντα), η Φοινίκη, η Αντιγόνεια (κοντά στο σημερινό Αργυρόκαστρο), η Αντιπάτρεια (σύγχρονο Βεράτι), η Αμαντία, η Νίκαια, το Πήλιον, το Ωρικόν και μικρότεροι οικισμοί ήταν οι Κεμάρες (σύγχρονη Χειμάρρα) και το Θρόνιο.
Εκτός από τους Χάονες που επιβλήθηκαν σταδιακά στην περιοχή, άλλα ηπειρωτικά φύλλα στην ενδοχώρα υπήρξαν οι Αντιτάνες, οι Παραυοί, οι Πρασαιβοί και πιο βόρεια οι Δεξάροι (ή Δεσσαρήτες). 
Κατά το διάστημα 650-500 π.Χ. οι Χάονες επεκτάθηκαν στην ευρύτερη περιοχή, καθώς η δύναμή τους εκτείνονταν στην παραθαλάσσια περιοχή από τον ποταμό Καλαμά ως τον κόλπο του Αυλώνα και στην ενδοχώρα μέχρι τις πεδιάδες της περιοχής της Κορυτσάς. Δεδομένου ότι ο τύμβος ΙΙ στη θέση Κούτσι, κοντά στην Κορυτσά, περιείχε ταφές ηγεμόνων του 7ου αιώνα π.Χ., η αρχή επεκτάσεως των Χαόνων μπορεί να χρονολογηθεί στην εποχή εκείνη. 
Κατά την κλασσική εποχή, το 375 π.Χ. όλα τα ηπειρωτικά φύλα ενώθηκαν σε μία πολιτική οντότητα, κάτω από τη δυναστεία του Αιακίδη Αλκέτα (των Μολοσσών) και το 232 π.Χ. εγκαθιδρύεται στην Ήπειρο το αβασίλευτο Κοινό των Ηπειρωτών, με πρωτεύουσα τη Φοινίκη. Ως ενιαίο κράτος η Ήπειρος υπήρξε υπολογίσιμη δύναμη στην ευρύτερη περιοχή μέχρι την ρωμαϊκή κατάκτηση το 167 π.Χ..
Ρωμαϊκή-Βυζαντινή εποχή.
Η περιοχή υπήρξε δέκτης του Χριστιανισμού από τον 1ο αιώνα μ.Χ., με τις περιοδείες του Απόστολου Παύλου. Όμως η επικράτηση της νέας θρησκείας στην περιοχή παρατηρείται περίπου τον 4ο αιώνα. Ηπειρώτες μάρτυρες της περιοχής υπήρξαν ο Άγιος Ελευθέριος (επίσκοπος Αυλώνας), Άγιος Δονάτος (Επίσκοπος Φοινίκης), Διάκονος Ίσαυρος. Η παρουσία Επισκόπων σε Οικουμενικές Συνόδους (ήδη από το 381 μ.Χ.) δείχνει την οργάνωση της Εκκλησίας στην περιοχή.
Η Βόρεια Ήπειρος αποτελούσε αναπόσπαστο τμήμα της Βυζαντινής Αυτοκρατορίας, ενώ έζησε τις επιδρομές διάφορων λαών: Βησιγότθων (3ος αιώνας), Αβάρων (6ος αιώνας), Σλάβων (7ος αιώνας), Νορμανδών (11ος αιώνας), Σέρβων, Αλβανών και διάφορων ιταλικών δυναστειών (14ος αιώνας). Παρόλα αυτά ο πολιτισμός της περιοχής ήταν στενά συνυφασμένος με τα υπόλοιπα κέντρα του ελληνικού χώρου, καθ' όλη τη διάρκεια του Μεσαίωνα, διατηρώντας τον ελληνικό του χαρακτήρα. 
Το 1204 η περιοχή αποτελεί τμήμα του Δεσποτάτου της Ηπείρου, κατά διαστήματα όμως επανέρχεται στην δικαιοδοσία του Βυζαντίου. Το 1281, αποκρούεται στο Βεράτιο ισχυρό Νορμανδικό εκστρατευτικό σώμα, που είχε σκοπό να καταλάβει την Κωνσταντινούπολη. Η επιτυχία οφείλεται σε συνδυασμένες ενέργειες των εντόπιων με τον Βυζαντινό στρατό. To 1345 η περιοχή, όπως και η υπόλοιπη Ήπειρος, Θεσσαλία, Ανατολική Μακεδονία, παραδίδεται στους Σέρβους βάσει συμφωνίας με τον Ιωάννη ΣΤ' Καντακουζηνός, ως αντάλλαγμα για τις υπηρεσίες που του παρείχαν στον βυζαντινό εμφύλιο. Οι Σέρβοι ηγεμόνες διατηρούν την βυζαντινή παράδοση, φέρουν βυζαντινούς τίτλους επικαλούμενοι την συγγένειά τους με βυζαντινές δυναστείες, προσπαθώντας να νομιμοποιήσουν την εξουσία τους.
Την ίδια στιγμή οι Βενετοί ελέγχουν την περιοχή του Βουθρωτού και διάφορες παράκτιες περιοχές. Η οθωμανική παρουσία ήταν έντονη από τα τέλη του 14ου αιώνα, ώσπου επήλθε η οριστική κατάκτηση στα μέσα του 15ου.
Οθωμανική Εποχή (1430-1880).
Στη διάρκεια της τουρκοκρατίας η Β.Ήπειρος συμμετείχε σε επαναστατικές απόπειρες και συνωμοσίες που γίνονταν στην ευρύτερη περιοχή της Ηπείρου, με την βοήθεια ή την υπόσχεση για βοήθεια από δυτικές ευρωπαϊκές δυνάμεις. Μια λιγότερο γνωστή συνωμοσία είναι αυτή που έγινε με πρωτοβουλία του επισκόπου Αχρίδος Ιωακείμ και άλλων ιερωμένων και προκρίτων της Ηπείρου και της ΒΔ Μακεδονίας, μετά τη ναυμαχία της Ναυπάκτου, στα 1572-1576. 
Σημαντική απόπειρα για γενικό ξεσηκωμό και επανάσταση από τον τουρκικό ζυγό έγινε στην Επανάσταση του 1821, όπου κάτοικοι της Χειμάρρας συμμετείχαν ενεργά και προσπάθησαν να αφυπνίσουν όλους τους Ηπειρώτες ώστε να συμμετάσχουν στον Αγώνα. Καθολικότητα είχε και ο ξεσηκωμός του 1854 όταν οι Ηπειρώτες προσπάθησαν να εκμεταλλευτούν τον ρωσοτουρκικό πόλεμο, ώστε να κερδίσουν την ελευθερία τους με την προοπτική μελλοντικής ένωσης με την Ελλάδα.
Έως το 1913, ολόκληρη η Ήπειρος αποτελούσε ενιαία γεωγραφική ενότητα. Το πρόβλημα προέκυψε όταν μετά την κατάρρευση της Οθωμανικής αυτοκρατορίας, η Ελλάδα και η νεοσυσταθείσα Αλβανία (1912) διεκδικούσαν για τους δικούς τους λόγους ο καθένας την συγκεκριμένη περιοχή, προβάλλοντας ως κύριο επιχείρημα την πληθυσμιακή σύσταση της Βορείου Ηπείρου (υπό διαφορετική οπτική γωνία η κάθε πλευρά). Ένα από τα επιχειρήματα της Ελλάδας ήταν ότι οι Χριστιανοί Ορθόδοξοι της περιοχής αποτελούσαν φορείς της Βυζαντινής παράδοσης και επομένως έπρεπε να ενταχθούν στο ελληνικό κράτος που πρέσβευε, κατά μια οπτική, την πολιτική του συνέχεια στη νεότερη εποχή.
Εκ των πραγμάτων ήταν πολύ δύσκολο να γίνει προσδιορισμός και διαχωρισμός των πληθυσμών, καθώς επί τουρκοκρατίας οι λαοί κατατάσσονταν ανάλογα με την θρησκεία τους και οι μεταφορές και οι προσμίξεις ήταν εύκολες κάτω από την κοινή τουρκική εξουσία στη Βαλκανική.
Μεταβατική περίοδος (1881-1912).
Με την Οθωμανική αυτοκρατορία στα πρόθυρα της πτώσης, η ελληνική κυβέρνηση, με υπόμνημα του υπουργείου Εξωτερικών στις 13 Ιουνίου του 1912, θεωρεί πως στην Ήπειρο και κατ' επέκταση στην Ελλάδα ανήκουν ολόκληρες οι περιφέρειες της Πρέβεζας, της Ηγουμενίτσας, των Ιωαννίνων, το μεγαλύτερο μέρος της περιφέρειας του Αργυρόκαστρου και η μισή περιφέρεια της Αυλώνας από τη γραμμή του Κουρβελέσι και την Κλεισούρα στον Αώο. Σύμφωνα με το υπόμνημα στην Αλβανία ανήκαν ολόκληρο το διαμέρισμα της Σκόδρας και από το διαμέρισμα των Ιωαννίνων μόνο η περιοχή του Βερατίου.
Στις περιοχές που αξίωνε η ελληνική κυβέρνηση ζούσαν επί το πλείστον Έλληνες ορθόδοξοι. Συγκεκριμένα, με βάση την τουρκική απογραφή του 1908, κατοικούσαν εκεί 326.778 χριστιανοί και 174.802 μουσουλμάνοι. Από μια άλλη στατιστική (του Geografico de Agostini της Ρώμης) προκύπτει ότι το 1907 σε ολόκληρη την Ήπειρο κατοικούσαν 452.000 κάτοικοι από τους οποίους οι 297.000 ήταν χριστιανοί και οι 155.000 μουσουλμάνοι. Παρόλα αυτά, όταν οι Τούρκοι αποχωρούσαν από την Ήπειρο το καλοκαίρι του 1912, προς όφελος των Αλβανών, αναγνώρισαν ως αλβανικά τα διαμερίσματα (βιλαέτια) της Σκόδρας, του Κοσόβου, του Μοναστηρίου αλλά και των Ιωαννίνων.
Βαλκανικοί Πόλεμοι (1912-1913).
Με την έναρξη των Βαλκανικών πολέμων οι Αλβανοί κοινοποίησαν στις Μεγάλες Δυνάμεις, την αμέριστη υποστήριξή τους απέναντι στους Νεότουρκους καθώς έτσι εξυπηρετούσαν και τα δικά τους συμφέροντα. Έτσι στις 7 Δεκεμβρίου 1912 ο ελληνικός στρατός απελευθέρωσε αρχικά την Κορυτσά. Στις αρχές του 1913 ένα άλλο τμήμα του μετά την νίκη στο Μπιζάνι, εισήλθε στα Ιωάννινα και προχωρώντας βόρεια στις 16 Μαρτίου εισήλθε στο Αργυρόκαστρο (16 Μαρτίου) και στο Τεπελένι (19 Μαρτίου).
Στις 29 Ιουλίου 1913 οι Μεγάλες δυνάμεις με τη Συνθήκη του Λονδίνου (1913), αναγνωρίζουν την Αλβανία ως ανεξάρτητο κράτος και με το Πρωτόκολλο Φλωρεντίας (1913) της παραχωρείται η περιοχή της Βορείου Ηπείρου. Ο πρωθυπουργός της Ελλάδας, Ελευθέριος Βενιζέλος αρχικά αρνήθηκε να παραχωρήσει την περιοχή που κατοικούσαν ελληνικοί πληθυσμοί και ήδη κατείχε με ισχυρές δυνάμεις (13 Οκτωβρίου 1913). Έτσι οι Μεγάλες Δυνάμεις, με υπόμνημα που απέστειλαν στο ελληνικό κράτος στις 13 Φεβρουαρίου 1914, μετά την υπογραφή του νέου Πρωτοκόλλου Φλωρεντίας (1914) απαιτούσαν την αποχώρηση των ελληνικών δυνάμεων από την περιοχή σε διαφορετική περίπτωση δεν θα αναγνωρίζονταν η ελληνική επικυριαρχία επί των νήσων του Αιγαίου (εκτός της Ίμβρου, Τένεδου και Καστελόριζου). Επιπλέον, ζητούσαν από την Ελλάδα να μην ενθαρρύνει καμιά μορφή αντίδρασης στους ελληνικούς πληθυσμούς της περιοχής.
Η αυτονομία της Βορείου Ηπείρου (1914).
Ο Ελευθέριος Βενιζέλος, αφού εξέφρασε τη λύπη του για την αποχώρηση και ζήτησε εγγυήσεις για την ασφάλεια των πληθυσμών, συμφώνησε και ξεκίνησε η σταδιακή αποχώρηση του στρατού. Παρόλα αυτά, οι κάτοικοι της περιοχής αρνήθηκαν να συμβιβαστούν και στις 28 Φεβρουαρίου 1914 επαναστάτησαν και σχημάτισαν προσωρινή κυβέρνηση, με πρωτεύουσα το Αργυρόκαστρο και πρόεδρο τον Γεώργιο Χρηστάκη-Ζωγράφο. Οι Ηπειρώτες αυτοί πίστευαν ότι είχαν προδοθεί από το ελληνικό κράτος, γιατί όχι μόνο αποχώρησε από την περιοχή τους, αλλά και δεν τους προμήθευσε με όπλα για να αμυνθούν έναντι των Αλβανών.
Η αυτόνομη Βόρειος Ήπειρος περιελάμβανε αρχικά εκτός από το Αργυρόκαστρο, την Χειμάρρα, το Δέλβινο, τους Άγιους Σαράντα και την Πρεμετή. Μετά την αποχώρηση όμως των ελληνικών δυνάμεων ξέσπασαν ταραχές μεταξύ των Αλβανών και των Ηπειρωτικών δυνάμεων. Έπειτα από έντονες στρατιωτικές συγκρούσεις οι Βορειοηπειρώτες κατέλαβαν διαδοχικά την Ερσέκα, την περιοχή της Κολώνιας και την Κορυτσά, που είχαν παραδοθεί νωρίτερα στην νεοσύστατη Αλβανική χωροφυλακή από τον ελληνικό στρατό κατά την αποχώρησή του. Η αλβανική κυβέρνηση οδηγήθηκε σε συμβιβασμό και στις 17 Μαρτίου υπογράφτηκε το Πρωτόκολλο της Κέρκυρας. Σύμφωνα με το πρωτόκολλο αναγνώριζαν την αυτονομία της Β. Ηπείρου και δεσμεύονταν για την διδασκαλία της ελληνικής γλώσσας στα σχολεία αλλά και την θρησκευτική ελευθερία του ελληνικού πληθυσμού.
Το Πρωτόκολλο της Κέρκυρας ποτέ δεν τέθηκε σε ουσιαστική εφαρμογή. Μετά τη λήξη των διαπραγματεύσεων, καθώς είχε ήδη ξεσπάσει ο Α' Παγκόσμιος Πόλεμος, η αλβανική κυβέρνηση καταρρέει και ο Βήντ αποχωρεί από τη χώρα. Οι επαναστάτες σκόπευαν, καθοδηγούμενοι από τους Νεότουρκους, να αποκαταστήσουν την τούρκικη κυριαρχία στην χώρα.
Α' Παγκόσμιος πόλεμος (1914-1918).
Με την κήρυξη του Α' Παγκοσμίου πολέμου ο ελληνικός στρατός εισέρχεται, στις 27 Οκτωβρίου 1914, για δεύτερη φορά στην περιοχή, "καταλύοντας" τυπικά την προσωρινή κυβέρνηση και θέτοντας πλέον την περιοχή υπό την προστασία του ελληνικού κράτους. Η Ιταλία, για να ενισχύσει τη στρατηγική της θέση, κατέλαβε τον Αυλώνα. Όμως κατά την περίοδο του εθνικού διχασμού, η Ιταλία επωφελήθηκε και κατέλαβε όλη την Ήπειρο, μέχρι και τα Ιωάννινα.
Όταν αργότερα η Ελλάδα μπήκε στον πόλεμο (1917), ο ελληνικός στρατός προέλασε επανακτώντας πόλεις όπως το Αργυρόκαστρο, την Πρεμετή, την Χειμάρρα, τη Ρίζα, το Λεσκοβίκι και την Μοσχόπολη. Το 1921 για δεύτερη φορά στη διάσκεψη των Συμμάχων στο Παρίσι οι περιοχές αυτές επιδικάστηκαν στην Αλβανία, ύστερα από διπλωματικές μηχανορραφίες και ενώ μεσολάβησαν και οι πολεμικές περιπέτειες της Ελλάδας εκείνο το διάστημα.
Μεσοπόλεμος (1918-1939) καθεστώς Αχμέτ Ζώγου.
Με την ένταξη της Βορείου Ηπείρου στο αλβανικό κράτος, συνοδεύτηκε και η είσοδός του στην Κοινωνία των Εθνών (Οκτώβριος 1921), όπου η πολιτική του ηγεσία δεσμεύτηκε να σεβαστεί τα κοινωνικά, εκπαιδευτικά, θρησκευτικά δικαιώματα όλων των μειονοτήτων. Όμως παρ'όλα αυτά αναγνωρίστηκε μόνο ένα μικρό τμήμα ως επίσημη 'ελληνική μειονοτική ζώνη' (στις περιοχές Αργυροκάστρου, Αγίων Σαράντα και τρία χωριά στη Χειμάρρα-103 χωριά). Τα επόμενα χρόνια, το αλβανικό κράτος έλαβε μέτρα για τον περιορισμό της ελληνικής εκπαίδευσης, τα ελληνικά σχολεία της περιοχής είτε έκλεισαν είτε μετατράπηκαν σε αλβανικά και πολλοί δάσκαλοι απελάθηκαν από τη χώρα. Ενώ πριν τους Βαλκανικούς πολέμους υπήρχαν στην περιοχή 360 σχολεία, ο αριθμός τους μειώνονταν απότομα ώσπου το 1935 ουσιαστικά έφτασε στο μηδέν:
1926: 78, 1927: 68, 1928: 66, 1929: 60, 1930: 63, 1931: 64, 1932: 43, 1933: 10, 1934: 0
Μετά την επέμβαση της Κοινωνίας των Εθνών το έτος εκείνο (1935), ένας περιορισμένος αριθμός ελληνικών σχολείων επαναλειτούργησε, αποκλειστικά όμως στην εντός της μειονοτικής ζώνης περιοχή.
Β' Παγκόσμιος πόλεμος (1939-1945).
Το 1939 η Ιταλία κατέλαβε αμαχητί την Αλβανία και τον επόμενο χρόνο προσπάθησε να εισβάλει μέσω αυτής στην Ελλάδα. Όμως, με τις νίκες που σημείωσε ο ελληνικός στρατός προωθήθηκε και εισήλθε για τρίτη φορά στην Β. Ήπειρο. Η προέλαση του στρατού και η απελευθέρωση κάθε πόλης γιορταζόταν όχι μόνο από τους αυτόχθονες Έλληνες των περιοχών αυτών αλλά και από όλη την Ελλάδα που ζούσε τον παλμό των επιχειρήσεων στα βουνά του μετώπου. 
Τελικά, μετά την συνθηκολόγηση και την παράδοση στους Γερμανούς (Απρίλιος 1941), οι Ιταλοί επέστρεψαν στην Β. Ήπειρο και συμπεριφέρθηκαν στους κατοίκους με αφάνταστη σκληρότητα, όπως και οι Γερμανοί αργότερα. Κάηκαν πάνω από 6.200 σπίτια ενώ υπολογίζεται ότι εκτελέστηκαν περίπου 1.700 Έλληνες. Πολλοί Βορειοηπειρώτες οργάνωσαν ένοπλα αντάρτικα τμήματα στα βουνά της περιοχής, οργανώνοντας το Μέτωπο Απελευθέρωσης Βορείου Ηπείρου. Υπήρχαν και άλλοι Βορειοηπειρώτες που εντάχθηκαν στο πλευρό του κομμουνιστικού αντάρτικου του Ενβέρ Χότζα, βάσει της Χάρτας του Ατλαντικού, με την προσδοκία να λάβουν μετά τον πόλεμο δικαίωμα αυτοδιάθεσης.
Ψυχρός πόλεμος (1945-1991) καθεστώς Ενβέρ Χότζα.
Μετά τον Β' Παγκόσμιο Πόλεμο, η Αλβανία εντάχθηκε στη σφαίρα επιρροής της Σοβιετικής Ένωσης. Ο σταλινιστής ηγέτης της Ενβέρ Χότζα έλαβε δρακόντια μέτρα κατά του ελληνικού πληθυσμού της Βορείου Ηπείρου: στα ελληνικά σχολεία διδάσκονταν απλά μεταφράσεις της αλβανικής ιστορίας και πολιτισμού, η 'μειονοτική ζώνη' μειώθηκε από 103 σε 99 χωριά (αποκλείστηκε η Χειμάρρα), πολλοί βορειοηπειρώτες μεταφέρθηκαν με τη βία σε άλλες περιοχές της Αλβανίας, χάνοντας έτσι τα 'μειονοτικά' τους δικαιώματα. Επίσης τοπωνύμια αλλά και προσωπικά ονόματα 'μεταλλάχτηκαν', με τη βία, προς το αλβανικότερο, ενώ η χρήση της ελληνικής γλώσσας απαγορεύτηκε εκτός της μειονοτικής ζώνης αλλά και σε πολλές περιπτώσεις ακόμη και εντός αυτής.
Η χώρα υπήρξε απομονωμένη όλο αυτό το διάστημα, και η συνηθισμένη ποινή για κάποιον που προσπαθούσε να διαφύγει στην Ελλάδα ήταν αυτή του θανάτου καθώς και της εξορίας των συγγενών του για εργασία στα ορυχεία της κεντρικής και βόρειας Αλβανίας. Επίσης, μεταφέρθηκαν έποικοι από άλλες περιοχές (κυρίως μουσουλμανικής θρησκείας) και δημιουργήθηκαν οικισμοί μεταξύ της 'μειονοτικής ζώνης' και περιοχών με επίφοβη αλβανική εθνική συνείδηση.
Το αλβανικό κράτος από το 1967 κατάργησε επισήμως όλες τις θρησκείες. Οποιαδήποτε θρησκευτική εκδήλωση, είτε δημόσια είτε σε ιδιωτικό χώρο, απαγορεύτηκε αυστηρά. Όλες οι εκκλησίες, τα μοναστήρια και γενικά η εκκλησιαστική ακίνητη περιουσία μετατράπηκε σε αποθήκες, εργοστάσια ή γυμναστήρια. Ο κλήρος φυλακίστηκε, η κατοχή θρησκευτικής εικόνας αποτελούσε αδίκημα για τον αλβανικό νόμο. Ο ελληνικός πληθυσμός που η παράδοσή του ήταν στενά συνυφασμένη με τη θρησκεία δέχτηκε δυσανάλογο πλήγμα, αποκομμένος από τις πολιτιστικές του ρίζες.
Από την άλλη πλευρά, ο Ε. Χότζα ως μέρος της πολιτικής του προσέγγισε ορισμένους μεμονωμένους αντιπρόσωπους των Βορειοηπειρωτών, τους οποίους και ανέδειξε πολιτικά. Όμως, όταν το 1960 ο Σοβιετικός Γενικός Γραμματέας Νικίτα Χρουστσώφ, του ζήτησε να δώσει αυτονομία στην περιοχή το απέρριψε αμέσως.
Η ελληνική μειονότητα στην Αλβανία και το Βορειοηπειρωτικό ζήτημα.
Στην Αλβανία, οι Έλληνες θεωρούνται «εθνική μειονότητα», ενώ οι Βλάχοι ελληνικής εθνικής συνείδησης συγκαταλέγονται με τους υπόλοιπους Βλάχους ως «γλωσσική μειονότητα». 
Δεν υπάρχει κάποια αξιόπιστη πηγή όσον αφορά το μέγεθος οποιονδήποτε εθνικών μειονοτήτων στην Αλβανία, αν και η ικανοποιητική απογραφή των εθνικών ομάδων είναι μια από τις δεσμεύσεις της Αλβανίας προς την Ευρωπαϊκή Ένωση. 
Σύμφωνα με τα στοιχεία που παρουσιάστηκαν στη διάσκεψη του Παρισιού του 1919, η ελληνική μειονότητα αριθμούσε 120.000 κατοίκους, ενώ η τελευταία απογραφή υπό το κομμουνιστικό καθεστώς (1988) αναφέρει μόνο 58.785. Εντούτοις, η περιοχή που μελετήθηκε, περιορίστηκε στα νότια σύνορα της χώρας, στα 99 χωριά της αποκαλούμενης «ελληνικής μειονοτικής ζώνης». Υπό τον περιορισμό αυτό, η συγκεκριμένη απογραφή παρουσίαζε το μέγεθος της μειονότητας κατά πολύ συρρικνωμένο από την πραγματική εικόνα, αποκλείοντας σημαντικές συγκεντρώσεις της ελληνικής μειονότητας εκτός της μειονοτικής ζώνης (π.χ. στην Χειμάρρα, στην Κορυτσά, στην Αυλώνα). Πηγές από την ελληνική μειονότητα έχουν υποστηρίξει ότι υπάρχουν ως και 500.000 Έλληνες στην Αλβανία που αντιστοιχεί στο 12% του συνολικού πληθυσμού της χώρας. Σε μια εθνολογική μελέτη του 1995, ο αριθμός των Ελλήνων στη Βόρειο Ήπειρο μόνο, υπολογίζεται σε 40.000, ενώ στην υπόλοιπη χώρα υπάρχουν ακόμη 20.000 Έλληνες. Η οργάνωση εθνών και λαών υπολογίζει την ελληνική μειονότητα σε 70.000 περίπου άτομα.
Άλλες ανεξάρτητες πηγές υπολογίζουν ότι ο αριθμός Ελλήνων στη βόρειο Ήπειρο είναι 117.000 (περίπου 3,5% του συνολικού πληθυσμού), ένας αριθμός κοντά στην εκτίμηση που παρέχεται από την CIA (2006) (περίπου 3%, δηλαδή 103.000). Αλλά αυτός ο αριθμός ήταν 8% από την ίδια πηγή έναν χρόνο πριν δηλαδή 230.000.Πάντως ο Πληθυσμός της Ελληνικής Μειονότητας κυμαίνεται σύμφωνα με τις πιο έγκυρες πηγές της Αλβανίας σε περίπου 300.000 άτομα δηλαδή περίπου 7,5%. Σε αυτούς τους αριθμούς πρέπει να προστεθούν και περίπου 250.000 Έλληνες της βόρειου Ηπείρου που κατοικούν σήμερα στην Ελλάδα.
Οι Βλάχοι της Βορείου Ηπείρου.
Πολλοί Βλάχοι (ή Αρβανιτόβλαχοι) αυτοπροσδιορίζονται ως Έλληνες, και ιδιαίτερα μετά την κατάρρευση του κομμουνιστικού καθεστώτος στην Αλβανία, οι σχέσεις μεταξύ Βλάχων της Ελλάδας και αυτών της Αλβανίας ενδυναμώθηκαν (υπό μορφή οικονομικής ενίσχυσης και συμμετοχής σε κοινές εκδηλώσεις παραδοσιακού χαρακτήρα). Η τελευταία απογραφή που κατέγραψε στοιχεία όσον αφορά γλωσσικές μειονότητες πραγματοποιήθηκε το 1955, απογράφοντας 4.249 Βλάχους. Σε μια εθνολογική μελέτη του 1995, ο αριθμός των Βλάχων υπολογίστηκε σε 25.000 στην περιοχή της Βορείου Ηπείρου, ενώ στην υπόλοιπη χώρα σε 35.000.
Επιπτώσεις στις Ελληνο-Αλβανικές Σχέσεις.
Οι εντάσεις μεταξύ των δύο κρατών στο θέμα της ελληνικής μειονότητας διατηρήθηκαν και μετά το τέλος του Β΄ Παγκόσμιου Πολέμου, ενώ επίσημα η εμπόλεμη κατάσταση μεταξύ των δύο χωρών ίσχυε μέχρι το 1987. Οι σχέσεις πέρασαν για ένα σύντομο διάστημα ιδιαίτερη κρίση μετά από την πτώση του κομμουνιστικού καθεστώτος στην Αλβανία, το 1991. Το 1993 οι αλβανικές αρχές απέλασαν τον Ελληνο-ορθόδοξο Μητροπολίτη Αργυροκάστρου, με την αιτιολογία ότι επέδειξε ανατρεπτική συμπεριφορά. Η κρίση στις σχέσεις επιδεινώθηκαν στα τέλη Αυγούστου του 1994, όταν αλβανικό δικαστήριο καταδίκασε πέντε μέλη (και ένα έκτο μέλος αργότερα) του εθνικού ελληνικού πολιτικού κόμματος "Ομόνοια", με το αιτιολογικό της υπονόμευσης του αλβανικού κράτους. Η Ελλάδα αντέδρασε παγώνοντας όλη την οικονομική ενίσχυση της Ε.Ε. προς την Αλβανία, κλείνοντας τα σύνορα της με την Αλβανία και, μεταξύ Αυγούστου-Νοεμβρίου 1994, απελαύνοντας πάνω από 115.000 παράνομους Αλβανούς μετανάστες. Όμως από τον Δεκέμβριο του 1994, η κρίση ξεπεράστηκε: η Ελλάδα άρχισε να επιτρέπει την περιορισμένη οικονομική ενίσχυση της Ε.Ε. στην Αλβανία, ενώ η Αλβανία απελευθέρωσε δύο από τους κατηγορουμένους της «Ομόνοιας» και μείωσε τις ποινές των υπόλοιπων τεσσάρων. 
Οι διακρατικές σχέσεις έχουν βελτιωθεί σημαντικά, κατά τα τελευταία έτη. Οι κυβερνήσεις των δύο χωρών υπέγραψαν σύμφωνο φιλίας και συνεργασίας στις 21 Μαρτίου 1996. Στα πλαίσια αυτά, η Ελλάδα είναι σήμερα ο κύριος εξωτερικός επενδυτής της Αλβανίας, επενδύοντας περισσότερα από 400 εκατομμύρια δολάρια, καθώς και ο δεύτερος μεγαλύτερος εμπορικός εταίρος της Αλβανίας: στην Αλβανία τα ελληνικά προϊόντα αποτελούν περίπου το 21% των εισαγωγών, ενώ το 12% των αλβανικών εξαγωγών κατευθύνονται στην Ελλάδα. Η Ελλάδα είναι επίσης ο τέταρτος μεγαλύτερος χρηματοδότης της Αλβανίας, καθώς η οικονομική της ενίσχυση ανέρχεται σε 73,8 εκατομμύριο ευρώ.
Σημερινή κατάσταση και προστριβές με τις αλβανικές αρχές.
Στα επόμενα έτη, οι εντάσεις περιορίστηκαν κυρίως κατά την διάρκεια εκλογικών περιόδων στην Αλβανία (είτε βουλευτικών είτε δημοτικών) και ιδιαίτερο φανατισμό στην κοινή γνώμη δημιουργούσε πιθανή εκλογή υποψηφίων του κόμματος των ανθρωπίνων δικαιωμάτων, το οποίο εκπροσωπεί πολιτικά την μειονότητα. Το 2000, οι αλβανικές δημοτικές εκλογές επικρίθηκαν από διεθνείς οργανισμούς ανθρώπινων δικαιωμάτων για σοβαρές παρατυπίες, που αναφέρθηκαν ότι κατευθύνονταν κατά υποψηφίων του κόμματος των ανθρωπίνων δικαιωμάτων. Στις πρόσφατες δημοτικές εκλογές (Φεβρουάριος 2007) συμμετείχε σημαντικός αριθμός υποψηφίων από την μειονότητα. Χαρακτηριστική είναι η περίπτωση στην Χειμάρρα, όπου ο υποψήφιος εκπρόσωπος της μειονότητας, επανεκλέχθηκε δήμαρχος με ποσοστό 57,13 %, παρόλο που τα δύο κύρια αλβανικά κόμματα (κυβέρνησης και αντιπολίτευσης) τοποθέτησαν κοινό υποψήφιο εναντίον του. Έλληνες παρατηρητές της εκλογικής διαδικασίας είχαν εκφράσει την ανησυχία τους για παρατυπίες στην εν λόγω εκλογική διαδικασία.
Τα 99 χωριά της «ελληνικής μειονοτικής ζώνης» στη βόρειο Ήπειρο χρησιμοποιούν επισήμως τα ελληνικά ως κύρια γλώσσα. Έχουν υπάρξει όμως, διάφορα ζητήματα μεταξύ ελληνικής μειονότητας και αλβανικών αρχών όπως: 
Τα ζητήματα αυτά ως επί το πλείστον δεν προκαλούν βίαιες αντιδράσεις. 
Στη Αλβανία σήμερα υπάρχουν νομοθεσίες για την διατήρηση και την προστασία της ελληνικής μειονότητας της Β. Ηπείρου (που ανάλογα την πηγή κυμαίνεται από 135.000 ως 400.000 άτομα), αλλά δεν τηρούνται πάντα. Ένα σημαντικό κομμάτι της ελληνικής εθνικής μειονότητας της Β. Ηπείρου ζει και εργάζεται σήμερα στην Ελλάδα (περίπου 250.000 άτομα).
Αντιδράσεις για την απογραφή εθνοτήτων (2011).
Στις αρχές Οκτωβρίου 2011, πραγματοποιήθηκε η πρώτη απογραφή εθνοτήτων στην Αλβανία από την κατάρρευση του κομμουνιστικού καθεστώτος, ως ικανοποίηση μακροχρόνιων απαιτήσεων των εκπροσώπων τοπικών παραγόντων στη Βόρεια Ήπειρο καθώς και διεθνών οργανισμών. Παρόλα αυτά, εκπρόσωποι του εκεί Ελληνισμού ανέφεραν σειρά από παρατυπίες που σκοπό έχουν να εμφανίσουν το μέγεθος της ελληνικής μειονότητας κατά πολύ περιορισμένο από το πραγματικό. Ιδιαίτερα, ύστερα από πρόταση του εθνικιστικού κόμματος PDIU τον Ιούνιο, το αλβανικό κοινοβούλιο επικύρωσε τροποποίηση όπου όποιος πολίτης δηλώσει διαφορετική εθνική ταυτότητα από αυτήν που αναγράφει το πιστοποιητικό γέννησής του, επιβαρύνεται με πρόστιμο 1.000 δολαρίων και σε περίπτωση αδυναμίας πληρωμής θα φυλακίζεται. Ως πιστοποιητικά γέννησης θα λαμβάνονται και αυτά επί του ολοκληρωτικού καθεστώτος Ενβέρ Χότζα, όπου Έλληνας δεν μπορούσε να δηλωθεί όποιος δεν κατοικούσε στα 99 χωριά της λεγόμενης 'μειονοτικής ζώνης'. 
Ο πολιτισμός της Βορείου Ηπείρου.
Παιδεία.
Εξαιρετικά σημαντική υπήρξε η φιλεκπαιδευτική δραστηριότητα στην περιοχή. Είχε ειπωθεί ότι από τα μέσα του 19ου αιώνα ως τον Πρώτο Παγκόσμιο Πόλεμο σχεδόν κάθε χωριό είχε το δικό του ελληνικό σχολείο. Βέβαια η εκπαίδευση στην περιοχή ως το 1914 ήταν σχεδόν αποκλειστικά ελληνική. 
Τα πρώτα βήματα για την ίδρυση σχολείων και εκκλησιαστικών ιδρυμάτων πραγματοποιήθηκαν με πρωτοβουλία τοπικών επισκόπων (Δρυϊνουπόλεως Ματθαίου, Αργυροκάστρου Σοφιανού και του Νεκταρίου Τέρπου) κατά τον 17ο αιώνα. Τον 18ο αιώνα ο Κοσμάς ο Αιτωλός πραγματοποιεί εκτεταμένες περιοδείες στην περιοχή και ιδρύει μεγάλο αριθμό σχολείων σχεδόν σε κάθε χωρίο που επισκέπτεται μέχρι τον βίαιο θάνατο του στο Κολικόντασι από Μουσουλμάνους.
Στην Μοσχόπολη λειτουργούσε από τον 18ο αιώνα σημαντική σχολή, η Νέα Ακαδημία που επί πολλές δεκαετίες λειτούργησε ως αλληλοδιδακτικό σχολείο, κυρίως χάρη στις δωρεές του Μοσχοπολίτη βαρώνου Σίμωνας Σίνα. Εκεί λειτούργησε το μοναδικό τυπογραφείο στην Βαλκανική χερσόνησο (με εξαίρεση την Κωνσταντινούπολη) και εκδόθηκε μεγάλος αριθμός βιβλίων. Όμως η Μοσχόπολη καταστράφηκε διαδοχικά από τον φανατισμό των Μουσουλμάνων του Αλή Πασά.
Στο Αργυρόκαστρο λειτουργούσε σχολείο από το 1663, που το 1821 λόγω της Επανάστασης έκλεισε, όμως επαναλειτούργησε το 1830. Άλλη αξιόλογη σχολή ήταν του Δέλβινου που είχε ιδρυθεί το 1537 επί Ενετοκρατίας. Συντηρούνταν από τα κληροδοτήματα εύπορων Δελβινιωτών και αναδείχτηκε σε φυτώριο μάθησης υψηλής στάθμης για την εποχή. Σημαντικές ήταν και η σχολή της Άνω και Κάτω Δρόβιανης που ιδρύθηκε του 1773 από τον Κοσμά τον Αιτωλό.
Στην περιοχή Δρυϊνουπολεως το 1874, σύμφωνα με έκθεση του «Ηπειρωτικού Εκπαιδευτικού Συλλόγου» λειτουργούσαν σε σύνολο 157 χωριών, 78 σχολεία. Το 1874 ιδρύθηκαν στο Κεστοράτι (χωριό βόρεια του Αργυροκάστρου) τα «Ζωγράφεια Διδασκαλεία» από τον Χρηστάκη Ζωγράφο, τα διδασκαλεία αυτά είχαν σκοπό την μόρφωση των δασκάλων (αρρένων και θηλέων) για την δημοτική εκπαίδευση. Τα διδασκαλεία αυτά στα 18 χρόνια λειτουργίας τους εκπαίδευσαν πάνω από 400 δασκάλους. Με την επιχορήγηση του Ζωγράφου ανεγέρθηκαν μεγαλοπρεπή διδακτήρια, που εγκαταστάθηκαν εκτός από τα διδασκαλεία, και τα προϋπάρχοντα σχολεία το παρθεναγωγείο και το νηπιαγωγείο. Ο Ζωγράφος ανέλαβε τα έξοδα για την λειτουργία τους, καθώς και τα έξοδα διατροφής και ενδυμασίας 60 υπότροφων σπουδαστών. Δυστυχώς, παρόλη την ανοδική πορεία που σημείωνε η λειτουργία τους, διαλύθηκαν το 1891, λόγω έντονων αντιπαραθέσεων παραγόντων της περιοχής. Ουσιαστική ήταν και η συμβολή των «Ζάππειων Σχολείων» στο Λάμποβο. Στο ίδιο χωριό λειτουργούσαν παρθεναγωγείο και υφαντήριο, ενώ είχε συγκροτηθεί και βιβλιοθήκη με 400 τόμους Ελλήνων και Λατίνων συγγραφέων.
Στην περιοχή Κορυτσάς σε σύνολο 26.213 κατοίκων (1870) λειτουργούσαν 92 σχολεία με περισσότερους από 3.000 μαθητές. Το πρώτο ελληνικό σχολείο στην Κορυτσά λειτούργησε τον 18ο αιώνα, όμως το 1821 καταστράφηκε λόγω της Επανάστασης, αλλά ξαναλειτούργησε το 1830. Το 1856 ανεγέρθηκαν από το εκκλησιαστικό ταμείο της πόλης και με χορηγία του ευεργέτη Γεωργίου Μπάγκα τα διδακτήρια της σχολής. Από το 1887-88 άρχισε να λειτουργεί στην Κορυτσά πλήρες γυμνάσιο με χορηγία του Ιωάννη Μπάγκα.
Ευεργεσία-Ευποιία.
Με την δημιουργία του Ελληνικού κράτους (1830) αριθμός εύπορων Βορειοηπερωτών συνδράμει στην ανοικοδόμησή του. Οικοδομήματα και ιδρύματα όπως το Αστεροσκοπείο Αθηνών, τα Αρσάκεια εκπαιδευτήρια, η Ακαδημία Αθηνών, το Ζάππειο Μέγαρο υπήρξαν ορισμένες από τις δωρεές που τις οφείλει σε σημαντικές προσωπικότητες της περιοχής. Ιδιαίτερα η ιδέα της αναβίωσης των Ολυμπιακών Αγώνων ξεκίνησε με ενέργειες του Ευάγγελου Ζάππα από τα μέσα του 19ου αιώνα. Πολλοί βορειοηπειρώτες συμμετέχουν και στην πολιτική και οικονομική ζωή του ελληνικού κράτους αλλά και της Οθωμανικής Αυτοκρατορίας της εποχής εκείνης, υποστηρίζοντας δυναμικά τα ανιδιοτελή συμφέροντά τους προς όφελος του Ελληνισμού.
Βυζαντινή τέχνη.
Η τέχνη στην Βόρεια Ήπειρο γίνεται είναι οργανικό τμήμα της όλης μεταβυζαντινής τέχνης της Ηπείρου, γίνεται κατανοητή σε στενή συνάρτηση με αυτή καθώς και με την τέχνη της Μακεδονίας. Ακόμη και αν ένας σημαντικός αριθμός μνημείων έπεσε θύμα των ιστορικών τυχών της Αλβανίας, ωστόσο ό,τι διασώθηκε μαρτυρεί με τα χαρακτηριστικά του στοιχεία έναν απαράγραπτα ενιαίο πολιτισμό με την υπόλοιπη Ήπειρο.
Αρχιτεκτονική.
Ο γεωγραφικός χώρος της Ηπείρου γεωγραφικά ανήκει στην βυζαντινή και μεταβυζαντινή σφαίρα επιρροής. Από το δεύτερο μισό του 16ου αιώνα παρατηρείται έντονη δραστηριότητα. Απαντόνται όλοι οι βασικοί τύποι ναών, αλλά σπανίζουν οι σταυρεπισκεποί. Τα μοναστικά κέντρα ακολουθούν μορφές καθιερωμένες από την βυζαντινή παράδοση. Από τον 18ο αιώνα είναι χαρακτηριστική η επικράτηση μεγάλων διαστάσεων τρίκλητης βασιλικής είναι εμφανής, όπως οι ναοί της Μοσχόπολης. Διασώζονται, μέχρι και σήμερα, οχυρωμένες μονές (περιοχή Αγίων σαράντα).
Υπάρχει μεγάλη ποικιλία από πετρόκτιστες γέφυρες. Άρτιας τεχνικής, όπως αυτή του Βερατίου. Επίσης ενδιαφέρον παρουσιάζουν οι οχυρωμένες κατοικίες (πυργόσπιτα ή κούλιες) στο Αργυρόκαστρο, τη Χειμάρρα, την Κλεισούρα κ.α.
Ζωγραφική.
Από τον 16ο αιώνα εμφανίζονται πολλοί αγιογράφοι στην περιοχή, ο πιο γνωστός είναι ο Ονούφριος, που η δράση του έφτασε ως την Καστοριά, καθώς και πολλοί άλλοι. Τον 18ο αιώνα ο Δαυίδ από την Σελενίτσα (περιοχή Κολόνιας/Ερσέκα) εισάγει από τον Άθω το «νεομακεδονικό» ύφος, ενώ τον ίδιο αιώνα τα αδέλφια Αθανάσιος και Κωνσταντίνος από την Κορυτσά ακολουθούν τα ίδια πρότυπα. Έχουν διασωθεί πολλά έργα και από εκπροσώπους της κρητικής σχολής, με προσεγγίσεις πολλές φορές προς την δυτική τέχνη σε θέματα εικονογραφίας και ύφους.
Γλυπτική.
Σημειώνονται εξαιρετικά δείγματα ξυλόγλυπτων κατασκευών (τέμπλα, άμβωνες, θρόνοι) στις πόλεις και χωριά: Μοσχόπολη, Κορυτσά, Βεράτιο, Ελβασάν, Βιθυκούκι, Λάμποβο, Μονή Παναγίας στην Αρδενίτσα κ.α.. Υπήρξαν και ντόπιοι ταγιαδόροι, καθώς μαρτυρούνται εξαγωγές τέτοιων προϊόντων.
Μουσική.
Το τραγούδι και ο χορός ήταν από τα λίγα στοιχεία της παράδοσης που δεν απαγορεύτηκαν άμεσα κατά τη διάρκεια των ολοκληρωτικών καθεστώτων που γνώρισε η Βόρεια Ήπειρος. Η μουσική παράδοση είναι δεμένη και ταυτόσημη με την Ηπηρώτικη παράδοση. Οι χοροί είναι κυρίως 'Στα Δύο', 'Στα Τρία', 'Πωγωνίσιος' και 'Συρτός'. Το τραγούδι των Βορειοηπειρώτων είναι μια σύνθεση από πολλές φωνές ή αργότερα από πολλά μουσικά όργανα. Το ιδιόμορφο ύφος του βορειοηπειρώτικου τραγουδιού προέκυψε από τη πολυφωνική αρμονική μελωδία, που συνδυάζεται με τη λυγερή και εύθυμη, μελωδική επανάληψη. Γι' αυτό λέγεται και πολυφωνικό. Για να ηχήσει μελωδικά το μουσικό κομμάτι το σύνολο των τραγουδοποιών αποτελείται από 4 ως 10 άτομα, καθένα με διαφορετικό ρόλο στην απήχηση του τραγουδιού. Ο αυτοσχεδιασμός και η εναλλαγή των συνδυασμένων φωνών προσφέρουν μοναδικά ηχητικά αποτελέσματα. Το πολυφωνικό τραγούδι που ανάγεται στην αρχαία ελληνική παράδοση, χαρακτηρίζεται από ομαδική παρουσίαση, φωνητικό χαρακτήρα και ανημίτονη πεντατονική κλίμακα. 
Ο θεματικός κύκλος του βορειοηπειρώτικου δημοτικού τραγουδιού αναφέρεται σε χαρές, λύπες, αγωνίες, καθώς επίσης και στη γενναιότητα, τον πόνο της ξενιτιάς, την ευγνωμοσύνη του σε γενναία παλικάρια, την αγάπη για τη φύση και την προσήλωση σε αγαπητά και ποθητά πρόσωπα. Ορισμένα χαρακτηριστικά τραγούδια με έντονο θρησκευτικό περιεχόμενο είναι η Δεροπολίτισσα και του Δελή-Παπά. Ο στίχος πολλών κομματιών με θέμα την ξενιτιά ενέχει και διττό περιεχόμενο, υποδηλώνοντας τον πόθο για ένωση με τις πολιτιστικές και πολιτισμικές του ρίζες, στην Ελλάδα.
'Εχω μια αδελφή!
«Έχω μια αδερφή, κουκλίτσα αληθινή,
την λένε Βόρειο Ήπειρο την αγαπώ πολύ,
την λένε Βόρειο Ήπειρο την αγαπώ πολύ!!
Της κόψαν την φωνή, κουκλίτσα αληθινή,
Την πιάσανε αιχμάλωτη οι άπιστοι Αλβανοί
Και τώρα που μπορώ, το όπλο να κρατώ,
και ανήκω εις τον ένδοξο Ελληνικό στρατό
Θα ανέβω ένα πρωί, χωρίς διαταγή,
για να αγκαλιάσω στοργικά την δόλια μου αδερφή»

</doc>
<doc id="51633" url="https://el.wikipedia.org/wiki?curid=51633" title="Πρόβατο">
Πρόβατο

Το οικόσιτο πρόβατο ("Ovis aries" - "Πρόβατον ο κριός"), το πιο κοινό μέλος της οικογένειας των προβάτων ("Πρόβατον" - "Ovis"), είναι ένα μηρυκαστικό, τετράποδο ζώο, που πιθανότατα κατάγεται από τα άγρια πρόβατα mouflon της Νότιας και Νοτιοδυτικής Ασίας.
Για την εξημέρωση των προβάτων υπάρχουν τεκμήρια στο Ιράκ που χρονολογούνται από το 9.000 π.Χ. Τα πρόβατα συνδέθηκαν με πολλούς πολιτισμούς, κυρίως στη Βρετανία και τη Μεσόγειο, όπου αποτελούν το πιο κοινό αντικείμενο της κτηνοτροφίας. Έχουν μεγάλη οικονομική σημασία, καθώς η απόδοση εισοδήματος που προσφέρουν σε σχέση με το κόστος της εκτροφής τους είναι γύρω στο 40%. Ο παγκόσμιος πληθυσμός των προβάτων υπολογίζεται γύρω στο ένα δισεκατομμύριο. Το πρόβατο μπορεί να λέγεται και "αρνί" και στην καθαρεύουσα ή σε τεχνική ορολογία "αμνός". Υπάρχουν άλλοι ειδικότεροι όροι για διάφορα στάδια ή μορφές του ζώου, όπως προβατίνα (θηλυκό), κριός ή κριάρι (αρσενικό), αμνάς (μικρό θηλυκό), ζυγούρι (ηλικίας περίπου ενός έτους) κ.ά.
Χαρακτηριστικά.
Έχουν μέτριο σώμα που καλύπτεται από πυκνό τρίχωμα, απαλό στην αφή, σγουρό ή ίσιο, μακρύ ή κοντό, λευκό, μαύρο, καστανό ή γκρίζο. Ζουν 10 έως 14 χρόνια, ανάλογα με τις συνθήκες διαβίωσής τους.(Στις 24 Νοεμβρίου του 2009 πέθανε στην Αυστραλία σε ηλικία 23 ετών και 7 μηνών το γηραιότερο πρόβατο στον κόσμο, η Λάκι.) Παραδοσιακά τρέφονται με νωπά και ξερά χόρτα, τα οποία καταπίνουν σχεδόν αμάσητα, ώστε να εξασφαλιστούν κατά τη διάρκεια της ημερήσιας βοσκής οι μεγάλες ποσότητες που απαιτούνται - αργότερα όταν αναπαύονται, η τροφή επανέρχεται στο στόμα και αναμασάται. Ταΐζονται επίσης με καρπούς ή άλευρα σιτηρών και ψυχανθών, και με υποπροϊόντα της επεξεργασίας τροφίμων (π.χ. βαμβακόπιτες)
Ράτσες ή φυλές προβάτων.
Παγκοσμίως υπάρχουν εκατοντάδες ράτσες προβάτων, που έχουν αναπτυχθεί ώστε να προσαρμόζονται στα διάφορα περιβάλλοντα ή στις ανάγκες του ανθρώπου (άλλες ράτσες για παραγωγή κρέατος, άλλες για παραγωγή γάλακτος ή μαλλιού). 
Στην Ελλάδα υπάρχουν περί τις 20 αυτόχθονες φυλές προβάτων. Από αυτές οι μεγαλύτερες σε πληθυσμό είναι οι παρακάτω. Δίνεται το μέσο βάρος των ενήλικων θηλυκών σε κιλά, το ύψος ακρωμίου ΥΑ του θηλυκού (δηλ. ο ύψος του ζώου στο σημείο του ώμου), η μέση ετήσια γαλακτοπαραγωγή σε κιλά και η πολυδυμία (Μέσος όρος νεογέννητων σε κάθε γέννα).
Εγκυμοσύνη.
Τα πρόβατα θεωρούνται πολυγαμικά ζώα. Έτσι, στο κοπάδι, σε κάθε κριάρι πρέπει να αντιστοιχούν γύρω στις 30-50 προβατίνες. Η εγκυμοσύνη διαρκεί κατά μέσο όρο 150 μέρες. Ο πρώτος τοκετός γίνεται σε ηλικία 14-17 μηνών ή 2 ετών . Τα θηλυκά γεννούν 1-2 ή σπανιότερα 3-4 μικρά, ύστερα από κύηση 5 μηνών. Οι προβατίνες γεννούν μόνο μια φορά τον χρόνο, αν και βιολογικά έχουν τη δυνατότητα να γεννούν κάθε 6-7 μήνες. Αξίζει να αναφερθεί ότι κάθε προβατίνα αναγνωρίζει το δικό της μικρό, ανάμεσα σε πλήθος άλλων, βάσει της μυρωδιάς του. Τα πρόβατα ενηλικιώνονται σε 2 χρόνια αν είναι αρσενικά, και σε ένα χρόνο αν είναι θηλυκά.
Φροντίδα.
Ο κτηνοτρόφος (ή "βοσκός" ή "ποιμένας" ή "τσοπάνης)" είναι ο άνθρωπος που διαχειρίζεται το κοπάδι. Στην εκτατική (υπαίθρια ποιμενική κτηνοτροφία) μόνος ή με βοηθούς οδηγεί το κοπάδι στα βοσκοτόπια και πίσω στη στάνη και φροντίζει τα ζώα αναλόγως των αναγκών. Τα μικρά που προορίζονται για αναπαραγωγή θηλάζουν μέχρι και πέντε μήνες. Αντίθετα, εκείνα που προορίζονται για κρέας, θηλάζουν το πολύ μέχρι ένα μήνα και στη συνέχεια αρχίζει η εντατική εκτροφή τους προκειμένου να αναπτυχθούν όσο το δυνατό γρηγορότερα. Στη διάρκεια της γαλακτοφορίας, μια από τις σημαντικότερες εργασίες του κτηνοτρόφου είναι το άρμεγμα του γάλακτος. Αυτό παραδοσιακά γίνεται με τα χέρια, αλλά στη σύγχρονη κτηνοτροφία και με ειδικές αμελκτικές μηχανές.
Τα πρόβατα πρέπει να κουρεύονται κυρίως στην αρχή του καλοκαιριού - συνήθως αρχές Μαΐου, όταν το μαλλί έχει το μεγαλύτερο μήκος και πριν αρχίσει να πέφτει. Το κούρεμα γίνεται με ειδικά ψαλίδια ή με κουρευτικές μηχανές, χειροκίνητες ή και ηλεκτρικές. Μετά το κούρεμα, στα πρόβατα πρέπει σε κανονικά διαστήματα να τους γίνεται μπάνιο.
Προϊόντα.
Σήμερα υπάρχουν φυλές που κάθε χρόνο δίνουν διαφορετική ποσότητα μαλλιού και γάλακτος. Για παράδειγμα, τα πρόβατα που υπάρχουν στην περιοχή της Κεφαλονιάς δίνουν, κατά μέσο όρο, μέχρι 1,5 κιλό γάλα ημερησίως. Εξαίρεση αποτελεί η γερμανική φυλή προβάτων, που αποδίδουν καθημερινά μέχρι και 3 κιλά γάλα.
Στη σημερινή εποχή το μαλλί που συλλέγεται από το κούρεμα των προβάτων - που όπως αναφέρθηκε πιο πάνω, γίνεται για λόγους υγιεινής και άνετης διαβίωσης του ζώου - δεν αξιοποιείται, αφού δεν υπάρχει μεγάλη ζήτηση σε τοπικό και εθνικό επίπεδο. Σε επαρχιακές περιοχές της Ελλάδας, όπως είναι το νησί της Κεφαλονιάς, και όπου παλιότερα δεν πήγαινε χαμένο ούτε ένα κιλό μαλλιού, οι κτηνοτρόφοι αναγκάζονται πλέον να αποθέτουν το μαλλί στις χωματερές.
Πρόβειο κρέας και θέματα υγείας του ανθρώπου.
Σύμφωνα με στοιχεία του ΟΟΣΑ για το 2016, η μέση κατά κεφαλή κατανάλωση πρόβειου κρέατος στις χώρες μέλη ήταν 1,4 κιλά ετησίως. Σε σύγκριση, η κατά κεφαλήν κατανάλωση βόειου κρέατος ήταν 14,5 Kg, χοιρινού 23,3 Kg και πουλερικών 29,9 Kg. Στην Ευρωπαϊκή Ένωση των 28 ήταν 1,9 Kg πρόβειου κρέατος κατά κεφαλή, έναντι 11,1 Kg βόειου, 32,3 Kg χοιρινού και 23,9 Kg πουλερικών.
Το πρόβειο κρέας υπάγεται στην κατηγορία των "κόκκινων κρεάτων". Τον Οκτώβριο του 2015, ο IARC κατάταξε την κατανάλωση κόκκινου κρέατος (στο οποίο περιλαμβάνεται και το αρνίσιο) στην Κατηγορία 2Α: Πιθανότατα ("probable") καρκινογενή για τον άνθρωπο, σχετίζοντάς την με τον καρκίνο του εντέρου, ενώ την κατανάλωση επεξεργασμένου κρέατος στην Κατηγορία 1: Καρκινογενή για τον άνθρωπο. Σε επεξηγηματικό κείμενο του IARC με τη μορφή ερωτήσεων-απαντήσεων, εξηγείται ότι η κατάταξη του κόκκινου κρέατος στα "πιθανώς καρκινογόνα για τον άνθρωπο" βασίστηκε σε περιορισμένες ενδείξεις ( limited evidence) από επιδημιολογικές μελέτες. Περαιτέρω αναφέρει ότι ""η κατανάλωση κόκκινου κρέατος δεν έχει ακόμα τεκμηριωθεί ως αιτία καρκίνου. Όμως, αν οι αναφερθείσες σχέσεις αποδειχθούν ως αιτίου-αποτελέσματος, το πρόγραμμα Global Burden of Disease Project εκτιμά ότι οι δίαιτες πλούσιες σε κόκκινο κρέας θα μπορούσαν να ευθύνονται για 50.000 θανάτους από καρκίνο κάθε χρόνο παγκοσμίως. Αυτός ο αριθμός αντιπαρατίθεται με περίπου 1 εκατομμύριο θανάτους το χρόνο παγκοσμίως από το κάπνισμα και 600.000 ετησίως από το αλκοόλ, και περισσότερο από 200.000 το χρόνο από τη μόλυνση του αέρα"." Στο ερώτημα αν πρέπει να σταματήσουμε να τρώμε κόκκινο κρέας, απαντά "Η κατανάλωση κρέατος έχει οφέλη για την υγεία. Πολλές κρατικές οδηγίες υγείας συμβουλεύουν τον περιορισμό επεξεργασμένου κρέατος και κόκκινου κρέατος, τα οποία συνδέονται με αυξημένο κίνδυνο θανάτου από καρδιακές παθήσεις, διαβήτη και άλλες ασθένειες".

</doc>
<doc id="51634" url="https://el.wikipedia.org/wiki?curid=51634" title="Έγχυση καυσίμου">
Έγχυση καυσίμου

Το σύστημα έγχυσης καυσίμου ("fuel injection") είναι ένα σύστημα των κινητήρων εσωτερικής καύσης το οποίο χρησιμεύει στην ανάμιξη καυσίμου και αέρα και την έγχυση του παραγόμενου μείγματος στο θάλαμο καύσης. Αρχικά χρησιμοποιόταν μόνο στις πετρελαιομηχανές αλλά, από τα τέλη της δεκαετίας του 1980 έχει επικρατήσει και στους βενζινοκινητήρες, αντικαθιστώντας σχεδόν τελείως τον εξαερωτήρα (καρμπυρατέρ),
Κάθε σύστημα έγχυσης είναι σχεδιασμένο και ρυθμισμένο για συγκεκριμένο τύπο καυσίμου, με τα περισσότερα συστήματα να προορίζονται για κινητήρες βενζίνης ή πετρελαίου ντίζελ. Με την έλευση της ηλεκτρονικής έγχυσης καυσίμου (electronic fuel injection, EFI), το ηλεκτρομηχανoλογικό υλικό των συστημάτων έγχυσης έχει γίνει κοινό για αυτούς τους δύο τύπους καυσίμου και οι διαφορετικές ρυθμίσεις επιτυγχάνονται με αλλαγές στο προγραμματιζόμενο λογισμικό του EFI.
Ένα σύστημα έγχυσης αποτελείται από δύο βασικά τμήματα, την αντλία ή μια αποθήκη καυσίμου υπό πίεση και έναν ή περισσότερους εγχυτήρες (μπεκ). Ο εγχυτήρας είναι ένα ακροφύσιο και μια βαλβίδα η οποία χρησιμεύει στον έλεγχο της έγχυσης.
Αρχή λειτουργίας και μέθοδοι έγχυσης.
Ο σκοπός είναι ανάμιξη του καυσίμου, η βασική διαφορά μεταξύ των καρμπιρατέρ και των συστημάτων έγχυσης καυσίμου είναι ότι το δεύτερο εξαερώνει το καύσιμο διοχετεύοντάς το μέσα από ένα μικρό ακροφύσιο, με τη βοήθεια αντλίας υψηλής πίεσης. Αντίθετα, το καρμπυρατέρ εκμεταλλεύεται την υποπίεση (χαμηλή πίεση) που δημιουργείται κατά την είσοδο του αέρα σε αυτό, προκειμένου να τον αναμίξει το καύσιμο.
Κίνδυνοι κατά τη συντήρηση.
Επειδή τα καύσιμα είναι εύλεκτες ουσίες, ο κίνδυνος πυρκαγιάς είναι αυξημένος, οπότε απαγορεύεται η χρήση φλόγας, καθώς υπολείμματα καυσίμου που τυχόν έχουν παραμείνει μπορεί να αναφλεγούν, και επειδή ο στατικός ηλεκτρισμός δημιουργεί σπίθες οι οποίες δύναται να αναφλέξουν τα υπολείμματα, ο χώρος στον οποίο πραγματοποιείται η συντήρηση του συστήματος ανάφλεξης, πρέπει να είναι γειωμένος.
Ιστορική εξέλιξη του ψεκασμού.
Το σύστημα fuel injection έχει χρησιμοποιηθεί εμπορικά στις μηχανές ντίζελ από τα μέσα της δεκαετίας του '20. Η έννοια προσαρμόστηκε για τη χρήση στα βενζινο-τροφοδοτημένα αεροσκάφη κατά τη διάρκεια του δευτέρου παγκοσμίου πολέμου και η άμεση έγχυση χρησιμοποιήθηκε σε μερικά ξεχωριστά σχέδια όπως το Daimler-Benz DB 603 και σε πιο πρόσφατες εκδόσεις στο Wright ρ-3350. Ένα από τα πρώτα εμπορικά συστήματα εγχύσεων βενζίνης ήταν ένα μηχανικό σύστημα που αναπτύχθηκε από την Bosch και το 1955 εισήχθη στη Mercedes-Benz 300SL.
Το 1957 η Chevrolet εισήγαγε μια μηχανική επιλογή fuel injection, που έγινε κοντά στη General Motors στο τμήμα Rochester για τη μηχανή 283 V8. Αυτό το σύστημα κατεύθυνε τον εγκατεστημένο αέρα μηχανών πέρα από έναν "διαμορφωμένο κουτάλι" δύτη, ο οποίος κινήθηκε αναλογικά προς τον όγκο αέρα. Ο δύτης συνέδεσε το μετρητή με το σύστημα καυσίμων που διένειμε μηχανικά τα καύσιμα στους κυλίνδρους μέσω των σωλήνων διανομής. Αυτή η μηχανή παρήγαγε 283 HP (211 kW) από 283 in³ (4.6 L), που την κάνουν μια από τις πρώτες μηχανές παραγωγής στην ιστορία για να υπερβεί 1 hp/in³ (45,5 kW/L), κατόπιν η Μηχανή Chrysler's Hemi και διάφορες άλλες. Σε μια άλλη προσέγγιση, η Mercedes χρησιμοποίησε έξι μεμονωμένους δύτες για να τροφοδοτεί με καύσιμα σε κάθε ένα από τους έξι κυλίνδρους. 
Κατά τη διάρκεια της δεκαετίας του 1960, άλλα μηχανικά συστήματα εγχύσεων όπως το Hilborn χρησιμοποιήθηκε περιστασιακά σε τροποποιημένες αμερικάνικες μηχανές V8 στις διάφορες εφαρμογές αγώνων drag racing, oval racing και road racing. Αυτά τα συναγωνιζο-παραγόμενα συστήματα δεν ήταν κατάλληλα για την καθημερινή χρήση στους δρόμους. 
Ένα από το πρώτο ηλεκτρονικό σύστημα fuel injection ήταν το Electrojector, που αναπτύχθηκε από την Bendix Corporation και εισήχθη το 1958 στη DeSoto Adventurer: αμφισβητήσιμα το πρώτο σύστημα EFI παραγωγής (βαλβίδα-σώμα). Τα διπλώματα ευρεσιτεχνίας πωλήθηκαν στη συνέχεια στη Bosch. 
Η Bosch ανέπτυξε ένα ηλεκτρονικό σύστημα fuel injection, αποκαλούμενο D-Jetronic, το οποίο χρησιμοποιήθηκε αρχικά στη VW 1600TL το 1967. Αυτό ήταν ένα σύστημα ταχύτητας/πυκνότητας, που χρησιμοποιεί την ταχύτητα μηχανών και την πολλαπλή πυκνότητα αέρα εισαγωγής για να υπολογίσει το ποσοστό μαζικής "ροής" αέρα και τις απαιτήσεις των καυσίμων. Το σύστημα χρησιμοποίησε όλη την αναλογική, ιδιαίτερη ηλεκτρονική και έναν ηλεκτρομηχανικό αισθητήρα πίεσης. Ο αισθητήρας ήταν ευαίσθητος στη δόνηση και στους ρύπους. Αυτό το σύστημα υιοθετήθηκε σύντομα στις εταιρείες Volkswagen, Mercedes-Benz, Porsche, Citroën, Saab και Volvo. Η Lucas χορήγησε άδεια στο σύστημα για την παραγωγή με Jaguar Cars. 
Η Bosch εκτόπισε το σύστημα D-Jetronic με Κ-Jetronic και L-Jetronic συστήματα το 1974, εν τούτοις μερικά αυτοκίνητα (όπως το Volvo 164) που συνέχιζε με D-Jetronic για αρκετά έτη και η General Motors εγκατέστησαν ένα πολύ κοντινό αντίγραφο D-Jetronic σε Cadillac το 1977. Το L-Jetronic εμφανίστηκε αρχικά το 1974 στην Porsche 914 και χρησιμοποιούσε έναν μηχανικό μετρητή ροών αέρος. Αυτή η προσέγγιση απαίτησε πρόσθετους αισθητήρες για να μετρήσει το βαρόμετρο και τη θερμοκρασία για να υπολογίσει τη "μάζα αέρα". Το L-Jetronic υιοθετήθηκε ευρέως στα ευρωπαϊκά αυτοκίνητα εκείνης της περιόδου και μερικοί Ιάπωνες το διαμορφώνουν έναν χρόνο αργότερα. 
Το 1975, οι κανονισμοί εκπομπών της πολιτείας της Καλιφόρνια απαίτησαν από τους κατασκευαστές να μειώσουν εντυπωσιακά τις εκπομπές ρύπων. Η μόνη εφικτή τεχνολογία εκείνης της εποχής που επέτρεψε στους αυτόματους κατασκευαστές να συμμορφωθούν τους νέους κανονισμούς ήταν ο καταλυτικός μετατροπέας. Η GM είχε εφεύρει τον καταλύτη εξάτμισης, που σχεδιάστηκε στο σύστημα εξάτμισης του οχήματος για να προωθήσει τις αντιδράσεις των συστατικών εξάτμισης παρουσία της θερμότητας. Η προσθήκη του καταλύτη μείωσης, μαζί με τον καταλύτη οξείδωσης, είναι μια προσέγγιση αποκαλούμενη σύστημα τριοδικών καταλυτών. 
Ο καταλύτης μείωσης τοποθετείται προς τα πάνω του καταλύτη οξείδωσης. Η διαδικασία μείωσης ελευθερώνει το οξυγόνο από τις ενώσεις NOx και αυτό το οξυγόνο χρησιμοποιείται έπειτα στον προς τα κάτω καταλύτη για να οξειδώσει τους άκαυτους υδρογονάνθρακες και το μονοξείδιο του άνθρακα. Προκειμένου να αξιοποιηθεί μέγιστο ενός 3-οδικού καταλύτη, η άριστη αναλογία έλεγχος αέρα/καύσιμα είναι ουσιαστική. 
Τα συστήματα EFI βελτίωσαν τον έλεγχο καυσίμων σε δύο σημαντικά στάδια:
Το 1982, η Bosch εισήγαγε έναν αισθητήρα που μετρά άμεσα τη μαζική ροή αέρα στη μηχανή, στο σύστημα L-Jetronic τους. Ο αισθητήρας μαζικού αέρα χρησιμοποιεί ένα θερμασμένο καλώδιο λευκόχρυσου που τοποθετείται στην εισερχόμενη ροή αέρα. Το ποσοστό της ψύξης του καλωδίου είναι ανάλογο προς τη "μάζα αέρα" ρέοντας πέρα από το καλώδιο. Δεδομένου ότι ο αισθητήρας "καυτών καλωδίων" μετρά άμεσα τη μάζα αέρα, η ανάγκη για τους πρόσθετους αισθητήρες θερμοκρασίας και πίεσης εξαλείφεται. 
Το σύστημα LH-Jetronic που χρησιμοποιήθηκε μέχρι και το 1998 ήταν επίσης το πρώτο πλήρως ψηφιακό σύστημα EFI, το οποίο είναι τώρα η τυποποιημένη προσέγγιση. Η εμφάνιση του ψηφιακού μικροεπεξεργαστή επέτρεψε την ένταξη όλων των υποσυστημάτων powertrain σε μια ενιαία ενότητα ελέγχου. Η πλήρης εκμετάλλευση της ψηφιακής επανάστασης έχει βελτιώσει περαιτέρω EFI την αναλογία ελέγχου αέρα/καύσιμων, καθώς επίσης και πολλά άλλα αυτοκίνητα συστήματα ελέγχου ανεξάρτητα από τη μηχανή.

</doc>
<doc id="51637" url="https://el.wikipedia.org/wiki?curid=51637" title="Τιτλοποίηση">
Τιτλοποίηση

Τιτλοποίηση (αγγλικά: "Securitization") ονομάζεται η έκδοση τίτλων (π.χ. ομολογιών) που βασίζονται στις ταμειακές ροές που απορρέουν από στοιχεία του Ενεργητικού μιας οντότητας (π.χ. δάνεια μιας τράπεζας), των οποίων τίτλων η αποπληρωμή καλύπτεται από την ταμειακή ροή που δημιουργούν τα ίδια τα δάνεια με την αποπληρωμή τους. Η πρακτική αυτή εξυπηρετεί τις πληρωμές μεταξύ πιστωτών και δανειζομένων, ενώ η οντότητα δεν κρατά τα ίδια τα στοιχεία του Ενεργητικού για αποκόμιση τόκων. 
Ο λόγος για τον οποίο μπορεί μια εμπορική τράπεζα να προβεί στην έκδοση τίτλων βασισμένων σε δάνειά της είναι για να απομακρύνει τα στοιχεία αυτά από το χαρτοφυλάκιό της (ως γνωστόν τα δάνεια μιας τράπεζας είναι απαιτήσεις και εμφανίζονται στο Ενεργητικό της). Αυτό μπορεί να το επιδιώκει, καθώς τα δάνεια εξυπηρετούνται σε μεσομακροπρόθεσμο χρονικό ορίζοντα, ενώ οι ανάγκες της για ρευστό σε περίπτωση ανάληψης χρημάτων από καταθετικό λογαριασμό εξυπηρετούνται σε βραχυπρόθεσμο διάστημα. Αυτή η χρονική υστέρηση καθιστά πιθανή μια αδυναμία αποπληρωμής των υποχρεώσεων της τράπεζας σε αναλήψεις από τους πελάτες της και προκειμένου να έχει την απαραίτητη ρευστότητα, αντλεί χρήματα από την πώληση των ομολόγων σε επενδυτές. Έπειτα, αντί να εισπράττει η ίδια τους τόκους των δανείων που έχει μετατρέψει σε τίτλους, οι τόκοι αυτοί προορίζονται υπό τη μορφή τακτικών τοκομεριδίων στους ομολογιούχους επενδυτές. Αυτό που επιτυγχάνει η τράπεζα όμως είναι η άντληση χρημάτων άμεσα, όταν τα χρειάζεται και όχι όταν λήξει το δάνειο. Μπορεί επίσης να επιθυμεί να χρησιμοποιήσει αυτά τα κεφάλαια για μια επένδυση σήμερα.
Διαδικασία Τιτλοποίησης Απαιτήσεων.
Τιτλοποίηση συμβαίνει όταν μια ομάδα ομοειδών απαιτήσεων (π.χ. ενυπόθηκα δάνεια για αγορά κατοικίας ή δάνεια για αγορά αυτοκινήτων κλπ.) εκχωρούνται σε έναν άλλο οργανισμό (Οικονομική Οντότητα Ειδικού Σκοπού) ο οποίος εκδίδει χρεόγραφα χρησιμοποιώντας ως εξασφάλιση τις εκχωρηθείσες απαιτήσεις. Τα χρήματα που λαμβάνονται από την πώληση των χρεογράφων μεταβιβάζονται στην εκχωρούσα επιχείρηση, ενώ οι εισπράξεις των τόκων και των χρεωλυσίων από τα εκχωρηθέντα δάνεια χρησιμοποιούνται για την εξυπηρέτηση των τόκων και των χρεωλυσίων των χρεογράφων που έχει εκδώσει η οικονομική οντότητα ειδικού σκοπού. 
Πλεονεκτήματα Τιτλοποίησης.
Τα πλεονεκτήματα που προκύπτουν από μια τιτλοποίηση απαιτήσεων είναι τα ακόλουθα:
1) Δυνατότητα αγοράς επενδύσεων υψηλότερης απόδοσης για δεδομένο επίπεδο κινδύνου. Η εκχωρούσα επιχείρηση (π.χ. τράπεζα) έχει την τεχνική ικανότητα εκτίμησης του κινδύνου της κάθε απαίτησης. Η δυνατότητα αυτή της επιτρέπει να προσθέτει αξία στο χαρτοφυλάκιο των απαιτήσεων δημιουργώντας ένα χαρτοφυλάκιο με καθορισμένο κίνδυνο. Για το λόγο αυτό παρατηρείται η απόδοση των υπό τιτλοποίηση χαρτοφυλακίων να υπερβαίνουν την απόδοση της αγοράς. Επιπλέον, ένας επενδυτής είναι δυνατό να επενδύσει σε τραπεζικές χορηγήσεις, οι οποίες συνήθως έχουν υψηλότερες αποδόσεις από άλλες μορφές επένδυσης, όπως οι τραπεζικές καταθέσεις.
2) Η Οικονομική Οντότητα Ειδικού Σκοπού παρέχει εξασφάλιση στους επενδυτές στην περίπτωση που χρεοκοπήσει η εκχωρούσα επιχείρηση. Συνήθως, η Οικονομική Οντότητα κατέχει τις απαιτήσεις.
3) Οι οικονομικές καταστάσεις της Οικονομικής Οντότητας δεν ενοποιούνται με τις οικονομικές καταστάσεις της εκχωρούσας επιχείρησης.
Διευκρινίσεις Διεθνών Προτύπων Χρηματοοικονομικής Πληροφόρησης.
Η Διερμηνεία 12, η οποία αποτελεί αναπόσπαστο τμήμα των Διεθνών Λογιστικών Προτύπων, επιβάλλει την ενοποίηση των οικονομικών καταστάσεων της Οικονομικής Οντότητας και της εκχωρούσας επιχείρησης, με αποτέλεσμα να εμφανίζονται τόσο οι απαιτήσεις, όσο και οι υποχρεώσεις στον Ισολογισμό.
Το Διεθνές Λογιστικό Πρότυπο 39 αναφέρει ότι όταν μια επιχείρηση (ατομική ή όμιλος) διατηρεί τα συμβατικά δικαιώματα να εισπράττει τις ταμειακές ροές από μια χρηματοοικονομική απαίτηση, αλλά αναλαμβάνει τη συμβατική υποχρέωση να πληρώνει αυτές τις ταμειακές ροές σε κάποιους τελικούς αποδέκτες, τότε η επιχείρηση χειρίζεται το οικονομικό γεγονός ως μια μεταβίβαση της χρηματοοικονομικής απαίτησης, εφόσον πληρούνται οι ακόλουθες τρεις προϋποθέσεις:
1) Η επιχείρηση δεν έχει υποχρέωση να πληρώσει κάποιο ποσό στους τελικούς αποδέκτες, εκτός εάν εισπράξει χρηματοοικονομικές απαιτήσεις του ίδιου σκοπού.
2) Η επιχείρηση απαγορεύεται να πληρώσει ή να υποθηκεύσει τις χρηματοοικονομικές απαιτήσεις, εκτός εάν δίδονται ως εξασφάλιση στους τελικούς αποδέκτες για την υποχρέωση που έχει αναλάβει να καταβάλει κάποια ποσά σε αυτούς.
3) Η επιχείρηση έχει υποχρέωση να μεταβιβάζει οποιεσδήποτε εισροές εισπράττει για λογαριασμό των τελικών αποδεκτών χωρίς καθυστέρηση.
Επειδή όμως μπορεί να επιχείρηση να έχει την υποχρέωση να πληρώσει τους τελικούς αποδέκτες ακόμα και όταν δεν εισπράττει τις απαιτήσεις, οι ανωτέρω τρεις προϋποθέσεις δεν ικανοποιούνται και δεν υπάρχει μεταβίβαση των χρηματοοικονομικών απαιτήσεων. Σε αυτή την περίπτωση, η τιτλοποίηση δε συνεπάγεται απομάκρυνση των απαιτήσεων από τον ισολογισμό, αλλά τη δημιουργία υποχρεώσεων. Επιπλέον, οι σημειώσεις των οικονομικών καταστάσεων θα πρέπει πάντα να αναφέρουν ότι οι απαιτήσεις έχουν δοθεί ως εξασφάλιση για να επιτευχθεί η τιτλοποίηση με άμεσο στόχο τη βελτίωση της ρευστότητας της επιχείρησης.
Ιστορική Εξέλιξη Τιτλοποίησης.
Στην Ελλάδα, από το 1993 έως το 2008 παρατηρείται απρόσκοπτη ανάπτυξη , κάτι που μπορεί να χαρακτηρισθεί ως παράδοξο του οικονομικού κύκλου (βέβαια αυτή η ανάπτυξη δε γίνεται αισθητή λόγω του δημοσίου χρέους, καθώς το εισόδημα που παράγεται από την παρούσα γενιά έχει καταναλωθεί από την προηγούμενη). Αυτή η ανάπτυξη συντηρείται από συνεχιζόμενους ευκαιριακούς παράγοντες, όπως τα κοινοτικά κονδύλια, οι Ολυμπιακοί Αγώνες, τα περιθώρια πιστωτικής επέκτασης στην εγχώρια αγορά κ.α. Στον αντίποδα αυτού του παραδόξου του συνεχούς της ανάπτυξης αναφέρεται η Γερμανία, που παρά την ύφεση του 2002 επανέκαμψε, παρέχοντας ένα καλό βιοτικό επίπεδο στους κατοίκους της. Σήμερα παρά ταύτα παρατηρείται μια μείωση της παγκόσμιας οικονομικής δραστηριότητας (πτώση χρηματιστηριακού δείκτη Αθηνών, Φραγκφούρτης, μείωση αξίας εισηγμένων). Στους λόγους της κρίσης μπορεί να συμπεριληφθεί η ιδιαιτερότητα των τραπεζικών οργανισμών ως επιχειρησιακές οντότητες, καθώς υπάρχει αποδοχή της πρακτικής των καταθέσεων, αλλά και των χορηγήσεων δανείων ως μονοπώλιο. Επιπλέον, οι επιχειρήσεις αυτές παρουσιάζουν υψηλότερο βαθμό χρηματοοικονομικής μόχλευσης (Ξένα προς Ίδια Κεφάλαια). Αξίζει να αναφερθεί και η χρονική υστέρηση μεταξύ του χρονικού σημείου δέσμευσης κεφαλαίων (κατάθεση) που είναι βραχυχρόνια (μία μέρα έως δύο μήνες) και του χρονικού σημείου δανειοδότησης, που είναι μεσομακροχρόνια (ένας μήνας έως δέκα έτη). Αυτό έχει ως αποτέλεσμα να υπάρχει κίνδυνος ρευστότητας που προκύπτει από πιθανή αδυναμία αναχρηματοδότησης. Αυτή είναι μια ενδογενής αδυναμία των επιχειρήσεων αυτών, καθότι με τις καταθέσεις χρηματοδοτούν τις δανειοδοτήσεις. Επιπλέον, λόγω του γεγονότος ότι δανείζουν για μεγάλα χρονικά διαστήματα, οπότε δεσμεύουν και τα κεφάλαιά τους αυτά, οι τράπεζες επιθυμούν να διώχνουν τα δάνεια από το χαρτοφυλάκιά τους, ώστε να απαλλαγούν από μια μακροχρόνια δέσμευση. Κάτι τέτοιο παλαιότερα φάνταζε αδιανόητο, όμως η σύγχρονη τραπεζική με τα μοντέρνα χρηματοδοτικά εργαλεία ήλθε να αλλάξει το σκηνικό. 
Με το χρηματοδοτικό εργαλείο της τιτλοποίησης, συγκεντρώνεται μια ομάδα δανείων τα οποία εκχωρούνται σε μια εταιρία-όχημα (SPV) και η οποία στη συνέχεια τα μετατρέπει σε ομόλογα και τα διοχετεύει σε επενδυτές-ομολογιούχους. Επειδή όμως ο κίνδυνος, οι αρχικοί δανειολήπτες αυτής της ομάδας δανείων να μην μπορέσουν να αποπληρώσουν τις υποχρεώσεις τους είναι μεγαλύτερη από τη δυνατότητα αποπληρωμής του Δημοσίου, η απόδοση και ο κίνδυνος των ομολόγων αυτών είναι υψηλότερος από τα ομόλογα του Δημοσίου. Με αυτή την πρακτική, η τράπεζα απομακρύνει από το χαρτοφυλάκιό της μακροχρόνια δεσμευμένα κεφάλαια, αφού αντλεί ρευστότητα από τις εταιρίες οχήματα που αντλούν ρευστό από την πώληση των ομολόγων στους επενδυτές, στην προσπάθειά της να απομακρύνει τον κίνδυνο επιτοκίου με τις κεφαλαιακές απαιτήσεις.
Η τιτλοποίηση έγινε συνήθης πρακτική τα τελευταία δέκα χρόνια και μια τάση γενικευμένη στη διεθνή τραπεζική. Στην Ελλάδα αντιθέτως οι τράπεζες στράφηκαν σε παραδοσιακές αγορές, όπως η στεγαστική και καταναλωτική πίστη. Πολλά δισεκατομμύρια ευρώ δανείων διοχετεύθηκαν σε ομολογιούχους, υιοθετώντας ένα "originate and distribute model" (δηλαδή παραγωγής και διανομής δανείων). Αυτό επέφερε τεράστια ρευστότητα διεθνώς, οπότε και οικονομική ανάπτυξη, ναυτιλία, ανεκμετάλλευτα κεφάλαια πετρελαιοπαραγωγικών κρατών που έχουν ακόμη και πλεόνασμα στους κρατικούς προϋπολογισμούς τους (π.χ. Αλγερία, Αζερμπαϊτζάν, Καζακστάν κ.α.).
Προβλήματα Τιτλοποίησης.
Τα τελευταία πέντε έτη αυτή η πρακτική έλαβε φρενήρεις ρυθμούς, ειδικά σε χώρες όπως οι ΗΠΑ. Η αγορά της τιτλοποίησης άνθισε, χωρίς όμως να συνοδευθεί από μια παράλληλη οργάνωση μιας δευτερογενούς αγοράς. Μάλιστα, αναπτύχθηκε και μια δεύτερη γενιά τιτλοποίησης, ήτοι έκδοση ομολόγων βασισμένα σε ομάδα άλλων ομολόγων βασισμένα σε εκχωρηθέντα δάνεια σε SPV από τράπεζα (τα επονομαζόμενα ). Λόγω του γεγονότος όμως πως δεν είχε οργανωθεί μια δευτερογενής αγορά, μια αγορά δηλαδή στην οποία θα μπορούσαν να διαπραγματευθούν τα εκδοθέντα προσφερόμενα ομόλογα που δεν απορροφούνταν άμεσα από τη ζήτηση, θα έπρεπε η πρόσφορα να καλύπτει επακριβώς τη ζήτηση. Αυτό είχε ως αποτέλεσμα, όταν οι SPVs δεν κατόρθωναν να πουλήσουν τα νέα ομόλογα, οι τράπεζες έπρεπε να ξαναγοράσουν πίσω τα δάνεια αφού ο κίνδυνος ουσιαστικά παρέμενε στις τράπεζες. Πέρα όμως από τις ΗΠΑ και άλλες μεγάλες τράπεζες ανά τον κόσμο είχαν επενδύσει σε τέτοια ομόλογα σε μεγάλο ποσοστό και τις ενδιέφερε η ρευστότητα των αμερικάνικων τραπεζών. 
Η ευθύνη για αυτό το πρόβλημα οφείλεται στην απληστία των τραπεζών για εύκολη ρευστότητα, ανάγκη μείωσης της υποχρέωσής τους σε κεφαλαιακή επάρκεια, καθώς και τα rating agencies που δεν τιμολόγησαν ορθά τα ομόλογα λόγω απουσίας δευτερογενούς αγοράς. Οι τιμολογήσεις των ομολόγων αυτών γίνονταν με μοντέλα υπό την παραδοχή ότι θα υπάρξει άμεσα δευτερογενής αγορά. Επίσης ένα κομμάτι της ευθύνης πέφτει και στις εποπτικές αρχές. Τα ΔΛΠ δίνουν κίνητρα τιτλοποίησης καθώς προβλέπουν λογιστική αντιμετώπιση για την απομάκρυνση δανείων από το χαρτοφυλάκιο (υπό ορισμένες αυστηρές προϋποθέσεις φυσικά). 
Ως γνωστόν από την οικονομική θεωρία, όταν οι καταθέτες νιώθουν ανασφάλεια για τις καταθέσεις τους και φοβούνται πως η τράπεζα θα πτωχεύσει και θα χάσουν τα χρήματά τους, επικρατεί πανικός και δημιουργείται μια αυτοεκπληρούμενη προφητεία. Ακριβώς επειδή όλοι πανικοβάλλονται και σπεύδουν στον κισέ των τραπεζών, οι τράπεζες ξεμένουν από ρευστό λόγω των μαζικών αναλήψεων και όντως αδυνατεί να τους ικανοποιήσει (καθώς θα εισπράξει τα δάνειά της σε πολύ μεταγενέστερο χρόνο ώστε να χρηματοδοτήσει τις αναλήψεις). Στην άλλη πλευρά του Ατλαντικού όμως, στο Ηνωμένο Βασίλειο, συνέβη κάτι πρωτοφανές, ένα φαινόμενο που ονομάστηκε "Πανικός μέσω Internet". Όλοι οι πανικοβληθέντες καταθέτες, αντί να σπεύσουν στα γκισέ των τραπεζών, όπου από κάποιο σημείο και έπειτα θα μπορούσε η τράπεζα να παγώσει τις αναλήψεις, σήκωσαν τα χρήματά τους μέσω του ηλεκτρονικού τους λογαριασμού. Αυτό είχε ως συνέπεια μεγάλη βρετανική τράπεζα να "στεγνώσει" από μετρητά. Αργότερα μπήκε φραγή στους λογαριασμούς. Τρεις κρατικές γερμανικές τράπεζες έκλεισαν, ενώ η μεγάλη γαλλική τράπεζα είχε δυσανάλογες ζημιές. 
Αυτό που προβλέπεται να συμβεί στο προσεχές διάστημα είναι η επικράτηση της δεύτερης ομάδας σκέψης περί κρατισμού και εφαρμογής αυστηρού ρυθμιστικού πλαισίου που θα δυσχεραίνει τις συναλλαγές (over-regulation ή overshooting). Το λειτουργικό κόστος τήρησης ενός υπερβολικά αυστηρού ρυθμιστικού πλαισίου θα μετακυληθεί στους Αμερικανούς και Ευρωπαίους καταναλωτές, οπότε προτείνεται εντοπισμός των κενών και στοχευμένες δράσεις.
Στις ΗΠΑ, για λόγους μάλλον πολιτικούς, εντάθηκε η χρήση των sub-prime loans, δηλαδή στεγαστικά δάνεια που δίνονταν με τους ίδιους όρους με τους οποίους παρέχονταν στην Ευρώπη τα καταναλωτικά (δηλαδή με χαμηλή εξασφάλιση), με σκοπό την οικονομική ανάπτυξη. Παρά το γεγονός ότι μόνο στις ΗΠΑ παρέχονταν τέτοια δάνεια και ευρωπαϊκές τράπεζες αγόραζαν ομόλογα βασισμένα σε sub-primes (δηλαδή η αμερικάνικη τράπεζα εκχωρούσε τα δάνεια χαμηλής εξασφάλισης σε SPV, η SPV εξέδιδε ομόλογα και τα πουλούσε π.χ. στη μεγάλη γαλλική τράπεζα). Συνεπώς οι ευρωπαϊκές τράπεζες, μετά την αδυναμία αποπληρωμής των δανείων αυτών και τον κίνδυνο να καταρρεύσουν οι μεγάλες αμερικανικές τράπεζες και να αδυνατούν να πληρώσουν τα τοκομερίδια στους ομολογιούχους επενδυτές των ευρωπαϊκών τραπεζών, προέβησαν σε "ενέσεις ρευστότητας", ενώ και η Ομοσπονδιακή Τράπεζα των ΗΠΑ (Fed), αλλά και η Ευρωπαϊκή Κεντρική Τράπεζα, το Διεθνές Νομισματικό Ταμείο (ΔΝΤ) και οι τράπεζες των G8 προέβησαν σε ρυθμίσεις όπως π.χ. αύξηση του ευρωπαϊκού επιτοκίου για άντληση ρευστών.
Στην Ελλάδα τα πράγματα είναι λίγο διαφορετικά. Ακριβώς επειδή οι ελληνικές τράπεζες, λόγω της απρόσκοπτης πιστωτικής ανάπτυξης στη χώρα, παρέμειναν σε παραδοσιακά προϊόντα όπως στεγαστικά και καταναλωτικά, δεν ανέπτυξαν σύγχρονα εργαλεία όπως η τιτλοποίηση σε μεγάλο βαθμό. Μολαταύτα, η αύξηση του ευρω-επιτοκίου έπεσε στην πλάτη των δανειοληπτών σε δάνεια με μεταβλητό επιτόκιο, ενώ έδωσε και κίνητρα για μια μικρή αύξηση του καταθετικού επιτοκίου. Πολλοί όμως αναρωτιούνται γιατί και τα καταθετικά επιτόκια δεν ακολούθησαν παρόμοια άνοδο με τα δανειοδοτικά. Επίσης, είχε ως αποτέλεσμα να δημιουργηθούν τραπεζικά προϊόντα που να ανταποκρίνονται στις νέες ανάγκες με σταθερό-κυμαινόμενο επιτόκιο με εναλλαγή, αλλά και ανταγωνιστικά και χαμηλότερα σταθερά επιτόκια.
Παραδείγματα Τιτλοποίησης.
Στην Ελλάδα επιχειρήθηκε για δεύτερη φορά από το ελληνικό Υπουργείο Οικονομικών να γίνει τιτλοποίηση των απαιτήσεων σε μελλοντικά κοινοτικά κονδύλια, αλλά απορρίφθηκε το αίτημα από την Ευρωπαϊκή Τράπεζα. 
Ένα παράδειγμα ιδιωτικής πρωτοβουλίας στην τιτλοποίηση είναι η κατασκευή της νέας γραμμής 4 του Μετρό στην Αθήνα άμεσα με άντληση ρευστού από την τιτλοποίηση των μελλοντικών απαιτήσεων της εταιρίας στα έσοδα των διοδίων της Αττικής Οδού.
Αντιπαραδείγματα Τιτλοποίησης.
Παράδειγμα προβληματικής τιτλοποίησης αποτελούν τα sub-primes δάνεια που κάτω από φυσιολογικές συνθήκες δε θα δίνονταν στους υποψηφίους δανειολήπτες καθότι θα αδυνατούσαν να ανταποκριθούν στις υποχρεώσεις τους, ή δεν προβλέπονται εξασφαλίσεις (π.χ. προσημείωση σε κάποιο ακίνητο).
Μη Τιτλοποιήσιμα Δάνεια.
Λόγω της ανάγκης ύπαρξης ομοειδών χαρακτηριστικών στα δάνεια που τιτλοποιούνται καθίστανται αδύνατα τιτλοποίησης τα βιομηχανικά δάνεια (προς επιχειρήσεις).

</doc>
<doc id="51638" url="https://el.wikipedia.org/wiki?curid=51638" title="Μπενιζέλοι">
Μπενιζέλοι



</doc>
<doc id="51639" url="https://el.wikipedia.org/wiki?curid=51639" title="Πανεπιστημιούπολη">
Πανεπιστημιούπολη

Με τον όρο Πανεπιστημιούπολη εννοείται κάθε πολεοδομικό συγκρότημα που προσφέρει οικιστικές, διδακτικές και ερευνητικές διευκολύνσεις στους φοιτητές ενός πανεπιστημίου. Η παράδοση της πανεπιστημιούπολης αρχίζει με τα μεσαιωνικά ευρωπαϊκά πανεπιστήμια, όπου οι σπουδαστές και οι καθηγητές ζούσαν και εργάζονταν μαζί σε ένα απομονωμένο περιβάλλον. Η ιδέα της πανεπιστημιούπολης για την ακαδημαϊκή ζωή αργότερα μετανάστευσε στην Αμερική και τα πρώιμα αποικιακά εκπαιδευτικά ιδρύματα δημιουργήθηκαν με βάση το συλλογικό σκωτικό και αγγλικό σύστημα.
Ελλάδα.
Γνωστές και μεγάλες σχετικά πανεπιστημιουπόλεις της Ελλάδος είναι η Πανεπιστημιούπολη του Αριστοτελείου Πανεπιστημίου Θεσσαλονίκης έκτασης 334.000 m2, η Πανεπιστημιούπολη Ζωγράφου στον Δήμο Ζωγράφου της Αθήνας, με δική της συγκοινωνία, η παρακείμενη Πολυτεχνειούπολη Ζωγράφου, οι Πανεπιστημιουπόλεις Άλσους Αιγάλεω με έκταση 60.000 m2 και Αρχαίου Ελαιώνα με έκταση 100.000 m2 του Πανεπιστημίου Δυτικής Αττικής, η πανεπιστημιούπολη Πανεπιστημίου Πατρών, η πανεπιστημιούπολη Δημοκριτείου Πανεπιστημίου Θράκης στα Κιμμέρια Ξάνθης, η Πολυτεχνειούπολη του Πολυτεχνείου Κρήτης, η Πανεπιστημιούπολη του Πανεπιστημίου Ιωαννίνων και η πανεπιστημιούπολη του Πανεπιστημίου Κρήτης στο Ρέθυμνο.

</doc>
<doc id="51641" url="https://el.wikipedia.org/wiki?curid=51641" title="Ακακία">
Ακακία

Η Ακακία αποτελεί γένος φυτών, που ανήκει στην οικογένεια των Μιμηλεοειδών, στην τάξη των Κυαμωδών.
Η ακακία είναι δέντρο ή θάμνος, αειθαλής ή φυλλοβόλος, με φύλλα σύνθετα διπτεροειδή, με αγκάθια μικρά και ισχυρά. Τα άνθη της είναι μικρά ωχροκίτρινα, κίτρινα, πορτοκαλοκίτρινα και σπανιότερα λευκά, τοποθετημένα σε ταξιανθίες που σχηματίζουν σφαιρικές κεφαλές, κυλινδρικούς ίουλους ή στάχεις.
Χαρακτηριστικό της ακακίας είναι ότι εκκρίνει το αραβικό κόμμι ακόμη και σε άριστες συνθήκες καλλιέργειας, το οποίο θεωρείται παθολογικό φαινόμενο. Ο φλοιός και οι λοβοί πολλών ειδών περιέχουν μεγάλη ποσότητα δεψικών ουσιών και χρησιμοποιούνται στη βυρσοδεψία και τη φαρμακευτική. Το αραβικό κόμμι, διαλυμένο σε κρύο νερό, δίνει τη γνωστή «γόμα» για τα χαρτιά.
Είδη.
Τα περισσότερα είδη ευδοκιμούν σε πυριτικά, αμμώδη και φτωχά εδάφη και αντέχουν την ξηρασία. Μερικά είδη, όπως η "Ακακία η κρεμοκλαδής" ("Acacia pendula"), ευδοκιμούν σε νοτερούς, υγρούς και ελώδεις τόπους, και άλλα, όπως η "Ακακία η κατεχού" ("Acacia catechou"), αντέχουν και σε θερμοκρασίες λίγων βαθμών κάτω από 0 °C. Θεωρούνται βραχύβια φυτά, παρουσιάζουν όμως γρήγορη αύξηση. Μέσα σε λίγους μήνες αποκτούν ύψος 3 μέτρων. Το συνολικό ύψος μπορεί να ξεπεράσει τα 7 μέτρα. Από τον 30ό χρόνο αρχίζουν να παρακμάζουν. Πολλαπλασιάζονται κυρίως με σπέρματα, που φυτεύονται απευθείας στο χώμα, αλλά και με μοσχεύματα από βλαστούς ημιώριμους. 
Φυτεύεται σε πάρκα, σχηματίζοντας δεντροστοιχίες για καλλωπιστικούς σκοπούς, αλλά και για να συγκρατεί αμμώδη εδάφη ή αμμόλοφους. Στην Κύπρο οι Ακακίες εισίχθησαν από τους Βρετανούς Αποικιοκράτες στα τέλη του 19ου αιώνα. Με αυτές δάσωναν φτωχά πεδινά και παραθαλάσσια εδάφη για σκοπούς εμπλουτισμού του χώματος. Αρκετά διατηρούνταν ως δάση Ακακιών που παρεμπόδιζαν την σκόνη αλλά και τις καθιζήσεις, ενώ σε ορισμένα μετέπειτα φυτεύονταν σε αυτά είτε καλλιέργειες είτε κωνοφόρα δάση. Χρησιμοποιούνταν βεβαίως και για καλλωπιστικούς σκοπούς σε κήπους, δρόμους και πάρκα αλλά και κατά μήκος του οδικού και σιδηροδρομικού δικτύου για διατήρηση του εδάφους λόγο του μεγάλου ριζικού τους συστήματος. Αυτό γίνεται ακόμη και σήμερα κατά μήκος δρόμων σε απότομες πλάγιες ημιορινών περιοχών. 
Η γνωστή από δενδροστοιχίες ακακία, με τα λευκά μυρωδάτα άνθη που κρέμονται σε τσαμπιά (βότρεις), δεν ανήκει στο γένος "Acacia", αλλά είναι το φυτό "Ροβίνια η ψευδοακακία" ("Robinia pseudoacacia").
Μερικά από τα πιο γνωστά είδη ακακίας είναι τα εξής:
Το γένος περιλαμβάνει γύρω στα 1300 είδη, ορισμένα από τα οποία παρατίθενται στον κατάλογο που ακολουθεί:

</doc>
<doc id="51646" url="https://el.wikipedia.org/wiki?curid=51646" title="Ακταία">
Ακταία

&lt;br&gt;
Η ακταία (επιστ: Actaea) είναι γένος φυτών της οικογένειας των Βατραχιίδων ή Ρανουγκουλίδων ("Ranunculaceae"). Περίπου 10 είδη βρίσκονται στις περιοχές της Ασίας της Βορείου Αμερικής και της Ευρώπης. Πολυετή, ποώδη με πτερωτά φύλλα και μικρά άνθη , καρπό μικρό μαύρο ή κόκκινο συνήθως δηλητηριώδη. 
Το είδος της ακταίας που απαντάται στην Ελλάδα έχει την επιστημονική ονομασία "Ακταία η σταχυώδης" ("Α. spicata") και βρίσκεται στα δάση της Βορείων περιοχών της χώρας. Τα άνθη της είναι λευκά και ο βλαστός της φτάνει έως 1 μέτρο ύψος. Το αφέψημα της χρησιμοποιείται κατά της ψωριάσεως των φυτών.

</doc>
