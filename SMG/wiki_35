<doc id="58809" url="https://el.wikipedia.org/wiki?curid=58809" title="Πατριάρχης Γρηγόριος Ε'">
Πατριάρχης Γρηγόριος Ε'



</doc>
<doc id="58814" url="https://el.wikipedia.org/wiki?curid=58814" title="Μπορούσια Ντόρτμουντ">
Μπορούσια Ντόρτμουντ

Η Μπορούσια Ντόρτμουντ (γερμανικά: "Borussia Dortmund") είναι μια από τις πιο επιτυχημένες και δημοφιλέστερες γερμανικές ομάδες ποδοσφαίρου. Έδρα της είναι το Βεστφάλενσταντιον στο Ντόρτμουντ. Η ονομασία «Μπορούσια» σημαίνει στα λατινικά Πρωσία. 
Εκτός από 8 γερμανικά πρωταθλήματα και 5 γερμανικά κύπελλα, η ομάδα κατέκτησε το 1966 το Κύπελλο Κυπελλούχων Ευρώπης (πρώτη γερμανική ομάδα που κατακτά ευρωπαϊκό κύπελλο) και το 1997 το Τσάμπιονς Λιγκ. Το ίδιο έτος κέρδισε το Διηπειρωτικό Κύπελλο νικώντας (2-0) την βραζιλιάνικη Κρουζέιρο.
Η Ντόρτμουντ αγωνίζεται έχοντας το κίτρινο και το μαύρο ως κύρια αμφίεση και για αυτόν τον λόγο της έχει δοθεί το ψευδώνυμο "die Schwarzgelben" (κιτρινόμαυροι)"." Ο παραδοσιακός αντίπαλος της είναι η Σάλκε, με τις αναμετρήσεις να ονομάζονται "ντέρμπι της κοιλάδας του Ρούρ."
Ιστορία.
Ιδρύθηκε στις 19 Δεκεμβρίου 1909 από μία ομάδα νέων που θέλησε να ανεξαρτητοποιηθεί από την ομάδα της Εκκλησίας. Αρχικά η ομάδα φορούσε κυανόλευκες φανέλες με μαύρο σορτσάκι, ενώ από το 1913 φορά τα κιτρινόμαυρα, που έχει μέχρι και σήμερα. Ενώ αρχικά είχε ιδρυθεί ως καθαρά ποδοσφαιρικός σύλλογος, σήμερα διαθέτει και τμήματα επιτραπέζιας αντισφαίρισης και χάντμπολ.
Μέχρι το 1937 η έδρα της Μπορούσια ήταν το γήπεδο "Βάισε Βίζε" στο βορρά του Ντόρτμουντ, κοντά στις βιομηχανικές εγκαταστάσεις της Hoesch AG. Μετά από ανακαίνιση το 1924, το γήπεδο είχε χώρο για 10.000 θεατές. Όταν το 1937 η γερμανική ηγεσία αποφάσισε στο πλαίσιο προετοιμασίας για τον πόλεμο να επεκτείνει τις εγκαταστάσεις της Hoesch, η Μπορούσια αναγκάστηκε να εγκαταλείψει το "Βάισε Βίζε". Νέα έδρα έγινε το "Στάδιο Ρότε Έρντε" στο νότο της πόλης, όπου η ομάδα είχε μεγάλες επιτυχίες στις δεκαετίες του 1950 και 1960. Το στάδιο βρίσκεται δίπλα στο σημερινό γήπεδο της Μπορούσια (Βεστφάλενσταντιον), έχει χωρητικότητα 25.000 θέσεις και χρησιμοποιείται σήμερα μεταξύ άλλων για αγώνες της δεύτερης ομάδας ανδρών. Στη σεζόν 1974/75 η ομάδα μετακόμισε στο Βεστφάλενσταντιον, το οποίο είχε κατασκευαστεί στο πλαίσιο του Παγκοσμίου Κυπέλλου 1974. Το διάστημα εκείνο η Μπορούσια έπαιζε στη Β΄ Εθνική. Η σεζόν 1996/97 θα μείνει στην ιστορία του συλλόγου, αφού στέφθηκε πρωταθλήτρια Ευρώπης, κατακτώντας το Τσάμπιονς Λιγκ απέναντι στην κάτοχο του τροπαίου Γιουβέντους. Κατέκτησε το πρωτάθλημα 2 διαδοχικές σεζόν (2010/11 και 2011/12). Το 2013 στον γερμανικό εμφύλιο του Τσάμπιονς Λιγκ με αντίπαλο την Μπάγερν, η Ντόρτμουντ έχασε την ευκαιρία να κατακτήσει ένα δεύτερο τίτλο απέναντι σε μια από τις πιο μισητές της αντιπάλους.

</doc>
<doc id="58820" url="https://el.wikipedia.org/wiki?curid=58820" title="Μπουρνόβας">
Μπουρνόβας

Ο Μπουρνόβας, επίσημα "Βουρνόβας", Τουρκ. Bornova, η "Πρινόβαρις" των Βυζαντινών, ήταν εσωτερικό ΒΑ. προάστιο της Σμύρνης. Στο προάστιο αυτό έμεναν οι εύπορες οικογένειες της Σμύρνης αλλά ήταν και η συνοικία των ξένων ιδίως των Άγγλων κατοίκων της πόλης (αγγλική παροικία). Από τον Μπουρνόβα ξεκίνησαν όλες οι αθλητικές δραστηριότητες στη Σμύρνη και ήταν το κέντρο του Αθλητισμού της πόλης. Είχε κατασκευαστεί και στάδιο πριν το 1900 και σε αυτό γίνονταν τα πρώτα χρόνια οι Πανιώνιοι Αγώνες. Επίσης, πριν το 1900 είχε τρεις αθλητικούς συλλόγους: τον "Ορφέα", τον "Ερμή" και τον αγγλικό "ΑΟ Μπουρνόβα". Στον Μπουρνόβα υπήρχε και σκάλα (αποβάθρα) μέχρι το 1865. Ο Μπουρνόβας φημιζόταν για τις ωραίες κοπέλες αλλά και τα λουλούδια του. Στις 27 Αυγούστου 1922 ο Μπουρνόβας λεηλατήθηκε από τους τσέτες, ενώ σκοτώθηκαν και πολλοί κάτοικοί του.
Ο Μπουρνόβας έγινε περισσότερος γνωστός στη νεότερη Ελλάδα από τα σχετικά τραγούδια «Μπουρνόβα με κρύα νερά» από το Στέφανο Βέζο και «Παποράκι του Μπουρνόβα και καρότσα της στεριάς...» που το είχε τραγουδήσει για πρώτη φορά ο Μανώλης Παπαγκίκας και που φέρεται να το τραγουδούσαν Έλληνες λιποτάκτες στρατιώτες το 1922.
Στη νεότερη διασκευή του τραγουδιού (από τον Λευτέρη Παπαδόπουλο) έχουν απαλειφθεί πολλές αναφορές του πρωτότυπου τραγουδιού, όπως ο τελικός προορισμός, που δεν ήταν «"...στον Περαία να με πας"», αλλά «"...στη Βραΐλα να με πας"», καθώς και αναφορές για χασίς και δερβίσηδες.
Για δε τις όμορφες κοπέλες του Μπουρνόβα έχουν γραφτεί πολλά σμυρνέικα τραγούδια όπως η «Μπουρνοβαλιά» που ηχογραφήθηκε για πρώτη φορά το 1910 στη Σμύρνη από την Ελληνική Εστουντιαντίνα.
Ετυμολογία.
Τα Οθωμανικά χρόνια ο Μπουρνόβας λεγόταν «Μπιρουναμπάντ», όρος που μεταφερόταν συχνά σε Ευρωπαϊκά κείμενα εκ παραφθοράς ως «Μπουρναμπάντ» ή «Μπουρναμπάτ». Για την προέλευση του ονόματος «Μπιρουναμπάντ» υπάρχουν αρκετές θεωρίες, η μία πως προέρχεται από τον περσικό όρο «Μπιρούν» ο οποίος σημαίνει «εξωτερικός, έξω» και την κατάληξη «-αμπάντ» η οποία συναντάται και σε άλλες πόλεις του Ισλαμικού Κόσμου (π.χ. Ισλαμαμπάντ), ενώ μια άλλη υποστηρίζει ότι το όνομα «Μπιρουναμπάντ» αποτελεί παραφθορά του Βυζαντινού ονόματος του οικισμού ο οποίος ήταν «Πρινόβαρις». Μία άλλη θεωρία υποστηρίζει πως η ονομασία του προέρχεται από τις τουρκικές λέξεις «"burun"» και «"ova"» που σημαίνουν το άκρο (μύτη) της πεδιάδας.
Ιστορία.
Αρχαιολογικές έρευνες δείχνουν ότι ο Νεολιθικός οικισμός ο οποίος ανακαλύφθηκε στον Μπουρνόβα είναι ο παλαιότερος σε ηλικία στην περιοχή και συνεπώς είναι το πρώτο μέρος που κατοικήθηκε στην σημερινή Σμύρνη. Τα Βυζαντινά χρόνια ονομαζόταν «Πρινόβαρις». Αποτελούσε σημαντική πηγή εσόδων για την Αγία Σοφία λόγω των κτημάτων που αυτή είχε στη περιοχή. Γι' αυτόν τον λόγο ο οικισμός αναφερόταν συχνά και ως "Αγιασοφίτικη χώρα".
Ο Μπουρνόβας ήταν μέχρι και τη Μικρασιατική Καταστροφή ένα εξοχικό και αριστοκρατικό προάστιο της Σμύρνης, χτισμένο στους πρόποδες του όρους Σιπύλου στο οποίο ζούσαν πολλοί ξένοι πρόξενοι αλλά και πλούσιοι επιχειρηματίες, οι οποίοι ήθελαν να ξεφύγουν από το αποπνικτικό κλίμα της πόλης. Για πολλούς αιώνες ο Μπουρνόβας ήταν ένα μικρό χωριό περιτριγυρισμένο από πυκνό δάσος, στους κατοίκους του οποίου οι Οθωμανοί είχαν αναθέσει την υποχρέωση να φυλάνε τα ορεινά περάσματα που οδηγούν στη Σμύρνη με αντάλλαγμα μειώσεις στη φορολογία, αλλά στις αρχές του 19ου αιώνα όταν η πόλη αρχίζει να ακμάζει με ταχείς ρυθμούς αρχίζει και η εγκατάσταση ξένων στη περιοχή. Ήταν συνηθισμένο για τους Ευρωπαίους της Σμύρνης να παραθερίζουν στον Μπουρνόβα από τον προηγούμενο αιώνα, αλλά φαίνεται πως μέχρι το 1820 η περιοχή είχε γίνει απαγορευτικά ακριβή για τα χαμηλά και μεσαία εισοδήματα. Εκείνη την εποχή χτίστηκαν οι ονομαστές επαύλεις του Μπουρνόβα, οι περισσότερες από τις οποίες επιβιώνουν μέχρι και σήμερα και φέρουν τα ονόματα των αρχικών ιδιοκτητών τους, όπως Γουίταλ, Μάλτας, Πάτερσον, Γκιρόντ, Έντουαρντς, Μπελόμ και Παντεσπάνιαν. Στην συνοικία υπάρχει επίσης η καθολική εκκλησία της Σάντα Μαρία και ένα Αγγλικανικό παρεκκλήσι, καθώς και το Αγγλικανικό Νεκροταφείο του Μπουρνόβα, όλα χτισμένα τον 19ο αιώνα και απομεινάρια του λαμπρού κοσμοπολίτικου παρελθόντος της πόλης. Παρά το γεγονός ότι ο Μπουρνόβας ήταν γεμάτος πολυτελείς επαύλεις, οι κάτοικοί του δεν είχαν ζωές ούτε εξιδανικευμένες, ούτε χωρίς προβλήματα. Όπως και στη Θεσσαλονίκη, οι κάτοικοι του Μπουρνόβα κατά τον 19ο αιώνα έπεφταν συχνά θύματα απαγωγής με αποτέλεσμα να πληρώνουν υπέρογκα λύτρα για την απελευθέρωσή τους. Αξίζει να σημειωθεί ότι οι απαγωγές αυτές στα μάτια των κατώτερων κοινωνικών στρωμάτων ήταν πολλές φορές πράξεις κοινωνικής δικαιοσύνης και στενά συνδεδεμένες με τα κατορθώματα των Ζεϊμπέκηδων.
Το 1919 πέρασε μαζί με την υπόλοιπη Σμύρνη υπό ελληνικό έλεγχο. Στα τέλη Αυγούστου του 1922, μετά την υποχώρηση του ελληνικού στρατού κατελήφθη από την εμπροσθοφυλακή των τουρκικών δυνάμεων, μετά από μικρή αντίσταση ντόπιων Ελλήνων ενόπλων υπό τον οπλαρχηγό Ξηρό. Μετά την κατάληψη του Μπουρνόβα ακολούθησε σφαγή εναντίον του ελληνικού και αρμενικού πληθυσμού του προαστίου.

</doc>
<doc id="58826" url="https://el.wikipedia.org/wiki?curid=58826" title="Φιλολογικό Γυμνάσιο Σμύρνης">
Φιλολογικό Γυμνάσιο Σμύρνης

Το Φιλολογικό Γυμνάσιο Σμύρνης ήταν Ελληνικό εκπαιδευτικό ίδρυμα στη Σμύρνη την περίοδο του Νεοελληνικού Διαφωτισμού στο οποίο δίδαξαν σπουδαίοι δάσκαλοι του Γένους και τάραξε τα νερά στην εκπαίδευση των νέων για πάνω από μια δεκαετία στην κοσμοπολίτικη πολη.
Ιδρύθηκε το 1803 και το 1809 μετονομάστηκε σε "Φιλολογικό Γυμνάσιο." Λειτούργησε ως τις 16 Ιουνίου του 1819.
Ίδρυση της Σχολής.
Το 1803 ιδρύθηκε σαν "Νέα Δημόσια Σχολή" ενώ το 1808 έλαβε πρόσκληση από τους Έλληνες της Σμύρνης να αναλάβει τη διεύθυνση της ο Κωνσταντίνος Κούμας, πρωτεργάτης του Νεοελληνικού Διαφωτισμού, ιστορικός, φιλόσοφος και μεταφραστής λογοτεχνικών έργων.. Με προτροπή του Αδαμάντιου Κοραή, που τον εκτιμούσε για τις ικανότητές του, ανταποκρίθηκε θετικά στην πρόσκληση κι έφερε σύντομα κοντά του τον Κωνσταντίνο Οικονόμο, που γνώριζε από τη θητεία του στην Τσαριτσάνη Θεσσαλίας. Μαζί δίδαξαν εκτός από τα παραδοσιακά μαθήματα (ιστορία, θρησκευτικά, γλώσσα) και πιο μοντέρνα όπως μαθηματικά, φιλοσοφία, πειραματική φυσική, γεωγραφία και ηθική, ενώ οργάνωσαν φυσικά και χημικά πειράματα εξοπλίζοντας τη σχολή με τα αντίστοιχα όργανα. Με τη διδασκαλία τους εισήγαγαν τον ορθολογισμό και το πείραμα, εκτοπίζοντας την εκκλησιαστική παράδοση διδασκαλίας που στηριζόταν στην αποστήθιση και την υπακοή. Ο Κούμας απόκτησε μεγάλη φήμη ως άξιος οργανωτής σχολείων.
Απέναντί τους είχαν την ονομαστή και παλαιά της Σμύρνης Ευαγγελική Σχολή. Παρά το ένδοξο παρελθόν της, είχε αποκλείσει κάθε νεωτερική και προοδευτική ιδέα, κυρίως αυτές του Διαφωτισμού και των νέων προσανατολισμών και αντιλήψεων σε θέματα παιδείας. Πολλοί γονείς τη θεωρούσαν πια καθυστερημένο και συντηρητικό ίδρυμα, ανίκανο να ανταποκριθεί στις ανάγκες της Σμύρνης και του Έθνους γενικότερα, οπότε ολοένα και περισσότεροι έστελναν τα παιδιά τους στο Φιλολογικό Γυμνάσιο, ενισχύοντας το κύρος και τις οικονομικές δωρεές τους. Ο Κούμας έλεγε πως οι μαθητές της Ευαγγελικής Σχολής αποφοιτούν στολισμένοι με κάποιους συνδέσμους της γραμματικής αλλά τελείως γυμνοί από γνώσεις αναγκαίες για την αντιμετώπιση των πρακτικών προβλημάτων της καθημερινής ζωής.
Το Γενάρη του 1810 το Φιλολογικό Γυμνάσιο κατόρθωσε να αποκτήσει δική του στέγη και να εδραιωθεί προς μεγάλη χαρά του Αδαμάντιου Κοραή και σε πείσμα των αντιδράσεων του Αθανάσιου Πάριου, συντηρητικού δασκάλου και φανατικού εχθρού των νεωτεριστών κι άλλων. Το προσωπικό του Φιλολογικού Γυμνασίου ήταν πολύ ανώτερο από πολλές απόψεις, κέρδιζε την υπεροχή απέναντι στην Ευαγγελική Σχολή, που προοδευτικά έφθινε και έχανε ένα μέρος από το κύρος και την αίγλη της.
Το 1811 το Φιλολογικό Γυμνάσιο έγινε δημόσιο (από ιδιωτικό) και συντηρείτο από εράνους και δωρεές ιδιωτών και ναών. Σε αυτό δίδαξαν εκτός του Κούμα, ο Κωνσταντίνος Οικονόμος, ο αδελφός του Στέφανος Οικονόμος, ο Απόστολος Σμυρναίος, ο Ιωάννης Πελοποννήσιος, ο Αναστάσιος Ιθακήσιος κι ο Δημήτριος Θετταλός. Η εφημερίδα "Ελληνικός Τηλέγραφος" σε δημοσίευμά της τον Φλεβάρη του 1813 αναδημοσιεύοντας ανταπόκριση της "Journal de L' Empire" από την Σμύρνη, αναφέρει πώς ήδη σε αυτήν διδάκοσκονταν η φιλοσοφία,η φυσική, η αστρονομία, η φυσιολογία, η ανατομία, η χημεία.
Η Ευαγγελική Σχολή, που διοικούσε ο γηραιός Χρύσανθος Καραβίας, για να αντιμετωπίσει το Φιλολογικό Γυμνάσιο, αναγκάστηκε να εγκαταλείψει σταδιακά τα παραδοσιακά μαθήματα και τα συντηρητικά σχήματα, να διευρύνει τον κύκλο των διδασκομένων μαθημάτων και να προσαρμοστεί στα νέα δεδομένα. Έτσι το 1810 κάλεσε τον περιώνυμο Θεόφιλο Καΐρη από την Άνδρο με σπουδές στην Πίζα και το Παρίσι, για να διδάξει φιλοσοφία και μαθηματικά, που ήρθε το 1811. Η ανάκαμψη της Σχολής υπήρξε άμεση. Όμως η αθέτηση ανειλημμένων υποχρεώσεων καταβολής διδάκτρων από την πλευρά των εφόρων της Σχολής ανάγκασε το Θεόφιλο Καΐρη να εγκαταλείψει τη Σμύρνη το 1812 και να πάει σε άλλο ελληνικό σχολείο στις Κυδωνίες (Αϊβαλί).
Διάλυση της Σχολής.
Η έριδα των δύο σημαντικών σμυρνέικων πνευματικών ιδρυμάτων με την πάροδο του χρόνου οξυνόταν και έφθασε στο κορύφωμα της στις 16 Ιουλίου 1819, οπότε με βίαιη, οχλοκρατική κίνηση καταλύθηκε το Φιλολογικό Γυμνάσιο. Για το γεγονός αυτό δε μας διασώθηκε μια πλήρης, αξιόπιστη αναφορά παρά μόνο διάσπαρτες πληροφορίες και κυρίως προσωπικές κρίσεις. Σύμφωνα με γραπτή μαρτυρία του δασκάλου Στέφανου Οικονόμου, που έχει συγγράψει ένα χρονικό των γεγονότων, κατονομάζει τους υπεύθυνους για το κλείσιμο του σχολείου: «Πρώτιστος πάντων είναι ο άγιος Σμύρνης κύριος Άνθιμος. Δεύτερος ο επίσκοπος άγιος Ερυθρών κυρ Καλλίνικος. Τρίτος ο μυστικός σύμβουλος της ιεράς μητροπόλεως κυρ Περάκης Σκούφος. Τέταρτος ο εν ενεργεία σύμβουλος και υπουργός και ωτακουστής της ιεράς μητροπόλεως, Σάββας Μουσουδάκης..."
Ωστόσο η σύγκρουση αυτή, εκπαιδευτική αλλά και ιδεολογική, είχε και κάτι θετικό. Συσπείρωσε τις πνευματικές δυνάμεις της Σμύρνης λίγο πριν την έναρξη της Επανάστασης του 21. Οι δημογέροντες, φίλοι του Φιλολογικού Γυμνασίου, συμφιλιώθηκαν με τους επιτρόπους της παλαιάς Ευαγγελικής Σχολής και με κοινό πρωτόκολλο επικυρωμένο και από τον επίσκοπο Σμύρνης Άνθιμο αποφάσισαν τον Οκτώριο του 1820 να υποστηρίξουν με όλες τους τις δυνάμεις τη Σχολή, να βελτιώσουν το διδακτικό προσωπικό, να εκσυγχρονίσουν και να προσαρμόσουν τα αναλυτικά προγράμματα στα νέα εκπαιδευτικά δεδομένα και τις ανάγκες της εποχής. Προσκάλεσαν μάλιστα έναν από τους διασημότερους δασκάλους, άνδρα κατάλληλο να αναλάβει τη διεύθυνση της Σχολής, το Βενιαμίν το Λεσβίο. Αυτός όμως πρόλαβε ν' ασκήσει το έργο του μόνο για ένα εξάμηνο, γιατί η έκρηξη της Επανάστασης την άνοιξη '21 έφερε αντίποινα των Τούρκων που ανάγκασαν τη Σχολή να αναστείλει τη λειτουργία της. Έτσι έληξε και η δεύτερη περίοδος λειτουργίας της Ευαγγελικής Σχολής.

</doc>
<doc id="58828" url="https://el.wikipedia.org/wiki?curid=58828" title="ΝΕΑ Τηλεόραση Α.Ε.">
ΝΕΑ Τηλεόραση Α.Ε.



</doc>
<doc id="58831" url="https://el.wikipedia.org/wiki?curid=58831" title="Γυμνόσπερμα">
Γυμνόσπερμα

Τα γυμνόσπερμα φυτά είναι η μία από τις δύο μεγάλες ομάδες φυτών που παράγουν σπόρους· η άλλη είναι τα αγγειόσπερμα.
Η ονομασία γυμνόσπερμο δίνει την εντύπωση ότι οι σπόροι των φυτών αυτών δεν προστατεύονται από περικάρπιο και είναι γυμνοί. Όμως συμβαίνει ακριβώς το αντίθετο. Οι σπόροι είναι καλά καλυμμένοι μέσα σε σκληρά λέπια και δεν αφαιρούνται εύκολα. Με την πάροδο του χρόνου όταν ωριμάσουν και όταν η ατμόσφαιρα είναι ξηρή τα λέπια φεύγουν και οι σπόροι πέφτουν.
Τα γυμνόσπερμα φυτά είναι φανερόγαμα, δηλαδή είναι φυτά που η γονιμοποίηση τους γίνεται σε φανερά όργανα, όπως και τα αγγειόσπερμα, όμως η βασική τους διαφορά είναι ότι στα γυμνόσπερμα η γονιμοποίηση γίνεται αποκλειστικά με τον άνεμο, χωρίς την παρέμβαση άλλων παραγόντων όπως τα έντομα. 
Άλλη διαφορά είναι ότι τα γυμνόσπερμα φυτά δεν έχουν στύλους και στίγματα. Έχουν δευτερογενή και συνήθως βελονοειδή ή λεπιοειδή φύλλα, πολυετή, σπάνια δε με πλατύ έλασμα. 
Τα γυμνόσπερμα επίσης είναι ξυλώδη φυτά, δέντρα ή θάμνοι, ενώ τα αγγειόσπερμα είναι και ποώδη, χυμώδη φυτά. 
Η ομάδα αυτή των φυτών εμφανίστηκε στη γη πρώτα από όλα τα φυτά περίπου 350 εκατομμύρια χρόνια πριν.
Ήταν για πολλά εκατομμύρια χρόνια τα κυρίαρχα φυτά στον πλανήτη. Στην πορεία όμως και φτάνοντας στα 50 εκατομμύρια χρόνια πριν, τα αγγειόσπερμα άρχισαν να πολλαπλασιάζονται με ταχείς ρυθμούς και ο αριθμός των γυμνόσπερμων να μειώνεται. 
Σήμερα υπάρχουν 780 είδη γυμνόσπερμων φυτών και τα περισσότερα από αυτά είναι κωνοφόρα δέντρα.
Είναι τόσο σημαντικής οικονομικής σημασίας αφού δίνουν εξαιρετικής ποιότητας ξυλεία, αιθέρια έλαια, φυσικές ρητίνες, τροφή και καταφύγιο άγριων ζώων όσο και καλλωπιστικής σημασίας, αφού ομορφαίνουν κήπους, δρόμους και πάρκα.
Στα γυμνόσπερμα ανήκουν το πεύκο, το κυπαρίσσι, ο κέδρος, ο γιουνίπερος, η ελάτη και άλλα.
Ταξινόμηση.
Για την πιό πρόσφατη υφιστάμενη ταξινόμηση δείτε Christenhusz. "et al." (2011).
Υφομοταξία Κυκαδίδες (Cycadidae) 
Υφομοταξία Γκιγκοίδες (Ginkgoidae)
Υφομοταξία Γνητίδες (Gnetidae)
Υφομοταξία Πευκίδες (Pinidae)

</doc>
<doc id="58832" url="https://el.wikipedia.org/wiki?curid=58832" title="Κεντρικό Παρθεναγωγείο Σμύρνης">
Κεντρικό Παρθεναγωγείο Σμύρνης

Το Κεντρικόν Παρθεναγωγείον ήταν ελληνικό εκπαιδευτικό ίδρυμα στη Σμύρνη.
Ιστορικό.
Ιδρύθηκε το 1830 ως Αλληλοδιδακτικό σχολείο και ήταν το πρώτο ελληνικό σχολείο κοριτσιών στη Σμύρνη. Τα πρώτα χρόνια στεγάστηκε σε μια αίθουσα του Γραικικού νοσοκομείου. Το 1837 μεταφέρθηκε σε οίκημα που παραχωρήθηκε στον περίβολο της Αγίας Φωτεινής, γι'αυτό αρχικά ονομαζόταν "Παρθεναγωγείο της Αγίας Φωτεινής".
Το 1886 το "Κεντρικόν Παρθεναγωγείον" στεγάστηκε σε καινούργιο εντυπωσιακό νεοκλασικό κτίριο, με αέτωμα, προπύλαια και κίονες ιωνικού ρυθμού στην πρόσοψη. Ήταν έργο του αρχιτέκτονα Καραθανασόπουλου.
Το Κεντρικό διέθετε εξατάξιο δημοτικό σχολείο, τριτάξια αστική σχολή και επί Αρμοστείας (1919-1922) πλήρες Γυμνάσιο Θηλέων. Επίσης, λειτουργούσε τριτάξιο διδασκαλείο, στο οποίο εκπαιδεύονταν δασκάλες, που διορίζονταν στα σχολεία των μικρασιατικών πόλεων.
Περίφημη διευθύντρια του Κεντρικού υπήρξε η Ουρανία Δούκα, στα χρόνια της οποίας το σχολείο αποκλήθηκε "Φάρος της Ανατολής". Στις αρχές του 20ού αιώνα στο σχολείο φοιτούσαν 2.000 μαθήτριες και δίδασκαν 23 εκπαιδευτικοί. Το 1922 με την καταστροφή της Σμύρνης σταμάτησε τη λειτουργία του.
Στη Νέα Σμύρνη.
Σε ανάμνηση του ιστορικού Παρθεναγωγείου της Σμύρνης το 1973 δόθηκε η ονομασία "Κεντρικόν" στο Β' Γυμνάσιο Θηλέων Νέας Σμύρνης, το οποίο το 1979 που έγινε μικτό μετονομάστηκε σε 3ο Γυμνάσιο Ν. Σμύρνης.
Σήμερα την επωνυμία "Κεντρικό" φέρουν το 3ο Γυμνάσιο Ν. Σμύρνης και το 3ο Ενιαίο Λύκειο Ν. Σμύρνης.
Οι μαθητές ερευνούν και γράφουν για την ιστορία του σχολείου τους.
«Κεντρικό», «Ομήρειο» οι δύο ταμπέλες που βλέπω στην κεντρική είσοδο του σχολείου μου, με γεμίζουν απορία. Γιατί υπάρχουν αυτές οι 2 ταμπέλες αφού το σχολείο μου είναι το 3ο Γυμνάσιο;Ψάξαμε να βρούμε πληροφορίες. Δεν ήταν εύκολη δουλειά. Απευθυνθήκαμε στο δήμο Νέας Σμύρνης, στο 3ο γραφείο δευτεροβάθμιας εκπαίδευσης, προσπαθήσαμε να βρούμε σχετική βιβλιογραφία. Δεν υπήρχε σχεδόν τίποτα! Σταθήκαμε όμως τυχεροί γιατί στη βιβλιοθήκη της Εστίας της Νέας Σμύρνης βρήκαμε πλούσιο υλικό στις τοπικές εφημερίδες και ιδιαίτερα στην «Φωνή της Νέας Σμύρνης». Αναφέρονταν στις δραστηριότητες και στα σημαντικότερα γεγονότα που αφορούσαν το σχολείο μας. Προφορικές μαρτυρίες παλιών μαθητών αλλά και η βοήθεια και η συμπαράσταση της διευθύντριας μας κ.Νικολακοπούλου συμπλήρωσαν τις γνώσεις μας για το σχολείο μας που θα προσπαθήσουμε να σας παρουσιάσουμε παρακάτω.Αρχικά στην Ν.Σμύρνη λειτουργούσαν ένα γυμνάσιο θηλέων που στεγαζόταν σε ένα κτήριο κοντά στην πλατεία της Ν.Σμύρνης και ένα Γυμνάσιο αρένων. Όπως διαβάζουμε στις εφημερίδες της εποχής, το κτήριο στο οποίο στεγαζόταν το γυμνάσιο θηλέων ήταν ακατάλληλο και ο Σύλλογος Γονέων έκανε κρούσεις στην τότε κυβέρνηση να χτιστεί ένα καινούργιο σχολικό συγκρότημα. Έτσι το 1968-69 το Γυμνάσιο θηλέων Ν.Σμύρνης μεταφέρεται στο καινούργιο κτήριο και ονομάζεται 2ο Γυμνάσιο-Λύκειο θηλέων το επονομαζόμενο «Κεντρικό» στην συνέχεια όμως επειδή ο αριθμός των μαθητριών αυξήθηκε, χωρίστηκε σε δύο σχολεία στο 2ο και στο 3ο Γυμνάσιο Ν.Σμύρνης, το μεν πρώτο ονομάστηκε «Ομήρειο» το δε άλλο «Κεντρικό». Το σχολικό κτήριο διέθεται 32 αίθουσες διδασκαλίας, γραφεία Λυκειάρχου, Καθηγητών και επιστατών και όλους τους βοηθητικούς χώρους.Σύμφωνα με την εφημερίδα η «Φωνή της Ν.Σμύρνης» (15/06/77) οι γονείς ζητούσαν αποσυμφόρηση του Γυμνασίου Αρρένων της κεντρικής πλατείας Ν.Σμύρνης και μεταφορά τμήματός του στο νέο σχολικό συγκρότημα.Ένα άλλο πρόβλημα που φαίνεται να υπήρχε είναι η ανακατανομή των μαθητριών ανάλογα με την περιοχή. Οι γονείς ζητούσαν να εγγράφονται οι μαθήτριες από τις κοντινές περιοχές.Αλλά γιατί «Ομήρειον» και «Κεντρικό»; Όπως όλοι γνωρίζουμε η Ν.Σμύρνη χτίστηκε και διαμορφώθηκε απ τους πρόσφυγες της Μ.Ασίας που ήρθαν στην Ελλάδα το 1922 μετά την Μικρασιατική καταστροφή. Πολλά κτήρια, σύλλογοι, σχολεία οργανώσεις, φέρνουν το ίδιο όνομα με αυτό που είχαν στη Σμύρνη. Για παράδειγμα ο Πανιώνιος, η Ευαγγελική σχολή Σμύρνης, ο Μίλωνας, η Εστία της Ν.Σμύρνης. Έτσι λοιπόν και το δικό μας σχολείο έχει το όνομα «Κεντρικό» για να θυμίζει παλιές δόξες των Ελλήνων της Σμύρνης.Το 1979-80 τα σχολεία έγιναν μικτά αφού όπως είπαμε παραπάνω μεταφέρθηκε εδώ και το αρένων.
Εργάστηκαν οι μαθητές: 

</doc>
<doc id="58833" url="https://el.wikipedia.org/wiki?curid=58833" title="Ανδρέας Ανδριανόπουλος">
Ανδρέας Ανδριανόπουλος

Ο Ανδρέας Ανδριανόπουλος (γενν. 1946) είναι Έλληνας πολιτικός και πανεπιστημιακός.
Βιογραφικά στοιχεία.
Γεννήθηκε το 1946 στον Πειραιά και είναι γιος του Γιάννη Ανδριανόπουλου, ενός εκ των πέντε ιδρυτών του Ολυμπιακού. Θείος του ήταν ο πρώην δήμαρχος Πειραιά και βουλευτής Γιώργος Ανδριανόπουλος. Σπούδασε Πολιτικές Επιστήμες στην Αθήνα και Συγκριτική Πολιτειολογία, Ανάπτυξη και Διεθνείς Σχέσεις στα Πανεπιστήμια Κεντ και Κέμπριτζ της Αγγλίας και Όσλο της Νορβηγίας. Είναι διπλωματούχος του ειδικού τμήματος Ηγεσίας και Διοίκησης της Σχολής Κέννεντυ του Πανεπιστημίου του Χάρβαρντ ενώ είναι και κάτοχος δύο επίτιμων διδακτορικών διπλωμάτων.
Οι θέσεις του είναι φιλελεύθερες. Θεωρείται - μαζί με τον Στέφανο Μάνο - ο κυριότερος εκπρόσωπος της φιλελεύθερης παράδοσης στην Ελλάδα.
Πολιτική σταδιοδρομία.
Η πολιτική του καριέρα ξεκίνησε αμέσως μετά τη μεταπολίτευση με τη Νέα Δημοκρατία όπου έμεινε για πολλά χρόνια. Έχει διατελέσει αρκετές φορές υπουργός και υφυπουργός σε κυβερνήσεις της Νέας Δημοκρατίας:
και έχει εκλεγεί επτά φορές βουλευτής Πειραιώς, ενώ το 1986 εξελέγη Δήμαρχος Πειραιά, θέση στην οποία παρέμεινε ως το 1989.
Το 1994 αποχώρησε από τη Νέα Δημοκρατία, λόγω πολιτικών διαφωνιών με τον τότε αρχηγό Μιλτιάδη Έβερτ, ο οποίος δήλωνε πως «Η Νέα Δημοκρατία δεν είναι νεοφιλελεύθερο κόμμα». Στη συνέχεια δεν ασχολήθηκε ενεργά με την πολιτική, απλά δημοσίευε άρθρα σε Ελληνικά και ξένα έντυπα και συμμετείχε σε τηλεοπτικές συζητήσεις, ενώ παρουσίασε και δύο δικές του εκπομπές.
Το 1999 κατά τη διάρκεια των Νατοϊκών βομβαρδισμών στη Σερβία εγκάλεσε τα Ελληνικά ΜΜΕ και τους δημοσιογράφους ως «φερέφωνα» της σέρβικης προπαγάνδας του καθεστώτος του Σλόμπονταν Μιλόσεβιτς, προκαλώντας ρήξη με τα Ελληνικά ΜΜΕ και τηλεοπτικές συζητήσεις. Πριν τις βουλευτικές εκλογές του 2004 αποδέχθηκε πρόταση του ΠΑΣΟΚ να συμμετέχει στο ψηφοδέλτιο επικρατείας του κόμματος, ως ανεξάρτητος. Τελικά εξελέγη, αλλά από τότε έχει εκφράσει αρκετές διαφωνίες με τη γραμμή του ΠΑΣΟΚ και του αρχηγού του. Στις 22 Απριλίου 2004 κατέθεσε δήλωση ανεξαρτητοποίησής του. 
Την έκπτωσή του από το βουλευτικό αξίωμα (με ψήφους 10 υπέρ και 1 κατά) αποφάσισε στις 12 Οκτωβρίου 2006 το Ανώτατο Ειδικό Δικαστήριο, σύμφωνα με τις διατάξεις περί ασυμβίβαστου της βουλευτικής ιδιότητας, καθώς ο ίδιος ασκούσε επιχειρηματική δραστηριότητα (εργαζόταν ως επικεφαλής ομάδας διεθνών ειδικών συμβουλεύοντας την κυβέρνηση της Ρωσικής Ομοσπονδίας σε θέματα Ανταγωνισμού και Απελευθέρωσης των Αγορών). Τη βουλευτική του έδρα κατέλαβε η Ρόζα Βρεττού, πρώτη αναπληρωματική στο ψηφοδέλτιο Επικρατείας του ΠΑΣΟΚ, η οποία είχε υποβάλει την ένσταση.

</doc>
<doc id="58835" url="https://el.wikipedia.org/wiki?curid=58835" title="Σκίουρος">
Σκίουρος

Σκίουρος ή βερβερίτσα είναι το κοινό όνομα μικρού θηλαστικού της οικογένειας Σκιουρίδες. Το όνομα αυτό προέρχεται από τις ελληνικές λέξεις "σκιά" και "ουρά". Συνήθως η λέξη χρησιμοποιείται για να κατονομάσει ζώα του γένους "Σκίουρος" ("Sciurus") και Ταμιασκίουρος ("Tamiasciurus"). Αυτά τα τυπικά μέλη της οικογένειας είναι τρεις σκίουροι με μεγάλες φουντωτές ουρές, που απαντώνται στην Ευρώπη, την Ασία και την Αμερική. Παρόμοια γένη υπάρχουν και στην Αφρική. Ωστόσο, στις Σκιουρίδες περιλαμβάνονται επίσης οι ιπτάμενοι σκίουροι, και σκίουροι εδάφους όπως οι κυνόμυες και οι μαρμότες.
Τα πιο συνηθισμένα είδη σκίουρου είναι ο Σκίουρος Αλεπού ("S. niger" - "Σκίουρος ο μαύρος"), ο Ανατολικός Γκρι Σκίουρος ("S. carolinensis" - "Σκίουρος της Καρολίνας"), ο Δυτικός Γκρι Σκίουρος ("S. griseus" - "Σκίουρος ο φαιός"), ο Σκίουρος του Ντάγκλας ("Tamiasciurus douglasii" - "Ταμιασκίουρος του Ντάγκλας") και ο Αμερικάνικος Κόκκινος Σκίουρος ("T. hudsonicus" Ταμιασκίουρος του Χάντσον). Υπάρχουν πάνω από 270 αναγνωρισμένα είδη.
Εμφάνιση.
Το πιο γνωστό χαρακτηριστικό του σκίουρου είναι η μακριά φουντωτή ουρά, που σε μερικά είδη έχει μήκος περίπου ίδιο του κορμιού του. Τα πισινά του πόδια είναι σχετικά μεγάλα και το ζωάκι μπορεί άνετα να κάθεται πάνω τους με τα μικρά μπροστινά να κρατάνε καρπό ή άλλο αντικείμενο. Τα μπροστινά όσο και τα πισινά πόδια εξοπλίζονται με μικρά αλλά δυνατά νύχια κατάλληλα για σκάψιμο στο έδαφος και σκαρφάλωμα σε δέντρα.
Το χρώμα του σκίουρου διαφέρει ανάλογα με το είδος, με τα πιο συνηθισμένα χρώματα το μαύρο, το κόκκινο, το γκρίζο και το καφέ στην πλάτη και το λευκό στην κοιλιά. Οι σκίουροι έχουν διπλό τρίχωμα, το εσωτερικό είναι πυκνό κι απαλό στην αφή, ενώ το εξωτερικό αποτελείται από μακριές σκληρές τρίχες.
Ο σκίουρος έχει αμυγδαλωτά σκούρα προεξέχοντα μάτια, σχετικά μεγάλα για το μέγεθος του κεφαλιού του, με αρκετή απόσταση μεταξύ τους. Τα τριγωνικά του αυτιά είναι στητά και σε μερικά είδη έχουν τούφες στην κορυφή τους. Το ρύγχος του είναι μικρό και λήγει σε στρογγυλή μύτη.
Οι μεγαλύτεροι σκίουροι, οι μαρμότες, φτάνουν μέχρι 8 κιλά, ενώ οι μικρότεροι, που βρίσκονται στη δυτική Αφρική, έχουν βάρος μόλις 15 γραμμάρια. 
Διατροφή.
Αντίθετα με τα κουνέλια και τα ελάφια, οι σκίουροι μερικών ειδών δεν μπορούν να χωνέψουν την κυτταρίνη και πρέπει να βασιστούν σε τροφές πλούσιες σε πρωτεΐνες, υδατάνθρακες και λίπος. Όμως, ο ιπτάμενος σκίουρος του Πακιστάν (επιστημονική ονομασία "Eupetaurus cinereus" ― "Ευπέταυρος ο στακτόχρους") τρώει σχεδόν αποκλειστικά βελόνες από πεύκα, μια τροφή με μεγάλη ποσότητα κυτταρίνης. 
Οι σκίουροι γενικώς είναι παμφάγοι, τρώνε μια μεγάλη ποικιλία τροφών φυτικής προέλευσης, συμπεριλαμβανομένων καρυδιών, καρπών, φρούτων, μυκήτων, καθώς και εντόμων όπως μυρμήγκια, πεταλούδες και σκαθάρια, αυγών ακόμη και μικρών θηλαστικών (κουνελιών), πουλιών, βατράχων και ψοφιμιών. Στις τροπικές περιοχές, αυτού του είδους οι τροφές αντικαθιστούν τα φθινοπωρινά καρύδια.
Μερικοί σκίουροι του εδάφους πέφτουν σε χειμερία νάρκη το χειμώνα, αν και ξυπνάνε κάθε τόσο, παραμένοντας όμως στη φωλιά τους. Πριν ξεκινήσει αυτή η φάση, τρώνε υπερβολικά για να κερδίσουν βάρος. Μερικοί μάλιστα διπλασιάζουν το βάρος τους. Οι πιο μικροί σκίουροι όπως αυτοί του είδους "Tamias", παχαίνουν αλλά όχι αρκετά για να τα καταφέρουν χωρίς πρόσθετες προμήθειες, που τις μαζεύουν το φθινόπωρο και τις βάζουν στη φωλιά τους κάτω από το έδαφος. Επιλέγουν φαΐ με ακόρεστα λιπαρά οξέα όπως το λινελαϊκό οξύ για αυτό το σκοπό, το οποίο χωνεύεται κατά την περίοδο της χειμερίας νάρκης όταν η σωματική θερμοκρασία τους είναι χαμηλή. Τα κορεσμένα λιπαρά οξέα δεν χωνεύονται υπό τέτοιες συνθήκες.
Οι αρχές της άνοιξης είναι η δυσκολότερη περίοδος για τους σκίουρους των δέντρων σε τροπικά κλίματα. Αυτοί οι σκίουροι δεν πέφτουν σε χειμέρια νάρκη, αλλά μαζεύουν και θάβουν καρπούς για να έχουν το χειμώνα. Την άνοιξη όμως τα θαμμένα καρύδια που μένουν αρχίζουν να φυτρώνουν και δεν είναι πλέον διαθέσιμα για τροφή. Νέες πηγές φαγητού δεν είναι ακόμη διαθέσιμες. Στις περιόδους αυτές οι σκίουροι βασίζονται πάρα πολύ σε μπουμπούκια δέντρων. Το καλοκαίρι η δίαιτα αυτών των ειδών αποτελείται κυρίως από έντομα.
Αναπαραγωγή.
Οι σκίουροι είναι πολυγαμικοί. Ο θηλυκός σκίουρος των ειδών που πέφτουν σε χειμέρια νάρκη έχει οίστρο λίγες βδομάδες μετά τη λήξη της περιόδου αυτής, και ενδιαφέρεται για ζευγάρωμα για λίγες ώρες μέχρι μία μέρα, ανάλογα με το είδος. Αυτοί οι σκίουροι ζευγαρώνουν μόνο μία φορά το χρόνο, αργά το χειμώνα ή στις αρχές της άνοιξης. Άλλα είδη αναπαράγονται και δεύτερη φορά το καλοκαίρι.
Πολλοί σκίουροι του εδάφους γεννάνε από έξι έως εννέα μικρά, σε αντιδιαστολή με αυτούς με κατοικία τα δέντρα, οι οποίοι έχουν μια γέννα με δύο έως τέσσερα μικρά. Οι νεογέννητοι έχουν κλειστά τα μάτια και δεν έχουν καθόλου τρίχωμα. Μετά από ένα μήνα περίπου, τα μάτια τους ανοίγουν, και λίγες μέρες ή βδομάδες αργότερα, (ο χρόνος ποικίλει για τα διάφορα είδη), μπορούν να βγαίνουν μόνα τους από τη φωλιά.
Κυνήγι.
Μέχρι την εποχή μας, το κρέας του σκίουρου θεωρούταν εκλεκτό πιάτο σε περιοχές των ΗΠΑ, γι’ αυτό και τον κυνηγούσαν. Σήμερα η κατανάλωση σκίουρων περιορίζεται κυρίως σε κυνηγούς.
Σε άλλες χώρες όπως η Ρωσία κι ο Καναδάς, το ζώο εκτιμάται πολύ για την ποιότητα της γούνας του, από την οποία φτιάχνονται παλτά. Η γούνα συχνά βάφεται ώστε να μοιάζει με τις πιο πολύτιμες άλλων ζώων. 
Σε ορισμένα μέρη κατοικημένα από ανθρώπους, ο σκίουρος θεωρείται παράσιτο και τοποθετούνται παγίδες, όπως περιγράφεται παρακάτω. Αλλά σε αυτές τις περιπτώσεις, ο σκοπός είναι η απομάκρυνση παρά η εξολόθρευσή του.
Βλαβερότητα.
Οι σκίουροι είναι γενικά έξυπνα και επίμονα ζώα. Σε κατοικήσιμες περιοχές έχουν την κακή συνήθεια να τρώνε από ταΐστρες πουλιών, να σκάβουν σε γλάστρες είτε για να θάψουν είτε για να βρουν καρπούς και να φτιάχνουν φωλιές σε φιλόξενες γι’ αυτούς περιοχές, όπως σοφίτες. 
Οι σκίουροι καμιά φορά μπορούν να αποτελέσουν πραγματική επιδημία γιατί μασούν φαγώσιμα και μη φαγώσιμα αντικείμενα. Το συνήθειο αυτό διατηρεί τα δόντια τους αιχμηρά και τα φθείρει ώστε να πέσουν (τα τρωκτικά αλλάζουν συνεχώς δόντια). Κάποιοι ιδιοκτήτες καταφεύγουν σε ενδιαφέροντες τρόπους απώθησης τους, για παράδειγμα τοποθετώντας στις σοφίτες κομμάτια γούνας από κατοικίδιες γάτες ή σκύλους. Η γούνα αυτή δηλώνει στο σκίουρο πως στην περιοχή υπάρχουν “κυνηγοί” και δεν φωλιάζει πια εκεί. Ψεύτικες κουκουβάγιες κι άλλων ειδών σκιάχτρα γενικά αγνοούνται από τα ζώα, και ο καλύτερος τρόπος να τα αποτρέψει κανείς από το να μασούν τα πάντα είναι να τα καλύψει με κάτι που τα κάνει ανεπιθύμητα: για παράδειγμα απαλό πανί ή σκόνη κόκκινης πιπεριάς. Ακόμη και παγίδες επιστρατεύονται για να εκδιωχθούν οι σκίουροι από κατοικημένες περιοχές.
Οι σκίουροι μπορούν να εκπαιδευτούν να τρώνε από το χέρι του ανθρώπου. Επειδή μπορούν να αποθηκεύουν στο σώμα τους το παραπανίσιο φαγητό, θα φάνε όσο βρούνε διαθέσιμο. Οι σκίουροι που κατοικούν σε πάρκα και πόλεις μαθαίνουν πως ο άνθρωπος είναι πηγή έτοιμου φαγητού. Ωστόσο, το τάισμα με το χέρι δεν ενδείκνυται καθώς το ζωάκι μπορεί να μεταφέρει μεταδοτικές ασθένειες. Ακόμη, δυσκολεύονται να ξεχωρίσουν τα δάχτυλα από το φαγητό και τα δαγκώματα είναι οδυνηρά.
Οι σκίουροι προκαλούν συχνά προβλήματα και στην ηλεκτροδότηση, καθώς μπαίνουν στους μετασχηματιστές ψάχνοντας για τροφή. Τότε παθαίνουν ηλεκτροπληξία και προκαλούν βραχυκυκλώματα που καταστρέφουν τον εξοπλισμό. Οι σκίουροι κατόρθωσαν να “ρίξουν” το υπερσύγχρονο χρηματιστήριο NASDAQ δύο φορές και να προκαλέσουν προβλήματα στο Πανεπιστήμιο της Αλαμπάμα. Επίσης ακονίζουν τα δόντια τους σε κλαδιά δέντρων, αλλά δεν μπορούν να τα ξεχωρίσουν από ηλεκτροφόρα καλώδια. Συχνά χρησιμοποιείται ελαστικό για να εμποδίσει την πρόσβασή τους σε τέτοιες εγκαταστάσεις.
Επιρροή στο μοντέρνο πολιτισμό.
Παρά το γεγονός πως θεωρούνται από αρκετούς βλαβεροί, γενικότερα είναι αγαπητά ζώα, χάρις στην γλυκύτατη εμφάνισή τους, τη χαριτωμένη τους κίνηση και τη συνήθεια να μαζεύουν καρύδια. Οι σκίουροι είναι από τα πιο επιτυχημένα άγρια αστικά είδη, καθώς αντίθετα με τους αρουραίους θεωρούνται συμπαθητικοί. Οι σκίουροι είναι δημοφιλείς χαρακτήρες σε πολλά καρτούν, όπως ο «"Ρόκυ, ο Ιπτάμενος Σκίουρος"» και οι «"Τσιπ και Ντέηλ"» του Ντίσνεϋ.
Οι αλμπίνοι σκίουροι θεωρούνται από κάποιους σημάδι καλής τύχης. Το Olney στο Ιλλινόις είναι το σπίτι της μεγαλύτερης γνωστής αποικίας σκίουρων αλμπίνων.

</doc>
<doc id="58837" url="https://el.wikipedia.org/wiki?curid=58837" title="Κατάλογος ελληνικών συνοικιών Σμύρνης">
Κατάλογος ελληνικών συνοικιών Σμύρνης

Οι ελληνικές συνοικίες της Σμύρνης όπως ήταν πριν από το 1922:

</doc>
<doc id="58838" url="https://el.wikipedia.org/wiki?curid=58838" title="Νίκος Νικολόπουλος">
Νίκος Νικολόπουλος

Ο Νίκος Νικολόπουλος (Πάτρα, 21 Φεβρουαρίου 1958) είναι Έλληνας συγγραφέας, πολιτικός, πρώην βουλευτής Αχαΐας και Πρόεδρος του Χριστιανοδημοκρατικού Κόμματος Ελλάδος.
Έχει γίνει γνωστός για τον έντονο λόγο και την εναντίωση του προς τους δανειστές του Ελληνικού κράτους, καταψηφίζοντας τα πρώτα δύο μνημόνια, όμως υπερψήφισε το τρίτο. Η ρητορική του έχει χαρακτηριστεί ως λαϊκιστική, ενώ κάποιες από τις θέσεις του έχουν χαρακτηριστεί ομοφοβικές και ακροδεξιές.
Βιογραφικά στοιχεία.
Προσωπική ζωή και σπουδές.
Ο Νίκος Νικολόπουλος γεννήθηκε στις 21 Φεβρουαρίου 1958 στην Πάτρα. Σπούδασε πολιτικές επιστήμες στο Πάντειο Πανεπιστήμιο και Κοινωνική Θεολογία στη Θεολογική Σχολή του Εθνικού και Καποδιστριακού Πανεπιστημίου Αθηνών καθώς και στην Ανωτέρα Σχολή Στελεχών Επιχειρήσεων. Ακολούθησε μεταπτυχιακές σπουδές στην Εθνική Σχολή Δημόσιας Υγείας και στη Θεολογική Σχολή του Πανεπιστημίου Αθηνών. Είναι υποψήφιος διδάκτωρ στην Οικονομική Σχολή του Δημοκρίτειου Πανεπιστημίου Θράκης. Ιδιώτευσε ως οικονομικός σύμβουλος και ανέπτυξε σημαντική εκδοτική δραστηριότητα. Υπήρξε ιδρυτής και εκδότης του περιοδικού Νέος Λόγος και άλλων εντύπων. Την περίοδο 2007-2009 διετέλεσε αντιπρόεδρος του Ταμείου Παρακαταθηκών και Δανείων.
Είναι παντρεμένος με την Αναστασία Μανωλοπούλου και έχουν αποκτήσει τέσσερα παιδιά. Σύμφωνα με δημοσιεύματα, είναι ιδιοκτήτης 50 ακινήτων.
Πολιτική σταδιοδρομία.
Σε νεαρή ηλικία ασχολήθηκε με την πολιτική διατελώντας πρόεδρος της νομαρχιακής επιτροπής Χίου (1979) και της νομαρχιακής επιτροπής Αχαΐας (1981) της ΟΝΝΕΔ. Στη συνέχεια αναμείχθηκε με την τοπική αυτοδιοίκηση εκλεγόμενος στις δημοτικές εκλογές του 1986 πρώτος σε ψήφους δημοτικός σύμβουλος του Δήμου Πατρέων. Στις εθνικές εκλογές του Νοεμβρίου 1989 εξελέγη βουλευτής με τη Νέα Δημοκρατία για να επανεκλεγεί και σε αυτές του 1990. Τον ίδιο χρόνο έθεσε υποψηφιότητα για τον δημαρχιακό θώκο, επικεφαλής της παράταξης "«Μέλλον της Πάτρας»", στις εκλογές όμως που ακολούθησαν ηττήθηκε συγκεντρώνοντας το 37,11% των ψήφων. Στις εθνικές εκλογές του 1993, 1996, 2000 και 2004 επανεξελέγη βουλευτής Αχαΐας, απέτυχε όμως να εκλεγεί το 2007. Στις βουλευτικές εκλογές του 2009 εξελέγη βουλευτής Αχαΐας συγκεντρώνοντας 21.705 σταυρούς. Στη διπλή εκλογική αναμέτρηση του Μαίου και Ιουνίου 2012 επανεξελέγη και τις δύο φορές Βουλευτής Αχαΐας.
Την περίοδο 1990-1993 διετέλεσε κοινοβουλευτικός εκπρόσωπος της Νέας Δημοκρατίας, ενώ έχει χρηματίσει τακτικό μέλος του Συμβουλίου της Ευρώπης (2004-2007), τακτικό μέλος της Δυτικουρωπαϊκής Ένωσης, μέλος της εξεταστικής επιτροπής για το σκάνδαλο των δομημένων Ομόλογων, αναπληρωτής γραμματέας της Διεθνούς Κοινοβουλευτικής Συνέλευσης Ορθοδοξίας, μέλος της Διακοινοβουλευτικής Επιτροπής Μεσογείου και πρόεδρος της Διακομματικής Επιτροπής Ορθοδοξίας και Θρησκευμάτων της Βουλής των Ελλήνων.
Ανέλαβε υφυπουργός Εργασίας στην κυβέρνηση συνεργασίας υπό τον Αντώνη Σαμαρά, που ορκίστηκε στις 21 Ιουνίου 2012. Λίγες μέρες αργότερα, στις 9 Ιουλίου 2012, ο Νίκος Νικολόπουλος παραιτήθηκε λόγω της διαφωνίας του για το θέμα της επαναδιαπραγμάτευσης της δανειακής σύμβασης της Ελλάδος με τους εταίρους της. Απαλλάχθηκε των καθηκόντων του στις 12 Ιουλίου και στη θέση του τοποθετήθηκε ο Νίκος Παναγιωτόπουλος. Στις 3 Αυγούστου 2012 διεγράφη από την Κοινοβουλευτική Ομάδα της Νέας Δημοκρατίας.
Στις 23 Μαΐου 2013 ίδρυσε το Χριστιανοδημοκρατικό Κίνημα, το οποίο στη συνέχεια εξελίχθηκε στο Χριστιανοδημοκρατικό Κόμμα Ελλάδος. Το 2014 εντάχθηκε στην Κοινοβουλευτική Ομάδα των Ανεξάρτητων Ελλήνων και εξελέξη βουλευτής Αχαΐας στις εκλογές του Ιανουαρίου 2015. Τις 5 Φεβρουαρίου 2015, ο Νίκος Νικολόπουλος επιλέχθηκε για να γίνει ο κοινοβουλευτικός εκπρόσωπος των ΑΝ.ΕΛ.. Στις εκλογές του Σεπτεμβρίου 2015 επανεξελέγη βουλευτής Αχαΐας. Στην ψήφιση του νομοσχεδίου "«Μέτρα για την εφαρμογή της συμφωνίας δημοσιονομικών στόχων και διαρθρωτικών μεταρρυθμίσεων»", ο Νικολόπουλος ψήφισε «ναι επί της αρχής», αλλά καταψήφισε τα άρθρα 1, 2, 5, 10, 13 και 21, διαφοροποιούμενος από την κομματική γραμμή. Ένα μήνα αργότερα, καταψήφισε το νομοσχέδιο με τα προαπαιτούμενα, με αποτέλεσμα να διαγραφεί από την κοινοβουλευτική ομάδα των ΑΝ.ΕΛ., αλλά δεν παρέδωσε την έδρα του.
Ομοφοβικά σχόλια και αντιδράσεις.
Στις 27 Αυγούστου 2014 σχολίασε υβριστικά στο Twitter τον αρραβώνα του πρωθυπουργού του Λουξεμβούργου, Σαβιέ Μπετέλ, με τον σύντροφό του, αποκαλώντας τους «πουσταριά». Οι αναρτήσεις του αυτές προκάλεσαν έντονες αντιδράσεις στα κοινωνικά δίκτυα και στα ΜΜΕ. Απαντώντας στους επικριτές του ο Νικολόπουλος δήλωσε ότι η ομοφυλοφιλία είναι ψυχοπαθολογική εκτροπή κι ότι η προσπάθεια κοινωνικής αποδοχής της είναι βλάσφημη πράξη που υπονομεύει την κοινωνική φύση. Επίσης σημείωσε ότι το κόμμα του θα αγωνιστεί ώστε να μην εξαπλωθεί και να μην αποτελέσει παιδικό πρότυπο.
Αργότερα σε νέες δηλώσεις του συνέδεσε την ομοφυλοφιλία με την παιδοφιλία και την κτηνοβασία, υποστηρίζοντας ότι είναι Χριστιανός Ορθόδοξος που προστατεύει τα θρησκευτικά οικογενειακά πρότυπα. Έχει χαρακτηρίσει το Pride της Αθήνας «αηδιαστικό» και επιτέθηκε στην κυβέρνηση και τη δικαιοσύνη ότι στηρίζουν τα ΛΟΑΤ άτομα χωρίς να επεμβαίνουν δυναμικά.

</doc>
<doc id="58841" url="https://el.wikipedia.org/wiki?curid=58841" title="Κατάλογος Ελληνικών εφημερίδων Σμύρνης">
Κατάλογος Ελληνικών εφημερίδων Σμύρνης



</doc>
<doc id="58842" url="https://el.wikipedia.org/wiki?curid=58842" title="Ανδρέας Παπαγιαννακόπουλος">
Ανδρέας Παπαγιαννακόπουλος

Ο Ανδρέας Παπαγιαννακόπουλος (Λιβάρτζι Αχαΐας, 1845 - Αθήνα, 12 Ιανουαρίου 1911) ήταν δικηγόρος και βουλευτής Καλαβρύτων και Αχαΐας.
Βιογραφικά στοιχεία.
Γεννήθηκε στο Λειβάρτζι Καλαβρύτων αλλά εγκαταστάθηκε νωρίς στην Πάτρα. Σπούδασε νομικά και ασχολήθηκε με την δημοσιογραφία, όπου εξέδωσε τις εφημερίδες «Πέλοπας», το 1874, και «Τοξότης», το 1876. Το 1883 διορίστηκε δημοτικός αστυνομικός αλλά τον επόμενο χρόνο παύθηκε.
Το 1885 εκλέχτηκε βουλευτής Καλαβρύτων και στη συνέχεια, από το 1887 έως το 1910 βουλευτής Αχαΐας. Το 1907 έθεσε υποψηφιότητα για τον δημαρχιακό θώκο της Πάτρας χωρίς επιτυχία. 
Απεβίωσε στις 12 Ιανουαρίου 1911 στην Αθήνα στον Ευαγγελισμό. Ο επικήδειος εκφωνήθηκε από τον Λουκά Ρούφο.

</doc>
<doc id="58845" url="https://el.wikipedia.org/wiki?curid=58845" title="Διεθνής Οργανισμός Γαλλοφωνίας">
Διεθνής Οργανισμός Γαλλοφωνίας

Ο Διεθνής Οργανισμός Γαλλοφωνίας (γαλλικά: "Organisation internationale de la Francophonie") είναι ένας διεθνής οργανισμός γαλλόφωνων χωρών και κυβερνήσεων, με έδρα το Παρίσι. Γενικός Γραμματέας είναι από το 2002 ο Σενεγαλέζος Αμπντού Ντιουφ. Ο Οργανισμός ιδρύθηκε στις 20 Μαρτίου του 1970. Το σύνθημα του οργανισμού είναι "égalité, complémentarité, solidarité" (Ισότητα, Αλληλοσυμπλήρωση, Αλληλεγγύη). 
Τα κοινά στοιχεία της Γαλλοφωνίας είναι η γαλλική γλώσσα και οι αξίες που αντιπροσωπεύει όπως είναι η πολιτιστική ποικιλομορφία, η πολυγλωσσία, η ελευθερία και ο σεβασμός των ανθρωπίνων δικαιωμάτων. Ο Διεθνής Οργανισμός της Γαλλοφωνίας, δραστηριοποιείται στους χώρους της διεθνούς πολιτικής, και της πολυμερούς συνεργασίας και συντελεί στην εδραίωση της ειρήνης, της συνεργασίας, της αλληλεγγύης και της διαρκούς ανάπτυξης. Αποτελείται από διάφορους λαούς οι οποίοι πέρα από τις διαφορές τους, τρέφουν μια κοινή πολιτική και πολιτιστική φιλοδοξία: να δημιουργήσουν αληθινά κράτη δικαίου και να προάγουν τη γλωσσική και πολιτιστική ποικιλία. Η οικονομική αλληλεγγύη μεταξύ των χωρών της Γαλλοφωνίας έχει αντίστοιχη σημασία, όπως επισημαίνει ο κ. Αμπντού Ντιουφ , με την πολιτική αλληλεγγύη. Μεταξύ των 40 φτωχότερων χωρών του κόσμου, οι μισές είναι γαλλόφωνες.
Καθιέρωση του όρου.
Ο όρος «γαλλόφωνη κοινότητα» καθιερώθηκε από το Γάλλο γεωγράφο Ονεσίμ Ρεκλύ, το 1880 και αναφέρεται στην κοινότητα των ανθρώπων που χρησιμοποιούν τα γαλλικά. Ο όρος «"francophonie"» επίσης χρησιμοποιείται διεθνώς για να υποδηλώσει τους ανθρώπους των οποίων η μητρική ή η δεύτερη γλώσσα είναι τα γαλλικά.
Μέλη.
Τα μέλη που απαρτίζουν τον οργανισμό είναι 53 (υπάρχουν και 2 συνδεδεμένα μέλη, καθώς επίσης και 13 χώρες-παρατηρητές). Ο οργανισμός έχει και θέση παρατηρητή στο Συμβούλιο Ασφαλείας των Ηνωμένων Εθνών. Η Ελλάδα είναι συνδεδεμένο μέλος του Οργανισμού από το 2004 και πλήρες μέλος από το 2006.
Σύνοδοι Κορυφής.
Σύνοδοι κορυφής γίνονται κάθε δύο χρόνια και οι ηγέτες των κρατών μελών του Οργανισμού έχουν την ευκαιρία να ανταλλάξουν απόψεις και να αναπτύξουν στρατηγικές και στόχους για την Κοινότητα.
Οι προηγούμενες Σύνοδοι Κορυφής έχουν γίνει στα εξής μέρη:
Αποστολή.
Η αποστολή του Οργανισμού αναφέρεται λεπτομερώς στη Χάρτα του Οργανισμού (Charte de la Francophonie). Ο ισχύων καταστατικός χάρτης υιοθετήθηκε στις 23 Νοεμβρίου 2005 στην πρωτεύουσα της Μαδαγασκάρης, Ανταναναρίβο.
Πρωταρχικός σκοπός του οργανισμού είναι η προώθηση της γαλλικής γλώσσας διεθνώς, όπως και το να προαγάγει τη γλωσσική και πολιτιστική διαφορετικότητα στη σύγχρονη εποχή της παγκοσμιοποίησης. Επίσης, στόχος του οργανισμού είναι η προώθηση της δημοκρατίας και η προστασία των ανθρωπίνων δικαιωμάτων.
Μεταξύ των δραστηριοτήτων που αναπτύσσει ο Οργανισμός είναι η διοργάνωση ανά τετραετία των Αγώνων της Γαλλοφωνίας, που είναι αθλητικές και πολιτιστικές εκδηλώσεις.
Θεσμικό πλαίσιο.
Το θεσμικό πλαίσιο της Γαλλοφωνίας αποτελείται από τους πολιτικούς θεσμούς και από τους φορείς. Οι πολιτικοί θεσμοί αφορούν σε διασκέψεις των αρχηγών κρατών και κυβερνήσεων της Γαλλοφωνίας, που συνέρχονται κάθε δύο χρόνια σε διαφορετική χώρα και καθορίζουν τις μεγάλες κατευθύνσεις του κινήματος για τα δύο επόμενα χρόνια. 
Η Διάσκεψη των επιφορτισμένων με τη Γαλλοφωνία Υπουργών συνέρχεται σε τακτά χρονικά διαστήματα για να καθορίσει το πρόγραμμα των φορέων και να χαράξει τις μεγάλες κατευθύνσεις της πολυμερούς Γαλλοφωνίας που αντιπροσωπεύει η Διεθνής Οργάνωση Γαλλοφωνίας. 
Το Μόνιμο Συμβούλιο Γαλλοφωνίας (CPF), που αποτελείται από τους προσωπικούς εκπροσώπους των αρχηγών κρατών και κυβερνήσεων, συνέρχεται σε τακτικότερα διαστήματα, κάθε φορά που το απαιτεί η ημερησία διάταξη.

</doc>
<doc id="58847" url="https://el.wikipedia.org/wiki?curid=58847" title="Παναγιώτης Ραφαηλίδης">
Παναγιώτης Ραφαηλίδης

Ο Παναγιώτης Ραφαηλίδης (3 Ιανουαρίου 1980) είναι Έλληνας τραγουδιστής. Το 2003 έκανε την πρώτη του σημαντική τηλεοπτική εμφάνιση στη σειρά "Eurostar". 
Βιογραφία.
Γεννήθηκε στις 3 Ιανουαρίου. Κατάγεται από τις Κρηνίδες της Καβάλας. . Όπως έχει δηλώσει ο ίδιος σε συνέντευξή του σε πολύ μικρή ηλικία έχασε τη φωνή του και χρειάστηκε τη βοήθεια λογοθεραπευτή για να επανέλθει. Σπούδασε στο Πάντειο Πανεπιστήμιο , τελικά όμως τον κέρδισε η πίστα. Το τραγούδι μπήκε εντελώς τυχαία στη ζωή του. Μια φίλη του τραγουδίστρια, το 2004, τον έπεισε να λάβει μέρος στο Eurostar, έναν διαγωνισμό που έκανε η ΕΡΤ για να επιλεχθεί αντιπρόσωπός μας στη Eurovision. Ο Παναγιώτης βγήκε 4ος! (Τελικά αποφασίστηκε να μας εκπροσωπήσει ο Σάκης Ρουβάς). Αυτό όμως στάθηκε η αφορμή να τον δουν άνθρωποι του χώρου και αμέσως ξεκίνησε να εμφανίζεται στο πλευρό του Γιάννη Πλούταρχου στο "Posidonio", ενώ ταυτόχρονα υπέγραψε το πρώτο του δισκογραφικό συμβόλαιο με την Minos EMI. Αμέσως μετά, εμφανίστηκε στον "Βοτανικό" στο πλευρό της Χαρούλας Αλεξίου και της Ελευθερίας Αρβανιτάκη.
Το 2006 κυκλοφόρησε την πρώτη του δισκογραφική δουλειά, με τίτλο "Θέλω να μάθω". Ένα άλμπουμ βασισμένο σε σύγχρονους ήχους και στίχους. Ο Χρήστος Σούμκα έχει βάλει την σφραγίδα του, υπογράφοντας την ενορχήστρωση του δίσκου και πρόκειται για έναν ιδιαίτερο δίσκο που αποτελείται από τραγούδια ποπ, ροκ, μπαλάντες αλλά και λαϊκά. Το τραγούδι με το οποίο ανοίγει ο δίσκος είναι το ομώνυμο του άλμπουμ "Θέλω να μάθω", ένα τραγούδι που χάρισε στον Παναγιώτη ο Λάκης Παπαδόπουλος. Τον ίδιο χρόνο, ο Παναγιώτης ήταν υποψήφιος για τον τίτλο "Άνδρας της χρονιάς" από το περιοδικό STATUS . Το τραγούδι του "Θέλω Να Μάθω" ήταν υποψήφιο για ένα βραβείο στα MAD Video Music Awards το 2007, στην κατηγορία καλύτερο βιντεοκλίπ, σε σκηνοθεσία των White Room. Μετά από μια ακόμα σεζόν στο πλευρό του Γιάννη Πλούταρχου στο "Αρείων", και αμέσως μετά στο "Fix" της Θεσσαλονίκης, ο Παναγιώτης συνεργάζεται με τον Νίκο Βέρτη στο "Posidonio". Η δεύτερη δισκογραφική του δουλειά, σε πιο λαϊκούς ρυθμούς, κυκλοφορεί από την Impact music με τίτλο "Χρόνο μου ζήτησες", σε μουσική, στίχο, ενορχήστρωση και προγραμματισμό του Αλέξη Σέρκου.
Το χειμώνα του 2008, ξεκινά της εμφανίσεις του μαζί με το Γιάννη Πλούταρχο στο "Rex", ενώ την άνοιξη του 2009 εμφανίζεται παρέα με την Έλενα Παπαρίζου στο "Thalassa People’s stage". Επόμενη συνεργασία του στα "Astra live" στη Θεσσαλονίκη με τον Δημήτρη Χρυσοχοιδη και το Θάνο Τζάνη, ενώ κυκλοφορεί και το πρώτο του digital single με τίτλο “Πετάω Ψηλά” απο την InSite Music, σε μουσική Γιάννη Ιερεμία και στίχους του Ευρίπου. Το τραγούδι αυτό ξεπέρασε τα 1.500.000 views στο youtube και διασκευάστηκε στη Σερβία και τη Βουλγαρία. Λίγο καιρό μετά, ο Παναγιώτης τραγουδά “Η αγάπη είναι…” σε μουσική Νίκου Απέργη και στίχους Εύριπου. 
Για λίγους μήνες μετά ο Παναγιώτης παρουσιάζεται φαντάρος, αλλά από τον Μάιο του 2011 επιστρέφει στη νυχτερινή διασκέδαση στο πλευρό του Νίκου Βέρτη στο “Fantasia” (πρώην Show Center). Επόμενο digital single του, το «Μες στην Καλή Χαρά» , σε στίχους του ίδιου, και μουσική του Κώστα Δουδουνή. Στα μέσα του 2012, κυκλοφορεί το καινούργιο του τραγούδι, «Ποτέ σου δεν μ’ αγάπησες», μία δυναμική μπαλάντα με ροκ ήχο, στην οποία τη μουσική έχει γράψει ο Αντρέας Λάμπρου ενώ τους στίχους ο Κωνσταντής Χανιώτης. Απο το καλοκαίρι του ίδιου χρόνου, ο Παναγιώτης ξεκινά εμφανίσεις σε όλη την Ελλάδα αλλα και το εξωτερικό στο πλευρό της Άντζελας Δημητρίου, της Δέσποινας Βανδή αλλά και της Έλλης Κοκκίνου. 
Τον Απρίλιο του 2013 ξεκινάει να εμφανίζεται ιδιαίτερα επιτυχημένα στο "Θέα" με το Γιάννη Πλούταρχο και την Πέγκυ Ζήνα, με την οποία συνεχιζει εμφανίσεις σε Ελλάδα και εξωτερικό. Στις 4 Δεκεμβρίου 2013 κυκλοφορεί το πρώτο του digital single, απο την Spicy, με τίτλο "Για Χάρη Σου" σε μουσική του Τάσου Παναγή και στιχους του Κωνσταντή Χανιώτη, που σηματοδοτεί την δυναμική του επιστροφή στη δισκογραφία, και κερδίζει πολύ γρήγορα εξαιρετικές εντυπώσεις.
Την σεζόν 2015-16 ήταν στην εκπομπή Namaste με παρουσιάστρια την Ναταλία Γερμανού στο κανάλι Epsilon TV . Την σεζόν 2016-2018 ήταν στην εκπομπή Επιτέλους Σαββατοκύριακο με παρουσιάστρια την Ναταλία Γερμανού στο κανάλι Epsilon TV. Ωστόσο το καλοκαίρι του 2018 παρουσίαζε την εκπομπή Splash με την Μαντώ Γαστεράτου στο κανάλι Epsilon TV. Την 31η Νοεμβρίου 2018 ήταν ένας από τους εργαζομένους που απολύθηκαν απότομα και μαζικά από το Open TV που εδώ και λίγους μήνες τελούσε υπό την λειτουργία του Ιβάν Σαββίδη. 

</doc>
<doc id="58848" url="https://el.wikipedia.org/wiki?curid=58848" title="Τζοβάννι Μπαττίστα Περγκολέζι">
Τζοβάννι Μπαττίστα Περγκολέζι

Ο Τζοβάνι Μπαττίστα Περγκολέζι ή Τζανμπαττίστα Περγκολέζι (ιταλ. Giovanni Battista Pergolesi, 4 Ιανουαρίου 1710 - 17 Μαρτίου 1736) ήταν Ιταλός συνθέτης, βιολιστής και οργανίστας. 
Γεννήθηκε στο Τζέζι στις 4 Ιανουαρίου 1710 και σπούδασε στο ωδείο της Νάπολης. Έγραψε την κωμική όπερα "Υπηρέτρια Κυρά (La Serva Padrona)", γνωστή γιατί το ανέβασμά της στο Παρίσι το 1752 υπήρξε η αφορμή του «πολέμου των μπουφόνων», ανάμεσα στους οπαδούς της "ευχάριστης μουσικής" και στους οπαδούς της "καθαρής μουσικής". Άλλα έργα του είναι: "Stabat Μater" (για δύο φωνές, έγχορδα και μπάσο κοντίνουο), δύο κοντσέρτα για φλάουτο, έγχορδα και μπάσο κοντίνουο και οι όπερες "Σαλούστια", "Ο υπέροχος αιχμάλωτος", "Ο Αδριανός στη Συρία", "Ολυμπιάδα", "Ο ερωτευμένος καλόγερος" (σε ναπολιτάνικο ιδίωμα) και "Φλαμίνιο". Πέθανε πρόωρα σε ηλικία 26 ετών από φυματίωση στις 17 Μαρτίου 1736.

</doc>
<doc id="58849" url="https://el.wikipedia.org/wiki?curid=58849" title="Γκαμπριέλε Φαλόπιο">
Γκαμπριέλε Φαλόπιο

Ο Γκαμπριέλε Φαλόπιο (Gabriele Falloppio, 1523 - 9 Οκτωβρίου 1562), γνωστός και με το λατινικό του όνομα Φαλόπιους, ήταν ένας από τους σπουδαιότερους ανατόμους και ιατρούς του 16ου αιώνα.
Γεννήθηκε στη Μόντενα και πέθανε στην Πάντοβα. Το 1542 έγινε κληρικός και σπούδασε Ιατρική στη Φερράρα. Ερεύνησε επίσης το γεννητικό σύστημα της γυναίκας. Πέθανε στις 9 Οκτωβρίου 1562. Το όνομά του δόθηκε στις γυναικείες σάλπιγγες (Fallopian tubes).

</doc>
<doc id="58850" url="https://el.wikipedia.org/wiki?curid=58850" title="Μητροπέτροβας">
Μητροπέτροβας

Ο Δημήτριος - Μήτρος Πέτροβας (1745 – 12 Μαρτίου 1838), γνωστότερος ως Μητροπέτροβας ήταν Κλεφτοκαπετάνιος, παλιός συμπολεμιστής του καπετάν Ζαχαριά και οπλαρχηγός της Ελληνικής Επανάστασης του 1821 από τη Μεσσηνία, καθώς και ένας από τους ηγέτες των αντικυβερνητικών εξεγέρσεων κατά τη διάρκεια της βαυαρικής αντιβασιλείας (Βαυαροκρατία) το 1834.
Βιογραφία.
Ο Μήτρος Πέτροβας γεννήθηκε το 1745 στη Γαράντζα, που μετά το 1927, ονομάστηκε Άνω Μέλπεια του Νομού Μεσσηνίας. Ανέπτυξε από νωρίς αντιοθωμανική δραστηριότητα και το 1770 συμμετείχε στην επανάσταση των Ορλωφικών.
Ο Μητροπέτροβας ήταν αδελφοποιητός  φίλος και συμπολεμιστής με τον πατέρα του Θεόδωρου Κολοκοτρώνη, Κωνσταντή.
Μετά το φόνο του Κωνσταντίνου (Κωσταντή) Κολοκοτρώνη (1785), ο Μητροπέτροβας ως συνδεόμενος από τα παλιά  χρόνια με δεσμούς αδελφοποιίας με το Κολοκοτρωνέικο ανέλαβε την κηδεμονία του νεαρού ακόμη Θεόδωρου Κολοκοτρώνη. Υπήρξε δε και ο πρώτος δάσκαλος του στην πολεμική τέχνη και τον βοήθησε με κάθε τρόπο όταν κηρύχθηκε η επανάσταση. Το 1819 ο Μητροπέτροβας μυείται στην Φιλική Εταιρεία από τον Κυριάκο Καμαρίνο και μετά από δυο χρόνια ο Μητροπέτροβας  σε ηλικία 76 ετών με την έναρξη της Επανάστασης, συμμετείχε με δικό του πολεμικό σώμα (ασκέρι) στην απελευθέρωση της Καλαμάτας (23 Μαρτίου 1821). Μπαίνει σχεδόν από τους πρώτους στην Καλαμάτα λίγο προτού τον Κολοκοτρώνη, τον Παπαφλέσσα, τον Νικηταρά, τον Πετρόμπεη Μαυρομιχάλη, τον Αναγνωσταρά κλπ αγωνιστές, στη συνέχεια προέλασε στη βόρεια Μεσσηνία, όπου κατέλυσε τις Οθωμανικές αρχές.
Μετά ακολούθησε τον Θεόδωρο Κολοκοτρώνη  στις πολεμικές επιχειρήσεις της Αρκαδίας και μάλιστα, παρά το προχωρημένο της ηλικίας του, συμμετείχε στη μάχη του Βαλτετσίου τον Μάιο του 1821 ως επικεφαλής των πολεμιστών από την Ανδρούσα και το Λεοντάρι τοποθετημένος στο δυτικό προμαχώνα του ελληνικού στρατοπέδου, από κοινού με τους Ιωάννη Μαυρομιχάλη, Π. Κεφάλα και Παπατσώνη. 
Διακρίθηκε για την απόκρουση των επανειλημμένων επιθέσεων του οθωμανικού ιππικού γιατί ήταν δεινός σκοπευτής. Αργότερα συμμετείχε στην πολιορκία και την άλωση της Τριπολιτσάς. Το 1822 έλαβε μέρος στις επιχειρήσεις εναντίον του εκστρατευτικού σώματος του Μαχμούτ Δράμαλη και διακρίθηκε  στη μάχη των Δερβενακίων. Για τη συνεισφορά του, αναδείχτηκε το 1823 σε χιλίαρχο. 
Ο Μητροπέτροβας ήταν όχι μόνο ένας από τους γενναιότερους οπλαρχηγούς, αλλά και ο πιο συνετός, ο Νέστωρ του Αγώνα. Ήταν ο μεγαλύτερος σε ηλικία οπλαρχηγός. Τον έλεγαν όλοι «παππούλη» και ο Κολοκοτρώνης τον τιμούσε, τον σεβόταν και τον αποκαλούσε πάντα “Μπάρμπα”. Ο Κολοκοτρώνης που τον θεωρούσε μια κοντινή, σχεδόν πατρική φιγούρα, άκουγε τις συμβουλές του πριν από κάθε επιχείρηση στην οποία λάμβανε μέρος και ζητούσε τη γνώμη του σε κάθε κρίσιμη περίσταση. Ο γηραιός οπλαρχηγός ήταν αφοσιωμένος μέχρι θανάτου στον μαθητή του και τον ακολουθούσε παντού. Ακόμη και στη φυλακή, όταν πήρε το μέρος του στις εμφύλιες διαμάχες του 1824-1825. 
Κατά τις εμφύλιες συγκρούσεις του 1823 - 1825, τάχτηκε στο πλευρό του Κολοκοτρώνη με αποτέλεσμα να συλληφθεί και να φυλακιστεί από την κυβέρνηση Κουντουριώτη στο μοναστήρι του Προφήτη Ηλία στην Ύδρα. Λίγο μετά την αποφυλάκισή του τον Μάιο του 1825, αναδείχτηκε σε στρατηγό και συμμετείχε στις επιχειρήσεις εναντίον του Ιμπραήμ πασά.
Η εξέγερση  του 1834.
Μετά το τέλος της επανάστασης και τη δημιουργία του ελληνικού κράτους,πολλοί Μεσσήνιοι οπλαρχηγοί με τη καταδίκη του Κολοκοτρώνη και του Πλαπούτα σε θάνατο, εκδήλωσαν θανάσιμο μίσος και αντιπάθεια κατά της Βαυαροκρατία και της βαυαρικής αντιβασιλείας. Κήρυξαν εξέγερση στης 7 Ιουλίου του 1834, τον Ιούλιο στη Μάνη και τον Αύγουστο στη Μεσσηνία. «Απεφασίσαμε, να ανακτήσωμεν τα πολιτικά μας δίκαια δια της δυνάμεως, του μόνου και τελευταίου μέσου προς εδραίωσιν του καταπιεζομένου λαού». Έτσι δήλωναν οι εξεγερμένοι αγωνιστές του Εικοσιένα απέναντι στην Αντιβασιλεία του Όθωνα το καλοκαίρι του 1834. Αυτοί που αγωνίστηκαν για την απελευθέρωση της πατρίδας βρέθηκαν στο περιθώριο, εκτός στρατού που συγκροτήθηκε από βαυαρούς «μισθοφόρους» (ακόμη και στελέχη του αμφισβητούσαν την ποιότητά τους καθώς τους μάζεψαν… στον δρόμο). Βρέθηκαν εκτός αξιωμάτων, εν ολίγοις εκτός όχι μόνο υλικής αλλά και ηθικής επιβράβευσης για τις προσπάθειές τους ενάντια στους Τούρκους.
Πρωτεργάτες της εξέγερσης ήταν ο Γκρίτζαλης γαμπρός του Μητροπέτροβα, και ο Μητροπέτροβας. Στην συνέχεια οι εξεγερμένοι  κατέλαβαν περίπου την μισή Πελοπόννησο. Κυβερνητικές όμως δυνάμεις με πολυάριθμους στρατιώτες και άρτια εξοπλισμένους μετά από σφοδρές μάχες με τους εξεγερμένους  και με μεγάλες απώλειες κατόρθωσαν να καταπνίξουν την εξέγερση.
Το έκτακτο στρατοδικείο συνεδρίασε στην Κυπαρισσία καταδίκασε σε θάνατο τον Γιαννάκη Γκρίτζαλη, η ποινή εκτελέστηκε ταχύτατα, πριν περάσουν 2 ώρες από την απόφαση ο Γκρίτζαλης εκτελέστηκε τον Σεπτέμβριο του 1834. Επίσης σε θάνατο καταδικάστηκαν από το στρατοδικείο στην Πύλο ο Μητροπέτροβας και ο Τζαμαλής. Ο Αναστάσιος Τζαμαλής εκτελέστηκε αμέσως. Η ποινή του Μητροπέτροβα όμως δεν εκτελέστηκε λόγω του προχωρημένου της ηλικίας του και της συνεισφοράς του κατά την ελληνική επανάσταση. Αφού παρέμεινε για αρκετό χρονικό διάστημα στη φυλακή του δόθηκε αμνηστία και ακολούθως επέστρεψε στη γενέτειρά του Γαράτζα όπου και απεβίωσε το 1838 σε ηλικία 92 ετών.
Έγραψαν για τον Μητροπέτροβα.
Για την ανδρεία του γράφουν πολλοί ιστορικοί και ακαδημαϊκοί.
Ο ακαδημαϊκος Σπύρος Μελάς :
«Ο παλιός γερό-κλέφτης με όλα τα περασμένα χρόνια του (εβδομήντα και πάνω) κοντός, μαζεμένος, σκεβρωμένος μα όλος ψυχή αντρικία έγραψε κει πέρα (Βαλτέτσι) έπος που θα δοξάζει την Μεσσηνία στούς αιώνες, ορθός πολέμησε και για να μη χασομεράει του γέμιζαν ντουφέκια και του τα διναν τονα πίσω απο το άλλον. Αυτός σημάδευε και έριχνε αδιάκοπα. Διάλεγε καβαλαραίους και δεν λάθευε κανέναν, είχε γκρεμίση οκτώ σ’ ένα γιουρούσι_»
Σ.Κουγέας καθηγητής της ιστορίας στο πανεπιστήμιο Αθηνών και ακαδημαϊκός:
« Κοντός ευκίνητος ο γέρος ο Γαρατζαίος Μήτρος Πέτροβας που θα αναδειχθεί στο Βαλτέτσι, στη γνώμη ο Νέστωρ, και στη ρώμη το καλύτερο παλληκάρι των μεσσηνιακών αρμάτων.
Ο ιστορικός Διονύσης Κόκκινος :
«… όρθιος χωρίς ούτε μιας στιγμής ανάπαυσιν πυροβολούσε ακατάπαυστα, είχε την ικανότητα της ευθυβολίας και το τουφέκι εθαυματούργησεν, εκτυπούσε κατα προτίμησιν του έφιπλους Τούρκους »
Ο Φωτάκος υπασπιστής και γραμματικός  του Κολοκοτρώνη στα "Απομνημονεύματα" του, γράφει:
«Οι Τούρκοι έστησαν τα κανόνια τους και ετοιμάζουν να κάνουν έφοδο. Πολλές φορές όρμησαν εις τον Μήτρο Πέτροβα στο ταμπούρι του, του εγύριζαν τα τουφέκια τον τα έδιναν εις το χέρι και εσκότωνε καβαλαραίους. Οι τούρκοι είδαν ότι δεν κάνουν τίποτα και απελπίσθηκαν…»
Ο Αθανάσιος Γρηγοριάδης βουλευτής στην Α’Βουλή του 1834 και αντιπρόεδρος της Γερουσίας:
«Παρά το δεξιά τον Αρκαδίων επι τίνος χείμαρου ο ατρόμητος και εμπειροπόλεμος Μήτρος Πέτροβας με τα 100 Γαρατζαίους (Μεσσήνιων) πολέμησας πολύ γενναίος αποκρίσας και φονεύσας και πληγώσας πολλούς Αλβανούς εφορμήσαυτας εναντίον του για να τον εκτοπήσωσης από τη θέσιν του…»

</doc>
<doc id="58857" url="https://el.wikipedia.org/wiki?curid=58857" title="Μιχαήλ Κωνσταντίνου">
Μιχαήλ Κωνσταντίνου



</doc>
<doc id="58858" url="https://el.wikipedia.org/wiki?curid=58858" title="Αντώνιος Νικοπολίδης">
Αντώνιος Νικοπολίδης



</doc>
<doc id="58859" url="https://el.wikipedia.org/wiki?curid=58859" title="Εμμανουήλ Παπαμακάριος">
Εμμανουήλ Παπαμακάριος



</doc>
<doc id="58860" url="https://el.wikipedia.org/wiki?curid=58860" title="Ιωάννης Μπουρούσης">
Ιωάννης Μπουρούσης



</doc>
<doc id="58861" url="https://el.wikipedia.org/wiki?curid=58861" title="Γρηγόριος Γεωργάτος">
Γρηγόριος Γεωργάτος



</doc>
<doc id="58862" url="https://el.wikipedia.org/wiki?curid=58862" title="Βασίλειος Τοροσίδης">
Βασίλειος Τοροσίδης



</doc>
<doc id="58863" url="https://el.wikipedia.org/wiki?curid=58863" title="Γεώργιος Αφρουδάκης">
Γεώργιος Αφρουδάκης



</doc>
<doc id="58864" url="https://el.wikipedia.org/wiki?curid=58864" title="Αικατερίνη Θάνου">
Αικατερίνη Θάνου



</doc>
<doc id="58866" url="https://el.wikipedia.org/wiki?curid=58866" title="Κωνσταντίνος Κεντέρης">
Κωνσταντίνος Κεντέρης



</doc>
<doc id="58867" url="https://el.wikipedia.org/wiki?curid=58867" title="Σπογγαλιευτικό">
Σπογγαλιευτικό

Σπογγαλιευτικό ή κοινώς σφουγγαράδικο ονομάζεται μικρό σχετικά πλοιάριο, ασχολούμενο με την αλιεία των σπόγγων, τη λεγόμενη σπογγαλιεία.
Το σπογγαλιευτικό κατά το είδος της επιχειρούμενης σπογγαλιείας μπορεί να είναι «καμακατζίδικο» (αλιεία με καμάκι) ή «γκαγκάβα» (αλιεία με γρύπο), ή και «μηχανοκάικο» (αλιεία με σκάφανδρο). Σπογγαλιευτικό όμως χαρακτηρίζεται και το «ντεπόζιτο», ως επί το πλείστον μεγάλη βρατσέρα που συνοδεύει τα μηχανοκάικα ως αποθήκη αλιευμένων προϊόντων, αλλά και ως αναπαυτήριο των πληρωμάτων τις μέρες αργίας ή ως πρόχειρο ακόμη πλωτό νοσοκομείο σε οργανωμένους στολίσκους σφουγγαράδικων.
Παλαιότερα, όταν τα σκάφη αυτά ήταν ιστιοφόρα, έφεραν ως εξαρτισμό (πανιά) τα μεν μηχανοκάικα και τα καμακατζίδικα σακκολαίφη, οι δε γκαγκάβες λατίνι.

</doc>
<doc id="58869" url="https://el.wikipedia.org/wiki?curid=58869" title="Σπογγαλιεία">
Σπογγαλιεία

Σπογγαλιεία ονομάζεται η εξειδικευμένη αλιεία σπόγγων. Η σπογγαλιεία αποτελεί ιδιαίτερη πηγή εθνικού πλούτου. Για πολλές δεκαετίες υπήρξε συναλλαγματοφόρα πηγή του κράτους, ανεξάρτητα του αριθμού των απασχολουμένων αλιεργατών του κλάδου αυτού, σπογγαλιέων, ναυτών, δυτών και σπογγεμπόρων.
Γενικά.
Η Μεσόγειος θάλασσα και ειδικότερα η ανατολική της λεκάνη είναι η κατεξοχήν τροφοδότης σπόγγων της ευρωπαϊκής αγοράς. Το Αιγαίο Πέλαγος και ειδικότερα οι Σποράδες, από Σκύρο και Άγιο Ευστράτιο μέχρι Σαμοθράκη και Τένεδο, παρέχουν θαυμάσια είδη σπόγγων όπως «χονδρά», «λαγόφυτα», «σκάρτα» και «τζιμούχες» όπως τα αποκαλούν οι ίδιοι οι σπογγαλιείς. Το Κρητικό και Καρπάθιο πέλαγος παρέχουν άριστα είδη χονδρών μεν όπως στις Κυκλάδες αλλά και «ψιλά» -λεγόμενα τουαλέτας- και «μπιμπερόν» στις περιοχές Κάσου, Κάρπαθου, Κρήτης και τις μικρασιατικές ακτές. Άφθαστοι ακόμη από άποψης σχήματος, αντοχής και υφής είναι οι παραγόμενοι στις ακτές της Συρίας σπόγγοι, αποκαλούμενοι πολυτελείας, όπως οι «φορμίτες», τα «χονδρά» αλλά και τα «ψιλά». Θεωρούνται οι ακριβότεροι σπόγγοι, ενώ αμέσως μετά στη κατηγορία έρχονται οι αλιευόμενοι στ΄ αφρικανικά παράλια όπως της «Μάρσα-Ματρούχ» της Τυνησίας και των ακτών της Τρίπολης της Λιβύης.
Στα τουρκικά παράλια παλαιότερα, αθρόα κατευθύνονταν οι σπογγαλιείς της Σύμης, της Χάλκης, του Καστελλόριζου, της Αίγινας, της Καλύμνου και της Ύδρας. Παρά τις δυσχέρειες του διάπλου και τις διάφορες κακουχίες του επαγγέλματος αυτού, πλούσια ήταν η συγκομιδή σε ποσότητα αλλά και άριστη η ποιότητα που θεωρούνταν πάντοτε βέβαιες. Από τις προπολεμικές όμως εκείνες πλούσιες στο είδος αυτό δραστηριότητες, οι διάφορες μεταβολές -ειδικότερα πολιτικές- στο χάρτη της Μεσογείου συνέβαλαν στη πολλαπλή μείωσή τους, με πολλούς περιορισμούς στην σπογγαλιεία από αλλοδαπούς (Έλληνες) στις ακτές της Δαλματίας, της Αφρικής και της Μέσης Ανατολής, που έπληξαν κυρίως τους Υδραίους και Αιγινίτες σπογγαλιείς.
Μέτρα προστατευτισμού.
Πρώτη χώρα που έλαβε προστατευτικά μέτρα σπογγαλιείας ήταν η Αυστριακή Αυτοκρατορία. Διαχώρισε τις δαλματικές ακτές της σε σπογγαλιευτικές ζώνες και χαρακτήρισε την αλιεία του σπόγγου κληρονομικό δικαίωμα, κατά σειρά διαδοχής των σπογγαλιέων. Επέβαλλε ακόμα και μέτρο κατάσχεσης παντός σπόγγου μεγέθους μικρότερου ορισμένου ορίου, με μεγάλες ποινές της εμπορίας του. Τα μέτρα εκείνα είχαν αποτέλεσμα και συνέβαλαν στην ανάπτυξη των σπόγγων κατά ποσότητα και ποιότητα και οι δαλματικοί δίαυλοι κατέστησαν περισσότερο «σπογγοβριθείς». Των μέτρων εκείνων ακολούθησαν στη συνέχεια και άλλες Μεσογειακές Χώρες όπως η Ιταλία, η Γαλλία, η Ισπανία, το Μαρόκο και βεβαίως και η Ελλάδα. Τελευταία χώρα που επέβαλε περιορισμούς σε αλλοδαπούς σπογγαλιείς στη Μεσόγειο είναι η Λιβύη μετά την επανάσταση του Καντάφι το 1969 και βεβαίως τα γεγονότα της Κύπρου για τα βόρεια παράλιά της.
Σπογγαλιευτικοί τόποι.
Εκτός των προαναφερομένων σπογγαλιευτικών τόπων Αιγαίου, Δαλματικών ακτών και ακτών Βόρειας Αφρικής σημαντικοί ακόμη είναι οι Σικελικές ακτές, ειδικά ο Κόλπος του Σαλέρνο και της Νάπολης, καθώς και οι Βαλεαρίδες νήσοι στην Ισπανία. Εκτός Μεσογείου σημαντικοί τέτοιοι τόποι είναι στη Μαδαγασκάρη, στις Φιλιπίνες, στην Ιαπωνία αλλά και στις ΝΑ. ακτές των ΗΠΑ, Φλόριντα, Γιουκατάν, Κούβα και ακτών στη Καραϊβική Θάλασσα. Γενικά παρατηρείται όπου υπάρχει θαλάσσιο ρεύμα εκεί και αναπτύσσονται οι σπόγγοι, όχι όμως πάντα στην ίδια ποιότητα.

</doc>
<doc id="58870" url="https://el.wikipedia.org/wiki?curid=58870" title="Σπόγγος">
Σπόγγος

Γενικά με τον όρο σπόγγος χαρακτηρίζεται κάθε στερεή πορώδης μάζα με μεγάλη σχετική απορροφητική ικανότητα που σχηματίζεται κυρίως από θαλάσσιο ζωόφυτο και που χρησιμοποιείται σε διάφορες χρήσεις, φαρμακευτική, οικιακή, ατομική καθαριότητα κτλ. Πρόκειται για το κοινώς λεγόμενο "σφουγγάρι". Σήμερα αντί του φυσικού σπόγγου χρησιμοποιούνται ευρύτερα τεχνικές πλαστικές απομιμήσεις περισσότερο οικονομικές.
Φυσικός σπόγγος.
Ο φυσικός σπόγγος (λατ. Euspongia) ανήκει στο γένος των κοιλεντερωτών ζώων της οικογένειας των σπογγοειδών που απαντώνται σε διάφορες θάλασσες ειδικά με χλιαρά ύδατα και θαλάσσια ρεύματα ήπια, σε διάφορα βάθη. Για την οργανική σύσταση και κατάταξη των σπόγγων οι διχογνωμίες ξεκινούν από την αρχαιότητα. Ο Αριστοτέλης ήταν ο πρώτος που διαπίστωσε ύπαρξη ζωικής αίσθησης, κατατάσσοντάς τους στα ζώα. Με τη γνώμη του συντάχθηκαν ο Πλίνιος και ο Αιλιανός. Οι μεταγενέστεροι όμως φυσιοδίφες μεταξύ των οποίων οι Έρασμος, Ροντελέ, Τουρνεφόρ, Μαρσιλύ καθώς και αυτός ο Λινναίος στην αρχή υποστήριζαν ότι οι σπόγγοι ανήκουν στο φυτικό βασίλειο. Ο δε Μπορύ ντε Σαν Βενσάν δημιούργησε την κατάταξη «ζωόφυτα». Ο δε Παλλάς αργότερα υποστήριξε πως οι σπόγγοι ανήκουν σε πολύ κατώτατη ζωολογική βαθμίδα από άποψη οργανισμού, ενώ ο Γκραντ και άλλοι της εποχής του κατέδειξαν ότι ναι μεν ανήκουν σε κατώτατη βαθμίδα πλην όμως ζωική. Τέλος ο Λαμουαί, περισσότερο εκ του ασφαλούς, κατέταξε τους σπόγγους στη κατηγορία των «σπογγωδών», ενώ ο Ζωρζ Κυβιέ στη κατηγορία των «πολυπόδων».
Το 1940 η Cyman απέδειξε την αποικιακή μορφή τους και το 1967 ο Brien, βάσει της δομής και του τρόπου ανάπτυξής τους, τους τοποθέτησε οριστικά στα Μετάζωα .
Τα εμπορικά είδη των σπόγγων,που συναντώνται στο Αιγαίο και στον ευρύτερο μεσογειακό χώρο είναι:

</doc>
<doc id="58877" url="https://el.wikipedia.org/wiki?curid=58877" title="Κατάλογος ελληνικών αλιευμάτων">
Κατάλογος ελληνικών αλιευμάτων

Κατάλογος κυριοτέρων αλιευμάτων (αλιεία, ιχθυόσκαλα, ιχθυοτροφείο) των ελληνικών χωρικών υδάτων κατ΄ αλφαβητική σειρά της κοινής ονομασίας τους, κατά τις τέσσερις επίσημες διακρίσεις τους:

</doc>
<doc id="58893" url="https://el.wikipedia.org/wiki?curid=58893" title="Πυργί Χίου">
Πυργί Χίου

Το Πυργί είναι το μεγαλύτερο από τα χωριά της νότιας Χίου, με πληθυσμό 755 κατοίκων (απογραφή 2011). Είναι πλούσιο και σπουδαιότατο από λαογραφικής, αρχαιολογικής και γλωσσικής άποψης. Είναι κτισμένο στη νοτιοανατολική πλευρά του λόφου Πατέλλα, με ωοειδή περίμετρο, περιβαλλόμενο από μεσαιωνικό περίβολο, ο οποίος αποτελεί τον εξωτερικό τοίχο των ακραίων σπιτιών του. Επειδή ελάχιστα πλήγηκε από τον μεγάλο σεισμό του 1881, διατηρεί και εσωτερικά τη μεσαιωνική του όψη. Οι δρόμοι είναι στενοί, τα σπίτια ψηλά, διώροφα και τριώροφα τα περισσότερα, συνεχόμενα μεταξύ τους κατά μήκος των δρόμων. Κατά την αρχαιότητα αρκετά σπίτια είχαν πυραμοειδή στέγη (τραβάκα). Οι δρόμοι είναι γραφικότατοι, καθώς τα σπίτια συνδέονται με τα απέναντι με αψίδες (δοξαράδες).
Ονομασία και οικισμοί.
Το Πυργί ονομάστηκε έτσι από τον μεγάλο και ψηλό πύργο του, γύρω από τον οποίο χτίστηκε το σημερινό χωριό από πολλούς μικρούς και μεγάλους οικισμούς.
Οι οικισμοί αυτοί ήταν:
Το χωριό έχει πολλούς και εύφορους κάμπους και παράγει μαστίχα, λάδι, αμύγδαλα, δημητριακά και όσπρια. Παλαιότερα παρήγε καπνό και βαμβάκι, από το οποίο κατασκευάζονταν τα ρούχα των Πυργούσων, και τα ανδρικά και τα γυναικεία. Κατά την απογραφή του 2001 έχει 1.044 κατοίκους, οι οποίοι ξεχωρίζουν από τους άλλους κατοίκους της Χίου για την εμμονή τους στα πατροπαράδοτα ήθη και έθιμα.
Λαογραφία.
Το Πυργί έχει μεγάλη τετραγωνική πλατεία («λιβάδι») στην οποία γίνονται τα πανηγύρια του χωριού και πολλούς ναούς, από τους οποίους ξεχωρίζει ο ναός της Κοίμησης της Θεοτόκου που εορτάζεται στις 15 Αυγούστου, στο πανηγύρι της οποίας έρχονται πάρα πολλοί επισκέπτες από τη Χίο και την Αθήνα για να θαυμάσουν τον Πυργούσικο χορό, ο οποίος είναι ιδιόμορφος, γρήγορος και ορμητικός, αποτελούμενος από βηματισμούς μικρούς και γρήγορους προς τα εμπρός, προς τα πίσω και προς τα πλάγια. Χορεύεται από τρεις χορευτές, δύο άντρες και μια γυναίκα στη μέση, η οποία κρατιέται «αγκαζέ» από τους δύο καβαλιέρους από τη μια και την άλλη πλευρά.
Έχει μεγάλη λαογραφική σημασία, γιατί είναι το μόνο χωριό στη Χίο το οποίο διατηρεί εν μέρει την παλιά τοπική φορεσιά και πολλά ήθη και έθιμα ιδιόμορφα και πολύ αξιοπερίεργα.
Φορεσιές.
Οι ηλικιωμένες γυναίκες διατηρούν την παλιά τοπική φορεσιά που αποτελείται από φόρεμα πτυχωτό που ονομάζεται πρηστίδα με περιστήθιο επίσης πτυχωτό, από τα μπουστομάνικα (μανίκια τα οποία έχουν ιδιόμορφα κεντήματα) και από το επίσης κεντητό στηθόπανο (γεμενί) και τον ιδιότυπο κεφαλόδεσμο (σαρίκι ή μαντήλι) με διάφορα κεντήματα και κοσμήματα (καρκαβελόνους).
Η φορεσιά των ανδρών αποτελείται από μακρύ λευκό ένδυμα (ποδιά) ανοικτό στα πλάγια από τη μέση και κάτω, και παντελόνι πτυχούμενο στους αστραγάλους σαν φυσαρμόνικα. Ελάχιστοι τη φορούν ακόμη. Τις φορεσιές, ανδρικές και γυναικείες, ύφαιναν οι γυναίκες του χωριού.
«Ξυστά».
Τα σπίτια της πλατείας και κάποια άλλα μέσα στο χωριό έχουν εξωτερικά ασβεστώδες επίχρισμα περίεργο, με διάφορα γραμμικά εγχάρακτα σχέδια (ή στολίδια), τα οποία, κατ΄ άλλους μεν είναι ανατολίτικη τεχνοτροπία, κατ΄ άλλους δε Ιταλικής προελεύσεως (STUCCO). Το επίχρισμα αυτό με τα διάφορα σχέδια λέγεται στη γλώσσα του χωριού «"ξυστά"». Τα ξυστά αρχίζουν πάντα σχεδόν από τα μισά της πόρτας και σε άλλα πάνω από την πόρτα. Τα σχέδια τους αποτελούνται από τετράγωνα, ρόμβους, τρίγωνα, πολλά απ’ αυτά έχουν μπουκέτα σε βάζο, πελαργούς, κλαδιά δέντρων, φύλλα στενόμακρα κλπ. 
Τα ξυστά γίνονται κατ΄ αρχή με ένα καλό επίχρισμα, μετά γίνεται ένα δεύτερο επίχρισμα από μαύρη άμμο την οποία φέρνουν από τη θάλασσα το Μαύρο Γιαλό ή "Μαύρα Βόλια". Όταν ενωθούν περνούν ένα τρίτο επίχρισμα (ασβέστη) στον οποίο όταν είναι φρέσκος χαράζουν με το διαβήτη και το χάρακα τα σχέδια. Μετά χαράζουν τα σχέδια με το πιρούνι και μένει το άσπρο. Το χαραγμένο παίρνει σκούρο χρώμα και τότε παρουσιάζεται μια παράξενη ποιότητα απαλού ανάγλυφου.
Ο Πύργος.
Το μέγεθος και η μεγάλη γεωργική παραγωγή του χωριού έγιναν αιτία να συμπεριληφθεί στο εξής παραδοσιακό τετράστιχο:
Το χωριό έχει μεσαιωνική όψη. Η συγκέντρωση όλων των συνοικισμών έγινε πιθανότατα πριν τον 13ο αιώνα και αυτό έγινε για την ασφάλεια των κατοίκων. Ο πύργος του χωριού χτίστηκε την εποχή των Γενουατών περιβαλλόταν από ισχυρότατο τετραγωνικό τείχος στην ΝΑ και ΝΔ γωνία του οποίου υπάρχουν ακόμα από ένας ψηλός πυργίσκος (Πυργόπουλο). Φαίνεται ότι και στις άλλες δύο γωνίες υπήρχαν τέτοιοι πυργίσκοι οι οποίοι καταστράφηκαν. Το εσωτερικό του πύργου ο χώρος που περικλείεται από το τετράγωνο του τείχους και οι δύο κυκλικοί πυργίσκοι πουλήθηκαν πριν από πολλά χρόνια σε ιδιώτες οι οποίοι έχτισαν σπίτια. Εσωτερικά του τετράγωνου τείχους υπήρχε και υπάρχει πηγάδι. Εξωτερικά αυτού υπάρχουν δρόμοι που σχηματίζουν δύο ομόκεντρα τετράγωνα με κέντρο τον πύργο. Ο πύργος είναι τετράγωνος και οι τρεις από τις τέσσερις (εκτός από τη Νότια) πλευρές του διατηρούνται. Καμιά οροφή δεν διατηρείται. Στην κορυφή υπήρχαν τριγωνικές επάλξεις οι οποίες ήταν το καλλιτεχνικό πράγματι κόσμημα όχι μόνο του πύργου αλλά και του χωριού. Δυστυχώς όμως κατεδαφίστηκαν προ 25ετείας (1938) αφού χαρακτηρίστηκαν από μηχανικούς ως ετοιμόρροπες.
Εξωτερικά το χωριό περιβαλλόταν από ψηλό τείχος. Υπήρχαν δύο μόνο έξοδοι από αυτό, που έκλειναν με σιδερένιες πόρτες. Η μια ανατολικά (κάτω πόρτα) και η άλλη δυτικά (πάνω πόρτα). Αυτές είναι και μέχρι σήμερα οι κύριες έξοδοι από το χωριό. Η έκταση του χωριού πριν από το 1821 περιοριζόταν μόνο εντός των τειχών. Πολύ αργότερα επεκτάθηκε και έξω από αυτά προς την ανατολική και δυτική κατεύθυνση.
Εκκλησίες.
Το Πυργί έχει τις περισσότερες εκκλησίες από κάθε άλλο χωριό της Χίου, συναγωνιζόμενο ως προς το πλήθος των εκκλησιών και αυτή ακόμα την πρωτεύουσα. Το Πυργί συναγωνίζεται και η Βολισσός η οποία μαζί με το Πυργί ήταν ανεξάρτητες εκκλησιαστικά από την υπόλοιπη Χίο και ως προς το πλήθος και ως προς τη σπουδαιότητα των εκκλησιών. Η εκκλησία του Πυργίου ήταν ανεξάρτητη και ήταν άλλοτε, όπως και η Βολισσός, έδρα επισκόπου. Κοντά στην πλατεία είναι ο μικρός αλλά κομψός Βυζαντινός ναός των Αγίων Αποστόλων πλινθόκτιστος, τύπου Νέας Μονής, αλλά νεώτερος (13ος αιώνας), με άριστα διατηρημένες τοιχογραφίες.
Οι τοιχογραφίες αναπαραστούν σκηνές από την Παλαιά και Καινή Διαθήκη. Η ύπαρξη της μικρής αυτής εκκλησίας στο μέρος όπου βρίσκεται μαρτυρεί ότι το χωριό δεν συγκροτήθηκε πρώτα από τους Γενουάτες, αλλά ότι στο υπάρχον ήδη χωριό συγχωνεύτηκαν με τη μορφή οικισμών οι άλλες εγκαταστάσεις των ξένων της υπαίθρου, τους οποίους περιέλαβαν οι Γενουάτες στο νέο ισχυρό τείχος για λόγους ασφαλείας, για όσο χρόνο οχύρωναν και τα υπόλοιπα Μαστιχοχώρια. Με τον τρόπο αυτό φαίνεται ότι οι Γενουάτες φρόντιζαν για την αύξηση του πληθυσμού της Χίου ,τον οποίο είχαν μειώσει προηγουμένως οι ίδιοι. Εκτός των τοιχογραφιών σώζονται και μερικές αναμνηστικές επιγραφές.
Αρχαιολογία.
Δυτικά του χωριού και σε απόσταση 6 χιλιομέτρων, στην τοποθεσία Κάτω Φανά, βρίσκονται τα αρχαία ερείπια του ναού του Φαναίου Απόλλωνος. Στη θέση αυτή γίνονταν επανειλημμένα ανασκαφές και η τελευταία το 1934 από το Χιώτη αρχαιολόγο Κ. Κουρουνιώτη. Κατά τις ανασκαφές αυτές αποκαλύφθηκε μέρος των θεμελίων του ναού θραύσματα κιόνων Ιωνικού ρυθμού, αγγεία Ναυκρατικά, αγαλματίδιο επίχρυσο και άλλα κομψοτεχνήματα που φυλάσσονται στο Χιακό μουσείο. Σε διπλανό αγρό βρέθηκε πλάκα πολύ μεγάλων διαστάσεων, η οποία κάλυπτε κατά πάσα πιθανότητα τάφο.
Λίθοι και πλάκες με ράμματα βρέθηκαν (αυτά πριν την ανασκαφή του Κ. Κουρουνώτη) και σε άλλα σημεία γύρω από το ιερό. Ο Ιερώνυμος λέει ότι ο τάφος του Οινοπίωνα βρισκόταν στο ναό του Φαναίου Απόλλωνος. Προς τα δυτικά του χωριού είκοσι λεπτά της ώρας στο δρόμο προς Φανά, βρίσκονται αθρόα λείψανα μεσαιωνικού συνοικισμού που ονομάζεται Θόλος από κάποιο κτίριο που βρίσκεται κοντά στη βρύση του Μαναγρού. Σε ένα από τους ερειπωμένους ναΐσκους που βρίσκονται στον Μαναγρό, που είναι της Παναγιάς των Εισοδίων, υπάρχουν εντοιχισμένα πάρα πολλά αρχιτεκτονικά κομμάτια, κοσμήματα ή στολίδια προερχόμενα κυρίως από ένα μετρίου μεγέθους ιωνικό κτίριο, το οποίο αποτελούσε θαυμάσιο υπόδειγμα, πλούσια διακοσμημένου αρχαϊκού μικρασιατικού ναού. Λίγα μέτρα προς τα δυτικά αυτής της εκκλησίας στην οποία βρίσκονται τα αρχιτεκτονικά μέλη, υπάρχουν εκτός αγρού διάφοροι λίθοι μεγάλοι, που επιτρέπουν την υπόθεση ότι πρόκειται για αρχαία περίβολο. Ως προς τον πλούτο των αρχιτεκτονικών κοσμημάτων μόνο με το θησαυρό των Σίφνιων των Δελφών και το Ερεχθείο μπορεί να συγκριθεί το ιωνικό κομψοτέχνημα που αποτελεί ο μικρός αυτός ναΐσκος ,αλλά είναι και πιο ιδιόρρυθμα από αυτά και έχουν ίσως μεγαλύτερη σπουδαιότητα για την ιστορία της ιωνικής τέχνης τα τεμάχια του ναού αυτού. Μπορούμε να υποθέσουμε ότι ή στο Μαναγρό ή κάπου κοντά ήταν ο κομψότατος αυτός ναός, ίσως αφιερωμένος στον Διόνυσο και τον Ηρακλή, του οποίου βρέθηκαν διάφορες επιγραφές, μία στην Ελάτα, άλλη στη Καλαμωτή και τρίτη στο Πυργί. Η διασπορά των επιγραφών δεν έχει σημασία, γιατί μπορεί και ο τόπος αυτός (όπως και το Φαναίο ιερό) να χρησίμευαν για όλα τα διπλανά ως λατομείο ετοίμων μαρμάρων.
Δότια.
Τα Δότια είναι μεγάλος κάμπος του χωριού και απέχει γύρω στα 10 χιλιόμετρα από το Πυργί με ναό του Αγίου Γεωργίου. Κοντά στον ναό σώζεται πύργος τετραγωνικός, του οποίου οι πλευρές συγκλίνουν μέχρι 1/5 του ολικού ύψους του και μετά ανεβαίνουν κατακόρυφα. Με δεδομένη την ομοιότητα του πύργου με τον αντίστοιχο του Πυργίου, τόσο ως προς τη δομή όσο και ως προς τα λοιπά μορφικά στοιχεία, θα μπορούσε να γίνει αποδεκτή μια χρονολόγηση στο β΄ μισό του 14ου αιώνα και να θεωρηθεί γενοβέζικο κτίσμα. Όπως υποστηρίζει ο αρχαιολόγος Χάρης Κουτελάκης, «σοβαρές ενδείξεις για την χρονολογική ένταξη του πύργου στο β΄μισό του 14ου αιώνα [αποτελούν], αφενός μεν η ύπαρξη της θέσης των χαμένων πια οικοσήμων πάνω από την θύρα του, όπως και στον αντίστοιχο του χωριού Πυργί, και αφετέρου (η) παράδοση που σώζεται ότι «Τρεις αδελφοί ήταν που έκτισαν τους πύργους της Σικελίας, του Νότσω Κήπου και των Δοτιών». Πρόκειται για μεγάλο κτίριο, τριώροφο, θολοσκέπαστο. Διατηρούνται εν μέρει οι επάλξεις του στην επίστεψη και μεγάλα ανοίγματα ψηλά, το εξωτερικό τείχος το οποίο τον περιέβαλλε και οι δύο κυκλικοί πυργίσκοι στα άκρα της ανατολικής πλευράς του τείχους ημικατεστραμμένοι. Στα Δότια βρέθηκαν τάφοι και μια αρχαία μαρμάρινη κεφαλή.
Στο Άγιο Γεώργιο Δοτιών υπάρχουν λίθοι πολλοί και μεγάλοι και κατάσπαρτοι σε μεγάλη απόσταση και κομμάτια κεράμων, λίθοι σκουρόχρωμοι τετράγωνοι και στα δυτικά του ναού υπήρχε κιονόκρανο ιωνικό (έλικες). Πολλοί λίθοι κατεργασμένοι από την ίδια ύλη είναι χτισμένοι στον πύργο των Δοτιών.

</doc>
<doc id="58896" url="https://el.wikipedia.org/wiki?curid=58896" title="Ξηρόκαμπος Μεσσηνίας">
Ξηρόκαμπος Μεσσηνίας

Ο Ξηρόκαμπος και παλαιότερα αναφερόμενος ως το Μαλενίτη ή Μαλενήτι ή Μαλενίτι, είναι οικισμός κοντά στην Κυπαρισσία και υπάγεται διοικητικά στον Δήμο Τριφυλίας, του Νομού Μεσσηνίας.
Τοποθεσία.
Ο "Ξηρόκαμπος" βρίσκεται περίπου 3 χιλιόμετρα προς τα νοτιοανατολικά της Κυπαρισσίας σε υψόμετρο 214-240 μέτρα και απέχει 3 περίπου χιλιόμετρα από τις ακτές του Ιονίου Πελάγους.
Ιστορία.
Η περιοχή του οικισμού, κατά την αρχαιότητα, ήταν τμήμα του βασιλείου του Νέστορα, της αρχαίας Πύλου. Το ίδιο το χωριό, χτισμένο στους πρόποδες του όρους Αιγάλεω, έχει μακρόχρονη ιστορία. Την εποχή της Ενετοκρατίας αναφερόταν ως "Μαλενίτι" (Maleniti) και μετονομάστηκε σε "Ξηρόκαμπος", το 1927, ονομασία που πιθανώς προέρχεται από την ανυδρία και τη ξηρότητα που επικρατούσε στην περιοχή του. Το χωριό συναντάται με τις ονομασίες "Μαλενίτη" ή "Μαλενίτι" ή "Μαλενήτι" σε βιβλιογραφικές πηγές-αναφορές. Ο οικισμός αναφέρεται επίσης σε διάφορες απογραφές των Βενετών Προνοητών της Γαληνοτάτης Δημοκρατίας της Βενετίας, οι οποίες έγιναν στο χρονικό διάστημα της τριακονταετίας (1683/84-1715), κατά την οποία οι Βενετοί κατείχαν την Πελοπόννησο. Το "Μαλενίτι" (Maleniti), ανήκε, το 1689, στην επαρχία της Αρκαδίας (ή Αρκαδιάς, δηλαδή την περιοχή της σημερινής Κυπαρισσίας), η οποία ήταν μια από τις 4 επαρχίες, στις οποίες χωριζόταν τότε το διαμέρισμα της Μεθώνης (επαρχία Φαναριού, επαρχία Αρκαδιάς, επαρχία Ναβαρίνου και επαρχία Μεθώνης).
Διοικητική ιστορία.
Το "Μαλενίτι" προσαρτήθηκε στον παλαιό Δήμο Κυπαρισσίας το 1835, ενώ αναφέρεται, το 1853 στον β΄ τόμο των «Ελληνικών» του Ιάκωβου Ρίζου Ραγκαβή ως χωριό του Δήμου Κυπαρισσίας της Επαρχίας Τριφυλίας με πληθυσμό 91 κατοίκων, με βάση την απογραφή του 1851. Το 1879 το "Μαλενίτη" εμφανίζεται στη σχετική απογραφή χωριστά, ως το "άνω Μαλενίτη" με 47 κατοίκους και ως το "κάτω Μαλενίτη" με 85 κατοίκους. Το 1899 το χωριό μεταφέρεται από το Νομό Μεσσηνίας και υπάγεται στον Νομό Τριφυλίας, για μια περίπου δεκαετία, ως το 1909, που επανέρχεται ξανά στον Νομό Μεσσηνίας, ως οικισμός της Επαρχίας Τριφυλίας.
Το 1912 το χωριό αποσπάται από τον παλαιό Δήμο Κυπαρισσίας και εντάσσεται στην "Κοινότητα Στασιού", στην οποία έδρα γίνεται το χωριό Στασιό. Το 1927 το "Μαλενίτι" μετονομάζεται σε "Ξηρόκαμπος", αποσπάται από την "Κοινότητα Στασιού" και ορίζεται έδρα της ομώνυμης "Κοινότητας Ξηροκάμπου". Ο Ξηρόκαμπος παρέμεινε έδρα της ομώνυμης κοινότητας, από το 1927 ως το 1997, όταν τότε, στα πλαίσια των αλλαγών που επήλθαν στη τοπική αυτοδιοίκηση, μέσω του σχεδίου «Καποδίστριας», υπήχθη στον κατηργημένο Δήμο Κυπαρισσίας, ως το 2010. Από το 2011, μετά τις νέες αλλαγές του σχεδίου «Καλλικράτης» ανήκει πλέον στον νέο Δήμο Τριφυλίας. Ο δήμος αυτός, συστάθηκε με το Πρόγραμμα Καλλικράτης με την συνένωση των προϋπαρχόντων δήμων Αετού, Αυλώνος, Γαργαλιάνων, Κυπαρισσίας, Φιλιατρών και την κοινότητα Τριπύλας. Ο οικισμός Ξηρόκαμπος σήμερα είναι η έδρα και ο μοναδικός οικισμός της "Τοπικής Κοινότητας Ξηροκάμπου".
Κάτοικοι.
Ο οικισμός, με βάση την απογραφή του 2011, έχει 53 μόνιμους κατοίκους, οι οποίοι απασχολούνται σε διάφορες αγροτικές εργασίες, κυρίως με την καλλιέργεια της ελιάς.
Κτίρια – αξιοθέατα.
Εκτός από τα σπίτια, στο χωριό υπάρχει η εκκλησία του χωριού, ο "Ιερός Ναός των Αγίου Κωνσταντίνου και Αγιας Ελένης", ο οποίος υπάγεται στην Ιερά Μητρόπολη Τριφυλίας και Ολυμπίας και γιορτάζει στις 21 Μαΐου. Στον περίβολο του ναού υπάρχει το "Μνημείο των Ηρώων", προς τιμή των νεκρών αγωνιστών κατά την επανάσταση του 1821, τους βαλκανικούς πολέμους, την μικρασιατική εκστρατεία και τον πόλεμο του 1940. Στην είσοδο του χωριού βρίσκεται επίσης η τοποθεσία γνωστή ως «Μπραμ’ τη Βρύση». Σύμφωνα με την τοπική παράδοση, πήρε αυτήν την ονομασία, επειδή το 1825, είχε στρατοπεδεύσει σε αυτό το σημείο ο Ιμπραήμ, κατά τη διάρκεια της εκστρατείας του στην Πελοπόννησο, καθώς εκεί υπήρχε πόσιμο νερό για τα στρατεύματά του.

</doc>
<doc id="58901" url="https://el.wikipedia.org/wiki?curid=58901" title="Φαρακλάδα Μεσσηνίας">
Φαρακλάδα Μεσσηνίας

Η Φαρακλάδα και παλαιότερα αναφερόμενη ως Φωτεινός φάρος, είναι οικισμός κοντά στην Κυπαρισσία και υπάγεται διοικητικά στον Δήμο Τριφυλίας, του Νομού Μεσσηνίας.
Τοποθεσία.
Το χωριό βρίσκεται περίπου 6 χιλιόμετρα προς τα νοτιοανατολικά της Κυπαρισσίας σε υψόμετρο 65 μέτρα και απέχει 2,5 περίπου χιλιόμετρα από τις ακτές του Ιονίου Πελάγους.
Ιστορία.
Το όνομα του χωριού προέρχεται από τα φαράγγια που υπήρχαν κατά μήκος του ποταμού που βρίσκεται νότια του χωριού. Με βάση προφορικές παραδόσεις οι ρίζες του ανάγονται στην περίοδο της Ενετοκρατίας. Η παλαιότερη ονομασία του χωριού ήταν «Φωτεινός φάρος».
Κατά την περίοδο της Τουρκοκρατίας ο οικισμός απετέλεσε έδρα του τοπικού αγά. Τελευταίος αγάς πριν την Ελληνική Επανάσταση του 1821 ήταν ο Μεχμέτ Κουσιουρής, ο οποίος έδειξε ιδιαίτερο ενδιαφέρον για την περιοχή και παραχώρησε στη Φαρακλάδα προνόμια. Δημιουργούνταν βέβαια κατά καιρούς συγκρούσεις μεταξύ Ελλήνων και Τούρκων. Με την κήρυξη της Επανάστασης, στις 28 Μαρτίου 1821, ο οπλαρχηγός Κακογιάννης ή Καρκόγιαννης στις 28 Μαρτίου 1821 απελευθέρωσε το χωριό και κυρίευσε τον "Πύργο του Μεχμέτ Κουσιούρη". Αναφέρεται μάλιστα η ύπαρξη ενός φιρμανιού, μέχρι και πριν από λίγα χρόνια, στο οποίο ιστορούνταν τα παραπάνω γεγονότα και καταγράφονταν τα προνόμια που είχαν παραχωρηθεί κατά καιρούς στο χωριό. Επόμενη ιστορική αναφορά για το χωριό είναι η μετοικεσία σε αυτό πολλών οικογενειών από την Αρκαδία την περίοδο από το 1865 έως και το 1886.
Διοικητική ιστορία.
Η "Φαρακλάδα" προσαρτήθηκε επίσημα στον παλαιό Δήμο Κυπαρισσίας το 1835. Το 1899 μεταφέρεται από το Νομό Μεσσηνίας και υπάγεται στον Νομό Τριφυλίας, για μια περίπου δεκαετία, ως το 1909, που επανέρχεται ξανά στον Νομό Μεσσηνίας, ως οικισμός της Επαρχίας Τριφυλίας. Το 1912 το χωριό της Φαρακλάδας αποσπάται από τον παλαιό Δήμο Κυπαρισσίας και γίνεται έδρα της "Κοινότητας Φαρακλάδας". Η Φαρακλάδα παρέμεινε έδρα της ομώνυμης κοινότητας, από το 1912 ως το 1997, όταν τότε, στα πλαίσια των αλλαγών που επήλθαν στη τοπική αυτοδιοίκηση, μέσω του σχεδίου «Καποδίστριας», υπήχθη στον κατηργημένο Δήμο Κυπαρισσίας, ως το 2010. Από το 2011, μετά τις νέες αλλαγές του σχεδίου «Καλλικράτης» ανήκει πλέον στον νέο Δήμο Τριφυλίας. Ο δήμος αυτός, συστάθηκε με το Πρόγραμμα Καλλικράτης με την συνένωση των προϋπαρχόντων δήμων Αετού, Αυλώνος, Γαργαλιάνων, Κυπαρισσίας, Φιλιατρών και την κοινότητα Τριπύλας. Η Φαρακλάδα σήμερα είναι η έδρα στην "Τοπική Κοινότητα της Φαρακλάδας", στην οποία υπάγεται και ο νεοσύστατος οικισμός Λιθαρορίξι.
Κάτοικοι.
Ο οικισμός, με βάση την απογραφή του 2011, έχει 320 μόνιμους κατοίκους, οι οποίοι απασχολούνται σε διάφορες αγροτικές εργασίες.
Κτίρια – εκδηλώσεις.
Εκτός από τα σπίτια στο χωριό υπάρχει η εκκλησία του, η οποία υπάγεται στην Ιερά Μητρόπολη Τριφυλίας και Ολυμπίας και είναι αφιερωμένη στα "Εισόδια της Θεοτόκου". Την ημέρα της εορτής (21 Νοεμβρίου), πραγματοποιείται τοπικό πανηγύρι. Λαϊκό πανηγύρι πραγματοποιείται όμως και στις 27 Ιουλίου, εορτή του Αγίου Παντελεήμονος. Αφορμή του εορτασμού αυτού είναι μία εικόνα του Αγίου, την οποία έφεραν μαζί τους οι Αρκάδες μέτοικοι.

</doc>
<doc id="58904" url="https://el.wikipedia.org/wiki?curid=58904" title="Μάο Τσε Τουνγκ">
Μάο Τσε Τουνγκ



</doc>
<doc id="58907" url="https://el.wikipedia.org/wiki?curid=58907" title="Βραβείο Χορν">
Βραβείο Χορν

Το Βραβείο Χορν ("Χρυσός Σταυρός" για τους άνδρες) απονέμεται κάθε χρόνο προς έναν νέο ηθοποιό του θεάτρου, στη μνήμη του ηθοποιού Δημήτρη Χορν (1921-1998). Το βραβείο είναι ο χρυσός σταυρός που φορούσε ο ηθοποιός, τον οποίο παραδίδει ο κάθε βραβευθείς στον επόμενο. Το βραβείο θεσπίστηκε από το Σταμάτη Φασουλή.
Πρόεδρος της επιτροπής του βραβείου είναι ο Κώστας Γεωργουσόπουλος. Οι υποψήφιοι πρέπει να είναι απόφοιτοι δραματικής σχολής ή να έχουν πρωτοεμφανιστεί επαγγελματικά, το πολύ πέντε χρόνια πριν από τη θεατρική περίοδο για την οποία τιμάται.
Τα βραβεία αναφέρονται στην προηγούμενη χρονιά από την απονομή (έτσι, η πρώτη απονομή για το 2000 έγινε το 2001 κλπ.).

</doc>
<doc id="58911" url="https://el.wikipedia.org/wiki?curid=58911" title="Υ/Β ΤΡΙΤΩΝ (Υ-5)">
Υ/Β ΤΡΙΤΩΝ (Υ-5)



</doc>
<doc id="58912" url="https://el.wikipedia.org/wiki?curid=58912" title="Στιούαρτ Ρόζενμπεργκ">
Στιούαρτ Ρόζενμπεργκ

Ο Στιούαρτ Ρόζενμπεργκ (11 Αυγούστου 1927- 15 Μαρτίου 2007), ήταν Αμερικανός σκηνοθέτης που έγινε περισσότερο γνωστός με την ταινία του "Ο μεγάλος δραπέτης", στην οποία πρωταγωνιστούσε ο Πωλ Νιούμαν.
Υπήρξε από τους πιο φιλόπονους σκηνοθέτες, τόσο στον κινηματογράφο όσο και στη μικρή οθόνη. Με τον Πωλ Νιούμαν συνεργάστηκε σε άλλες τρεις ταινίες ('Ο άνθρωπος της ημέρας", "Δύο ατίθασα λιοντάρια" και "Ο επιθεωρητής Χάρπερ'). Ο Ρόζενμπεργκ σκηνοθέτησε την Κατρίν Ντενέβ στην πρώτη αμερικανική ταινία της στο πλευρό του Τζακ Λέμον ("Τρέλες τ' Απρίλη", 1969).
Σημαντικές ταινίες του είναι Cool Hand Luke (1967), Voyage of the Damned (1976), The Amityville Horror (1979) και The Pope of Greenwich Village (1984). Σκηνοθέτησε επίσης ταινίες, όπως The April Fools (1969), WUSA (1970), Pocket Money (1972) The Drowning Pool (1975), Ο ντετέκτιβ του Σαν Φρανσίσκο (1973), Love and Bullets (1979), Let's Get Harry (1986) και άλλες. Πέθανε σε ηλικία 79 ετών από καρδιακή ανακοπή.

</doc>
<doc id="58914" url="https://el.wikipedia.org/wiki?curid=58914" title="Αλληλεπίδραση">
Αλληλεπίδραση



</doc>
<doc id="58915" url="https://el.wikipedia.org/wiki?curid=58915" title="Τόμας Μπέιζ">
Τόμας Μπέιζ

Ο Τόμας Μπέυζ ("Thomas Bayes" περ. 1701 – 7 Απριλίου 1761) Βρετανός κληρικός και μαθηματικός, γιος πρεσβυτεριανού ιερέα, έγινε γνωστός μετά θάνατον ως θεμελιωτής μιας ειδικής περίπτωσης του θεωρήματος του Μπέυζ.
Γεννήθηκε στο Λονδίνο και σπούδασε Θεολογία και Λογική στο πανεπιστήμιο του Εδιμβούργου (1719), καθώς ως αντικονφορμιστής δεν μπορούσε να σπουδάσει στο πανεπιστήμιο της Οξφόρδης και του Κέιμπριτζ. Ακολουθώντας τα βήματα του πατέρα του έγινε και ο ίδιος πρεσβυτεριανός ιερέας. Έζησε στο Τάνμπριτζ Γουέλς του Κεντ και ασχολήθηκε, εκτός από τη θεολογία, με τα μαθηματικά και τις φυσικές επιστήμες. Εν ζωή δημοσίευσε δύο έργα:
Η Στατιστική τον απασχόλησε ιδιαίτερα, αλλά το μεγαλύτερο μέρος του έργου του στον συγκεκριμένο τoμέα είδε το φως της δημοσιότητας μετά το θάνατό του. Ιδιαίτερα σημαντικό είναι ένα δοκίμιό του με τίτλο "An Essay towards solving a Problem in the Doctrine of Chances". 
Ο Μπέυζ πέθανε στο Τάνμπριτζ Γουέλς και ετάφη στο κοιμητήριο Μπάνχιλ Φιλντς του Λονδίνου, τόπο ταφής πολλών αντικονφορμιστών. 

</doc>
<doc id="58916" url="https://el.wikipedia.org/wiki?curid=58916" title="Concorde">
Concorde



</doc>
<doc id="58919" url="https://el.wikipedia.org/wiki?curid=58919" title="Βασίλειο (βιολογία)">
Βασίλειο (βιολογία)

Στην κλασική συστηματική ταξινόμηση ως βασίλειο (λατ.: "Regnum") ονομάζεται η υψηλότερη κατηγορία της συστηματικής ταξινόμησης. Αρχικά όλα τα ζωντανά όντα διαιρούνταν μόνο σε Φυτά και Ζώα, αργότερα προστέθηκαν τα Πρώτιστα (Protista) και διαχωρίστηκαν οι Μύκητες από τα Φυτά. Τελευταία προστέθηκαν τα Αρχαιοβακτήρια. Αυτά τα 6 βασίλεια, βάσει γενετικών εξετάσεων, διαιρέθηκαν τελευταία σε τρία Υπερβασίλεια ("Superregnum"), σύμφωνα με το σχήμα. Σε βασίλεια διαιρούνται μόνον τα Ευκάρυα ("ευκαρυώτες").
Το βασίλειο αποτελείται από ταξινομικές βαθμίδες, τις συνομοταξίες, που είναι συγγενείς μεταξύ τους. Μεταξύ συνομοταξιών και βασιλείου υπάρχουν άλλες κατηγορίες· οι πιο κοντινές στο βασίλειο είναι το Υποβασίλειο ("Subregnum") και το Ανθυποβασίλειο ("Infraregnum").
Σύγχρονες έρευνες καταργούν το βασίλειο των Πρωτίστων και το αντικαθιστούν με τις υπερομάδες (ή τα ανθυποβασίλεια): Χρωμοκυψελιδωτά (Chromalveolata), Αμοιβόζωα (Amoebozoa), Αυλακωτά (Excavata) και Ριζωτά (Rhizaria). Οι άλλες δύο ευκαρυωτικές υπερομάδες είναι τα Αρχαιοπλαστωτά (Archaeoplastida), τα οποία συμπεριλαμβάνουν τo βασίλειo των Φυτών (Plantae), και τα Οπισθόκοντα (Opisthokonta), τα οποία συμπεριλαμβάνουν τα βασίλεια των Ζώων (Animalia) και των Μυκήτων (Fungi). 

</doc>
<doc id="58922" url="https://el.wikipedia.org/wiki?curid=58922" title="Σιδηροδρομική Γραμμή Πλατείας Λαυρίου - Στροφυλίου">
Σιδηροδρομική Γραμμή Πλατείας Λαυρίου - Στροφυλίου

Η Σιδηροδρομική Γραμμή Πλατείας Λαυρίου - Στροφυλίου (λειτουργία από το 1885 μέχρι το 1938), αποτελούσε προέκταση της διακλάδωσης Ν. Ηρακλείου - Κηφισιάς προς τα λατομεία της Αγγλικής Εταιρείας Μαρμάρου στον Διόνυσο Αττικής. Συνέχιζε βόρεια από τον σταθμό της Κηφισιάς δια μέσου της οδού Στροφυλίου (περιοχή Στροφύλι Κηφισιάς) και διέσχιζε κάθετα με πασάγια τις οδούς Χαριλάου Τρικούπη (δίπλα στο σημερινό εμπορικό κέντρο "Καμάρες" στην Ν. Ερυθραία) και Ελευθερίου Βενιζέλου (λίγο νότια από το σημερινό Δημαρχείο της Ν. Ερυθραίας και το υποκατάστημα της Τράπεζας Πειραιώς). Κατόπιν, μέσω της οδού Γεωργίου Παπανδρέου (Νέα Ερυθραία) και Ρόδων (Εκάλη) διασταύρωνε την Λεωφόρο Διονύσου και έφτανε στα λατομεία.
Η κίνηση στην γραμμή ήταν κυρίως εμπορική, με τρένα που αποτελούνταν από ειδικές πλατφόρμες για την εκφόρτωση μαρμάρου. Αυτά τα πήγαιναν μέχρι την Κηφισιά οι ατμομηχανές των λατομείων, και κατόπιν τοποθετούνταν επικεφαλής ατμομηχανές των Σιδηροδρόμων Αττικής, που τα μετέφεραν έως την Πλατεία Αττικής όπου μεταφορτώνονταν σε φορτηγά. Η επιβατική κίνηση ήταν ελάχιστη και αφορούσε προέκταση κάποιων δρομολογίων Αθήνας - Κηφισιάς προς το Στροφύλι, και περιστασιακούς εκδρομικούς συρμούς προς τον Διόνυσο. Η λειτουργία της σταμάτησε το 1938 μαζί με το "Θηρίο" (το ατμοκίνητο τρένο Αθήνας - Κηφισιάς), όμως η γραμμή αποξηλώθηκε πολύ αργότερα. Το 1960 οι Ε.Η.Σ. (πρόγονος των σημερινών Η.Σ.Α.Π.) κατέθεσαν πρόταση επαναλειτουργίας της γραμμής για επιβατικά τρένα, η οποία όμως δεν υλοποιήθηκε. Σήμερα, η οδός Ρόδων στην Εκάλη προδίδει εύκολα, για κάποιον με έμπειρο μάτι, το παρελθόν της ως σιδηροδρομική γραμμή. Όμως τα περισσότερα ίχνη της γραμμής έχουν προ πολλού εξαφανιστεί, εκτός από ελάχιστα κατάλοιπα των εγκαταστάσεών της στον Διόνυσο, όπου η γραμμή κατέληγε στη συμβολή των οδών Ναιάδων και Πλαστήρα.
Ιστορικό της γραμμής.
Αττικοί Σιδηρόδρομοι (1885-1926).
Η γραμμή άνοιξε στις 4 Φεβρουαρίου 1885 ως μονή γραμμή, μετρικού εύρους 1.000 χιλιοστών. Μέχρι το 1925 η γραμμή εκμεταλλευόταν από τους Σιδηροδρόμους Αττικής, οι οποίοι διαχειριζόταν επίσης το τμήμα από το Νέο Ηράκλειο στο Λαύριο. Τα γραφεία των Σιδηροδρόμων Αττικής, μαζί με τα αμαξοστάσια, τα μηχανοστάσια και τις αποθήκες υλικών βρισκόταν στό σιδηροδρομικό σταθμό Αττικής, δίπλα στην οδό Λιοσίων. Από το κέντρο της Αθήνας έως το σιδηροδρομικό σταθμό Κηφισιάς η γραμμή ακολουθούσε τη χάραξη της υπάρχουσας γραμμής του Η.Σ.Α.Π.. Ο τερματικός σταθμός στο κέντρο της Αθήνας βρισκόταν στη Πλατεία Λαυρίου, σε κοντινή απόσταση από τη Πλατεία Ομονοίας. Το τμήμα από τη Πλατεία Λαυρίου έως το σιδηροδρομικό σταθμό Αττικής βρίσκεται σήμερα υπογείως (στις οδούς 3ης Σεπτεμβρίου, Ρίζου και Αγορακρίτου) με σήραγγα μορφής cut-and-cover, αλλά στην εποχή των Αττικών Σιδηροδρόμων (μέχρι το 1926) βρισκόταν στο οδόστρωμα, σε μορφή γραμμής τραμ.
Από την Κηφισιά η γραμμή επεκτάθηκε βόρεια ως το Στροφύλι. Το τμήμα από την Αθήνα (Πλατεία Λαυρίου) ως το Ηράκλειο ήταν μήκους 9,2 χιλιομέτρων και από το Ηράκλειο ως το Στροφύλι 7,4 χιλιομέτρων. Μετά το 1900 η γραμμή επεκτάθηκε επιπλέον από το Στροφύλι ως βιομηχανικός σιδηρόδρομος στα λατομεία μαρμάρου της "Αγγλικής Εταιρείας Μαρμάρου" στον Διόνυσο.Η γραμμή μεταξύ Αθήνας και Κηφισιάς μετέφερε επιβατική και εμπορική κίνηση. Η προέκταση από το Στροφύλι χρησιμοποιούνταν αποκλειστικά από εμπορικά τρένα τα οποία μετέφεραν μάρμαρο.
Ηλεκτρική Εταιρεία Μεταφορών (1926-1938).
Το 1926 η γραμμή μεταβιβάστηκε στην Εταιρεία Ηλεκτρικών Μεταφορών (Ε.Η.Μ.) μέλος του ομίλου "Power and Traction Finance Co.". Το 1929 η διακλάδωση από το Ηράκλειο στο Λαύριο ανελήφθη από τους Σιδηροδρόμους Πειραιώς - Αθηνών - Πελοποννήσου (Σ.Π.Α.Π.). Μετά το 1926 τα τρένα για Κηφισιά αναχωρούσαν από το σιδηροδρομικό σταθμό Αττικής, και το τμήμα Πλατείας Λαυρίου - Σ.Σ. Αττικής εξυπηρετούνταν από την ειδική υπηρεσία τραμ "K".
Η Ε.Η.Μ. λειτουργούσε τη γραμμή έως τις 8 Αυγούστου 1938 όταν αυτή έκλεισε λόγω ηλεκτροδότησης.
Επακόλουθα.
Η εταιρεία "Ελληνικοί Ηλεκτρικοί Σιδηρόδρομοι" (Ε.Η.Σ., προκάτοχος του Η.Σ.Α.Π.) ανακατασκεύασε τη σήραγγα μεταξύ Ομόνοιας και σιδηροδρομικού σταθμού Αττικής (1928-1930) και την άνοιξε ξανά το 1949 ως επέκταση του σιδηροδρόμου που συνέδεε την Αθήνα με τον Πειραιά. Η γραμμή μεταξύ σιδηροδρομικού σταθμού Αττικής και Στροφυλίου μεταβιβάστηκε στους Ε.Η.Σ. το 1950. Επαναλειτούργησε στη Νέα Ιωνία το 1956, και την Κηφισιά το 1958. Το εναπομείναν τμήμα μεταξύ Κηφισιάς και Στροφυλίου εγκαταλείφθηκε.
Τροχιαίο Υλικό.
Αρχικά οι Σιδηρόδρομοι Αττικής χρησιμοποιούσαν εννέα ατμομηχανές τύπου "Tubize 0-6-2T" (1885). Αργότερα αποκτήθηκαν εννέα "Krauss Z 2-6-0T", και επιπλέον ακόμη μία ιδίου τύπου κατασκευασμένη στον Πειραιά από το εργοστάσιο Βασιλειάδη. Μετά το 1929 μόνον οι ατμομηχανές Tubize παράμειναν στη γραμμή της Κηφισιάς, καθώς οι ατμομηχανές Krauss μεταβιβάστηκαν στους Σ.Π.Α.Π. για τη διακλάδωση Λαυρίου.

</doc>
<doc id="58925" url="https://el.wikipedia.org/wiki?curid=58925" title="Οργανισμός Γαλλόφωνων Κρατών">
Οργανισμός Γαλλόφωνων Κρατών



</doc>
<doc id="58926" url="https://el.wikipedia.org/wiki?curid=58926" title="Γαλλοφωνία">
Γαλλοφωνία



</doc>
<doc id="58930" url="https://el.wikipedia.org/wiki?curid=58930" title="SSL">
SSL

Το πρωτόκολλο SSL (Secure Sockets Layer) αναπτύχθηκε από την εταιρεία Netscape και σχεδιάστηκε για να παρέχει ασφάλεια κατά την μετάδοση ευαίσθητων δεδομένων στο διαδίκτυο. Η έκδοση 3.0 του πρωτοκόλλου κυκλοφόρησε από την Netscape το 1996 και αποτέλεσε την βάση για την μετέπειτα ανάπτυξη του πρωτοκόλλου TLS (Transport Layer Security), το οποίο πλέον τείνει να αντικαταστήσει το SSL. Τα δύο αυτά πρωτόκολλα χρησιμοποιούνται ευρέως για ηλεκτρονικές αγορές και χρηματικές συναλλαγές, καθώς και όχι μόνον. Κάθε πρωτοκολλο https, έχει διαφορά και μόνο κάποια από τα πρωτόκολλα αυτά εξασφαλίζουν την απόλυτη ασφάλεια, η οποία είναι και πλήρως αναγκαία για την κατάταξη στις μηχανές αναζήτησης. Ληκτική ημερομηνία δείχνει η google την 30η Απριλίου 2018, στα υπόλοιπα site δεν θα δώσει προτεραιότητα. Όμως με την χρήση του πλήρους πιστοποιητικού θα λάβουν τις θέσεις τους μετά την πιστοποίηση TLS, επεξεργασία RC4, MD5 και DES.
Το SSL χρησιμοποιεί μεθόδους κρυπτογράφησης των δεδομένων που ανταλλάσσονται μεταξύ δύο συσκευών (συνηθέστερα Ηλεκτρονικών Υπολογιστών) εγκαθιδρύοντας μία ασφαλή σύνδεση μεταξύ τους μέσω του διαδικτύου. Το πρωτόκολλο αυτό χρησιμοποιεί το TCP/IP για τη μεταφορά των δεδομένων και είναι ανεξάρτητο από την εφαρμογή που χρησιμοποιεί ο τελικός χρήστης. Για τον λόγο αυτό μπορεί να παρέχει υπηρεσίες ασφαλούς μετάδοσης πληροφοριών σε πρωτόκολλα ανώτερου επιπέδου όπως για παράδειγμα το HTTP, το FTP, το telnet κοκ.
Γενικά.
Η μετάδοση πληροφοριών μέσω του διαδικτύου γίνεται ως επί το πλείστον χρησιμοποιώντας τα πρωτόκολλα TCP/IP (Transfer Control Protocol / Internet Protocol). Το SSL λειτουργεί μετά το TCP/IP και πριν τις εφαρμογές υψηλού επιπέδου, όπως είναι για παράδειγμα το HTTP (προβολή ιστοσελίδων), το FTP (μεταφορά αρχείων) και το IMAP (email). Άρα λοιπόν αυτό που ουσιαστικά κάνει το SSL είναι να παίρνει τις πληροφορίες από τις εφαρμογές υψηλότερων επιπέδων, να τις κρυπτογραφεί και στην συνέχεια να τις μεταδίδει στο Internet προς τον Η/Υ που βρίσκεται στην απέναντι πλευρά και τις ζήτησε.
Το SSL προσφέρει συνοπτικά τις ακόλουθες υπηρεσίες:
Οι κρυπτογραφικοί αλγόριθμοι που υποστηρίζονται από το πρωτόκολλο είναι οι εξής: DES - Data Encryption Standard, DSA - Digital Signature Algorithm, KEA - Key Exchange Algorithm, MD5 - Message Digest, RC2/RC4, RSA, SHA-1 - Secure Hash Algorithm, SKIPJACK, Triple-DES.
Τρόπος λειτουργίας.
Το πρωτόκολλο SSL χρησιμοποιεί έναν συνδυασμό της κρυπτογράφησης δημοσίου και συμμετρικού κλειδιού. Η κρυπτογράφηση συμμετρικού κλειδιού είναι πολύ πιο γρήγορη και αποδοτική σε σχέση με την κρυπτογράφηση δημοσίου κλειδιού, παρ' όλα αυτά όμως η δεύτερη προσφέρει καλύτερες τεχνικές πιστοποίησης. Κάθε σύνδεση SSL ξεκινά πάντα με την ανταλλαγή μηνυμάτων από τον server και τον client έως ότου επιτευχθεί η ασφαλής σύνδεση, πράγμα που ονομάζεται χειραψία (handshake). Η χειραψία επιτρέπει στον server να αποδείξει την ταυτότητά του στον client χρησιμοποιώντας τεχνικές κρυπτογράφησης δημοσίου κλειδιού και στην συνέχεια επιτρέπει στον client και τον server να συνεργαστούν για την δημιουργία ενός συμμετρικού κλειδιού που θα χρησιμοποιηθεί στην γρήγορη κρυπτογράφηση και αποκρυπτογράφηση των δεδομένων που ανταλλάσσονται μεταξύ τους. Προαιρετικά η χειραψία επιτρέπει επίσης στον client να αποδείξει την ταυτότητά του στον server.
Αναλυτικότερα, η διαδικασία χειραψίας έχει ως εξής:
Η διαδικασία της χειραψίας φαίνεται πιο παραστατικά στο σχήμα που ακολουθεί.
Επιβάρυνση από το SSL.
Η χρήση του πρωτοκόλλου SSL αυξάνει τα διακινούμενα πακέτα μεταξύ των δύο μηχανών και καθυστερεί την μετάδοση των πληροφοριών επειδή χρησιμοποιεί μεθόδους κρυπτογράφησης και αποκρυπτογράφησης. Ειδικότερα οι διάφορες καθυστερήσεις εντοπίζονται στα εξής σημεία:
Λόγω αυτών των επιβαρύνσεων που εισάγει το πρωτόκολλο SSL, χρησιμοποιείται πλέον μονάχα σε περιπτώσεις όπου πραγματικά χρειάζεται ασφαλής σύνδεση (π.χ. μετάδοση κωδικών χρήστη ή αριθμών πιστωτικών καρτών μέσω του διαδικτύου) και όχι σε περιπτώσεις απλής επίσκεψης σε μία ιστοσελίδα.
Πόσα Είδη Πιστοποιητικών Ασφαλείας SSL Υπάρχουν;.
Υπάρχουν 3 είδη SSL certificates:
Τι είναι οι Certificate Authorities;.
Το SSL είναι μια ηλεκτρονική βεβαίωση που εκδίδεται (κατόπιν ελέγχων) από ανεξάρτητους και φερέγγυους οργανισμούς οι οποίοι ονομάζονται Αρχές Πιστοποιητικών (Certificate Authorities). Οι εταιρίες αυτές αναλαμβάνουν την ταυτοποίηση των στοιχείων της ιστοσελίδας καθώς και την ασφαλή μεταφορά δεδομένων μεταξύ των ιστοσελίδων αυτών και των χρηστών τους.

</doc>
<doc id="58934" url="https://el.wikipedia.org/wiki?curid=58934" title="Ροναλντίνιο">
Ροναλντίνιο

Ο Ροναλντίνιο (πραγματικό όνομα: Ρονάλντο ντε Ασίς Μορέιρα, "Ronaldo de Assis Moreira", γεννήθηκε 21 Μαρτίου 1980) είναι Βραζιλιάνος πρώην ποδοσφαιριστής. Αγωνίστηκε στο μεγαλύτερο μέρος της σταδιοδρομίας του σε μεγάλους ευρωπαϊκούς συλλόγους, κυρίως ως αριστερός πλάγιος μέσος αλλά και ως μεσοεπιθετικός. Συχνά θεωρείται από τους κορυφαίους παίκτες της γενιάς του και από ορισμένους ως ένας από τους καλύτερους όλων των εποχών.
Ο Ροναλντίνιο κέρδισε δύο βραβεία του Παίκτη της Χρονιάς της ΦΙΦΑ και μια Χρυσή Μπάλα. Ήταν γνωστός για την απαράμιλλη τεχνική που διέθετε, αλλά και τις δημιουργικές του ικανότητες. Λόγω της ευελιξίας του, του ρυθμού του, της τεχνικής ποιότητάς του, αλλά και τα εξαιρετικά του χτυπήματα φάουλ, θεωρείται ως ένας από τους πιο ταλαντούχους παίκτες στην ιστορία.
Έκανε το ντεμπούτο του στη Γκρέμιο το 1998. Μετακόμισε στη Παρί Σεν Ζερμέν στην Γαλλία πριν υπογράψει για τη Μπαρτσελόνα το 2003. Στη δεύτερη σεζόν του με τη Μπαρτσελόνα, κέρδισε το πρώτο του βραβείο του Παίκτη της Χρονιάς της ΦΙΦΑ. Στην επόμενη χρονιά κέρδισε το Τσάμπιονς Λιγκ, καθώς και άλλο ένα τίτλο στη Λα Λίγκα, κάνοντας το πρώτο νταμπλ στην καριέρα του. Ο Βραζιλιάνος έλαβε επίσης το δεύτερο βραβείο του Παίκτη της Χρονιάς ΦΙΦΑ. 
Βιογραφία.
Γεννήθηκε στο Πόρτο Αλέγκρε της Βραζιλίας στις 21 Μαρτίου 1980 με το όνομα Ρονάλντο ντε Ασίς Μορέιρα, ενώ το ψευδώνυμό του σημαίνει «Μικρός Ρονάλντο». Τον φώναζαν «Ροναλντίνιο», επειδή στην ομάδα υπήρχε ένα μεγαλύτερο παιδί που ονομαζόταν Ρονάλντο και τελικά το όνομα αυτό έμεινε. Ο πατέρας του ήταν και αυτός επαγγελματίας ποδοσφαιριστής και τον ώθησε από νωρίς στο άθλημα και εντάχθηκε στις κατώτερες ομάδες της Γκρέμιο σε ηλικία 7 ετών, ενώ την επόμενη χρονιά χάνει τον πατέρα του.
Καριέρα σε συλλόγους.
Ξεκίνησε την καριέρα του παίζοντας στην Γκρέμιο, την περίοδο 1998–2001. Καθιερώθηκε στη βασική ενδεκάδα το 1999. Σημείωσε 23 γκολ σε 48 εγχώρια παιχνίδια και το μοναδικό τέρμα στον τελικό του πρωταθλήματος απέναντι στην Ιντερνασιονάλ (1–0) μετά από εντυπωσιακή εμφάνιση.
Το 2001, ο Ροναλντίνιο υπέγραψε πενταετές συμβόλαιο με την Παρί Σεν Ζερμέν. Πέρασε την πλειοψηφία των πρώτων μηνών της αγωνιστικής περιόδου 2001–02 εναλλάσσοντας μεταξύ του του πάγκου και του γηπέδου. Ο ίδιος σημείωσε τον πρώτο γκολ του για το σύλλογο στις 13 Οκτωβρίου, στην ισοπαλία 2–2 απέναντι στη Ολιμπίκ Λυών.
Στη συνέχεια σημείωσε ορισμένα εντυπωσιακά γκολ, ενώ είχε επίσης σημαντική παρουσία και στο Κύπελλο Γαλλίας 2001–02, βοηθώντας της Παρί να φτάσει στους ημιτελικούς. Σε αγώνα του γύρου των "16" με αντίπαλο την Γκουίνγκμπαμπ, ο Ροναλντίνιο σκόραρε δύο γκολ στο δεύτερο ημίχρονο αφού μπήκε στον αγώνα ως αλλαγή. Παρά την σταδιακή επιτυχία με τον σύλλογο, η σεζόν αμαυρώθηκε από διαμάχη με τον διευθυντή της Παρί Λουίς Φερναντές, ισχυριζόμενος ότι ο Βραζιλιάνος ήταν πολύ εστιασμένος στη νυχτερινή ζωή του Παρισιού παρά στο ποδόσφαιρο και παραπονέθηκε ότι οι διακοπές του στη Βραζιλία δεν έληξαν ποτέ στο προγραμματισμένο χρόνο.
Παρά τις επανειλημμένες ρήξεις με τον Φερναντές, ο Βραζιλιάνος επέστρεψε στην ομάδα και ήταν εντυπωσιακός. Στις 26 Οκτωβρίου 2002, σημείωσε δύο γκολ στη νίκη 3–1 του συλλόγου έναντι των αντιπάλων της Ολιμπίκ Μαρσέιγ στη Μασσαλία. Το πρώτο γκολ ήταν ένα ελεύθερο λάκτισμα, που πέρασε από πολλούς παίκτες της Μασσαλίας πριν περάσει και από τον τερματοφύλακα. Οι απευθείας εκτελέσεις φάουλ αποτελούσαν από την καλύτερη εκτελεστική δραστηριότητά του κατατασσόμενος τρίτος όλων των εποχών με 66 γκολ. Στον δεύτερο αγώνα σκόραρε και πάλι στη νίκη της Παρί με 3–0, τρέχοντας το μισό μήκος του γηπέδου πριν περάσει την μπάλα πάνω από τον τερματοφύλακα. Στις 22 Φεβρουαρίου 2003, ο Ροναλντίνιο σημείωσε το καλύτερο γκολ της χρονιάς.
Επαινέθηκε επίσης για την απόδοσή του στο Κύπελλο, όταν σημείωσε και τα δύο γκολ στη νίκη του συλλόγου με 2–0 επί της Μπορντό στους ημιτελικούς, με αποτέλεσμα την πρόκριση στον τελικό. Την δεύτερη χρονιά στη Γαλλία σημείωσε 22 τέρματα σε 45 επίσημους αγώνες.
Το 2003 μεταγράφηκε στην Μπαρτσελόνα. Έκανε το ντεμπούτο της ομάδας του σε φιλική συνάντηση με τη Γιουβέντους στη Μασαχουσέτη στις 27 Ιουλίου. Σημείωσε το πρώτο του γκολ στο πρωτάθλημα στις 3 Σεπτεμβρίου 2003 εναντίον της Σεβίλλης στις 1.30 π.μ. τοπική ώρα, σε έναν αγώνα που ξεκίνησε πέντε λεπτά μετά τα μεσάνυχτα. Ο Ροναλντίνιο υπέφερε από τραυματισμό κατά το πρώτο μισό της σεζόν, και η Μπαρτσελόνα έπεσε στην 12η θέση στην κατάταξη του πρωταθλήματος στα μέσα της σεζόν. Επέστρεψε από τραυματισμό και σημείωσε 15 γκολ στο πρωτάθλημα 2003–04, βοηθώντας την ομάδα να τερματίσει τελικά στη δεύτερη θέση. Κέρδισε τον πρώτο του τίτλο πρωταθλήματος το 2004–05, και ονομάστηκε Παίκτης της Χρονιάς της ΦΙΦΑ στις 20 Δεκεμβρίου 2004. Η φήμη του μεγάλωνε με το τεχνικό και παραγωγικό του παιχνίδι τόσο στη Λα Λίγκα όσο και στο Τσάμπιονς Λιγκ. 
Μέχρι το τέλος του 2005, ο Ροναλντίνιο είχε αρχίσει να συγκεντρώνει πλήθος προσωπικών βραβείων. Κέρδισε τον εναρκτήριο Παγκόσμιο Παίκτη της Χρονιάς του FIFPro τον Σεπτέμβριο του 2005, εκτός από το ότι συμπεριλήφθηκε στο FIFPro World XI του 2005, και ονομάστηκε Ποδοσφαιριστής της Χρονιάς στην Ευρώπη κατακτώντας τη Χρυσή Μπάλα. Επίσης, ψηφίστηκε ως Παίκτης της Χρονιάς της ΦΙΦΑ για δεύτερη συνεχόμενη χρονιά. Έγινε ο τρίτος παίκτης που κέρδισε το βραβείο περισσότερες από μία φορές, μετά από τους τρεις φορές νικητές Ρονάλντο και Ζιντάν. Η κυριαρχία του ως καλύτερος ποδοσφαιριστής στον κόσμο ήταν αδιαμφισβήτητη καθώς πέτυχε το ίδιο και με τη Χρυσή Μπάλα. Συγκέντρωσε 225 ψήφους ξεπερνώντας τον Φρανκ Λάμπαρντ (148), αλλά και της πρωταθλήτριας Ευρώπης Λίβερπουλ, Στίβεν Τζέραρντ (147). 
Η επόμενη αγωνιστική περίοδος θεωρείται μια από τις καλύτερες στην καριέρα του, καθώς ήταν καθοριστικός παράγοντας του πρώτου τίτλου του Τσάμπιονς Λιγκ στη Βαρκελώνη μετά από 14 χρόνια. Η Μπαρτσελόνα αντιμετώπισε την Τσέλσι στον γύρο των "16" σε μια επανάληψη του προηγούμενου έτους. Ο 
Ροναλντίνιο σημείωσε ένα καθοριστικό γκολ στο δεύτερο αγώνα, περνώντας από τρεις αμυντικούς της Τσέλσι στην άκρη της περιοχής του πέναλτι πριν νικήσει τον τερματοφύλακα, σφραγίζοντας την πρόκριση της ομάδας της Βαρκελώνης στον επόμενο γύρο. Συνέβαλε επίσης με ένα γκολ στον αποκλεισμό της Μπενφίκα στους προημιτελικούς στη νίκη εντός έδρας με 2–0. Η Μπαρτσελόνα έφτασε στον τελικό του Τσάμπιονς Λιγκ, που κέρδισε στις 17 Μαΐου 2006 με 2–1 την Άρσεναλ. Δύο εβδομάδες νωρίτερα, ο σύλλογος είχε κερδίσει τον δεύτερο συνεχόμενο τίτλο της Λα Λίγκα με νίκη 1-0 επί της Θέλτα, δίνοντας στον Ροναλντίνιο το πρώτο του νταμπλ. Καθ' όλη τη διάρκεια της σεζόν, ο Ροναλντίνιο συνδέθηκε με τον παραγωγικό επιθετικό του Καμερούν Σαμουέλ Ετό . Αφού σημείωσε δύο θεαματικά γκολ με ατομικές ενέργειες, έγινε ο δεύτερος παίκτης της Μπαρτσελόνα μετά τον Ντιέγκο Μαραντόνα το 1983, που δέχτηκε την αποθέωση από τους οπαδούς της Ρεάλ Μαδρίτης στο Σαντιάγο Μπερναμπέου.
Η σεζόν του 2007–08 στο σύνολό της κυριαρχούταν από τραυματισμούς και ένα μυϊκό τραύμα στο δεξί του πόδι που στις 3 Απριλίου έδωσε λήξη πρόωρα στην αγωνιστική δραστηριότητα γι' αυτόν. Στις 27 Αυγούστου του 2007 απέκτησε την ισπανική υπηκοότητα σε μια σύντομη τελετή στο δικαστήριο του προαστίου Χάβα της Βαρκελώνης, όπου διέμενε από το 2003, όταν οι Καταλανοί τον απέκτησαν από την Παρί Σεν Ζερμέν.
Έχοντας κερδίσει κάθε μεγάλο τρόπαιο στο άθλημα, άρχισε να χάνει την εστίασή του, να προπονείται λιγότερο και πωλήθηκε από τη Μπαρτσελόνα. Κλείνοντας την καριέρα του στην ομάδα της Βαρκελώνης είχε σημειώσει 98 τέρματα σε 207 επίσημους αγώνες. 
Ο Ροναλντίνιο επέλεξε να συνεχίσει την καριέρα του στη Μίλαν. Χωρίς να έχει την απαιτούμενη απόδοση στην ιταλική ομάδα, τον Ιανουάριο του 2011 έφυγε από τη Μίλαν και μεταγράφηκε στη Φλαμένγκο. Το 2012 υπέγραψε στη βραζιλιάνικη Ατλέτικο Μινέιρο και το 2014 στη μεξικάνικη Κερέταρο. Το 2015 αγωνίστηκε με τη φανέλα της Φλουμινένσε ΦΚ για μόλις 9 αγώνες προτού λύσει το συμβόλαιό του συναινετικά με την ομάδα. Στις 16 Ιανουαρίου 2018 ανακοίνωσε ότι εγκαταλείπει την ενεργό δράση σε ηλικία 37 ετών.
Διεθνής καριέρα.
Το 1997 ήταν μέρος της πρώτης βραζιλιάνικης ομάδας που κέρδισε το Παγκόσμιο Πρωτάθλημα FIFA κάτω των 17 ετών, το οποίο πραγματοποιήθηκε στην Αίγυπτο, στο οποίο το πρώτο του γκολ ήταν ένα πέναλτι απέναντι στην Αυστρία στον πρώτο αγώνα, τον οποίο η Βραζιλία κέρδισε με 7–0. Τελείωσε τη διοργάνωση με δύο γκολ και του απονεμήθηκε το βραβείο της μπρούτζινης μπάλας ως τρίτου καλύτερου ποδοσφαιριστή, ενώ η ομάδα κατέκτησε τον τίτλο.
Το 1999 αγωνίστηκε στο Πρωτάθλημα Νέων κάτω των 20 ετών της Νότιας Αμερικής, όπου σκόραρε τρία γκολ και βοήθησε την ομάδα να καταλάβει την τρίτη θέση. Στη συνέχεια, έλαβε μέρος στο Παγκόσμιο Πρωτάθλημα Νεολαίας της FIFA στη Νιγηρία, σημειώνοντας το πρώτο του γκολ στον τελευταίο ομαδικό αγώνα της Βραζιλίας. Στον γύρο των "16", σημείωσε δύο γκολ στο πρώτο ημίχρονο στη νίκη 4–0 επί της Κροατίας και τελείωσε με τρία γκολ καθώς η Βραζιλία αποκλείστηκε από την Ουρουγουάη στον προημιτελικό. 
Στις 26 Ιουνίου 1999, έκανε το ντεμπούτο του με τη φανέλα της εθνικής Βραζιλίας και κέρδισε το Κόπα Αμέρικα, σκοράροντας ένα τέρμα επί της Παραγουάης. Με την εθνική ανδρών της χώρας του αγωνίστηκε 97 φορές και σημείωσε 33 τέρματα.
Το 2002, ήταν από τους βασικούς συντελεστές της κατάκτησης από τη Βραζιλία του Παγκόσμιου Κυπέλλου συμπεριλαμβανόμενος στην καλύτερη ομάδα της διοργάνωσης. Σημείωσε ένα από τα ωραιότερα γκολ της διοργάνωσης που ήταν και νικητήριο απέναντι στην Αγγλία. Το τρίο "Ρ" με Ρονάλντο και Ριβάλντο ήταν ο κύριος παράγοντας επιθετικής επιτυχίας της ομάδας. Το 2005 με εντυπωσιακές εμφανίσεις συνέβαλε στο να κατακτήσει η Βραζιλία το Κύπελλο Συνομοσπονδιών εκτινάσσοντας τη δημοτικότητά του. Το 2006 συμμετείχε στο Παγκόσμιο Κύπελλο της Γερμανίας χωρίς να διακριθεί όπως και όλη η ομάδα της Βραζιλίας. Το 2008 συμμετείχε στην Ολυμπιακή ομάδα της Βραζιλίας που κέρδισε το χάλκινο μετάλλιο στους αγώνες του Πεκίνου.
Τίτλοι.
Παρί Σεν Ζερμέν
Μπαρτσελόνα
Μίλαν
Ατλέτικο Μινέιρο
Εθνική Βραζιλίας

</doc>
<doc id="58935" url="https://el.wikipedia.org/wiki?curid=58935" title="Και (συνοικία)">
Και (συνοικία)

Με το όνομα Καί ή Κε, (από το γαλλικό "Quai", αποβάθρα) φέρονταν η, κατά μήκος της παραλίας, ξακουστή συνοικία της Σμύρνης.
Το Κε ήταν η παραλιακή και πιο κοσμοπολίτικη συνοικία της Σμύρνης. Εκεί βρίσκονταν τα μεγαλύτερα θέατρα, οι κινηματογράφοι, όλες οι τράπεζες και τα γραφεία των ατμοπλοϊκών εταιρειών, αντίστοιχα με την παραλία της Θεσσαλονίκης. Στο Κε από τις αρχές του 19ου αιώνα είχαν μεταφέρει τις κατοικίες τους οι πλούσιοι Ευρωπαίοι αλλά και πολλοί Έλληνες. Ο κεντρικός δρόμος, η "Οδός προκυμαίας", ήταν λιθόστρωτος με πλάκες από την Νεάπολη, ενώ την διέσχιζε ιππήλατος σιδηρόδρομος.&lt;br&gt; 
Μπροστά στο Και διαμορφώνονταν το λιμάνι της Σμύρνης αλλά και στο νότιο άκρο οι μεγάλοι στρατώνες και σχεδόν τα πιο πολλά δημόσια κτίρια. Σε νοικιασμένη έκταση κατασκεύασε ο Πανιώνιος το πρώτο του γήπεδο. Στην παραλία αυτή είχαν αναπτυχθεί πολλές ναυταθλητικές δραστηριότητες, κυρίως από τον ναυταθλητικό όμιλο Πέλοπα. 
Από τον κεντρικό προβλήτα της παραλίας του Κε, στις 2 Μαΐου 1919 αποβιβάστηκε και προέλασε στην προκυμαία ο Ελληνικός στρατός και το 1/38 σύνταγμα Ευζώνων. Εκεί τον Αύγουστο του 1922 στοιβάχθηκαν και πέθαναν χιλιάδες Έλληνες πρόσφυγες με την ελπίδα να φύγουν στην Ελλάδα μετά την κατάρρευση του μετώπου. Δυστυχώς όμως τα ελληνικά πολεμικά και εμπορικά πλοία ήταν δεσμευμένα από κινηματίες στο λιμάνι της Χίου, ενώ το μόνιμα αγκυροβολημένο στη Σμύρνη ελληνικό Θωρηκτό Κιλκίς είχε μεθορμίσει στη Σάμο για την επιβολή της επανάστασης.
Όλη η συνοικία του Κε κάηκε κατά την είσοδο των Τούρκικων στρατευμάτων στη Σμύρνη στις 31 Αυγούστου 1922. 

</doc>
<doc id="58942" url="https://el.wikipedia.org/wiki?curid=58942" title="Δημήτρης Σαρδούνης">
Δημήτρης Σαρδούνης

Ο Δημήτρης Σαρδούνης ή Σαρντούνης (Πάτρα, 1859 - Πάτρα, 1912), γνωστός ως Μίμαρος, ήταν από τους μεγαλύτερους Έλληνες καραγκιοζοπαίχτες. Σε αυτόν αποδίδεται η μεταμόρφωση του τουρκικού θεάτρου σκιών σε «ελληνική τέχνη», γι' αυτό και αναγνωρίστηκε από τον τύπο της εποχής ως «ο εφευρέτης του Καραγκιόζ». 
Βιογραφία.
Γεννήθηκε στην Πάτρα, μάλλον το 1859, και πέθανε εκεί, πιθανότατα το 1912. Ήταν εξώγαμο παιδί μιας Πατρινιάς, η οποία ανήκε στην «καλή κοινωνία» της πόλης. Μεγάλωσε στο Μεσολόγγι με τη μητέρα και τον πατριό του. Σπούδασε βυζαντινή μουσική και το 1882 έγινε ψάλτης στο μητροπολιτικό ναό του Ευαγγελισμού της Θεοτόκου (Ευαγγελίστρια), στην Πάτρα. Το 1888 ανακάλυψε τον Καραγκιόζη και έκτοτε αφιερώθηκε στην τέχνη του. Το 1894 ήταν ήδη γνωστός και καταξιωμένος καραγκιοζοπαίκτης στην Πάτρα. Στις παραστάσεις του, πέρα από τα λαϊκά στρώματα, σύχναζαν πλέον -σύμφωνα με σχετική αναφορά στον τύπο- «και αστοί σοβαρευόμενοι, έμποροι και επιστήμονες συν γυναιξί και τέκνοις».
Το 1899 ο Μίμαρος επισκέφθηκε για πρώτη φορά την Αθήνα και έδωσε σειρά παραστάσεων, από τα μέσα Αυγούστου έως τα τέλη Οκτωβρίου. Οι εμφανίσεις του ξεκίνησαν από την περιοχή της πλατείας Βάθης και τερματίστηκαν με παραστάσεις στη θεατρική αίθουσα «Πολυθέαμα», απέναντι από το Σταθμό Λαυρίου, κοντά στην Ομόνοια. Εμφανίστηκε ξανά στην ελληνική πρωτεύουσα το 1901 (Ιούλιος-Αύγουστος) και πάλι τον Ιούλιο του 1902, όπου έδωσε παραστάσεις στο θέατρο «Αθήναιον». Ήταν η πρώτη φορά στην ιστορία του ελληνικού Καραγκιόζη που ένα «κανονικό» θέατρο χρησιμοποιείτο για το σκοπό αυτό. Αν και ορισμένοι αναφέρουν και μεταγενέστερες επισκέψεις στην Αθήνα, αυτές δεν έχουν επιβεβαιωθεί. Πιθανότερη εκδοχή για τη χρονολογία του θανάτου του θεωρείται το 1912. Λέγεται ότι πέθανε αλκοολικός.
Συμβολή στην τέχνη του Καραγκιόζη.
Ο Μίμαρος απάλλαξε τον ελληνικό Καραγκιόζη από τις βωμολοχίες και τις ανηθικότητες του τουρκικού προκατόχου του. 
Έκανε μια σειρά από καινοτομίες στην τέχνη του θεάτρου σκιών. Χρησιμοποίησε πρώτος την ασετιλίνη ως μέσο φωτισμού, σχεδιάζοντας και φτιάχνοντας μόνος του τη συσκευή. Επίσης, κατασκεύασε φιγούρες από χαρτόνι, διεύρυνε το πλάτος της σκηνής από 2 σε 4 μέτρα, έχοντας πλέον χώρο για να προσθέσει στον μπερντέ διάφορα τοπία, ανάλογα με την παράσταση. Αυτός, ακόμα, επεξεργάστηκε μορφολογικά και καθιέρωσε την καλύβα του Καραγκιόζη και το σαράι του Πασά και τα τοποθέτησε αντικριστά, όπως τα γνώρισαν οι μεταγενέστεροι.
Ο Μίμαρος επινόησε τη φιγούρα του "Μπαρμπα-Γιώργου", η οποία ωστόσο τελειοποιήθηκε ως χαρακτήρας και καθιερώθηκε όπως είναι γνωστή από το σπουδαίο Ρουμελιώτη καραγκιοζοπαίχτη Γιάννη Ρούλια. Επίσης, εμπλούτισε το «ηρωικό», «αρματωλικό» δραματολόγιο του θεάτρου σκιών με έργα για τον Καραϊσκάκη, τον Αθ. Διάκο και τον Μάρκο Μπότσαρη.
Μαθητές.
Ο Μίμαρος δημιούργησε την δική του «σχολή», τη λεγόμενη «της Πάτρας». Όσοι καραγκιοζοπαίκτες ακολουθούσαν το ύφος και τα «καλαμπούρια» του, λεγόταν πως έπαιζαν «α λα Μίμαρου». 
Από τους μαθητές του ξεχώρισαν οι: Βασίλης Αγαπητός, Δημήτρης Μπέκος, Θόδωρος Θεοδωρέλλος, Δημήτρης (Μήτσος) Πάγκαλος, Θανάσης Δεδούσαρος, Μήτσος Μανωλόπουλος, Παντελής Μελίδης, Βάγγος Κορφιάτης κ.άλ. Μαθητής του Μίμαρου υπήρξε και ο σπουδαίος τραγουδιστής, ζωγράφος και σκηνοθέτης του Καραγκιόζη Κώστας Καράμπαλης. 

</doc>
<doc id="58945" url="https://el.wikipedia.org/wiki?curid=58945" title="Zubr">
Zubr



</doc>
<doc id="58951" url="https://el.wikipedia.org/wiki?curid=58951" title="Ronaldinho">
Ronaldinho



</doc>
<doc id="58969" url="https://el.wikipedia.org/wiki?curid=58969" title="Τέοντορ Μόμσεν">
Τέοντορ Μόμσεν

Ο Κρίστιαν Ματίας Τέοντορ Μόμσεν ("Christian Matthias Theodor Mommsen", 30 Νοεμβρίου 1817 - 1 Νοεμβρίου 1903) ήταν Γερμανός κλασικιστής, νομικός και ιστορικός. Υπήρξε επίσης επιφανής πολιτικός, μέλος του πρωσικού και του γερμανικού κοινοβουλίου. Του απονεμήθηκε το Βραβείο Νόμπελ Λογοτεχνίας το 1902.
Οι εργασίες του για το ρωμαϊκό δίκαιο και για το νόμο των υποχρεώσεων άσκησαν σημαντική επίδραση στο γερμανικό αστικό κώδικα (BGB). Ανακάλυψε τον Jordanes Getica, του οποίου τα έργα είχαν χαθεί.
Βιογραφία.
Ο Τέοντορ Mόμσεν γεννήθηκε στο Γκάρντινγκ της επαρχίας Σλέσβιχ και ήταν γιος ενός φτωχού ιερέα. Μεγάλωσε στο Ολντέσλοε και τελείωσε το γυμνάσιο στην Αλτόνα του Αμβούργου. Μελέτησε αργότερα τα ελληνικά και τα λατινικά και έλαβε το δίπλωμά του το 1837, ως διδάκτωρ του ρωμαϊκού δικαίου. Δεδομένου ότι δεν μπόρεσε να περάσει τα οικονομικά, γράφτηκε στο πανεπιστήμιο του Κιέλου, όπου μελέτησε τη νομολογία από το 1838 έως το 1843. Χάρη σε μια δανική επιχορήγηση, ήταν σε θέση να επισκεφτεί τη Γαλλία και την Ιταλία. Κατά τη διάρκεια της επανάστασης του 1848 στη Γερμανία, ο Mόμσεν εργάστηκε ως ανταποκριτής στο Ρέντσβμουρκ, που υποστήριζε την προσάρτηση του Σλέσβιχ-Χόλσταϊν και της συνταγματικής μεταρρύθμισης. Έγινε καθηγητής της Νομικής στο ίδιο έτος στο πανεπιστήμιο της Λειψίας. Όταν διαμαρτυρήθηκε για το νέο σύνταγμα της Σαξωνίας το 1851, έπρεπε να παραιτηθεί. Εντούτοις, το επόμενο έτος έλαβε μια καθηγεσία για το ρωμαϊκό δίκαιο στο πανεπιστήμιο της Ζυρίχης. Το 1854 έγινε καθηγητής της Νομικής στο πανεπιστήμιο του Μπρεσλάου, όπου συνάντησε τον Jakob Bernays. Ο Mόμσεν έγινε ερευνητικός καθηγητής στην ακαδημία του Βερολίνου των επιστημών το 1857. Βοήθησε αργότερα στη δημιουργία και διαχείριση γερμανικού αρχαιολογικού ιδρύματος στη Ρώμη. Το 1858 διορίστηκε ως μέλος της ακαδημίας των επιστημών στο Βερολίνο, και έγινε επίσης καθηγητής της ρωμαϊκής ιστορίας στο πανεπιστήμιο του Βερολίνου το 1861, όπου παρέμεινε μέχρι το 1887. Είναι ένας από τους πολύ λίγους non-fiction συγγραφείς που έλαβε το βραβείο Νόμπελ στη λογοτεχνία. Ο Mόμσεν είχε δεκαέξι παιδιά με τη σύζυγό του Marie (κόρη του συντάκτη Karl Reimer από τη Λειψία), μερικά από την οποία πέθαναν σε νεαρή ηλικία. Δύο από τους δισέγγονούς του, ο Χανς και ο Βολφγκαγκ, ήταν Γερμανοί ιστορικοί. 
Έργο.
Ο Mόμσεν δημοσίευσε εκατοντάδες εργασίες (βιβλιογραφικοί κατάλογοι του 1905 αναφέρουν πάνω από 1.000) και θέσπισε αποτελεσματικά ένα νέο πλαίσιο για τη συστηματική μελέτη της ρωμαϊκής ιστορίας. Αν και ατελής, η «"ιστορία της Ρώμης"» έχει θεωρηθεί η κύρια εργασία του.

</doc>
<doc id="58972" url="https://el.wikipedia.org/wiki?curid=58972" title="Thèâtre de la Mode">
Thèâtre de la Mode

«Thèâtre de la Mode» (Το θέατρο της μόδας) ήταν ο τίτλος της έκθεσης που έγινε στο Μουσείο Κοσμητικών Τεχνών ( "Musee des Arts Decoratifs") του Παρισιού το 1945-1946. Ήταν από τα σημαντικότερα γεγονότα στο χώρο της μόδας και έδωσε νέα ώθηση στην παριζιάνικη μόδα μετά το τέλος του Β’ παγκόσμιου πολέμου και έκανε γνωστό σε όλο τον κόσμο ότι το Παρίσι συνέχιζε να φτιάχνει υπέροχα ενδύματα.
Εκείνη την χρονική περίοδο οι γάλλοι ήταν φοβισμένοι, απογοητευμένοι και στερημένοι από τον πόλεμο προσπαθώντας να συνέλθουν και να αρχίσουν να ζουν πάλι φυσιολογικά. Η Γαλλία ήταν ανίσχυρη και η οικονομική της κατάσταση σε κακή κατάσταση. Στα πλαίσια της ανοικοδόμησης και της στήριξης της Γαλλίας αλλά και των γάλλων σε αυτή την δύσκολη φάση ο τότε υπεύθυνος δημοσίων σχέσεων του Γαλλικού Επιμελητηρίου των Σχεδιαστών Μόδας, Robert Ricci ( γιος της Nina Ricci και συνιδρυτής του ομώνυμου οίκου μόδας) πρότεινε να αναλάβει το Επιμελητήριο την οργάνωση μιας μεγάλης έκθεσης μόδας όπου τα εισιτήρια της θα βοηθούσαν αυτό το σκοπό. 
Παρά τον ενθουσιασμό που υπήρχε με τις συμμετοχές οι σχεδιαστές δεν είχαν τα υλικά που χρειάζονταν για τις δημιουργίες τους για μια τέτοια έκθεση. Ο συνεργάτης του Ricci, "Paul Caldagues", έδωσε την λύση προτείνοντας την παρουσίαση των ενδυμάτων σε ειδικά κατασκευασμένες κούκλες όπου η χρήση των υλικών θα ήταν η ελάχιστη δυνατή. Έτσι ανατέθηκε στον "Eliane Bonabel" να σχεδιάσει τις κούκλες μινιατούρες και την υλοποίηση τους ανέλαβε ο "Jean Saint-Martin". Οι κούκλες, οι οποίες καθεμιά είχε το δικό της στυλ, είχαν 70 εκατοστά ύψος, ήταν φτιαγμένες από συρμάτινο πλέγμα και τα κεφάλια τους ήταν λευκά, γλυπτά, από γύψο, κατασκευασμένα από την παιδική φίλη του Πικάσο, "Joan Rebull". Την καλλιτεχνική διεύθυνση της έκθεσης ανέλαβε ο "Christian Bèrard" (ζωγράφος και διακοσμητής) και τον φωτισμό ο "Boris Kochno" (συνεργάτης του "Serge Diaghilev" στα Ρώσικα Μπαλέτα). Οι ζωγράφοι "Andrè Dignimont", "Georgew Douking", "Emilio Grau-Sala" και "Louis Touchgues" μαζί με τους σκηνογράφους "George Wakhevitch", "Jean-Denis Malclès" και "Andrè Beaurepaire" επιμελήθηκαν τον χώρο της έκθεσης. Την μουσική ανέλαβε ο "Henri Sauguet". Πενήντα τρεις οίκοι μόδας συμμετείχαν στην έκθεση ανάμεσα τους και οι Worth, Molyneux, Schiaparelli, Jacques Fath, Hermes, Μπαλενθιάγα, Lelong, Carven, Madame Gres, Pierre Balmain, Jean Desses, Paquin, Nina Ricci, Callot Soeurs, Robert Piguet, Maggy Rouff, Marcel Rochas.
Στην έκθεση, που άνοιξε στις 27 Μαρτίου του 1945, παρουσιάστηκαν σε 13 «σκηνές», 237 δημιουργίες, από πρωινά ενδύματα μέχρι βραδινές τουαλέτες, συνοδευόμενα από εσώρουχα και αξεσουάρ (γάντια, τσάντες, ζώνες κ.λπ.) φτιαγμένα όλα με τέτοια λεπτομέρεια και προσοχή ώστε να ικανοποιούσαν και τον πιο απαιτητικό επισκέπτη. Η μόνη διαφορά τους ήταν ότι είχαν φτιαχτεί σε κλίμακα 1:3. Χαρακτηριστικό είναι ότι τα μικροσκοπικά κουμπιά περνούσαν μέσα σε κουμπότρυπες κατασκευασμένες όλες στο χέρι, τα καπέλα είχαν το μέγεθος νομίσματος και τα παπούτσια μινιατούρες ήταν φτιαγμένα από γνωστούς [υποδηματοποιός|υποδηματοποιούς]]της εποχής.Γούνες, φτερά και κοσμήματα (κατασκευασμένα από τους Cartier και Van Cleef &amp; Arpels) ήταν στερεωμένα στα μαλλιά τα οποία είχαν επιμεληθεί οι κομμωτές "Antoine" και "Guillaume". 
Περισσότεροι από εκατό χιλιάδες άτομα επισκέφθηκαν την έκθεση από τις πρώτες εβδομάδες λειτουργίας της. Εκτός όμως από το μεγάλο ποσό που εισπράχθηκε από τα εισιτήρια και το κλίμα αισιοδοξίας που δημιουργήθηκε, η έκθεση ωφέλησε την γαλλική βιομηχανία της μόδας να ανοίξει τα φτερά της προς την Αμερική.
Λόγω της μεγάλης επιτυχίας της η έκθεση ταξίδεψε με επιτυχία στο Λονδίνο, Μπαρτσελόνα, Κοπενχάγη, Στοκχόλμη, Βιέννη και τέλος στη Νέα Υόρκη και το Σαν Φραντζίσκο.
Για σαράντα περίπου χρόνια το υλικό της έκθεσης θεωρούνταν χαμένο ώσπου στις αρχές της δεκαετία του 1950 η "Alma Spreckels" μέλος του συμβουλίου του "Maryhill Museum of Art" στην Ουάσινγκτον κανόνισε να μεταφερθούν οι κούκλες στο Μουσείο για φύλαξη. Από το 1954 η έκθεση στεγάζεται μόνιμα στο "Maryhill Museum of Art".

</doc>
<doc id="58987" url="https://el.wikipedia.org/wiki?curid=58987" title="Μίμαρος">
Μίμαρος



</doc>
<doc id="58998" url="https://el.wikipedia.org/wiki?curid=58998" title="Αυξέντιος ο Ερημίτης">
Αυξέντιος ο Ερημίτης

Ο Άγιος Αυξέντιος ο Ερημίτης γεννήθηκε γύρω στα 400 στη Συρία. Αρχικά υπηρέτησε ως στρατιώτης στη φρουρά του αυτοκράτορα Θεοδοσίου Β΄. Κάποια στιγμή εγκατέλειψε τον στρατό και αποσύρθηκε ως ερημίτης. Μετά τη Σύνοδο της Χαλκηδόνας αποσύρθηκε στο όρος Σκόπας της Βιθυνίας. Πέθανε στις 14 Φεβρουαρίου 473.
Είναι αναγνωρισμένος άγιος της Ορθοδόξου και της Ρωμαιοκαθολικής Εκκλησίας και η μνήμη του τιμάται την ημέρα του θανάτου του.

</doc>
<doc id="58999" url="https://el.wikipedia.org/wiki?curid=58999" title="Αυξέντιος">
Αυξέντιος

Το όνομα Αυξέντιος μπορεί να αναφέρεται σε κάποιο από τα παρακάτω πρόσωπα:
Χριστιανοί άγιοι.
Αμφιλεγόμενο πρόσωπο σε αυτή την ενότητα αποτελεί ο

</doc>
<doc id="59000" url="https://el.wikipedia.org/wiki?curid=59000" title="Αυξέντιος (Άγιος)">
Αυξέντιος (Άγιος)



</doc>
<doc id="59011" url="https://el.wikipedia.org/wiki?curid=59011" title="Άγιος Ισαάκιος">
Άγιος Ισαάκιος

Ο Άγιος Ισαάκιος, ο ιδρυτής της Μονής των Δαλματών, έζησε στα μέσα του 4ου αιώνα, δρώντας κυρίως στην Κωνσταντινούπολη. Ως μοναχός, κατά την παράδοση, επέκρινε δημόσια τον αυτοκράτορα Ουάλη για την προτίμησή του προς την αίρεση του Αρειανισμού και γι' αυτό φυλακίστηκε. Έγινε γνωστός όταν προέβλεψε τον θάνατο του αιρετικού αυτοκράτορα και γι' αυτό ο διάδοχός του Θεοδόσιος Α΄ τον απελευθέρωσε, αποκατέστησε την Ορθοδοξία και απαγόρευσε τον Αρειανισμό. Ο Άγιος επέστρεψε στο μοναστήρι του (των Δαλματών) όπου και πέθανε στις 30 Μαΐου του 383. Επί Πέτρου του Μεγάλου ανακηρύχθηκε ως ο προστάτης Άγιος της δυναστείας των Ρωμανώφ.

</doc>
<doc id="59038" url="https://el.wikipedia.org/wiki?curid=59038" title="Ανδρέας Λόντος">
Ανδρέας Λόντος

Με το όνομα Ανδρέας Λόντος αναφέρονται οι:

</doc>
<doc id="59047" url="https://el.wikipedia.org/wiki?curid=59047" title="Αθλητικά γεγονότα του 2006">
Αθλητικά γεγονότα του 2006

Παρακάτω αναφέρονται μερικά από τα κυριότερα αθλητικά γεγονότα του 2006.
Μάρτιος.
Είναι το πρώτο τρόπαιο που κατακτούν οι Εσπερίδες μετά τη συγχώνευσή τους με τον ΑΝΟ Γλυφάδας, ο οποίος είχε καταγράψει στο ενεργητικό του δύο κατακτήσεις.
Απρίλιος.
Αντιθέτως, ο Ντούσαν Ίβκοβιτς κατέκτησε το τέταρτο τρόπαιο της καριέρας του στα Κύπελλα Ευρώπης.
Στον αγώνα συμμετείχαν 332 αθλητές και στους άνδρες, πρώτος τερμάτισε ο Αρουσέι Μόουζες από την Κένυα με χρόνο 2:11:37, ενώ στις γυναίκες πρώτη ήρθε η Αλγερινή Αιτ Σάλεμ Σουαντ με χρόνο 2:28:22.
Οι νταμπλούχες πλέον Ελλάδας επικράτησαν 69-51 του Απόλλωνα Πτολεμαϊδας, ενώ και η Ακαδημία νίκησε 89-72 την Κομοτηνή.
Μάιος.
Για πρώτη φορά, από τότε που καθιερώθηκε η Α' Εθνική κατηγορία, μια ομάδα κατακτά δεύτερο συνεχόμενο νταμπλ. Συνολικά είναι το 21ο νταμπλ που σημειώνεται στο ελληνικό ποδόσφαιρο και το 12ο του Ολυμπιακού. 

</doc>
<doc id="59053" url="https://el.wikipedia.org/wiki?curid=59053" title="Κρίστοφ Μπρόιχ">
Κρίστοφ Μπρόιχ

Ο Κρίστοφ Μπρόιχ ("Christoph Broich", Sadt Blankenberg, Γερμανία, 30 Οκτωβρίου 1966) είναι Γερμανός σχεδιαστής μόδας.
Σπούδασε καλές τέχνες στο "Rheinbach", όπου γνώρισε και τον συνεταίρο του Thomas Engels. Το 1992 μαθήτευσε στους Muller und Sohn στο Βερολίνο, και την επόμενη χρονιά συνεργάστηκε με τη Vivienne Wetswood. Το 1994 ολοκλήρωσε τις σπουδές του στην περίφημη Βασιλική Ακαδημία των Καλών Τεχνών της Αμβέρσας. Το 1997 σχεδίασε για την Puma τα επίσημα ενδύματα των αθλητών Linford Christie, Merlene Ottey, Jamie Baulch, Colin Jackson, Heike Drechsler στο Παγκόσμιο Πρωτάθλημα Στίβου της Αθήνας και παρουσίασε την πρώτη του κολεξιόν για γυναικεία ενδύματα (άνοιξη/καλοκαίρι 1997). Ένα χρόνο αργότερα παρουσίασε την πρώτη του ανδρική κολεξιόν (άνοιξη/καλοκαίρι 1998). Το 2002 ανοίγει το πρώτο του κατάστημα στην Αμβέρσα "Christoph Broich SHOP". Το 2004 σε συνεργασία με την εταιρεία οπτικών "Theo" δημιουργεί την "Christoph Broich sunglasses"

</doc>
<doc id="59065" url="https://el.wikipedia.org/wiki?curid=59065" title="Νικόλαος - Ιωσήφ Μαιζών">
Νικόλαος - Ιωσήφ Μαιζών

Ο Νικόλαος - Ιωσήφ Μαιζών ("Nicolas Joseph Maison", 19 Δεκεμβρίου 1771 - 13 Φεβρουαρίου 1840) ήταν Γάλλος στρατάρχης και πολιτικός.
Βιογραφικά στοιχεία.
Γεννήθηκε στο Επιναί ("Épinay-sur-Seine") και ήταν γιος του Ιωσήφ Μαιζών, επιχειρηματία και φοροεισπράκτορα. Κατατάχθηκε στα γαλλικά επαναστατικά στρατεύματα και έλαβε μέρος στις επιχειρήσεις εναντίον των Πρώσων, στην εκστρατεία της Ισπανίας και στη ρωσική εκστρατεία (1812), όπου και τιμήθηκε με τον βαθμό του υποστρατήγου αναλαμβάνοντας παράλληλα την διοίκηση του Β΄ Σώματος Στρατού. Το 1813 τραυματίστηκε στην μάχη της Λειψίας και για την δράση του αυτή τιμήθηκε με τον Μεγάλο Σταυρό της Λεγεώνας της Τίμης και με τον τίτλο του κόμη του Αυτοκράτορα. Μετά την καθαίρεση του Ναπολέοντα, προσχώρησε στην παράταξη των Βουρβόνων αναλαμβάνοντας στρατιωτικός διοικητής του Παρισιού. Υπήρξε επίσης μέλος της Βουλής των Ομοτίμων και έφερε τον τίτλο του Μαρκησίου. 
Το 1828 ο βασιλιάς Κάρολος Ι΄ του ανέθεσε την ηγεσία των γαλλικών δυνάμεων της Πελοποννήσου και τον επιφόρτισε με την εκδίωξη του Ιμπραήμ κατά τη διάρκεια της εκστρατείας του Μοριά. Ο Μαιζών κατέλαβε αμαχητί τα φρούρια της Μεθώνης, της Πύλου και της Κορώνης ενώ τον Οκτώβριο απελευθέρωσε, ύστερα από πολιορκία, τα φρούρια της Πάτρας και του Ρίου. Το 1829 ανακλήθηκε από την Ελλάδα και τιμήθηκε με τον βαθμό του στρατάρχη. Επί Λουδοβίκου Φιλίππου διετέλεσε υπουργός εξωτερικών και πολέμου ενώ αργότερα χρημάτισε πρεσβευτής της Γαλλίας στην Βιέννη και στην Αγία Πετρούπολη. 
Πέθανε στο Παρίσι το 1840. Σε πολλές πόλεις της Ελλάδας υπάρχουν οδοί που φέρουν το όνομά του (π.χ. "οδός Μαιζώνος" - Πάτρα).
Τιμητικές διακρίσεις.
Το όνομά του είναι χαραγμένο στην Αψίδα του Θριάμβου στο Παρίσι (Ανατολικό πυλώνα, Στήλη 14).

</doc>
<doc id="59077" url="https://el.wikipedia.org/wiki?curid=59077" title="Ντελ Ρηβς">
Ντελ Ρηβς



</doc>
<doc id="59078" url="https://el.wikipedia.org/wiki?curid=59078" title="Φράνκι Λέιν">
Φράνκι Λέιν



</doc>
<doc id="59082" url="https://el.wikipedia.org/wiki?curid=59082" title="Βραβεία Γκράμι του 1965">
Βραβεία Γκράμι του 1965

Βραβεία Γκράμι του 1965 
"Νικητές των Βραβείων":
Astrud Gilberto &amp; Stan Getz για το "The Girl Από το Ipanema"
João Gilberto &amp; Stan Getz για το Getz/Gilberto
Jerry Herman (τραγουδοποιός) για το "Hello, Dolly!" σε ερμηνεία Louis Armstrong
The Beatles
Παιδικά.
Julie Andrews, Dick Van Dyke, Glynis Johns, David Tomlinson &amp; Ed Wynn για τοMary Poppins
Κλασική Μουσική.
Erich Leinsdorf (διευθυντής ορχήστρας) &amp; Συμφωνική Ορχήστρα της Βοστόνης για το Mahler:Symphony No. 5/Berg: Wozzeck Excerpts
Fritz Reiner (διευθυντής ορχήστρας), Leontyne Price &amp; Συμφωνική Ορχήστρα του Σικάγου για το Berlioz: Nuits d'Ete (Κύκλος Τραγουδιών)/Falla: El Amor Brujo
Herbert von Karajan (διευθυντής ορχήστρας) Franco Corelli, Mirella Freni, Robert Merrill, Leontyne Price &amp; Φιλαρμονική Ορχήστρα της Βιέννης για το Bizet:Carmen
Robert Shaw (διευθυντής χορωδίας) &amp; the Robert Shaw Chorale για το Britten: A Ceremony of Carols
Eugene Ormandy (διευθυντής ορχήστρας), Isaac Stern &amp; Ορχήστρα Φιλαδέλφειας για το Prokofiev: Violin Concerto No. 1 in D
Vladimir Horowitz για το Vladimir Horowitz Plays Beethoven, Debussy, Chopin
Noah Greenberg (διευθυντής ορχήστρας) &amp; the New York Pro Musica για το It Was a Lover and His Lass
Jascha Heifetz, Jacob Lateiner &amp; Gregor Piatigorsky για το Beethoven: Trio No.1 in E Flat, Op.1 #1
Samuel Barber για το Concerto σε ερμηνεία John Browning
Leonard Bernstein (διευθυντής ορχήστρας) &amp; the New York Philharmonic για το Bernstein:Symphony No. 3 "Kaddish"
Κωμωδία.
Bill Cosby για το I Started Out as a Child
Σύνθεση και Διευθέτηση.
Henry Mancini (Συνθέτης) για το "The Pink Panther Theme"
Richard M. Sherman &amp; Robert B. Sherman (Συνθέτες) για το Mary Poppins
σε ερμηνεία Julie Andrews, Dick Van Dyke &amp; άλλων καλλιτεχνών
Henry Mancini (διευθετητής) για το "The Pink Panther Theme"
Peter Matz (διευθετητής) για το "People" σε ερμηνεία Barbra Streisand
Κάντρι Μουσικής.
Dottie West για το "Here Comes My Baby"
Roger Miller για το "Dang Me"
Roger Miller για το "Dang Me"
Roger Miller (τραγουδοποιός) για το "Dang Me"
Roger Miller για το Dang Me/Chug-A-Lug
Roger Miller
Folk.
Gale Garnett για το We'll Sing in the Sunshine
Gospel.
Tennessee Ernie Ford για το Great Gospel Songs
Τζαζ.
Stan Getz για το Getz/Gilberto
Laurindo Almeida για το Guitar from Ipanema
Lalo Schifrin (Συνθέτης) για το "The Cat"
Μουσικής Παράστασης.
Jule Styne &amp; Robert Merrill (Συνθέτες) &amp; αρχικοί συντελεστές (Barbra
Streisand, Sydney Chaplin, Danny Meehan, Kay Medford, Jean Stapleton &amp; John Lankston) για το Funny Girl
Συσκευασία και Σημειώσεις.
Robert M. Jones (σχεδιαστής) &amp; Jan Balet (γραφίστας) για το Saint-Saens:
Carnival of the Animals/Britten: Young Persons Guide to the Orchestra
υπό τη διεύθυνση του Arthur Fiedler
Robert Cato (σχεδιαστής) &amp; Don Bronstein (φωτογράφος) για το People
σε ερμηνεία Barbra Streisand
Stanton Catlin (συγγραφέας σημειώσεων στο album) για το Mexico (Legacy Collection) του Carlos Chavez
Ποπ.
Barbra Streisand για το "People"
Louis Armstrong για το "Hello, Dolly!"
The Beatles για το A Hard Day's Night
Ward Swingle για το The Swingle Singers Going Baroque σε ερμηνεία the Swingle Singers
Henry Mancini για το "The Pink Panther Theme"
Petula Clark για το "Downtown"
Παραγωγή και μηχανική επεξεργασία ήχου.
Phil Ramone (μηχανικός ήχου) για το Getz/Gilberto σε ερμηνεία Stan Getz &amp; João
Gilberto
Douglas Larter (μηχανικός ήχου), Carlo Maria Giulini (διευθυντής ορχήστρας) &amp; the Philharmonia Orchestra για το Britten: Young Person's Guide to the Orchestra
Dave Hassinger (μηχανικός ήχου) για το The Chipmunks Sing the Beatles σε ερμηνεία The Chipmunks
R&amp;B.
Nancy Wilson για το "How Glad I Am"

</doc>
<doc id="59085" url="https://el.wikipedia.org/wiki?curid=59085" title="Βραβεία Γκράμι του 1966">
Βραβεία Γκράμι του 1966

Βραβεία Γκράμι του 1966 
"Νικητές των Βραβείων":
Jerry Moss (παραγωγός) &amp; Herb Alpert (παραγωγόςκαι καλλιτέχνης) για το "A Taste of Honey" σε ερμηνεία Herb Alpert &amp; the Tijuana Brass
Sonny Burke (παραγωγός) &amp; Frank Sinatra για το September of My Years
Johnny Mandel &amp; Paul Francis Webster (τραγουδοποιοί) για το "The Shadow of Your
Smile" (Love Theme Από το The Sandpiper) σε ερμηνεία Tony Bennett
Tom Jones
Παιδικά.
Marvin Miller για το Dr. Seuss Presents "Fox in Sox" και "Green Eggs and Ham"
Κλασική Μουσική.
Leopold Stokowski (διευθυντής ορχήστρας) &amp; the American Symphony Orchestra για το Ives:Symphony No. 4
Erich Leinsdorf (διευθυντής ορχήστρας), Leontyne Price &amp; the Boston Symphony Orchestra για το Strauss: Salome (Dance of the Seven Veils, Interlude, Final Scene)/TheEgyptian Helen (Awakening Scene)
Karl Bohm (διευθυντής ορχήστρας), Dietrich Fischer-Dieskau, Evelyn Lear Fritz
Wunderlich &amp; the German Opera Orchestra &amp; Chorus για το Berg: Wozzeck
Robert Shaw (διευθυντής ορχήστρας), the Robert Shaw Chorale &amp; the RCA Victor Symphony Orchestra για το Stravinsky: Symphony of Psalms/Poulenc: Gloria
Erich Leinsdorf (διευθυντής ορχήστρας), Arthur Rubinstein &amp; the Boston Symphony Orchestra για το Beethoven: Piano Concerto No. 4 in G
Ορχήστρα) Vladimir Horowitz για το Horowitz at Carnegie Hall - An Historic Return
The Juilliard String Quartet για το Bartók: The Six String Quartets
Charles Ives (Συνθέτης) για το Ives: Symphony No. 4 υπό τη διεύθυνση του LeopoldStokowski
Thomas Frost (παραγωγός) &amp; Vladimir Horowitz για το Horowitz at Carnegie Hall -An Historic Return
Κωμωδία.
Bill Cosby για το Why Is There Air?
Σύνθεση και Διευθέτηση.
Johnny Mandel (Συνθέτης) για το The Sandpiper σε ερμηνεία the Robert
Armbruster Orchestra
Herb Alpert (διευθετητής) για το "A Taste of Honey" σε ερμηνεία Herb Alpert &amp; the
Tijuana Brass
Gordon Jenkins (διευθετητής) για το "It Was a Very Good Year" σε ερμηνεία Frank
Sinatra
Κάντρι Μουσικής.
Jody Miller για το "Queen of the House"
Roger Miller για το "King of the Road"
Roger Miller για το "King of the Road"
Roger Miller για το The Return of Roger Miller
The Statler Brothers
Folk.
Harry Belafonte &amp; Miriam Makeba για το An Evening Με Belafonte/Makeba
Gospel
Anita Kerr &amp; George Beverly Shea για το Southland Favorites
Τζαζ.
Lalo Schifrin (Συνθέτης) για το Τζαζ Suite on the Mass Texts σε ερμηνεία Paul Horn
Μουσικής Παράστασης.
Alan J. Lerner, Burton Lane (Συνθέτες), &amp; the αρχικοί συντελεστές (Barbara Harris, John Cullum, Tito Vandis, Byron Webster &amp; William Daniels) για το On a Clear Day
Συσκευασία και Σημειώσεις.
George Estes (σχεδιαστής) &amp; James Alexander (γραφίστας) για το Bartók:
Concerto No. 2 για το Violin/Stravinsky: Concerto για το Violin σε ερμηνεία Joseph Silverstein &amp; υπό τη διεύθυνση του Erich Leinsdorf
Robert M. Jones (σχεδιαστής) &amp; Ken Whitmore (φωτογράφος για το Τζαζ Suite on the Mass Texts σε ερμηνεία Paul Horn
Stan Cornyn (συγγραφέας σημειώσεων) για το September of My Years σε ερμηνεία Frank Sinatra
Ποπ.
Barbra Streisand για το My Name Is Barbra
Frank Sinatra για το "It Was a Very Good Year"
Anita Kerr για το We Dig Mancini σε ερμηνεία the Anita Kerr Singers
Ward Swingle για το Anyone για το Mozart? σε ερμηνεία the Swingle Singers
Herb Alpert για το "A Taste of Honey" σε ερμηνεία Herb Alpert and the Tijuana
Brass
Petula Clark για το "I Know a Place"
Roger Miller για το "King of the Road"
Statler Brothers για το "Flowers on the Wall"
Roger Miller για το "King of the Road"
Παραγωγή και μηχανική επεξεργασία ήχου.
Larry Levine (μηχανικός ήχου) για το "A Taste of Honey" σε ερμηνεία Herb Alpert &amp; the Tijuana Brass
Fred Plaut (μηχανικός ήχου) &amp; Vladimir Horowitz για το Horowitz at Carnegie Hall – An Ηistoric Return
R&amp;B.
James Brown για το "Papa's Got a Brand New Bag"
Προφορικός Λόγος.
Goddard Lieberson (παραγωγός) για το John F. Kennedy - As We Remember Him

</doc>
<doc id="59121" url="https://el.wikipedia.org/wiki?curid=59121" title="Ρωμανός Αλυφαντής">
Ρωμανός Αλυφαντής

Ο Ρωμανός Αλυφαντής (21 Μαρτίου 1986) είναι πρωταθλητής της κολύμβησης από την Αθήνα. Το πλήρες όνομά του είναι Ιάσωνας - Ρωμανός Αλυφαντής. Αγωνίστηκε στα 200μ. πρόσθιο στους Ολυμπιακούς Αγώνες της Αθήνας, όμως αποκλείστηκε από τον τελικό το 2004. Το 2005 σημείωσε πολλά ρεκόρ. Το 2008 έλαβε μέρος ξανά σε Ολυμπιακούς Αγώνες, στο Πεκίνο, χωρίς διάκριση.
Επιτυχίες 2005-2007.
Στα 100μ. με επίδοση 1:01.57, κέρδισε αργυρό μετάλλιο στους Μεσογειακούς Αγώνες του 2005, στην Αλμερία της Ισπανίας, που αποτελεί πανελλήνιο ρεκόρ. Την προηγούμενη επίδοση κατείχε ο ίδιος, με 1:02.74, από τις 13 Ιουνίου 2005 στο μίτινγκ Mare Nostrum που διεξήχθη στη Ρώμη. 
Στο ανοιχτό πρωτάθλημα κολύμβησης της Ισπανίας, στο Σαμπαντέλ, ο Έλληνας πρωταθλητής, μετά τη νίκη του στα 200μ. μικτή ατομική, πρώτευσε και στα 100μ. πρόσθιο, με χρόνο 1:01.13, το Μάρτιο του 2006.
Στα προκριματικά μάλιστα, ο Αλυφαντής κατέρριψε το πανελλήνιο ρεκόρ με επίδοση 1:00.74 (προηγούμενο δικό του με 1:00.82 από τις 2 Φεβρουαρίου 2006 στο ΟΑΚΑ), που αποτελεί και ρεκόρ αγώνων, πλησιάζοντας παράλληλα ακόμη περισσότερο το ρεκόρ Ευρώπης του Ρόμαν Σλούντνοφ (1:00.36).
Ο Ρωμανός Αλυφαντής ήταν 5ος στα 200μ. πρόσθιο στη Βαρκελώνη, όπου διεξήχθη, τον Ιούνιο του 2006, το τελευταίο μίτινγκ κολύμβησης της σειράς «Mare Nostrum». Ο Έλληνας πρωταθλητής σημείωσε επίδοση 2:17.35 στον τελικό, ενώ στον προκριματικό ήταν τέταρτος με 2:19.09. 
Παράλληλα, ο Αλυφαντής κατετάγη πέμπτος στα προκριματικά των 200μ. μικτή ατομική με 2:07.05, αλλά δεν «έπεσε» στον τελικό, παρότι είχε δικαίωμα συμμετοχής, ενώ δεν συμμετείχε καθόλου στα 50μ. πρόσθιο. Τον Ιούνιο του 2007 πέτυχε νέο ρεκόρ στα 100μ..
Στις 16 Δεκεμβρίου του 2007, αν και αποκλείστηκε από τον τελικό, πέτυχε πανελλήνια επίδοσημε 2.09.58 στα 200 μ. πρόσθιο στο Ευρωπαϊκό Πρωτάθλημα 25άρας πισίνας, που διεξήχθη στο Ντέμπρετσεν της Ουγγαρίας. 
Θερινοί Ολυμπιακοί Αγώνες 2008.
Ο αθλητής έλαβε μέρος στους Ολυμπιακούς Αγώνες στο Πεκίνο, τον Αύγουστο του 2008, χωρίς να καταφέρει να προκριθεί σε τελικό. Στα 100 μ. πρόσθιο αποκλείστηκε από την ημιτελική φάση, καθώς κατατάχθηκε 50ός στο σύνολο.. Χωρίς πρόκριση ήταν και η συμμετοχή του στα προκριματικά των 400 μ. μικτής ατομικής, όπου κατετάγη 25ος. Στα προκριματικά των 200 μ. πεταλούδα ήταν 27ος στο σύνολο και αποκλείστηκε. Στα 200 μ. πρόσθιο ήταν 41ος στα προκριματικά με συνέπεια να αποκλειστεί και πάλι.
Μετέπειτα καριέρα.
Τον Δεκέμβριο του 2008 πέτυχε πανελλήνια επίδοση στα 200 μ. στο πρόσθιο. Στους Μεσογειακούς Αγώνες του 2009 στην Πεσκάρα της Ιταλίας, κατέκτησε ένα χάλκινο μετάλλιο στα 200 μ. μικτή ατομική.

</doc>
<doc id="59150" url="https://el.wikipedia.org/wiki?curid=59150" title="Κοινό Πλαίσιο Αξιολόγησης">
Κοινό Πλαίσιο Αξιολόγησης

&lt;br&gt;
Το Κοινό Πλαίσιο Αξιολόγησης (ΚΠΑ) (αγγλ:"Common Assessment Framework (CAF)") είναι ένα μοντέλο αυτο-αξιολόγησης των επιδόσεων ενός Δημόσιου Οργανισμού, βάσει των τεχνικών Διοίκησης Ποιότητας.
Το ΚΠΑ προέκυψε από την συνεργασία μεταξύ των υπουργείων Δηµόσιας Διοίκησης της Ευρωπαϊκής Ένωσης, στην προσπάθεια να εισαχθούν οι αρχές Διοίκησης Ποιότητας στους δημόσιους οργανισμούς της Ε.Ε. Το μοντέλο έχει σχεδιαστεί από την Ομάδα Καινοτόμων Δημοσίων Υπηρεσιών ("Innovation Public Services Group") που λειτουργεί στο πλαίσιο της Ευρωπαϊκής Ένωσης, ύστερα από συνεννόηση με τους Γενικούς ∆ιευθυντές των Υπουργείων ∆ηµόσιας ∆ιοίκησης, και συνιστά ένα ιδιαίτερα ήπιο, αλλά ταυτόχρονα απλό και εύχρηστο εργαλείο σε σύγκριση με ένα πλήρως ανεπτυγμένο μοντέλο Διοίκησης Ολικής Ποιότητας.
Το Μάιο του 2000, κατά τη διάρκεια της Πρώτης Συνδιάσκεψης Ποιότητας για τη ∆ηµόσια ∆ιοίκηση που πραγµατοποιήθηκε στη Λισσαβόνα, παρουσιάστηκε η πιλοτική εκδοχή του ΚΠΑ. Ακολούθησε η εκδοχή του 2002, ενώ η πλέον πρόσφατη είναι η έκδοση 2006.
Η δομή του ΚΠΑ αποτελείται από εννέα κριτήρια τα οποία αναφέρονται στις βασικές πτυχές μιας οργάνωσης και εξετάζονται σε κάθε μορφή διοικητικής ανάλυσης: (Ηγεσία, Στρατηγική και Προγραμματισμός, Διοίκηση Ανθρώπινου Δυναμικού, Εξωτερικές Συνεργασίες και Πόροι, Διοίκηση Διαδικασιών και Αλλαγών, Αποτελέσματα προσανατολισμένα προς τον πελάτη-πολίτη, Αποτελέσματα για το ανθρώπινο δυναμικό, Αποτελέσματα σχετικά με την Κοινωνία, Κύρια Αποτελέσματα). Καθένα από τα εννέα κριτήρια υποδιαιρείται σε δέσμη υποκριτηρίων τα οποία προσδιορίζουν τα κύρια σημεία που θα πρέπει να εξετάζονται κατά τη διαδικασία της αξιολόγησης μιας οργάνωσης. 
Βάση των εγκυκλίων ΔΙΠΑ/Φ. 1/6-4-2005 και ΔΙΠΑ/Φ.1/οικ. 6304/12-3-2007 του Υπουργείου Εσωτερικών οι υπηρεσίες και φορείς του Ελληνικού Δημοσίου υποχρεούνται να ενημερωνούν την ΔΙΠΑ για την εφαρμογή και τα αποτελέσματα της εφαρμογής του ΚΠΑ. Στην Ελλάδα το ΚΠΑ έχει συνδεθεί με το Εθνικό Βραβείο Ποιότητας για Υπηρεσίες του Δημοσίου και αποτελεί το κριτήριο αξιολόγησης των υποψήφιων υπηρεσιών.
Το ΚΠΑ εστιάζει το ενδιαφέρον του στην εφαρμογή ενός σχετικά εύκολου εργαλείου Ολικής Ποιότητας. Αποτελεί μετεξέλιξη του EFQM. Το μοντέλο έχει 9 κριτήρια (Ηγεσία, Στρατηγική και Προγραμματισμός, Ανθρώπινοι Πόροι, Συνεργασίες και Πόροι, Διαδικασίες, Αποτελέσματα προσανατολισμένα στον πολίτη/πελάτη, Αποτελέσματα για το Ανθρώπινο Δυναμικό, Αποτελέσματα σχετικά με την Κοινωνία, Κύρια Αποτελέσματα). 
Το ΚΠΑ δεν αφορά στην αξιολόγηση της ουσίας των δημόσιων πολιτικών που εφαρμόζει μια δημόσια οργάνωση αλλά αξιολογεί τη διοικητική της λειτουργία. Επίσης, δεν αξιολογεί το προσωπικό της δημόσιας οργάνωσης σε οποιοδήποτε ιεραρχικό επίπεδο ευθύνης. 
Στην Ελλάδα υπεύθυνος φορέας για την εισαγωγή και την εφαρμογή του στη Δημόσια Διοίκηση είναι η ΔΙΠΑ (Δ/νση Ποιότητας και Αποδοτικότητας, Τμήμα Τεκμηρίωσης και Καλύτερων Πρακτικών) του ΥΠ.ΕΣ. Η ΔΙΠΑ, προκειμένου να βοηθήσει τις Δημόσιες Υπηρεσίες στην εφαρμογή του ΚΠΑ, εξέδωσε τον Οδηγό Εφαρμογής, ο οποίος περιλαμβάνει αναλυτικές πληροφορίες για τον τρόπο εφαρμογής του ΚΠΑ, ενώ με την εγκύκλιο ΔΙΠΑ/Φ.1/οικ.9537/12-4-2007 με θέμα: «Οδηγίες για τη Σύσταση και Λειτουργία της Ομάδας Αυτοαξιολόγησης και το ρόλο του Προέδρου» παρέχει κρίσιμες διευκρινίσεις για την επιτυχή εφαρμογή του Κοινού Πλαισίου Αξιολόγησης.

</doc>
<doc id="59152" url="https://el.wikipedia.org/wiki?curid=59152" title="Δυναστεία των Πτολεμαίων">
Δυναστεία των Πτολεμαίων

Η Δυναστεία των Πτολεμαίων ήταν μια βασιλική οικογένεια της Ελληνιστικής Περιόδου, που κυβέρνησε την Αίγυπτο για περίπου τρεις αιώνες, από το 305 μέχρι το 30 π.Χ.
Ίδρυση της δυναστείας.
Μέρος των κατακτήσεων του Μεγάλου Αλεξάνδρου, ήταν και η χώρα της Αιγύπτου. Όταν εισήλθε στη χώρα το 332 π.Χ., ο λαός της τον υποδέχτηκε ως απελευθερωτή, αναγνωρίζοντάς τον μάλιστα ως συνεχιστή των Φαραώ. Προορισμοί του ήταν αρχικά η Μέμφιδα και κατόπιν το περίφημο μαντείο του Άμωνα στην όαση Σίβα. Πριν αναχωρήσει για τη συνέχιση της εκστρατείας του στα βάθη της Ανατολής, ίδρυσε μια πόλη στα παράλια της Μεσογείου, χαρίζοντάς της το όνομά του, την ονόμασε Αλεξάνδρεια. 
Ο Πτολεμαίος, στρατηγός του Μεγάλου Αλεξάνδρου, διορίστηκε ανώτατος κυβερνήτης της Αιγύπτου μετά το θάνατο του Αλεξάνδρου το 323 π.Χ. στη Βαβυλώνα και το διαμελισμό του απέραντου κράτους του. Στα 305 π.Χ., ανακήρυξε τον εαυτό του Βασιλιά Πτολεμαίο Α΄ και αργότερα έμεινε γνωστός ως «Σωτήρας». Οι Αιγύπτιοι σύντομα αναγνώρισαν τους Πτολεμαίους ως διαδόχους των φαραώ της ανεξάρτητης Αιγύπτου. Οι απόγονοι του Πτολεμαίου κυβέρνησαν την Αρχαία Αίγυπτο μέχρι τη ρωμαϊκή κατάκτηση το 30 π.Χ. 
Πρωτεύουσα του κράτους τους ήταν πλέον η Αλεξάνδρεια, που αντικατέστησε τη Μέμφιδα και τις Θήβες σε εθνική σπουδαιότητα. Το ίδιο το κράτος προσανατολίστηκε στην εξωτερική πολιτική, αποτελώντας πλέον αναπόσπαστο κομμάτι του μεσογειακού κόσμου. Ιδιαίτερης σημασίας ήταν οι διπλωματικές τους σχέσεις με τις γειτονικές χώρες της Ανατολής, αλλά και με τη νέα ανερχόμενη δύναμη, τη Ρώμη, η οποία διάνυε τότε τη Δημοκρατική της περίοδο.
Πολιτιστική κληρονομιά.
Η καταγωγή της δυναστείας ήταν ελληνική, γι’ αυτό και τα περισσότερα μέλη της δεν είχαν επαφή με την αιγυπτιακή γλώσσα. Ωστόσο αποφάσισαν να μην καταλύσουν την αιγυπτιακή παράδοση των φαραώ. Αντίθετα διατήρησαν τις παλιές θρησκευτικές και κοινωνικές δομές, τα έθιμα και το τυπικό, τους θεούς και τις δοξασίες, ακόμη και τη συνήθεια να κηδεύονται μουμιοποιημένοι σε σαρκοφάγους. Ακόμη υιοθέτησαν τις τοπικές τεχνοτροπίες στην τέχνη και την αρχιτεκτονική. Σε αυτούς οφείλουμε τη διατήρηση ως τις μέρες μας διάσημων αρχαίων μνημείων της Αιγύπτου, που είτε φτιάχτηκαν στις μέρες τους, είτε επισκευάστηκαν και συντηρήθηκαν.
Διάσημα μνημεία της Αιγύπτου που ανεγέρθηκαν την εποχή τους είναι:
Επίσης δημιουργήθηκε νέο σύστημα δρόμων και καναλιών, που επέτρεψαν τη μεταφορά αγαθών σε όλο το Νείλο και το Δέλτα του με ευκολία που δεν είχε επιτευχθεί ποτέ στο παρελθόν. Καλύτερες συγκοινωνίες είχαν και ως αποτέλεσμα καλύτερη επικοινωνία με όλα τα μέρη της χώρας, πράγμα που με τη σειρά του έφερε ασφάλεια από εξωτερικούς εχθρούς και ταχύτητα στη διάδοση νέων πολιτιστικών και κοινωνικών προτύπων.
Οι πρώτοι Πτολεμαίοι βελτίωσαν την ποιότητα της γεωργικής παραγωγής, διεκδικώντας καλλιεργήσιμη γη και εισάγοντας νέα είδη προϊόντων. Παράλληλα βελτίωσαν το βιοτικό επίπεδο του λαού τους αυξάνοντας το εμπόριο και κάνοντας προσιτά αγαθά πολυτελείας σε περισσότερους.
Πολιτική αστάθεια.
Αν και η Αίγυπτος στα χρόνια των Πτολεμαίων γνώρισε μέρες ισχύος και πλούτου, τα μέλη της Δυναστείας είχαν φοβερές διαμάχες μεταξύ τους, στοιχίζοντας στην Αίγυπτο την εσωτερική σταθερότητα. Εμφύλιες συμπλοκές, ανεβοκατεβάσματα στο θρόνο, εξορίες και πολιτικές δολοφονίες, όλα οδήγησαν τη χώρα προς τον θλιβερό δρόμο της διαφθοράς και της αποδυνάμωσης. Προς το τέλος, οι Ρωμαίοι άρχισαν να εμπλέκονται όλο και πιο ενεργά στις υποθέσεις του κράτους, λαμβάνοντας ρόλο διαιτητή μέχρι να αποφασίσουν πραγματικά να προσαρτήσουν τη χώρα. Η Αίγυπτος είχε μεγάλη σημασία γι’ αυτούς ως πηγή πλούτου και τροφίμων. Από την πλευρά τους οι Αιγύπτιοι τους χρησιμοποιούσαν για προσωπικές πολιτικές επιδιώξεις και για λόγους διπλωματίας μιας και η εξάπλωση της κυριαρχίας της Ρώμης στα πέρατα του τότε γνωστού κόσμου ήταν γεγονός.
Πτολεμαίοι Βασιλείς και Σύζυγοι.
Όλοι οι άρρενες ηγεμόνες της δυναστείας έλαβαν το όνομα Πτολεμαίος. Οι πτολεμαϊκές βασίλισσες, μερικές από τις οποίες ήταν αδερφές των συζύγων τους, συνήθως ονομάζονταν Κλεοπάτρα, Αρσινόη ή Βερενίκη. Το πιο διάσημο μέλος της γραμμής αυτής ήταν η τελευταία βασίλισσα, Κλεοπάτρα Ζ΄, γνωστή για το ρόλο που έπαιξε στις ρωμαϊκές υποθέσεις, ως ερωμένη του Ιουλίου Καίσαρα και κατόπιν του Μάρκου Αντώνιου, πολιτικού αντιπάλου του Οκταβιανού. Η αυτοκτονία της την εποχή της ρωμαϊκής κατάκτησης της Αιγύπτου σηματοδότησε το τέλος της πτολεμαϊκής κυριαρχίας στη χώρα.
Οι ημερομηνίες που δίνονται παρακάτω αφορούν τα έτη βασιλείας του εκάστοτε μέλους της οικογένειας. Συχνά συμβασίλευαν με τις συζύγους τους, αρκετές από τις οποίες συγκέντρωσαν εξουσία. Διάφορα συστήματα αρίθμησης των βασιλέων αυτών έχουν αναπτυχθεί και εδώ χρησιμοποιείται το πιο διαδεδομένο στον επιστημονικό κόσμο.

</doc>
<doc id="59154" url="https://el.wikipedia.org/wiki?curid=59154" title="Τελ Αβίβ - Τζάφφα">
Τελ Αβίβ - Τζάφφα



</doc>
<doc id="59156" url="https://el.wikipedia.org/wiki?curid=59156" title="Σπαράγγι">
Σπαράγγι

Το σπαράγγι ("Asparagus officinalis") ήταν γνωστό στην αρχαία Αίγυπτο καθώς έχουν βρεθεί τοιχογραφίες στις πυραμίδες όπου πιστεύεται ότι χρονολογούνται γύρω στο 5000 π.Χ. Όμως αυτό δεν σημαίνει ότι το καλλιεργούσαν, μπορεί να ήταν και αυτοφυές.
Στην Μικρά Ασία πιστεύεται ότι καλλιεργήθηκε 2000 χρόνια πριν από την εποχή των Ρωμαίων, ήταν γνωστό φάρμακο για τον οδοντόπονο, καρδιοπάθεια, νύγματα εντόμων και άλλες περιπτώσεις. Από τη Μεσόγειο διαδόθηκε στη Βόρεια Ευρώπη και από εκεί στη Βόρεια Αμερική. Στη Βόρεια Ευρώπη διαδόθηκε η παραγωγή λευκών σπαραγγιών, ενώ στη Βόρεια Αμερική η καλλιέργεια πράσινου σπαραγγιού.
Στην Ελλάδα εμφανίστηκε ως άγριο, αυτοφυές φυτό σε πολλές υγρές, ημιορεινές περιοχές με την ονομασία «"βλαστάρια"». Γρήγορα εκτιμήθηκε η αξία του για τις διάφορες φαρμακευτικές και διαιτητικές του ιδιότητες, γι' αυτό και άρχισε η εντατική καλλιέργειά του.

</doc>
<doc id="59157" url="https://el.wikipedia.org/wiki?curid=59157" title="Έλληνες σπογγαλιείς στην Αμερική">
Έλληνες σπογγαλιείς στην Αμερική

Η προτροπή Ελλήνων δυτών σπογγαλιέων στις αμερικανικές θάλασσες χρονολογείται επίσημα από το 1902, όταν ο τότε αρχιναυπηγός του Ισπανικού Βασιλικού Ναυτικού δον Χοζέ Καστελλότε υ Πινάσο αποτάθηκε στον Έλληνα, τότε υποπλοίαρχο του ελληνικού Βασιλικού Ναυτικού Σ. Λυκούδη, δια του Ισπανού ναυάρχου Θερβάντες, προς υπόδειξη ικανών δυτών για επιχειρούμενη σπογγαλιεία στις Βαλεαρίδες νήσους. Οι υποδειχθέντες τότε Αιγινίτες και Υδραίοι πήγαν και διαπίστωσαν επί τόπου την άριστης ποιότητας των εκεί σπόγγων αλλά σε μικρή όμως ποσότητα. Κατά το στάδιο αυτό των ερευνών εντοπισμού σπογγαλιευτικών περιοχών πληροφορήθηκαν από τους Κουβανούς συνεργάτες τους ότι οι περιοχές Φλόριντας (των ΗΠΑ) και Γιουκατάν στο Μεξικό βρίθουν από σπόγγους που δεν αλιεύονται λόγω έλλειψης πεπειραμένων δυτών.
Μετά την λήξη της εξάμηνης σύμβασης, εκείνης της αποστολής, τρεις Αιγινήτες δύτες ξεκίνησαν από μόνοι τους μαζί με τον Άγγλο Γ. Μπράουν, (διευθυντή του σπογγεμπορικού οίκου Γκρέαγουελ Μπράουν Κόμπανυ στην Αίγινα) που ήθελε και ο ίδιος να σχηματίσει ανάλογη γνώμη και αντίληψη και πήγαν στη Φλόριντα και στο Μεξικό. Έκτοτε ακολούθησε ο εκπατρισμός πολλών Ελλήνων δυτών που πράγματι είχαν σαγηνευτεί από το εξαιρετικά υψηλό κέρδος από την ευχερή και άνετη σπογγαλιεία σ΄ εκείνους τους τόπους.
Στους Έλληνες επίσης εκείνους ανήκει και η τιμή της πρώτης έκτοτε (1903-1904) εισαγωγής και χρήσης του σκάφανδρου ως σπογγαλιευτικό μέσο στις μακρινές εκείνες θάλασσες, που ως τότε η σπογγαλιεία γινόταν είτε με καμάκι, είτε με ελεύθερη κατάδυση περιορισμένου κάθε φορά χρόνου.

</doc>
<doc id="59158" url="https://el.wikipedia.org/wiki?curid=59158" title="Σπαλάτο">
Σπαλάτο



</doc>
<doc id="59169" url="https://el.wikipedia.org/wiki?curid=59169" title="Τάνυα Ράινχαρτ">
Τάνυα Ράινχαρτ

Η Τάνυα Ράινχαρτ (23 Ιουλίου 1943 – 17 Μαρτίου 2007) ήταν Ισραηλινή γλωσσολόγος. Έγινε περισσότερο γνωστή χάρη στη συστηματική αρθρογραφία της για το παλαιστινιακό ζήτημα. Άρθρα της δημοσίευε στην ισραηλινή εφημερίδα Γεντιότ Αχαρονότ και στην ιστοσελίδα "Counterpunch".
Η Ράινχαρτ σπούδασε φιλοσοφία και εβραϊκή φιλολογία στο Εβραϊκό Πανεπιστήμιο της Ιερουσαλήμ. Το 1976 αναγορεύτηκε διδάκτορας στο MIT. Επιβλέπων καθηγητής της ήταν ο Νόαμ Τσόμσκι.
Ο Τσόμσκι, γράφοντας για τον θάνατό της, σημείωσε πως η Ράινχαρτ θα μείνει στη μνήμη "όχι μόνο ως ασυμβίβαστη και έντιμη υπερασπίστρια των δικαιωμάτων των Παλαιστίνιων, αλλά και ως μία από εκείνους που πάλεψαν για να υπερασπιστούν την ηθική ακεραιότητα της ίδιας της ισραηλινής κοινωνίας και την ελπίδα για αξιοπρεπή επιβίωσή της".
Η Ράινχαρτ είχε πρόσφατα δεχθεί κριτικές επειδή υποστήριξε μια έκκληση ακαδημαϊκών από όλο τον κόσμο για μποϊκοτάζ στις συνεργασίες με ισραηλινά πανεπιστήμια.
Στα ελληνικά κυκλοφορεί το βιβλίο της "Ισραήλ-Παλαιστίνη. Πώς να δώσουμε τέλος στον πόλεμο του 1948;" από τις εκδόσεις Πατάκη.

</doc>
<doc id="59174" url="https://el.wikipedia.org/wiki?curid=59174" title="Christoph Broich">
Christoph Broich



</doc>
<doc id="59176" url="https://el.wikipedia.org/wiki?curid=59176" title="Κριστόφ Μπρόιχ">
Κριστόφ Μπρόιχ



</doc>
<doc id="59178" url="https://el.wikipedia.org/wiki?curid=59178" title="Πτολεμαίοι">
Πτολεμαίοι



</doc>
<doc id="59179" url="https://el.wikipedia.org/wiki?curid=59179" title="Παγκόσμιο Πρωτάθλημα Καλαθοσφαίρισης Ανδρών 1986">
Παγκόσμιο Πρωτάθλημα Καλαθοσφαίρισης Ανδρών 1986

Η 10η διοργάνωση του Παγκόσμιου Πρωταθλήματος Καλαθοσφαίρισης διεξήχθη στην Ισπανία, υπό την αιγίδα της FIBA. Οι αγώνες έλαβαν χώρα στις πόλεις Σαραγόσα (για τον Α' όμιλο), στη Φερόλ (για τον Β' όμιλο), στη Μάλαγα (για τον Γ' όμιλο), στην Τενερίφη (για τον Δ' όμιλο), στη Βαρκελώνη (για τον Ε' προκριματικό όμιλο), και στο Οβιέδο (για τον Στ' προκριματικό όμιλο). Οι αγώνες της τελικής φάσης έγιναν στη Μαδρίτη. Η Εθνική Ελλάδος συμμετείχε για πρώτη φορά σε τελική φάση παγκοσμίου πρωταθλήματος και κατάφερε να κάνει αισθητή την παρουσία της, καταλαμβάνοντας τη 10η θέση (σε σύνολο 24 ομάδων) και λαμβάνοντας ο Νίκος Γκάλης τον τίτλο του πρώτου σκόρερ της διοργάνωσης. Ήταν μία μικρή πρόγευση για το τι θα ακολουθούσε την επόμενη χρονιά στο Ευρωμπάσκετ της Αθήνας.
Οι τρεις ομάδες που πήραν τα μετάλλια στην προηγούμενη διοργάνωση ήταν αυτές που τα κατέλαβαν πάλι. Η Σοβιετική ομάδα έφτασε αήττητη στον τελικό, πετυχαίνοντας συνολικά 1.044 πόντους (μ.ο/αγώνα: 104,4!), αλλά έχασε τελικά από την ομάδα των Η.Π.Α. Η ομάδα της Γιουγκοσλαβίας είχε τη δεύτερη καλύτερη επίθεση, πετυχαίνοντας 989 πόντους (μ.ο/αγώνα: 98,9). Για τις Η.Π.Α., αυτό το ήταν το πρώτο χρυσό μετάλλιο από τη διοργάνωση του 1954.
Το τουρνουά αυτό, όμως, έχει μείνει στην ιστορία για τον συγκλονιστικό ημιτελικό μεταξύ των Σοβιετικών και των Γιουγκοσλάβων. Οι Σοβιετικοί, στο τελευταίο λεπτό του αγώνα, είναι πίσω στο σκορ 9 πόντους. Όμως, με διαδοχικά κλεψίματα, ένα λάθος του Ντίβατς και τρία τρίποντα από τους Βάλτερς, Τιχονένκο και Σαμπόνις, οδηγούν το παιχνίδι στην παράταση και εκεί τελικά επικρατούν με 91-90.
Δεύτερος Προκριματικός Γύρος.
Οι τρεις πρώτες ομάδες των ομίλων σχημάτισαν δύο καινούριους ομίλους και πήραν μαζί και τα αποτελέσματα από τους δύο μεταξύ τους αγώνες. Οι υπόλοιπες ομάδες κατετάγησαν στις 8έσεις 12-24 με βάση τα στατιστικά τους από τον πρώτο γύρο.
Οι ομάδες που θα κατελάμβαναν τις πρώτες δύο θέσεις των ομίλων Ε' και ΣΤ' θα προκρίνονταν στην ημιτελική φάση της διοργάνωσης. Οι ομάδες στις θέσεις 3 και 4 θα διασταυρώνονταν μεταξύ τους για την τελική κατάταξη των θέσεων 5-8 και οι υπόλοιπες ομάδες θα έπαιζαν για τις θέσεις 9-12.
Βραβεία.
Κορυφαίοι Σκόρερ:

</doc>
<doc id="59184" url="https://el.wikipedia.org/wiki?curid=59184" title="Αλιάντς Αρένα Μονάχου">
Αλιάντς Αρένα Μονάχου



</doc>
<doc id="59185" url="https://el.wikipedia.org/wiki?curid=59185" title="Αλιάνζ Αρίνα">
Αλιάνζ Αρίνα



</doc>
<doc id="59188" url="https://el.wikipedia.org/wiki?curid=59188" title="Borussia Dortmund">
Borussia Dortmund



</doc>
<doc id="59189" url="https://el.wikipedia.org/wiki?curid=59189" title="Veltins-Arena">
Veltins-Arena



</doc>
<doc id="59190" url="https://el.wikipedia.org/wiki?curid=59190" title="Σάλκε 04 Γκελζενκίρχεν">
Σάλκε 04 Γκελζενκίρχεν



</doc>
<doc id="59227" url="https://el.wikipedia.org/wiki?curid=59227" title="Αλιάνζ Αρένα">
Αλιάνζ Αρένα



</doc>
<doc id="59230" url="https://el.wikipedia.org/wiki?curid=59230" title="Πολιτική δικονομία">
Πολιτική δικονομία



</doc>
<doc id="59253" url="https://el.wikipedia.org/wiki?curid=59253" title="Κυβικό μέτρο">
Κυβικό μέτρο

Το κυβικό μέτρο (m³) ή σπανιότερα "κυβόμετρο" είναι η μονάδα μέτρησης του όγκου.
Πρόκειται για τον όγκο που καταλαμβάνει ένας συμπαγής* κύβος, του οποίου κάθε ακμή είναι ίση με 1 μέτρο. Ειδικότερα ως μέτρο χωρητικότητας ο περιεχόμενος χώρος ενός δοχείου ή δεξαμενής με ακμή ίση μ΄ ένα μέτρο σε απεσταγμένο νερό και θερμοκρασία 4 βαθμών Κελσίου εκφράζεται και σε μονάδα βάρους που ισούται με 1000 χιλιόγραμμα καλούμενα τόνος ή παλαιότερα με 781,75 οκάδες. 
Υποδιαιρέσεις.
Ένα κυβικό μέτρο υποδιαιρείται, ανάλογα των υποδιαιρέσεων του μήκους ακμής, σε 1.000 κυβικές παλάμες (κ.π.), κάθε κυβική παλάμη σε 1.000 κυβικά εκατοστά (κ.ε.) και κάθε κυβικό εκατοστό σε 1.000 κυβικά χιλιοστά (κ.χ.). Έτσι η σχέση μεταξύ τους είναι:
1 κ.μ. (m³) = 1.000 κ.π. = 1.000.000 κ.ε.(cm³) = 1.000.000.000 κ.χ.(mm³).
Μετατροπές.
Ένα κυβικό μέτρο είναι ίσο με:

</doc>
<doc id="59279" url="https://el.wikipedia.org/wiki?curid=59279" title="Μονοπώλιο">
Μονοπώλιο

Μονοπώλιο ονομάζεται η κατάσταση στην αγορά, κατά την οποία ένα αγαθό ή μια υπηρεσία προσφέρεται μόνο από μία επιχείρηση. Η κατάσταση κατά την οποία υπάρχει μόνο ένας αγοραστής ονομάζεται μονοψώνιο. Η ύπαρξη μονοπωλίου προϋποθέτει ότι στην αγορά δεν υπάρχουν άλλα ανταλλάξιμα προϊόντα για τους αγοραστές. Ειδικά για την περίπτωση που το αγαθό προσφέρεται από μικρό αριθμό προμηθευτών, το φαινόμενο ονομάζεται ολιγοπώλιο (ή αντίστοιχα ολιγοψώνιο, αν μιλάμε για μικρό αριθμό αγοραστών).
Οι συνθήκες που μπορούν να προκαλέσουν τη δημιουργία μονοπωλίου είναι πολλές: κρατική νομοθεσία που απαγορεύει τη δραστηριοποίηση άλλων εταιρειών σε μια αγορά, συντριπτική υπεροχή μιας επιχείρησης απέναντι στους ανταγωνιστές της, εξουδετέρωση των αντιπάλων με κατάλληλες στρατηγικές από τη μονοπωλιακή επιχείρηση, ιδιαίτερα χαρακτηριστικά της αγοράς που επιτρέπουν την κερδοφόρα δραστηριοποίηση μόνο μιας επιχείρησης είναι μερικές από αυτές.
Η μονοπωλιακή επιχείρηση έχει τη δυνατότητα να επηρεάζει την ποσότητα ή την τιμή ενός αγαθού, όπως αυτή θέλει, αφού μπορεί και ελέγχει την αγορά.

</doc>
<doc id="59294" url="https://el.wikipedia.org/wiki?curid=59294" title="Αναπηρία">
Αναπηρία

Αναπηρία είναι ο περιορισμός της κοινής δραστηριότητας λόγου, έργου ή άμεσης αντίληψης λόγω σωματικής ή πνευματικής βλάβης ενός ανθρώπου. Διακρίνουμε τους σωματικά ανάπηρους και τους διανοητικά ανάπηρους. Η αναπηρία γενικά διακρίνεται σε ολική και μερική καθώς και σε σωματική και διανοητική.
Αρχαιότητα.
Υπάρχουν ενδείξεις ότι άνθρωποι κατά την προϊστορία, φρόντιζαν τα άτομα με αναπηρία. Συγκεκριμένα, στον Αρχαιολογικό Χώρο του της Φλόριντα (6000-5000 π.Χ.), ένας από τους σκελετούς που βρέθηκαν ήταν ενός εφήβου περίπου 15 ετών, ο οποίος έπασχε από μυελομηνιγγοκήλη. Το αγόρι ήταν πιθανώς παράλυτο από τη μέση και κάτω, αλλά τον φρόντιζε η κοινότητα κυνηγών και συλλεκτών στην οποία ανήκε.
Στην αρχαία Ελλάδα υπήρχε αρχιτεκτονική πρόνοια που επέτρεπε στα άτομα με μειωμένη κινητικότητα να έχουν πρόσβαση σε ναούς και σε θεραπευτικά ιερά. Συγκεκριμένα, τουλάχιστον από το 370 π.Χ., στο σημαντικότερο θεραπευτικό ιερό της ευρύτερης περιοχής, το Ιερό του Ασκληπιού στην Επίδαυρο, υπήρχαν 11 μόνιμες πέτρινες ράμπες που παρείχαν πρόσβαση σε επισκέπτες με κινητικά προβλήματα σε εννέα διαφορετικούς χώρους.
Μερική αναπηρία.
Η μερική αναπηρία έχει ελαφρότερο χαρακτήρα και κυμαίνεται σε ποσοστά αναπηρίας.
Πιστοποίηση αναπηρίας.
Στην Ελλάδα, ο αρμόδιος κρατικός φορέας για την πιστοποίηση της αναπηρίας (σε ποσοστό επί τοις εκατό %) είναι τα ΚΕ.Π.Α. (Κέντρα Πιστοποίησης Αναπηρίας) Οι ασθενείς μπορούν να αποκτήσουν διάφορα δικαιώματα εφόσον τους αποδοθεί ποσοστό αναπηρίας τουλάχιστον 67%, όπως φοροαπαλλαγή, δωρεάν μετακινήσεις με τα Μέσα Μαζικής Μεταφοράς, εκπτώσεις σε πολιτιστικά δρώμενα, θέση στάθμευσης αναπήρου, αναπηρικό όχημα και άλλα. 

</doc>
<doc id="59304" url="https://el.wikipedia.org/wiki?curid=59304" title="Μπεζανσόν">
Μπεζανσόν

Η Μπεζανσόν (γαλλ. Besançon) είναι πόλη της ανατολικής Γαλλίας με πληθυσμό 113.238 κατ. Είναι πρωτεύουσα του Νομού Ντου (Doubs), ο οποίος ανήκει στην περιφέρεια (région) Φρανς-Κοντέ (Franche-Comté) = Ελεύθερη Κομητεία και από το 2016 στην ευρύτερη περιοχή Βουργουνδίας-Φρανς-Κοντέ (Bourgogne- Franche - Comté). Οι συνοικίες της έχουν αναπτυχθεί στις όχθες του ποταμού Ντου.
Σύντομη ιστορία.
Πρώτη αναφορά της πόλης γίνεται στο «"Commentarii de Bello Gallico"» (Σχόλια επί του γαλατικού πολέμου) του Ιούλιου Καίσαρα με την επωνυμία Βεσόντιο (Vesontio). Τον 4ο μ.Χ. αιώνα το V αντικαθίσταται από το Β και, ύστερα από πολλούς γλωσσικούς μετασχηματισμούς (π.χ. Χρυσόπολις) η πόλη λαμβάνει το σημερινό όνομά της Besançon.
Κατά τον πρώιμο Μεσαίωνα ελάχιστα είναι γνωστά από γραπτές μαρτυρίες για την πόλη, η οποία εντάσσεται στο τότε γαλλικό κράτος από τον Κάρολο τον Φαλακρό μέχρι το 869. Ύστερα εντάσσεται στην κομητεία του Βαρέ (Varais) και γίνεται αρχιεπισκοπική έδρα στο βασίλειο των Βουργουνδών ενώ το 1032, μαζί με την κομητεία της Βουργουνδίας, γίνεται τμήμα της Αγίας Ρωμαϊκής Αυτοκρατορίας του Γερμανικού Έθνους. Μετά από αγώνες των κατοίκων της καταφέρνει να παραμείνει αυτοδιοικούμενη πόλη επί 400 και πλέον έτη και υπό την προστασία των Δουκών της Βουργουνδίας, των οποίων η επικράτεια αποκαλείται πλέον «Ελεύθερη Κομητεία» ("Franche Compté"). Κατά την Αναγέννηση αρχικά ο Κάρολος Κουΐντος οχυρώνει την πόλη, η οποία επανέρχεται στην Γερμανική Αυτοκρατορία, αλλά η περίοδος που ακολουθεί δεν είναι καθόλου εποικοδομητική για την πόλη, η οποία μαστίζεται από πολέμους και πείνα. Τελικά, με τη συνθήκη της Νιμέγκ το 1678 η πόλη ενσωματώνεται στην Γαλλία. Τον 18ο αιώνα ολόκληρη η Φρανς Κοντέ ευημερεί και μαζί της η πόλη, της οποίας εκείνη την εποχή ο πληθυσμός διπλασιάζεται (28.000 κάτοικοι).
Η πόλη γνωρίζει βιομηχανική ανάπτυξη κυρίως χάρη στην ωρολογοποιία της. Το 1972, παρά τον Γαλλογερμανικό πόλεμο του 1871 παρήγαγε περίπου 400.000 ωρολόγια, ενώ το 1883 ο αριθμός αυτός έχει φθάσει τις 500.000, αποτελώντας το 90% της εγχώριας παραγωγής. Παράλληλα, ο πληθυσμός έχει ξεπεράσει τις 55.000 κατοίκους. Στις αρχές του 20ού αιώνα η παραγωγή ωρολογίων μειώνεται, η πόλη, όμως, αποκτά νέες βιομηχανικές μονάδες: Ζυθοποιία, χαρτοποιία, μεταλλουργικές μονάδες, υφαντουργεία επιφέρουν ακόμη μεγαλύτερη ανάπτυξη στην πόλη. Παράλληλα, εκμεταλλευόμενη την τάση της εποχής για τα ιαματικά λουτρά, δημιουργεί αλατούχα λουτρά προσθέτοντας στις πηγές πλούτου της και τον τουρισμό.
Κατά τον Β΄ Παγκόσμιο Πόλεμο οι γερμανικές φάλαγγες εισέρχονται στην Μπεζανσόν στις 16 Ιουνίου 1940, πριν οι τοπικές αρχές προφθάσουν να ανατινάξουν τις γέφυρες στον Ντου. Η περιοχή της υπάγεται στην κατακτημένη Γαλλία και οι κάτοικοί της οργανώνονται στην Αντίσταση. Τα παλαιά κτίρια της πόλης (και το φρούριο) δεν υπέστησαν μεγάλες καταστροφές, παρά το ότι η πόλη βομβαρδίσθηκε το 1943 από την RAF. Η απελευθέρωσή της έγινε στις 8 Σεπτεμβρίου 1944 από την 6η Αμερικανική Στρατιά και ο ηγέτης της Ελεύθερης Γαλλίας Σαρλ Ντε Γκωλ την επισκέφτηκε στις 23 Σεπτεμβρίου.
Την μεταπολεμική εποχή η πόλη αναπτύχθηκε ραγδαία: Ο πληθυσμός της, από 63.000 κατοίκους το 1946 φθάνει τις 113.000 το 1962. Η βιομηχανία ωρολογίων φθίνει, δίνοντας την θέση της σε εργοστάσια υφαντουργίας και μεταποίησης τροφίμων. Η οικονομία της πόλης βελτιώνεται ακόμη περισσότερο με την διέλευση εθνικής οδού (Autoroute) από τις παρυφές της. Σήμερα αποτελεί σύγχρονη πολιτεία, με πολύ όμορφα παλαιά κτίσματα και την βιομηχανία ωρολογίων να έχει εξελιχθεί σε βιομηχανικές μονάδες νανοτεχνολογίας.
Αξιοθέατα.
Σημαντικό αξιοθέατο παραμένει το παλαιό της κάστρο. Σημαντικά μνημεία είναι, επίσης, ο καθεδρικός ναό του Αγ. Ιωάννη με το ρομανογοτθικό ρυθμό, το μέγαρο Γκρανβέλ από την εποχή της Αναγέννησης, το Μουσείο της Ελεύθερης Κομητείας, την πινακοθήκη του μεγάλου ζωγράφου - τέκνου της Γκυστάβ Κουρμπέ (Gustave Courbet) και το νοσοκομείο του Αγ. Ιακώβου (Saint Jacques), κτισμένο τον 18ο αιώνα.
Πολιτισμός.
Η πόλη είναι, επίσης, σημαντικό πολιτιστικό κέντρο με Πανεπιστήμιο (Université de Franche-Comté) που ιδρύθηκε το 1422 και σήμερα αριθμεί περίπου 23.000 φοιτητές. Έχει, επίσης, Όπερα και πολλά θέατρα. Στην Μπεζανσόν γεννήθηκαν ο Γκυστάβ Κουρμπέ, ο Βίκτωρ Ουγκώ, ο Πιέρ-Ζοζέφ Προυντόν, ο Σαρλ Φουριέ και οι αδελφοί Λυμιέρ, δημιουργοί του κινηματογράφου.
Κοντινές πόλεις είναι η Ντιζόν και η Μυλούζ.

</doc>
<doc id="59305" url="https://el.wikipedia.org/wiki?curid=59305" title="Βαλερί Ζισκάρ ντ'Εσταίν">
Βαλερί Ζισκάρ ντ'Εσταίν

 --&gt;
Ο Βαλερί Ζισκάρ Ντ' Εσταίν ("Valéry Giscard d'Estaing", 2 Φεβρουαρίου 1926 - 2 Δεκεμβρίου 2020) ήταν Γάλλος πολιτικός που υπηρέτησε ως Πρόεδρος της Γαλλίας από το 1974 έως το 1981.
Βιογραφία.
Γεννήθηκε το 1926 στο Κόμπλεντς της Γερμανίας, όπου ο πατέρας του υπηρετούσε ως οικονομικός διευθυντής των Γαλλικών αρχών κατοχής μετά τον Πρώτο Παγκόσμιο Πόλεμο. Η οικογένεια ντ' Εσταίν κατάγεται από τη νοτιοκεντρική περιοχή της Ωβέρνης με δικό τους πύργο στο Σαμελιέρ. Αποφοίτησε από το Λύκειο Ζανσόν ντε Σαλλύ του Παρισιού. Κατά την περίοδο της νεότητάς του υπηρέτησε στα τεθωρακισμένα της Στρατιάς της Ελεύθερης Γαλλίας . Μετά τις σπουδές του στην Grande Ecοle - ENA, τελείωσε την Πολυτεχνική Σχολή αποφοιτώντας έκτος στη σειρά, διορίστηκε Οικονομικός Επιθεωρητής. Με το Ανεξάρτητο Ρεπουμπλικανικό Κόμμα εξελέγη βουλευτής στη Γαλλική εθνοσυνέλευση. Το 1959 διορίστηκε υφυπουργός Οικονομικών και τρία χρόνια αργότερα Υπουργός Οικονομικών της Γαλλίας σε ηλικία 36 ετών και πέρασε στην ιστορία ως ο νεαρότερος Γάλλος Υπουργός Οικονομικών. Συγκρούστηκε με τους "ορθόδοξους Γκωλικούς" για ζητήματα ιδιωτικής πρωτοβουλίας ευρωπαϊκής ένωσης, και στενώτερων δεσμών με τις Ή.Π.Α.Γι' αυτό και παύθηκε από τον Ντε Γκωλ. Από το 1974 ως το 1981 διατέλεσε Πρόεδρος της Γαλλικής Δημοκρατίας, τηρώντας κεντροδεξιά πολιτική. Κατά τη διάρκεια της θητείας του σε υψηλά αξιώματα η Γαλλία σταθεροποιήθηκε ως η δεύτερη οικονομική δύναμη της Ευρώπης και τέταρτη στον κόσμο. Όπως και ο Σαρλ ντε Γκωλ, προώθησε τη σύσφιξη των σχέσεων Γαλλίας-Γερμανίας αλλά, σε αντίθεση με τον Ντε Γκωλ, υποστήριζε την ένταξη της Μ. Βρετανίας στην (τότε) ΕΟΚ. Το 1981 έχασε τις εκλογές από τον Φρανσουά Μιτεράν, ενώ παράλληλα ο Ζακ Σιράκ, πρώην πρωθυπουργός του, διέσπασε την ενότητα της παράταξης των συντηρητικών στρεφόμενος εναντίον του. Μετά από μία δυσμενή περίοδο, τελευταία αρχίζει να επανακτά την επιρροή που ασκούσε παλιά και έχει προτείνει την άμεση εκλογή Προέδρου της Ευρωπαϊκής Κοινότητας, ελπίζοντας στην ανάδειξή του στο αξίωμα αυτό.
Ο Ζισκάρ ντ' Εσταιν είχε μακροχρόνια φιλία με τον αείμνηστο επίσης πρώην πρωθυπουργό της Ελλάδας και μετέπειτα πρόεδρο της Ελληνικής Δημοκρατίας Κωνσταντίνο Καραμανλή και ήταν αυτός που παρέδωσε το προεδρικό αεροσκάφος της γαλλικής προεδρίας στην επιστροφή του στις 24 Ιουλίου του 1974. Επίσης ήταν φανατικός φίλος της Ελλάδας και συνέβαλε αποτελεσματικά στην ένταξη της στην ΕΟΚ (μετέπειτα ΕΕ).
Προσωπική ζωή.
Στις 17 Δεκεμβρίου 1952 παντρεύτηκε την Ανν Αιμόν ντε Μπραντές της μεγάλης οικογένειας των βιομηχάνων χάλυβα.
Τους τελευταίους μήνες της ζωής του νοσηλεύτηκε με αναπνευστικά προβλήματα, λόγω επιπλοκών του κορονοϊού. Πέθανε σε ηλικία 94 ετών στις 2 Δεκεμβρίου 2020 .

</doc>
<doc id="59306" url="https://el.wikipedia.org/wiki?curid=59306" title="Ζακ Ντελόρ">
Ζακ Ντελόρ

Ο Ζακ Ντελόρ ("Jacques Delors", 20 Ιουλίου 1925 - ) είναι Γάλλος πολιτικός που έχει διατελέσει πρόεδρος της Ευρωπαϊκής Επιτροπής (Κομισιόν).
Εργάστηκε στην Τράπεζα της Γαλλίας, υπήρξε καθηγητής στο Πανεπιστήμιο του Παρισιού και ευρωβουλευτής. Τη χρονική περίοδο 1969-1972 ήταν Σύμβουλος του γκωλικού Γάλλου πρωθυπουργού Σαμπάν - Ντελμάς. Στη συνέχεια προσχώρησε στο Σοσιαλιστικό Κόμμα. Το 1981 έγινε Υπουργός Οικονομικών υπό τον Μιτεράν. Είναι από τους πρωτεργάτες του σχεδίου της ευρωπαϊκής ενοποίησης. Αξιόλογος οικονομολόγος με εκμοντερνιστικές τάσεις. Εργάζεται συνεχώς και έχει αποκτήσει μεγάλο κύρος, επιρροή και δύναμη. Από το 1985 μέχρι το 1995 διετέλεσε πρόεδρος της Ευρωπαϊκής Επιτροπής.

</doc>
<doc id="59308" url="https://el.wikipedia.org/wiki?curid=59308" title="Λιέγη">
Λιέγη

Η Λιέγη (Liège) είναι πόλη της Βαλλωνίας του Βελγίου και πρωτεύουσα της επαρχίας της Λιέγης.
Ιδρύθηκε τον 7ο αιώνα και υπήρξε για ένα μεγάλο διάστημα ένα άσημο γεωργικό χωριό. Στη συνέχεια όμως απέκτησε θρησκευτικό χαρακτήρα (μεταφέρθηκε εδώ η έδρα της επισκοπής της Τονγκρ). Τον 16ο αιώνα αρχίζει η μεγάλη οικονομική ανάπτυξη της πόλης, που σε μικρό διάστημα έγινε σημαντικό βιομηχανικό κέντρο.
Η Λιέγη φημίζεται σήμερα για την παραγωγή πυροβόλων όπλων και ως εμπορικό κέντρο, γιατί έχει γίνει σημαντικός οδικός και σιδηροδρομικός κόμβος.

</doc>
<doc id="59311" url="https://el.wikipedia.org/wiki?curid=59311" title="Χάρανδρος ποταμός">
Χάρανδρος ποταμός



</doc>
<doc id="59313" url="https://el.wikipedia.org/wiki?curid=59313" title="Ούννοι">
Ούννοι

Οι Ούννοι ήταν νομαδική φυλή που γνωρίζουμε ότι έχει ζήσει στην Ανατολική Ευρώπη, στον Καύκασο και στην Κεντρική Ασία μεταξύ του 1ου και του 7ου αιώνα μ.Χ. Για πρώτη φορά αναφέρθηκαν να ζουν ανατολικά του ποταμού Βόλγα, σε μια περιοχή που εκείνη την εποχή ήταν τμήμα της Σκυθίας. Η άφιξη των Ούννων σχετίζεται με τη μετανάστευση προς τα δυτικά του σαρματικού λαού των Αλανών. Πρωτοαναφέρονται ως Ούννοι από τον Τάκιτο. Το 91 μ.Χ. οι Ούννοι λεγόταν ότι ζούσαν κοντά στην Κασπία Θάλασσα και το 150 μ.Χ. περίπου είχαν μεταναστεύσει νοτιοδυτικά στον Καύκασο. Το 370 μ.Χ. οι Ούννοι είχαν δημιουργήσει μια τεράστια, αν και βραχύβια, επικράτεια στην Ευρώπη. 
Το 18ο αιώνα ο Γάλλος ερευνητής Ζοζέφ ντε Γκιν (Joseph de Guignes) ήταν ο πρώτος που πρότεινε μια σχέση των Ούννων με το λαό Σιονγκ-νου (πινγίν: Xiongnu), που ήταν βόρειος γείτονας της Κίνας τον 3ο αιώνα π.Χ. Από την εποχή του Γκιν σημαντική επιστημονική προσπάθεια έχει αφιερωθεί στη διερεύνηση μιας τέτοιας σύνδεσης. Εντούτοις, δεν υπάρχει επιστημονική συναίνεση για την άμεση σύνδεση του κυρίαρχου στοιχείου των Σιονγκ-νου με εκείνο των Ούννων. Ο Πρίσκος, Βυζαντινός διπλωμάτης και ιστορικός του 5ου αιώνα, αναφέρει ότι οι Ούννοι είχαν τη δική τους γλώσσα, από την οποία όμως ελάχιστα έχουν διασωθεί και οι συγγένειές της αποτελούν επί αιώνες αντικείμενο συζητήσεων. Πολλές άλλες εθνικές ομάδες συμπεριλαμβάνονταν υπό την εξουσία του Αττίλα, μεταξύ αυτών πολλές που μιλούσαν τα Γοτθικά, που μερικοί σύγχρονοι συγγραφείς περιγράφουν ως "Lingua franca" (λίνγκουα φράνκα).
Είναι πιθανό οι Ούννοι να ξεκίνησαν τις Μεγάλες Μεταναστεύσεις, παράγοντα που συνέβαλε στην κατάρρευση της Δυτικής Ρωμαϊκής Αυτοκρατορίας. Σχημάτισαν μια ενιαία αυτοκρατορία υπό τον Αττίλα, που πέθανε το 453 και τον επόμενο χρόνο η αυτοκρατορία τους διαλύθηκε. Οι απόγονοι ή διάδοχοί τους με παρόμοια ονόματα έχουν καταγραφεί από γειτονικούς πληθυσμούς προς νότο, ανατολή και δύση, ότι είχαν καταλάβει τμήματα της Ανατολικής Ευρώπης και της Κεντρικής Ασίας περίπου από τον 4ο μέχρι τον 6ο αιώνα. Παραλλαγές του ονόματος των Ούννων έχουν καταγραφεί στον Καύκασο μέχρι τις αρχές του 8ου αιώνα.
Προέλευση.
Οι Ούννοι ήταν μια συνομοσπονδία ομάδων πολεμιστών, έτοιμων να ενσωματώσουν άλλες ομάδες για να αυξήσουν τη στρατιωτική τους δύναμη στην ευρασιατική στέπα, από τον 4ο ώς τον 6ο αιώνα μ.Χ. Οι περισσότερες πτυχές της εθνογένεσής τους (όπως η γλώσσα τους και οι σχέσεις τους με άλλους λαούς της στέπας) είναι ασαφείς. Ο Βάλτερ Πολ (Αυστριακός ιστορικός γεν. 1953) αναφέρει ρητά : "Το μόνο που μπορούμε να πούμε με σιγουριά είναι ότι το όνομα "Ούννοι", στην ύστερη αρχαιότητα, περιέγραφε επιβλητικές κυρίαρχες ομάδες πολεμιστών της στέπας".
Ο Ρωμαίος ιστορικός Αμμιανός Μαρκελλίνος, που ολοκλήρωσε το έργο του της ιστορίας της Ρωμαϊκής Αυτοκρατορίας τη δεκαετία του 390, ανέφερε ότι "ο λαός των Ούννων ... κατοικεί πέρα από τη Θάλασσα του Αζόφ κοντά στον παγωμένο ωκεανό". Ο Ιερώνυμος τους συσχετίζει με τους Σκύθες σε μια επιστολή, γραμμένη τέσσερα χρόνια μετά την εισβολή των Ούννων στις ανατολικές επαρχίες της αυτοκρατορίας το 395. Η εξίσωση των Ούννων με τους Σκύθες, μαζί με ένα φόβο ερχομού του Αντίχριστου στα τέλη του 4ου αιώνα, ήταν η αφορμή για την ταύτισή τους με τους δαίμονες "Γκογκ" και "Μαγκόγκ" (που, σύμφωνα με ένα λαϊκό θρύλο, ο Μέγας Αλέξανδρος τους είχε κλείσει πίσω από απρόσιτα βουνά). Αυτή η δαιμονοποίηση των Ούννων εκφράζεται επίσης στο έργο "Getica" (Γετική) του Ιορδάνη, γραμμένο τον 6ο αιώνα, που τους παρουσίαζε ως λαό που καταγόταν από "ακάθαρτα πνεύματα" και εξεδίωξε τις γοτθικές μάγισσες.
Από το Ζοζέφ ντε Γκιν το 18ο αιώνα οι ιστορικοί έχουν συσχετίσει τους Ούννους που εμφανίστηκαν στα σύνορα της Ευρώπης τον 4ο αιώνα μ.Χ. με τους Σιονγκ-νου, που είχαν εισβάλει στην Κίνα από τα εδάφη της σημερινής Μογγολίας μεταξύ του 3ου π.Χ. και του 2ου μ.Χ. αιώνα. Ο Ότο Γ. Μένχεν-Χέλφεν (Αυστριακός ιστορικός 1894-1969) ήταν ο πρώτος που αμφισβήτησε την παραδοσιακή προσέγγιση, βασισμένη κυρίως στη μελέτη των γραπτών πηγών, και έδωσε έμφαση στη σημασία της αρχαιολογικής έρευνας. Στη συνέχεια, ο προσδιορισμός των Σιονγκ-νου ως προγόνων των Ούννων είναι αμφιλεγόμενος.
Η ομοιότητα των εθνωνύμων τους είναι ένας από τους σημαντικότερους δεσμούς μεταξύ των δύο λαών. Ο βουδιστής μοναχός Νταρμαράξα, που ήταν σημαντικός μεταφραστής ινδικών θρησκευτικών κειμένων του 3ου αιώνα μ.Χ., χρησιμοποίησε τη λέξη Σιονγκ-νου μεταφράζοντας τις αναφορές στο λαό Χούνα στα Κινεζικά. Ένας Σογδιανός έμπορος περιέγραψε σε μια επιστολή, γραμμένη το 313 μ.Χ., την εισβολή στη βόρεια Κίνα του λαού "Χουν". Ο Ετιέν ντε λα Βεσιέρ (Γάλλος ιστορικός, γεν. 1969) υποστηρίζει ότι Χούνα και Χουν ήταν οι ακριβείς μεταγραφές του κινεζικού ονόματος "Σιονγκ-νου". Ο Αμερικάνος καθηγητής Κρίστοφερ Π. Άτγουντ απορρίπτει αυτή την ταύτιση λόγω "της πολύ μικρής φωνολογικής σχέσης" μεταξύ των τριών λέξεων. Για παράδειγμα το Σιονγκ-νου αρχίζει με ένα άφωνο δασύ ουρανικόφωνο, το Χούνα με ένα άφωνο δασύ γλωσσόφωνο, το Σιονγκ-νου είναι δισύλλαβο, ενώ το Χουν μονοσύλλαβο. Το κινέζικο "Βιβλίο των Bέι" (551-554) περιλαμβάνει αναφορές σε "υπολείμματα των απογόνων των Σιονγκ-νου", που ζούσαν στην περιοχή της οροσειράς Αλτάι στις αρχές του 5ου αιώνα μ.Χ. Σύμφωνα με τον Ντε λα Βεσιέρ οι κινέζικες πηγές αποδεικνύουν ότι νομαδικές ομάδες διατήρησαν τη Σιονγκ-νου ταυτότητά τους επί αιώνες μετά την πτώση της αυτοκρατορίας τους.
Τόσο οι Σιονγκ-νου όσο και οι Ούννοι χρησιμοποιούσαν χάλκινους λέβητες (καζάνια), παρόμοιους σε όλους τους λαούς της στέπας. Βασιζόμενος στη μελέτη και κατηγοριοποίηση των λεβήτων από αρχαιολογικούς χώρους των ευρασιατικών στεπών, ο Ιάπωνας αρχαιολόγος Τόσιο Χαγιάσι συμπεραίνει ότι η διάδοση των λεβήτων "μπορεί να υποδηλώνει τις μεταναστευτικές διαδρομές των ουννικών φυλών" από τη Μογγολία στη βόρεια περιοχή της Κεντρικής Ασίας το 2ο και τον 3ο αιώνα μ.Χ., και από την Κεντρική Ασία προς την Ευρώπη το δεύτερο μισό του 4ου αιώνα, γεγονός που υποδηλώνει επίσης τη συσχέτιση των Ούννων με τους Σιονγκ-νου. Εντούτοις, οι Ούννοι εφάρμοζαν την τεχνητή κρανιακή παραμόρφωση (στα βρέφη), ενώ δεν υπάρχει μαρτυρία τέτοιας πρακτικής μεταξύ των Σιονγκ-νου. Το έθιμο αυτό συνηθιζόταν στις ευρασιατικές στέπες ήδη από την Εποχή του Χαλκού και την Πρώιμη Εποχή του Σιδήρου, αλλά γύρω στα 500 π.Χ. εξαλείφθηκε. Άρχισε να διαδίδεται ξανά μεταξύ των κατοίκων της περιοχής του ποταμού Ταλάς και του οροπεδίου του Παμίρ τον 1ο αιώνα π.Χ. Εκτός από τους Ούννους το έθιμο μαρτυρείται επίσης μεταξύ των Γιουέ-τσι (νομαδικός λαός της Κίνας) και των Αλανών. Η μακριά αλογοουρά, που ήταν χαρακτηριστικό της κόμης των Σιονγκ-νου, δεν φαίνεται να τεκμηριώνεται μεταξύ των Ούννων.
Γράφοντας για τη σχέση μεταξύ Σιονγκ-νου και Ούννων, ο ιστορικός Χιουν Τζιν Κιμ (Νέα Ζηλανδία) καταλήγει : "Έτσι η αναφορά σε δεσμούς με τους Σιονγκ-νου από την άποψη παλαιών φυλετικών θεωριών ή ακόμη εθνοτικών συγγενειών, αποτελεί απλώς παρωδία της ιστορικής πραγματικότητας αυτών των εκτεταμένων πολυεθνικών, πολύγλωσσων αυτοκρατοριών της στέπας". Τονίζει επίσης ότι "οι πρόγονοι των βασικών ουννικών φυλών ... ήταν τμήμα της Αυτοκρατορίας των Σιονγκ-νου και διέθεταν ένα ισχυρό στοιχείο Σιονγκ-νου, και η άρχουσα ελίτ των Ούννων ... ισχυριζόταν ότι ανήκε στην πολιτική παράδοση αυτής της αυτοκρατορικής οντότητας." Λαμβάνοντας υπόψη το ιστορικό κενό μεταξύ των κινέζικων αναφορών για τους Σιονγκ-νου και των ευρωπαϊκών μαρτυριών για τους Ούννους, ο Πήτερ Χήθερ (Βρετανός ιστορικός, γεν. 1960) δηλώνει "Ακόμη και αν συσχετίσουμε κάπως τους Ούννους του 4ου αιώνα με [τους Σιονγκ-νου] του 1ου αιώνα, άπειρο νερό έχει περάσει κάτω από άπειρες γέφυρες σε 300 χρόνια χαμένης ιστορίας".
Ιστορία.
Πριν τον Αττίλα.
Το 2ο αιώνα μ.Χ. ο γεωγράφος Πτολεμαίος ανέφερε ένα λαό ονόματι "Χοῦνοι" ή "Χουνοί" κατά την απαρίθμηση των λαών της δυτικής περιοχής της Ευρασιατικής Στέπας. Οι Χούνοι ζούσαν "μεταξύ των Βαστάρνων (Γερμανικός λαός) και των Ρωξολανών (Σαρματικός λαός)", σύμφωνα με τον Πτολεμαίο. Ο Ιρλανδός ιστορικός Έντουαρντ Αρθουρ Τόμπσον (1914-1994) ανέφερε ότι η ομοιότητα μεταξύ των δύο εθνωνύμων (Χούνοι και Ούννοι) είναι απλή σύμπτωση. Συγγραφείς της Δυτικής Ρωμαϊκής Αυτοκρατορίας γράφουν συχνά "Χούννοι" ή "Χούνοι", αναφερόμενοι στους Ούννους, ενώ οι Βυζαντινοί δεν χρησιμοποιούσαν ποτέ το λαρυγγικό "[χ]" στην αρχή του ονόματός τους. Ο Μένχεν-Χέλφεν και ο Ούγγρος ιστορικός Ντένις Σίνορ (1916-2011) αντικρούουν επίσης τη συσχέτιση των Χούνων με τους Ούννους του Αττίλα. Εντούτοις ο Μένχεν-Χέλφεν υποστηρίζει ότι ο Αμμιανός Μαρκελλίνος αναφερόταν στην αναφορά του Πτολεμαίου για τους Χούνους, όταν έλεγε ότι οι Ούννοι "αναφέρονται μόνο συνοπτικά στους αρχαίους συγγραφείς". Ούτε απέκλειε οι Ουρουγούνδοι, που εισέβαλαν στη Ρωμαϊκή Αυτοκρατορία από τις στέπες βορείως του Κάτω Δούναβη το 250 μ.Χ., σύμφωνα με το Ζώσιμο, να ταυτίζονται με τους Βουρουγούνδους, που ο Αγαθίας κατέτασσε μεταξύ των ουννικών φυλών.
Οι Ρωμαίοι συνειδητοποίησαν την παρουσία των Ούννων όταν οι εισβολές των τελευταίων στις στέπες του Πόντου ανάγκασαν χιλιάδες Γότθων να μετακινηθούν στον Κάτω Δούναβη για να ζητήσουν καταφύγιο στη Ρωμαϊκή Αυτοκρατορία το 376 μ.Χ., σύμφωνα με το σύγχρονο Αμμιανό Μαρκελλίνο. Η ξαφνική τους εμφάνιση στις γραπτές πηγές φανερώνει ότι οι Ούννοι δεν διέσχισαν τον ποταμό Βόλγα από τα ανατολικά πολύ νωρίτερα. Εισέβαλαν στη χώρα των Αλανών, που βρισκόταν στ΄ ανατολικά του ποταμού Ντον, σκοτώνοντας πολλούς από αυτούς και αναγκάζοντας όσους επέζησαν να υποταχθούν ή να διαφύγουν μέσω του Ντον. Οι λόγοι της ξαφνικής επίθεσης των Ούννων στους γειτονικούς λαούς είναι άγνωστοι. Αφού απέρριψε αρκετές πιθανές αιτίες (όπως μια κλιματική αλλαγή στις στέπες και η πίεση των γειτονικών λαών) ο Πήτερ Χήθερ συμπεραίνει ότι η Ουννική Αυτοκρατορία αναπτύχθηκε από "πολεμικές ομάδες εν τω γεννάσθαι", που εξαπέλυαν επικερδείς επιδρομές λεηλατώντας, οι οποίες τούς επέτρεψαν ν΄ αυξήσουν τη στρατιωτική τους δύναμη και να επιβάλουν την κυριαρχία τους στους γειτονικούς λαούς.
Αφού υπέταξαν τους Αλανούς, οι Ούννοι και οι Αλανοί βοηθητικοί τους άρχισαν να λεηλατούν τους πλούσιους οικισμούς των Γκρεουτούγκων, των ανατολικών Γότθων, δυτικά του ποταμού Ντον. Ο βασιλιάς των Γκρεουτούγκων, Ερμανάριχος, αντιστάθηκε για λίγο αλλά τελικά "βρήκε τη λύτρωση από τους φόβους του αφαιρώντας την ίδια του τη ζωή", σύμφωνα με τον Αμμιανό Μαρκελλίνο. Η αναφορά του Μαρκελλίνου αναφέρεται είτε στην αυτοκτονία του Ερμανάριχου, είτε στην τελετουργική θανάτωσή του. Τον διαδέχθηκε ο μικρανηψιός του Βιρθίμιρης, που πλήρωσε τους Ούννους για να στραφούν και πολεμήσουν κατά των Αλανών, που είχαν εισβάλει στη χώρα των Γκρεουτούγκων, αλλά σκοτώθηκε σε μάχη.
Μετά το θάνατο του Βιρθίμιρη οι περισσότεροι Γκρεουτούγκοι υποτάχθηκαν στους Ούννους. Εκείνοι που αποφάσισαν ν΄ αντισταθούν προχώρησαν στον ποταμό Δνείστερο - που ήταν το σύνορο ανάμεσα στις χώρες των Γκρεουτούγκων και των Θερβιγγίων, των δυτικών Γότθων - υπό την ηγεσία του Αλάθεου και του Σάφρακος (ονομαστική: Σάφραξ), γιατί ο γιος του Βιρθίμιρη, Βιδέριχος, ήταν παιδί ακόμα. Ο Αθανάριχος, ηγέτης των Θερβιγγίων, συνάντησε τους πρόσφυγες κατά μήκος του Δνείστερου επικεφαλής των στρατευμάτων του. Όμως ένας στρατός των Ούννων παρέκαμψε τους Γότθους και τους επιτέθηκε από πίσω, αναγκάζοντας τον Αθανάριχο να υποχωρήσει στα Καρπάθια. Ο Αθανάριχος ήθελε να οχυρώσει τα σύνορα, αλλά οι επιδρομές των Ούννων στις χώρες δυτικά του Δνείστερου συνεχίζονταν. Οι περισσότεροι Θερβίγγιοι συνειδητοποίησαν ότι δεν μπορούσαν ν΄ αντισταθούν στους Ούννους και κατέφυγαν στον Κάτω Δούναβη για να βρουν άσυλο στη Ρωμαϊκή Αυτοκρατορία. Οι Γκρεουτούγκοι, υπό την ηγεσία του Αλάθεου και του Σάφρακος, βάδισαν επίσης προς τον ποταμό. Τα περισσότερα ρωμαϊκά στρατεύματα είχαν μεταφερθεί από τη Βαλκανική Χερσόνησο στην Αρμενία για να πολεμήσουν κατά της Αυτοκρατορίας των Σασσανιδών. Ο αυτοκράτορας Ουάλης επέτρεψε στους Θερβίγγιους να διασχίσουν τον Κάτω Δούναβη και να εγκατασταθούν στη Ρωμαϊκή Αυτοκρατορία το φθινόπωρο του 376 μ.Χ. Τους Θερβίγγιους ακολούθησαν οι Γκρεουτούγκοι, και επίσης οι Ταϊφάλοι (γερμανική ή σαρματική φυλή) "και άλλες φυλές που παλιότερα ζούσαν με τους Γότθους" στα βόρεια του Κάτω Δούναβη, σύμφωνα με το Ζώσιμο. Η έλλειψη όμως τροφίμων και η κακοδιοίκηση έκαναν τους Γότθους να επαναστατήσουν στις αρχές του 377 και ο πόλεμος που ακολούθησε μεταξύ αυτών και των Ρωμαίων κράτησε πάνω από πέντε χρόνια.
Η υποστήριξη προς τους Γότθους οπλαρχηγούς μειώθηκε καθώς Γότθοι πρόσφυγες κατευθύνονταν στη Θράκη στην ασφάλεια των ρωμαϊκών φρουρών.
Μετά από αυτές τις εισβολές οι Ούννοι άρχισαν να αναφέρονται ως Φοιδεράτοι και μισθοφόροι. Ήδη το 380 σε μια ομάδα Ούννων παραχωρήθηκε το καθεστώς των Φοιδεράτων και τους επετράπη να εγκατασταθούν στην Παννονία. Ούννους μισθοφόρους βλέπουμε επίσης σε αρκετές περιπτώσεις αγώνων για τη διαδοχή της Ανατολικής και της Δυτικής Ρωμαϊκής Αυτοκρατορίας στα τέλη του 4ου αιώνα. Είναι πάντως πιθανότερο αυτές να αποτελούσαν μεμονωμένες μισθοφορικές ομάδες, παρά ένα ουννικό βασίλειο.
Το 395 οι Ούννοι άρχισαν την πρώτη μεγάλης κλίμακας επίθεσή τους κατά της Ανατολικής Ρωμαϊκής Αυτοκρατορίας. Οι Ούννοι επιτέθηκαν στη Θράκη, κατέλαβαν την Αρμενία και λεηλάτησαν την Καππαδοκία. Εισέβαλαν σε τμήματα της Συρίας, απείλησαν την Αντιόχεια και κατέκλυσαν τη ρωμαϊκή επαρχία της Ευφρατησίας. Οι δυνάμεις του Αυτοκράτορα Θεοδόσιου ήταν ολοκληρωτικά δεσμευμένες στη Δύση, έτσι οι Ούννοι κινήθηκαν ανενόχλητοι μέχρι το τέλος του 398, οπότε ο ευνούχος Ευτρόπιος συγκέντρωσε μια δύναμη αποτελούμενη από Ρωμαίους και Γότθους και πέτυχε την αποκατάσταση της ειρήνης. Είναι όμως ασαφές αν οι δυνάμεις του Ευτρόπιου νίκησαν τους Ούννους ή αν αποχώρησαν μόνοι τους. Δεν υπάρχει καταγραφή αξιόλογης νίκης του Ευτρόπιου, ενώ υπάρχει μαρτυρία ότι οι δυνάμεις των Ούννων αποχωρούσαν ήδη από την περιοχή οταν συγκέντρωσε τις δυνάμεις του.
Eίτε τραπέντες σε φυγή από τον Ευτρόπιο είτε αποχωρώντας μόνοι τους, οι Ούννοι εγκατέλειψαν την Ανατολική Ρωμαϊκή Αυτοκρατορία το 398. Στη συνέχεια εισέβαλαν στην Αυτοκρατορία των Σασσανιδών. Η εισβολή τους ήταν αρχικά επιτυχής, πλησιάζοντας την πρωτεύουσα της αυτοκρατορίας Κτησιφώντα, αλλά υπέστησαν δεινή ήττα κατά την περσική αντεπίθεση και υποχώρησαν προς τον Καύκασο μέσω του Περάσματος Ντερμπέντ.
Κατά τη σύντομη διέλευσή τους από την Ανατολική Ρωμαϊκή Αυτοκρατορία φαίνεται ότι οι Ούννοι είχαν απειλήσει και φυλές δυτικότερα, όπως τεκμηριώνεται από την είσοδο στην Ιταλία του Γότθου βασιλιά Ραδάγασου το 405, και από το πέρασμα από τον ποταμό Ρήνο στη Γαλατία των Βανδάλων, των Σουηβών και των Αλανών. Οι Ούννοι τότε δεν εμφανίζονταν ως μια μοναδική δύναμη με ένα μοναδικό ηγέτη. Πολλοί Ούννοι χρησιμοποιούνταν ως μισθοφόροι τόσο από την Ανατολική και Δυτική Ρωμαϊκή Αυτοκρατορία όσο και από τους Γότθους. Ο Ουλντίν, ο πρώτος με το όνομά του γνωστός Ούννος, ηγείτο μιας ομάδας Ούννων και Αλανών, που πολεμούσαν κατά του Ραδάγασου, υπερασπιζόμενοι την Ιταλία. Ο Ουλντίν ήταν επίσης γνωστός για τη νίκη του κατά των Γότθων επαναστατών που δημιουργούσαν προβλήματα στην Ανατολική Ρωμαϊκή Αυτοκρατορία γύρω από το Δούναβη, και τον αποκεφαλισμό του Γότθου ηγέτη Γάινα γύρω στα 400-401. Το κεφάλι του Γάινα παραδόθηκε στους Βυζαντινούς για να εκτεθεί στην Κωνσταντινούπολη στο πλαίσιο ανταλλαγής δώρων.
Οι Βυζαντινοί άρχισαν πάλι να αισθάνονται την πίεση των Ούννων του Ουλντίν το 408. Ο Ουλντίν διέσχισε το Δούναβη και κατέλαβε στη Μοισία ένα φρούριο ονόματι "Κάστρα Μάρτις", που προδόθηκε εκ των έσω, και στη συνέχεια προχώρησε σε λεηλασία της Θράκης. Οι Βυζαντινοί προσπάθησαν να εξαγοράσουν τον Ουλντίν, αλλά το ποσό ήταν τόσο μεγάλο ώστε αντί για τον ίδιο εξαγόρασαν τους υφισταμένους του, με αποτέλεσμα πολλές λιποταξίες από την ομάδα των Ούννων που ηγείτο. 
Ο διάδοχος του Αλάριχου, Ατάουλφος, φαίνεται ότι είχε Ούννους μισθοφόρους στην υπηρεσία του νότια των Ιουλιανών Άλπεων το 409, που τους απέκρουσε άλλη μικρή ομάδα Ούννων, μισθωμένη από τον υπουργό του Ονώριου, Ολύμπιο. Αργότερα το 409 οι Ρωμαίοι τοποθέτησαν δέκα χιλιάδες Ούννους στην Ιταλία και στη Δαλματία για ν΄ αντιμετωπίσουν τον Αλάριχο, που στη συνέχεια εγκατέλειψε τα σχέδιά του να βαδίσει κατά της Ρώμης.
Υπό τον Αττίλα και τον Μπλέντα.
Ο αρχηγός των Ούννων Ρουγίλας οργάνωσε ισχυρό κράτος και άρχισε τις επιδρομές και τις επιθέσεις εναντίον του βυζαντινού κράτους. Από το 434 οι αδελφοί Αττίλας και Μπλέντα (ελληνικά: Βλήδας) κυβερνούσαν μαζί τους Ούννους και ήταν εξ ίσου φιλόδοξοι με το θείο τους Ρουγίλα. Το 435 υποχρέωσαν τη Βυζαντινή Αυτοκρατορία να υπογράψει τη Συνθήκη της Μάργου (σημερινό Ποζάρεβατς), προσφέροντας στους Ούννους εμπορικά δικαιώματα και καταβάλλοντάς τους ετήσιο φόρο. Οι Βυζαντινοί συμφώνησαν επίσης να παραδώσουν Ούννους πρόσφυγες (άτομα που μπορεί να είχαν απειλήσει την άνοδο των αδελφών στην εξουσία) για εκτέλεση. Με τα νότια σύνορά τους προστατευμένα από τους όρους της συνθήκης οι Ούννοι μπόρεσαν να στραφούν αποκλειστικά στην περαιτέρω υποταγή φυλών στα δυτικά. 
Οι Ούννοι παραβίασαν τη συνθήκη το 440, όταν οι Αττίλας και Μπλέντα επιτέθηκαν στην "Κάστρα Κωνστάντια", Ρωμαϊκό φρούριο και εμπορικό σταθμό στις όχθες του Δούναβη. Οι Βυζαντινοί διέκοψαν την πληρωμή του συμφωνημένου φόρου και παραβίασαν και άλλους όρους της Συνθήκης της Μάργου, έτσι οι Ούννοι βασιλιάδες έστρεψαν πάλι τη προσοχή τους προς την Ανατολή. Αναφορές ότι ο Επίσκοπος της Μάργου είχε περάσει σε εδάφη των Ούννων και βεβήλωσε βασιλικούς τάφους, τους εξαγρίωσε ακόμη περισσότερο. Ξέσπασε πόλεμος μεταξύ των δύο αυτοκρατοριών και οι Ούννοι εξουδετέρωσαν έναν αδύναμο βυζαντινό στρατό και ισοπέδωσαν τη Μάργο (σημερινό Ποζάρεβατς), τη Σιγγιδώνα (Βελιγράδι) και το Βιμινάκιο. Αν και υπογράφτηκε ανακωχή το 441, δύο χρόνια αργότερα η Κωνσταντινούπολη δεν μπόρεσε να καταβάλει το φόρο και ο πόλεμος επαναλήφθηκε. Στην εκστρατεία που ακολούθησε οι στρατιές των Ούννων έφθασαν ανησυχητικά κοντά στην Κωνσταντινούπολη, λεηλατώντας στο δρόμο τους τη Σερδική, την Αρκαδιούπολη και τη Φιλιππούπολη. Αφού υπέστη συντριπτική ήττα στη Μάχη της Χερσονήσου, ο Βυζαντινός αυτοκράτορας Θεοδόσιος Β´ ενέδωσε στις απαιτήσεις των Ούννων και το φθινόπωρο του 443 υπέγραψε με τους δύο Ούννους βασιλιάδες τη Συνθήκη του Ανατόλιου. Οι Ούννοι επέστρεψαν στη χώρα τους με ένα τεράστιο καραβάνι γεμάτο λάφυρα.
Ενιαία Αυτοκρατορία υπό τον Αττίλα.
Ο Μπλέντα πέθανε το 445, με μερικούς ιστορικούς να πιθανολογούν ότι ο θάνατός του έγινε από τα χέρια του Αττίλα. Με απελθόντα τον αδελφό του ο Αττίλας ήταν σε θέση να επιβάλλει τον αδιαμφισβήτητο έλεγχό του πάνω στους υπηκόους του. Το 447 έστρεψε τους Ούννους για μια ακόμη φορά κατά της Βυζαντινής Αυτοκρατορίας. Η εισβολή του στα Βαλκάνια και στη Θράκη ήταν καταστροφική. Η Βυζαντινή Αυτοκρατορία ταλανιζόταν ήδη από εσωτερικά προβλήματα, όπως πείνα και επιδημίες, καθώς και ταραχές και μια σειρά σεισμών στην ίδια την Κωνσταντινούπολη. Μια ανοικοδόμηση των τειχών της την τελευταία στιγμή κράτησε άθικτη την Κωνσταντινούπολη. Μια νίκη επί του Βυζαντινού στρατού κατέστησε τους Ούννους ουσιαστικά αδιαφιλονίκητους στα Βυζαντινά εδάφη και επέδραμαν νότια μέχρι τις Θερμοπύλες. Μόνο μια επιδημία τους ανάγκασε να υποχωρήσουν και ο πόλεμος τελείωσε το 449 με μια συμφωνία, με την οποία οι Βυζαντινοί συμφώνησαν να πληρώνουν στον Αττίλα ετήσιο φόρο 2100 λίβρες χρυσού. Η μοναδική μας από πρώτο χέρι περιγραφή για τους Ούννους και τον ίδιο τον Αττίλα είναι από τον Πρίσκο, αξιωματούχο στη διπλωματική αποστολή για την ειρήνη με τον Αττίλα.
Σε όλες τις επιδρομές τους στην Ανατολική Ρωμαϊκή Αυτοκρατορία οι Ούννοι είχαν διατηρήσει καλές σχέσεις με τη Δυτική Αυτοκρατορία, και ιδιαίτερα με το Φλάβιο Αέτιο, πανίσχυρο Ρωμαίο στρατηγό (αναφερόμενο ενίοτε ακόμη και ως de facto ηγέτη της Δυτικής Αυτοκρατορίας), που στη νεότητά του για ένα διάστημα είχε υπάρξει όμηρος των Ούννων. Ομως όλα αυτά άλλαξαν το 450, όταν η Ονωρία, αδελφή του Δυτικού Ρωμαίου Αυτοκράτορα Ουαλεντινιανού Γ΄, έστειλε στον Αττίλα ένα δαχτυλίδι και ζητούσε τη βοήθειά του για να αποτρέψει τον αρραβώνα της με ένα γερουσιαστή. Ο Αττίλας τη ζήτησε για νύφη με προίκα τη μισή Δυτική Ρωμαϊκή Αυτοκρατορία. Επί πλέον ανέκυψε μια διχογνωμία μεταξύ του Αττίλα και του Αέτιου για το νόμιμο διάδοχο του βασιλιά των Σαλίων Φράγκων. Τελικά η δυνατότητα του Αττίλα να μοιράζει θησαυρούς στους ευνοούμενους οπαδούς του ήταν σημαντικό στήριγμα για την εξουσία του και οι επανειλημμένοι εκβιασμοί του της Βυζαντινής Αυτοκρατορίας της είχαν αφήσει λίγα για λεηλασία.
Το 451 οι δυνάμεις του Αττίλα εισέβαλαν στη Γαλατία, συσσωρεύοντας στο δρόμο τους σώματα Φράγκων, Γότθων και φυλών Βουργουνδών. Στη Γαλατία οι Ούννοι επιτέθηκαν πρώτα στο Μετς και κατόπιν οι στρατιές τους προχώρησαν προς τα δυτικά και αφού πέρασαν το Παρίσι και το Τρουά πολιόρκησαν την Ορλεάνη.
Στον Αέτιο δόθηκε από τον Αυτοκράτορα Ουαλεντινιανό Γ΄ η εντολή να ανακουφίσει την Ορλεάνη. Ενισχυμένος από Φραγκικά και Βισηγοτθικά στρατεύματα (υπό το Βασιλιά Θεοδώριχο), ο Ρωμαϊκός στρατός του Αέτιου αντιμετώπισε τους Ούννους στη Μάχη των Καταλαυνικών Πεδίων. Αν και τακτική ήττα για τον Αττίλα, που απέκρουσε την εισβολή του στη Γαλατία και τον υποχρέωσε σε υποχώρηση σε μη Ρωμαϊκά εδάφη, η μακροϊστορική σημασία της νίκης των Ρωμαίων και των συμμάχων τους είναι αμφισβητούμενη.
Τον επόμενο χρόνο ο Αττίλας ανανέωσε τις αξιώσεις του για την Ονωρία και εδάφη της Δυτικής Ρωμαϊκής Αυτοκρατορίας. Οδηγώντας τις ορδές του από τις Άλπεις στη Βόρεια Ιταλία, λεηλάτησε και ισοπέδωσε τις πόλεις Ακυληία, Βικεντία, Βερόνα, Μπρίξια, Μπέργκομουμ και Μιλάνο. Ελπίζοντας να αποτρέψει τη λεηλασία της Ρώμης, ο Αυτοκράτορας Ουαλεντινιανός Γ΄ έστειλε τρεις απεσταλμένους, τους ανώτερους πολιτικούς αξιωματούχους Γεννάδιο Αβιένο και Τριγκέτιο, καθώς και τον Πάπα Λέοντα Α΄, που συνάντησαν τον Αττίλα στο Μίγχιο, ποταμό κοντά στη Μάντοβα και του απέσπασαν την υπόσχεση ότι θα αποχωρούσε από την Ιταλία και θα διαπραγματευόταν ειρήνη με τον αυτοκράτορα. Ο Πρόσπερος της Ακουιτανίας (μαθητής του Αγίου Αυγουστίνου περιγράφει την ιστορική συνάντηση, δίνοντας όλα τα εύσημα της επιτυχούς διαπραγμάτευσης στο Λέοντα. Ο Πρίσκος αναφέρει ότι ο δεισιδαιμονικός φόβος της μοίρας του Αλάριχου - που πέθανε λίγο μετά τη λεηλασία της Ρώμης το 410 - τον σταμάτησε. Αλλά, και πιο πρακτικά, η Ιταλία υπέφερε από φοβερό λιμό το 451 και η σοδειά ήταν ελάχιστα καλύτερη το 452, ενώ η εισβολή του Αττίλα στις πεδιάδες της Βόρειας Ιταλίας προαφανώς δεν τη βελτίωσε. Για να προχωρήσει στη Ρώμη χρειαζόταν εφόδια που δεν ήταν διαθέσιμα στην Ιταλία και η κατάληψη της πόλης δεν θα βελτίωνε την κατάσταση του εφοδιασμού του Αττίλα. Αφ' ετέρου μια δύναμη Βυζαντινών είχε περάσει το Δούναβη και νίκησε τους Ούννους, που είχε αφήσει πίσω ο Αττίλας να φυλάνε τα πάτρια εδάφη τους. Έτσι ο Αττίλας αντιμετώπιζε σοβαρές ανθρώπινες και φυσικές πιέσεις να αποσυρθεί από την Ιταλία, πριν κινηθεί νότια του Πάδου. Ο Αττίλας αποχώρησε χωρίς την Ονωρία και την προίκα της.
Ο νέος Βυζαντινός Αυτοκράτορας Μαρκιανός διέκοψε τότε τις πληρωμές των φόρων. Από την Πεδιάδα της Παννονίας ο Αττίλας κινήθηκε για να επιτεθεί στην Κωνσταντινούπολη. Το 453 όμως παντρεύτηκε την Οστρογότθη πριγκίπισσα Ίλντικο και πέθανε από αιμορραγία τη νύχτα του γάμου του.
Μετά τον Αττίλα.
Μετά το θάνατο του Αττίλα ο γιος του Έλλακ νίκησε τους αδελφούς του Δεγγιζίχ και Ηρνάχ, και έγινε βασιλιάς των Ούννων. Όμως πρώην υπήκοοί τους συνενώθηκαν γρήγορα υπό τον Αρδάριχο, ηγέτη των Γέπιδων, εναντίον των Ούννων στη Μάχη του Νεντάο στην Παννονία το 454. Η ήττα αυτή και ο θάνατος του Έλλακ τερμάτισε την ευρωπαϊκή κυριαρχία των Ούννων, που λίγο αργότερα εξαφανίζονται από τις πηγές της εποχής. Η πεδιάδα της Παννονίας καταλήφθηκε τότε από τους Γέπιδες, ενώ διάφορες ομάδες Γότθων παρέμεναν επίσης στα Βαλκάνια.
Κυβέρνηση.
Ο Ιορδάνης ο Αλανός αναφέρει ότι των Ούννων ηγείτο την εποχή αυτή ο Βάλαμερ ενώ οι σύγχρονοι ιστορικοί αμφισβητούν την ύπαρξή του, διαβλέποντας αντίθετα μια εφεύρεση των Γότθων για να εξηγήσουν ποιος τους νίκησε. Ο Ντένις Σίνορ υποστηρίζει ότι αν ο Βάλαμερ υπήρξε ίσως να ήταν αρχηγός μικρής ομάδας Ούννων, αφού ο Βιρθιμήρης χρησιμοποιούσε Ούννους μισθοφόρους εναντίον του, πράγμα που δείχνει έλλειψη ενότητας μεταξύ των Ούννων. Ο Σίνορ επικαλείται επίσης τη δήλωση του Αμμιανού ότι οι Ούννοι "δεν υπόκεινται σε κανένα βασιλικό περιορισμό", δημιουργώντας περαιτέρω αμφιβολίες σχετικά με το καθεστώς του Βάλαμερ ως βασιλιά.
Γλώσσα.
Στην Αυτοκρατορία των Ούννων ομιλούντο διάφορες γλώσσες. Υπό τον Αττίλα η Γοτθική ήταν η λίνγκουα φράνκα της ελίτ των Ούννων. Με βάση κάποια ετυμολογική ερμηνεία των λέξεων "στράβα" και "μέδος" και μεταγενέστερη ιστορική εμφάνιση, οι άλλες γλώσσες θεωρείται ότι περιλαμβάνουν μια μορφή προσλαβικής γλώσσας.
Οι αρχαίες πηγές είναι σαφείς ότι υπήρχε μια ουννική γλώσσα, αλλά δεν υπάρχει γενική συναίνεση σχετικά με την ακριβή προέλευση και τις συγγένειές της. Οι γραπτές πηγές Πρίσκος και Ιορδάνης διασώζουν λίγα μόνο ονόματα και τρεις λέξεις (μέδος, κάμος, στράβα) της γλώσσας των Ούννων, που έχουν μελετηθεί επί ενάμιση αιώνα. Οι ίδιες οι πηγές δεν δίνουν τη σημασία κανενός ονόματος, μόνο των τριών λέξεων. Μερικοί συγγραφείς υποστηρίζουν ότι μπορεί ν' ανήκε ή να είχε σχέση με τις τουρκικές γλώσσες. Άλλοι υποστηρίζουν ότι δεν φαίνεται να είναι τουρκική, αλλά διάλεκτος από τις ινδοευρωπαϊκές γλώσσες, παρόμοια με τη Σλαβική και τη Δακική.
Από τις παραδοσιακά αξιοσημείωτες μελέτες είναι εκείνη του Πρίτσακ (Ουκρανός ιστορικός 1919-2006) του 1982, "Η Ουννική Γλώσσα της Φυλής του Αττίλα", που αναλύοντας 33 σωζώμενα προσωπικά ονόματα κατέληγε "δεν ήταν τουρκική γλώσσα αλλά μεταξύ Τουρκικής και Μογγολικής, κατά πάσα πιθανότητα πλησιέστερη στην πρώτη παρά στην τελευταία. Η γλώσσα είχε ισχυρούς δεσμούς με την Πρωτοβουλγαρική γλώσσα και τη σημερινή γλώσσα της Τσουβασίας, αλλά είχε επίσης σημαντική σχέση, ιδιαίτερα λεξιλογική και μορφολογική, με την Οθωμανική και τη γλώσσα των Γιακουτίων (Σαχά). 
Άλλοι ερευνητές συμφωνούν επίσης ότι η Ουννική είχε σχέση με τις τουρκικές και τις μογγολικές γλώσσες. Με βάση τα υπάρχοντα αρχεία ονομάτων, πολλοί από αυτούς υποστηρίζουν ότι οι Ούννοι μιλούσαν μια τουρκική γλώσσα του κλάδου των Ογούρων, που περιλαμβάνει επίσης τις γλώσσες των Πρωτοβουλγάρων, των Αβάρων, των Χαζάρων και των Τσουβασίων, ενός χριστιανικού ορθοδόξου τουρκογενούς έθνους που ζει στην Ρωσία. Ο Άγγλος ερευνητής Πήτερ Χήθερ αποκαλούσε τους Ούννους "η πρώτη ομάδα τουρκικής προέλευσης νομάδων, σε αντίθεση με τους Ιρανούς, που διείσδυσαν στην Ευρώπη". Ο Μένχεν-Χέλφεν υποστήριξε ότι πολλά από τα φυλετικά ονόματα μεταξύ των Ούννων ήταν τουρκικής προέλευσης. 
Παρ' όλα αυτά ορισμένοι μελετητές εξακολουθούν να καταλήγουν ότι η ουννική γλώσσα δεν μπορεί να ταξινομηθεί προς το παρόν και οι απόπειρες να χαρακτηρισθεί ως τουρκική ή μογγολική δεν ευσταθούν.
Κοινωνία και πολιτισμός.
Παρουσιαστικό.
 
Όλες οι σωζώμενες περιγραφές γράφτηκαν από εχθρούς των Ούννων και καμμία δεν τους περιγράφει ως ελκυστικούς, είτε ηθικώς είτε στην εμφάνιση (οι Ούννοι ήταν αναλφάβητοι και έτσι δεν άφησαν γραπτές πηγές). Ο ιστορικός Ιορδάνης, που έγραφε στην Ιταλία το 551, ένα αιώνα μετά την κατάρρευση της Αυτοκρατορίας των Ούννων, περιγράφει τους Ούννους ως "άγρια φυλή, που αρχικά ζούσε στους βάλτους, μια υπανάπτυκτη, αποκρουστική και μικροκαμωμένη φυλή, μόλις και μετά βίας ανθρώπινη και που δεν έχουν γλώσσα αλλά μικρή ομοιότητα με την ανθρώπινη ομιλία. "
Με τα τρομερά χαρακτηριστικά τους ενέπνεαν μεγάλο φόβο σε εκείνους που δεν είχαν ασκηθεί στην τέχνη του πολέμου. Έτρεπαν σε φυγή τους εχθρούς τους οι οποίοι τρομοκρατούνταν όταν έβλεπαν το παραμορφωμένο πρόσωπό τους και τα μικρά όπως η τρύπα της βελόνας, μάτια τους. Φέρονται με σκληρότητα προς τα νεογέννητα, κόβουν με σπαθί το μάγουλο των αρσενικών παιδιών για να τα μάθουν να αντέχουν στα τραύματα. Έτσι γερνούν χωρίς γένι και με τα μάγουλα γεμάτα ουλές. Είναι μικρού αναστήματος και ταχύτατοι στις κινήσεις τους. Τέλειοι ιππείς, επιδέξιοι τοξότες, έχουν πλατείς ώμους, δυνατό λαιμό, πάντα άκαμπτο από την περηφάνια τους. Αν και ζουν με τη μορφή των ανθρώπων έχουν τη σκληρότητα των άγριων θηρίων.”" Ιορδάνης (Αλανός ιστορικός του 6ου αιώνα μ.Χ.)
Ο Ιορδάνης αφηγήθηκε επίσης πώς είχε περιγράψει ο Πρίσκος τον Αττίλα, τον αυτοκράτορα των Ούννων το 434-453, ως :"Κοντού αναστήματος, με ευρύ στέρνο και μεγάλο κεφάλι, τα μάτια του ήταν μικρά, η γενειάδα του λεπτή και διάστικτη με γκρίζο και είχε μύτη επίπεδη και σκούρο δέρμα, που φανέρωναν την καταγωγή του".
Κατά το σχηματισμό της άποψής τους για το λαό του Αττίλα οι Ρωμαίοι υιοθέτησαν νοοτροπίες κληρονομημένες από τους Αρχαίους Έλληνες, υποτιμώντας τους εμφανώς. Ήταν τα αχρειότερα πλάσματα που μπορούσαν να φανταστούν. Έρχονταν από το Βορρά και όλοι ήξεραν ότι όσο πιο κρύο είναι το κλίμα τόσο πιο βάρβαροι ήταν οι λαοί. Δεν γνώριζαν τίποτα από μέταλλα, δεν είχαν θρησκεία και ζούσαν σαν άγριοι, χωρίς φωτιά, τρώγοντας τις τροφές τους ωμές, ζώντας από ρίζες και κρέας που το έκαναν πιο μαλακό, τοποθετώντας το κάτω από τις σέλλες των αλόγων τους. Δεν είχαν φυσικά κτήρια, παρά μόνο καλύβες από καλάμια, στην πραγματικότητα φοβόντουσαν και την απλή ιδέα να ρισκάρουν να μείνουν κάτω από στέγη. 
Η περιγραφή των Ούννων όπως δίνεται από τους Ρωμαίους έχει κάνει τους ιστορικούς να πιστεύουν ότι κατάγονταν από την Ανατολική Ασία. Ο Ντένις Σίνορ, επισημαίνοντας τις ελλείψεις σε ανθρωπολογικά στοιχεία έγραψε ότι "δεν υπάρχει κανένας λόγος ν΄ αμφισβητηθεί η βασική ακρίβεια των δυτικών περιγραφών, και η απουσία μαζικών αποδεικτικών στοιχείων από τη φυσική ανθρωπολογία δεν μπορεί ν΄ αποδυναμώσει τα τόσο καταφανή σημεία τους. Το ασυνήθιστο προσελκύει την περισσότερη προσοχή.". Εντούτοις ο Αυστριακός περιηγητής Μένχεν-Χέλφεν έγραψε τον 20ό αιώνα : " Η περιγραφή του Αμμιανού αρχίζει με μια παράξενη παρανόηση... Αυτή επαναλήφθηκε από τον Κλαυδιανό και το Σιδώνιο και στη συνέχεια από τον Κασσιόδωρο. Η εξήγηση του Αμμιανού για τις λεπτές γενειάδες είναι λανθασμένη. Όπως πολλοί άλλοι λαοί, οι Ούννοι αυτοτραυματίζονταν σε ένδειξη πένθους, όταν πέθαιναν συγγενείς τους. 
Τεχνητή κρανιακή παραμόρφωση.
Η τεχνητή κρανιακή παραμόρφωση εφαρμοζόταν από τους Ούννους και μερικές φορές από άλλες φυλές με τις οποίες αλληλοεπηρεάζονταν. Η τεχνητή κρανιακή παραμόρφωση κυκλικού τύπου μπορεί να χρησιμεύσει για να ιχνηλατηθεί ο δρόμος που ακολούθησαν οι Ούννοι από τη Βόρεια Κίνα στις στέπες της Κεντρικής Ασίας και τελικά σε εκείνες της Νότιας Ρωσίας. Ο λαός που εφάρμοζε δακτυλιοειδούς τύπου τεχνητή κρανιακή παραμόρφωση στην Κεντρική Ασία ήταν οι Γιουέ-τσι.
Μερικά τεχνητά παραμορφωμένα κρανία από τον 5ο-6ο αιώνα μ.Χ. έχουν βρεθεί στη Βορειοανατολική Ουγγαρία και αλλού στη Δυτική Ευρώπη. Κανένα από αυτά δεν έχει μογγολοειδή χαρακτηριστικά, αλλά όλα τα κρανία εμφανίζονται της καυκάσιας φυλής. Ίσως ανήκαν σε γερμανικές ή άλλες ομάδες υπηκόων, των οποίων οι γονείς επεδίωκαν να ανυψώσουν την κοινωνική θέση, ακολουθώντας ένα έθιμο που είχε εισαχθεί από τους Ούννους.
Πολεμική ζωή.
Οι Ούννοι διατηρούσαν κοπάδια βοοειδών, αλόγων και αιγοπροβάτων. Άλλες πηγές της διατροφής τους ήταν από το κυνήγι, καθώς και οι ρίζες αυτοφυών φυτών. Για ενδυμασία είχαν μυτερούς σκούφους, παντελόνια ή σκελέες από δέρμα αγριοκάτσικου και χιτώνες λινούς ή από δέρμα τρωκτικών. Ο Αμμιανός αναφέρει ότι φορούσαν αυτά τα ρούχα μέχρι να γίνουν κομματάκια. Ο Πρίσκος περιγράφει τα ρούχα του Αττίλα ως διαφορετικά από εκείνα των ανδρών του μόνο ως προς το ότι ήταν καθαρά.
Στον πόλεμο χρησιμοποιούσαν τόξο και ακόντιο. Αρχαίοι συγγραφείς όπως ο Αμμιανός ανέφεραν ότι χρησιμοποιούσαν βέλη με οστέινες αιχμές. Ο Μένχεν-Χέλφεν διαφωνεί απόλυτα με αυτή την άποψη και αναφέρει: " Αν οι Ούννοι δεν μπορούσαν να σφυρηλατήσουν τα σπαθιά τους και να χυτεύσουν τις αιχμές των βελών τους, δεν θα είχαν ποτέ καταφέρει να περάσουν τον Ντον. Η ιδέα ότι οι Ούννοι ιππείς έφτασαν μέχρι τα τείχη της Κωνσταντινούπολης και το Μάρνη με σπαθιά από ανταλλαγή ή που είχαν καταλάβει είναι παράλογη". Πολεμούσαν επίσης χρησιμοποιώντας σιδερένια ξίφη και λάσα σε μάχες από κοντά. Τα σπαθιά τους ήταν μακριά, ίσια και αμφίστομα πρώιμου σασσανιδικού τύπου και κρέμονταν κατακόρυφα με θήκη από τη ζώνη. Οι Ούννοι έφεραν επίσης ένα μικρότερο κοντό ξίφος ή μεγάλο μαχαίρι, κρεμασμένο οριζόντια στην κοιλιά. Το επιχρυσωμένο τόξο αποτελούσε μεταξύ των Ούννων σύμβολο κύρους. Οι λαβές σπαθιών και ξιφών ήταν επίσης διακοσμημένες με χρυσό.
Με την άφιξη των Ούννων έφθασε στην Ευρώπη μια παράδοση χρήσης περισσότερων οστέινων πήχεων σε σύνθετα τόξα. Οι οστέινοι πήχεις είχαν μακρά χρήση στη λεβαντίνικη και ρωμαϊκή παράδοση, δύο, για να σκληραίνουν κάθε μία από τις δύο άκρες του τόξου, συνολικά τέσσερις για κάθε τόξο (τα σκυθικά και σαρματικά τόξα, επί αιώνες σε χρήση στις ευρωπαϊκές στέπες μέχρι την άφιξη των Ούννων, δεν είχαν τέτοιους πήχεις). Ένα είδος που έφτασε στην Ευρώπη με τους Ούννους (μετά από αιώνες χρήσης στα σύνορα της Κίνας) ήταν ενισχυμένο με δύο πήχεις σε κάθε άκρη και πρόσθετα ενισχυμένο στη λαβή με τρεις πήχεις, συνολικά επτά για κάθε τόξο.
Κληρονομιά.
Θρύλοι.
Χρονικογράφοι που έγραψαν αιώνες αργότερα ανέφεραν ή υπαινίχθηκαν τους Ούννους ή τους υποτιθέμενους απογόνους τους. Μεταξύ αυτών : 
Οι Ούγγροι του Μεσαίωνα συνέχισαν αυτή την παράδοση (Gesta Hunnorum et Hungarorum, 1282-1285, Chronicon Pictum, 1360, Gesta Hungarorum, 1200-1230).
Η μνήμη της Ουννικής κατάκτησης μεταβιβάσθηκε προφορικά μεταξύ των Γερμανικών λαών και αποτελεί σημαντικό συστατικό των Παλαιοσκανδιναβικών "Völsunga saga" και "Hervarar saga" και του Μέσω Ανω Γερμανικού "Nibelungenlied". Ολες αυτές οι ιστορίες απεικονίζουν γεγονότα της Περιόδου των Μεταναστεύσεων μια χιλιετία νωρίτερα.
Στη "Hervarar saga" οι Γότθοι έχουν την πρώτη τους επαφή με τους τοξότες Ούννους και τους αντιμετωπίζουν σε μια επική μάχη στις πεδιάδες του Δούναβη.
Στο "Nibelungenlied" η Κρίμχιλντ παντρεύεται τον Αττίλα (Ετσελ στα Γερμανικά), μετά τη δολοφονία του πρώτου συζύγου της Ζίγκφριντ από τον Χάγκεν με τη συνενοχή του αδερφού της, Βασιλιά Γκούντερ. Στη συνέχεια χρησιμοποιεί τη δύναμή της ως συζύγου του Ετσελ για να πάρει αιματηρή εκδίκηση, κατά την οποία, όχι μόνο ο Χάγκεν και ο Γκούντερ αλλά και όλοι οι Βουργουνδοί ιππότες, θανατώνονται στους εορτασμούς που τους είχαν προσκαλέσει εκείνη και ο Ετσελ.
Στη "Völsunga saga" ο Αττίλας (Ατίλ στα Σκανδιναβικά) νικάει το Φράγκο Βασιλιά Ζίγκεμπερτ Α΄ (Ζίγκουρορ ή Ζίγκφριντ) και το Βουργουνδό Βασιλιά Γκούντραμ (Γκούναρ ή Γκούντερ), αλλά αργότερα δολοφονείται από τη Βασίλισσα Φρέντεγκουντ (Γκούντρουν ή Κρίμχιλντ), αδερφή του δεύτερου και σύζυγο του πρώτου.
Στη Γερμανική "Σάγκα του Θεοδώριχου της Βερόνας", που οι γραπτές της εκδοχές αρχίζουν από το 13ο αιώνα, οι Ούννοι αποκαλούνται Φρίσσιοι. Η Φρισία το Μεσαίωνα συχνά ονομαζόταν Ουννολάνδη.
Ισχυρισμοί περί ουννικής καταγωγής.
Ιδιαίτερα οι Μαγυάροι (Ούγγροι) διεκδικούν ουννική κληρονομιά. Αν και οι μαγυάρικες φυλές άρχισαν να εγκαθίστανται στην περιοχή της σημερινής Ουγγαρίας μόλις στα τέλη του 9ου αιώνα μ.Χ., 450 χρόνια μετά τη διάλυση της φυλετικής συνομοσπονδίας των Ούννων, η ουγγρική προϊστορία περιλαμβάνει μαγυάρικους μύθους καταγωγής, που μπορεί να έχουν διατηρήσει κάποια στοιχεία ιστορικής αλήθειας. Οι Ούννοι που εισέβαλαν στην Ευρώπη αντιπροσώπευαν ένα χαλαρό συνασπισμό διάφορων λαών, έτσι μερικοί Μαγυάροι μπορεί να αποτελούσαν τμήμα του ή αργότερα να εντάχθηκαν στην εξουσία απογόνων των ανδρών του Αττίλα, που έφεραν ακόμη το όνομα των Ούννων. Ο εθνικός ύμνος της Ουγγαρίας περιγράφει τους Ούγγρους ως "αίμα του Μπέντεγκουζ" (μεσαιωνική και νεότερη ουγγρική παραλλαγή του Μούντζουκ (Μουνδίουχου κατά τον Πρίσκο), πατέρα του Αττίλα). Ο αδερφός του Αττίλα, Μπλέντα, ονομάζεται Μπούντα στη νεότερη Ουγγρική. Μερικά μεσαιωνικά χρονικά και φιλολογικά έργα ανάγουν το όνομα της πόλης Βούδα σε αυτόν. 
Υπάρχει επίσης ένας θρύλος μεταξύ του λαού των Σέκελι (ουγγρικής υποομάδας) που λέει: "Μετά το θάνατο του Αττίλα στη φονική μάχη της Κριμχίλντα, 3.000 Ούννοι πολεμιστές κατάφεραν να ξεφύγουν, να εγκατασταθούν σε ένα μέρος που λέγεται "Τσίγκλε-μεζό" (σημερινή Τρανσυλβανία) και άλλαξαν το όνομά τους από Ούννοι σε Σέκλερ (Σέκελι)".
Ένας ακόμη μεσαιωνικός γενεαλογικός θρύλος εμφανίζει τον Αττίλα ως έκτης γενιάς πρόγονο του Άρπαντ, κατακτητή της σημερινής πεδιάδας της Παννονίας, μέσω του γιου του Αττίλα Τσάμπα και στη συνέχεια των Εντ, Ούγκιεκ, Έλοντ και Άλμος, που ήταν ηγέτης των Μαγυάρων και πατέρας του Άρπαντ.
Χρήση τον 20ό αιώνα σε σχέση με τους Γερμανούς.
Στις 27 Ιουλίου 1900, κατά την Εξέγερση των Μπόξερς στην Κίνα, ο Κάιζερ Γουλιέλμος Β΄ της Γερμανίας έδωσε διαταγή για ανηλεή δράση κατά των εξεγερθέντων : "Δεν θα επιδειχθεί έλεος, αιχμάλωτοι δεν θα συλληφθούν. Όπως πριν χίλια χρόνια οι Ούννοι υπό τον Αττίλα κέρδισαν τη φήμη δύναμης που επιβιώνει σε θρύλους, έτσι θα γίνει και με το όνομα της Γερμανίας στην Κίνα, ώστε κανένας Κινέζος να μην τολμήσει ποτέ ούτε να λοξοκοιτάξει Γερμανό".
Ο όρος "Ούννοι" από αυτή την ομιλία χρησιμοποιήθηκε αργότερα για τους Γερμανούς από τη βρετανική προπαγάνδα στον Α΄ Παγκόσμιο Πόλεμο. Η σύγκριση υποβοηθήθηκε από το ενισχυμένο κράνος "Pickelhaube", που φορούσαν οι Γερμανοί στρατιώτες μέχρι το 1916, που παρέπεμπε σε απεικονίσεις αρχαίων ουννικών κρανών. Η χρήση αυτή, τονίζοντας την ιδέα ότι οι Γερμανοί ήταν βάρβαροι, ενισχύθηκε από τη συμμαχική προπαγάνδα σε όλο τον πόλεμο. Ο Γάλλος στιχουργός Τεοντόρ Μποτρέλ περιέγραψε τον Κάιζερ ως "Αττίλα, αμετανόητο", που εξαπέλυε "ορδές κανιβάλων".
Η χρήση του όρου "Ούννοι" για να περιγράψει τους Γερμανούς επανήλθε στο προσκήνιο στο Β΄ Παγκόσμιο Πόλεμο. Για παράδειγμα ο Ουίνστον Τσώρτσιλ είπε το 1941 σε ραδιοφωνική ομιλία : "Υπάρχουν λιγότεροι από 70.000.000 κακοήθεις Ούννοι, μερικοί από τους οποίους είναι θεραπεύσιμοι και οι άλλοι για σκότωμα, που οι περισσότεροί τους καταπιέζουν Αυστριακούς, Τσέχους, Πολωνούς και τα πολλά άλλα αρχαία έθνη, που τώρα τρομοκρατούν και λεηλατούν". Αργότερα την ίδια χρονιά ο Τσώρτσιλ αναφέρθηκε στην εισβολή στη Σοβιετική Ένωση ως "τις υπάκουες, κτηνώδεις μάζες των Ούννων στρατιωτών, που προχωράνε σαν ένα σμήνος από έρπουσες ακρίδες". Την εποχή εκείνη ο Αμερικανός Πρόεδρος Φραγκλίνος Ρούζβελτ αναφέρθηκε επίσης στο γερμανικό λαό με αυτό τον τρόπο, λέγοντας ότι μια συμμαχική εισβολή στη Νότια Γαλλία θα ήταν ασφαλώς "επιτυχής και μεγάλη βοήθεια στον Αϊζενχάουερ για να εκδιώξει τους Ούννους από τη Γαλλία". Πάντως η χρήση του ήταν λιγότερο διαδεδομένη απ΄ ότι στον προηγούμενο πόλεμο. Τα βρετανικά και αμερικανικά στρατεύματα στο Β΄ Παγκόσμιο Πόλεμο χρησιμοποιούσαν συχνότερα τον όρο "Τζέρι" ή "Κράουτ" για τους Γερμανούς αντιπάλους τους.

</doc>
<doc id="59319" url="https://el.wikipedia.org/wiki?curid=59319" title="Μάτι Τυρνάβου">
Μάτι Τυρνάβου

Είναι λίμνη βορειοανατολικά της πόλης του Τυρνάβου.
Το Μάτι αποτελεί σήμερα τη μοναδική φυσική λίμνη της Θεσσαλίας και παρά τη μικρή της έκταση (250 στρ.) αποτελεί τον πυρήνα ενός οικοσυστήματος με πλούσια χλωρίδα και πανίδα.
Μαζί με τον Πηνειό ποταμό αποτελούν τους μοναδικούς υδροβιότοπους του νομού.

</doc>
<doc id="59327" url="https://el.wikipedia.org/wiki?curid=59327" title="Τιταρήσιος">
Τιταρήσιος

Ο Τιταρήσιος (Ξεριάς) είναι ένας από τους πιο σημαντικούς παραποτάμους του Πηνειού ποταμού στην κύρια ροή του ή πεδινό του τμήμα. Ο ποταμός Τιταρήσιος ως προαναφέρθηκε, πηγάζει από τις δυτικές κλιτύες του Ολύμπου και κατευθυνόμενου δυτικά, νοτιοδυτικά συμβάλλει με τον Πηνειό ποταμό. Βρίσκεται δε 70 μέτρα άνω της επιφάνειας της θάλασσας. Το συνολικό μήκος του ποταμού είναι 70 χιλιόμετρα και στο μεγαλύτερο μήκος του είναι μόνιμα κατακλυσμένος, θεωρούμενος ως συνεχούς ροής.
Οι κύριες φυσιογνωμικές μονάδες βλάστησης που συναντώνται είναι οι κοινωνίες καλαμώνων με κυρίαρχο είδος το αγριοκάλαμο (Phragmitis australis) και η παρυδάτια δενδρώδης βλάστηση με κυρίαρχα φυτικά είδη τον πλάτανο, τις ιτιές και τις λεύκες. Σύμφωνα με το σύστημα ταξινόμησης τύπων υγροτόπων της Συνθήκης Ραμσάρ που εγκρίθηκε στην 4η Συνάντηση των Συμβαλλόμενων Μελών στο Μοντρέ το 1999, ο Τιταρήσιος ποταμός υπάγεται στην κατηγορία των εσωτερικών υγροτόπων και χαρακτηρίζεται ως ποταμός συνεχούς ροής, παρά το γεγονός ότι συχνά, μετά την έξοδό του από τη λεκάνη απορροής, δεν εμφανίζει διαρκή ροή. Οι σπουδαιότερες σημερινές αξίες του ποταμού είναι η αρδευτική του σημασία η οποία είναι μεγάλη, με πτωτική όμως αποτελεσματικότητα λόγω της μεγάλης πτώσης των υδάτινων αποθεμάτων του τα τελευταία χρόνια και η αναψυχή, η οποία είναι όμως μέσης αξίας. Στον υγρότοπο έχουν επέλθει δραστικές αλλοιώσεις όσον αφορά τα γνωρίσματά του (αβιοτικά και βιοτικά) με κύρια αίτια την κατασκευή έργων διευθέτησης της ροής των υδάτων καθώς και οι υπεραντλήσεις τόσο του ποταμού όσο και του υπόγειου υδροφόρου ορίζοντα, ο οποίος εμπλουτίζεται σχεδόν αποκλειστικά από τα ύδατα του ποταμού.
Ο υγρότοπος του Τιταρήσιου ποταμού υφίσταται μέση επιβάρυνση από τη ρίψη υγρών και στερεών αποβλήτων των παρόχθειων οικισμών. Χαρακτηριστικό παράδειγμα είναι η ύπαρξη ανεξέλεγκτων χώρων ρίψης στερεών αποβλήτων των δημοτικών διαμερισμάτων Ροδιάς, Βρυοτόπου, Δελερίων καθώς και μπάζων εντός της κοίτης του ποταμού μέχρι πρόσφατα. Χαμηλή επιβάρυνση δέχεται επίσης από τα υγρά απόβλητα βιοτεχνιών - μεταποιητικών επιχειρήσεων με κύριο παράδειγμα τη μονάδα παραγωγής ντοματοπολτού ακριβώς στην περιοχή του οικισμού της Ροδιάς. Επίσης, 3 χλμ. έξω από το Αργυροπούλι βρίσκεται η λίμνη Μάτι Τυρνάβου, η οποία μαζί με τον Πηνειό αποτελούν τους μοναδικούς υδροβιότοπους του νομού. Το Μάτι αποτελεί σήμερα τη μοναδική φυσική λίμνη της Θεσσαλίας και παρά την μικρή της έκταση (250 στρ.) αποτελεί τον πυρήνα ενός οικοσυστήματος με πλούσια χλωρίδα και πανίδα.
Οι διακριτές μονάδες οικοσυστημάτων που εμφανίζονται στην ευρύτερη περιοχή του έργου είναι οι αγροτικές εκτάσεις με μονοετή φυτά και η κοινότητα των άγριων ζώων και των πτηνών. Οι αροτριαίες γεωργικές καλλιέργειες με μονοετή φυτά ως οικοσυστήματα υφίστανται αρκετά έντονες επεμβάσεις, αφού εκτός της χρήσης χημικών ουσιών έχουμε και την διατάραξη της δομής του εδάφους με βαθιές αρόσεις που επιτρέπουν αποπλύσεις και παρασύρσεις εδαφών σε επικλινή σημεία. Το ότι οι καλλιέργειες είναι κυρίως ξηρικές (σιτάρι, κριθάρι) μειώνει τις τάσεις υποβάθμισης των εδαφών. Η κατάσταση στις περιοχές με αυτού του είδους τις αγροτικές επεμβάσεις είναι μάλλον σταθερή, όμως απαιτούνται σημαντικές εισροές ενέργειας για να διατηρηθεί η αναπαραγωγική τους ικανότητα.
Η ζωοκοινότητα των άγριων θηλαστικών είναι πολύ φτωχή σε είδη αφού οι εχθροί της είναι πολλοί και οι βιότοποι συνεχώς κατακερματίζονται από δρόμους και μειώνονται από την επέκταση του αστικού χώρου. Εποχιακά έχουμε αύξηση κάποιων ειδών ή εξαφάνιση άλλων, γεγονότα που διαταράσσουν την τροφική αλυσίδα. Η πτηνοπανίδα και ιχθυοπανίδα είναι και αυτή σε κατάσταση ασταθή και με πορεία μάλλον αρνητική, αφού έχει τα ίδια προβλήματα με την ζωοκοινότητα. Η περιοχή μελέτης είναι φτωχή από σημαντικά ή σπάνια στοιχεία της φύσης, γι' αυτό και δεν υπάρχει καμία προστατευόμενη θέση ή στοιχείο.
Χλωρίδα.
Στην ευρύτερη περιοχή μελέτης η χλωρίδα που αναπτύσσεται στην παρόχθια περιοχή του Τιταρήσιου ποταμού, παράλληλα με το κράσπεδο του βραδέως ρέοντος ποταμού, μορφοποιείται στις εξής διαφορετικές φυσιογνωμικές μονάδες βλάστησης:
Σε τμήματα της περιμετρικής ζώνης του υγροτόπου υπάρχουν δενδρώδεις καλλιέργειες αμυγδαλιών, ενώ μια σημαντική έκταση της περιοχής καλύπτεται από βιομηχανικές καλλιέργειες ντομάτας, ζαχαρότευτλων ("Beta vulgaris var. altissima"), σιτηρών, καρπουζιών ("Citrulus lanatus"), σπαραγγιών ("Asparagus officinalis"), καθώς επίσης και από βοσκότοπους, χορτολιβαδικές εκτάσεις, κλπ.
Πανίδα.
Ιχθύες.
Ιδιαίτερες μελέτες για την ιχθυοπανίδα του Τιταρήσιου ποταμού δεν έχουν γίνει. Παρ' όλα αυτά από δημοσιεύσεις στο ΕΚΒΥ και αναφορές ψαράδων της περιοχής, συμπεραίνεται ότι: Στα γλυκά νερά του Τιταρήσιου έχει διαπιστωθεί ότι υπάρχουν 37 είδη ψαριών, ενώ πιθανολογείται η παρουσία άλλων 11 ειδών. Ο Τιταρήσιος, με τις αποθέσεις του και την ιλύ που μεταφέρει μαζί με τον Πηνειό ποταμό στη θάλασσα, δημιουργεί ένα πολύ πλούσιο διατροφικό σύστημα το οποίο συντηρεί πολλά είδη ψαριών. Έτσι, εκτός από τα ποτάμια ψάρια, στη μεγάλη ιχθυοσυλλογή γλυκών νερών της περιοχής αυτής εμφανίστηκαν το αναδρομικό είδος Acipenser sturio (μουρούνα-οξύρυγχος) το οποίο ωοτοκεί και αναπτύσσεται στα ποτάμια για να κατέβει αργότερα στις παράκτιες περιοχές της θάλασσας όπου και διαβιεί, και το πελαγικό, μεταναστευτικό είδος Alosa fallax nilotica (σαρδελομάνα) που ανήκει επίσης στην κατηγορία των αναδρομικών, ποταμοτόκων ιχθύων. Έχουν παρατηρηθεί επίσης τα είδη Nemacheilus barbatulus (λαδούσα) και Sabanejewia aurata balcanica (χρυσοβελονίτσα) που χαρακτηρίζεται ως απειλούμενο είδος.

</doc>
<doc id="59328" url="https://el.wikipedia.org/wiki?curid=59328" title="Αρσινόη">
Αρσινόη

Αρσινόη είναι αρχαίο ελληνικό γυναικείο όνομα που έφεραν πολλά μυθικά και ιστορικά πρόσωπα. Το λήμμα "Αρσινόη" μπορεί να αναφέρεται σε:

</doc>
<doc id="59330" url="https://el.wikipedia.org/wiki?curid=59330" title="Βασιλεύς Γεώργιος Α' ΙΙ (Αντιτορπιλλικό)">
Βασιλεύς Γεώργιος Α' ΙΙ (Αντιτορπιλλικό)



</doc>
<doc id="59331" url="https://el.wikipedia.org/wiki?curid=59331" title="Λαγυνά">
Λαγυνά

 
Τα Λαγυνά είναι μια ημιορεινη κωμόπολη του νομού Θεσσαλονίκης. Βρίσκονται στο δήμο Λαγκαδά και απέχουν 13 χιλιόμετρα από τη Θεσσαλονίκη.
Θέση.
Ξεκινώντας από τη Θεσσαλονίκη και ακολουθώντας βόρεια το δρόμο προς Καβάλα, αφού περάσουμε τον αυχένα του Δερβενίου της οροσειράς Χορτιάτη, στο 14ο χλμ. θα συναντήσουμε το χωριό Λαγυνά. Είναι χτισμένο στη βόρεια πλαγιά της κορυφογραμμής, του Χορτιάτη (Κισσός) και στο νότιο άκρο της πεδιάδας του Λαγκαδά, σε υψόμετρο 200m κατα μέσο ορο περίπου. Η έκταση της κοινότητας Λαγυνών είναι 1500 στρ. και ολόκληρης της περιοχής 5120 στρέμματα. Από νότο προς βορρά, δυο κύριες χαράδρες αυλακώνουν το χωριό. Δεξιά του παλιού δρόμου Θεσσαλονίκης-Καβάλας, που έγινε το 1939-40, υπάρχει δασάκι με πεύκα που φυτεύτηκαν την ίδια περίοδο με προσπάθειες του τότε διευθυντή του Δημοτικού Σχολείου Παναγιώτη Τσίκουτα, από το Δρυμό. Το άλσος αυτό είναι εξαιρετικό στολίδι του χωριού, ζωτικός πνεύμονας πρασίνου. Η θέα από εκεί ψηλά είναι υπέροχη. Φαίνεται ολόκληρο το χωριό, το λεκανοπέδιο του Λαγκαδά, η λίμνη του Αγίου Βασιλείου καθώς και οι τρεις οδικές αρτηρίες: Θεσ/νίκης-Καβάλας, η νέα εθνική οδός Θεσ/νίκης-Σερρών που έγινε το 1979-80 και η οδός Θεσ/νίκης-Λαγκαδά-Σοχού-Νιγρίτας. Το άλσος αυτό είναι σήμερα φυσικός χώρος αναψυχής. 
Η ονομασία του χωριού προήλθε από έναν κατασκευαστή λαγυνιών που κατασκεύαζε λαγύνια από το κατάλληλο χώμα της περιοχής. Οι άνθρωποι εκεί που δεν ήξεραν την ονομασία του τόπου, την αποκαλούσαν λαγυνά. Έτσι έμεινε αυτό το όνομα. Είναι άγνωστο όμως το πότε ιδρύθηκε. 
Ο πληθυσμός του χωριού σήμερα είναι περίπου 3000 κάτοικοι και υποστηρίζετε ότι θα σημειωθεί ραγδαία αύξηση τα επόμενα χρόνια.
Το Δερβένι.
Στο ύψωμα βρίσκεται και η τοποθεσία Δερβένι. Δερβένι στα τούρκικα σημαίνει στενωπός, διάβαση από μια περιοχή στην άλλη. Παλαιότερα ήταν τόπος ενεδρών αλλά και σημαντικό στρατιωτικό σημείο. Το 1962 στο Δερβένι κατά την διάνοιξη της Εθνικής οδού Θεσσαλονίκης-Σερρών βρέθηκαν πολλοί ασύλητοι τάφοι της Ελληνιστικής περιόδου και άλλα ευρήματα. Ανάμεσα τους, ο περίφημος ορειχάλκινος Κρατήρας του Δερβενίου που κοσμεί το Αρχαιολογικό Μουσείο Θεσσαλονίκης.

</doc>
<doc id="59332" url="https://el.wikipedia.org/wiki?curid=59332" title="Αργυροπούλι Λάρισας">
Αργυροπούλι Λάρισας

Το Αργυροπούλι (παλιότερες ονομασίες Ηλώνη και Καρατζόλι) είναι χωριό του Δήμου Τυρνάβου, χτισμένο σε υψόμετρο 130 μέτρων. Απέχει 13 χλμ από τον Τύρναβο και 29 χλμ από τη Λάρισα. Έχει πληθυσμό 1.670 άτομα (απογραφή 2011) και οι κύριες ασχολίες των κατοίκων είναι η γεωργία, η κτηνοτροφία και η ξυλεία. Στο Αργυροπούλι ανήκουν οι οικισμοί Άνω Αργυροπούλι, Λυγαριά και Βοτανοχώρι.
Γεωγραφία.
Στα 2,5 χλμ ΝΔ του χωριού, στους πρόποδες του Κάτω Ολύμπου βρίσκεται το ποτάμι Μάτι με τη λίμνη του, γνωστή ως Γυαλί Αργυροπουλίου. Μοναδική φυσική πηγή εναπομείνασα στη Θεσσαλία, με βάθος γύρω στα 6-10 μέτρα να αναβλύζει συνέχεια στον πυθμένα και με τον μύθο ότι μέσα υπάρχει ολόκληρη πόλη με το Ιερό του Πλούτωνα να το φυλάσσουν δράκοντες που σκάβουν και αναταράσσουν το νερό και επί δεκαετίες κυριαρχούσε ο φόβος στον καθένα που θα επιχειρούσε να κολυμπήσει σ αυτό.
Ιστορία.
Η ομηρική πόλη Ηλώνη, που αναφέρεται για τη συμμετοχή της στον Τρωικό πόλεμο, πιθανότατα είναι η Λειμώνη των κλασικών χρόνων, πόλη με εύφορα λιβάδια, που ποτιζόταν από τα νερά της πηγής Μάτι. Τα ερείπια της αρχαίας ακρόπολης σώζονται στο ύψωμα Καστρί βόρεια του Αργυροπουλίου. Η τοπική παράδοση θέλει την προέλευση της τούρκικης ονομασίας «Καρατζόλι» (kara göl= μαύρη λίμνη) να αναφέρεται στη δράση του Νικοτσάρα στην περιοχή. Η κοντινή λίμνη, φιλοξενούσε στο οικοσύστημά της την σπάνια στο είδος ασημένια πάπια, το αργυρό πουλί εκ της οποίας έλαβε το σύγχρονο όνομα το χωριό και η οποία αποτελεί το έμβλημα του χωριού. 
Στα τέλη του 19ου αιώνα εγκαταστάθηκαν μόνιμα στον οικισμό αρκετές οικογένειες Αρβανιτόβλαχων. Το 1897, στη διάρκεια του ελληνοτουρκικού πολέμου, διεξήχθησαν στην περιοχή συγκρούσεις ανάμεσα στις αντιμαχόμενες πλευρές. Κατά την περίοδο της Κατοχής, εμφανίστηκε στο β΄ μισό του 1942 στην ευρύτερη περιοχή μεταξύ Αργυροπουλίου και Τυρνάβου μια από τις πρώτες αντάρτικες ομάδες του ΕΛΑΣ στη Θεσσαλία.
Από το Αργυροπούλι κατάγεται ο δημοσιογράφος και παρουσιαστής Γιώργος Λιάγκας.
Αξιοθέατα.
Η παλιά κοίτη του ποταμού, Μάτι, προσφέρεται για περιπάτους και ερασιτεχνικό ψάρεμα καραβίδας. Ενδιαφέρον παρουσιάζουν οι εκκλησίες της Ζωοδόχου Πηγής (πολιούχος) στην πλατεία του χωριού, χτισμένη το 1884, της Ανάληψης 2 χλμ από το Αργυροπούλι στις όχθες του ποταμού, του Αγίου Δημητρίου στο Νεκροταφείο και της Αγίας Παρασκευής (19ος αι., στον τύπο της βασιλικής) σε λόφο πάνω από τον οικισμό Μωραΐτη, πάνω από το χωριό στις Γελαδαρές δεσπόζει ο προφήτης Ηλίας. Το πέτρινο γεφυράκι Μωραΐτη κατασκευασμένο το 1908 συνδέει το χωριό με την ομώνυμη περιοχή. Κάτω από το γεφυράκι στην παλαιά εποχή όπου ο Καναράς είχε νερό, με τη διάνοιξη κατάλληλης στέρνας, σχημάτισαν υπό μορφήν πισίνας, το πρώτο φυσικό κολυμβητήριο και μετά στη Δέση άλλο σημείο πιο πάνω στην περιοχή Κεραμίδα. Από την εποχή της Τουρκοκρατίας διατηρείται τζαμί στην περιοχή Γκουτσιασμέ με μιναρέ, όπου υπάρχει και πέτρινη βρύση.
Λαογραφία.
Στο Αργυροπούλι διεξάγονται διάφορα τοπικά πανηγύρια όπως στις γιορτές της Ζωοδόχου Πηγής, της Ανάληψης του Σωτήρα, της Αγίας Παρασκευής και της Καθαράς Δευτέρας.
Πολιτιστικοί-αθλητικοί σύλλογοι.
Στο χωριό εδρεύει ο Αθλητικός Σύλλογος «Δόξα Αργυροπουλίου» και ο «Πολιτιστικός Σύλλογος Αρβανιτοβλάχων Αργυροπουλίου» με σύμβολο την ασημένια πάπια.

</doc>
<doc id="59333" url="https://el.wikipedia.org/wiki?curid=59333" title="Δαμάσι Λάρισας">
Δαμάσι Λάρισας

Το Δαμάσι είναι οικισμός του Δήμου Τυρνάβου του Νομού Λάρισας. Σύμφωνα με τα στοιχεία της απογραφής του 2011, ο πληθυσμός του οικισμού ανέρχεται σε 1.380 κατοίκους. Οι κάτοικοι ασχολούνται κυρίως με τη γεωργία (αμπελοκαλλιέργεια, κηπευτικά, οπωροφόρα) και την κτηνοτροφία.
Τοποθεσία.
Ο οικισμός είναι κτισμένος ανάμεσα σε δυο απότομους λόφους, τη Βίγλα προς τα νότια και τον Άγιο Θεόδωρο προς το βορρά, δίπλα στη δεξιά όχθη του Τιταρήσιου ποταμού κοντά στο δημόσιο δρόμο Τυρνάβου - Ελασσόνας. Βρίσκεται 28 χιλιόμετρα βορειοδυτικά της πρωτεύουσας του νομού, Λάρισας. Σύμφωνα με μια εκδοχή, το Δαμάσι είναι χτισμένο στη θέση της αρχαίας πόλης Μύλες, ερείπια της οποίας φέρονται να βρέθηκαν στο λόφο ανάμεσα στο Δαμάσι και το γειτονικό Δαμασούλι.
Ιστορία.
Μεταξύ των ετών μετά την Άλωση της Κωνσταντινούπολης και του 1506, το Δαμάσι αναφέρεται σε απογραφή ως μια μικρή οχυρή πόλη με πληθυσμό 314 χριστιανικές οικογένειες (184 βλαχόφωνες και 130 ελληνόφωνες). Κατά τη διάρκεια των τελευταίων χρόνων της τουρκοκρατίας, αποτελούσε τσιφλίκι Οθωμανών μπέηδων. Το 1881, παρά την ενσωμάτωση του μεγαλύτερου μέρους της Θεσσαλίας στο ελληνικό κράτος, παρέμεινε υπό οθωμανικό έλεγχο. Μάλιστα, η κατοχή του, σε συνδυασμό με την ανάγκη των κατοίκων για πότισμα των ποιμνίων τους στον Πηνείο, αποτέλεσε επιχείρημα των Οθωμανών διπλωματών στην προσπάθεια να διατηρήσουν την κυριαρχία τους για 24 χλμ νοτιότερα από τη συνοριακή γραμμή που τελικά καθορίστηκε. 
Από το 1881 και έπειτα, το Δαμάσι βρισκόταν πλησίον των τότε ελληνοτουρκικών συνόρων. Απομεινάρια αυτών των συνόρων είναι τα μέχρι σήμερα σωζόμενα τουρκικά φυλάκια (καζάρμες). Τρία φυλάκια υπάρχουν στο βουνό Προφήτης Ηλίας μέχρι τον Τιταρήσιο ποταμό σε απόσταση ενός χιλιομέτρου περίπου η μία από την άλλη. Απέναντι από τον Τιταρήσιο ποταμό (μετά το Μπουγάζι), επάνω στο βουνό Λουτόμι υπάρχουν τρία φυλάκια κι ένα στην λεγόμενη "τουρκογέφυρα" (στον Πηνειό). Τον Απρίλιο του 1897, το Δαμάσι έγινε θέατρο συγκρούσεων, στα πλαίσια του ελληνοτουρκικού πολέμου. Κατά την περίοδο της ύστερης Τουρκοκρατίας, στο Δαμάσι διαχείμαζαν μερικές οικογένειες Βλάχων κτηνοτρόφων που προέρχονταν από την ορεινή Ημαθία. Το χωριό απελευθερώθηκε από τον ελληνικό στρατό στις 5 Οκτωβρίου 1912, άνευ αντίστασης των οθωμανικών δυνάμεων.
Το Δαμάσι βρισκόταν κοντά στο επίκεντρο του σεισμού που έπληξε την περιοχή το 2021. Στο χωριό δεκάδες σπίτια υπέστησαν ζημιές, όπως και το σχολείο του χωριού.
Μνημεία - Αξιοθέατα.
Κοντά στο Δαμάσι υπάρχουν τα ερείπια βυζαντινού κάστρου, το οποίο χρονολογείται γύρω στον 6ο αιώνα. Συγκεκριμένα σώζονται το φυλάκιο καθώς και τμήμα διπλών τειχών. Στη βόρεια πλευρά του κάστρου διασώζονται αρχαίοι δόμοι, οι οποίοι μαρτυρούν την ύπαρξη οχύρωσης και κατά την αρχαιότητα. Στην ευρύτερη περιοχή του Δαμασίου υπάρχουν επίσης ερείπια παλιών νερόμυλων με παραδοσιακά υδροτριβεία. Στο Δαμάσι υφίσταται και μνημείο αφιερωμένο στην απελευθέρωση του χωριού το 1912.
Πολιτισμός - Αθλητισμός.
Στο χωριό δραστηριοποιούνται ο "Εκπολιτιστικός – Μορφωτικός Σύλλογος Δαμασίου" που διαθέτει χορευτικό και φυσιολατρικό τμήμα και ο ποδοσφαιρικός σύλλογος «Α.Ο. Δαμασιακός», από τον οποίο ξεκίνησε την καριέρα του ο Δημήτρης Μουσιάρης.
Κάθε έτος, στις 5 Οκτωβρίου πραγματοποιούνται τα «Ελευθέρια», εκδηλώσεις αφιερωμένες στην απελευθέρωση του χωριού κατά τους Βαλκανικούς Πολέμους. Άλλα πολιτιστικά δρώμενα πραγματοποιούνται την Καθαρά Δευτέρα καθώς και στις 6 Ιανουαρίου με την αναβίωση τοπικών παραδοσιακών εθίμων (Λοκατσάρια και Καμήλα).

</doc>
<doc id="59336" url="https://el.wikipedia.org/wiki?curid=59336" title="Γένοβα">
Γένοβα

Η Γένοβα (, ; ) και κατά τον Μεσαίωνα Γένουα, είναι σημαντική ιστορική πόλη της Ιταλίας με περίπου 800.000 κατοίκους (ευρύτερη περιοχή), πρωτεύουσα της Λιγουρίας, στο κέντρο του ομώνυμου κόλπου (Κόλπος Γένοβας) και πολύ σημαντικό λιμάνι της Ιταλίας. Είναι η έκτη ιταλική πόλη σε πληθυσμό, τρίτη στην Βόρεια Ιταλία και αποτελεί μέρος του εμπορικού τριγώνου Τορίνο-Γένοβα-Μιλάνο. 
Η ιστορία της συνδέεται με το εμπόριο και την ναυτιλία. Το λιμάνι της είναι το πιο σημαντικό της Ιταλίας. Σύμβολο της πόλης είναι ο φάρος της, γνωστός ως «La lanterna». Υπήρξε έδρα της EXPO το 1992, συγκέντρωσης των G8 το 2001 και το 2004 ήταν Ευρωπαική πρωτεύουσα Πολιτισμού. 
Η Γένοβα απέκτησε το προσωνύμιο "la Superba" λόγω του ένδοξου παρελθόντος καθώς και των εντυπωσιακών αξιοθεάτων της πόλης. Το μέρος στο ιστορικό της κέντρο στο οποίο υπάρχουν πολλά παλάτια της παλιάς πόλης της Γένοβας ανακηρύχτηκε Μνημείο Παγκόσμιας Κληρονομιάς το 2006 από την UNESCO. Στο παλάτι San Giorgio, είχε την έδρα της η Τράπεζα του San Giorgio, από τις αρχαιότερες στον κόσμο. Οι τέχνες, η μουσική, η γαστρονομία, η αρχιτεκτονική και η ιστορία της πόλης συνέβαλλαν ώστε να γίνει το 2004 Ευρωπαϊκή Πολιτιστική πρωτεύουσα. Είναι επίσης η γενέτειρα του Χριστόφορου Κολόμβου. Σώζονται πολλά κτίρια γοτθικού και αναγεννησιακού ρυθμού. Διατηρούνται επίσης σε καλή κατάσταση και αρκετές εκκλησίες, καθώς και το σπίτι που γεννήθηκε ο Κολόμβος. Το εμπόριο αποτελεί τη βάση της οικονομίας της Γένοβας, τελευταία όμως γνωρίζει και τη σημαντική βιομηχανική ανάπτυξη. Η Γένοβα ήταν εμπορικό κέντρο με μεγάλη κίνηση, ήδη από τον 4ο π.Χ. αιώνα. Αργότερα έγινε μεγάλη ναυτική δύναμη και κύριος αντίπαλος της Βενετίας. Οι Γενοβέζοι, γνωστοί παλαιότερα ως Γενουάτες, πήραν μέρος στις Σταυροφορίες και με τους Βενετούς συντέλεσαν στην άλωση της Κωνσταντινούπολης. 
Κλίμα.
Η Γένοβα έχει ένα οριακά υγρό υποτροπικό κλίμα (Κλιματική ταξινόμηση Κέππεν: "Cfa") και μεσογειακό κλίμα (Κλιματική ταξινόμηση Κέππεν: "Csa"), δεδομένου ότι μόλις ένα μήνα το καλοκαίρι έχει ύψος βροχοπτώσεων μικρότερο από 40 mm, αποτρέποντας από το να χαρακτηριστεί ως αποκλειστικά υγρό υποτροπικό ή μεσογειακό. Έχει δροσερούς χειμώνες και ζεστά καλοκαίρια.

</doc>
<doc id="59340" url="https://el.wikipedia.org/wiki?curid=59340" title="Μάρκος Αντώνιος">
Μάρκος Αντώνιος

Ο Μάρκος Αντώνιος ("Marcus Antonius", 14 Ιανουαρίου 83 π.Χ. - 1 Αυγούστου 30 π.Χ.) ήταν Ρωμαίος πολιτικός και στρατηγός, ο οποίος διαδραμάτισε σημαντικό ρόλο κατά την μετατροπή της Ρωμαϊκής Δημοκρατίας στην Ρωμαϊκή Αυτοκρατορία.
Ο Μάρκος Αντώνιος ήταν υποστηρικτής του Ιούλιου Καίσαρα και υπηρέτησε ως ένας από τους στρατηγούς του κατά την κατάκτηση της Γαλατίας και κατά τον εμφύλιο πόλεμο. Διορίστηκε διοικητής της Ιταλίας ενώ ο Καίσαρας εξάλειψε τους πολιτικούς αντιπάλους του στην Ελλάδα, τη Βόρεια Αφρική και την Ισπανία. Με τη βοήθεια του Ιούλιου Καίσαρα, ο Μάρκος Αντώνιος έγινε ταμίας, δήμαρχος, ίππαρχος και έπειτα ύπατος, περίπου το 44 π.Χ.. 
Το 43 π.Χ. δημιούργησε τριανδρία, μαζί τον Οκταβιανό και τον Λέπιδο, με σκοπό να τιμωρήσουν ενωμένοι τους δολοφόνους του Ιούλιου Καίσαρα. Αμέσως οι τρεις άντρες διέταξαν τις "προγραφές", κατά τις οποίες εκατοντάδες Ρωμαίοι πολίτες, αντίθετοι με το καθεστώς, γράφτηκαν σε καταλόγους, συνελήφθησαν και θανατώθηκαν. Μεταξύ αυτών ήταν και ο Κικέρωνας, σφοδρός πολέμιος του Μάρκου Αντώνιου. 
Το 42 π.Χ. ο Αντώνιος, μαζί με τον Οκταβιανό, νίκησε στους Φιλίππους της Μακεδονίας τους δολοφόνους του Καίσαρα, τον Βρούτο και τον Κάσσιο. Μετά τη νίκη τους, τα τρία μέλη της Τριανδρίας μοιράστηκαν τις κτήσεις του ρωμαϊκού κράτους. Ο Αντώνιος έλαβε υπό τον έλεγχό του την Ανατολή.
Κατά την περίοδο που ετοίμαζε την εκστρατεία του εναντίον των Παρθών, ο Μάκρος Αντώνιος γνώρισε την Κλεοπάτρα, την οποία είχε αρχικά αποφασίσει να τιμωρήσει επειδή είχε συνταχθεί με το πλευρό του Βρούτου και του Κάσσιου. Ωστόσο, γοητευμένος από την βασίλισσα της Αιγύπτου, αποφάσισε να γίνει εραστής της. Η επιρροή της πάνω του ήταν τόση που σύντομα προκάλεσε την αντίδραση των πολιτών της Ρώμης. Εξαιτίας της, ο Αντώνιος ήλθε σε ρήξη με τη Σύγκλητο και τον ίδιο τον Οκταβιανό. 
Όταν ο Μάρκος Αντώνιος προσέφερε ως δώρο στην Κλεοπάτρα εκτεταμένα εδάφη της Ασίας και ζήτησε διαζύγιο από τη νόμιμη σύζυγό του Οκταβία τη Νεότερη, αδελφή του Οκταβιανού, η Σύγκλητος και ο ρωμαϊκός λαός εξοργίστηκαν. Ο Οκταβιανός κήρυξε εναντίον του πόλεμο, ο οποίος κρίθηκε στο ακρωτήριο Άκτιο, στην είσοδο του Αμβρακικού κόλπου. 
Ο Αντώνιος, νικημένος, επέστρεψε στην Αίγυπτο, όπου τον ακολούθησε ο νικητής Οκταβιανός. Βλέποντας τους άντρες του να στρέφονται τελικά με το μέρος του Οκταβιανού και να επιτίθενται στην Αλεξάνδρεια, ο Αντώνιος αποφάσισε να αυτοκτονήσει. Παρόμοια ήταν η κατάληξη και της τελευταίας συζύγου του, Κλεοπάτρας, με τον θάνατο της οποίας η Αίγυπτος έγινε τελικά επαρχία του ρωμαϊκού κράτους.
Η ζωή του Μάρκου Αντώνιου ήταν ταραχώδης και αυτό οδήγησε τον Πλούταρχο στην παράλληλη βιογράφησή του με τον Δημήτριο τον Πολιορκητή, καθώς και οι δύο, αν και σπουδαίοι στρατηγοί και πολιτικοί, καταστράφηκαν εξαιτίας του χαρακτήρα τους.
Καταγωγή.
Ο Μάρκος Αντώνιος γεννήθηκε στις 14 Ιανουαρίου του 83 π.Χ.. Καταγόταν από την οικογένεια των Αντωνίων, οι οποίοι θεωρούσαν τους εαυτούς τους απόγονους του Ηρακλή. 
Πατέρας του ήταν ο Μάρκος Αντώνιος ο Κρητικός και παππούς του ο Μάρκος Αντώνιος ο Ρήτορας. Τον τελευταίο σκότωσε ο Γάιος Μάριος, όταν συντάχθηκε με την πλευρά του Σύλλα (87 π.Χ.). Μητέρα του ήταν η Ιουλία, η οποία ανήκε στο γένος των Ιουλίων Καισάρων και ήταν 3η εξαδέλφη του Ιουλίου Καίσαρα. 
Όταν ο πατέρας του απεβίωσε, η μητέρα του παντρεύτηκε τον Κορνήλιο Λέντλο, τον οποίο σκότωσε ο Κικέρωνας, λόγω της συμμετοχής του στην συνωμοσία του Κατιλίνα. Κατά τον Πλούταρχο, αυτή ήταν και η αρχή για το μίσος, που ένοιωθε ο Μάρκος Αντώνιος για τον Κικέρωνα, ο οποίος θα γίνει σύντομα πολιτικός του αντίπαλος και θα εκφωνήσει μια σειρά από διάσημους λόγους εναντίον του. Ο Αντώνιος μάλιστα, δεν θα διστάσει να παραδώσει για εκτέλεση ακόμη και τον αδελφό της μητέρας του, Λεύκιο Καίσαρα, με αντάλλαγμα τον θάνατο του Κικέρωνα. 
Αδέλφια του Μάρκου Αντώνιου ήταν ο Γάιος Αντώνιος (Gaius Antonius) και ο Λεύκιος Αντώνιος (Lucius Antonius).
Τα πρώτα χρόνια.
Τα νεανικά του χρόνια τα πέρασε ζώντας άσωτα. Ο Πλούταρχος αναφέρει ότι είχε καταφέρει να δημιουργήσει χρέος διακοσίων πενήντα ταλάντων και για τον λόγο αυτό ο πατέρας του τον έδιωξε από το σπίτι. Ανάμεσα στους φίλους του, εκείνη την εποχή, ήταν ο Κουρίωνας και ο δημαγωγός Κλώδιος, ο οποίος ήταν αντίπαλος του Κικέρωνα και τον είχε κατηγορήσει για την εκτέλεση του Λέντλου. Μετά τον θάνατό του Κλώδιου, ο Αντώνιος θα πάρει για σύζυγό του την χήρα του, Φουλβία. 
Ο Αντώνιος έφυγε από την Ιταλία στην Ελλάδα, όπου περνούσε τον καιρό του με ασκήσεις σε στρατιωτικούς αγώνες και μελετώντας τη ρητορική τέχνη και πιο συγκεκριμένα τον τρόπο ρητορείας που ονομαζόταν «Ασιανός», που ήταν ιδιαίτερα δημοφιλής εκείνη την εποχή.
Το 57 π.Χ. συμμετείχε ως αρχηγός του ιππικού του στρατού του Ρωμαίου έπαρχου της Συρίας, Αύλου Γαβίνιου, κατά της εξέγερσης που οργάνωσε ο Αλέξανδρος Μακκαβαίος και υποστήριξε ο πατέρας του, πρώην βασιλιά της Ιουδαίας, Αριστόβουλος Β', εναντίον του αρχιερέα των Ιεροσολύμων (και θείου του Αλέξανδρου), Υρκανού του Β'. Ο Γαβίνιος και ο Αντώνιος κατάφεραν να νικήσουν τον στρατό των εξεγερμένων Ιουδαίων στα οχυρά του Αλεξάνδρειου (εκεί όπου, όπως αναφέρει ο Ιώσηπος για την γενναιότητά του, "«...κατὰ ταύτην ἀριστεύει τὴν μάχην ὁ ἡγεμὼν Μᾶρκος Ἀντώνιος, πανταχοῦ μὲν γενναῖος ἀεὶ φανείς, οὐδαμοῦ δ᾽ οὕτως...»") και του Μαχαιρούντα και να βοηθήσει τον Γαβίνιο να συλλάβουν, τελικά, τον Αλέξανδρο και τον πατέρα του Αριστόβουλο (56 π.Χ.).
Έπειτα, μετά από πρόταση του Πτολεμαίου, ο Γαβίνιος εισέβαλε στην Αίγυπτο. Ο Αντώνιος στάλθηκε με το ιππικό προς το Πηλούσιο, στο Δέλτα του Νείλου. Κατάφερε και κυρίευσε την πόλη και έκανε ασφαλές το πέρασμα του στρατού του Πτολεμαίου και του Γαβίνιου από εκεί. Μάλιστα, κατάφερε να πείσει τον Πτολεμαίο να μην τιμωρήσει τους κατοίκους της πόλης, πράξη η οποία - σε συνδυασμό με τις αποδεδειγμένες πολεμικές του ικανότητες - του προσέδωσε δόξα. Στη φήμη του συνέβαλαν και οι τιμές που έδειξε στον νεκρό Αρχέλαο, γιό του στρατηγού Αρχελάου Καππαδόκη.
Αντώνιος και Ιούλιος Καίσαρας.
Ο Κουρίωνας, ο οποίος μέσω του Κράσσου είχε αποκτήσει πρόσβαση στο περιβάλλον του Ιούλιου Καίσαρα, ήταν αυτός που οδήγησε τον Αντώνιο στον Ρωμαίο στρατηγό. Ο Καίσαρας, ενθουσιασμένος από τις στρατιωτικές ικανότητες του Μάρκου Αντώνιου, του παραχώρησε μια θέση μεταξύ του στρατού του, το 54 π.Χ. κατά την εκστρατεία εναντίον της Γαλατίας. Κατά την περίοδο αυτή οι δυο άνδρες ανέπτυξαν μια γερή φιλία.
Μέσω της επιρροής και των χρημάτων του Καίσαρα, ο Μάρκος Αντώνιος κατάφερε να γίνει, το 52 π.Χ. κοιαίστορας (ταμίας). Επέστρεψε στην Γαλατία, μετά την επανάσταση των Γαλατών υπό τον στρατηγό Βερκιγγετόριξ, και συμμετείχε ως επικεφαλής του ιππικού του Καίσαρα κατά την πολιορκία της Αλεσίας, όπου οι Ρωμαίοι κατάφεραν να νικήσουν τους εξεγερμένους και να υποτάξουν ολοκληρωτικά την περιοχή. Μετά την μάχη, ο Καίσαρας τον έχρισε λεγάτο, δίνοντας υπό την ηγεσία του δύο λεγεώνες.
Το 49 π.Χ. ο Μάρκος Αντώνιος κατάφερε να εκλεγεί δήμαρχος της Ρώμης (Tribunus plebis). Από την θέση του δημάρχου ο Αντώνιος βοήθησε να περάσουν πολλές θέσεις που ευνοούσαν τον Καίσαρα. 
Στη συζήτηση της Συγκλήτου, το 49 π.Χ. σχετικά με τα στρατεύματα του Πομπήιου και του Καίσαρα, ο Αντώνιος διαφώνησε με τον Κάτωνα, αποχώρησε από την Ρώμη και ενώθηκε με τον Καίσαρα. Ο Καίσαρας, εκμεταλλευόμενος την αφορμή πως η Σύγκλητος εκδίωξε έναν δήμαρχο από τη Ρώμη, επιτέθηκε με τον στρατό του στην πρωτεύουσα. 
Ο Κικέρων, στους Φιλιππικούς του, κατηγόρησε τον Αντώνιο για την στάση του, ως υπαίτιο του Εμφυλίου πολέμου. Ο Καίσαρας αποκατέστησε τον Αντώνιο στη θέση του δημάρχου και του ανέθεσε την διοίκηση της Ιταλίας και το στρατό. Ο χαρακτήρας του όμως έκανε πολλούς Ρωμαίους να τον μισήσουν.
Ο Αντώνιος βοήθησε τον Καίσαρα στις μάχες του στην Ελλάδα, και διακρίθηκε σε διάφορες περιπτώσεις, αποκτώντας μεγάλη φήμη ανάμεσα στους στρατιώτες. Στη Μάχη των Φαρσάλων, ο Αντώνιος ήταν επικεφαλής της αριστερής πτέρυγας του στρατού του Καίσαρα. Μετά την νίκη του, ο Καίσαρας αναγορεύτηκε δικτάτορας και έχρησε τον Αντώνιο αρχηγό του ιππικού, που ήταν το δεύτερο στη σειρά αξίωμα μετά τον δικτάτορα.
Στη Ρώμη ο Αντώνιος αντιτάχθηκε στο δήμαρχο Δολαβέλλα, γιατί πίστεψε πως είχε ατιμάσει το γάμο του και γιατί ο Δολαβέλλας προσπάθησε να περάσει με τη βία νόμους για την παραγραφή των χρεών. Αποφάσισε να επιτεθεί στους άνδρες του, κάτι που τον έκανε ακόμα πιο μισητό σε πολλούς. Σε αυτό ευθυνόταν και η τρυφηλή ζωή του. Ο Καίσαρας όταν επέστρεψε, απάλλαξε τον Δολαβέλλα από τις κατηγορίες του Αντωνίου.
Ο Αντώνιος παντρεύτηκε την Φουλβία, χήρα του Κλώδιου, ενώ αγόρασε και την πρώην οικία του Πομπήιου. Όταν ο Καίσαρας έγινε για πέμπτη φορά ύπατος, διάλεξε για δεύτερο ύπατο τον Αντώνιο, ενώ στη θέση του αρχηγού του ιππικού τοποθέτησε τον Λέπιδο. Αν και ο Καίσαρας ήθελε να παραχωρήσει την εξουσία του στο Δολαβέλλα, ο Αντώνιος αντιτάχθηκε και τελικά ο Καίσαρας υπαναχώρησε.
Ο Καίσαρας, αν και αντιλαμβανόταν την περίεργη συμπεριφορά του Αντώνιου, τις περισσότερες φορές συγχωρούσε τα σφάλματά του. Κατά την Ρωμαϊκή "Εορτή των Λυκαίων" ή "Λουπερκάλια" (15 Φεβρουαρίου 44 π.Χ.), ο Αντώνιος προσπάθησε να στεφανώσει τον Καίσαρα με "βασιλικό διάδημα", ένα στεφάνι από δάφνη. Ο Καίσαρας αρνήθηκε, γιατί ο βασιλιάς ήταν ένας τίτλος που δεν ανέχονταν οι πολίτες της Ρώμης, καθώς το θεωρούσαν κατάργηση της ελευθερίας τους. Ο Αντώνιος επέμενε, παρά τις αποδοκιμασίες του πλήθους. Ο Καίσαρας τότε πρότεινε τον λαιμό του και φώναξε πως όποιος θέλει μπορεί να τον σφάξει. Το στεφάνι κρεμάστηκε σε κάποιον από τους ανδριάντες του, αλλά όταν κάποιοι δήμαρχοι το απέσπασαν, ο Καίσαρας τους καθαίρεσε. Η χειρονομία αυτή του Αντώνιου έκανε μερικούς, που ήταν αφοσιωμένοι στο δημοκρατικό ιδεώδες, να υποπτευθούν και τον Καίσαρα, ενισχύοντας αυτούς που προγραμμάτιζαν τη δολοφονία του.
Ο Αντώνιος γνώριζε για το σχέδιο ενάντια στον Καίσαρα, αλλά ήταν ενάντια σε αυτό, αν και δεν μαρτύρησε τους συνωμότες. Για τον λόγο αυτό, είχαν αποφασίσει να σκοτώσουν και αυτόν, μετά τη δολοφονία του Καίσαρα. Την ημέρα της δολοφονίας του Καίσαρα (15 Μαρτίου 44 π.Χ.), είχαν αναθέσει σε κάποιους να κρατήσουν τον Αντώνιο απασχολημένο έξω από τη Σύγκλητο. Μετά τη δολοφονία, ο Αντώνιος, ντυμένος υπηρέτης, κρύφτηκε αρχικά για να γλιτώσει. Αργότερα όμως αποφάσισε να προσεγγίσει τον Κάσσιο και τον Βρούτο, και, τελικά, ήταν αυτός (μαζί με τον Λέπιδο) που πρότεινε στη σύγκλητο να δοθεί αμνηστία στους συνωμότες , να τους διανεμηθούν επαρχίες, αλλά και να μην γίνει κάποια αλλαγή σε αυτά που είχαν αποφασιστεί από τον Καίσαρα. Η κίνησή του αυτή, έκανε τον Αντώνιο συμπαθή, καθώς θεωρήθηκε πως είχε δώσει τέλος στον εμφύλιο. Όμως, την στιγμή που η σορός του Καίσαρα μεταφερόταν για ταφή, εκφώνησε εγκώμιο για αυτόν στην Αγορά και εξέγειρε το λαό εναντίον των δολοφόνων, που ζήτησε την τιμωρία τους. Μάλιστα, οι πολίτες άναψαν εκεί φωτιά και έκαψαν το σώμα του Καίσαρα, και στη συνέχεια επιτέθηκαν στα σπίτια των δολοφόνων με αναμμένα ξύλα από την φωτιά. Ο Βρούτος και οι οπαδοί του αναγκάστηκαν να φύγουν από τη Ρώμη, και οι οπαδοί του Καίσαρα ενώθηκαν με τον Αντώνιο, ενώ και η χήρα του Καίσαρα, Καλπουρνία, του εμπιστεύτηκε το μεγαλύτερο μέρος της περιουσίας του. Η Σύγκλητος, κατηγόρησε τον Αντώνιο ως υπεύθυνος για την καύση του σώματος στην Αγορά. Ο Αντώνιος συνέλαβε και διέταξε να σκοτώσουν τον Αμάτιο, που είχε παρουσιαστεί ως απόγονος του Γάιου Μάριου, και με την συμπαράσταση του λαού είχε κυνηγήσει τους δολοφόνους του Καίσαρα.
Ο Αντώνιος απέκτησε μεγάλη εξουσία, και είχε ως συνάρχοντες τους αδελφούς του, τον Γάιο ως στρατηγό και τον Λεύκιο ως δήμαρχο. Επίσης, έγινε κυβερνήτης της Μακεδονίας και έκανε τον Δολαβέλλα κυβερνήτη της Συρίας.
Β' Τριανδρία.
Οι πρώτες διαμάχες με τον Οκταβιανό.
Ο Ιούλιος Καίσαρας είχε υιοθετήσει τον ανιψιό του, Γάιο Οκτάβιο Θουρίνο. Όταν ο Ιούλιος Καίσαρας δολοφονήθηκε, ο Γάιος Οκτάβιος βρισκόταν στην Ιλλυρία, εν αναμονή του πολέμου με τους Πάρθους. Μετά τον θάνατο του Καίσαρα, έγινε γνωστό πως αυτός ήταν ο νόμιμος διάδοχος του και επέστρεψε στην Ρώμη. Σύμφωνα με τον Αππιανό, ο Οκτάβιος όταν επέστρεψε στην Ιταλία, έμαθε για τη διαθήκη του Καίσαρα, άλλαξε το όνομά του σε "Γάιος Ιούλιος Καίσαρ Οκταβιανός" -ο ίδιος αποκαλούσε τον εαυτό του Καίσαρα- και αποφάσισε να να γίνει πολιτικός κληρονόμος του θείου του αλλά και των δύο τρίτων της προσωπικής του περιουσίας.
Ο Οκταβιανός απευθύνθηκε στον Αντώνιο, που τον αναγνώριζε ως πατρικό φίλο, ζητώντας να τηρήσει τη διαθήκη του Καίσαρα, που εκτός των άλλων όριζε και την καταβολή 75 δραχμών σε κάθε Ρωμαίο. Ο Αντώνιος αρχικά προσπάθησε να τον αποστρέψει από τις διεκδικήσεις του, ενώ αντιτάχθηκε στην απόφαση του να γίνει δήμαρχος και απείλησε να τον κλείσει στη φυλακή. Ο Οκταβιανός βρήκε ένα σύμμαχο στο πρόσωπο του Κικέρωνα. Ο Κικέρωνας, που είχε αποκτήσει τεράστια δύναμη ανάμεσα στο λαό, κατάφερε με τους λόγους του να στρέψει τη Σύγκλητο εναντίον του Αντωνίου. Στις 2 Σεπτεμβρίου του 44 π.Χ., εκφώνησε τον πρώτο από τους 14 περίφημους "Φιλιππικούς" του λόγους κατά του Αντωνίου, που ονομάστηκαν έτσι συγκρινόμενοι με αυτους του Δημοσθένη κατά του Φίλιππου της Μακεδονίας. Ο Αντώνιος και ο Οκταβιανός προσπάθησαν ο καθένας να πάρει με το μέρος του τον στρατό. Ο Αντώνιος προσπάθησε να περάσει νόμους που θα του εξασφάλιζαν τη διοίκηση της Εντεύθεν των Άλπεων Γαλατίας. Εκεί όμως, ο Βρούτος Αλμπίνος αρνήθηκε να την παραδώσει, και ο Αντώνιος τον πολιόρκησε στη σημερινή Μοντένα, τον Οκτώβριο του 44 π.Χ.. Ο Κικέρωνας κατάφερε να πείσει τη Σύγκλητο, τον Ιανουάριο του 43 π.Χ., να ψηφίσει ότι ο Αντώνιος ήταν εχθρός του λαού, να στείλει τη ράβδο και όλα τα διακριτικά του στρατηγού στον Οκταβιανό και να στείλει τους ύπατους εκείνου του έτους, Πάνσα και Ίρτιο, να διώξουν τον Αντώνιο από την Ιταλία.
Η δημιουργία της Β΄ Τριανδρίας.
Ο Οκταβιανός, συμμετείχε μαζί με τους δύο ύπατους, στη νικηφόρα μάχη κατά του Αντωνίου στη Μυτίνη, τον Απρίλιο του 43 π.Χ., όπου ο Πάνσας και ο Ίρτιος σκοτώθηκαν. Ο Αντώνιος έφυγε και προσπάθησε να συναντήσει τον Λέπιδο, που ήταν φίλος του. Καθώς όμως δεν συνάντησε φιλική αντιμετώπιση από αυτόν, αποφάσισε να τον πολεμήσει. Μιλώντας στους στρατιώτες του Λέπιδου, κατάφερε να πείσει αρκετούς από αυτούς να μην του αντισταθούν. Μάλιστα, κάποιοι από αυτούς, ντυμένοι εταίρες, έφτασαν κρυφά στο στρατόπεδο του Αντωνίου, και του πρότειναν να σκοτώσουν τον Λέπιδο. Ο Αντώνιος απαγόρευσε να γίνει κάτι τέτοιο, και ξεκίνησε την επίθεση, κυριεύοντας εύκολα το στρατόπεδο του Λέπιδου. Ο Αντώνιος συμπεριφέρθηκε με μεγάλες τιμές στον Λέπιδο, και δεν του αφαίρεσε τον τίτλο του στρατηγού αυτοκράτορα (αρχιστράτηγος). Με τον ίδιο τρόπο συμπεριφέρθηκε και στον Μουνάτιο Πλάγκο. Έτσι, με μία δύναμη δεκαεπτά λεγεώνων πεζών και δέκα χιλιάδων ιππέων, διέσχισε τις Άλπεις προς την Ιταλία, ενώ άφησε και έξι λεγεώνες στη Γαλατία.
Ο Οκταβιανός, αφού αποκόπηκε από τον Κικέρωνα, όταν κατάλαβε πως ο τελευταίος ήταν αφοσιωμένος στην ελευθερία, αναζήτησε τον συμβιβασμό με τον Αντώνιο. Το Νοέμβριο του 43 π.Χ., ο Οκταβιανός, ο Λέπιδος και ο Αντώνιος συναντήθηκαν κοντά στη σημερινή Μπολόνια και αφού συζήτησαν για τρεις μέρες, αποφάσισαν να δημιουργήσουν μία Τριανδρία. Η εξουσία της τριανδρίας (Β' Τριανδρία), που διήρκεσε πέντε χρόνια, υποστηριζόταν με νόμο, σε αντίθεση με την αντίστοιχη των Καίσαρα, Πομπηίου και Κράσσου (Α' Τριανδρία), που ήταν ανεπίσημη. Το κύριο μέλημα της τριανδρίας ήταν ο διωγμός των δολοφόνων του Καίσαρα και των οπαδών τους. Οι τρεις άνδρες, αφού μοίρασαν την εξουσία ανάμεσά τους, κλήθηκαν να αποφασίσουν για αυτούς που θα θανατώνονταν, διατάζοντας "προγραφές", γράφοντας δηλαδή σε καταλόγους τους αντιπάλους τους και διατάζοντας την σύλληψη και την θανάτωσή τους. Οι προγραφές αυτές περιλάμβαναν και άτομα προσκείμενα στα ίδια τα μέλη της Τριανδρίας. Έτσι, ο Οκταβιανός παρέδωσε τον Κικέρωνα στον Αντώνιο, με αντάλλαγμα τον Λεύκιο Καίσαρα, αδελφό της μητέρας του Αντωνίου, Ιουλίας. Επίσης, σκότωσαν τον αδελφό του Λέπιδου, Παύλο.
Οι στρατιώτες ζητούσαν, για να επιβεβαιωθεί η συμφωνία, ο Οκταβιανός να πάρει για σύζυγο του την Κλαυδία Πούλχρα, κόρη της συζύγου του Αντωνίου, Φουλβίας, από τον πρώτο της γάμο με τον Πούμπλιο Κλαύδιο Πούλχερ (ο Αντώνιος ήταν ο τρίτος σύζυγός της). Οι δύο άνδρες συμφώνησαν, αλλά ακολούθησαν νέες προγραφές και θανατώθηκαν και άλλοι 300 άνδρες. Ο Πλούταρχος αναφέρει πως όταν θανατώθηκε ο Κικέρωνας, ο Αντώνιος διέταξε να κοπεί το κεφάλι και το δεξί του χέρι, με το οποίο έγραψε τους λόγους του, και αφού του τα έφεραν να τα δει, διέταξε να τοποθετηθούν στο βήμα στην Αγορά. Αντίθετα με τον Κικέρωνα, ο Λεύκιος Καίσαρ κατέφυγε στην αδελφή του, την Ιουλία, η οποία δεν άφησε να τον συλλάβουν και του έσωσε τη ζωή.
Συνολικά, 300 συγκλητικοί και 2000 ιππείς κηρύχθηκαν εκτός νόμου, έχασαν τις περιουσίες τους και, όσοι δεν κατάφεραν να διαφύγουν, θανατώθηκαν. Τα περιουσιακά τους στοιχεία τα δέσμευσαν οι τρεις σύμμαχοι, και με αυτά σκόπευαν να πληρώσουν τους στρατιώτες για τον πόλεμο εναντίον του Βρούτου και του Κάσσιου.
Αποτέλεσμα αυτής της κατάστασης, που σήμερα ονομάζεται «Ρωμαϊκή Επανάσταση», ήταν η εκκαθάριση της παλαιάς τάξης και η προετοιμασία για την ανάδειξη του νέου πολιτεύματος με τον Οκταβιανό, της Αυτοκρατορίας. Η τριανδρία ήταν μισητή στους Ρωμαίους πολίτες και κύριος υπεύθυνος για αυτό θεωρούταν ο Αντώνιος, που ήταν μεγαλύτερος από τον Οκταβιανό και ισχυρότερος από τον Λέπιδο. Σε αυτό συντελούσε, για μία ακόμα φορά, ο τρόπος ζωής του. Οι Ρωμαίοι θλίβονταν, κυρίως, βλέποντάς τον να κατοικεί στο σπίτι του Πομπηίου του Μεγάλου, που ήταν ένας συνετός και δημοκρατικός άνδρας, ενώ ο Αντώνιος το χρησιμοποιούσε για τα διάφορα γλέντια του, διώχνοντας με προσβλητικό τρόπο από αυτό τους διάφορους πρέσβεις, ηγεμόνες και στρατηγούς που ήθελαν να τον συναντήσουν. Επιπλέον, πουλούσαν τις περιουσίες αυτών που σκότωναν και τους συκοφαντούσαν αυτούς και τις οικογένειές τους. Κατηγορήθηκαν επίσης πως έκλεψαν τα χρήματα από τις Εστιάδες Παρθένες.
Οι μάχες στους Φιλίππους.
Ο Μάρκος Αντώνιος και ο Οκταβιανός, ξεκίνησαν για τη Μακεδονία, ενάντια στους Κάσσιο και Βρούτο. Ο στρατός τους αποτελούταν από 19 λεγεώνες πεζικό, σχεδόν πλήρης, καθώς και από 13.000 ιππείς με τον Οκταβιανό και 20.000 με τον Αντώνιο. Ο Λέπιδος έμεινε πίσω στη Ρώμη.
Στρατοπέδευσαν κοντά στους εχθρούς τους. Η μάχη δόθηκε στην περιοχή των Φιλίππων (κοντά στη σημερινή Καβάλα, που τότε ονομαζόταν Νεάπολη και ήταν το επίνειο των Φιλίππων). Στη μάχη τις 3 Οκτωβρίου του 42 π.Χ., ο Αντώνιος παρατάχθηκε αρχικά απέναντι στον Κάσσιο, ενώ ο Οκταβιανός απέναντι στο Βρούτο. Ο Οκταβιανός ηττήθηκε αρχικά κατά κράτος από τον Βρούτο, χάνοντας το στρατόπεδό του και δραπετεύοντας την τελευταία στιγμή. Αντίθετα, ο Αντώνιος νίκησε τον Κάσσιο. Ο δε Κάσσιος, πιστεύοντας ότι ο Βρούτος είχε ηττηθεί, διέταξε ένα από τους πιστούς του απελεύθερους, τον Πίνδαρο, να τον σκοτώσει. Λίγες μέρες αργότερα, στις 23 Οκτωβρίου, ο Οκταβιανός και ο Αντώνιος παρατάχθηκαν για δεύτερη φορά απέναντι στο Βρούτο. Αυτή τη φορά, ο Αντώνιος και ο Οκταβιανός νίκησαν τον Βρούτο, ο οποίος αυτοκτόνησε. Ο Αντώνιος πήρε τη δόξα για τη νίκη αυτή, καθώς ο Οκταβιανός ήταν άρρωστος.
Κατά τη διάρκεια των "προγραφών", ο Βρούτος, για να εκδικηθεί για το θάνατο του Κικέρωνα, είχε σκοτώσει τον αδελφό του Μάρκου Αντώνιου, τον Γάιο Αντώνιο. Όταν ο Αντώνιος ανακάλυψε το σώμα του νεκρού Βρούτου, είπε ότι περισσότερο υπεύθυνος για τον θάνατο του αδελφού του ήταν ο Ορτήσιος. Διέταξε τότε να σφάξουν τον Ορτήσιο πάνω από τον τάφο του αδελφού του. Αντίθετα, έριξε το μανδύα του πάνω στο νεκρό Βρούτο και διέταξε κάποιον από τους απελεύθερους του Βρούτου να φροντίσει για την ταφή, πληρώνοντας αυτός τα έξοδα. Αργότερα, μαθαίνοντας ότι αυτός πήρε τον μανδύα και κάποια από τα λεφτά για τον εαυτό του, τον σκότωσε.
Ο Μάρκος Αντώνιος επωφελήθηκε από την σύγκρουση αυτή για να μειώσει τον Οκταβιανό, που τον κατηγόρησε για δειλία και γιατί παρέδωσε τη διοίκηση του στρατού του στον Μάρκο Βιψάνιο Αγρίππα.
Αρχικά, ο Αντώνιος κατέβηκε νότια στην Ελλάδα, με σκοπό να μαζέψει χρήματα για τους στρατιώτες από τις ανατολικές επαρχίες, ενώ ο Οκταβιανός γύρισε στη Ρώμη. Στους Έλληνες φέρθηκε φιλικά και συμμετείχε σε αγώνες και τελετές μυήσεων και τους έκανε πολλά δώρα, και ιδιαίτερα στην πόλη των Αθηνών. Επίσης υποσχέθηκε να ολοκληρώσει τον ναό του Πυθίου Απόλλωνα στους Δελφούς. Έπειτα άφησε τον Λεύκιο Κηνσωρίνο στην Ελλάδα και προχώρησε προς την Ασία. Εκεί περνούσε την ώρα του διασκεδάζοντας, εισπράττοντας τους φόρους των περιοχών.
Αντώνιος και Κλεοπάτρα Ζ΄.
Η γνωριμία με την Κλεοπάτρα Ζ΄.
Ο Αντώνιος ετοιμαζόταν για πόλεμο με τους Πάρθους. Κάλεσε την Κλεοπάτρα Ζ΄ να λογοδοτήσει για την κατηγορία πως έδωσε χρήματα στον Κάσσιο και γιατί δεν τους είχε βοηθήσει στη μάχη των Φιλίππων. Η συνάντηση θα γινόταν στην Κιλικία. Ο απεσταλμένος του Δέλλιος, προβλέποντας ότι ο Αντώνιος θα εντυπωσιαζόταν από την Κλεοπάτρα και ότι δεν υπήρχε περίπτωση να την τιμωρήσει, την συμβούλευσε να μην φοβάται και να παρουσιαστεί στον Αντώνιο. Μεταβαίνοντας στην Κιλικία η Κλεοπάτρα, μέσα από τον ποταμό Κύδνο, τον Οκτώβριο του 41 π.Χ., παριστάνοντας μία νέα Αφροδίτη, με ακολουθία από Ερωτιδείς, Νηρηίδες και Χάριτες, κατάφερε να εκπλήξει τον Αντώνιο που την έκανε αμέσως ερωμένη του. Η Κλεοπάτρα δικαιολογήθηκε πως ήταν έτοιμη να βοηθήσει τον Αντώνιο και τον Οκταβιανό, εξεστράτευσε η ίδια, αλλά συνάντησε καταστροφικό καιρό και κατόπιν ασθένησε βαριά . Την εξήγηση αυτή, την αποδέχθηκε ο Αντώνιος. Στη συνέχεια μετέβησαν στην Αλεξάνδρεια.
Την περίοδο εκείνη, που ο Αντώνιος βρισκόταν με την Κλεοπάτρα στην Αλεξάνδρεια, ξοδεύοντας τεράστια ποσά σε δείπνα και λοιπές γιορτές, στη Ρώμη η γυναίκα του Φουλβία και ο αδελφός του Λεύκιος αντιμετώπιζαν τον Οκταβιανό, ενώ ο στρατός των Πάρθων βρισκόταν στη Μεσοποταμία, αναγορεύοντας αυτοκράτορα τον Ρωμαίο αποστάτη Λαβιηνό και προετοιμάζοντας εισβολή στη Συρία. Ο Αντώνιος δεν δίστασε να ικανοποιήσει διάφορες επιθυμίες της Κλεοπάτρας. Έτσι σκότωσε την αδελφή της Αρσινόη, έναν άνδρα που η ίδια υποστήριζε πως ήταν ο αδελφός της Πτολεμαίος ΙΓ' και ακόμα τον διοικητή της Κύπρου,ως σύμμαχο του Κάσσιου. Ο Αντώνιος πέρασε το χειμώνα του 41 – 40 π.Χ. στην Αίγυπτο. Την άνοιξη του 40 π.Χ., έμαθε τα νέα από τη Ρώμη, για την ήττα της Φουλβίας και αναγκάστηκε να επιστρέψει πίσω. Η Φουλβία όμως πέθανε μετά από λίγες μέρες στη Σικυώνα και ο Αντώνιος φτάνοντας στην Ιταλία συμφιλιώθηκε με τον Οκταβιανό. Με τον Οκταβιανό χώρισαν το κράτος, έχοντας ως σύνορο το Ιόνιο, το φθινόπωρο του 40 π.Χ., με τη Συνθήκη του Βρινδησίου. Ο Αντώνιος πήρε την ανατολική περιοχή και ο Οκταβιανός τη δυτική. Ο Λέπιδος κράτησε τη Λιβύη. Τότε, έλαβε για νέα του σύζυγο την αδελφή του Οκταβιανού, την Οκταβία τη Νεότερη (Σεπτέμβριος του 40 π.Χ.), που ήταν χήρα του Γάιου Κλαυδίου Μάρκελλου και θεωρούσαν πως είχε μεγάλη ομορφιά αλλά και σύνεση, κάτι που θα βοηθούσε και τον Αντώνιο.
Οι εκστρατείες στην Παρθία.
Αφού βοήθησε στους διακανονισμούς με τον Σέξτο Πομπήιο, γιου του Πομπηίου του Μεγάλου, το 39 π.Χ. με τη Συμφωνία του Μισένου, αποφάσισε να στείλει τον Βεντίδιο στην Ασία, για να αντιμετωπίσει τους Πάρθους. Ο ίδιος μαζί με την Οκταβία, που είχε ήδη γεννήσει μία κόρη από τον Αντώνιο, έφυγαν από την Ιταλία για την Αθήνα. Εκεί έμαθε ότι ο Βεντίδιος είχε νικήσει τους Πάρθους, είχε σκοτώσει τον Λαβιηνό και είχε αιχμαλωτίσει τον Φρανιπάτη, τον πιο ικανό στρατηγό του βασιλιά Ορώδη. Ο Αντώνιος αποφάσισε να πάει στον πόλεμο. Ο γιος του βασιλιά Ορώδη, Πάκορος επιτέθηκε στη Συρία, όμως ο Βεντίδιος τον αντιμετώπισε με επιτυχία και τον σκότωσε. Στη συνέχεια πολιόρκησε τον Αντίοχο της Κομμαγήνης και όταν ζήτησε να του παραδοθεί, του πρότεινε να μιλήσει στον Αντώνιο, που πλησίαζε. Ο Αντώνιος όμως δεν άφησε τον Βιντίδιο να υποχωρήσει και συνέχισε αυτός την πολιορκία. Οι πολιορκημένοι όμως αντιστάθηκαν γενναία και ο Αντώνιος αναγκάστηκε να υπογράψει ειρήνη για να απεμπλακεί, και να επιστρέψει στην Αθήνα. Και διάφοροι άλλοι στρατηγοί του επέτυχαν διάφορες νίκες στην Ανατολή, κάνοντας το όνομα του Αντωνίου γνωστό σε αυτές τις περιοχές.
Ο Αντώνιος συνάντησε τον Οκταβιανό στο λιμάνι του Τάραντα το 37 π.Χ.. Με την μεσολάβηση της Οκταβίας, οι δύο τους αποφάσισαν να βοηθήσουν ο ένας τον άλλον. Ο Αντώνιος θα έστελνε 120 πλοία για τη μάχη κατά του Πομπηίου, που δεν είχε τηρήσει τη συμφωνία του Μισένου, ενώ ο ίδιος θα λάμβανε 20.000 λεγεωνάριους για τον πόλεμο κατά της Παρθίας. Αυτό έφερε και την ανανέωση της Τριανδρίας για άλλα 5 χρόνια. Επίσης συμφώνησαν η Οκταβία, που ήταν έγκυος στη δεύτερη της κόρη της από τον Αντώνιο, να παραμείνει στην Ιταλία μαζί με τον Οκταβιανό και τα παιδιά της Φουλβίας. Η συμφωνία όμως δεν τηρήθηκε τελικά, αφού ο Οκταβιανός έστειλε πολύ λιγότερο στρατό (2.000 άνδρες), κάτι για το οποίο ο Αντώνιος θα τον κατηγορούσε στη συνέχεια.
Ο Αντώνιος πηγαίνοντας στη Συρία, ενώθηκε ξανά με την Κλεοπάτρα. Αναγνώρισε τα δίδυμα παιδιά που είχε αποκτήσει με αυτή, τον Αλέξανδρο Ήλιο και την Κλεοπάτρα Σελήνη, ενώ απέκτησαν και ένα τρίτο. Επίσης, ζήτησε οικονομική στήριξη από αυτή για τον πόλεμο. Χάρισε στην Κλεοπάτρα τη Φοινίκη, την Κοίλη Συρία, την Κύπρο και ένα μέρος της Κιλικίας. Επίσης, ένα μέρος από την περιοχή των Ιουδαίων και από την Αραβία όση επεκτείνεται στην εξωτερική θάλασσα. Όλα αυτά προκάλεσαν, για άλλη μία φορά, την αγανάκτηση στους Ρωμαίους. Ο Αντώνιος δεν δίστασε να σκοτώσει τον βασιλιά Αντίγονο τον Ιουδαίο και να τοποθετήσει στη θέση του ένα δικό του σύμμαχο, τον Ηρώδη.
Όταν ο Φραάτης σκότωσε τον πατέρα του Ορώδη και ανέλαβε βασιλιάς των Πάρθων, ένας από τους επιφανείς άνδρες των Παρθών που δραπέτευσε ήταν ο Μοναίσης. Αυτός πήγε στον Αντώνιο, που του χάρισε τις πόλεις Λάρισα, Αρεθούσα, και την Ιεράπολη (Βαμβύκη). Ο Φραάτης προσέφερε ειρήνη στο Μοναίση και ο Αντώνιος προσπάθησε να εξαπατήσει, μέσα από αυτόν, τον βασιλιά των Πάρθων. Μέσα από την Αρμενία και την Αραβία, έφτασε εκεί που ήταν συγκεντρωμένος ο στρατός του έτοιμος να επιτεθεί στους Πάρθους. Αν και οι δυνάμεις ήταν πολυάριθμες και πανίσχυρες, η βιασύνη του Αντωνίου να ξεκινήσει τον πόλεμο αποδείχθηκε καταστροφική. Ο Αντώνιος οδήγησε τον στρατό του προς την πόλη Ατροπατηνή που προσπάθησε να καταλάβει, χωρίς όμως να κάνει κάποια ενδιάμεση στάση για να περάσει το χειμώνα και να ξεκουράσει τους στρατιώτες από την πορεία τους. Επιπλέον, είχε αφήσει πίσω τις πολιορκητικές μηχανές, πράγμα που αποδείχθηκε τεράστιο λάθος. Ο Φραάτης επιτέθηκε στις μηχανές και τις κατέστρεψε. Οι Αρμένιοι, απελπισμένοι με τους Ρωμαίους, τους εγκατέλειψαν, ενώ ο Φραάτης κινήθηκε ενάντια στον Αντώνιο, και τον απέκλεισε. Τελικά ο Αντώνιος πείστηκε πως δεν είχε καμία πιθανότητα να νικήσει τους Πάρθους - αλλά και την πείνα και τον χειμώνα - και αναγκάστηκε να αποχωρήσει.
Μετά από μία μεγάλη και εξαντλητική πορεία, με συνεχείς επιθέσεις των Πάρθων και τεράστιες απώλειες, αλλά και διάφορες σπουδαίες νίκες εναντίον τους, χάνοντας όμως το ένα τέταρτο του στρατού του, έφτασε σε μια περιοχή (Λευκό Χωριό) κοντά στη Βηρυτό και τη Σιδώνα, όπου και συνάντησε ξανά την Κλεοπάτρα. Ο βασιλιάς των Μήδων, Μήδος, μάλωσε με τον Φραάτης και αποφάσισε να ενωθεί με τον Αντώνιο. Η Οκταβία πήγε στην Αθήνα για να βρει τον Αντώνιο και να του παραδώσει τους 2.000 στρατιώτες που του έστελνε ο Οκταβιανός. Ο Αντώνιος την ενημέρωσε με επιστολές για την εκστρατεία του, της ζήτησε να μείνει εκεί και να τον περιμένει, και να του στείλει τους στρατιώτες και προμήθειες. Η Κλεοπάτρα κατάλαβε πως η Οκταβία είχε ως σκοπό να την ανταγωνιστεί και να κάνει τον Αντώνιο να επιστρέψει σε αυτήν. Τελικά, κατάφερε να πείσει τον Αντώνιο να αναβάλει την συνάντηση με τους Μήδους και να επιστρέψουν στην Αλεξάνδρεια. Για να διατηρήσει τις φιλικές σχέσεις με τον Μήδο, ο Αντώνιος πάντρεψε έναν από τους γιούς της Κλεοπάτρας με την κόρη του βασιλιά των Μήδων.
Ο πόλεμος εναντίον του Οκταβιανού.
Η κήρυξη του πολέμου.
Πίσω στη Ρώμη, ο Οκταβιανός, εκτοπίζοντας τον Λέπιδο και καταλαμβάνοντας την Σικελία από τον Πομπήιο, είχε πια την απόλυτη εξουσία. Η Οκταβία επέστρεψε στη Ρώμη, θεωρώντας μεν ότι ο Αντώνιος της φέρθηκε περιφρονητικά, μη θέλοντας όμως να γίνει αιτία για να ξεκινήσει κάποια διαμάχη ανάμεσα στον Αντώνιο και τον αδελφό της. Για τον λόγο αυτό, συνέχισε να συμπεριφέρεται σαν να βρισκόταν ο Αντώνιος δίπλα της. Αυτό όμως είχε αντίθετα αποτελέσματα από αυτά που περίμενε, καθώς οι Ρωμαίοι δεν μπορούσαν να ανεχτούν τον τρόπο με τον οποίο της φερόταν ο Αντώνιος.
Σε εκστρατεία του στην Αρμενία για να τιμωρήσει τον Αρταουάσδη, βασιλιά των Αρμενίων που τον εγκατέλειψε στη μάχη με τους Πάρθους, ο Αντώνιος, αφού νίκησε και πήρε αιχμάλωτο τον Αρταουάσδη, τον παρουσίασε σε θρίαμβο στην Αλεξάνδρεια μπροστά από την Κλεοπάτρα. Αυτό ερχόταν σε αντίθεση με τη Ρωμαϊκή παράδοση που ήθελε όλους τους θριάμβους να γίνονται στην Ιερά Οδό στη Ρώμη. Έπειτα ανακήρυξε την Κλεοπάτρα «Βασίλισσα των Βασιλέων», βασίλισσα της Αιγύπτου, της Κύπρου, της Λιβύης και της Κοίλης Συρίας, με συμβασιλέα («Βασιλεύς των Βασιλέων»), τον γιό της Καισαρίωνα, ως νόμιμο διάδοχο του Ιουλίου Καίσαρα. Ανακήρυξε τους γιούς του από την Κλεοπάτρα, το μεν Αλέξανδρο Ήλιο «Μέγαν Βασιλέα» της Αρμενίας και όλων των ανατολικών επαρχιών των εδαφών του Αλεξάνδρου του Μεγάλου μέχρι την Ινδία (όταν θα τα κατακτούσε), τον δε Πτολεμαίο Φιλάδελφο βασιλιά της Συρίας και της Μικράς Ασίας. Η Κλεοπάτρα Σελήνη ανακηρύχτηκε βασίλισσα της Κυρηναϊκής.. Η δε Κλεοπάτρα, κυκλοφορούσε ντυμένη ως αρχαία Αιγύπτια θεά και την αποκαλούσαν "Νέα Ίσιδα". Ο Αντώνιος αποκαλούσε τον εαυτό του "Νέο Διόνυσο".
Όλα αυτά ήταν αρκετά στον Οκταβιανό για να κατηγορήσει τον Αντώνιο στη Σύγκλητο 33 π.Χ., ότι ήθελε να κάνει κέντρο του κράτους την Αλεξάνδρεια. Η Ρώμη χωρίστηκε στα δύο. Κάποιοι εγκατέλειψαν τον Αντώνιο και στράφηκαν στον Οκταβιανό το φθινόπωρο του 32 π.Χ.. Οι Μουνάτιος Πλάνκος και ο Μάρκος Τίτιος, που ήταν αρχικά με τον Αντώνιο, έδωσαν στη Σύγκλητο τις αποδείξεις σχετικά με την αλήθεια των ισχυρισμών του Οκταβιανού. Ο Οκταβιανός, μπαίνοντας με τη βία στο ιερό των Εστιάδων Παρθένων, απέσπασε από αυτές τη μυστική διαθήκη του Αντωνίου, η οποία έδινε όλες τις κυριευμένες από τη Ρώμη περιοχές στους γιους του και προέβλεπε την ανέγερση ενός ταφικού μνημείου στην Αλεξάνδρεια για εκείνον και την Κλεοπάτρα. Στα τέλη του 32 π.Χ. η Σύγκλητος επισήμως αφαίρεσε από τον Αντώνιο τα αξιώματά του και κήρυξε τον πόλεμο κατά της Αιγύπτου.
Ο Αντώνιος είχε μάθει από πριν για τις κινήσεις του Οκταβιανού, είχε ήδη αρχίσει να ετοιμάζεται για πόλεμο, πριν ακόμα βγει η απόφαση εναντίον του. Αν και ζήτησε από την Κλεοπάτρα να μην παρέμβει και να μείνει στην Αίγυπτο, εκείνη αρνήθηκε και επέμενε να τον ακολουθήσει. Αυτός ήταν άλλωστε και ο λόγος που ο Πλάνκος και ο Τίτος εγκατέλειψαν τον Αντώνιο. Αφού συγκέντρωσε στρατό από όλες τις ανατολικές επαρχίες, προχώρησε προς την Ελλάδα. Αλλά έκανε πάλι λάθος και αντί να επιτεθεί αμέσως στη Ρώμη προτίμησε να καθυστερήσει, διασκεδάζοντας με την Κλεοπάτρα. Το χειμώνα του 33 – 32 π.Χ. τον πέρασε στην Έφεσο, όπου ήταν συγκεντρωμένος ο στρατός. Στη συνέχεια προχώρησαν στη Σάμο και μετά στην Αθήνα, απ' όπου έστειλε στην Ιταλία να ανακοινώσουν πως έπαιρνε διαζύγιο από την Οκταβία και να την διώξουν από το σπίτι του. Η Οκταβία έφυγε, παίρνοντας μαζί της και τα παιδιά του Αντώνιου από την Φουλβία, εκτός από τον Μάρκο Αντώνιο Αντύλλο, που ήταν μαζί με τον πατέρα του. Τότε ήταν που ο Οκταβιανός διάβασε τη διαθήκη του Αντωνίου στη Σύγκλητο.
Η ναυμαχία στο Άκτιο.
Ο Αντώνιος, αν και είχε πιο πολλές πιθανότητες να νικήσει στην ξηρά, αποφάσισε, παρασυρμένος από το περιβάλλον της Κλεοπάτρας, να πολεμήσει στην θάλασσα. Είχε, αρχικά, κοντά στα 500 πλοία, και ανάμεσα σε αυτά και τη ναυαρχίδα του πτολεμαϊκού στόλου "Αντωνιάς", αλλά τα περισσότερα από αυτά ήταν με ελάχιστο πλήρωμα, μεγάλα, πλούσια στολισμένα και δυσκίνητα. Αντίθετα με αυτόν, ο στόλος του Οκταβιανού, ήταν τέλεια επανδρωμένος, με πλοία μικρά και ευέλικτα.
Αρχικά, ο Οκταβιανός κάλεσε τον Αντώνιο να έρθει με τον στόλο του στον Τάραντα και το Βρινδήσιο, προσφέροντάς του αγκυροβόλιο και χρόνο για να οργανωθεί. Ο Αντώνιος απέρριψε την πρόκληση, και προκάλεσε με την σειρά του τον Οκταβιανό σε μονομαχία, ή, αν ήθελε, να παραταχθούν στα Φάρσαλα, όπως παλιότερα ο Καίσαρας με τον Πομπήιο. Ο Οκταβιανός πέτυχε μια πρώτη νίκη στις αρχές του 31 π.Χ., όταν ο Αγρίππας κατάφερε επιτυχώς να διασχίσει με τον στόλο τους την Αδριατική. Πέρασε το Ιόνιο και έφτασε σε μια περιοχή που λεγόταν Τορύνη. Ο Αντώνιος φοβούμενος μία επίθεση συγκέντρωσε τα πλοία του κοντά στο Άκτιο. Διάφοροι από την πλευρά του, όπως ο Δομίτιος και οι βασιλείς Αμύντας και Δηιόταρος, έφυγαν από αυτόν και πήγαν με τον Οκταβιανό, αυξάνοντας ακόμα περισσότερο τη δύναμη του τελευταίου. Αν και ο αρχηγός του πεζικού του, Κανίδιος, του πρότεινε να αποχωρήσουν και να δώσουν αργότερα μάχη στη στεριά, όταν θα είχε και τη βοήθεια των Γετών, η Κλεοπάτρα διαφώνησε. Αλλά τα πλοία της είχαν διαταχθεί έτσι που να είναι έτοιμα για φυγή μάλλον παρά για μάχη..
Η ναυμαχία ξεκίνησε στις 2 Σεπτεμβρίου του 31 π.Χ.. Ο Αντώνιος είχε κάψει τα περισσότερα Αιγυπτιακά πλοία, αφήνοντας μόνο 60, εξοπλίζοντας τα πιο καλά και μεγάλα. Ο Αντώνιος είχε το δεξί κέρας, ο Ποπλικόλας και ο Κλοίος το αριστερό και στο κέντρο οι Μάρκος Οκτάβιος και Μάρκος Ινστήιος. Ο Οκταβιανός παρέταξε τον Αγρίππα αριστερά και αυτός κράτησε το δεξί κέρας. Στο πεζικό ο Κανίδιος ήταν αρχηγός από την πλευρά του Αντώνιου και ο Ταύρος από την πλευρά του Οκταβιανού. Η έναρξη της ναυμαχίας καθυστέρησε λόγω άπνοιας. Όταν η ναυμαχία άρχισε, δεν έγινε ό,τι συνήθως μέχρι τότε, δηλαδή εμβολισμός του αντίπαλου πλοίου, γιατί τα μεν πλοία του Αντώνιου ήταν τεράστια και δεν μπορούσαν να κινηθούν εύκολα, τα δε πλοία του Οκταβιανού δεν είχαν την δύναμη να προκαλέσουν ζημιές σε αυτά του Αντωνίου. Έτσι, τα πλοία του Οκταβιανού προσέγγιζαν αυτά του Αντωνίου και η μάχη γινόταν μεταξύ των πληρωμάτων, σώμα με σώμα και με καταπέλτες που υπήρχαν στα πλοία του Αντωνίου. Ενώ η μάχη ήταν αμφίβολη, τα πλοία της Κλεοπάτρας, ξαφνικά, σήκωσαν πανιά και απομακρύνθηκαν προς την Πελοπόννησο. Μετά από λίγο, ο Αντώνιος ακολούθησε και αυτός την Κλεοπάτρα. Κάποια από τα πλοία του Οκταβιανού τον ακολούθησαν, αλλά μόλις οι Αιγύπτιοι τους επιτέθηκαν, οπισθοχώρησαν όλα, εκτός από αυτό του Ευρυκλή, που κατάφερε να εμβολίσει τη μία από τις δύο ναυαρχίδες των Αιγυπτίων, αλλά όχι αυτή στην οποία βρισκόταν ο Αντώνιος και η Κλεοπάτρα. Στη συνέχεια, αφού κατέφυγαν στο Ταίναρο, ο Αντώνιος ειδοποίησε τον Κανίδιο να υποχωρήσει προς την Ασία. Έπειτα επέστρεψαν στην Αφρική.
Στο Άκτιο ο στόλος του Αντώνιου συνέχισε να αντιστέκεται και τελικά όταν είχε πια υποστεί μεγάλες ζημιές από τα κύματα, παραδόθηκε. Αν και οι νεκροί δεν ήταν περισσότεροι από 5.000, σύμφωνα με τον Οκταβιανό είχαν κυριευθεί 300 πλοία. Στη στεριά ο στρατός του Αντώνιου δεν μπορούσαν να πιστέψουν πως ο αρχηγός τους τους είχε εγκαταλείψει και συνέχισαν να αμύνονται. Όταν μετά από επτά ημέρες ο Κανίδιος τους εγκατέλειψε και αυτός, παραδόθηκαν στον Οκταβιανό.
Ο θάνατος του Μάρκου Αντώνιου.
Ο Αντώνιος πήγε αρχικά στη Λιβύη, στέλνοντας την Κλεοπάτρα στην Αίγυπτο. Όταν ο αρχηγός του στρατού του στη Λιβύη αποστάτησε, προσπάθησε να αυτοκτονήσει, αλλά οι φίλοι του τον σταμάτησαν και τον έστειλαν στην Αλεξάνδρεια, όπου βρήκε την Κλεοπάτρα να επιχειρεί να μεταφέρει τα πλοία της από την στεριά του ισθμού που χώριζε τη Μεσόγειο από την Ερυθρά θάλασσα. Οι κάτοικοι της περιοχής Πέτρας, έκαψαν τα πρώτα πλοία, και τελικά η Κλεοπάτρα σταμάτησε. Ο Αντώνιος εγκαταστάθηκε σε ένα μέρος στην περιοχή του Φάρου, με μια παρέα φίλων, απομονωμένος από τους υπόλοιπους, μιμούμενος, όπως έλεγε, τη ζωή του Τίμωνα του Αθηναίου.
Εκεί τον βρήκε ο Κανίδιος, και του ανακοίνωσε την απώλεια των δυνάμεων στο Άκτιο, την προσχώρηση του Ηρώδη, του ανθρώπου που είχε τοποθετήσει ο ίδιος βασιλιά στην Ιουδαία, στην πλευρά του Οκταβιανού, καθώς και την αποστασία διαφόρων άλλων δυναστών. Ο Αντώνιος αποφάσισε να πάει κοντά στην Κλεοπάτρα και να προετοιμαστεί για το τέλος που έβλεπε πως πλησίαζε. Άρχισε τότε να παραθέτει ξανά συμπόσια στους φίλους του, ενώ η Κλεοπάτρα προσπαθούσε να ανακαλύψει έναν τρόπο για μία γρήγορη και, όσο γινόταν, λιγότερο οδυνηρή αυτοκτονία. Διέλυσαν τη σύνοδο των Αμιμητοβίων και δημιούργησαν μία καινούργια από φίλους που σκόπευαν να πεθάνουν μαζί τους. Αυτή ονομάστηκε σύνοδος των Συναποθανουμένων.
Έστειλαν πρέσβεις, ζητώντας από τον Οκταβιανό, η μεν Κλεοπάτρα την εξουσία της Αιγύπτου για τα παιδιά της, ο δε Αντώνιος να γυρίσει στη Ρώμη ως απλός πολίτης. Επίσης προσπάθησαν ανεπιτυχώς να αποτρέψουν τον Ηρώδη από την αποστασία. Ο Οκταβιανός αρνήθηκε την χάρη στον Αντώνιο, ενώ προέτρεψε την Κλεοπάτρα να θανατώσει τον Αντώνιο ή να τον εξορίσει, αν ήθελε να έχουν μία επιεική μεταχείριση τα παιδιά της. Τον Οκταβιανό κάλεσε πίσω στη Ρώμη ο Αγρίππας, γράφοντάς του για γεγονότα που ήθελαν την παρουσία του εκεί, αναβάλλοντας έτσι για λίγο τον πόλεμο.
Μόλις πέρασε ο χειμώνας, ο Οκταβιανός επιτέθηκε από τη Συρία και τη Λιβύη, κυριεύοντας το Πηλούσιο, και προχώρησε προς την Αλεξάνδρεια, το καλοκαίρι του 30 π.Χ.. Η Κλεοπάτρα είχε κατασκευάσει τάφο, όπου είχε συγκεντρώσει τους πιο σημαντικούς βασιλικούς θησαυρούς. Ο Αντώνιος, αφού αρχικά αντιμετώπισε τον Οκταβιανό σε θέση κοντά στον Ιππόδρομο, τον προκάλεσε σε μονομαχία, αλλά αυτός αρνήθηκε. Ύστερα, αποφάσισε να επιτεθεί, από στεριά και θάλασσα. Την ημέρα που θα γινόταν η επίθεση, την 1η Αυγούστου του 30 π.Χ., τα πλοία του Αντώνιου ενώθηκαν με αυτά του Οκταβιανού και επιτέθηκαν όλα μαζί στην πόλη. Βλέποντας αυτό, τον εγκατέλειψε και το ιππικό του. Όταν ηττήθηκε το πεζικό του, αναχώρησε για την πόλη, από τους λόφους που γινόταν η μάχη. Κατηγόρησε την Κλεοπάτρα πως τον πρόδωσε, και αυτή κλείστηκε στον τάφο της, ενώ έβαλε να του πουν πως αυτοκτόνησε. Ο Αντώνιος, μαθαίνοντας ότι η Κλεοπάτρα αυτοκτόνησε, διέταξε έναν πιστό του υπηρέτη, με το όνομα Έρως, να τον σκοτώσει. Όμως αυτός προτίμησε να αυτοκτονήσει. Τελικά, ο Αντώνιος αποφάσισε να ακολουθήσει το παράδειγμά του, τρυπώντας την κοιλιά του. Δεν πέθανε αμέσως όμως και ζήτησε από αυτούς που ήταν δίπλα του να τον σκοτώσουν. Τότε, μεταφέρθηκε στον τάφο της Κλεοπάτρας. Αυτή, εκεί, με τις δύο υπηρέτριές της που είχαν κλειστεί μαζί της, ανέσυραν με λουριά τον Αντώνιο μέσα στον τάφο. Εκεί ο Αντώνιος ξεψύχησε.
Σύμφωνα με τον Πλούταρχο, όταν ο Οκταβιανός έμαθε πως ο Αντώνιος πέθανε, άρχισε να θρηνεί και ζήτησε από τον Προκλήιο να μην αφήσει την Κλεοπάτρα να αυτοκτονήσει. Ο Προκληίος κατάφερε να συλλάβει την Κλεοπάτρα , την οποία συνάντησε αργότερα ο Οκταβιανός. Αυτή τον παρακάλεσε να της επιτρέψει να προσφέρει χοές στο νεκρό Αντώνιο, και εκείνος το επέτρεψε. Μετά από αυτό, αυτοκτόνησε και αυτή. Θάφτηκε μαζί με τον Αντώνιο. Ο γιος του Αντώνιου και της Φουλβίας, Αντύλλος, που βρισκόταν πάντα μαζί με τον πατέρα του, αποκεφαλίστηκε από τους στρατιώτες του Οκταβιανού. Ο Οκταβιανός μετέφερε τα παιδιά του Αντώνιου και της Κλεοπάτρας στη Ρώμη όπου τα περιέφερε στον θρίαμβό του. Αργότερα όμως, τα πήρε και αυτά υπό την προστασία της η Οκταβία.
Εξωτερική εμφάνιση.
Η μορφή του Μάρκου Αντώνιου μας είναι κυρίως γνωστή από τα διάφορα νομίσματα της εποχής και κάποιες, ελάχιστες, προτομές του, καθώς ο Οκταβιανός κατέστρεψε τους περισσότερους ανδριάντες του. Ο Πλούταρχος πάντως, δίνει μια περιγραφή του. Σύμφωνα με αυτή, ο Αντώνιος είχε ευγενική φυσιογνωμία, γενειάδα, πλατύ μέτωπο και αετίσια μύτη. Τα χαρακτηριστικά του έμοιαζαν με τους πίνακες του Ηρακλή, από τον οποίο πίστευαν, πως κατάγονταν οι Αντώνιοι (από τον γιό του Άντωνο). Ο Αντώνιος, που πίστευε αυτή την παράδοση, προσπαθούσε και με την ενδυμασία του να την επιβεβαιώνει. Φορούσε, όταν είχε να εμφανιστεί κάπου, ένα χιτώνα μέχρι το μηρό, κρεμούσε στο πλευρό του ένα μεγάλο σπαθί και φορούσε από πάνω ένα βαρύ μανδύα.
Η προσωπικότητα του Μάρκου Αντώνιου.
Ο Μάρκος Αντώνιος ήταν μία ενδιαφέρουσα προσωπικότητα. Αν και καταγόταν από μία οικογένεια, γνωστή μεν, αλλά χωρίς να έχει κάποια τεράστια επιρροή, κατάφερε με τη δύναμη και την αποφασιστικότητά του να αναδειχθεί στην εξουσία. Ο Πλούταρχος πίστευε, πως ο σκοπός για τον οποίο κατέκτησε την εξουσία ήταν, γιατί ήθελε να υποδουλώσει τους Ρωμαίους.
Ο Αντώνιος κατάφερε με τη συμπεριφορά του να γίνει αντιπαθής. Αυτή οφειλόταν, κατά ένα βαθμό, στη συνάντησή του με τον Κουρίωνα, που οδήγησε το νεαρό Αντώνιο στο να δημιουργήσει ένα μεγάλο χρέος διακοσίων πενήντα ταλάντων, περνώντας τον καιρό του μεθώντας, φλερτάροντας και κάνοντας τεράστια έξοδα. Όταν, νεαρός, κατέφυγε στην Ελλάδα έμαθε την τέχνη της ρητορείας. Φαίνεται πως πρέπει να ήταν πολύ καλός σε αυτό, αφού πολλές φορές κατάφερε να εντυπωσιάσει τους ακροατές του, όπως για παράδειγμά την ημέρα που μίλησε στην αγορά, στην κηδεία του Καίσαρα, ή όταν βρέθηκε να πολεμά τον Λέπιδο και μιλώντας στους στρατιώτες του (Λέπιδου), κατάφερε να τους πείσει να μην προβάλουν αντίσταση εναντίον του. Με τις πολεμικές του επιτυχίες απέκτησε σπουδαία φήμη στο στρατό, και μπορούσε άνετα να ζήσει με ελάχιστα όταν η κατάσταση στον πόλεμο το απαιτούσε.
Ήταν υπερβολικά γενναιόδωρος, καθώς συχνά προσέφερε μεγάλα δώρα στους φίλους του. Κάποια φορά, διέταξε να δοθούν σε κάποιον από τους φίλους του διακόσιες πενήντα χιλιάδες δραχμές (δεκίης). Ο ταμίας του, θέλοντας να του δείξει το μέγεθος του ποσού, έδωσε τα χρήματα μπροστά σε πολλούς και ρώτησε τον Αντώνιο τί ήταν όλα αυτά; Εκείνος απάντησε πως ήταν το δώρο του, αλλά επειδή νόμιζε πως η δεκίης ήταν περισσότερα, διέταξε να δώσουν τα διπλά. Συνήθιζε να διοργανώνει μεγάλα δείπνα και γιορτές, όπου μεθούσε και ξόδευε τεράστια ποσά. Ο Κικέρων έλεγε πως στους συνετούς ανθρώπους έγινε μισητός λόγω του τρόπου ζωής του. Σύμφωνα με τον Πλούταρχο κοιμόταν την ημέρα ή τριγυρνούσε με παράλογη συμπεριφορά, ενώ τα βράδια ήταν σε γλέντια και θέατρα ή μαζί με μίμους και γελωτοποιούς, που τον ακολουθούσαν παντού. Μάλιστα, αφού παρακολούθησε κάποια φορά τον γάμο ενός μίμου, εμφανίστηκε την επομένη στην αγορά, παραφουσκωμένος από το φαγητό, και έκανε εμετό πάνω στο ρούχο που κρατούσε κάποιος φίλος του. Συνήθιζε επίσης, συνεχίζει ο Πλούταρχος, να χρησιμοποιεί λιοντάρια στα άρματα και τα σπίτια διαφόρων οικογενειών για καταλύματα για πόρνες και οργανοπαίκτριες. Κάποτε, όταν πήγε στην Έφεσο, οι κάτοικοι τον υποδέχτηκαν σαν να ήταν ο Διόνυσος , θεός με τον οποίο προσπαθούσε να ταυτιστεί.
Ο Αντώνιος εμπιστευόταν εύκολα τους φίλους του και επηρεαζόταν από τους επαίνους και την κολακεία. Συχνά, όταν ανακάλυπτε πως έκανε κάποιο λάθος, είχε την δύναμη να το παραδεχθεί και να προσφέρει γενναιόδωρη αποζημίωση σε ένδειξη μετανοίας. 
Ιδιαίτερο ενδιαφέρον παρουσιάζουν οι σχέσεις του με το γυναικείο φύλο και κυρίως με την Κλεοπάτρα. Ο Πλούταρχος έχει την άποψη πως, κατά ένα μέρος, η σχέση υποταγής προς την Κλεοπάτρα οφειλόταν στην παλαιότερη σχέση του με τη Φουλβία, η οποία ήταν πολύ ισχυρή προσωπικότητα, και, η οποία, διαμόρφωσε τον χαρακτήρα του Αντωνίου απέναντι στις γυναίκες. Έτσι, όταν γνώρισε την Κλεοπάτρα, με τον ιδιαίτερα εντυπωσιακό χαρακτήρα της, παραδόθηκε εντελώς στις ορέξεις της πραγματοποιώντας κάθε επιθυμία που εξυπηρετούσε τα συμφέροντα της. Η Κλεοπάτρα κατάφερε να του προσφέρει έναν χαρούμενο τρόπο ζωής, ξεγνοιασιάς και καλοπέρασης. Αυτό οδήγησε στην επιδείνωση των ελαττωμάτων του και στην καταστροφή του, αφού άλλοτε έπαιρνε βιαστικές αποφάσεις και άλλοτε υποχωρούσε μπροστά στις λανθασμένες επιλογές της. Αν και η Οκταβία, η νόμιμη σύζυγός του, ήταν, σύμφωνα με τον Πλούταρχο, πιο όμορφη και πιο νέα από την ερωμένη του Κλεοπάτρα, δεν δίστασε να την παρατήσει για χάρη της δεύτερης, παρά τις επιπτώσεις που γνώριζε πως θα είχαν οι πράξεις του. Αναζητώντας περισσότερο χρόνο για να βρίσκεται κοντά στην Κλεοπάτρα, παράτησε σπουδαίες ευκαιρίες για κατορθώματα. Αυτό έγινε και η αιτία που μετά τις αποτυχίες του σε διάφορες εκστρατείες κατηγορήθηκε ότι είχε πετύχει πιο μεγάλα κατορθώματα όταν δεν ήταν ο ίδιος παρών, αλλά είχε στείλει τους στρατηγούς του σε αυτά.
Δεν δίστασε να παραδώσει τον αδελφό της μητέρας του, για να σκοτώσει τον Κικέρωνα και να εξευτελίσει τον νεκρό ρήτορα. Αντίθετα συμπεριφέρθηκε με τιμές στο νεκρό Βρούτο. Η πτώση του οφειλόταν στον ίδιο, αφού εγκατέλειψε, πρώτος αυτός, τους πιστούς σε αυτόν άνδρες.
Ο Μάρκος Αντώνιος στην τέχνη.
Ο έρωτάς του με την Κλεοπάτρα και η περιπετειώδης ζωή του έχουν εμπνεύσει διάφορους καλλιτέχνες.
Αρχαίες πηγές.
Κύριες πηγές για τον Αντώνιο αποτελούν τα παρακάτω έργα:
Αναφορές σε άλλους συγγραφείς
Άλλες πηγές.
Στα Αγγλικά

</doc>
<doc id="59342" url="https://el.wikipedia.org/wiki?curid=59342" title="Σκιπίων ο Αφρικανός">
Σκιπίων ο Αφρικανός

Ο Πόπλιος Κορνήλιος Σκιπίων ο Αφρικανός ("Publius Cornelius Scipio Africanus", 235 π.Χ. - 183 π.Χ.), γνωστός και ως Σκιπίων ο Αφρικανός, ήταν στρατηγός κατά το Β΄ Καρχηδονιακό Πόλεμο και πολιτικός της Ρωμαϊκής Δημοκρατίας.
Βιογραφία.
Ο Σκιπίων γεννήθηκε στα 235 π.Χ. και, ενώ ακόμη ήταν πολύ νέος, έλαβε μέρος στη μάχη που έγινε στον Τίκινο ποταμό και σύμφωνα με μία παράδοση έσωσε μάλιστα και τη ζωή του πατέρα του. Όταν οι Ρωμαίοι νικήθηκαν στις Κάννες, ο Σκιπίων, επικεφαλής ενός σώματος νεαρών πολεμιστών, αγωνίστηκε για τη διάσωση της πατρίδας του.
Όταν έγινε ανθύπατος της Ισπανίας, κυρίευσε την Καρχηδόνα κι αργότερα νίκησε τον Ασδρούβα, τον αδελφό του Καρχηδόνιου στρατηγού Αννίβα. Στα 207 π.Χ. έγινε ύπατος και, για να αναγκάσει τον Αννίβα να εκκενώσει την Ιταλία, μετέφερε τον πόλεμο στην Μικρά Αφρική, εκστρατεύοντας εναντίον των Καρχηδονίων. Στη μάχη των "Μεγάλων Πεδίων" κατόρθωσε να τους νικήσει. Ως εκ τούτου, πέτυχε να επισπεύσει την ανάκληση του Αννίβα στην Καρχηδόνα. Εγκαταλείποντας τις μέχρι προ τινός κατακτήσεις του, ο Αννίβας αποχώρησε εσπευσμένα από την ιταλική χερσόνησο, και το επίκεντρο του πολέμου μεταφέρθηκε στη Βόρεια Αφρική. Η καθοριστική νίκη του Σκιπίωνα στη Ζάμα (202 π.Χ.) οδήγησε στη λήξη του Δεύτερου Καρχηδονιακού πολέμου. Μετά από την ειρήνη που υποχρεώθηκε να συνάψει ο Αννίβας, ο Σκιπίων γύρισε στη Ρώμη θριαμβευτής και για το θρίαμβο που πέτυχε, επονομάστηκε "Αφρικανός".
Ανέλαβε μεγάλα αξιώματα κι εγένετο ακόμα και πρόεδρος της συγκλήτου. Στην εκστρατεία όμως που ανέθεσε στον αδελφό του, εναντίον του Αντιόχου Γ', και στην οποία πήρε μέρος και ο ίδιος, απέτυχε και κατηγορήθηκε από τους Ρωμαίους, επειδή συνθηκολόγησε με τον Αντίοχο. Μετά από αυτό το γεγονός, ο Σκιπίων αυτοεξορίστηκε στο Λιτέρνο. Λέγεται ότι πριν το τέλος του ζήτησε να ταφεί μακριά από την πόλη της Ρώμης, την οποία θεωρούσε αχάριστη.

</doc>
<doc id="59344" url="https://el.wikipedia.org/wiki?curid=59344" title="Βασίλισσα Όλγα ΙΙ (Αντιτορπιλλικό)">
Βασίλισσα Όλγα ΙΙ (Αντιτορπιλλικό)



</doc>
<doc id="59347" url="https://el.wikipedia.org/wiki?curid=59347" title="Διηλεκτρικό">
Διηλεκτρικό

Το διηλεκτρικό είναι μονωτής με χαρακτηριστική την ιδιότητα να πολώνει τα ηλεκτρικά φορτία του όταν τοποθετείται μέσα σε ηλεκτρικό πεδίο. Τα διηλεκτρικά υλικά, σε σχέση με τους λοιπούς μονωτές, εμφανίζουν σε μεγάλο βαθμό το φαινόμενο αυτό της πόλωσης. Η ιδιότητά τους αυτή τους καθιστά χρήσιμους για την παραγωγή πυκνωτών, όπου το διηλεκτρικό τοποθετείται μεταξύ των οπλισμών του πυκνωτή και καθορίζει τη βασική ιδιότητα του πυκνωτή, τη χωρητικότητα, καθώς και το όριο της ηλεκτρικής τάσης υπό την οποία ο πυκνωτής μπορεί να λειτουργεί ομαλά (χωρίς δηλαδή να ξεσπούν σπινθήρες μεταξύ των οπλισμών του).

</doc>
<doc id="59351" url="https://el.wikipedia.org/wiki?curid=59351" title="Τόμας Μάζαρικ">
Τόμας Μάζαρικ

Ο Τόμας Μάζαρικ ("Tomáš Garrigue Masaryk", 7 Μαρτίου 1850 – 14 Σεπτεμβρίου 1937) ήταν Τσέχος πολιτικός, κοινωνιολόγος και φιλόσοφος, ο οποίος ήταν συνήγορος της τσεχοσλοβάκικης ανεξαρτησίας κατά τη διάρκεια του Α΄ Παγκόσμιου Πολέμου και έπειτα ο πρώτος Πρόεδρος της Τσεχοσλοβακίας.
Ο γιος ενός αμαξά από τη Μοραβία έγινε καθηγητής του Πανεπιστημίου της Πράγας και πριν τον Πρώτο Παγκόσμιο Πόλεμο ήταν γνωστός κοινωνιολόγος, φιλόσοφος και πολιτικός ηγέτης. Υπήρξε μέλος του Αυστριακού Κοινοβουλίου και εκπρόσωπος των Σλάβων κατά τη διάρκεια της μοναρχίας των Αψβούργων. Το 1915 εγκατέλειψε την Αυστρία και ηγήθηκε του πολιτικού κινήματος για την ανεξαρτησία της Βοημίας και την ενοποίηση των Τσέχων και Σλοβάκων σε ένα κράτος. Ταξίδεψε στη Γαλλία, την Ιταλία, στη Βρετανία, τις ΗΠΑ και τη Ρωσία και επέστρεψε στη χώρα του ως ο πρώτος πρόεδρος της Τσεχοσλοβακίας στο τέλος του 1918. Παρέμεινε πρόεδρος ως το 1935.

</doc>
<doc id="59352" url="https://el.wikipedia.org/wiki?curid=59352" title="Φερντινάντ Λασσάλ">
Φερντινάντ Λασσάλ

 
Ο Φερντινάντ Λασσάλ ("Ferdinand Johann Gottlieb Lassalle", 11 Απριλίου 1825 - 31 Αυγούστου 1864) ήταν Γερμανός νομικός, φιλόσοφος και σοσιαλιστής πολιτικός ακτιβιστής και ο εμπνευστής του διεθνούς τύπου σοσιαλισμού στη Γερμανία.
Ο Φερντινάντ Λασσάλ γεννήθηκε στις 11 Απριλίου του 1825 στο Βρότσλαβ της Σιλεσίας από μία ευημερούσα εβραϊκή οικογένεια με καταγωγή από την Άνω Σιλεσία. Συμμετείχε στην Επανάσταση του 1848. Έγραψε το "Σύστημα των κεκτημένων δικαίων", τη "Φιλοσοφία του Ηράκλειτου" κ.λπ. Σκοτώθηκε σε μονομαχία.

</doc>
<doc id="59356" url="https://el.wikipedia.org/wiki?curid=59356" title="Βερενίκη">
Βερενίκη

Βερενίκη είναι ένα ελληνικό γυναικείο όνομα, που προέρχεται από την Αρχαία Μακεδονία. Το λήμμα "Βερενίκη" μπορεί να αναφέρεται:

</doc>
<doc id="59362" url="https://el.wikipedia.org/wiki?curid=59362" title="Βεστφάλενσταντιον">
Βεστφάλενσταντιον



</doc>
<doc id="59363" url="https://el.wikipedia.org/wiki?curid=59363" title="Κεφαλληνία (αερόστρωμνο αποβατικό)">
Κεφαλληνία (αερόστρωμνο αποβατικό)

Το ΠΤΜ «Κεφαλληνία» L-180 είναι το πρώτο Πλοίο Ταχείας Μεταφοράς (ΠΤΜ) που παρελήφθηκε από το Ελληνικό Πολεμικό Ναυτικό. Είναι ρωσικής προελεύσεως και σχεδιάσεως, τύπου Zubr (Νατοϊκή ονομασία POMORNIK). Ναυπηγήθηκε το 1993 στην Αγία Πετρούπολη και παραδόθηκε στο Ρωσικό Ναυτικό το 1994. Το 2000 αγοράστηκε από την Ελλάδα. Σύμφωνα με την σύμβαση που υπογράφηκε έγινε από την Ρωσική πλευρά πλήρης επισκευή όλων των συστημάτων του σκάφους με κύριες μετασκευές στα συστήματα ψύξεως ελαίου των κυρίων μηχανών, την προσθήκη δύο επιπλέον συστημάτων κλιματισμού και την προσθήκη δύο μετατροπέων ηλεκτρικής ισχύος. Από τον Οκτώβριο έως τον Νοέμβριο του 2000 διεξήχθησαν οι έλεγχοι του σκάφους εν όρμω (harbor trials) και εν πλω (sea trials) στην Αγία Πετρούπολη Ρωσίας.
Η επίσημη παραλαβή του πλοίου από το Πολεμικό Ναυτικό και η ύψωση της Ελληνικής Σημαίας έγινε στις 22 Ιανουαρίου 2001.

</doc>
<doc id="59367" url="https://el.wikipedia.org/wiki?curid=59367" title="Πεζοναύτες">
Πεζοναύτες

Οι πεζοναύτες (αγγλικά: "marine corps") αποτελούν κλάδο των ενόπλων δυνάμεων μίας χώρας που μεταφέρεται συνήθως από τον στόλο. Προορίζεται για τη διεξαγωγή αμφίβιων ή/και συνδυασμένων επιχειρήσεων με την συμμετοχή και άλλων όπλων(πεζικού, τεθωρακισμένων, αεροσκαφών, ελικοπτέρων και πλοίων). Ο ρόλος και η οργάνωση των πεζοναυτών διαφέρει μεταξύ των χωρών.

</doc>
<doc id="59368" url="https://el.wikipedia.org/wiki?curid=59368" title="Χέλμουτ Κολ">
Χέλμουτ Κολ

Ο Χέλμουτ Κολ (, 3 Απριλίου 1930 - 16 Ιουνίου 2017) ήταν Γερμανός πολιτικός και διετέλεσε Καγκελάριος της Γερμανίας. Γεννήθηκε στο Λουντβιχσχάφεν το 1930. Το 1947 εισήλθε στη Χριστιανοδημοκρατική Ένωση της Γερμανίας (CDU). Το 1950 τελείωσε τις γυμνασιακές του σπουδές. Από το 1950 ως το 1958 σπούδασε νομικά, κοινωνικές και πολιτικές επιστήμες και ιστορία στο Πανεπιστήμιο της Φρανκφούρτης και της Χαϊδελβέργης. Από το 1953 ως το 1973 ήταν μέλος της Κεντρικής Οικονομικής Διεύθυνσης της Τοπικής Ένωσης της Χριστιανοδημοκρατικής Ένωσης του Παλατινάτου. Παράλληλα από το 1954 ως το 1961 υπήρξε Αναπληρωτής Πρόεδρος της Τοπικής Ένωσης Νέων στο Παλατινάτο της Ρηνανίας. Από το 1955 ως το 1966 υπήρξε μέλος της Τοπικής Διοίκησης του Χριστιανοδημοκρατικού Κόμματος στο Παλατινάτο της Ρηνανίας.
Το 1958 έγινε διδάκτορας της Φιλοσοφίας. Από το 1959 ως το 1969 υπήρξε εισηγητής της ένωσης χημικών βιομηχανιών στο Λουντβιχσχάφεν. Την περίοδο 1959-1976 υπήρξε μέλος της Βουλής του Παλατινάτου της Ρηνανίας. Από το 1960 ως το 1967 διατέλεσε Πρόεδρος της Κοινοβουλευτικής ομάδας του Χριστιανοδημοκρατικού Κόμματος στο Συμβούλιο της Λουντβιχσχάφεν. Από το 1961 ως το 1963 διετέλεσε Αναπληρωτής Πρόεδρος και από το 1963 ως το 1969 Πρόεδρος της Κοινοβουλευτικής ομάδας του Χριστιανοδημοκρατικού Κόμματος στη Βουλή του Παλατινάτου της Ρηνανίας.
Από το 1964 ήταν μέλος της Ομοσπονδιακής Προεδρίας του Χριστιανοδημοκρατικού Κόμματος. Από το 1966 ως το 1973 χρημάτισε Πρόεδρος της Τοπικής Ένωσης του Χριστιανοδημοκρατικού Κόμματος (CDU) στο Παλατινάτο της Ρηνανίας. Από το 1969 ως το 1973 διατέλεσε Αναπληρωτής Πρόεδρος της Ομοσπονδίας του χριστιανοδημοκρατικού Κόμματος (CDU). Από το 1969 ως το 1976 διατέλεσε Πρωθυπουργός του κρατιδίου Ρηνανία-Παλατινάτο.
Από το 1973 ήταν Ομοσπονδιακός Πρόεδρος της Χριστιανοδημοκρατικής παράταξης (CDU) και από το 1976 μέλος της Ομοσπονδιακής Βουλής της Γερμανίας. Από το 1976 ως το 1982 διατέλεσε Πρόεδρος της Κοινοβουλευτικής ομάδας του Χριστιανοδημοκρατικού (CDU) και Χριστιανοκοινωνικού (CSU) κόμματος στην ομοσπονδία της Γερμανίας. Από το 1982 ήταν καγκελάριος της Δυτικής Γερμανίας και μετά την ενοποίησή της με την Ανατολική, Καγκελάριος της ενιαίας Γερμανίας μέχρι το 1998. Ήταν ο μακροβιότερος Καγκελάριος της Γερμανίας, μετά τον Όττο φον Μπίσμαρκ. Μετά την αποχώρησή του από την πολιτική η υστεροφημία του αμαυρώθηκε με την εμπλοκή του σε σκάνδαλο παράνομης χρηματοδότησης του Χριστιανοδημοκρατικού Κόμματος.
Πέθανε στις 16 Ιουνίου 2017.

</doc>
<doc id="59371" url="https://el.wikipedia.org/wiki?curid=59371" title="Κόνραντ Αντενάουερ">
Κόνραντ Αντενάουερ

Ο Κόνραντ Αντενάουερ ("Konrad Hermann Joseph Adenauer", 5 Ιανουαρίου 1876 – 19 Απριλίου 1967) ήταν Γερμανός πολιτικός, που διετέλεσε ως ο πρώτος μεταπολεμικός καγκελάριος της Γερμανίας (Δυτικής Γερμανίας) από το 1949 έως το 1963. Υπήρξε επίσης δήμαρχος της Κολωνίας.
Τα πρώτα χρόνια.
Γεννήθηκε το 1876 στην Κολωνία της Ρηνανίας και ήταν γιος του δικαστικού υπαλλήλου Γιόχαν Άντεναουερ. Σπούδασε νομικά και πολιτική οικονομία στα πανεπιστήμια του Φράιμπουργκ, του Μονάχου και της Βόννης. Επέστρεψε στην ιδιαίτερη πατρίδα του και ιδιώτευσε εκεί ως δικηγόρος για μικρό διάστημα.
Τα πρώτα του πολιτικά βήματα στην Κολωνία.
Το 1906 έγινε μέλος του Κόμματος του Κέντρου και την ίδια χρονιά εκλέχτηκε δημοτικός σύμβουλος στην Κολωνία. Το 1909 επανεξελέγη πρώτος. Από τότε μέχρι το 1917 ανέλαβε διάφορα δημοτικά αξιώματα όπως αυτό του υπευθύνου των οικονομικών του δήμου ή αυτό της ευθύνης του επισιτισμού της Κολωνίας κατά τον Α΄ παγκόσμιο πόλεμο. Το 1917 το δημοτικό συμβούλιο τον εξέλεξε δήμαρχο, θέση στην οποία παρέμεινε μέχρι το 1933. Ως δήμαρχος της Κολωνίας οι σύμμαχοι, αμέσως μετά τη λήξη του Α΄ Παγκόσμιου Πολέμου, πρότειναν στον Άντεναουερ την προεδρία μιας επιτροπής, της οποίας το έργο θα ήταν να μελετήσει τη δημιουργία μιας αυτόνομης Ρηνανίας, αφού η Συνθήκη των Βερσαλλιών προέβλεπε την παραχώρηση περιοχών της Ρηνανίας στους συμμάχους για περίοδο περίπου 10 χρόνων. Οι απόψεις που τότε εξέφρασε, δηλαδή περί σύστασης της δημοκρατίας της Ρηνανίας, συνάντησαν αντιδράσεις από τους συμπατριώτες του, με αποτέλεσμα να αποστασιοποιηθεί από την κεντρική πολιτική σκηνή, παραμένοντας, βέβαια, στη θέση του δημάρχου. Σημαντικά έργα επί θητείας του στον δημαρχιακό θώκο ήταν η δημιουργία πανεπιστημίου στην Κολωνία, αλλά και η εξέλιξη της ευρύτερης περιοχής σε σύγχρονο βιομηχανικό κέντρο. Επίσης, κατασκεύασε τον πρώτο αυτοκινητόδρομο που συνέδεε την Κολωνία με τη Βόννη.
Μετά την άνοδο του Χίτλερ στην εξουσία.
Η άνοδος του Χίτλερ στην εξουσία είχε ως αποτέλεσμα την καθαίρεσή του από τη θέση του δημάρχου στις 12 Μαρτίου 1933, από τον Χέρμαν Γκαίριγκ. Αιτία ήταν οι απόψεις που είχε εκφράσει κατά καιρούς εναντίον του Χίτλερ. Καθοριστικό, βέβαια, γεγονός σε αυτή την απόφαση έπαιξε και η κίνηση του Αντενάουερ να απουσιάσει από την επίσημη υποδοχή του Χίτλερ στην Κολωνία, αλλά και η εντολή του στις αστυνομικές δυνάμεις να αφαιρεθούν όλα τα εμβλήματα με τον αγκυλωτό σταυρό που είχαν αναρτηθεί στην πόλη προς τιμήν του νέου καγκελάριου. Τον επόμενο χρόνο φυλακίστηκε με την κατηγορία της υπεξαίρεσης μετά τη Νύχτα των Μεγάλων Μαχαιριών και την εκκαθάριση του Ερνστ Ρεμ. Στις 21 Ιουλίου 1944 συνελήφθη από την Γκεστάπο με την κατηγορία της συμμετοχής του στο κίνημα των στρατηγών. Αν και κατάφερε να δραπετεύσει προσωρινά, συνελήφθη εκ νέου.
Μετά τον πόλεμο.
Με τη λήξη του Β΄ Παγκόσμιου Πολέμου ο διορίστηκε από τους Αμερικανούς δήμαρχος της Κολωνίας, αλλά οι Βρετανοί, που στο μεταξύ είχαν αναλάβει τη διοίκηση της πόλης, τον καθαίρεσαν μερικούς μήνες αργότερα. Υπήρξε από τους ιδρυτές της Χριστιανοδημοκρατικής Ένωσης, της οποίας εξελέγη πρόεδρος. Το 1946 εκλέχθηκε βουλευτής στο κοινοβούλιο του κρατιδίου της Βόρειας Ρηνανίας-Βεστφαλίας και το 1948-1949 εξελέγη πρόεδρος της κοινοβουλευτικής επιτροπής και των τριών δυτικών ζωνών, που σκοπό είχε τη δημιουργία συντάγματος. Τότε κατάρτισε τον νέο καταστατικό χάρτη δημιουργώντας το νέο ομοσπονδιακό κράτος της Δυτικής Γερμανίας.
Θητεία ως καγκελάριος.
Στις εκλογές του 1949 τέθηκε επικεφαλής του κόμματος των Χριστιανοδημοκρατικών και κατάφερε να νικήσει τον αντίπαλό του, τον Κουρτ Σουμάχερ, αρχηγό των Σοσιαλδημοκρατών συγκεντρώνοντας 31%, δηλαδή 139 έδρες, έναντι 29,2%, δηλαδή 131 εδρών του δεύτερου. Στις 15 Σεπτεμβρίου σχημάτισε κυβέρνηση συνασπισμού, χωρίς όμως τη συμμετοχή των Σοσιαλδημοκρατών, στην οποία και εκλέχτηκε καγκελάριος σχεδόν κατά τύχη, με μία και μόνη ψήφο διαφορά, για να αναδειχθεί ο μακροβιότερος μετά τον Όττο φον Μπίσμαρκ Γερμανός ηγέτης. Το 1951 ανέλαβε το υπουργείο Εξωτερικών της χώρας του. Η αναθεώρηση του καθεστώτος κατοχής το 1951, άνοιξε το δρόμο για την εξομάλυνση των σχέσεων με άλλες χώρες, εκτός των τεσσάρων δυνάμεων κατοχής -Μεγάλη Βρετανία, Η.Π.Α., Γαλλία, Ε.Σ.Σ.Δ.- και την ίδια χρονιά ο Άντεναουερ υπέγραψε στο Παρίσι τη συνθήκη για την ίδρυση της Ευρωπαϊκής Κοινότητας Άνθρακα και Χάλυβα, από την οποία γεννήθηκε λίγα χρόνια αργότερα η Ε.Ο.Κ.. Στις εκλογές στις 6 Σεπτεμβρίου 1953 το κόμμα του αύξησε το ποσοστό του στο 45,3%, σχηματίζοντας στις 23 Οκτωβρίου του ίδιου χρόνου κυβέρνηση. Τον Μάρτιο του 1954 ο Άντεναουερ επισκέφθηκε την Ελλάδα, όπου και τον υποδέχθηκε ο τότε βασιλιάς Παύλος, για εκτενείς συνομιλίες με την ελληνική κυβέρνηση σε οικονομικά θέματα.
Το 1955 η Δυτική Γερμανία έγινε μέλος του ΝΑΤΟ, τον Μάιο του ίδιου χρόνου, δέκα χρόνια μετά την ταπεινωτική ήττα της ναζιστικής Γερμανίας, η Ομοσπονδιακή Γερμανία ανέκτησε πλήρως τα κυριαρχικά της δικαιώματα και το φθινόπωρο, μετά την επίσκεψη Άντεναουερ στη Μόσχα, αποκατέστησε τις διπλωματικές σχέσεις με την Ε.Σ.Σ.Δ. του Νικίτα Χρουστσόφ.
Το 1957 ο Άντεναουερ επανεξελέγη με ποσοστό 50,2% συγκεντρώνοντας 270 έδρες και το 1961 κέρδισε για τελευταία φορά τις εκλογές, συγκεντρώνοντας το 242 έδρες. Οι εσωκομματικές όμως διαμάχες με κύριο υποκινητή τον Λούντβιγκ Έρχαρντ, τον οποίο χαρακτήριζε αχάριστο, εμπόδισαν τον Άντεναουερ να ολοκληρώσει τη θητεία του. Παραιτήθηκε από τη θέση του καγκελαρίου στις 15 Οκτωβρίου 1963 και αποσύρθηκε από την πολιτική σε ηλικία 87 ετών.
Επί θητείας του η Δυτική Γερμανία διατήρησε τις βιομηχανικές εγκαταστάσεις της στα εδάφη της, με τη σύμφωνη γνώμη των συμμάχων. Στην εξωτερική πολιτική ο Άντεναουερ προέβαλε τη Δυτική Γερμανία ως το μόνο ελεύθερο γερμανικό κράτος, αφού η Ανατολική σύμφωνα με αυτόν βρισκόταν υπό κατοχή. Κορυφαία προσωπικότητα της μεταπολεμικής Δυτικής Γερμανίας, ο Κόνραντ Άντεναουερ ήταν ο ηγέτης που καθοδήγησε την ανασυγκρότηση της χώρας του από τα συντρίμμια του Β΄ Παγκόσμιου Πολέμου. Κατανόησε γρήγορα τη σημασία που είχε για τις Ηνωμένες Πολιτείες η ύπαρξη μιας ισχυρής Δυτικής Γερμανίας ως αναχώματος της σοβιετικής επιρροής κι έτσι κατέστησε την πειθήνια συμμόρφωση της Βόννης στους σχεδιασμούς της Ουάσινγκτον ακρογωνιαίο λίθο της πολιτικής του. Μιας πολιτικής απόλυτα επιτυχημένης, αφού έτσι κατόρθωσε να ξεπεράσει τους περιορισμούς στον στρατιωτικό επανεξοπλισμό της ηττημένης χιτλερικής Γερμανίας. Γνήσιο τέκνο του ψυχρού πολέμου, ο Άντεναουερ αντιστάθηκε στις Η.Π.Α. σε ένα και μόνο θέμα: την προσέγγιση με το ανατολικό γερμανικό κράτος, την υπό σοβιετική επιρροή Λαοκρατική Δημοκρατία της Γερμανίας. Πίστευε ότι κάποτε η Δυτική Γερμανία θα κατόρθωνε να απορροφήσει πάλι την Ανατολική κι έτσι απειλούσε με διακοπή διπλωματικών σχέσεων οποιαδήποτε χώρα εκδήλωνε πρόθεση αποκατάστασης διπλωματικών σχέσεων με την Ανατολική Γερμανία (πλην της Ε.Σ.Σ.Δ.). Κατανόησε επίσης ότι η αποκατάσταση σχέσεων με τη Γαλλία ήταν απαραίτητη για την ανεμπόδιστη ανάπτυξη της Δυτικής Γερμανίας, δεδομένου ότι το Παρίσι ήταν αυτό που είχε τους μεγαλύτερους φόβους από ενδεχόμενη αναβίωση του γερμανικού μιλιταρισμού. Μεθοδικά κατόρθωσε να διασκεδάσει τις γαλλικές ανησυχίες και να αποκαταστήσει με τον Σαρλ ντε Γκωλ σχέσεις τόσο στενές, ώστε ο γαλλογερμανικός άξονας να αποτελέσει τη βάση οικοδόμησης της Ε.Ο.Κ. Η σχέση αυτή μεταξύ Γαλλίας και Γερμανίας βασίστηκε στη συμφωνία πολιτικού προβαδίσματος και οικονομικής ενίσχυσης της Γαλλίας, με αντάλλαγμα την άρση των γαλλικών αντιρρήσεων για επανεξοπλισμό της Γερμανίας και σταδιακή άρση του καθεστώτος κατοχής της από τους συμμάχους. Η φιλία του Κόνραντ Άντεναουερ με τον Σαρλ ντε Γκωλ, η οποία θεμελίωσε το γαλλογερμανικό άξονα και την ενωμένη Ευρώπη, επισφραγίστηκε με την υπογραφή της γαλλογερμανικής συνθήκης στο Παρίσι στις 22 Ιανουαρίου του 1963. 
Η προσωπική ζωή και το τέλος.
Ήταν νυμφευμένος με την Έμμα Βάγιερ (Emma Weyer), κόρη πλούσιας οικογένειας και ανιψιά του πρώην δημάρχου της Κολωνίας Μαξ Βάλραφ, με την οποία είχε αποκτήσει τρία παιδιά και η οποία απεβίωσε κατά τη διάρκεια του Α΄ Παγκόσμιου Πολέμου. Νυμφεύθηκε σε δεύτερο γάμο το 1919 την Αουγκούστε (Αυγούστα) Τσίνσερ (Auguste Zinsser), με την οποία απέκτησε άλλα τέσσερα παιδιά.
Ο Κόνραντ Άντεναουερ άφησε ειρηνικά την τελευταία του πνοή στο σπίτι του, σε βαθύτατο γήρας καθώς ήταν 91 ετών, στις 19 Απριλίου 1967. Στις 22 Απριλίου η σορός του τέθηκε σε λαϊκό προσκύνημα στον καθεδρικό ναό της Κολωνίας, με τιμητική φρουρά έξι ανδρών της Bundeswehr. Στη νεκρώσιμη ακολουθία της 25ης Απριλίου συμμετείχαν ανώτατοι εκπρόσωποι 54 χωρών και 14 διεθνών οργανισμών — μεταξύ τους ο πρόεδρος των Η.Π.Α. Λίντον Τζόνσον, ο Γάλλος πρόεδρος Σαρλ ντε Γκωλ, ο Βρετανός πρωθυπουργός Χάρολντ Ουίλσον κ.ά..
Το 2003 ψηφίστηκε ως ο σπουδαιότερος Γερμανός όλων των εποχών.

</doc>
<doc id="59377" url="https://el.wikipedia.org/wiki?curid=59377" title="Βίλι Μπραντ">
Βίλι Μπραντ



</doc>
<doc id="59378" url="https://el.wikipedia.org/wiki?curid=59378" title="Βίλλυ Μπραντ">
Βίλλυ Μπραντ

Ο Βίλλυ Μπραντ ("Willy Brandt", 18 Δεκεμβρίου 1913 - 8 Οκτωβρίου 1992) ήταν Γερμανός πολιτικός, ο οποίος ήταν ηγέτης του Σοσιαλδημοκρατικού Κόμματος της Γερμανίας (SPD) από το 1964 έως το 1987 και υπηρέτησε ως καγκελάριος της Ομοσπονδιακής Δημοκρατίας της Γερμανίας (Δυτική Γερμανία) από το 1969 έως το 1974. 
Η ζωή του.
Ο Βίλλυ Μπραντ γεννήθηκε στις 18 Δεκεμβρίου 1913 στη Λυβέκη. Η μητέρα του ήταν μια πωλήτρια καταστήματος και αγνώστου πατρός. Το πραγματικό του όνομα ήταν Χέρμπερτ Καρλ Φραμ. Το Μπραντ είναι ψευδώνυμο. Σε μικρή ηλικία εργάζεται ως μαθητευόμενος σε ένα ράφτη. Ο παππούς εργάτης σε αγροκτήματα ανήκει στους σοσιαλιστές και τον επηρεάζει. Έτσι σε νεαρή ηλικία εντάσσεται στα "Κόκκινα Γεράκια" τη νεολαία των σοσιαλιστών. Λαμβάνει υποτροφία για να φοιτήσει στο Λύκειο Γιόχαν Χάιμ. Εντάσσεται στη Σοσιαλιστική Νεολαία ενώ προσεγγίζει και το Κομμουνιστικό Κόμμα,χωρίς να γίνει μέλος του. Συνδέεται με τον σοσιαλιστή βουλευτή Γιούλιους Λέμπερ τόσο στενά που ο Μπραντ τον θεωρούσε ως "δεύτερο πατέρα του".
Το 1933 εγκατέλειψε τη Γερμανία, γιατί ήταν ενάντιος στους Ναζί: οργάνωσε διαδήλωση διαμαρτυρίας για τη σύλληψη του Λέμπερ από τους Ναζί. Φεύγει κρυφά με αλιευτικό για τη Νορβηγία. Συνεργάστηκε με τη νορβηγική αντίσταση. Παράλληλα σπουδάζει Δίκαιο και Οικονομία στο Πανεπιστήμιο του Όσλο. Με το ψευδώνυμο Βίλλυ Μπραντ έρχεται ως ανταποκριτής του σκανδιναβικού τύπου στο Βερολίνο για να παρακολουθήσει τους Ολυμπιακούς Αγώνες και να συνεργαστεί με τη γερμανική αντίσταση. Πηγαίνει στην Ισπανία και μελετά τον Φρανκισμό.
Συνεργάζεται στη δημιουργία αντιστασιακής οργάνωσης, της Μέτρο. Όταν συλλαμβάνεται από την Γκεστάπο, έχει προλάβει να φορέσει νορβηγική στρατιωτική στολή και δεν κρατείται παρά μόνο 15 ημέρες και αφήνεται ελεύθερος. Καταφεύγει στη Σουηδία όπου ασχολείται με τη δημοσιογραφία.
Το 1945 επέστρεψε στη Γερμανία με νορβηγική υπηκοότητα και έλαβε και πάλι τη γερμανική υπηκοότητα. Εργάστηκε στη δημόσια διοίκηση του Βερολίνου και έγινε δήμαρχος το 1957. Συνέβαλε πολύ στη διαμόρφωση του προγράμματος των Σοσιαλδημοκρατών. Διατέλεσε υπουργός Εξωτερικών σε κυβέρνηση συνεργασίας με τους Χριστιανοδημοκράτες.
Καγκελάριος.
Νικητές στις βουλευτικές εκλογές της 28ης Σεπτεμβρίου αναδείχθηκαν, με 46,1% οι Χριστιανοδημοκράτες (CDU) του Κουρτ Γκέοργκ Κίζινγκερ και οι Χριστιανοκοινωνιστές (CSU) του Φραντς Γιόζεφ Στράους.
Όμως, κυβέρνηση συνασπισμού σχημάτισαν οι Σοσιαλδημοκράτες με τους Ελεύθερους Δημοκράτες (FDP), οι οποίοι υπέστησαν μεν την πρώτη μεγάλη πτώση τους -από 9,4% έπεσαν στο 5,8%- ξεπέρασαν, όμως, το απαιτούμενο 5% για την εκπροσώπησή τους στη Βουλή. Αντιθέτως, το νεοναζιστικό Εθνικοδημοκρατικό Κόμμα Γερμανίας (NPD) έμεινε τελικά εκτός Κοινοβουλίου, μολονότι αύξησε τη δύναμή του κατά δύο ποσοστιαίες μονάδες. "Ο γερμανικός λαός απέδειξε με την ψήφο του ότι επιθυμεί σταθερή κυβέρνηση το ταχύτερο δυνατό με επικεφαλής την CDU και την CSU", δήλωσε, αμέσως μετά τα αποτελέσματα, ο καγκελάριος Κουρτ Γκέοργκ Κίζινγκερ, ο οποίος, ιδιαίτερα ανήσυχος, προσπάθησε να προλάβει τις ήδη ορατές στον πολιτικό ορίζοντα εξελίξεις. Παρά την αρχική βεβαιότητα ότι διατήρησε στο ακέραιο τις δυνάμεις του, ο συνασπισμός της Δεξιάς έχασε 1,5 ποσοστιαία μονάδα, σε αντίθεση με τους Σοσιαλδημοκράτες που έσπασαν το φράγμα του 40%, αυξάνοντας τη δύναμή τους από 39,3% σε 42,7% και εκλέγοντας 22 επιπλέον βουλευτές στην Μπούντεσταγκ.
Η καθοριστική αυτή μετατόπιση ισορροπιών ευνόησε τη μεταβολή του πολιτικού τοπίου. Έχοντας ετοιμάσει το έδαφος για την αναρρίχησή του στην εξουσία με την τριετή θητεία του ως υπουργός Εξωτερικών και αντικαγκελάριος στην κυβέρνηση του "μεγάλου συνασπισμού", ο Βίλλυ Μπραν έσπευσε να αποκλείσει την παράταση του προηγούμενου κυβερνητικού σχήματος και διαμήνυσε 12 ώρες μετά την ανακοίνωση των αποτελεσμάτων στον πρόεδρο Χάινεμαν ότι είναι έτοιμος να διεκδικήσει την καγκελαρία, επικεφαλής κυβέρνησης συνασπισμού με το FDP. Οι Ελεύθεροι Δημοκράτες με τη σειρά τους, τον προηγούμενο χρόνο απομάκρυναν τον πρόεδρο του κόμματος Έριχ Μέντε, εκπρόσωπο της συντηρητικής πτέρυγας, τον οποίο αντικατέστησε ο Βάλτερ Σέελ, επικεφαλής της αριστερής πτέρυγας, ενορχηστρωτής της ανατροπής του Μέντε, υπέρμαχος της Οστπολιτίκ και της διευθέτησης των συνοριακών διαφορών με την Πολωνία. Στις 30 Σεπτεμβρίου η κοινοβουλευτική ομάδα της FDP αποφάσισε οριστικά την έναρξη διαπραγματεύσεων με τους Σοσιαλδημοκράτες. Το ίδιο βράδυ ο Βάλτερ Σέελ ενημέρωσε τον Κίζινγκερ για την απόφαση. Ενώ επιτροπές των δύο κομμάτων άρχισαν τις διαβουλεύσεις την 1η Οκτωβρίου, οι Χριστιανοδημοκράτες εξέδωσαν νέα ανακοίνωση, στην οποία τόνιζαν ότι ""η οποιαδήποτε απόπειρα διαστρέβλωσης της εκπεφρασμένης επιθυμίας του εκλογικού σώματος με τη συγκρότηση κυβέρνησης "μικρού αριστερού συνασπισμού" δεν μπορεί να οδηγήσει στο σχηματισμό της σταθερής και αποτελεσματικής κυβέρνησης που χρειάζεται η χώρα"". Οι διαμαρτυρίες αποδείχθηκαν, όμως, μάταιες. Στις 3 Οκτωβρίου ο Βίλλυ Μπραντ και ο Βάλτερ Σέελ ανακοίνωσαν στον Τύπο την "πρόθεσή τους να συγκυβερνήσουν". 
Στις 15 Οκτωβρίου έληξαν οι συζητήσεις για την κατανομή των υπουργείων, στις 21 Οκτωβρίου ο Βίλλυ Μπραντ εκλέχθηκε καγκελάριος από την Μπούντεσμπαγκ και την επομένη ανακοίνωσε το σχηματισμό της νέας κυβέρνησης με τρεις Ελεύθερους Δημοκράτες σε υπουργεία καίριας σημασίας: ο Βάλτερ Σέελ ανέλαβε του υπουργείο Εξωτερικών, ο Χανς-Ντίτριχ Γκένσερ το υπουργείο Εσωτερικών και ο προσκείμενος στη δεξιά πτέρυγα του FDP Γιόζεφ Ερτλ το υπουργείο Οικονομικών. Το υπουργείο Άμυνας ανέλαβε ο σοσιαλδημοκράτης Χέλμουτ Σμιτ.
Η άνοδος των Σοσιαλδημοκρατών (SPD) του Βίλλυ Μπραντ στην εξουσία στις 22 Οκτωβρίου του 1969 επισφράγισε το τέλος μίας ιδιαίτερα σημαντικής περιόδου στην ιστορία της μεταπολεμικής Γερμανίας. Ύστερα από περίπου 20 χρόνια συνεχούς διακυβέρνησης και αφού απορρόφησαν τους μεταναζιστικούς κραδασμούς, οι Χριστιανοδημοκράτες πέρασαν στην αντιπολίτευση, για να μείνουν στην ιστορία ως θεμελιωτές της νέας Γερμανίας και του δυτικογερμανικού οικονομικού θαύματος. Ταυτόχρονα, όμως, η επιστροφή των Σοσιαλδημοκρατών 40 περίπου χρόνια μετά τη Δημοκρατία της Βαϊμάρης, αντανάκλασε με τον πλέον διαυγή τρόπο μία από τις μεγάλες ιδιαιτερότητες της δυτικογερμανικής μεταπολεμικής παράδοσης. Μεσούντος του Ψυχρού Πολέμου κι ενώ Ανατολή και Δύση αναζητούσαν τρόπους συνύπαρξης, άρχισε η εποχή του Βίλλυ Μπραντ και της Οστπολιτίκ του. 
Κατά τη διάρκεια της καγκελαρίας του, ο Βίλλυ Μπραντ υποστήριξε τη δυτικογερμανική συμμετοχή στο ΝΑΤΟ και στην Ευρωπαϊκή Οικονομική Κοινότητα και συνέβαλε στη βελτίωση των σχέσεων με την ΕΣΣΔ. Η πολιτική του είχε ως στόχο το άνοιγμα της Γερμανίας προς τις χώρες της Ανατολικής Ευρώπης (Οστπολιτίκ), στάση που επηρέασε τη διεθνή πολιτική σκηνή.
Το 1971 τιμήθηκε με το βραβείο Νόμπελ Ειρήνης για την Οστπολιτίκ. Βοήθησε στην ανάπτυξη των χωρών του Τρίτου Κόσμου και στην εδραίωση της ειρήνης. Πέθανε από καρκίνο.

</doc>
<doc id="59392" url="https://el.wikipedia.org/wiki?curid=59392" title="Τεστοστερόνη (ταινία)">
Τεστοστερόνη (ταινία)

Η Τεστοστερόνη είναι μια ελληνική κωμική ταινία του 2004. Τη σκηνοθεσία υπογράφει ο Γιώργος Πανουσόπουλος ενώ το σενάριο οι Αύγουστος Κορτώ και Γιώργος Πανουσόπουλος. Τη μουσική σύνθεση ανέλαβε ο Αύγουστος Κορτώ ενώ την παραγωγή η Ρούλα Νικολάου και η Αικατερίνη Οικονόμου.
Πλοκή.
Ο Πέτρος, ένας νεαρός ναύτης, αναγκάζεται στην πρώτη του έξοδο να επιστρέψει για μία μέρα στο νησί του, όπου δεν υπάρχουν άλλοι άνδρες. Εκεί, ανακαλύπτει ότι όλες οι γυναίκες τον ελκύουν ερωτικά στερημένος καθώς είναι από το ναυτικό. Οι γυναίκες, λοιπόν, κατά ένα περίεργο τρόπο, όχι μόνο ανταποκρίνονται στον έρωτά του αλλά του επιτίθενται και οι ίδιες ερωτικά, με αποτέλεσμα ο Πέτρος να καταντήσει να ζητά μάταια απελπισμένος βοήθεια.
Παραγωγή.
Η παραγωγή της ταινίας έγινε από τη Graal, το Ελληνικό κέντρο κινηματογράφου και τη NOVA.
Η ταινία προβλήθηκε τη σαιζόν 2004-2005, ενώ η πρεμιέρα της πραγματοποιήθηκε στις 21 Νοεμβρίου 2004. Έκοψε 7.000 εισιτήρια πανελλαδικά. Ήρθε στην 6η θέση από 16 ταινίες. Κυκλοφόρησε και με τη μορφή ντιβιντί στις 14 Ιουνίου 2005. 
Στις 18 Σεπτεμβρίου 2018, προβλήθηκε στο Φεστιβάλ Κινηματογράφου της Αθήνας Νύχτες Πρεμιέρας. 

</doc>
<doc id="59393" url="https://el.wikipedia.org/wiki?curid=59393" title="Ιθάκη (αερόστρωμνο αποβατικό)">
Ιθάκη (αερόστρωμνο αποβατικό)

Το ΠΤΜ «Ιθάκη» L-181 είναι το δεύτερο Πλοίο Ταχείας Μεταφοράς (ΠΤΜ) που παρελήφθηκε από το Ελληνικό Πολεμικό Ναυτικό. Είναι ουκρανικής προελεύσεως και σχεδιάσεως τύπου Zubr (Νατοϊκή ονομασία POMORNIK). Ναυπηγήθηκε το 1992 σε ναυπηγείο στην Ουκρανία. Αγοραστηκε από την Ελλάδα το 2000. Από τον Οκτώβριο του 2000 έως τον Ιανουάριο του 2001 διεξήχθησαν οι έλεγχοι του σκάφους εν όρμω (harbor trials) και εν πλω (sea trials) στην Ουκρανία.
Η επίσημη παραλαβή του πλοίου από το Πολεμικό Ναυτικό και η ύψωση της Ελληνικής Σημαίας έγινε στις 2 Μαρτίου 2001.

</doc>
<doc id="59404" url="https://el.wikipedia.org/wiki?curid=59404" title="Βερενίκη Α΄ της Αιγύπτου">
Βερενίκη Α΄ της Αιγύπτου

Η Βερενίκη Α΄ της Αιγύπτου ( περίπου 340 - 277 π.Χ. ), κόρη του Μάγα τού Μακεδόνα και της Αντιγόνης των Αντιπατριδών, κόρης τού Κάσσανδρου ευγενούς Μακεδόνα, αποτέλεσε βασίλισσα της Αιγύπτου, πλάι στον Πτολεμαίο Α΄ το Σωτήρα, ιδρυτή της Δυναστείας των Πτολεμαίων. Αποτέλεσε την τέταρτη κατά σειρά σύζυγό του και τη μητέρα του διαδόχου του, Πτολεμαίου Β΄ του Φιλάδελφου.
Στη Μακεδονία.
Πρώτος σύζυγος της Βερενίκης ήταν ο Φίλιππος, ένας Μακεδόνας ευγενής, με τον οποίο έφερε στον κόσμο το Μάγα, μέλλοντα βασιλιά της Κυρήνης, τη Θεοξένα των Συρακουσών και την Αντιγόνη, σύζυγο του Πύρρου, βασιλιά της Ηπείρου. Μετά το θάνατο του Αλεξάνδρου του Μεγάλου το 323 π.Χ. στη Βαβυλώνα, ξεσπά μια σειρά εμφυλίων πολέμων ανάμεσα στους διαδόχους του. Τη μεγαλύτερη ισχύ αποκτά ο Περδίκκας, πράγμα που κάνει τους άλλους διεκδικητές να συνάψουν μεταξύ τους συμμαχίες. Ενώ ο Φίλιππος είχε πεθάνει, η Βερενίκη συνόδευσε στην Αίγυπτο σαν κυρία επί των τιμών την Ευρυδίκη, την κόρη του Αντίπατρου, η οποία επρόκειτο να παντρευτεί στα πλαίσια αυτών των συμμαχιών τον Πτολεμαίο.
Βασίλισσα της Αιγύπτου.
Η Βερενίκη τράβηξε την προσοχή του βασιλιά, ο οποίος τελικά την παντρεύτηκε. Του χάρισε δύο κόρες, την Αρσινόη, μέλλουσα βασίλισσα της Θράκης, αλλά και της Αιγύπτου, και τη Φιλωτέρα. Απέκτησαν ακόμη το 308 π.Χ. ένα γιο, τον Πτολεμαίο. Ο τελευταίος, ονομάστηκε διάδοχος ως Πτολεμαίος Β΄ Φιλάδελφος, παραμερίζοντας τους γιους της Ευρυδίκης (κατόπιν έγιναν βασιλείς της Μακεδονίας). Ο Πτολεμαίος Α΄ φρόντισε ώστε και τα υπόλοιπα παιδιά της, ακόμη και αυτά από τον πρώτο της γάμο, να καταλάβουν διοικητικές θέσεις ή να παντρευτούν άτομα από άλλους βασιλικούς οίκους, ασκώντας παράλληλα διπλωματική πολιτική. Η Βερενίκη ήρθε σε ρήξη με την Ευρυδίκη και τελικά η δεύτερη αποχώρησε. Εκδικούμενη πάντρεψε την κόρη της, Πτολεμαΐδα με τον Δημήτριο τον Πολιορκητή, μεγάλο εχθρό του πρώην συζύγου της.
Η Βερενίκη, που έμεινε πλέον μόνη βασίλισσα στην Αίγυπτο, επηρέαζε το σύζυγό της σε όλα τα κρατικά θέματα. Μάλιστα πολέμησε και πλάι του στο πεδίο της μάχης. Εκείνος για να την τιμήσει, χάρισε το όνομά της σε ένα λιμάνι της Ερυθράς Θάλασσας. Μετά το θάνατό της, ο γιος της Πτολεμαίος Β΄ της απέδωσε θεϊκές τιμές.

</doc>
<doc id="59407" url="https://el.wikipedia.org/wiki?curid=59407" title="Σπάρτο">
Σπάρτο

Το σπάρτο ή σπάρτος (επιστ. ονομ. Σπάρτιον το βουρλοειδές, "Spartium junceum") είναι αγγειόσπερμο, δικοτυλήδονο φυτό, το οποίο ανήκει στην τάξη των Κυαμωδών και στην οικογένεια των Χεδρωπών ή Κυαμοειδών, η οποία χαρακτηρίζεται από τα πενταμερή ζυγόμορφα άνθη με μορφή πεταλούδας.
Αποτελεί το μοναδικό είδος του γένους και είναι θάμνος με καταγωγή από την περιοχή της Μεσογείου και φθάνει σε ύψος μέχρι τα τρια μέτρα. Έχει μακριούς, λεπτούς, μυτερούς στην άκρη βλαστούς που είναι σχεδόν γυμνοί, χωρίς φύλλα. Τα άνθη του είναι κίτρινου χρώματος, αρωματικά και σχηματίζουν βότρυες. Ανθίζει από τα μέσα Απριλίου μέχρι και τον Ιούνιο, αν και πολλές φορές η ανθοφορία μπορεί να παραταθεί μέχρι τον Αύγουστο. Ο καρπός του είναι χέδρωπας, όταν ωριμάσει, σκορπίζει τους σπόρους.
Απαντά αυτοφυές σ’ όλη την Ελλάδα. Τα φυτά βρίσκονται διάσπαρτα σε πεδινές και ημιορεινές περιοχές και είναι από τα πιο κοινά θαμνώδη είδη στην Ελλάδα. και χρησιμοποιείται συχνά ως καλλωπιστικό για τα εύοσμα και εντυπωσιακά του κίτρινα άνθη σε πάρκα, κήπους, κατά μήκος των εθνικών οδών, κ. ά.
Τα σπάρτα καλλιεργούνται επίσης ως καλλωπιστικά για τα εύοσμα και εντυπωσιακά τους κίτρινα άνθη και τοποθετούνται κατά μήκος των δρόμων αλλά και, λόγω του δυνατού ριζικού συστήματος τους, για την συγκράτηση των διαβρωμένων εδαφών. Οι βλαστοί τους χρησιμοποιούνται στην κατασκευή καλαθιών και ψάθινων καπέλων. Παλαιότερα χρησιμοποιούταν για την παραγωγή γνέματος, που είχε την ιδιότητα να μη προσβάλλεται από κανένα έντομο, και υφαντών εξαιρετικής αντοχής. 

</doc>
<doc id="59413" url="https://el.wikipedia.org/wiki?curid=59413" title="Βερενίκη Α’">
Βερενίκη Α’



</doc>
<doc id="59430" url="https://el.wikipedia.org/wiki?curid=59430" title="Γκεόργκι Δημητρόφ">
Γκεόργκι Δημητρόφ

Ο Γκεόργκι Δημητρόφ (βουλγάρικα: "Георги Димитров", 18 Ιουνίου 1882 - 2 Ιουλίου 1949), ήταν Βούλγαρος κομμουνιστής πολιτικός, από τα ηγετικά στελέχη του διεθνούς κομμουνιστικού κόμματος με παγκόσμια φήμη. Ηταν ο πρώτος Κομμουνιστής ηγέτης της Βουλγαρίας, από το 1946 ως το 1949. Ο Δημητρόφ ηγήθηκε της Τρίτης Κομμουνιστικής Διεθνούς (Κομιντέρν) από το 1934 ως το 1943. Το 1923 προσπάθησε να οργανώσει κομμουνιστική επανάσταση στη Βουλγαρία αλλά απέτυχε. Μετά την αποτυχημένη απόπειρα αναγκάστηκε να καταφύγει στη Μόσχα, μαζί με τον συνεργάτη του Βασίλι Κολάροφ. Το 1933 βρέθηκε στη Γερμανία για κομμουνιστική δράση. Οι Εθνικοσοσιαλιστές, που μόλις είχαν αναλάβει την εξουσία, τον συνέλαβαν και τον κατηγόρησαν για τον εμπρησμό του Ράιχσταγκ (το μέγαρο του κοινοβουλίου) και τον παρέπεμψαν σε δίκη. Ο Δημητρόφ όμως, κατάφερε να αποδείξει την αθωότητά του και να απελευθερωθεί. Η δίκη του Δημητρόφ πιθανόν είχε σκοπό να δώσει ένα ακόμα πρόσχημα στον Χίτλερ για το διωγμό των κομμουνιστών.
Μετά την απαλλαγή του γύρισε στην Μόσχα και το 1935 εκλέχτηκε Γενικός Γραμματέας της Γ΄ Διεθνούς, θέση που κράτησε μέχρι το 1943 που η Γ΄ Διεθνής διαλύθηκε. Το 1937 έγινε μέλος του Ανώτατου Σοβιέτ. Το 1945 γύρισε στη Βουλγαρία, οδήγησε την χώρα στον Κομμουνισμό και από το 1946 μέχρι τον θάνατο του ήταν ο πρωθυπουργός. Στη Σόφια υπήρχε μαυσωλείο του μέχρι το 1999 οπότε, στα πλαίσια της ανατροπής του κομμουνισμού, το σώμα του Δημητρόφ τάφηκε και το μαυσωλείο καταστράφηκε.
Πρώτα χρόνια.
Ο Γκεόργκι Δημητρόφ γεννήθηκε στο Κοβάτσεβτσι, στη σημερινή Επαρχία του Πέρνικ, το πρώτο από οκτώ παιδιά γονιών της εργατικής τάξης (μητέρα από το Μπάνσκο και πατέρα από το Ράζλογκ). Η μητέρα του, Παρασκεύα Ντόσεβα, ήταν Προτεστάντισα Χριστιανή και η οικογένειά του μερικές φορές χαρακτηρίζεται Προτεσταντική. Η οικογένεια μετακόμισε στο Ράντομιρ και κατόπιν στη Σόφια. Ο Δημητρόφ εκπαιδεύτηκε ως στοιχειοθέτης και δραστηριοποιήθηκε στο εργατικό κίνημα της Βουλγαρικής πρωτεύουσας.
Σταδιοδρομία.
Ο Δημητρόφ εντάχθηκε στο Βουλγαρικό Σοσιαλδημοκρατικό Εργατικό Κόμμα το 1902 και το 1903 ακολούθησε το Ντιμιτάρ Μπλαγκόεφ και την ομάδα του, όταν συγκρότησε το Βουλγαρικό Σοσιαλδημοκρατικό Εργατικό Κόμμα (Σοσιαλιστές). Αυτό το κόμμα έγινε το Κομμουνιστικό Κόμμα Βουλγαρίας το 1919, όταν υιοθέτησε το Μπολσεβικισμό και την Κομιντέρν. Από το 1904 ως το 1923 ήταν Γραμματέας της Εργατικής Ομοσπονδίας. Το 1915, κατά τον Α΄ Παγκόσμιο Πόλεμο, εξελέγη στο Βουλγαρικό Κοινοβούλιο, αντιτάχθηκε στην ψήφιση νέων πολεμικών πιστώσεων και έμεινε φυλακισμένος μέχρι το 1917.
Τον Ιούνιο του 1923, όταν ο Πρωθυπουργός Αλεξάνταρ Σταμπολίσκι ανατράπηκε με ένα πραξικόπημα, οι Κομμουνιστές σύμμαχοι του Σταμπολίσκι, που αρχικά ήταν απρόθυμοι να παρέμβουν, οργάνωσαν μια εξέγερση κατά του (αρχιπραξικοπηματία) Αλεξάνταρ Τσάνκοφ. Ο Δημητρόφ ανέλαβε την ευθύνη της επαναστατικής δράσης και κατάφερε να ανισταθεί στην καταστολή για μια ολόκληρη εβδομάδα. Αυτός και η ηγεσία διέφυγαν στη Γιουγκοσλαβία και καταδικάστηκαν ερήμην σε θάνατο. Με διάφορα ψευδώνυμα έζησε στη Σοβιετική Ένωση μέχρι το 1929, οπότε μετεγκαταστάθηκε στη Γερμανία, όπου του ανατέθηκε η εποπτεία του Κεντροευρωπαϊκού τμήματος της Κομιντέρν.
Δίκη της Λειψίας και ηγεσία της Κομιντέρν.
Το 1932 ο Δημητρόφ διορίστηκε Γενικός Γραμματέας της Παγκόσμιας Επιτροπής Κατά του Πολέμου και του Φασισμού, αντικαθιστώντας το Βίλλι Μύντσενμπεργκ. Το 1933 συνελήφθη στο Βερολίνο για την υποτιθέμενη συνενοχή του στον εμπρησμό του Ράιχσταγκ. Οπως είναι ευρύτατα γνωστό ο Δημητρόφ αποφάσισε να αρνηθεί να έχει συνήγορο και να υπερασπιστεί ο ίδιος τον εαυτό του απέναντι στους ναζιστέρς κατηγόρους του, ιδίως το Χέρμαν Γκαίρινγκ, χρησιμοποιώντας τη δίκη ως μια ευκαιρία για να υπερασπιστεί την κομμουνιστική ιδεολογία. Εξηγώντας γιατί επέλεξε να μιλήσει για την υπεράσπισή του, ο Δημητρόφ υποστήριξε:
"Ομολογώ ότι ο τόνος μου είναι σκληρός και οξύς. Ο αγώνας της ζωής μου ήταν πάντα σκληρός και οξύς. Ο τόνος μου είναι ειλικρινής και ανοικτός. Έχω συνηθίσει να λέω τα πράγματα με το όνομά τους. Δεν είμαι δικηγόρος που εμφανίζεται ενώπιον του Δικαστηρίου με τον απλό τρόπο του επαγγέλματός του. Υπερασπίζομαι τον εαυτό μου, ένα κατηγορούμενο Κομμουνιστή. Υπερασπίζομαι την πολιτική τιμή μου, την τιμή μου ως επαναστάτη. Υπερασπίζομαι την κομμουνιστική ιδεολογία μου, τα ιδανικά μου. Υπερασπίζομαι το περιεχόμενο και τη σημασία ολόκληρης της ζωή μου. Για τους λόγους αυτούς κάθε λέξη που λέω σε αυτό το δικαστήριο είναι κομμάτι του εαυτού μου, κάθε φράση είναι η έκφραση της βαθιάς αγανάκτησής μου ενάντια στην άδικη κατηγορία, κατά της χρέωσης αυτού του αντικομμουνιστικού εγκλήματος, του εμπρησμού του Ράιχσταγκ, στους Κομμουνιστές."
Κατά τη διάρκεια της Δίκης της Λειψίας, η ήρεμη συμπεριφορά του Δημητρόφ για την υπεράσπισή του και οι κατηγορίες που απεύθυνε κατά των εισαγγελέων του χάρισε παγκόσμια φήμη. Στις 24 Αυγούστου 1942, για παράδειγμα, η αμερικανική εφημερίδα "The Milwaukee Journal" ανέφερε ότι στη Δίκη της Λειψίας ο Δημητρόφ επέδειξε "την πιο υπέροχη έκθεση ηθικού θάρρους, που έχει ποτέ φανεί". Στην Ευρώπη, μια δημοφιλής ρήση διαδόθηκε σε όλη την ήπειρο : "μόνο ένας γενναίος άνθρωπος υπάρχει στη Γερμανία και αυτός είναι Βούλγαρος".
Κατά τη διάρκεια της Δίκης της Λειψίας συνελήφθησαν αρκετοί Γερμανοί αεροπόροι, που εκπαιδεύονταν μυστικά στη Σοβιετική Ένωση. Αφέθηκαν ελεύθεροι όταν, μετά από μυστικές διαπραγματεύσεις, επετράπη στους Βούλγαρους Κομμουνιστές Δημητρόφ, Βασίλ Τάνεφ και Μπλαγκόι Ποπόφ να φύγουν στη Σοβιετική Ένωση. Εκεί ο Δημητρόφ πήρε τη Σοβιετική υπηκοότητα. Η τεράστια δημοτικότητα που απολάμβανε τον κατέστησε κεφάλαιο για την κυβέρνηση του Ιωσήφ Στάλιν και ο Δημητρόφ διορίστηκε Γενικός Γραμματέας της Κομιντέρν από το 1934, παραμένοντας στη θέση αυτή μέχρι τη διάλυση της οργάνωσης το 1943. Θεωρούσε τον εαυτό του Σταλινικό κατά τις μεγάλες εκκαθαρίσεις και μετά. Το 1935, στο 7ο Συνέδριο της Κομιντέρν, ο Δημητρόφ μίλησε εκ μέρους του Στάλιν, όταν εκείνος υποστήριξε τη στρατηγική του "Λαϊκού Μετώπου", που σήμαινε την εδραίωση της Σοβιετικής ιδεολογίας ως κύρια αντιφασιστικής - που αργότερα υλοποιήθηκε κατά τον Ισπανικό Εμφύλιο Πόλεμο.
Ηγέτης της Βουλγαρίας.
Το 1944 ο Δημητρόφ επέστρεψε στη Βουλγαρία μετά από 22 χρόνια εξορίας και έγινε αρχηγός του εκεί Κομμουνιστικού κόμματος. Μετά την επιβολή του απροκάλυπτα Κομμουνιστικού καθεστώτος το 1946 ο Δημητρόφ διαδέχθηκε τον Κίμον Γκεοργκίεφ ως πρωθυπουργός, διατηρώντας τη Σοβιετική υπηκοότητά του. Ο Δημητρόφ άρχισε να διαπραγματεύεται με το Γιόσιπ Μπροζ Τίτο τη δημιουργία μιας Ομοσπονδίας των Νότιων Σλάβων, που ήταν υπό συζήτηση από το Νοέμβριο του 1944 μεταξύ των Κομμουνιστικών ηγεσιών Βουλγαρίας και Γιουγκοσλαβίας. Η ιδέα βασιζόταν στο ότι η Γιουγκοσλαβία και η Βουλγαρία ήταν οι δυο μοναδικές πατρίδες των Νότιων Σλάβων, που χωρίζονταν από τον υπόλοιπο Σλαβικό κόσμο. Η ιδέα οδήγησε τελικά στη Συμφωνία του Μπλεντ του 1947, που υπογράφηκε από το Δημητρόφ και τον Τίτο και προέβλεπε την κατάργηση των μεθοριακών φραγμών, διαδικασία για μελλοντική τελωνειακή ένωση και τη μονομερή παραίτηση της Γιουγκοσλαβίας από Βουλγαρικές πολεμικές αποζημιώσεις. Το προκαταρκτικό σχέδιο για την ομοσπονδία περιελάμβανε την ενσωμάτωση της Περιοχής του Μπλαγκόεβγκραντ ("Μακεδονία του Πιρίν") στη Σοσιαλιστική Δημοκρατία της Μακεδονίας και την επιστροφή των Δυτικών έξω χωρών (1545 τ.χ.) από τη Σερβία στη Βουλγαρία. Ενόψει αυτού η Βουλγαρία δέχθηκε δασκάλους από τη Γιουγκοσλαβία που άρχισαν να διδάσκουν την πρόσφατα κωδικοποιημένη Σλαβομακεδονική γλώσσα στα σχολεία της Μακεδονίας του Πιρίν και εξέδωσε την απόφαση οι Βούλγαροι της περιοχής του Μπλαγκόεβγκραντ να έχουν Σλαβομακεδονική ταυτότητα.
Ωστόσο γρήγορα προέκυψαν διαφορές μεταξύ Τίτο και Δημητρόφ όσον αφορά τόσο τη μελλοντική κοινή χώρα όσο και το Μακεδονικό ζήτημα. Ενώ ο Δημητρόφ οραματιζόταν ένα κράτος, όπου η Γιουγκοσλαβία και η Βουλγαρία θα τοποθετούνταν σε ίση βάση και η Μακεδονία θα ήταν κατά το μάλλον ή ήτον συνδεδεμένη με τη Βουλγαρία, ο Τίτο έβλεπε τη Βουλγαρία ως μια έβδομη δημοκρατία σε μια διευρυμένη Γιουγκοσλαβία στενά ελεγχόμενη από το Βελιγράδι. Οι διαφορές τους επίσης επεκτείνονταν στον εθνικό χαρακτήρα των Σλαβομακεδόνων - ενώ ο Δημητρόφ τους θεωρούσε παρακλάδι των Βουλγάρων, ο Τίτο τους θεωρούσε ανεξάρτητο έθνος, που δεν είχε τίποτε απολύτως να κάνει με τους Βουλγάρους. Ετσι η αρχική ανοχή για τη Μακεδονοποίηση της Νοτιοδυτικής Βουλγαρίας εξελίχθηκε σταδιακά σε αιτία συναγερμού.
Τον Ιανουάριο του 1948 τα σχέδια των Τίτο και Δημητρόφ είχαν γίνει εμπόδιο στις προσπάθειες του Στάλιν για πλήρη έλεγχο του νέου Ανατολικού Μπλοκ. Ο Στάλιν προσκάλεσε τον Τίτο και το Δημητρόφ στη Μόσχα σχετικά με την πρόσφατη προσέγγιση των δύο χωρών. Ο Δημητρόφ δέχθηκε την πρόσκληση αλλά ο Τίτο αρνήθηκε και αντ' αυτού έστειλε τον Έντβαρντ Καρντέλι, στενό του συνεργάτη. Η ρήξη που ακολούθησε μεταξύ Στάλιν και Τίτο το 1948 έδωσε στη Βουλγαρική κυβέρνηση μια πολυαναμενόμενη ευκαιρία να καταγγείλει τη Γιουγκοσλαβική πολιτική στη Μακεδονία ως επεκτατική και να αναθεωρήσει την πολιτική της στο Μακεδονικό ζήτημα. Οι ιδέες για Βαλκανική Ομοσπονδία και Ενωμένη Μακεδονία εγκαταλείφθηκαν, οι Σλαβομακεδόνες δάσκαλοι εκδιώχθηκαν και η διδασκαλία της Σλαβομακεδονικής σε όλη την επαρχία διακόπηκε. Παρά τη ρήξη η Γιουγκοσλαβία δεν άλλαξε τη θέση της για παραίτηση από Βουλγαρικές πολεμικές αποζημιώσεις, όπως οριζόταν στη συμφωνία του Μπλεντ.
Προσωπική ζωή.
Το 1906 ο Δημητρόφ παντρεύτηκε την πρώτη του σύζυγο, Σέρβα απόδημη καπελού, συγγραφέα και σοσιαλίστρια Λιούμπιτσα Ιβόσεβιτς, με την οποία έζησε μέχρι το θάνατό της το 1933. Ενώ ήταν στη Σοβιετική Ενωση ο Δημητρόφ παντρεύτηκε τη δεύτερη σύζυγό του, τη γεννημένη στην Τσεχία, Ρόζα Γιούλιεβνα, που γέννησε το μοναδικό του γιο Μίτϊα το 1936. Το αγόρι πέθανε σε ηλικία επτά ετών από διφθερίτιδα. Ενώ ο Μίτϊα ζούσε, ο Δημητρόφ υιοθέτησε τη Φάνι, κόρη του Γενικού Γραμματέα του Κομμουνιστικού Κόμματος της Κίνας.
Θάνατος.
Ο Δημητρόφ πέθανε το 1949 στο Μπαρβίκα, σανατόριο κοντά στη Μόσχα. Οι έντονες εικασίες ότι είχε δηλητηριασθεί δεν επιβεβαιώθηκαν ποτέ, αν και η υγεία του φάνηκε να επιδεινώθηκε τελείως ξαφνικά. Οι υποστηρικτές της θεωρίας της δηλητηρίασης ισχυρίζονται ότι στο Στάλιν δεν άρεσε η ιδέα του Δημητρόφ για "Βαλκανική Ομοσπονδία" και η εγγύτητά του με τον Τίτο. Ένα κράτος αποτελούμενο από τη Γιουγκοσλαβία και τη Βουλγαρία θα ήταν αρκετά μεγάλο και ανεξάρτητο για να ελέγχεται από τη Μόσχα.
Οι αντίπαλοι της θεωρίας αυτής υποστηρίζουν ότι ο Δημητρόφ ήταν το πιο πιστό "σκυλάκι" του Στάλιν και ο Στάλιν δεν είχε κανένα λόγο να τον σκοτώσει. Ο Στάλιν ποτέ δεν ξέχασε την "προδοσία" του Δημητρόφ. Εντούτοις οι αντιγιουγκοσλαβικές (αντιτιτοϊκές) δίκες και εκτελέσεις Κομμουνιστών ηγετών, που ενορχηστρώθηκαν από το Στάλιν, στις χώρες του ανατολικού μπλοκ το 1949 ελάχιστα ησύχασαν αυτές τις υποψίες. Το σώμα του Δημητρόφ ταριχεύθηκε και τοποθετήθηκε προς δημόσια έκθεση σε μαυσωλείο στη Σόφια. Μετά την πτώση του Κομμουνισμού στη Βουλγαρία το σώμα του τάφηκε το 1990 στο κεντρικό νεκροταφείο της Σόφιας. Το μαυσωλείο του κατεδαφίστηκε το 1999.
Κληρονομιά εκτός Βουλγαρίας.
Μετά το σεισμό στα Σκόπια το 1963, η Βουλγαρία συμμετείχε στη διεθνή προσπάθεια ανοικοδόμησης δωρίζοντας χρήματα για την κατασκευή ενός γυμνασίου που άνοιξε το 1964. Για να τιμηθεί ο πρώτος μεταπολεμικός πρωθυπουργός της δωρήτριας χώρας, το γυμνάσιο ονομάστηκε Γκεόργκι Δημητρόφ, ονομασία που φέρει ακόμη και σήμερα.
Ένα τεράστιο ζωγραφισμένο άγαλμα του Δημητρόφ σώζεται στο κέντρο της πλατείας Βουλγαρίας στο Κοτονού, της Δημοκρατίας του Μπενίν, δύο δεκαετίες, αφότου η χώρα εγκατέλειψε το Μαρξισμό - Λενινισμό και αφαιρέθηκε από την πλατεία Λένιν το κολοσσιαίο άγαλμα του Βλαντιμίρ Λένιν. Λίγοι κάτοικοι του Μπενίν γνωρίζουν την ιστορία του αγάλματος ή το θέμα του. Υπάρχει επίσης μια σημαντική λεωφόρος με το όνομά του στην Πνομ Πεν της Καμπότζης παρά τις τρεις δεκαετίες που έχουν περάσει από το τέλος της Κομμουνιστικής διακυβέρνησης.
Μια κεντρική λεωφόρος στη συνοικία Νουέβο Χολγκουίν, που κατασκευάσθηκε τις δεκαετίες του 1970 και του 1980 στην πόλη Χολγκουίν της Κούβας, έχει το όνομά του.
Την εποχή της Κομμουνιστικής κυβέρνησης, ένα σημαντικό χημικό εργοστάσιο στη Μπρατισλάβα ονομάστηκε "Κέμιτσκε ζαβόντι Γιουράγια Ντιμίτροβα" (κοινώς Ντιμίτροβκα) προς τιμή του. Μετά τη Βελούδινη επανάσταση μετονομάστηκε "Ιστροκεμ". 
Υπάρχουν τέσσερις πόλεις στον κόσμο με το όνομα του Γκεόργκι Δημητρόφ στη Βουλγαρία, τη Ρωσία, τη Σερβία και την Αρμενία. Το Μίρνοχραντ στην Ουκρανία ονομάστηκε Ντιμιτρόφ μεταξύ 1972 και 2016.
Η πλατεία "τερ Φόβαμ" στη Βουδαπέστη είχε το όνομα του Δημητρόφ μεταξύ 1949 και 1991.
Στη συνοικία Πανκόβ του τότε Ανατολικού Βερολίνου, ένας δρόμος που από το 1874 είχε ονομαστεί Ντάντσιχερ Στράσε - από την πρώην γερμανική πόλη Ντάντσιχ (σημερα Γκντανσκ της Πολωνίας), το 1950 μετονομάστηκε Ντιμιτρόφστρασε (Οδός Ντιμιτρόφ ) από το Κομμουνιστικό καθεστώς της Ανατολικής Γερμανίας. Μετά την ενοποίηση της Γερμανίας ο Δήμος του Βερολίνου το 1995 επανέφερε το παληό όνομα του δρόμου Ντάντσιχερ Στράσε. Στο Βουκουρέστι μια λεωφόρος πήρε το όνομά του (Μπουλεβαρντούλ Ντιμιτρόφ), αν και αυτό το όνομα άλλαξε μετά το 1990 με εκείνο ενός πρώην βασιλιά της Ρουμανίας (Μπουλεβαρντούλ Φέρντιναντ). 

</doc>
<doc id="59431" url="https://el.wikipedia.org/wiki?curid=59431" title="Ηλεκτρολόγος μηχανικός">
Ηλεκτρολόγος μηχανικός

Ηλεκτρολόγος μηχανικός (αγγλ. "electrical engineer") είναι ο επαγγελματίας μηχανικός ο οποίος ασχολείται με τις τεχνολογικές εφαρμογές του ηλεκτρισμού, της ηλεκτρονικής και του ηλεκτρομαγνητισμού. Η επιστήμη του ηλεκτρολόγου μηχανικού (επίσης "ηλεκτρική εφαρμοσμένη μηχανική") περιλαμβάνει πολλούς τομείς, όπως:
και πολλούς άλλους ακόμη εφαρμοσμένους τομείς εξειδίκευσης.
Ορισμός και συγγενείς επιστήμες.
Η επιστήμη ηλεκτρολόγου μηχανικού καλύπτει ευρύτερα μια σειρά εφαρμογών, συμπεριλαμβανομένων εκείνων που εξετάζουν την ισχύ, την οπτικοηλεκτρονική, τον αυτοματισμό, την πυρηνική ενέργεια, τη βιοϊατρική τεχνολογία και την επεξεργασία σήματος. Ειδικότερα η ηλεκτρονική μηχανική καλύπτει τους γνωστικούς κλάδους των αναλογικών ηλεκτρονικών, της μηχανικής υπολογιστών, της επεξεργασίας σήματος, των τηλεπικοινωνιών, της τεχνητής νοημοσύνης και ρομποτικής. Μετά τον Β' Παγκόσμιο Πόλεμο η ηλεκτρονική μηχανική διαχωρίστηκε και απέκλινε από την ηλεκτρολογία, αποτελώντας σήμερα διακριτή αλλά συναφή επιστήμη, επικαλυπτόμενη τόσο με την ηλεκτρολογία όσο και με την πληροφορική.
Η ίδια η επιστήμη ηλεκτρολόγου μηχανικού επικαλύπτεται, πέρα από την ηλεκτρονική, με την εφαρμοσμένη φυσική και τα εφαρμοσμένα μαθηματικά. Μάλιστα, σημαντικές καινοτόμες συνεισφορές στον τελευταίο αυτό κλάδο των μαθηματικών έχουν κάνει από τις αρχές του 20ου αιώνα κι έπειτα ηλεκτρολόγοι μηχανικοί, όπως ο Όλιβερ Χέβισαϊντ και ο Ρούντολφ Κάλμαν. Παρά τον εφαρμοσμένο χαρακτήρα της επιστήμης, οι ηλεκτρολόγοι μηχανικοί μπορούν να ασχοληθούν σε επίπεδο διατριβής με την προαγωγή της βασικής έρευνας στη φυσική, στη βιοτεχνολογία κ.α. Οι κυριότεροι όμως τομείς όπου μπορεί προνομιακά να απασχοληθεί ένας ηλεκτρολόγος μηχανικός είναι οι παρακάτω:
Ωστόσο, στην ανώτατη εκπαίδευση, τα περισσότερα πανεπιστημιακά τμήματα με τίτλο «Ηλεκτρολόγων Μηχανικών» παρέχουν και κατευθύνσεις τηλεπικοινωνιών ή / και ηλεκτρονικής, οι απόφοιτοι των οποίων είναι καταρτισμένοι στη μικροηλεκτρονική, στη μηχανική υπολογιστών, στην τεχνητή νοημοσύνη και στις τηλεπικοινωνίες. Οι εν λόγω απόφοιτοι εντάσσονται επιστημονικά στους συναφείς κλάδους των "ηλεκτρονικών μηχανικών" / "μηχανικών τηλεπικοινωνιών", αν και το δίπλωμα συνήθως είναι ενιαίο παρέχοντας κοινά επαγγελματικά δικαιώματα. Το εν λόγω γεγονός σχετίζεται με το ότι, ως αποτέλεσμα της κοινής ιστορικής διαδρομής, η ηλεκτρονική και ό,τι αυτή συμπεριλαμβάνει συνεχίζει ακόμα κατά περίσταση να θεωρείται απλώς διακριτός τομέας μες στο ευρύτερο πλαίσιο της ηλεκτρολογίας, με τις δύο επιστήμες να διαμοιράζονται ορισμένες κοινές ακαδημαϊκές ενώσεις ή ερευνητικά ιδρύματα (π.χ. το Ινστιτούτο Ηλεκτρολόγων και Ηλεκτρονικών Μηχανικών) και τα περισσότερα πανεπιστημιακά τμήματα με τίτλο «Ηλεκτρολόγων Μηχανικών» να έχουν ενσωματώσει τη μηχανική υπολογιστών στον τίτλο και στο πρόγραμμα σπουδών τους. Λόγω του ενιαίου διπλώματος των εν λόγω τμημάτων και ενός βασικού προπτυχιακού προγράμματος σπουδών με διακλαδικό χαρακτήρα, πριν από την επιλογή κατεύθυνσης εκ μέρους των φοιτητών, οι διπλωματούχοι ηλεκτρολόγοι μηχανικοί μπορούν να εργαστούν σε επαγγέλματα των τεχνολογιών πληροφοριών και επικοινωνίας, αν και αυτά καλύπτονται γνωστικά περισσότερο από τις επιστήμες της πληροφορικής και του ηλεκτρονικού μηχανικού.
Τομείς.
Οι βασικότεροι τομείς εξειδίκευσης της επιστήμης της ηλεκτρολογίας και του ηλεκτρολόγου μηχανικού είναι οι ακόλουθοι:
Ιστορικό.
Η ηλεκτρολογία έγινε αρχικά ένα ευπροσδιόριστο γνωστικό πεδίο και επάγγελμα προς τα τέλη του 19ου αιώνα, με την εξάπλωση και εμπορευματοποίηση των δικτύων τηλεπικοινωνιών και ηλεκτροδότησης. Ως τότε τα ζητήματα αυτά εξετάζονταν επιστημονικά από τη φυσική και τους φυσικούς επιστήμονες. Το πρώτο πανεπιστήμιο το οποίο δημιούργησε ειδικευμένο τμήμα με τίτλο «Ηλεκτρολόγων Μηχανικών» ήταν το Πολυτεχνείο του Ντάρμσταντ στη Γερμανία, το 1883. Την ίδια εποχή η ηλεκτρολογία άρχισε να προσφέρεται ως διακριτή κατεύθυνση μες στο Τμήμα Φυσικής στο Πολυτεχνείο της Μασαχουσέτης, πριν ανεξαρτητοποιηθεί και εκεί ακαδημαϊκά. Αυτή ήταν μία περίοδος μεγάλων και ταχύτατων εξελίξεων στον κλάδο, με τα δίκτυα ηλεκτροδότησης να καθιερώνονται σταδιακά στη Δύση και τον λεγόμενο «Πόλεμο των Ρευμάτων» να λήγει υπέρ του εναλλασσόμενου ρεύματος.
Στα τέλη του 19ου αιώνα αναπτύχθηκαν και οι ασύρματες τηλεπικοινωνίες μέσω ραδιοκυμάτων, με βάση το έργο πρωτοπόρων φυσικών όπως ο Νικόλα Τέσλα, ο Γουλιέλμο Μαρκόνι κ.α. Ήδη όμως από τα μέσα του αιώνα, πριν καν από την εμφάνιση του πρώτου δικτύου ηλεκτροδότησης, ο τηλέγραφος ήταν μία ακμάζουσα βιομηχανία στηριγμένη στον ηλεκτρισμό. Σύντομα οι πρακτικές εφαρμογές της τηλεπικοινωνιακής τεχνολογίας ενσωματώθηκαν στον κορμό της νέας επιστήμης των ηλεκτρολόγων μηχανικών, εφόσον βασίζονταν στις αρχές του ηλεκτρομαγνητισμού. Η επόμενη σημαντική εξέλιξη στον χώρο ήταν η χρήση ηλεκτρομηχανικών μέσων και κυκλωμάτων για την υλοποίηση ψηφιακών υπολογιστικών συσκευών, κατά τις δεκαετίες του 1930 και 1940. Οι ηλεκτρολόγοι μηχανικοί έπρεπε πλέον να γνωρίζουν και να ερευνούν τεχνολογίες όπως η λυχνία κενού και η διαμόρφωση συχνότητας. Ο Β' Παγκόσμιος Πόλεμος ήταν η αφορμή για μία εκρηκτική ανάπτυξη στον τομέα των ηλεκτρονικών κυκλωμάτων, με άμεσες συνέπειες στις τηλεπικοινωνίες και στους υπολογιστές.
Η συσσώρευση εξειδικευμένης γνώσης στον τομέα της ηλεκτρονικής και η εφεύρεση του τρανζίστορ το 1947, οδήγησαν τελικά στην επιστημονική και ακαδημαϊκή αυτονόμηση του κλάδου των ηλεκτρονικών μηχανικών μέχρι τη δεκαετία του 1960. Η ηλεκτρολογία αυτή καθ' αυτή όμως συνέχισε να εξελίσσεται με την αξιοποίηση νέων και τη βελτίωση παλαιών τεχνολογιών, όπως ο βιομηχανικός αυτοματισμός, τα δίκτυα ηλεκτροδότησης και η εκμετάλλευση της πυρηνικής ενέργειας. Σημαντικές θεωρητικές μέθοδοι των εφαρμοσμένων μαθηματικών, όπως αρκετές συνεισφορές στην επεξεργασία σήματος ή τα φίλτρα Κάλμαν, έχουν τη ρίζα τους στη μεταπολεμική επιστήμη ηλεκτρολόγου μηχανικού.
Εκπαίδευση και επαγγελματικά ζητήματα.
Οι ηλεκτρολόγοι μηχανικοί κατέχουν τίτλο σπουδών που αφορά την ηλεκτρολογία. Η διάρκεια σπουδών για τον συγκεκριμένο τομέα συνήθως κυμαίνεται από 3 έως 5 έτη. Στα περισσότερα ανώτατα εκπαιδευτικά ιδρύματα του Ηνωμένου Βασιλείου τα προγράμματα προπτυχιακών σπουδών έχουν διάρκεια φοίτησης 3 ετών. Στα πολυτεχνεία και τα πανεπιστήμια της Ελλάδας τα προγράμματα προπτυχιακών σπουδών έχουν διάρκεια φοίτησης 5 ετών και στα τεχνολογικά εκπαιδευτικά ιδρύματα 4 ετών. Το πρόγραμμα σπουδών περιλαμβάνει μαθήματα υποδομής που καλύπτουν τη φυσική, τα μαθηματικά, την πληροφορική και τη διαχείριση έργων, καθώς και εξειδικευμένα μαθήματα ηλεκτρολογίας. Οι φοιτητές στη συνέχεια επιλέγουν μία ή περισσότερες κατευθύνσεις εξειδίκευσης, οι οποίες ανήκουν στη συγγενή επιστήμη των ηλεκτρονικών μηχανικών (π.χ. τηλεπικοινωνίες, μηχανική υπολογιστών ή ηλεκτρονική).
Στα ελληνικά πολυτεχνεία και πανεπιστήμια ακολουθείται το ευρωπαϊκό / ηπειρωτικό σύστημα σπουδών ενιαίας πενταετούς φοίτησης, που οδηγεί στην απονομή "διπλώματος μηχανικού" και παρέχει εκπαίδευση πάνω στο αντικείμενο με δυνατότητα επιστημονικής έρευνας. Στα ελληνικά ΤΕΙ ακολουθείται το ευρωπαϊκό / αγγλοσαξονικό σύστημα σπουδών τετραετούς φοίτησης, που οδηγεί στην απονομή "πτυχίου μηχανικού τεχνολογικής εκπαίδευσης", το οποίο εστιάζει στην κατάρτιση μηχανικών οι οποίοι θα εργαστούν όχι ως ερευνητές αλλά ως εξειδικευμένοι μηχανικοί (Τα ΤΕΙ μετατράπηκαν σε ΑΕΙ την περίοδο 2018-2020). Μία λίστα των αντίστοιχων τμημάτων σε Α.Ε.Ι. μπορεί να βρεθεί στην ανάλογη ενότητα του άρθρου κατάλογος ελληνικών τμημάτων ανώτατης εκπαίδευσης (γνωστικό πεδίο: Ηλεκτρολογία). Η πενταετής φοίτηση σε πολυτεχνείο ή πανεπιστήμιο της ημεδαπής παρέχει τίτλο σπουδών μεταπτυχιακού επιπέδου (integrated master's degree) με την ονομασία "Δίπλωμα", επιπέδου 7 του εθνικού και ευρωπαϊκού πλαισίου προσόντων (ισότιμο με τους διεθνείς τίτλους: Master of Engineering και Master of Science in Engineering). Η τετραετής φοίτηση σε T.E.Ι. ισοδυναμεί με βασικό πτυχιακό τίτλο σπουδών (ισότιμο με Bachelor of Engineering). Λειτουργούν ακόμη προγράμματα μεταπτυχιακών σπουδών, τα οποία οδηγούν στη λήψη Μεταπτυχιακού Διπλώματος Ειδίκευσης και προγράμματα διδακτορικών σπουδών, τα οποία οδηγούν στη λήψη Διδακτορικού Διπλώματος.
Στην Ελλάδα, η επαγγελματική δραστηριότητα των διπλωματούχων ηλεκτρολόγων μηχανικών ρυθμίζεται από το Τεχνικό Επιμελητήριο Ελλάδος.

</doc>
<doc id="59434" url="https://el.wikipedia.org/wiki?curid=59434" title="Οίκος των Αψβούργων">
Οίκος των Αψβούργων

Ο Οίκος των Αψβούργων (γερμανικά: "Haus Habsburg", ισπανικά: "Casa de Habsburgo") ή απλά Αψβούργοι, ήταν μία από τις πιο σημαντικές βασιλικές δυναστείες στην Ευρώπη. Είναι γνωστοί ως ο οίκος προέλευσης όλων των επίλεκτων Αυτοκρατόρων της Αγίας Ρωμαϊκής Αυτοκρατορίας μεταξύ του 1438 και του 1740, καθώς και ως η δυναστεία της αυτοκρατορίας της Αυστρίας και της αυτοκρατορίας της Ισπανίας, αλλά και των βασιλείων πολλών άλλων χωρών. Με καταγωγή αρχικά από την Ελβετία, η δυναστεία των Αψβούργων αρχικά κυβέρνησε την Αυστρία για περισσότερους από έξι αιώνες. Μία σειρά βασιλικών γάμων έφερε στην κληρονομιά του οίκου τη Βουργουνδία, τις Κάτω Χώρες, την Ισπανία, τη Βοημία, την Ουγγαρία και άλλες περιοχές της Ευρώπης. Το 16ο αιώνα ο οίκος διαχωρίστηκε στον βασικό Ισπανικό κλάδο των Αψβούργων και στον ήσσονα Αυστριακό κλάδο.
Καθώς οι δυναστείες καθορίζονται κατά σύμβαση από τους αρσενικούς απογόνους, ο οίκος των Αψβούργων ως δυναστεία εξαφανίστηκε τον 18ο αιώνα με το τέλος του Ισπανικού κλάδου με το θάνατο του Κάρολου Β΄ το 1700. Σε αυτή την περίπτωση, αντικαταστάθηκε με τον κλάδο Ανζού του οίκου των Βουρβόνων στο πρόσωπο το μεγάλου ανιψιού Φιλίππου Ε΄. Ο Αυστριακός κλάδος εκφυλίστηκε το 1780 με το θάνατο της αυτοκράτειρας Μαρίας Θηρεσίας και αντικαταστάθηκε με τον κλάδο Βαντεμόντ του οίκου της Λορένης στο πρόσωπο του γιου της Ιωσήφ Β΄. Ο νέος διάδοχος ονόμασε τον εαυτό του απόγονο του ενιαίου πλέον οίκου των Αψβούργων-Λωρραίνης.
Κύριοι ρόλοι.
Ορισμένοι από τους βασικούς ρόλους ως βασιλικές και αυτοκρατορικές θέσεις των Αψβούργων, ήταν:
Επίσης, άλλες βραχύβιες θέσεις του οίκου περιλαμβάνουν:
Παράλληλα, πολλοί ακόμα τίτλοι περιλαμβάνονται στο ιστορικό του οίκου.
Ιστορία.
Κόμης των Αψβούργων και Άγιος Ρωμαίος Αυτοκράτορας.
Η δυναστεία ονομάστηκε από την έδρα προέλευσής της, δηλαδή το κάστρο των Αψβούργων που ιδρύθηκε από τον Ράντμποτ, κόμη των Αψβούργων στο Ελβετικό καντόνι του Άαργκαου. Η προέλευση του ονόματος του κάστρου είναι αβέβαιη, αν και εικάζεται ότι προέρχεται από το ύπατο κάστρο Χάμπιχτμπουργκ. Η πρώτη καταγραφή του ονόματος γίνεται το 1108, ενώ το κάστρο παραμένει έδρα της οικογένειας τον 11ο, 12ο και 13ο αιώνα στο πρώην δουκάτο της Σουηβίας, το οποίο ενσωμάτωσε το καντόνι του Άαργκαου την εποχή της Αγίας Ρωμαϊκής Αυτοκρατορίας. Από τη νοτιοδυτική Γερμανία, και κυρίως την Αλσατία, το Μπράισγκαου, το Άαργκαου και το Τούργκαου, οι οικογένεια των Αψβούργων επέκτεινε την επιρροή και κτήσεις της στις νοτιοανατολικές παρυφές της Αγίας Ρωμαϊκής Αυτοκρατορίας, δηλαδή τη σημερινή Αυστρία (1278-1382). Μέσα σε δύο ή τρεις γενιές, οι Αψβούργοι κατάφεραν να διασφαλίσουν πρόσβαση στον αυτοκρατορικό θρόνο, την κατοχή του οποίου κράτησαν για αιώνες (1273–1291, 1298–1308, 1438–1740, και 1745–1806).
Μαξιμιλιανός Α΄.
Το 1477 με το γάμο του με τη δούκισσα της Βουργουνδίας, Μαρία, ο αρχιδούκας των Αψβούργων, Μαξιμιλιανός Α΄, απέκτησε τον έλεγχο των Κάτω Χωρών, ενδυναμώνοντας έτσι την οικογενειακή δυναστεία και επεκτείνοντας της κτήσεις του οίκου και πέρα από την Αυστρία. Ο γιος του Μαξιμιλιανού, Φίλιππος ο Δίκαιος (επίσης γνωστός ως Φίλιππος ο Όμορφος), παντρεύτηκε την Ιωάννα της Καστίλης (επίσης γνωστή και ως Ιωάννη η Τρελή), κληρονόμο της Καστίλης, της Αραγωνίας και του μεγαλύτερου τμήματος της Ισπανίας. Ο Φίλιππος και η Ιωάννα απέκτησαν έξι παιδιά, το μεγαλύτερο από τα οποία, ο Κάρολος Ε΄, κληρονόμησε τα βασίλεια της Καστίλης και της Αραγωνίας, της Νότιας Ιταλίας, της Αυστρίας και των Κάτω Χωρών.
Διαχωρισμός του Αυστριακού και Ισπανικού κλάδου του οίκου των Αψβούργων.
Μετά την ανάθεση της εξουσίας των περιοχών της Αυστρίας, το 1521, στον Φερδινάνδο Α΄ από τον αδελφό του, αυτοκράτορα Κάρολο Ε΄ (γνωστό και ως Κάρολο Α΄ της Ισπανίας 1516–1556), η δυναστεία διαχωρίστηκε στον ήσσονα κλάδο των Αψβούργων της Αυστρίας και τον κύριο κλάδο των Αψβούργων της Ισπανίας. Οι πρώτοι διατήρησαν τον τίτλο του αυτοκράτορα της Αγίας Ρωμαϊκής Αυτοκρατορίας μετά το θάνατο του Καρόλου το 1558, καθώς και τις κληρονομικές περιοχές των Αψβούργων και τα βασίλεια της Βοημίας και Ουγγαρίας, ενώ ο Ισπανικός κλάδος κυβέρνησε τα βασίλεια της Ισπανίας, των Κάτω Χωρών, της κτήσεις του οίκου στην Ιταλία, και, για ένα διάστημα, την Πορτογαλία. Η Ουγγαρία ήταν κάτω από την εξουσία της οικογένειας εν μέρει από το 1526. Για 150 χρόνια το μεγαλύτερό της τμήμα ήταν στην κατοχή των Οθωμανών, αλλά οι περιοχές αυτές επανακτήθηκαν το διάστημα 1683–1699.
Οι Αψβούργοι της Ισπανίας εξαλείφθηκαν το 1700, προκαλώντας έτσι τον πόλεμο της Ισπανικής διαδοχής, ενώ ο τελευταίος αρσενικός κληρονόμος του οίκου της Αυστρίας πέθανε το 1740, με συνέπεια τον πόλεμο της Αυστριακής διαδοχής. Σταδιακά, όλος ο οίκος έπαψε να υπάρχει το 1780. Η κληρονόμος των τελευταίων Αψβούργων της Αυστρίας, η Μαρία Θηρεσία, παντρεύτηκε τον Φραγκίσκο Στέφανο, δούκα της Λωρραίνης, ο οποίος ήταν και αυτός δισέγγονος του αυτοκράτορα Φερδινάνδου Γ΄ των Αψβούργων, και έτσι οι απόγονοί τους συνέχισαν την παράδοση στη Βιέννη, πλέον ως Οίκος των Αψβούργων-Λωρραίνης, αν και στην ουσία ο νέος οίκος της Λωρραίνης εισήλθε στην Αυστρία. Υπάρχει η άποψη ότι η σταδιακή εξαφάνιση του οίκου προέκυψε από τους διαδοχικούς ενδοοικογενειακούς γάμους μέσα στον οίκο.
Εξάλειψη της δυναστείας.
Οι Αψβούργοι προσπάθησαν να σταθεροποιήσουν την ισχύ τους με τη συχνή χρήση ενδοοικογενειακών γάμων, γεγονός που τελικά είχε καταστροφικά αποτελέσματα για τη δυναστεία. Γάμοι μεταξύ πρώτων ξαδέλφων, ή μεταξύ θείου και ανιψιάς, ήταν κοινοί στην οικογένεια. Μία μελέτη που έγινε σε 3000 οικογενειακά μέλη συνολικά 16 γενεών (πανεπιστήμιο του Σαντιάγκο δε Κομποστέλα) δείχνει ότι οι ενδοοικογενειακές σχέσεις φέρουν τη σταδιακή εξάλειψη. Η δεξαμενή γονιδίων γίνεται τελικά ιδιαίτερα μικρή, με συνέπεια ο τελευταίος Αψβούργος του Ισπανικού κλάδου, Κάρολος Β΄, είχε σημαντικές γενετικές ανωμαλίες, ενώ το γονιδίωμά του ήταν αντίστοιχο με ενός παιδιού δύο αδελφών, όπως άλλωστε και του πατέρα του.
Στις 6 Αυγούστου του 1806 η Αγία Ρωμαϊκή Αυτοκρατορία καταλύθηκε από τον Γάλλο αυτοκράτορα, Ναπολέοντα Α΄, με στόχο την αναδιοργάνωση της Γερμανίας. Αναμένοντας την απώλεια του τίτλου του Αγίου Ρωμαίου Αυτοκράτορα που επήλθε με την κατάλυση, ο Φραγκίσκος Β΄ ανακήρυξε τον εαυτό του Αυτοκράτορα της Αυστρίας (όπως και ο Φραγκίσκος Α΄) στις 11 Αυγούστου του 1804, τρεις μήνες μετά την αυτοανακήρυξη του Ναπολέοντα ως αυτοκράτορα της Γαλλίας.
Ο αυτοκράτορας Φραγκίσκος Α΄ της Αυστρίας χρησιμοποιούσε μία σειρά τίτλων, και η πλήρης αυτοφώνησή του ήταν: "Εμείς, ο Φραγκίσκος ο Α΄, με τη δόξα του Θεού Αυτοκράτορα της Αυστρίας, Βασιλιά της Ιερουσαλήμ, Ουγγαρίας, Βοημίας, Δαλματίας, Κροατίας, Σλαβονίας, Γαλικίας και Λοντομερίας, Αρχιδούκα της Λωρραίνης, του Σάλτσμπουργκ, του Βίρτσμπουργκ, της Φρανκονίας, Στυρίας, Καρινθίας και Καρνιολίας, Μεγάλου Δούκα της Κρακοβίας, Μεγάλου Πρίγκηπα της Τρανσυλβανίας, Ηγεμόνα της Μοραβίας, Δούκα του Σαντομίρ, της Μασοβίας, του Λούμπλιν, της Κάτω κα Άνω Σιλεσίας, του Άουσβιτς και του Ζατόρ, του Τέσεν και του Φριούλε, Πρίγκηπα του Μπέρχτεσγκάντεν και του Μέργκενχάιμ, Πριγκιπικού Κόμη των Αψβούργων, της Γκοριζίας και της Γκραντίσκα, του Τιρόλου, και Ηγεμόνα της Κάτω και Άνω Λουσατίας και Ιστρίας".
Με τους όρους της συνθήκης εξίσωσης Αυστρίας και Ουγγαρίας το 1867, δόθηκε εκτεταμένη αυτονομία στην Ουγγαρία, με τη γέννηση της Αυστροουγγαρίας. Με τη συνθήκη αυτή, οι Ούγγροι αναφέρονταν στον ηγεμόνα τους ως βασιλιά και όχι ως αυτοκράτορα, κάτι που κυριάρχησε μέχρι την τελική διάλυση της Αυστροουγγαρίας.
Στις 11 Νοεμβρίου του 1918, με την αυτοκρατορία να καταρρέει, ο τελευταίος απόγονος ηγεμόνας των Αψβούργων, Κάρολος Α΄ (ο οποίος κυβέρνησε και ως Κάρολος Ε΄ της Ουγγαρίας) εξέδωσε διάταγμα που αναγνώριζε το δικαίωμα της Αυστρίας να καθορίσει το μέλλον της και αποποιήθηκε κάθε ρόλο στις κρατικές υποθέσεις. Δύο μέρες αργότερα, εξέδωσε αντίστοιχο διάταγμα για την Ουγγαρία. Αν και δεν καθαιρέθηκε ποτέ επίσημα, αυτά τα διατάγματα θεωρούνται το τέλος της ηγεμονίας των Αψβούργων. Το 1919, η νέα δημοκρατία της Αυστρίας απαγόρευσε με νόμο την παρουσία των Αψβούργων στην Αυστριακή επικράτεια αν δεν παραιτηθούν επίσημα από όλες τις αξιώσεις τους για επανάκτηση του θρόνου και αποδεχθούν την ιδιότητα του απλού πολίτη. Ο Κάρολος προσπάθησε αρκετές φορές να επανακτήσει το θρόνο της Ουγγαρίας, με συνέπεια το 1921 η Ουγγαρία να ψηφίσει αντίστοιχο νόμο, εκθρονίζοντας πλήρως τους Αψβούργους και καταργώντας τα δικαιώματά τους. Ο οίκος των Αψβούργων δεν εγκατέλειψε επίσημα τις ελπίδες επαναφοράς του στην εξουσία, μέχρι τη δήλωση του μεγαλύτερου γιου του αυτοκράτορα Καρόλου, Ότο φον Χάψμπουργ, για αποποίηση όλων των δικαιωμάτων στο θρόνο.
Το μότο της δυναστείας διαχρονικά ήταν "Άφησε τους άλλους να μάχονται, και εσύ, ευτυχισμένη Αυστρία, παντρέψου" ("Bella gerant alii, tu, felix Austria, nube!"), κάτι που δείχνει την πορεία των μελών των Αψβούργων με τους γάμους με άλλους βασιλικούς οίκους για τη δημιουργία συμμαχιών και την απόκτηση περιοχών. Η αυτοκράτειρα Μαρία Θηρεσία αναγνωρίζεται ιδιαίτερα για αυτή την πορεία της και μερικές φορές αναφέρεται ιστορικά ως η "Μεγάλη γιαγιά της Ευρώπης".
Εξέλιξη του οίκου.
Κόμητες του Χάμπσμπουργκ.
Πριν από την άνοδο του Ροδόλφου του Α΄ στο θρόνο του βασιλιά της Γερμανίας, οι Αψβούργοι είχαν το αξίωμα του κόμη του Αψβούργου (Hapsburg) στη σημερινή νοτιοδυτική Γερμανία και την Ελβετία. Πρόγονοι της δυναστείας θεωρούνται οι:
Η δυναστεία ξεκινάει επίσημα με την κατασκευή του κάστρου Χάμπσμπουργκ, στη θεωρούμενη ως γενέτειρα περιοχή του οίκου. Οι απόγονοι του Γκούντραμ εξελίχθηκαν, με τον τίτλο του κόμη του Χάμπσμπουργκ, ως εξής:
Δούκες της Αυστρίας.
Στο τέλος του μεσαίωνα και με την επέκταση των κτήσεων των Αψβούργων στα ανατολικά, συχνά εξουσίασαν το δουκάτο της Αυστρίας, το οποίο κάλυπτε τη σημερινή Κάτω Αυστρία και μέρος της Άνω Αυστρίας. Οι κτήσεις των Αψβούργων περιλάμβαναν τη Στυρία, ενώ επεκτάθηκαν δυτικά στην Καρινθία και την Καρνιόλα το 1335 και το Τιρόλο το 1363. Οι αρχικές διασκορπισμένες κτήσεις στη νότια Αλσατία, νοτιοδυτική Γερμανία και το σημερινό Φόραλμπεργκ, ήταν συνολικά γνωστές ως Πέρα Αυστρία. Οι πατρικές κτήσεις του οίκου νότια του Ρήνου και στη λίμνη της Κωνσταντίας σταδιακά χάθηκαν με την ανάδειξη της Ελβετικής Συνομοσπονδίας. Έτσι, οι Αψβούργοι λαμβάνοντας τον τίτλο του δούκα της Αυστρίας, εξουσίασαν και τις περιοχές της Πέρα Αυστρίας μέχρι και το 1379, οπότε και αυτές πέρασαν στην εξουσία του Πριγκιπικού Κόμη του Τιρόλου. Η εξέλιξη των Αψβούργων με τον τίτλο πλέον του δούκα της Αυστρίας, είχε ως εξής:
Μετά το θάνατο του Ροδόλφου Δ΄, οι αδελφοί του Αλβέρτος Γ΄ και Λεοπόλδος Γ΄ εξουσίαζαν τις κτήσεις των Αψβούργων από το 1365 ως και το 1379, οπότε και διαχώρισαν τις περιοχές με τη συνθήκη του Νόιμπεργκ. Ο Αλβέρτος κράτησε το δουκάτο της Αυστρίας και ο Λεοπόλδος τη Στυρία, την Καρινθία, την Καρνιόλα, το Τιρόλο και την Πέρα Αυστρία.
Δούκες της Έσω και Πέραν Αυστρίας: κλάδος του Λεοπόλδου Γ΄.
Υποκλάδος της Έσω Αυστρίας (Στυρίας, Καρινθίας): 
Υποκλάδος της Πέραν Αυστρίας (Τιρόλου)
Επανένωση των κτήσεων των Αψβούργων.
Ο Σιγισμούνδος ήταν άτεκνος και υιοθέτησε τον Μαξιμιλιανό Α΄, γιο του εξαδέλφου του δούκα Φρειδερίκου Ε΄ (βασιλιά Φρειδερίκου Γ΄). Με την εξουσία του Μαξιμιλιανού Α΄, οι κτήσεις των Αψβούργων επανενώθηκαν, μετά την επανάκτηση του δουκάτου της Αυστρίας έπειτα από το τέλος του Ματθαίου Κορβίνου, ο οποίος είχε σφετεριστεί τον τίτλο του δούκα (1485–1490) με έδρα τη Βιέννη.
Βασιλείς της Γερμανίας, Αρχιδούκες της Αυστρίας.
Ισπανικός κλάδος των Αψβούργων: Βασιλείς της Ισπανίας, Βασιλείς της Πορτογαλίας (1580–1640).
Ο πόλεμος της ισπανικής διαδοχής ακολούθησε για τη διαδοχή του Καρόλου Β΄.
Αυστριακός κλάδος των Αψβούργων: Βασιλείς της Γερμανίας, Αρχιδούκες της Αυστρίας.
Ο Πόλεμος της Αυστριακής Διαδοχής ακολούθησε το τέλος του Καρόλου ΣΤ΄.

</doc>
<doc id="59435" url="https://el.wikipedia.org/wiki?curid=59435" title="ΑΚ Μίλαν">
ΑΚ Μίλαν

Η Μίλαν (ιταλικά: "Milan", ), είναι ιταλικός ποδοσφαιρικός σύλλογος που εδρεύει στο Μιλάνο της Λομβαρδίας, από τους πιο επιτυχημένους και δημοφιλείς. Τα μέλη και οι οπαδοί της ονομάζονται Milanisti (Μιλανίστι) ή Rossoneri (Ροσονέρι, δηλαδή Κοκκινόμαυροι).
Συνολικά, μετρά τριάντα επίσημους τίτλους στη χώρα της (δεκαοκτώ πρωταθλήματα, πέντε Κύπελλα και επτά Σούπερ Καπ). Εκτός συνόρων, πρόκειται για την πιο επιτυχημένη ιταλική ομάδα. Έχει κερδίσει το Κύπελλο Πρωταθλητριών (νυν Τσάμπιονς Λιγκ) επτά φορές, επίτευγμα που μόνο η Ρεάλ Μαδρίτης υπερβαίνει με δεκατρείς κατακτήσεις και το Ευρωπαϊκό Σούπερ Καπ πέντε, επίδοση που αποτελεί ρεκόρ. Επίσης, έχει κατακτήσει δύο Κύπελλα Κυπελλούχων Ευρώπης.
Η Μίλαν έχει αναδειχθεί τέσσερις φορές παγκόσμια πρωταθλήτρια συλλόγων (μία ως νικήτρια του Παγκοσμίου Κυπέλλου Συλλόγων που διοργανώνει η FIFA και τρεις ντε φάκτο, ως τροπαιούχος του Διηπειρωτικού). Όσον αφορά τις ομάδες με τους περισσότερους αναγνωρισμένους διεθνείς τίτλους, η Μίλαν είναι τέταρτη μαζί με τη Μπόκα Τζούνιορς (έχουν από 18). Πρώτη με 26 είναι η Ρεάλ Μαδρίτης, ενώ στη δεύτερη θέση με 23 η αιγυπτιακή Αλ Αχλί και τρίτη η ισπανική Μπαρτσελόνα με 20.
Το ντέρμπι ανάμεσα στη Μίλαν και την Ίντερ, την έτερη μεγάλη ομάδα του Μιλάνου, θεωρείται μία από τις σπουδαιότερες ποδοσφαιρικές αναμετρήσεις, όχι μόνο στο ιταλικό πρωτάθλημα, αλλά και παγκοσμίως. Επίσης, οι Ροσονέρι ανήκουν στους ιδρυτές του G-14, ενός πανευρωπαϊκού ομίλου που περιελάμβανε τις κορυφαίες ομάδες της ηπείρου, καθώς και του διάδοχου σχήματος, της Ομοσπονδίας Ευρωπαϊκών Συλλόγων (ECA).
Ιστορία.
Από την ίδρυση στο χρυσό άστρο.
Η Μίλαν ιδρύθηκε ως σύλλογος "φούτμπολ και κρίκετ" το 1899 από πρωτοβουλία του Χέρμπερτ Κίλπιν, Βρετανού υφαντουργού εκπατρισθέντος από το Νότινγχαμ. Προς τιμήν του η ομάδα έχει κρατήσει την αγγλική γραφή του ονόματος, με ιταλική όμως προφορά ("Μίιλαν" - τονισμός στην "προπαραλήγουσα"). Η ομάδα κερδίζει το πρώτο της πρωτάθλημα το 1901, θέτοντας παράλληλα τις βάσεις για την ανάπτυξη του αθλήματος στη χώρα της. Το 1908 εσωτερικές διαμάχες σε διοικητικό επίπεδο, οδηγούν σε διάσπαση και στην ίδρυση του άλλου μεγάλου συλλόγου με έδρα το Μιλάνο, της Ίντερ. Κατά τη διάρκεια του μεσοπολέμου και ως το τέλος της δεκαετίας του 1940, η ομάδα εκινείτο στη μετριότητα, χωρίς να κερδίσει κάποιον αξιόλογο τίτλο, είχε δε υποχρεωθεί να αλλάξει το όνομά της σε "Μιλάνο". Στους άξιους αναφοράς παίκτες συγκαταλέγονται οι Άλντο Μπόφι και Ρικάρντο Καραπελέζε.
Με αρχή το πρωτάθλημα του 1951 κι έχοντας ως βάση την περίφημη σουηδική επιθετική τριπλέτα των Γκούναρ Γκρεν, Γκούναρ Νόρνταλ και Νιλς Λίντχολμ (γνωστή ως "Γκρε-Νο-Λι"), αλλά και τη σιγουριά που της πρόσφερε κάτω από τα γκολπόστ η παρουσία του Λορέντσο Μπουφόν, η ομάδα εισέρχεται σε μακρά περίοδο διακρίσεων. Υπό την καθοδήγηση του εμβληματικού Νερέο Ρόκο, στις 22 Μαΐου του 1963 η Μίλαν στέφεται για πρώτη φορά πρωταθλήτρια Ευρώπης κόντρα στη μεγάλη Μπενφίκα που βρισκόταν για τρίτη συνεχόμενη φορά στον τελικό, έχοντας πάρει το τρόπαιο τις δύο προηγούμενες. Οι Μιλανίστι επικρατούν της πορτογαλικής ομάδας με 2-1, με δύο γκολ του Ζοζέ Αλταφίνι. Για τους "Αετούς της Λισσαβόνας" σκόρερ είναι ο περίφημος Εουσέμπιο. Εκείνη την περίοδο, εκτός του Αλταφίνι που ξεχωρίζει με την εκτελεστική του δεινότητα, αρχίζει να αναδεικνύεται και ο βιρτουόζος μεσοεπιθετικός Τζιάνι Ριβέρα.
Ακολουθεί το 1969 το δεύτερο Κύπελλο Πρωταθλητριών κόντρα στον Άγιαξ του μικρού σε ηλικία τότε Γιόχαν Κρόιφ, καθώς και το πρώτο Διηπειρωτικό (η εικόνα του από το αντιαθλητικό παιχνίδι των Αργεντινών της Εστουδιάντες αιμόφυρτου αλλά νικητή τελικά Νέστορ Κομπέν, θα μείνει ανεξίτηλα χαραγμένη στο μυαλό των παλαιότερων τουλάχιστον φίλων της ομάδας). Έχοντας στη σύνθεσή της παίκτες όπως οι Άλντο Μαλντέρα και Βάλτερ Νοβελίνο, η Μίλαν κατακτά το πρωτάθλημα του 1979, ξορκίζοντας την τραυματική ανάμνηση της "Φατάλ Βερόνα" (1973) όταν και απώλεσε τον τίτλο την τελευταία αγωνιστική και τοποθετεί επιτέλους στη φανέλα της το χρυσό άστρο (σύμβολο συμπλήρωσης δέκα πρωταθλημάτων). Ο Ριβέρα, ποδοσφαιριστής-σημαία της, αποσύρεται από την ενεργό δράση.
Κάθοδος και αναγέννηση.
Έκτοτε η ομάδα ακολουθεί πτωτική πορεία. Το 1980 ξεσπά το σκάνδαλο "Τοτονέρο" και οι Ροσονέρι τιμωρούνται με υποβιβασμό στη Σέριε Μπι για πρώτη φορά στην ιστορία τους. Η υπόθεση είχε σχέση με πληρωμές παικτών και παραγόντων, προκειμένου να "στηθούν" διάφορα παιχνίδια. Η Μίλαν επέστρεψε αμέσως στην πρώτη κατηγορία, όμως το 1982 ξαναϋποβιβάζεται για αγωνιστικούς αυτή τη φορά λόγους. Το τρωθέν κύρος του συλλόγου αναλαμβάνει να αποκαταστήσει το 1986 (έτος-ορόσημο για την ιστορία του) ο δικηγόρος και μεγαλοεπιχειρηματίας Σίλβιο Μπερλουσκόνι. Αγοράζει την ομάδα και αποφασίζει να επενδύσει πολλά χρήματα σε αυτήν. Προσλαμβάνει ως προπονητή τον Αρίγκο Σάκι, μία ιδιαιτέρως χαρισματική ποδοσφαιρική φυσιογνωμία. Επίσης φέρνει στο Μιλάνο τον Μάρκο φαν Μπάστεν, πιθανώς τον καλύτερο επιθετικό στην ιστορία μαζί με τον Βραζιλιάνο Ρονάλντο.
Εκτός από τον ταλαντούχο Ολλανδό, κάτοικοι Σαν Σίρο γίνονται και οι Ρούουντ Γκούλιτ και Φρανκ Ράικαρτ, οι οποίοι μαζί με τους Φράνκο Μπαρέζι, Πάολο Μαλντίνι, Ρομπέρτο Ντοναντόνι και άλλους που συνολικά έμειναν γνωστοί στην αθλητική ιστορία ως «οι αθάνατοι» ("Gli Immortali"), συγκροτούν μια από τις σπουδαιότερες ομάδες όλων των εποχών, με αποτέλεσμα να ανοίξει ένας νέος κύκλος σπουδαίων αποτελεσμάτων. Η Μίλαν ζει τις πιο ένδοξες στιγμές της, με τη σκυτάλη των επιτυχιών να παραλαμβάνει «η ομάδα των αήττητων» ("Gli Invincibili") του Φάμπιο Καπέλλο. Μέχρι τα μέσα της δεκαετίας του 2000 θα κατακτήσει επτά ακόμη πρωταθλήματα, τέσσερα Κύπελλα Πρωταθλητριών (Τσάμπιονς Λιγκ), καθώς και άλλους εγχώριους και διεθνείς τίτλους, συμπεριλαμβανομένων και εκείνων υπό την τεχνική ηγεσία του παλαιού της αστέρα Κάρλο Αντσελότι και με αρχισκόρερ το διεθνή Ουκρανό Αντρέι Σεβτσένκο.
Νέα σύννεφα εμφανίζονται στον ορίζοντα το 2006, όταν η ομάδα φάνηκε αναμειγμένη στο "Καλτσιόπολι", ακόμη ένα σκάνδαλο σχετικό με προκαθορισμένου αποτελέσματος αγώνες. Ξεκινά το πρωτάθλημα με -15 βαθμούς και δεν προκρίνεται στο Τσάμπιονς Λιγκ της επόμενης χρονιάς. Ασκεί έφεση, η ποινή μειώνεται σε αφαίρεση μόνο 8 βαθμών κι έτσι της δίνεται η δυνατότητα να συμμετάσχει στο Τσάμπιονς Λιγκ του 2007. Στον τελικό της ευοίωνης γι' αυτήν Αθήνας (στην ίδια πόλη έχει κερδίσει το τρόπαιο και το 1994), χάρις στα γκολ του Φίλιπο Ιντζάγκι και την πολύτιμη συμβολή ποδοσφαιριστών σαν τον Κλάρενς Ζέεντορφ, τον Αντρέα Πίρλο και τον Τζενάρο Γκατούζο, νικά με 2-1 τη Λίβερπουλ του Ράφα Μπενίτεθ και κατακτά το έβδομο ευρωπαϊκό της πρωτάθλημα.
Παρούσα περίοδος.
Στις 25 Ιουνίου 2010, οι Ροσονέρι ανακοινώνουν την πρόσληψη του προπονητή Μασιμιλιάνο Αλέγκρι. Ρομπίνιo, Αντόνιο Κασάνο και Ζλάταν Ιμπραΐμοβιτς, στην πρώτη σεζόν υπό τις κατευθύνσεις του τεχνικού από το Λιβόρνο, οδηγούν την ομάδα στην κατάκτηση του 18ου τίτλου στην ιστορία της, θέτοντας έτσι τέρμα στην πενταετή κυριαρχία της συμπολίτισσας και μεγάλης ανταγωνίστριας Ίντερ. Τον Αύγουστο του 2011, η Μίλαν κερδίζει στο Πεκίνο το έκτο της ιταλικό Σούπερ Καπ με νίκη 2-1 επί των Νερατζούρι, επιβεβαιώνοντας κατά εμφατικό τρόπο την επιστροφή της στην κορυφή του ιταλικού ποδοσφαίρου. Τα τελευταία χρόνια η ομάδα δεν κατορθώνει να πρωταγωνιστεί, κινούμενη περί το μέσον της βαθμολογίας στο πρωτάθλημα και χωρίς διακρίσεις στα ευρωπαϊκά κύπελλα.
Χρώματα, σήματα, ύμνος, μασκότ.
Η αυθεντική φανέλα της Μίλαν, ήταν ανέκαθεν κόκκινη και μαύρη. Σύμφωνα με τον εκ των ιδρυτών της Κίλπιν, ο συγκεκριμένος συνδυασμός επιλέχθηκε για να υποδηλώσει την πρόθεση δημιουργίας φόβου στον αντίπαλο. Στην παραπάνω σημειολογία οφείλονται τα παρωνύμια "Ροσονέρι" (Κοκκινόμαυροι) και "Διάβολος" (προφανής η χρωματική αντιστοιχία). Για τους εκτός έδρας αγώνες έχει επιλεγεί το άσπρο. Η "δεύτερη" εμφάνιση θεωρείται τυχερή από πολλούς οπαδούς της ομάδας, καθώς μ' αυτήν σε οκτώ τελικούς έχουν κατακτηθεί έξι κύπελλα πρωταθλητριών και χαθεί μόλις δύο (το 1995 στη Βιέννη από τον Άγιαξ χάρη σε γκολ του Πάτρικ Κλάιφερτ στο 89' και το 2005 στον αλησμόνητο τελικό της Κωνσταντινούπολης όταν η Λίβερπουλ επιβλήθηκε στα πέναλτι). Απ' την άλλη, σε τρεις τελικούς που χρησιμοποιήθηκαν οι εντός έδρας εμφανίσεις, υπήρξε μόλις μία επιτυχία.
Για αρκετά χρόνια, το σήμα της Μίλαν είχε ως έμπνευση το έμβλημα της πόλης του Μιλάνου (κόκκινος σταυρός σε άσπρο φόντο). Ενίοτε, έχει χρησιμοποιηθεί και μια εικόνα διαβόλου. Βασισμένο στην παράδοση, το τωρινό σήμα της ομάδας είναι ωοειδές με χρυσό άστρο στην κορυφή. Στο μέσο του υπάρχει εφαπτόμενος κύκλος που χωρίζεται κάθετα σε δύο ημικύκλια εκ των οποίων το αριστερό φέρει εναλλάξ κόκκινες και μαύρες κάθετες ρίγες και το δεξιό το έμβλημα του Μιλάνου. Πάνω από αυτόν υπάρχουν τα αρχικά "ACM" (Associazione Calcio Milan) και κάτω η χρονολογία ίδρυσης του συλλόγου (1899). Το 2009 έγιναν κάποιες μικροαλλαγές στις ρίγες, στο σταυρό και σε άλλα σημεία του σήματος.
Στη φανέλα της η Μίλαν, εκτός από το άστρο της κατάκτησης δέκα πρωταθλημάτων (για να τοποθετηθεί και δεύτερο θα πρέπει σύμφωνα με τα ισχύοντα στην Ιταλία να συμπληρωθούν είκοσι τίτλοι κ.ο.κ.), όταν αγωνίζεται στο Τσάμπιονς Λιγκ, έχει επιπλέον το "διακριτικό του πολυνίκη" της ανωτέρω διοργάνωσης. Αυτό φέρεται στο αριστερό μανίκι και έχει την εικόνα του αντίστοιχου κυπέλλου, πάνω από το οποίο αναγράφεται ο αριθμός των κατακτήσεων (7). Με βάση τον κανονισμό της UEFA, το συγκεκριμένο έμβλημα δικαιούνται να χρησιμοποιούν μόλις έξι ομάδες, οι Ρεάλ Μαδρίτης, Μίλαν, Λίβερπουλ και Μπαρτσελόνα επειδή έχουν πέντε κατακτήσεις του τροπαίου και άνω, καθώς επίσης και ο Άγιαξ με την Μπάγερν, λόγω του ότι το έχουν κερδίσει τρεις συνεχόμενες φορές.
Ο επίσημος ύμνος των Ροσονέρι τιτλοφορείται "Milan Milan" και είναι γραμμένος από τους Τόνι Ρένις και Μάσιμο Γκουαντίνι.
Από τις 16 Φεβρουαρίου 2006, η επίσημη μασκότ της Μίλαν είναι ο "Milanello", σχεδιασμένος από τη Warner Bros. Πρόκειται για έναν κοκκινόμαυρο διάβολο με μια μπάλα ποδοσφαίρου, το όνομα του οποίου παραπέμπει άμεσα στο ομώνυμο αθλητικό κέντρο του συλλόγου. Προηγουμένως, στη δεκαετία του ενενήντα, ο ρόλος αυτός είχε ανατεθεί στον παρόμοιας έμπνευσης "Dudy".
Χορηγοί.
Χορηγός στη φανέλα αυτή τη στιγμή είναι η αεροπορική εταιρεία Emirates, η οποία εδρεύει στο Ντουμπάι των Ηνωμένων Αραβικών Εμιράτων. Υπάρχει συμφωνία για τετραετή συνεργασία μεταξύ των δύο πλευρών, που ξεκίνησε τον Ιούλιο του 2010. Για πολύ μεγάλο διάστημα χορηγός της Μίλαν υπήρξε η Opel, ενώ κάποιες φορές στη φανέλα αναγράφονταν ιδιαίτερα μοντέλα αυτοκινήτων της συγκεκριμένης εταιρείας. Το ρουχισμό της ομάδας έχει αναλάβει η Adidas, με την οποία η συμφωνία λήγει την περίοδο 2016–17.
Εγκαταστάσεις.
Κατασκευασμένο το 1926, το στάδιο Σαν Σίρο είναι χωρητικότητας 80.018 θέσεων. Εκτός από την αρχική του ονομασία, η οποία οφείλεται στην ομώνυμη συνοικία όπου και βρίσκεται, έχει και το όνομα Τζουζέπε Μεάτσα, προς τιμή του παίκτη που φόρεσε τη φανέλα τόσο της Μίλαν όσο και (περισσότερο) της Ίντερ, παρέχει δε τη δυνατότητα δημιουργίας εξαιρετικής ατμόσφαιρας, καθώς οι κερκίδες είναι κοντά στον αγωνιστικό χώρο. Αρνητικό στοιχείο της εγγύτητας αυτής είναι η αυξημένη πιθανότητα πρόκλησης επεισοδίων. Είναι σημαντικό να τονιστεί ότι με τη δημιουργία του το Σαν Σίρο αποτέλεσε έδρα αποκλειστικά για τους Μιλανίστι (οι Νερατζούρι που προγενέστερα χρησιμοποιούσαν το αριστοκρατικό "Αρένα Τσίβικα" στο κέντρο της πόλης, μετακόμισαν στο τωρινό τους σπίτι μεταπολεμικά).
Στις 19 Δεκεμβρίου του 2005 ο αντιπρόεδρος της Μίλαν, Αντριάνο Γκαλιάνι, δήλωσε πως στη Μίλαν σκέφτονται σοβαρά να μετακινηθούν από το Σαν Σίρο. Το νέο γήπεδο υποτίθεται ότι θα βασιζόταν αρκετά στο Φέλτινς Αρένα της γερμανικής Σάλκε. Επίσης προβλεπόταν να φέρει το όνομα κάποιου χορηγού. Τελικά και σύμφωνα με νεώτερες δηλώσεις του Μπερλουσκόνι, το ανωτέρω σχέδιο εγκαταλείφθηκε οριστικά, με την ομάδα να παραμένει στη φυσική της έδρα.
Προπονητήριο για τους Ροσονέρι αποτελεί το "Μιλανέλο", το οποίο εγκαινιάστηκε το 1963 και βρίσκεται στην περιοχή του Βαρέζε. Οι ομάδες νέων και παίδων χρησιμοποιούν το αθλητικό κέντρο "Βισμάρα" στη λαϊκή συνοικία Γκρατοσόλιο, στο νότιο τομέα του Μιλάνου.
Από το Μάιο του 2014, η Μίλαν διαθέτει για τη στέγαση των κεντρικών γραφείων της το "Casa Milan", πλησίον του παλαιού εργοστασίου της αυτοκινητοβιομηχανίας Άλφα Ρομέο, έκτασης 9.000 τετραγωνικών μέτρων. Πρόκειται για ένα χώρο ανοικτό στους οπαδούς της ομάδας από την Ιταλία και όλον τον κόσμο που θέλουν να έρθουν σε επαφή με τον σύλλογο, την ιστορία του και τις αξίες που πρεσβεύει.
Οπαδική βάση.
Δομή.
Η οργανωμένη έκφραση των οπαδών του συλλόγου υφίσταται από το 1967, υπό τη μορφή ενός "Δικτύου των Κλαμπ της Μίλαν" ("ΑIMC/MCiR"). Διακριτή υποκατηγορία αποτελούν οι "ultras", οι οποίοι χαρακτηρίζονται μεταξύ άλλων από το νεαρό της ηλικίας τους και την υπέρμετρη αφοσίωσή τους στην ομάδα. Οι σημαντικότεροι πυρήνες ultras της Μίλαν (σε παρένθεση το έτος ίδρυσης) υπήρξαν κατά σειρά σπουδαιότητας οι: "Fossa dei Leoni" (1968), "Brigate Rossonere" (1975) και "Commandos Tigre" (1967). Μετά το 2010, ο κύριος όγκος τους εκπροσωπείται από τη συλλογικότητα "Curva Sud Milano". Ο σημαντικός ιταλός λογοτέχνης Νάνι Μπαλεστρίνι στο μυθιστόρημά του "«furiosi»", παρουσιάζει τους τρόπους οργάνωσης και τους κώδικες που διέπουν τη συμπεριφορά τους, τις σχέσεις τους με την πολιτική, τις επικές μάχες με τους οπαδούς αντίπαλων ομάδων και την αστυνομία και τις προσωπικές διαδρομές τους στις εξέδρες των γηπέδων.
Εύρος.
Η Μίλαν είναι μία από τις ομάδες με τους περισσότερους οπαδούς. Σύμφωνα με έρευνες που διενήργησε το αξιόπιστο γερμανικό γραφείο δημοσκοπήσεων "Sport+Markt", οι Μιλανίστι καταλαμβάνουν τη δεύτερη σε πλήθος θέση στη χώρα τους πίσω από τους φίλους της Γιουβέντους. Η Μίλαν είναι ο πρώτος ιταλικός σύλλογος πανευρωπαϊκά και ο τρίτος ευρωπαϊκός μετά τη Ρεάλ Μαδρίτης και τη Μπαρτσελόνα στις χώρες της Λατινικής Αμερικής.
Σχέσεις.
Ντέρμπι ντέλλα Μαντονίνα.
Κάθε χρόνο, η Mίλαν αναμετράται με την Ίντερ τουλάχιστον δύο φορές (στα πλαίσια του πρωταθλήματος) στο ντέρμπι του Μιλάνου. Το επιλεγόμενο και "ντέρμπι ντέλλα Μαντονίνα", ξεκίνησε στις 18 Οκτωβρίου του 1908, στα πλαίσια του τελικού του "Κόπα Κιάσο" (οι Ροσονέρι είχαν κατακτήσει το τρόπαιο με νίκη 2-1 επί των ανταγωνιστών τους) και αποτελεί πιθανότατα τη σπουδαιότερη ποδοσφαιρική κόντρα στην Ιταλία. Η ονομασία του οφείλεται στο άγαλμα της Παρθένου Μαρίας, το οποίο συχνά αναφέρεται ως «Μαντονίνα» και βρίσκεται εγκατεστημένο στην κορυφή του καθεδρικού ναού του Μιλάνου ("Ντουόμο"). 
Ως προς τις ταξικές διαφορές, η Μίλαν υποστηρίζεται ιστορικά από τα εργατικά στρώματα της βιομηχανικής περιφέρειας (παρωνύμιο στην τοπική διάλεκτο "casciavit" ήτοι "κατσαβίδια"), ενώ η Ίντερ (παρωνύμιο "bauscia", σε ελεύθερη απόδοση "αλαζόνες") από τη μπουρζουαζία του κέντρου της πόλης. Λόγω της ευημερούσας καταγωγής τους, οι φίλοι της Ίντερ διέθεταν την "πολυτέλεια" να πηγαίνουν στο San Siro με σκούτερ ("«muturèta»", άλλο ένα ψευδώνυμο για τους Ιντερίστι). Από την άλλη πλευρά, οι Μιλανίστι ήταν επίσης γνωστοί ως "«tramvèe»" (δηλαδή αυτοί που πήγαιναν στο γήπεδο μόνο με τα μέσα μαζικής μεταφοράς). Κατά τον καθηγητή πολιτικής φιλοσοφίας στο πανεπιστήμιο της Πάντοβα, θεωρητικό της Άκρας Αριστεράς και οπαδό της ομάδας Αντόνιο Νέγκρι, η Μίλαν διέθετε γενικά προοδευτικό κοινό, σε αντίθεση με την Ίντερ της οποίας οι φίλοι διακρίνονταν για τις συντηρητικές τους πεποιθήσεις.
Προϊόντος του χρόνου οι βεβαιότητες κατέρρευσαν. Οι κοινωνικές αλλαγές και οι νέες γενιές που έκαναν την εμφάνιση τους στα ιταλικά γήπεδα, προκάλεσαν σειρά συγχύσεων και παραδοξοτήτων. Επιπλέον, η είσοδος του κεντροδεξιάς ιδεολογίας βαρόνου των ΜΜΕ Σίλβιο Μπερλουσκόνι στα διοικητικά της Μίλαν, έτυχε υποδοχής μεσσία και "υπέστειλε" τις σημαίες με τον Τσε Γκεβάρα που παραδοσιακά κυμάτιζαν στην "Κούρβα Σουντ", χώρο συνάθροισης στο Σαν Σίρο των φανατικών οπαδών της. Την ίδια στιγμή οι απέναντι της Ίντερ, ελέγχονταν από τον κεντροαριστερών θέσεων πετρελαιοβιομήχανο Μάσιμο Μοράτι.
Τα καπνογόνα, τα συνθήματα και η δημιουργία σκηνογραφιών("κορεό") εκατέρωθεν, είναι σύνηθες φαινόμενο στη διάρκεια του ντέρμπι στο Σαν Σίρο δημιουργώντας εκπληκτική ατμόσφαιρα, χωρίς να λείπουν και οι ακραίες καταστάσεις. Χαρακτηριστικό παράδειγμα ο επαναληπτικός προημιτελικός του Τσάμπιονς Λιγκ μεταξύ της Μίλαν και της Ίντερ την περίοδο [[2004-05]], όταν ο τερματοφύλακας της πρώτης [[Ντίντα]] τραυματίστηκε από ρίψη καπνογόνου οπαδού της δεύτερης, με αποτέλεσμα τη διακοπή του αγώνα και την κατακύρωσή του υπέρ των Ροσονέρι.
Το πραγματικό ντέρμπι της Ιταλίας.
Το [[1967]], ο διαπρεπής αθλητικογράφος [[Τζιάνι Μπρέρα]], επινόησε τη ονομασία "Derby d'Italia" (Ντέρμπι της Ιταλίας) για τις αναμετρήσεις της [[Γιουβέντους]] με την Ίντερ, των πιο ισχυρών ιταλικών συλλόγων της εποχής, θέλοντας να υπογραμμίσει τη σημασία τους. Στην πορεία τα πράγματα διαφοροποιήθηκαν με αποτέλεσμα για πολλούς πλέον το πραγματικό ντέρμπι της Ιταλίας ("il vero Derby d'Italia") να θεωρείται το Γιουβέντους-Μίλαν, δεδομένου ότι αφορά τις ιταλικές ομάδες με τους περισσότερους εγχώριους και διεθνείς τίτλους αντιστοίχως. Η διαμάχη αφορά επίσης δύο από τα σωματεία με το μεγαλύτερο αριθμό υποστηρικτών, καθώς και εκείνα με τα υψηλότερα έσοδα και τη μεγαλύτερη χρηματιστηριακή αξία στη χώρα τους. 
Η συνάντηση μεταξύ Γιουβέντους και Μίλαν νοείται και ως η αντανάκλαση της αντιπαλότητας σε πολλαπλά επίπεδα που χωρίζει το Μιλάνο με το [[Τορίνο]], τα οποία μαζί με τη [[Γένοβα]] σχηματίζουν το λεγόμενο "βιομηχανικό τρίγωνο" μια περιοχή με τη μεγαλύτερη οικονομική ανάπτυξη στην Ιταλία. Μολονότι η Γιουβέντους υπερέχει συνολικά σε νίκες έναντι της Μίλαν, ήταν η τελευταία αυτή που επικράτησε στην πιο σημαντική αναμέτρηση μεταξύ τους, όταν στις 28 Μαΐου του [[2003]] στο [[Old Trafford]] του [[Μάντσεστερ]] νίκησε με 3-2 στη διαδικασία των πέναλτι, κατακτώντας τον τίτλο του Champions League εκείνης της χρονιάς.
Άλλες αντιπαλότητες.
Μεγάλη αντιπαλότητα, παρά το γεγονός ότι παλαιότερα υπήρχε αδελφοποίηση μεταξύ τους, διατηρείται επίσης μεταξύ της Μίλαν και της [[Τζένοα]], εξαιτίας μιας συμπλοκής μεταξύ των οπαδών των δύο ομάδων το [[1995]] που κατέληξε στο θάνατο ενός από αυτούς. Εχθρότητα σε επίπεδο φανατικών φιλάθλων υπάρχει και με τις [[Ελλάς Βερόνα|Βερόνα]], [[ΑΣ Ρόμα]] (παλαιά αδελφοποίηση), [[Σ.Σ. Λάτσιο|Λάτσιο]], [[ΣΣΚ Νάπολι|Νάπολι]] (παλαιά αδελφοποίηση), [[Αταλάντα ΜΚ|Αταλάντα]], [[ΟΚ Σαμπντόρια |Σαμπντόρια]], [[Κάλιαρι Κάλτσιο|Κάλιαρι]]. 
Φιλίες.
Στον αντίποδα, οι Ροσονέρι έχουν αναπτύξει φιλία με τις [[Μπολόνια Φ.Κ.|Μπολόνια]] (δεν ισχύει πλέον), [[Μπρέσια]], [[Ρετζίνα Κάλτσιο|Ρετζίνα]] και από το εξωτερικό με τη [[Φ.Κ. Σεβίλλη|Σεβίγια]], την [[Ατλέτικο Μαδρίτης]] και τον Απόλλωνα Πόντου.
Παίκτες.
Έντονο στίγμα.
Η σύνταξη του κατωτέρω καταλόγου αφορά ποδοσφαιριστές που με τον ένα ή άλλο τρόπο άφησαν έντονο το στίγμα τους στο σύλλογο και υπερβαίνει ορισμένες φορές τα καθαρά αγωνιστικά κριτήρια. Με έντονα στοιχεία σημειώνονται όσοι είναι εν ενεργεία.
Ειδική μνεία.
Αν και δεν είναι κάτι σύνηθες για το ιταλικό ποδόσφαιρο, η απόσυρση φανέλας με έναν συγκεκριμένο αριθμό, εφαρμόζεται προκειμένου να τιμηθεί κάποιος παίκτης είτε για την προσήλωση στο σύλλογο που υπηρέτησε, είτε για τη συνολική του προσφορά και αξία. Εν προκειμένω αυτό συνέβη δύο φορές:
Προπονητές.
Παρακάτω παρατίθεται η λίστα με τους προπονητές του συλλόγου από την ίδρυσή του ως σήμερα.
Πρόεδροι.
Ακολουθεί πλήρης πίνακας με τους κατά καιρούς προέδρους της ομάδας. Κάποιοι από αυτούς διετέλεσαν και ιδιοκτήτες της, άλλοι έφεραν τιμητικά αυτόν τον τίτλο.
Ρεκόρ.
Ατομικά.
Σε παίκτη των Ροσονέρι ανήκει η τιμή της επίτευξης του πρώτου γκολ στην ιστορία της [[Εθνική Ιταλίας (ποδόσφαιρο ανδρών)|Εθνικής Ιταλίας]] ([[Πιέτρο Λάνα]], 15-5-[[1910]]). 
Έχοντας αναδειχθεί με τα χρώματα της Μίλαν πέντε αγωνιστικές περιόδους ([[1950]], [[1951]], [[1953]], [[1954]], [[1955]]) πρώτος σκόρερ, ο Σουηδός Γκούναρ Νόρνταλ κατέχει τον τίτλο του "pluricapocannoniere" (πολυ-αρχισκόρερ) στη Σέριε Α. Με 221 τέρματα σε 268 αγώνες είναι επίσης ο αρχισκόρερ στην ιστορία της ομάδας.
Ο Τζιάνι Ριβέρα, ποδοσφαιριστής της Μίλαν , ήταν ο πρώτος Ιταλός που βραβεύτηκε με τη [[Χρυσή Μπάλα]] από το έγκριτο γαλλικό περιοδικό "[[France Football]]" ([[1969]]).
Ο [[Σεμπαστιάνο Ρόσι]] είναι ο τερματοφύλακας που παίζοντας με τη φανέλα της Μίλαν, διατήρησε την εστία του απαραβίαστη για το μεγαλύτερο διάστημα στην ιστορία της [[Σέριε Α]] (περίοδος [[1993-94]], 929 λεπτά). 
Ο Πάολο Μαλντίνι είναι ο ρέκορντμαν συμμετοχών τόσο με τη Μίλαν, όσο και γενικά στο [[Σέριε Α|ιταλικό πρωτάθλημα]]. Αγωνίστηκε στο πρωτάθλημα από το [[1984]] ως το [[2009]] 645 φορές, ενώ συνολικά έχει 902 συμμετοχές. 
Στις 25-10-[[2015]] και στον νικηφόρο με 2-1 αγώνα της Μίλαν ενάντια στη [[Σασουόλο]], ο [[Τζανλουίτζι Ντοναρούμα]] παίρνει το βάπτισμα του πυρός κάτω από τα γκολπόστ των Ροσονέρι και γίνεται ο νεότερος βασικός τερματοφύλακας στην ιστορία του ιταλικού πρωταθλήματος, σε ηλικία 16 ετών και 8 μηνών.
Ομαδικά.
Οι Ροσονέρι διαθέτουν το μεγαλύτερο σε χωρητικότητα γήπεδο στην Ιταλία (Σαν Σίρο, 80.018 θέσεις), το οποίο μοιράζονται με τη συμπολίτισσα Ίντερ. 
Η Μίλαν είναι η ιταλική ομάδα με τους περισσότερους διεθνείς τίτλους (18), καθώς και η πρώτη στη χώρα της που κατέκτησε μείζονα διάκριση εκτός συνόρων (Κύπελλο Πρωταθλητριών, 1963). Είναι πρώτη στα Παγκόσμια Κύπελλα Συλλόγων (4), μαζί με τη Ρεάλ Μαδρίτης, όπως και στα Σούπερ Καπ Ευρώπης (5), μαζί με τη Μπαρτσελόνα. Ένα σημαντικό ρεκόρ για την ομάδα, είναι το πλασάρισμα για δύο (συνεχόμενες) χρονιές δικών της παικτών και στις τρεις βραβευόμενες θέσεις του θεσμού της Χρυσής Μπάλας (το [[1988]] ήταν οι Μάρκο φαν Μπάστεν, Ρούουντ Γκούλιτ και Φρανκ Ράικαρτ, ενώ το [[1989]] οι Μάρκο φαν Μπάστεν, Φρανκ Ράικαρτ και Φράνκο Μπαρέζι).
Τη σεζόν [[1991-92]] οι Ροσονέρι κατάφεραν να κατακτήσουν τον τίτλο παραμένοντας αήττητοι καθ'όλη τη διάρκειά της, ένα ρεκόρ το οποίο ισοφάρισε η Γιουβέντους στο πρωτάθλημα του [[2011-12]]. Το σερί ξεκίνησε από ισοπαλία 0-0 εκτός έδρας με την [[Πάρμα Π.Σ.|Πάρμα]], ενώ τελείωσε στο ίδιο γήπεδο με την ίδια ομάδα, όπου οι Ροσονέρι ηττήθηκαν με σκορ 1-0, ύστερα από 58 συνεχή παιχνίδια, επίδοση που αποτελεί εγχώριο ρεκόρ, καθώς και την τρίτη καλύτερη στην ιστορία του ευρωπαϊκού ποδοσφαίρου (η πρώτη θέση ανήκει στη [[Στεάουα Βουκουρεστίου]] που έπαιξε 104 συνεχόμενα παιχνίδια χωρίς να ηττηθεί, ενώ στη δεύτερη θέση βρίσκεται η [[Σέλτικ Γλασκώβης]] που δεν ηττήθηκε για 68 συνεχείς αγώνες).
Ο σύλλογος έχει τους περισσότερους πρώτους σκόρερ (17) στην ιστορία της Σέριε Α, κατέχει το ρεκόρ εκτός έδρας νίκης (Τζένοα-Μίλαν 0-8, περίοδος [[1954-55]]), καθώς και το ρεκόρ συγκομιδής πόντων (82), σε πρωτάθλημα δεκαοκτώ ομάδων με τη νίκη να αξιολογείται για τρεις βαθμούς (περίοδος [[2003-04]]). Επιπλέον, ένας αγώνας της Μίλαν με την [[Αταλάντα]] καταγράφηκε ως εκείνος στον οποίο σημειώθηκαν τα περισσότερα τέρματα (12) σε όλη τη Σέριε Α (περίοδος [[1972-73]], συνολικό σκορ 9-3 για τους Ροσονέρι).
Η Μίλαν ήταν η πρώτη ιταλική ομάδα που αγωνίστηκε σε μια χώρα ([[Σοβιετική Ένωση]]) του τέως ανατολικού μπλοκ (7 Ιουλίου [[1955]], [[ΦΚ Ντιναμό Μόσχας|Ντιναμό Μόσχας]]-Μίλαν 2-4). Οι εφημερίδες της εποχής έκαναν λόγο για την αρχή, μέσω του αθλητισμού, της προσέγγισης μεταξύ δύο κόσμων. 
Στο χώρο των οργανωμένων οπαδών η Μίλαν βρίσκεται στην πρωτοπορία, αφού δικό της γκρουπ ούλτρας ("Fossa dei Leoni") αναγνωρίζεται ως το παλαιότερο στην Ιταλία, με έτος ίδρυσης το [[1968]]. 
Στη Μίλαν ανήκει το πανιταλικό ρεκόρ εισιτηρίων διαρκείας (71.895), τη σεζόν [[1992-93]]. Εξάλλου, στις 24-5-[[1989]] σημειώθηκε η μαζικότερη μετακίνηση φιλάθλων μιας ομάδας ποδοσφαίρου: 90.000 Μιλανίστι ταξιδεύουν στη Βαρκελώνη για να δουν την ομάδα τους να νικά τη Στεάουα Βουκουρεστίου και να κατακτά το Κύπελλο Πρωταθλητριών.
Αξιομνημόνευτο είναι επίσης το γεγονός ότι η Μίλαν ήταν η πρώτη που χρησιμοποίησε δίκτυα στα γκολπόστ (7-1-[[1906]]), προκειμένου να αποφεύγονται αμφισβητήσεις σχετικά με την εγκυρότητα ή μη των τερμάτων που επιτυγχάνονταν, καθώς και το ότι ήταν η ιταλική ομάδα που πρώτη ξεκίνησε την αναγραφή των ονομάτων των παικτών στις φανέλες, σε παιχνίδι ενάντια στη Νάπολι για το πρωτάθλημα (25-11-[[1979]]).
Στις 28-5-[[2015]], εγκαινιάστηκε με πρωτοβουλία της διοίκησης, διαρκής έκθεση σύγχρονης τέχνης με την επωνυμία "Casa Milan Gallery", η οποία αποτελεί και την πρώτη αυτού του είδους που δημιουργήθηκε από ποδοσφαιρικό σύλλογο.
Οικονομικά και ιδιοκτησιακό.
Ο οικονομικός όμιλος στον οποίο ανήκει ο σύλλογος ονομάζεται [[Fininvest]], που είναι συμφερόντων οικογένειας Μπερλουσκόνι. Την περίοδο [[2005-06]] η Μίλαν ήταν πέμπτη στη λίστα με τις ομάδες με τα μεγαλύτερα έσοδα, με κέρδη που έφταναν τα 233.700.000 ευρώ. Σύμφωνα με το περιοδικό [[Forbes]], είναι ο πιο πλούσιος σύλλογος στην Ιταλία και ο έκτος πλουσιότερος του κόσμου.
Όμιλος Μίλαν.
Την AC Milan Group απαρτίζουν οι ακόλουθες εταιρείες. Η [[ΑΚ Μίλαν#Κάθοδος και αναγέννηση|Associazione Calcio Milan S.p.A.]] ελέγχει το 100% των "Milan Entertainment S.r.l.", "Milan Real Estate S.p.A." και η [[ΑΚ Μίλαν#Ίδρυμα Μίλαν|Fondazione Milan Onlus]], κατέχει επίσης το 50% της "M-I Stadio S.r.l." και το 45% της "Asansiro S.r.l.".
Ο Όμιλος Μίλαν κατέγραψε συνολική καθαρή ζημία τα τελευταία χρόνια, η οποία ήταν μία από τις μεγαλύτερες μεταξύ των ιταλικών συλλόγων. Για το 2005 η καθαρή ζημία έφτασε τα 4,5 εκατομμύρια ευρώ (διακριτός λογαριασμός), το 2006 σημειώθηκαν καθαρά κέρδη 11.904.000 ευρώ (συνέβαλε η πώληση του Σεφτσένκο), το 2007 η καθαρή ζημία ανήλθε στα 32 εκατομμύρια ευρώ, το 2008 προέκυψε καθαρή ζημιά ύψους 77 εκατομμυρίων ευρώ, το 2009 η καθαρή ζημία έφτασε τα 19 εκατομμύρια ευρώ (συνέβαλε η πώληση του Κακά), το 2010 σημείωσε καθαρές απώλειες της τάξης των 65 εκατομμυρίων ευρώ, το 2011 οι καθαρές απώλειες έφτασαν τα 67.334.000 ευρώ, καθαρή ζημία των 6.857.000 ευρώ σημειώθηκε το 2012 (συνέβαλαν οι πωλήσεις των Τιάγκο Σίλβα και Ιμπραΐμοβιτς) και καθαρή ζημία ύψους 15,7 εκατομμυρίων ευρώ καταγράφηκε το 2013 (συνέβαλαν οι πωλήσεις των Μπόατενγκ και Πάτο, όπως και η μείωση του μισθολογικού κόστους).
Με την ανακεφαλαιοποίηση κατά το οικονομικό έτος 2007, εισήλθαν στα ταμεία του συλλόγου συνολικά 75 εκατομμύρια ευρώ, 93 εκατομμύρια ευρώ το 2008, 18 εκατομμύρια ευρώ το 2009 και 44 εκατομμύρια ευρώ το 2010 (εκ των οποίων τα 20,9 εκατομμύρια ευρώ είχαν μετατραπεί από μετοχικό δάνειο), 87 εκατομμύρια ευρώ το 2011, 29 εκατομμύρια ευρώ το 2012, ενώ η πιο πρόσφατη αύξηση μετοχικού κεφαλαίου έφτασε τα 3,75 εκατομμύρια ευρώ το 2013. Ωστόσο, ο όμιλος είχε αρνητικά ίδια κεφάλαια στο τέλος κάθε οικονομικού έτους από το 2006. Το ισοζύγιο ήταν 40,8 εκατομμύρια ευρώ το 2006, € 47,5 εκατομμύρια ευρώ το 2007, 64,5 εκατομμύρια ευρώ το 2008, 72 εκατομμύρια ευρώ το 2009, 96,6 εκατομμύρια ευρώ το 2010, 77.091.000 ευρώ το 2011, 54.948.000 ευρώ το 2012 και 66.921.000 ευρώ το 2013.
Θερινά τμήματα υποδομής.
Κατά τη διάρκεια του καλοκαιριού ο σύλλογος διοργανώνει σε εκατό και πλέον μέρη σε ολόκληρο τον κόσμο αθλητικές ακαδημίες για παιδιά με την επωνυμία "Milan Junior Camp", παρέχοντας τους την ευκαιρία να συνδυάσουν διακοπές και ποδοσφαιρική εκπαίδευση. Στην Ελλάδα, η πρώτη τέτοιου είδους δραστηριότητα έλαβε χώρα στο [[Ηράκλειο]] της [[Κρήτη]]ς τον Ιούλιο του 2011.
Super League Formula.
Η Μίλαν αποτέλεσε μία εκ των ιδρυτικών ομάδων του πρωταθλήματος μηχανοκίνητων αγώνων ταχύτητας [[Super League Formula]].
Πρόκειται για μια διοργάνωση όπου συμμετείχαν οδηγοί που εκπροσωπούσαν ποδοσφαιρικούς συλλόγους. Τα οχήματα που χρησιμοποιούσαν ήταν σαν αυτά της [[Φόρμουλα 1]], δηλαδή μονοθέσια, τα οποία σύμφωνα με τους κανόνες διέθεταν κινητήρα V-12 απόδοσης 750 ίππων.
Ίδρυμα Μίλαν.
Μέσω του "Ιδρύματος Μίλαν" ("Fondazione Milan Onlus"), ο σύλλογος εμφανίζει πολυσχιδή δράση τόσο στην Ιταλία όσο και διεθνώς. Στόχοι του είναι η διάδοση του πολιτισμού και των πρακτικών του αθλητισμού ως συντελεστών ψυχοσωματικής υγείας, η κοινωνική συνοχή και η εν γένει βελτίωση της ποιότητας ζωής με την ανάληψη πρωτοβουλιών ανθρωπιστικής βοήθειας ιδιαίτερα στις αναπτυσσόμενες χώρες, καθώς επίσης και με την εκτέλεση προγραμμάτων εκπαίδευσης και επαγγελματικής κατάρτισης.
Εξωτερικοί σύνδεσμοι.
[[Κατηγορία:Αθλητικοί σύλλογοι Λομβαρδίας]]
[[Κατηγορία:Ιδρύσεις αθλητικών συλλόγων το 1899]]
[[Κατηγορία:Ιδρύσεις ποδοσφαιρικών ομάδων το 1899]]
[[Κατηγορία:ΑΚ Μίλαν| ]]

</doc>
<doc id="59442" url="https://el.wikipedia.org/wiki?curid=59442" title="Μικροφίλμ">
Μικροφίλμ

Το μικροφίλμ είναι τύπος φωτογραφικού φιλμ, που έχει την ιδιότητα να αναπαραγάγει ολόκληρα κείμενα σε μικρές διαστάσεις. Χρησιμοποιείται για λόγους οικονομίας χώρου καθώς και για τη διατήρηση κειμένων αξίας, που συχνά η πολλή χρήση τα καταστρέφει. 
Το μικροφίλμ έγινε διάσημο μέσο αποθήκευσης σε βιβλιοθήκες και οργανισμούς στο μέσο του 20ού αιώνα. Σε μικροφίλμ φωτογραφήθηκαν εφημερίδες και περιοδικά, ώστε να είναι ευκολότερη η πρόσβαση σε αυτά και να χρειάζεται λιγότερος αποθηκευτικός χώρος. Επίσης στις βιβλιοθήκες σπάνια βιβλία αξίας φωτογραφήθηκαν σε μικροφίλμ, ώστε όχι μόνο να μειωθεί η πιθανότητα καταστροφής, αλλά και η πιθανότητα κλοπής από τους αναγνώστες.
Για το διάβασμα των μικροφίλμ υπάρχουν ειδικές συσκευές, που με αυτές προβάλλεται το φιλμ και μπορεί κανείς άνετα να το διαβάσει. Οι συσκευές αυτές λέγονται μικροαναγνώστες.

</doc>
<doc id="59443" url="https://el.wikipedia.org/wiki?curid=59443" title="Μπανγκόκ">
Μπανγκόκ

Η Μπανγκόκ (ταϊλανδικά: Krung Thep "Κρουνγκ Τεπ") είναι η πρωτεύουσα της Ταϊλάνδης από το 1782. Είναι η μεγαλύτερη πόλη στην αριστερή όχθη του ποταμού Μενάμ, στις εκβολές του στον κόλπο του Σιάμ. Το 2010, ο πληθυσμός της πόλης ανερχόταν σε 8.280.925 κατοίκους, ενώ στη μητροπολιτική περιοχή της κατοικούσαν περίπου 14.566.000 κάτοικοι.
Πολλές διώρυγες και παραπόταμοι διασχίζουν την πόλη και τη χωρίζουν σε μικρά νησιά, γι' αυτό την ονόμασαν και "Βενετία της Ανατολής". Κατά μήκος της όχθης υπάρχει ολόκληρη πλωτή πόλη από πλοιάρια και σχεδίες που χρησιμοποιούν οι κάτοικοι.
Το παλιό τμήμα της πόλης είναι πυκνοκατοικημένο με στενά δρομάκια και διώρυγες ενώ το νέο έχει σύγχρονα κτίρια, μεγάλους δρόμους και πάρκα.
Τα ανάκτορα της Μπανγκόκ είναι χαρακτηριστικό δείγμα σιαμέζικης αρχιτεκτονικής. Περίφημος ο ναός του σμαραγδένιου Βούδα ή Βατ Πχρα Κέου μαζί με το μεγάλο παλάτι. Ονομαστή είναι και η παγόδα Βατ Αρούν που έχει πύργο ύψους 75 μ., όπως επίσης και ο ναός του ξαπλωμένου Βούδα γνωστός ως Βατ Πο.
Η Μπανγκόκ είναι το σημαντικότερο εμπορικό και βιομηχανικό κέντρο της Ταϊλάνδης. Εκεί λειτουργεί το Πανεπιστήμιο και από το λιμάνι της γίνεται το μεγαλύτερο μέρος εισαγωγών και εξαγωγών. Το αεροδρόμιό της (Suvarnabhumi Airport) είναι ένα από τα καλύτερα της Ανατολής και ξεκίνησε την λειτουργία του τον Σεπτέμβριο του 2006 (σε αντικατάσταση προηγούμενου αεροδρόμιου Don Muang στο βόρειο τμήμα της πρωτεύουσας). Το 2018, η Μπανγκόκ ήταν η πρώτη πόλη στον κόσμο ως προς τον αριθμό των επισκέψεων, με πάνω από 20 εκατομμύρια τουρίστες.
Ετυμολογία.
Το όνομα Μπανγκόκ, που χρησιμοποιείται συνήθως από τους ξένους, χρονολογείται, σύμφωνα με μια ερμηνεία, από την εποχή πριν από την οικοδόμηση της πόλης - σημαίνει "το χωριό ή η περιοχή ("bang") των άγριων δαμάσκηνων ("makok")". Οι Ταϊλανδοί αποκαλούν την πρωτεύουσά τους Κρουνγκ Τεπ, το οποίο αποτελεί το πρώτο μέρος της μεκροσκελούς επίσημης ονομασίας της, η οποία είναι η εξής: "η πόλη των θεών, η μεγάλη πόλη, η κατοικία του σμαραγδένιου Βούδα, η απόρθητη πόλη (της Αγιουτάγια) του Θεού Ίντρα, η μεγάλη πρωτεύουσα του κόσμου προικισμένη με εννέα πολύτιμους λίθους, η ευτυχισμένη πόλη που αφθονεί σε τεράστια βασιλικά ανάκτορα που μοιάζουν με την ουράνια κατοικία όπου κατοικούν οι μετενσαρκωμένοι θεοί, μια πόλη που δόθηκε από τον Ίντρα και χτίστηκε από τον Βισβάκαρμαν". Το συντομευμένο όνομα Κρουνγκ Τεπ συχνά μεταφράζεται ως η "Πόλη των Αγγέλων".
Το τελετουργικό όνομα της Μπανγκόκ είναι: กรุงเทพมหานคร อมรรัตนโกสินทร์ มหินทรายุธยา มหาดิลกภพ นพรัตน์ราชธานีบุรีรมย์ อุดมราชนิเวศน์มหาสถาน อมรพิมานอวตารสถิต สักกะทัตติยะวิษณุกรรม (Φωνητικό: Κρουνγκτεπμαχανακόν Αμονραττανακοσίν Μαχινταραγιουτταγιά Μαχαντιλοκπόπ Νοππαρατραττσατανιμπουριρόμ Ουντομραττσανιουετμαχασατάν Αμονπιμαναουατανσατίτ Σακκαταττιγιαουιτσανουκαμπρασίτ). 
Ιστορία.
Προέλευση.
Η Μπανγκόκ αρχικά ήταν απλώς ένα μικρό ψαροχώρι στην ανατολική όχθη του Τσάου Πχράγια. Καταγράφηκε για πρώτη φορά σε πορτογαλικό χάρτη το 1511. Γύρω στο 1680 υπήρχαν μόνο τρία κατοικημένα μέρη νότια του χωριού: ένα τελωνείο, ο εμπορικός σταθμός που ίδρυσαν οι Ολλανδοί το 1622 που ονομαζόταν Fort Amsterdam και η πόλη Μπαν Βατ. Κατά την ιστορική εποχή του Βασιλείου της Αγιουτάγια, ο τόπος εξελίχθηκε σε ένα μεγάλο εμπορικό λιμάνι και σημαντική στάση στη διαδρομή του νερού προς την πρωτεύουσα.
Η προέλευση της σημερινής Μπανγκόκ βρίσκεται στη μικρή πόλη Τχον Μπούρι, σήμερα μέρος της πρωτεύουσας, στη δυτική όχθη του Τσάου Πχράγια. Ο στρατηγός Τακσίν έκανε το Τχον Μπούρι τη νέα του πρωτεύουσα το 1772 αφού η πρωτεύουσα του Βασιλείου της Αγιουτάγια είχε σε μεγάλο βαθμό καταστραφεί στον πόλεμο με τη Βιρμανία το 1767. Δέκα χρόνια αργότερα, ο νέος Βασιλιάς Ράμα Α', ιδρυτής της δυναστείας Τσάκρι, που εξακολουθεί να κυβερνά σήμερα, μετέφερε την έδρα της κυβέρνησης στην ανατολική όχθη στην περιοχή που ονομάζεται Ραττακοσίν, έχοντας ως πρότυπο την πρώην βασιλική έδρα. Τότε ήταν ένα κυρίως κινέζικο χωριό Μπανγκ Κοκ.
Οι δυτικοί έμποροι και ταξιδιώτες χρησιμοποίησαν το όνομα του χωριού Μπανγκόκ, το οποίο έγινε το όνομα που είναι διεθνώς γνωστό σήμερα.
Η πόλη των καναλιών.
Η Ραττακοσίν χτίστηκε μέσω ενός καναλιού (του Κχλονγκ Λοτ), σε ένα τεχνητό νησί, στο κέντρο του οποίου τοποθετήθηκε το νέο βασιλικό παλάτι και ο βασιλικός ναός (Βατ Πχρα Κέου) με τον Σμαραγδένιο Βούδα (Πχρα Κέου), το εθνικό ιερό της Ταϊλάνδης.
Εκείνη την εποχή ολόκληρη η πόλη ενωνόταν από ένα πυκνό δίκτυο καναλιών ("κχλονγκ"). Το μεγαλύτερο μέρος της κίνησης γινόταν σε αυτά τα κχλόνγκ. Ακόμα και οι αγορές γίνονταν στο νερό ("πλωτές αγορές"). Δεν υπήρχαν σχεδόν καθόλου δρόμοι. Τότε, η Μπανγκόκ αναφερόταν μερικές φορές ως η Βενετία της Ανατολής. Τα περισσότερα κχλόγκ καλύπτονταν το ένα μετά το άλλο από τα μέσα του 19ου αιώνα για να δημιουργηθεί χώρος για τη σταθερά αυξανόμενη κίνηση και την αναπτυσσόμενη πόλη.
Το 1863, ο πρώτος ασφαλτοστρωμένος δρόμος της πόλης ήταν ο Τσαρόεν Κρουνγκ (κυριολεκτικά μεταφρασμένος ως ο "δρόμος προς τη διεύρυνση της πρωτεύουσας", οι δυτικοί τον ονόμασαν ο "νέος δρόμος"). Κατά τη διάρκεια της βασιλείας του βασιλιά Ράμα Ε' (κυβέρνησε 1868–1910), κατασκευάστηκαν μια σιδηροδρομική γραμμή που ένωνε την Μπανγκόκ με το βόρειο τμήμα της χώρας, γραμμές τραμ για την κυκλοφορία στο κέντρο της πόλης, μεγάλος αριθμός νέων δρόμων και η πλειοψηφία των κυβερνητικών κτιρίων, συχνά επηρεασμένων από τους ευρωπαϊκούς αρχιτεκτονικούς ρυθμούς.
Σύγχρονη Μπανγκόκ.
Στις αρχές του 20ου αιώνα, η πόλη αναπτύχθηκε πέρα ​​από τα πρώην σύνορά της στα βόρεια και ανατολικά. Μια άλλη έκρηξη ανάπτυξης, ειδικά για τις περιοχές δυτικά του ποταμού, ήταν τα εγκαίνια της πρώτης γέφυρας, της Memorial Bridge, πάνω από το Τσάου Πχράγια το 1932. Κατά τη διάρκεια του Β' Παγκοσμίου Πολέμου, η Μπανγκόκ καταλήφθηκε από τις ιαπωνικές δυνάμεις για αρκετά χρόνια και βομβαρδίστηκε από τους Συμμάχους από το 1944 και μετά. Μετά το τέλος του πολέμου, η πόλη ανέκαμψε γρήγορα και συνέχισε να αναπτύσσεται.
Στα μέσα του 20ου αιώνα, τα περισσότερα από τα κχλόνγκ είχαν καλυφθεί και αντικαταστάθηκαν από λεωφόρους και δρόμους. Σε αυτό το διάστημα κατασκευάστηκαν αυτοκινητόδρομοι προς όλες τις κατευθύνσεις, όπως η οδός Σουκχουμβίτ. Από τις δεκαετίες του 1960 και του 1970 κι έπειτα, χτίστηκαν τα περισσότερα σπίτια και επεκτάθηκαν οι αυτοκινητόδρομοι της πόλης όσο ποτέ άλλοτε. Στη δεκαετία του 1970, η Μπανγκόκ ήταν στο επίκεντρο έντονων πολιτικών γεγονότων: αρχικά υπήρξε η λαϊκή εξέγερση ενάντια στη στρατιωτική δικτατορία τον Οκτώβριο του 1973 και μετά από τρία χρόνια καταγράφηκε η σφαγή των αριστερών φοιτητών και διαδηλωτών στην πανεπιστημιούπολη του Πανεπιστημίου Ταμμασάτ. Με την οικονομική άνθηση της δεκαετίας του 1980 (βλ. "Δράκοι Ανατολικής Ασίας") ξεκίνησε μια νέα πνοή, η οποία οδήγησε στην κατασκευή μεγάλου αριθμού πολυώροφων κτιρίων και άλλαξε οριστικά το αστικό τοπίο. Ταυτόχρονα, ο αριθμός των κατοίκων αυξήθηκε ραγδαία και τελικά έκανε την Μπανγκόκ μια από τις μεγαλύτερες μητροπόλεις στον κόσμο. Τον Μάιο του 1992 έγιναν ξανά μαζικές διαδηλώσεις κατά της κυβέρνησης της εποχής στην πρωτεύουσα, οι οποίες κατεστάλησαν βάναυσα στον λεγόμενο "Μαύρο Μάη".
21ος αιώνας.
Στις αρχές του 21ου αιώνα, πάνω από οκτώ εκατομμύρια άνθρωποι ζουν στην Μπανγκόκ και πάνω από δεκατέσσερα εκατομμύρια στη μητροπολιτική περιοχή. Η οδική κυκλοφορία είναι ένα από τα μεγαλύτερα αστικά προβλήματα. Ακόμα και η επέκταση του δικτύου των δημόσιων συγκοινωνιών με το μετρό και το υπέργειο τρένο της Μπανγκόκ είχε ελάχιστη επίδραση στην αντιμετώπιση της κατάστασης μέχρι στιγμής.
Μετά από αρκετές πολιτικές κρίσεις στη χώρα από το 2006, η Μπανγκόκ ήταν στο επίκεντρο των αιματηρών αναταραχών τον Απρίλιο και τον Μάιο του 2010. Στα τέλη Οκτωβρίου 2011, συντελέστηκε η μεγαλύτερη καταστροφή από πλημμύρες των τελευταίων 50 χρόνων όπου πλημμύρισαν αρκετές περιοχές της Μπανγκόκ και πολλές περιοχές χρειάστηκε να εκκενωθούν.
Στα τέλη του 2013 και στις αρχές του 2014, η Μπανγκόκ ήταν και πάλι στο επίκεντρο των πολιτικών αναταραχών. Τον Ιανουάριο του 2014, το αντιπολιτευτικό κίνημα έθεσε ως στόχο να παραλύσει εντελώς τη δημόσια ζωή στην Μπανγκόκ ("Shutdown Bangkok"). Η σύγκρουση έληξε τον Μάιο του 2014 με ένα άλλο στρατιωτικό πραξικόπημα.
Γεωγραφία.
Η Μπανγκόκ καλύπτει μια έκταση 1.568,7 km2, καταλαμβάνοντας την 68η θέση μεταξύ των 76 άλλων περιφερειών της Ταϊλάνδης, με περίπου 700 km2 να αποτελούν την κατοικημένη αστική περιοχή. Η αστική εξάπλωση της πόλης φτάνει σε τμήματα των έξι άλλων περιφερειών με τις οποίες συνορεύει. Αυτές είναι: Νονταμπούρι, Πατχούμ Τχάνι, Τσατσενγκσάο, Σαμούτ Πρακάν, Σαμούτ Σακχόν και Νακχόν Πατχόμ.
Η Μπανγκόκ βρίσκεται στο δέλτα του ποταμού Τσάου Πχράγια, περίπου 40 χλμ. από τον Κόλπο της Ταϊλάνδης. Παλαιότερα αποτελούταν από δύο δήμους - τον Κρούνγκ Τεπ στην ανατολική όχθη και τον Τον Μπούρι στη δυτική - που συνδέονταν με πολλές γέφυρες. Το 1971 οι δυο δήμοι ενώθηκαν σε μια ενιαία δημοτική αρχή. Το 1972, η πόλη και οι δύο κοντινές περιφέρειες συγχωνεύτηκαν σε μια ενιαία περιφέρεια, που ονομάζεται Κρουνγκ Τεπ Μάχα Νακχόν (Μητρόπολη της Μπανγκόκ). Η μητρόπολη είναι μια πολυσύχναστη πόλη, με ναούς, εργοστάσια, καταστήματα και σπίτια που παρατίθενται κατά μήκος των δρόμων και των καναλιών της. Είναι επίσης ένας σημαντικός τουριστικός προορισμός.
Κλίμα.
Όπως το μεγαλύτερο μέρος της Ταϊλάνδης, η Μπανγκόκ έχει κλίμα τροπικής σαβάνας (κλιματική ταξινόμηση Κέππεν: Aw) και βρίσκεται υπό την επιρροή του συστήματος των μουσώνων της Νότιας Ασίας. Βιώνει τρεις εποχές: ζεστή, βροχερή και δροσερή, αν και οι θερμοκρασίες είναι αρκετά ζεστές όλο το χρόνο, που κυμαίνονται από τη μέση χαμηλή των 22,0 °C τον Δεκέμβριο έως τη μέση υψηλή των 35,4 °C τον Απρίλιο. Η περίοδος των βροχών ξεκινά με την άφιξη του νοτιοδυτικού μουσώνα γύρω στα μέσα Μαΐου. Ο Σεπτέμβριος είναι ο πιο υγρός μήνας, με μέση βροχόπτωση 334,3 χιλιοστά. Η περίοδος των βροχών διαρκεί μέχρι τον Οκτώβριο, όταν ο ξηρός και δροσερός βορειοανατολικός μουσώνας επικρατεί μέχρι τον Φεβρουάριο. Η καυτή περίοδος είναι γενικά ξηρή, αλλά παρουσιάζει επίσης περιστασιακές καλοκαιρινές καταιγίδες. Η υψηλότερη καταγεγραμμένη θερμοκρασία της μητρόπολης της Μπανγκόκ ήταν 40,1 °C τον Μάρτιο του 2013, και η χαμηλότερη καταγεγραμμένη θερμοκρασία ήταν 9,9 °C τον Ιανουάριο του 1955.
Δημογραφικά στοιχεία.
Η πόλη της Μπανγκόκ έχει πληθυσμό 8.305.218 κατοίκους σύμφωνα με την απογραφή του 2010, ή το 12,6% του συνολικού πληθυσμού της χώρας, ενώ οι εκτιμήσεις του 2020 αναφέρουν 10,539 εκατομμύρια (15,3%). Περίπου οι μισοί είναι εσωτερικοί μετανάστες από άλλες περιοχές της Ταϊλάνδης. Μεγάλο μέρος του ημερήσιου πληθυσμού της Μπανγκόκ μετακινείται από τις γύρω περιοχές της Μητροπολιτικής Περιφέρειας της Μπανγκόκ, ο συνολικός πληθυσμός των οποίων είναι 14.626.225 (απογραφή 2010). Η Μπανγκόκ είναι μια κοσμοπολίτικη πόλη. Με βάση την απογραφή του 2010 φιλοξενεί 567.120 ομογενείς από ασιατικές χώρες (συμπεριλαμβανομένων 71.024 Κινέζων και 63.069 Ιαπωνών υπηκόων), 88.177 από την Ευρώπη, 32.241 από την Αμερική, 5.856 από την Ωκεανία και 5.758 από την Αφρική. Οι μετανάστες από τις γειτονικές χώρες περιλαμβάνουν 216.528 από τη Μιανμάρ, 72.934 από την Καμπότζη και 52.498 από το Λάος. Το 2018, υπήρχαν 370.000 μετανάστες εγγεγραμμένοι στο Υπουργείο Απασχόλησης, περισσότεροι από τους μισούς από τους οποίους ήταν από την Καμπότζη, το Λάος και τη Μιανμάρ.
Η πλειοψηφία του πληθυσμού της Μπανγκόκ αποτελείται από τους Ταϊλανδούς, αν και δεν είναι διαθέσιμες λεπτομέρειες για την εθνοτική σύνθεση της πόλης, καθώς η εθνική απογραφή του 2010 δεν αναφέρει τη φυλή. Ο πολιτιστικός πλουραλισμός της Μπανγκόκ χρονολογείται από τις πρώτες μέρες της ίδρυσής της: αρκετές εθνοτικές κοινότητες σχηματίστηκαν από μετανάστες και αναγκαστικούς εποίκους. Η πιο σημαντική εθνοτική ομάδα αποτελούνταν από τους Κινέζους, οι οποίοι έπαιξαν σημαντικό ρόλο στο εμπόριο της πόλης και αποτέλεσαν την πλειοψηφία του πληθυσμού της Μπανγκόκ - οι εκτιμήσεις περιλαμβάνουν έως και τα τρία τέταρτα το 1828 και σχεδόν τους μισούς τη δεκαετία του 1950. Η κινεζική μετανάστευση περιορίστηκε από το δεκαετία του 1930 και ουσιαστικά σταμάτησε μετά την Κινεζική Επανάσταση το 1949. Ο αριθμός τους στη συνέχεια μειώθηκε καθώς οι νεότερες γενιές των Ταϊλανδών Κινέζων ενσωμάτωσαν και υιοθέτησαν την ταϊλανδική ταυτότητα. Η Μπανγκόκ εξακολουθεί ωστόσο να είναι το σπίτι μιας μεγάλης κινεζικής κοινότητας, με τη μεγαλύτερη συγκέντρωση στο Γιαουοράτ, την Τσάιναταουν της Μπανγκόκ.
Η πλειοψηφία (93%) του πληθυσμού της πόλης είναι βουδιστές, σύμφωνα με την απογραφή του 2010. Άλλες θρησκείες περιλαμβάνουν τον ισλαμισμό (4,6%), τον χριστιανισμό (1,9%), τον ινδουισμό (0,3%), τον σιχισμό (0,1%) και τον κομφουκιανισμό (0,1%).
Οικονομία.
Βιομηχανία.
Υπάρχουν πολλά εργοστάσια στη μητροπολιτική περιοχή, αλλά τα περισσότερα λειτουργούν σε μικρή κλίμακα. Μεγαλύτερα εργοστάσια βρίσκονται κοντά στο λιμάνι, κοντά στις αποθήκες που αποθηκεύουν εισαγόμενα υλικά. Η μεταποίηση περιορίζεται κυρίως στην επεξεργασία τροφίμων, στην κλωστοϋφαντουργία, στη συναρμολόγηση ηλεκτρονικού εξοπλισμού και στην παραγωγή δομικών υλικών. Ξεκινώντας από τα μέσα της δεκαετίας του 1970, η κυβέρνηση έδωσε έμφαση στη μείωση της κυκλοφοριακής συμφόρησης στην πόλη και έδωσε υψηλή προτεραιότητα στον εντοπισμό βιομηχανικών πάρκων στις παρυφές της Μπανγκόκ. Περίπου το ένα τρίτο της παραγωγής της χώρας παράγεται στην πόλη και σχεδόν οι μισές από όλες τις επιχειρήσεις βρίσκονται στη μητροπολιτική περιοχή. Ο τουρισμός έχει αυξηθεί πολύ και αποτελεί πλέον σημαντική πηγή εσόδων στην πόλη.
Χρηματοπιστωτικό σύστημα.
Η Μπανγκόκ στεγάζει περίπου το ένα τρίτο των τραπεζικών μονάδων της χώρας, κατέχοντας τα τρία τέταρτα όλων των καταθέσεων. Η Βιομηχανική Χρηματοοικονομική Εταιρεία της Ταϊλάνδης, το Συμβούλιο Επενδύσεων και το Χρηματιστήριο της Ταϊλάνδης επίσης εδράζουν στην πόλη.
Μεταφορικό σύστημα.
Το σύστημα μεταφορών της Μπανγκόκ βασίστηκε αρχικά στα θαλάσσια ταξίδια. Ο λαβύρινθος των καναλιών της πόλης που συνδέονται με τον ποταμό της έδωσαν το όνομα η "Βενετία της Ανατολής". Η έλευση του αυτοκινήτου, ωστόσο, επέφερε δραστικές αλλαγές. Ο αριθμός των οχημάτων στην πόλη (συμπεριλαμβανομένων των τρίτροχων ταξί, των ιδιωτικών αυτοκινήτων και των λεωφορείων—με χρωματική κωδικοποίηση ανάλογα με την περιοχή εξυπηρέτησης) αυξήθηκε και αναπτύχθηκε έλλειψη οδικού χώρου. Το πρόβλημα αντιμετωπίστηκε πρώτα με την πλήρωση των περισσότερων από τα μικρότερα και ενός αριθμού των μεγαλύτερων καναλιών. Ωστόσο, αυτό αποδείχθηκε κάτι περισσότερο από μια αισθητική απώλεια, επειδή το σύστημα υδάτινων οδών χρησίμευε για την αποστράγγιση του πλημμυρισμένου δέλτα. Οι πλημμύρες στα χαμηλότερα σημεία της πόλης έγιναν έτσι όλο και πιο συχνές. Επιπλέον, το μετρό δεν έλυσε το πρόβλημα της έλλειψης χώρου. Η κυκλοφορία έγινε τόσο μποτιλιαρισμένη που η μετακίνηση ήταν ολοένα και πιο δύσκολη. Έτσι, τη δεκαετία του 1970, για να βελτιωθούν αυτά τα προβλήματα, ιδρύθηκε μια αρχή για την επίβλεψη της μεταφοράς με λεωφορεία, και το 1999 ξεκίνησε να λειτουργεί ένα υπερυψωμένο σιδηροδρομικό σύστημα (skytrain).
Το Διεθνές Αεροδρόμιο της Μπανγκόκ είναι ένα από τα πιο πολυσύχναστα στη Νοτιοανατολική Ασία. Το λιμάνι της Μπανγκόκ, που βρίσκεται στον ποταμό Τσάου Πχράγια στο Κχλονγκ Τοέϊ, συνδέεται με τη θάλασσα μέσω ενός καναλιού που έχει σκαφθεί μέσα από την άμμο στις εκβολές του ποταμού, περίπου 27 χλμ. προς τα κάτω. Από το λιμάνι περνάνε σχεδόν όλες τις εισαγωγές και εξαγωγές της χώρας.
Πολιτική.
Κυβέρνηση της πόλης.
Η Μπανγκόκ είναι μια ειδική διοικητική περιοχή. Σε αντίθεση με τις 76 περιφέρειες της Ταϊλάνδης ("Changwat"), έχει έναν άμεσα εκλεγμένο κυβερνήτη. Κατά κανόνα, οι κυβερνητικές εκλογές γίνονται κάθε τέσσερα χρόνια. Ο κυβερνήτης ηγείται της τοπικής κυβέρνησης της πρωτεύουσας (Μητροπολιτική Διοίκηση της Μπανγκόκ, BMA). Είναι υπεύθυνος για τις τοπικές δημόσιες συγκοινωνίες, δρόμους, πολεοδομία, κατασκευή κατοικιών, διαχείριση απορριμμάτων, προστασία του περιβάλλοντος και δημόσια τάξη.
Από 2009 κυβερνήτης της Μπανγκόκ ήταν ο Sukhumbhand Paribatra που είχε εκλεγεί με το Δημοκρατικό Κόμμα. Επανεξελέγη τον Μάρτιο του 2013 με ποσοστό 46,2% σε σύγκριση με τον αντίπαλό του Pongsapat Pongcharoen του κόμματος Pheu Thai που έλαβε 39,7%. Τον Οκτώβριο του 2016 καθαιρέθηκε από τον πρόεδρο της κυβερνώσας στρατιωτικής χούντας Prayut Chan-o-cha και αντικαταστάθηκε από τον στρατηγό της αστυνομίας Aswin Kwanmuang.
Σε ξεχωριστές εκλογές, κάθε συνοικία εκλέγει έναν ή περισσότερους δημοτικούς συμβούλους, οι οποίοι συγκροτούν το Μητροπολιτικό Συμβούλιο της Μπανγκόκ. Μετά τις τοπικές εκλογές του 2010, είχε 61 μέλη, συμπεριλαμβανομένων 46 Δημοκρατικών βουλευτών, 14 από το Κόμμα Pheu Thai και έναν ανεξάρτητο. Μετά το πραξικόπημα του 2014 όλες οι τοπικές εκλογές ακυρώθηκαν και το συμβούλιο τοποθετήθηκε από την κυβέρνηση στις 15 Σεπτεμβρίου 2014.
Ως πρωτεύουσα της Ταϊλάνδης, η Μπανγκόκ είναι η έδρα της εθνικής κυβέρνησης. Το Κυβερνητικό Μέγαρο, η Βουλή και το Ανώτατο, Διοικητικό και Συνταγματικό Δικαστήριο βρίσκονται στην πόλη. Η Μπανγκόκ είναι η τοποθεσία του Μεγάλου Παλατιού και του Παλατιού Ντουσίτ, αντίστοιχα, η επίσημη και de facto κατοικία του βασιλιά. Τα περισσότερα υπουργεία της κυβέρνησης βρίσκονται επίσης στην πρωτεύουσα.

</doc>
<doc id="59446" url="https://el.wikipedia.org/wiki?curid=59446" title="Νάρβικ">
Νάρβικ

Το Νάρβικ (νορβηγικά: "Narvik", βόρεια σααμικά: "Ahkanjarga") είναι ο τρίτος σε πληθυσμό δήμος της περιφέρειας Νόρντλαντ της Νορβηγίας. Το διοικητικό κέντρο του δήμου είναι η ομώνυμη πόλη με 14.324 κατοίκους (2015). Συνδέεται με τη Σουηδία σιδηροδρομικά. Από το Νάρβικ εξάγεται σιδηρομετάλλευμα. Κοντά στο χωριό Μπγέρκβικ βρίσκεται το στρατόπεδο Ελβεγκορντσμόεν.
Το Νάρβικ βρίσκεται στις ακτές του Οφοτφιόρντεν. Ο δήμος ανήκει στην ιστορική περιοχή Οφότεν της Βόρειας Νορβηγίας, εντός του Αρκτικού Κύκλου. Ο δήμος του Νάρβικ συνορεύει με τους δήμους Χάμαρει στα νοτιοδυτικά, Εβενες στα βορειοδυτικά, Μπάρντου, Γκράτανγκεν, Λάβανγκεν και Τγέλσουντ (της περιφέρειας Τρομς ογκ Φίνμαρκ) στα βόρεια και την Περιφέρεια Νόρμποτεν (Λαπωνία) της Σουηδίας στα νότια και ανατολικά.
Ο δήμος με 3.432 τετρ. χιλιόμ. είναι ο 10ος σε έκταση από τους 356 δήμους της Νορβηγίας και ο 57ος σε πληθυσμό με 21.845 κατοίκους, που έχει αυξηθεί κατά 18,7 % την τελευταία δεκαετία. Η πυκνότητα πληθυσμού είναι 6,8 κάτοικοι ανά τ.χ.
Γενικές πληροφορίες.
Ο δήμος του Νάρβικ ιδρύθηκε την 1η Ιανουαρίου 1902 όταν το ομώνυμο χωριό απέκτησε το καθεστώς κυρίως πόλης και διαχωρίστηκε από το μεγάλο δήμο του Ανκενες. Αρχικά ο δήμος του Νάρβικ είχε 3.705 κατοίκους. Την 1η Ιανουαρίου 1974 ο δήμος του Ανκενες συγχωνεύτηκε με εκείνο του Νάρβικ, σχηματίζοντας ένα νέο, μεγαλύτερο δήμο Νάρβικ. Μετά τη συγχώνευση ο νέος δήμος του Νάρβικ είχε 19.780 κατοίκους. Την 1η Ιανουαρίου 1999 μια μικρή περιοχή του Δήμου Νάρβικ (πληθυσμός: 9) μεταφέρθηκε στο γειτονικό Δήμο Εβενες. 
Την 1η Ιανουαρίου 2020 ο δήμος του Νάρβικ συγχωνεύτηκε με το γειτονικό Δήμο Μπάλανγκεν και το ανατολικό μισό του Δήμου Τίσφιορδ για να σχηματίσει ένα νέο, μεγαλύτερο δήμο Νάρβικ. Αυτό συνέβη επειδή το 2017 η δημοτική διοίκηση συμφώνησε με τη συγχώνευση και το Κοινοβούλιο της Νορβηγίας ενέκρινε τη διάσπαση του Τίσφιορδ. 
Εμβλημα.
Το σημερινό έμβλημα εγκρίθηκε στις 20 Ιουνίου 2019 για χρήση από το 2020. Είναι μπλε με μια λευκή εικόνα του βουνού Στέτιντ και σχεδιάστηκαν από τον Ειρικ Ντγιούπβικ. 
Το προηγούμενο έμβλημα είχε καθιερωθεί την 1η Ιουνίου 1951. Ηταν μια χρυσή άγκυρα σε κόκκινο φόντο. Η άγκυρα συμβόλιζε την ιδιότητα του Νάρβικ ως σημαντικού λιμανιού (το μεγαλύτερο λιμάνι στη Βόρεια Νορβηγία). 
Ονομα.
Το Νάρβικ πήρε το όνομά του από το παλιό αγρόκτημα Νάρβικ ("Narduigh" - 1567), καθώς η πόλη είναι χτισμένη στη θέση του. 
Η Αρχαία Νορδική ονομασία του λιμανιού ήταν πιθανώς "Knarravík". Το πρώτο συνθετικό είναι η γενική πληθυντικού του "knarr" (εμπορικό πλοίο) και το δεύτερο το "vík" (όρμος). Το όνομα "Knarravík" (σύγχρονες μορφές "Knarvik" ή "Narvik") συναντάται σε αρκετά σημεία κατά μήκος της νορβηγικής ακτής (και σε τρεις θέσεις στην παλιά νορβηγική επαρχία Μπόχουσλεν) και αναφέρεται σε καλά, φυσικά λιμάνια.
Το λιμάνι ονομαζόταν άλλοτε "Victoriahavn" από τη Βασίλισσα Βικτώρια του Ηνωμένου Βασιλείου, αλλά επίσης επίσης και από τη Βικτώρια, Πριγκίπισσα του Στέμματος της Σουηδίας. 
Ιστορία.
Η ιστορία του Νάρβικ ως οικισμού ξεκίνησε την Εποχή του Χαλκού. Δεν είναι γνωστά πολλά για αυτούς τους ανθρώπους, αλλά οι Βίκινγκ έζησαν σε αυτήν την περιοχή.
Το Νάρβικ αναπτύχθηκε ως λιμάνι χωρίς πάγο όλο το χρόνο για τα ορυχεία σιδήρου του Κίρουνα και του Γκελιβάρε της Σουηδίας. Η ιστορία του σύγχρονου Νάρβικ ξεκινά τη δεκαετία του 1870, όταν η Σουηδική κυβέρνηση άρχισε να κατανοεί τις δυνατότητες των μεταλλείων σιδηρομεταλλεύματος στην Κίρουνα. Η απόκτηση σιδηρομεταλλεύματος από εκεί είχε ένα σημαντικό πρόβλημα, ότι δεν υπήρχε κατάλληλο σουηδικό λιμάνι. Το πλησιέστερο σουηδικό λιμάνι, το Λούλεο, είχε μεθιονεκτήματα. Ήταν καλυμμένο με πάγο όλο το χειμώνα, απεί χεπολύ από την Κίρουνα και μπορούσε να δεχθεί μόνο μεσαίου μεγέθους φορτηγά πλοία. Το Νάρβικ προσέφερε ένα λιμάνι που δεν πάγωνε χάρη στο ζεστό Ρεύμα του Κόλπου και ήταν φυσικά μεγάλο, επιτρέποντας να αγκυροβολούν σκάφη σχεδόν κάθε μεγέθους, μήκους ως και 208 μέτρων και βάθους 27 μέτρων. Η σουηδική εταιρεία "Gällivarre Aktiebolag" κατασκεύασε τη σιδηροδρομική Γραμμή των Ορυχείων ("Malmbanan") μήκους 398 χιλιομέτρων μέχρι το Ρίκσγκρένσεν στα σύνορα Νορβηγίας-Σουηδίας. Η νορβηγική σιδηροδρομική γραμμή "Ofotbanen" συνδέει το Νάρβικ με τα σουηδικά σύνορα.
Η σουηδική εταιρεία εξόρυξης "LKAB" εξακολουθεί να μεταφέρει το μεγαλύτερο μέρος του μεταλλεύματος της από το Νάρβικ (συνολικά 25 εκατομμύρια τόνοι ετησίως). Η εταιρεία εξακολουθεί να είναι σημαντική στην περιοχή, τόσο ως εργοδότης όσο και ως ιδιοκτήτης γης, αν και η επιρροή της δεν είναι τόσο μεγάλη σήμερα όσο ήταν τα προηγούμενα χρόνια. 
B΄ Παγκόσμιος Πόλεμος.
Το λιμάνι του Νάρβικ αποδείχθηκε μεγάλης στρατηγικής σημασίας τα πρώτα χρόνια του Β΄ Παγκοσμίου Πολέμου και η πόλη έγινε το επίκεντρο της Νορβηγικής Εκστρατείας (Συμμαχική απόπειρα κατάληψης της Βόρειας Σουηδίας). Το 1939 η πολεμική βιομηχανία της Γερμανίας εξαρτιόταν από το μεταλλεύματα σιδήρου στο στο Κίρουνα και στο Μάλμπεργκετ της Σουηδίας. Κατά τη θερινή περίοδο αυτά τα μεταλλεύματα μπορούσαν να σταλούν με φορτηγά πλοία στη Γερμανία μέσω της Βαλτικής Θάλασσας από το σουηδικό λιμάνι Λούλεο στο Βοθνιακό Κόλπο. Ωστόσο όταν ο Βοθνιακός Κόλπος πάγωσε κατά τη διάρκεια του χειμώνα, χρειάστηκε να μεταφερθούν περισσότερες αποστολές μεταλλεύματος μέσω του Νάρβικ και από εκεί, παραπλέοντας τις νορβηγικές ακτές, στη Γερμανία. Η πόλη του Νάρβικ συνδέεται σιδηροδρομικώς με τη Σουηδία, αλλά όχι με άλλες πόλεις της Νορβηγίας. Ετσι το Νάρβικ χρησιμεύει ως πύλη προς τα πεδία μεταλλεύματος της Σουηδίας, που δεν είναι εύκολα προσβάσιμα από τη νότια Νορβηγία διάξηράς. Ο Ουίνστον Τσώρτσιλ συνειδητοποίησε ότι ο έλεγχος του Νάρβικ θα συνεπαγόταν τη διακοπή του μεγαλύτερου μέρους των γερμανικών εισαγωγών σιδηρομεταλλεύματος κατά τη διάρκεια του χειμώνα του 1940. Αυτό θα ήταν επωφελές για τους Συμμάχους και θα μπορούσε να βοηθήσει στη συντόμευση του πολέμου. Εξίσου σημαντικό, για τη συνέχεια του πολέμου, ήταν ότι τα γερμανικά υποβρύχια και τα πολεμικά πλοία που έδρευαν εκεί απειλούσαν τη συμμαχική γραμμή προμήθειας προς τη Σοβιετική Ένωση. 
Ο Τσώρτσιλ πρότεινε τη δημιουργία ενός θαλάσσιου ναρκοπέδιου στα νορβηγικά χωρικά ύδατα γύρω από το Νάρβικ (που αναφέρεται ως "οι ηγέτες") ή αλλιώς την κατάληψη της πόλης από Συμμαχικά στρατεύματα. Οι Σύμμαχοι ήλπιζαν ότι θα μπορούσαν να χρησιμοποιήσουν ένα κατειλημμένο Νάρβικ ως βάση από την οποία θα εξασφάλιζαν τα σουηδικά πεδία μεταλλεύματος ή / και να στείλουν προμήθειες και ενισχύσεις στη Φινλανδία, που τότε αγωνιζόταν στο Φινλανδικό Χειμερινό Πόλεμο με τη Σοβιετική Ένωση. Τα σχέδια για τη δημιουργία ναρκοπεδίου γύρω από το Νάρβικ ή την κατάληψη της πόλης προκάλεσαν αντιδράσεις μέσα στη Βρετανική κυβέρνηση - καθώς θα σήμαιναν παραβίαση της ουδετερότητας και της κυριαρχίας της Νορβηγίας.
Τελικά, στις 8 Απριλίου 1940, το Βρετανικό Ναυαρχείο ξεκίνησε την Επιχείρηση Βίλφρεντ, μια προσπάθεια να δημιουργηθούν ναρκοπέδια γύρω από το Νάρβικ στα νορβηγικά χωρικά ύδατα. Συμπτωματικά η Γερμανία ξεκίνησε την εισβολή της στη Νορβηγία (Επιχείρηση Βεζερύμπουνγκ) την επόμενη μέρα. Κατά την εισβολή αυτή δέκα γερμανικά αντιτορπιλικά, το καθένας μεταφέροντας 200 στρατιώτες ορεινού πεζικού, στάλθηκαν στο Νάρβικ. Τα απαρχαιωμένα νορβηγικά πλοία παράκτιας άμυνας "HNoMS Eidsvold" και "HNoMS Norge" προσπάθησαν να αντισταθούν στην εισβολή, αλλά και τα δύο βυθίστηκαν μετά από μια σύντομη και άνιση μάχη. Το Βρετανικό Βασιλικό Ναυτικό γρήγορα έστειλε πολλά πλοία στο Νάρβικ, συμπεριλαμβανομένου του θωρηκτού "HMS Warspite" και κατά τη διάρκεια των Ναυμαχιών και της Μάχης του Νάρβικ, οι Βρετανοί ανέλαβαν τον έλεγχο της ακτής, καταστρέφοντας τα γερμανικά αντιτορπιλικά, που είχαν φέρει τη δύναμη εισβολής στο Νάρβικ, καθώς και άλλα γερμανικά πλοία στην περιοχή.
Στις 12 Απριλίου 1940 στάλθηκαν στο Νάρβικ οι πρώτες φάλαγγες Συμμαχικών στρατιωτών υπό το Στρατηγό Πιρς Τζόζεφ Μακίζι. Το Ναυαρχείο προέτρεψε τον Μακίζι να πραγματοποιήσει επίθεση στο Νάρβικ από τη θάλασσα το συντομότερο δυνατό. Ωστόσο εκείνος πίστευε ότι η γερμανική άμυνα ήταν πολύ ισχυρή για να πραγματοποιηθεί μια τέτοια εισβολή. Το Ναυαρχείο υποστήριξε ότι ένας από θαλάσσης βομβαρδισμός της Νορβηγίας θα επέτρεπε στα στρατεύματα να αποβιβασθούν με ασφάλεια, αλλά ο στρατηγός Μακίζι αρνήθηκε να υποβάλει τους Νορβηγούς πολίτες σε έναν τέτοιο βομβαρδισμό και αντ 'αυτού επέλεξε να αποβιβάσει τα στρατεύματά του κοντά στο Νάρβικ και να περιμένει μέχρι να λιώσουν τα χιόνια για να καταλάβει την πόλη.
Υπό το συντονισμό του Νορβηγού Στρατηγού Καρλ Γκούσταβ Φλέισερ οι Νορβηγικές, Γαλλικές, Πολωνικές και Βρετανικές δυνάμεις ανακατέλαβαν το Νάρβικ στις 28 Μαΐου 1940. Αυτό θεωρείται επίσης η πρώτη νίκη του Συμμαχικού πεζικού κατά το Β΄ Παγκόσμιο Πόλεμο. Ωστόσο εκείνη την εποχή οι Σύμμαχοι έχαναν τη Μάχη της Γαλλίας και ήταν σε εξέλιξη η εκκένωση της Δουνκέρκης. Δεδομένου ότι η Ναζιστική Γερμανική εισβολή στη Γαλλία είχε καταστήσει σε μεγάλο βαθμό τη Σκανδιναβία χωρίς σημασία και επειδή τα πολύτιμα στρατεύματα που είχαν δεσμευθεί στο Νάρβικ χρειάζονταν απεγνωσμένα αλλού, οι Σύμμαχοι αποχώρησαν από εκεί στις 8 Ιουνίου 1940 με την Επιχείρηση Αλφάβητος. Την ίδια μέρα, ενώ επιχειρούσαν στην περιοχή του Νάρβικ, τα γερμανικά θωρηκτά "Scharnhorst" και "Gneisenau" βύθισαν το βρετανικό αεροπλανοφόρο "HMS Glorious" κατά τη διάρκεια της αποχώρησης από αυτήν τη μάχη. Χωρίς την υποστήριξη των Συμμαχικών ναυτικών δυνάμεων οι Νορβηγοί υστερούσαν αριθμητικά και ανασγκάστηκαν να αφήσουν τα όπλα τους στη Νορβηγία στις 10 Ιουνίου 1940. Δεν επρόκειτο για πλήρη συνθηκολόγηση, καθώς οι Νορβηγοί συνέχισαν να πολεμούν με ανταρτικές επιχειρήσεις στην ενδοχώρα.
Η κατάληψη του Οφοτφιορδ ήταν επίσης σημαντική για το Γερμανικό Kriegsmarine (Ναυτικό), δεδομένου ότι παρείχε καταφύγιο για πολεμικά πλοία όπως το "θωρηκτό τσέπης" "Lützow" και το θωρηκτό "Tirpitz" εκτός της εμβέλειας (τότε) των αεροπορικών επιθέσεων από τη Σκωτία.
Γεωγραφία.
Ο δήμος του Νάρβικ καλύπτει μεγάλες περιοχές έξω από την ίδια την πόλη. Μερικοί από τους άλλους οικισμούς του δήμου είναι το Μπγέρκβικ (στο μυχό του Χέργιανγκσφιορδ), το Χόκβικ, το Μπέισφιορντ (κατά μήκος του Μπέισφιορντεν) και το Σκγιόμεν. Το ανατολικό τμήμα, προς τα σύνορα με τη Σουηδία, κυριαρχείται από βουνά και το Στορστέινφγελετ φτάνει τα 1.894 μέτρα. Υπάρχουν επίσης κοιλάδες και λίμνες, όπως οι Γκαουτελίσβατνετ, Χαρτβίκβατνετ, Ιντρε Σιλντβίκβατνετ, Ιπτόγιαβρι, Κγιορμτάβατνετ, Λοσίβατνετ, Σεαλγκάγιαβρι και Ούνα Γκουβντελίσγιαβρι.
Η ίδια η πόλη βρίσκεται κοντά στο εσωτερικότερο τμήμα του βαθιού Οφοτφιόρντεν, αλλά ακόμη και εδώ τα βουνά, που υψώνονται σχεδόν κατακόρυφα από το γαλάζιο φιόρδ, φτάνουν τα 1.700 μέτρα στο Σκγιόμεν, όπου είναι και ο παγετώνας Φρόστισεν. Άλλα φιόρδ στο Νάρβικ είναι τα Σκγιόμεν, Μπέισφιορντεν, Χέργιανγκσφιορντεν και Ρόμπακεν.
Τα δάση καλύπτουν τα χαμηλότερα σημεία των βουνών (κάτω από 500 μέτρα), αλλά κοντά στις κορυφές το χιόνι μπορεί να μείνει το μεγαλύτερο μέρος του καλοκαιριού. Το Νάρβικ έχει κατάλληλες πλαγιές για αλπικό σκι, μερικές από τις οποίες καταλήγουν σχεδόν στο κέντρο της πόλης.
Κλίμα.
Το Νάρβικ έχει χαρακτηριστικά υποαρκτικό κλίμα (Κλιματική ταξινόμηση Κέππεν: Dfc)
Βρίσκεται 220 χιλιόμετρα βόρεια του Αρκτικού Κύκλου και είναι μια από τις πιο βόρειες πόλεις του κόσμου. Ωστόσο το Βόρειο Ατλαντικό Ρεύμα (επέκταση του Ρεύματος του Κόλπου) δίνει στο Νάρβικ ένα ηπιότερο κλίμα από ό, τι θα περίμενε κανείς για μια πόλη σε αυτό το γεωγραφικό πλάτος. Επιπλέον τα βουνά που περιβάλλουν την πόλη προσφέρουν καταφύγιο από τους ισχυρούς ανέμους που είναι χαρακτηριστικοί για τις παράκτιες περιοχές. Η μέση ετήσια θερμοκρασία είναι 3,8 ° C και η καλλιεργητική περίοδος στα πεδινά είναι περίπου 150 ημέρες, επιτρέποντας έτσι στους κατοίκους που ενδιαφέρονται για την κηπουρική να καλλιεργήσουν πολλά εισαγόμενα φυτά.
Το καλοκαίρι διαρκεί από τις αρχές Ιουνίου ως τις αρχές Σεπτεμβρίου. Το υψηλό και το χαμηλό ρεκόρ τον Ιούλιο είναι 32,5 ° C (9 Ιουλίου 2014, πηγή: eklima / met.no) και 4 ° C. Το υψηλό και το χαμηλό ρεκόρ τον Ιανουάριο είναι 11 ° C και −20 ° C. Το χαμηλό ρεκόρ όλων των εποχών είναι −22,3 ° C την 1η Φεβρουαρίου 1980. . Ο υγρότερος μήνας είναι Οκτώβριος και ο ξηρότερος ο Μάιος. η ετήσια βροχόπτωση είναι 830 mm. 
Το φως ποικίλλει σημαντικά στο Νάρβικ, καθώς ο ήλιος βρίσκεται κάτω από τον ορίζοντα από τα τέλη Νοεμβρίου ως τα μέσα Ιανουαρίου, όταν υπάρχει μόνο ένα γαλάζιο φως για λίγες ώρες περίπου το μεσημέρι. Τα βουνά που περιβάλλουν την πόλη στην πραγματικότητα επεκτείνουν αυτήν την περίοδο από τις αρχές Νοεμβρίου ως τα τέλη Ιανουαρίου. Το φως είναι συχνά έντονο το Μάρτιο και τον Απρίλιο, με πολλές ώρες φωτός και χιονοκάλυψη, καθώς το χιόνι λιώνει στις πεδινές περιοχές τον Απρίλιο, αλλά παραμένει στα βουνά για αρκετούς μήνες. Ο Ήλιος του μεσονυχτίου βρίσκεται πάνω από τον ορίζοντα από τις 25 Μαΐου ως τις 20 Ιουλίου (57 ημέρες) και η περίοδος με συνεχές φως της ημέρας διαρκεί λίγο περισσότερο, από περίπου 10 Μαΐου ως το τέλος Ιουλίου και η πολική νύχτα από 5 Δεκεμβρίου ως 6 Ιανουαρίου ( 33 ημέρες). Υπάρχει επίσης μια μεταβατική περίοδος με λυκόφως τη νύχτα, οπότε δεν είναι δυνατό να δείτε αστέρια τη νύχτα από τις τελευταίες ημέρες του Απριλίου ως τις αρχές Αυγούστου.
Οικονομία.
Η πόλη του Νάρβικ αποτελεί εμπορικό κέντρο για ορισμένους από τους γειτονικούς δήμους. Το Πανεπιστήμιο του Νάρβικ έχει περίπου 1200 φοιτητές. Στην πόλη υπάρχουν ορισμένες ετσιρείες υψηλής τεχνολογίας και το μεγαλύτερο ερευνητικό κέντρο της Βόρειας Νορβηγίας "Norut Narvik".
Το Νάρβικ ήταν μια από τις πρώτες περιοχές του κόσμου, που επηρεσστηκε από την οικονομική κρίση 2007-2008. Εχασε 18 εκατομμύρια δολλάρια τον Αύγουστο του 2007 μετά την επένδυσή του σε τίτλους της "Citygroup". Καθώς η Νορβηγική κυβέρνηση αρνήθηκε να το διασώσει, το Νάρβικ αναγκάστηκε να εφαρμόσει σοβαρές περικοπές στον προυπολογισμό.
Ψυχαγωγία και τουρισμός.
Το Νάρβικ έχει πρόσβαση σε πολλές υπαίθριο δραστηριότητες και είναι η πιο γνωστή τοποθεσία της Βόρειας Νoρβηγίας για αλπικό σκι. Υπάρχουν αναβατόρια και πολλές από τις πλαγιές είναι φωτιζόμενες.
Υπάρχει επίσης ένας εναέριος ανελκυστήρας προς το Φαγκερνέσφλεγετ με θέα και τη δυνατότητα πεζοπορίας ακόμα ψηλότερα στα βουνά. Το Χειμερινό Φεστιβάλ του Νάρβικ "Vinterfestuka" πραγματοποιείται στις αρχές Μαρτίου. Η ορεινή πεζοπορία είναι πολύ δημοφιλής και η ορεινή περιοχή κοντά στα σύνορα με τη Σουηδία έχει πολλά καταλύματα. Υπάρχει επίσης σηματοδοτημένη δισδρομή ορεινής ποδηλασίας. Οι καταδύσεις για ναυάγια προσελκύουν δύτες στο Νάρβικ, καθώς υπάρχουν πολλά ναυάγια μέσα ή κοντά στο λιμάνι και περισσότερο εκτεταμένα στο φιορδ. Το ψάρεμα στο φιορδ ή σε λίμνες και ποτάμια είναι δημοφιλής δραστηριότητα αναψυχής. Υπάρχουν ποτάμια με σολομούς στο Σκγιόμεν, το Μπέισφιορδ και το Μπγέρκβικ.
Μεταφορές.
Λιμάνι.
Το λιμάνι του Νάρβικ είναι ελεύθερο από πάγους και καλά προστατευμένο σπό τις καιρικές συνθήκες. Αποτελείται από τρία παράκτια τμήματα: το λιμάνι χύδην φορτίου "LKAB", την περιοχή του κεντρικού λιμανιού με αποβάθρες και το λιμάνι με βαθειά νερά στο Φάγκερνες με κάθε είδους υποδομές. Περίπου 16.000.000 τόνοι φορτίου διακινούνται ετησίως από τα λιμάνια του Νάρβικ. Το 2015 διακινήθηκαν από το λιμάνι 1,6 δισ. τόνοι μεταλλευμάτων, το μεγαλύτερο μέρος τους σιδηρομετάλλευμα.
Οι Λιμενικές Αρχές έχουν ξεκινήσει μια επέκταση της περιοχής των εμπορευματοκιβωτίων κατά περίπου 45 στρέμματα, που είναι υπερδιπλάσια από το μεγαλύτερο σήμερα τερματικό σταθμό της Νορβηγίας στο Οσλο. Το 2005 το λιμάνι του Νάρβικ απέκτησε το καθεστώς της "Θαλάσσιας Αρτηρίας" στο σύστημα της ΕΕ. Στη Νορβηγία μόνο το λιμάνι του Οσλο έχει αυτό το καθεστώς.
Σιδηρόδρομος.
Σήμερα και από παλιότερα βασική για τις χερσαίες μεταφορές στο Νάρβικ είναι η σιδηροδρομική Γραμή Οφοτεν από τη βόρεια Σουηδία μέσω των βουνών προς αυτό. Προιόντα όπως τα σιδηρομεταλεύματα που διακινούνται μέσω της γραμής αυτής καθιστούν το Νάρβικ σημαντικό λιμάνι. Η γραμμή έχει σταθμούς στο Μπγέρνφγελ, το Κάτερατ, Σέστερμπεκ και Νάρβικ.
Λόγω των ακραίων συνθηκών εκεί δεν υπάρχουν σιδηροδρομικές γραμμές από το Νάρβικ ούτε προς το βορρά ούτε προς το νότο, προς το Μπόντε, το βόρειο άκρο του υπόλοιπου σιδηροδρομικού δικτύου της Νορβηγίας. Ωστόσο το Νάρβικ είναι προσβάσιμο σιδηροδρομικώς με μια διαδρομή περίπου είκοσι ωρών (1540 χιλιόμετρα) μέσω του Σουηδικού σιδηροδρομικού δικτύου από τη Στοκχόλμη, χρησιμοποιώντας τη "Γραμμή των Ορυχείων".
Οι δραστηριότητες οι σχετικές με τις σιδηροδρομικές και τις λιμενικές υποδομές είναι ακόμα σημαντικές για το Νάρβικ, μέσω του οποίου διακινούνται προιόντα προς και από τη Βόρεια Νορβηγία, τη Σουηδία και τη Φινλανδία. Στο προτεινόμενο πρότζεκτ "Βόρειος Ανατολικός-Δυτικός Δρόμος" της "Ευρασιατικής Γέφυρας" (ή "Νέου Δρόμου του Μεταξιού") υπάρχουν σχέδια για το Νάρβικ ως λιμανιού για εμπορεύματα από την Ανατολική Ασία προοριζόμενα για την ανατολική Βόρεια Αμερική. Ο λόγος είναι ότι οι αποστάσεις μέσω αυτής της δισδρομής είναι μικρότερες από ότι εκείνες μέσω της Κεντρικής προς τα λιμάνια της Δυτικής Ευρώπης.
Οδικό δίκτυο.
Η Ευρωπαϊκή Οδός 6 περνά μέσα από το Δήμο με τρεις γέφυρες, τις Σκγιόμεν, Μπέισφιορντ και Χολόγκαλαντ. Υπάρχει επίσης η Γέφυρα Ρόμπακ, που χρησιμοποείτο από την ΕΟ 6 μέχρι το 2018. Υπάρχουν οδικές συνδέσεις του Νάρβικ μέσω των βουνών στα ανατολικά μέ το Αμπισκο και το Κίρουνα της Σουηδίας (μέσω της Ευρωπαικής Οδού 10).
Αεροπορικές.
Το Νάρβικ εξυπηρετείται από το Αεροδρόμιο Χάρσταντ/Νάρβικ στο Εβενες, σε απόσταση 57 χλμ., με τακτικές πτήσεις προς Όσλο, Τρόντχαιμ, Μπόντε, Τρούμσε και Αντενες.
Πολιτισμός.
Το Πολεμικό Μουσείο του Νάρβικ ("Narvik Krigsmuseum") καλύπτει τα χρόνια του πολέμου 1940-1945. Στο μουσείο εκτίθεται ο Στσυρός της Βικτώριας, που απονεμήθηκε μετά θάνατον στον Καπετάνιο Μπέρτραντ Γουόρμπερτον-Λη του Βρετανικού Βασιλικού Ναυτικού και μια σπάνια συσκευή Enigma.
Το Μουσείο "Nord Narvik" έχει θέμα την ανάπτυξη του ελεύθερου από πάγους λιμανιού του Νάρβικ και την ταχεία μεταμόρφωση της πόλης τον περασμένο αιώνα. Το κτίριο που στεγάζει το Μουσείο ανεγέρθηκε το 1902 ως έδρα της Νορβηγικής κρατικής σιδηροδρομικής εταιρείας "Norges statsbaner" και σχεδιάστηκε από τον Πάουλ Ντούε.

</doc>
<doc id="59448" url="https://el.wikipedia.org/wiki?curid=59448" title="Νεμπράσκα">
Νεμπράσκα

Η Νεμπράσκα (αγγλικά: State of Nebraska) () είναι μια πολιτεία στις Μεγάλες Πεδιάδες των Μεσοδυτικών Ηνωμένων Πολιτειών. Έχει έκταση 200.330 τ.χλμ. και πληθυσμό 1.963.806 κατοίκους (εκτίμηση 2021). Η Νεμπράσκα είναι η 16η σε έκταση, η 37η σε πληθυσμό, και η 8η λιγότερο πυκνοκατοικημένη από τις 50 Ηνωμένες Πολιτείες. 
Η πρωτεύουσα της πολιτείας είναι το Λίνκολν και η μεγαλύτερη πόλη της η Ομάχα, στον Ποταμό Μιζούρι. Κάποτε θεωρούμενη μέρος της Μεγάλης Αμερικανικής Ερήμου, η Νεμπράσκα είναι τώρα ηγέτιδα αγροτική πολιτεία με ράντσα.

</doc>
<doc id="59451" url="https://el.wikipedia.org/wiki?curid=59451" title="Κρεβάτι">
Κρεβάτι

Η κλίνη (ή κρεβάτι) είναι ένα έπιπλο στο οποίο πλαγιάζει ο άνθρωπος, για να ξεκουραστεί και να κοιμηθεί.
Οι πρώτες κλίνες εμφανίστηκαν στην αρχαία Ελλάδα, και στην αρχαία Ρώμη έγινε μόδα ο ύπνος σε κλίνες. Τα σημερινά κρεβάτια είναι συνήθως από ξύλο ή μεταλλικές σωλήνες και υπάρχουν μονά, ημίδιπλα ή διπλά. Διώροφα ή πολυώροφα κρεβάτια -ονομαζόμενα και «κουκέτες»- συνηθίζονται σε περιορισμένους χώρους, (π.χ. καμπίνες πλοίων, σιδηροδρόμων, σε στρατόπεδα κ.λπ.)

</doc>
<doc id="59452" url="https://el.wikipedia.org/wiki?curid=59452" title="Ναυτικό στάδιο">
Ναυτικό στάδιο

Το ναυτικό στάδιο είναι μονάδα μέτρησης μήκους, υποδιαίρεση του ναυτικού μιλίου. Χρησιμοποιείται ευρύτατα, τόσο στο Εμπορικό ναυτικό, όσο και από το Πολεμικό Ναυτικό στις κατά θάλασσα κυρίως αποστάσεις, καθώς και περιορισμένα σε μεταξύ παράλιων σημείων. Λέγεται κοινώς «γουμενία».&lt;br&gt;
Το ναυτικό στάδιο ισούται με το 1/10 του μιλίου δηλαδή με 185,2 μέτρα, χαρακτηριζόμενο έτσι ως η αρχαιότερη μονάδα μέτρησης του κόσμου που ισχύει σήμερα και που ανάγεται στην ελληνική αρχαιότητα.

</doc>
<doc id="59453" url="https://el.wikipedia.org/wiki?curid=59453" title="Γουμενία">
Γουμενία



</doc>
<doc id="59454" url="https://el.wikipedia.org/wiki?curid=59454" title="Χίλαρι Νταφ">
Χίλαρι Νταφ

Η Χίλαρι Έρχαρντ Νταφ ("Hilary Erhard Duff", 28 Σεπτεμβρίου 1987) είναι Αμερικανίδα τραγουδίστρια και ηθοποιός. Το 2001 πρωταγωνίστησε στην τηλεοπτική σειρά του Disney Chanel, Lizzie McGuire. Έχει επίσης κυκλοφορίσει 5 στούντιο άλμπουμς, ένα compilation άλμπουμ και τρία βιβλία στη σειρά Elixir.
Προσωπική ζωή.
Ξεκίνησε τη σχέση της με τον παίκτη του χόκεϊ Μάικ Κομρί το καλοκαίρι του 2007. Νταφ και Κομρί ανακοίνωσαν τον αρραβώνα τους τον Φεβρουάριο του 2010 και παντρεύτηκαν στις 14 Αυγούστου 2010 στη Σάντα Μπάρμπαρα. Στις 20 Μαρτίου 2012, γεννήθηκε ο γιός τους, Λούκα Κρουζ Κομρί. Στις 10 Ιανουαρίου 2014, το ζευγάρι ανακοίνωσε τον χωρισμό του και δύο χρόνια μετά, τον Φεβρουάριο του 2016 εκδόθηκε το διαζύγιο τους.
Τον Ιανουάριο του 2017, η Νταφ έγινε ζευγάρι με τον τραγουδιστή Μάθιου Κόμα. Στις 25 Οκτωβρίου 2018, γεννήθηκε η κόρη τους, Μπανκς Βάιολετ Μπερ ενώ στις 21 Δεκεμβρίου 2019, έγινε ο γάμος τους. Στις 24 Οκτωβρίου 2020, η Νταφ ανακοίνωσε ότι είναι έγκυος στο τρίτο της παιδί.
Βιβλία.
"The Elixir Trilogy: "

</doc>
<doc id="59457" url="https://el.wikipedia.org/wiki?curid=59457" title="Νόμος του Κουλόμπ">
Νόμος του Κουλόμπ

Ο Νόμος του Κουλόμπ που διατυπώθηκε από τον Γάλλο φυσικό Σαρλ Ογκυστέν ντε Κουλόμπ, εκ του οποίου έλαβε και το όνομα, αναφέρεται στην ηλεκτροστατική, και είναι αυτός που παρέχει το μέτρο της ασκούμενης κάθε φορά δύναμης μεταξύ δύο ηλεκτρικών φορτίων.
Ηλεκτρισμός.
Μεταξύ φορτισμένων σωματιδίων που βρίσκονται ακίνητα (ή σχεδόν ακίνητα), αναπτύσσονται ηλεκτρικές δυνάμεις που προκαλούνται από αυτά και ονομάζονται "ηλεκτροστατικές". Η ηλεκτροστατική δύναμη μεταξύ φορτίων με το ίδιο πρόσημο είναι απωστική, ενώ μεταξύ φορτίων με αντίθετο πρόσημο είναι ελκτική.
Η μαθηματική διατύπωση του νόμου του Κουλόμπ είναι η εξής:
Η διεύθυνση της δύναμης είναι κατά μήκος της ευθείας που ενώνει τα δύο σωματίδια, ενώ με formula_5 συμβολίζεται η σταθερά αναλογίας η οποία ονομάζεται και ηλεκτροστατική σταθερά και ισούται με
Όταν όμως παρεμβάλλεται μονωτικό υλικό μεταξύ των φορτίων με διηλεκτρική σταθερά ε, τότε η τιμή που παίρνει η σταθερά k δίνεται από τον τύπο:
formula_9
Ανεξάρτητα από το πόσο είναι το φορτίο ή η μάζα καθενός από τα formula_1 και formula_2, το μέτρο της δύναμης που ασκεί το πρώτο στο δεύτερο και το μέτρο της δύναμης που ασκεί το δεύτερο στο πρώτο είναι ίσα.
Σύμφωνα με την αρχή της επαλληλίας, όταν τα φορτισμένα σωματίδια είναι παραπάνω από δύο, η ολική δύναμη που δέχεται ένα σωματίδιο είναι το διανυσματικό άθροισμα των δυνάμεων που θα του ασκούσε καθένα από τα υπόλοιπα φορτία ξεχωριστά.
Κάθε φορτισμένο σώμα είναι η αιτία που δημιουργείται ένα ηλεκτρικό πεδίο στο χώρο γύρω από αυτό. Μάλιστα, όταν θέλουμε να διαπιστώσουμε αν υπάρχει ηλεκτρικό πεδίο σε κάποιο σημείο, τοποθετούμε ένα φορτισμένο σώμα, που αποκαλούμε "δοκιμαστικό φορτίο(υπόθεμα)" , σε εκείνο το σημείο. Αν στο δοκιμαστικό φορτίο επιδράσει ηλεκτρική δύναμη, τότε γνωρίζουμε πως σε εκείνη την περιοχή υπάρχει ηλεκτρικό πεδίο.
Ο Νόμος.
Το μέγεθος της ηλεκτροστατικής έλξης ή απώθησης μεταξύ δυο φορτίων είναι ανάλογο του μεγέθους τους και αντιστρόφως ανάλογο του τετραγώνου της μεταξύ τους απόστασης.

</doc>
<doc id="59459" url="https://el.wikipedia.org/wiki?curid=59459" title="Hilary Erhard Duff">
Hilary Erhard Duff



</doc>
<doc id="59460" url="https://el.wikipedia.org/wiki?curid=59460" title="Hilary Duff">
Hilary Duff



</doc>
<doc id="59463" url="https://el.wikipedia.org/wiki?curid=59463" title="Σταδιασμός">
Σταδιασμός

Γενικά σταδιασμός σημαίνει οποιαδήποτε μέτρηση που ως μονάδα μέτρησης λαμβάνεται κυρίως το ναυτικό στάδιο.
Στον πληθυντικό σταδιασμοί ονομάζονται ειδικότερα, στη ναυτιλία, οι συντασσόμενοι, με οποιοδήποτε τρόπο, πίνακες απόστασης σε μίλια, γνωστότεροι και ως μιλιομετρικοί πίνακες.
Από τα έργα που προέρχονται από την ελληνική αρχαιότητα ο όρος σταδιασμός συναντάται στο περίφημο σύγγραμμα «Σταδιασμός ήτοι περίπλους της μεγάλης θαλάσσης» το οποίο ήταν ναυτιλιακό σύγγραμμα, του 3ου ή του 2ου αιώνα π.Χ. από άγνωστο συγγραφέα όπου περιγράφονται οι ακτές και λιμάνια της Μεσογείου, (μεγάλης θάλασσας).
Ο σταδιασμός γίνεται δια της σταδιομετρίας με ειδικά όργανα που καλούνται επίσης «στάδια».

</doc>
<doc id="59465" url="https://el.wikipedia.org/wiki?curid=59465" title="Μελόκακτος">
Μελόκακτος

Ο μελόκακτος είναι αγγειόσπερμο δικότυλο φυτό που ανήκει στην τάξη των Καρυοφυλλωδών και στην οικογένεια των Κακτοειδών.
Η καταγωγή του κάκτου αυτού είναι από την Καραϊβική βρίσκεται δε και αυτοφυής σε τροπικές περιοχές της Νοτίου Αμερικής.
Ο βλαστός του είναι σφαιροειδής και παχύς φτάνοντας σε ύψος τα 70 εκατοστά φέρει δε βαθιές αυλακώσεις που διαχωρίζονται σε γραμμές που έχουν μεγάλα αγκάθια. Στην κορυφή του φέρει μία κυκλική ή κωνική μάζα χρώματος κόκκινου με πολλά μικρά αγκάθια. Αυτή σχηματίζεται σταδιακά και όταν το φυτό φτάσει σε ηλικία 5-6 ετών.
Ο Μελόκακτος με την πάροδο των ετών αυξάνεται περισσότερο σε όγκο, παρά σε ύψος. Καλλιεργείται σε γλάστρες όπως πολλά άλλα κακτοειδή ως καλλωπιστικό φυτό.

</doc>
<doc id="59471" url="https://el.wikipedia.org/wiki?curid=59471" title="Αρθρόποδα">
Αρθρόποδα

Τα Αρθρόποδα (Arthropoda) (ελλην. άρθρο + πόδι) είναι συνομοταξία από το βασίλειο των ζώων. Περίπου το 80% όλων των ειδών ζώων, που ζουν σήμερα, είναι αρθρόποδα.Έχουν καταγραφεί περίπου 1.100.000 είδη και πιθανότατα υπάρχουν πολύ περισσότερα. Παρουσιάζουν εξαιρετική ποικιλομορφία. Απαντώνται σχεδόν σε όλο τον κόσμο, σε γλυκά και αλμυρά νερά καθώς και στην ξηρά. Πολλά είναι ιπτάμενα. Στα αρθρόποδα ανήκουν οι αράχνες, οι σκορπιοί, τα τσιμπούρια, τα καβούρια, τα έντομα κα., καθώς και πολλά απολιθωμένα είδη. Το μέγεθός τους κυμαίνεται από το μικροσκοπικό καρκινοειδές "Stygotantulus" έως το γιγάντιο γιαπωνέζικο καβούρι με μήκος σχεδόν 4 μέτρα.
Εμφανίζονται από την Κάμβρια περίοδο (ενδεχομένως και πιο νωρίς) και περιλαμβάνουν μια μεγάλη ομάδα που εξαφανίστηκε τελείως, τους Τριλοβίτες. 
Το επιδερμίδιό τους σχηματίζει έναν εξωσκελετό από χιτίνη και το σώμα τους διαμορφώνεται σε τμήματα που ονομάζονται μεταμερή. Ο εξωσκελετός αυτός προσφέρει στήριξη και προστασία από την αφυδάτωση. Ως εκ τούτου θεωρείται ο βασικός παράγοντας της επιτυχίας των αρθροπόδων στην χέρσο. Φέρουν αρθρωτά άκρα ή εξαρτήματα, που μπορεί να διαφοροποιύνται σε πόδια (όπως συμβαίνει στα έντομα, τα μαλακόστρακα, και τα μυριάποδα) ή στοματικά μόρια ή κεραίες ή ενδιάμεσα άκρα (π.χ. στοματικά πόδια). Ο αριθμός των ποδιών έχει χρησιμοποιηθεί παλαιότερα ως κριτήριο για την ταξινομική διαίρεση, όπως γίνεται αντιληπτό από τα ονόματα Δεκάποδα και Εξάποδα. 
Είναι ζώα τριπλοβλαστικά. Το κοίλωμα στα ενήλικα άτομα είναι περιορισμένο και σχηματίζει το αιματόκοιλο. Επιπλέον πολλά χερσαία αρθρόποδα διαθέτουν ανεπτυγμένο τραχειακό σύστημα που εξασφαλίζει την αναπνοή τους. Τα περισσότερα υδρόβια αρθρόποδα διαθέτουν βράγχια. Εχουν κοιλιακή νευρική άλυσο με αρχικά ένα ζευγάρι γάγγλια κατά μέλος και ανοικτό κυκλοφορικό σύστημα με την καρδιά στη ράχη. Το μυϊκό τους σύστημα περιλαμβάνει γραμμωτούς και λείους μύες. Επιδεικνύουν μεγάλη ποικιλία αισθητήριων μηχανισμών και παρουσιάζουν ιδιαίτερα πρότυπα συμπεριφοράς, όπως οι σύνθετες κοινωνικές συμπεριφορές ορισμένων εντόμων (μυρμήγκια, μέλισσες , κα.).
Σημαντικό χαρακτηριστικό τους είναι η έκδυση, η οποία έχει ιδιαίτερη σημασία για τα αρθρόποδα, καθώς το συμπαγές επιδερμίδιο εμποδίζει την αύξηση. Ως εκ τούτου ανα διαστήματα απορρίπτεται ολόκληρος ο εξωσκελετός και αντικαθίσταται από νέο. Σε πολλές περιπτώσεις μάλιστα, οι εκδύσεις οδηγούν σε μεγάλες μορφολογικές αλλαγές από ένα προνυμφικό στάδιο σε ένα ενήλικο, μια διαδικασία που ονομάζεται μεταμόρφωση.
Κατά κύριο λόγο είναι γονοχωριστικά, και η γονιμοποίηση γίνεται εσωτερικά. Μπορεί να είναι ωοτόκα, ωοζωοτόκα ή ζωοτόκα.
Έχουν τα περισσότερα ενδιαιτήματα από κάθε άλλη ομάδα ζώων. Βρίσκονται από τα βάθη των ωκεανών ως τις πολικές περιοχές, ζώντας ακόμα και στις σχετικά πιο αφιλόξενες περιοχές της γης. Είναι κυρίως φυτοφάγα αλλά υπάρχουν τόσο σαρκοφάγα όσο και παμφάγα αρθρόποδα. Ελεύθερα ή και παρασιτικά. Μεταξύ των παρασιτικών είναι και τα Armillifer armillatus, τα οποία παρασιτούν κυρίως στην αναπνευστική οδός χερσαίων σπονδυλόζωων, κυρίως ερπετά, αλλά μπορούν να παρασιτούν και σε μεγάλα θηλαστικά όπως οι λεοπαρδάλεις.
Εξέλιξη.
Τα αρθρόποδα εμφανίζονται πρώτη φορά σε απολιθώματα του Καμβρίου, περιλαμβάνοντας πρωτόγονα καρκινοειδή, χηλοκερωτά καθώς και την εξαφανισμένη ομάδα των τριλοβιτών. Θεωρείται γενικά ότι τα αρθρόποδα προήλθαν εξελικτικά από έναν κοινό πρόγονο με τους δακτυλιοσκώληκες, καθώς και οι δύο ομάδες παρουσιάζουν μεταμέρεια και πολλές ομοιότητες στην φυσιολογία τους. Η διαφοροποίησή τους, που συχνά ονομάζεται «αρθροποδοποίηση» και περιλαμβάνει την δημιουργία του χιτινώδους εξωσκελετού και την ανάπτυξη των εξαρτημάτων, είναι ήδη εμφανής στο αρχείο των απολιθωμάτων. Είναι συνεπώς πολύ πιθανό ότι τα πρώτα αρθρόποδα εμφανίστηκαν ήδη από το Προκάμβριο. Ωστόσο η εξέλιξη αλλά και οι φυλογενετικές σχέσεις των επιμέρους ομάδων μεταξύ τους και με συγγενή φύλα παραμένουν αντικείμενο διαφωνίας.
Περιγραφή.
Το σώμα των αρθροπόδων αποτελείται από πολλά διαδοχικά μεταμερή (σωμίτες), με ποικιλία προσαρτημένων αρθρωτών εξαρτημάτων, τα οποία λόγω της διαφοροποίησής τους συχνά σχηματίζουν διακριτές λειτουργικές ενότητες, τα τάγματα και συγκεκριμένα την κεφαλή, τον θώρακα και την κοιλία, χωρίς αυτή η διάκριση να είναι πάντα αρκετά εμφανής. Η κεφαλή φέρει αισθητήρια όργανα και άλλα στοματικά εξαρτήματα. Διακρίνεται στο πρωτοκέφαλο, που φέρει οφθαλμούς και κεραίες και το γναθοκέφαλο που φέρει στοματικά εξαρτήματα όπως γνάθους και γναθοπόδια. Το εμπρόσθιο άκρο του σώματος καλείται άκρο ενώ το οπίσθιο, τέλσον. Κάθε σωμίτης περιβάλλεται από τέσσερις εξωσκελετικές πλάκες (σκληρίτες). Μια ραχιαία που ονομάζεται τεργίτης, μια κοιλιακή που ονομάζεται στερνίτης και δύο πλευρικές που ονομάζονται πλευρίτες. 
Τα διάφορα εξαρτήματα είναι σημαντικό χαρακτηριστικό της ομάδας αυτής (μιας και από αυτά πήρε το όνομά της) και ουσιαστικά απαρτίζουν τον μηχανισμό κίνησης και στήριξης. Εμφανίζονται ανά ζεύγη και γενικά θεωρείται ότι κατά την πρώιμη εμφάνισή τους, κάθε μεταμερές διέθετε από ένα ζεύγος εξαρτημάτων. Τα εξαρτήματα πολλών αρθροπόδων όπως των καρκινοειδών, είναι δίκλαδα, και αποτελούνται από το ενδοπόδιο και το εξωπόδιο. Άλλων, όπως των εντόμων είναι μονόκλαδα. 
Παρατηρείται σημαντική διαφοροποίηση των εξαρτημάτων τόσο σε επίπεδο ατόμου, εξασφαλίζοντας καταμερισμό εργασιών όσο και σε επίπεδο διαφορετικών ειδών, όπου φανερώνουν τις διάφορες οικολογικές πιέσεις που οδήγησαν την εξέλιξή τους. Η κίνηση των αρθρωτών ποδιών από γραμμωτούς μυς, εξασφαλίζει ταχύτητα στην κίνηση. Ο ρόλος τους μπορεί να είναι βαδιστικός, κολυμβητικός, πτητικός, τροφοληπτικός ή ακόμα και αισθητήριος, καθώς πολλά εξαρτήματα διαθέτουν αισθητήριες τρίχες και άλλες προσαρμογές. 
Εξωσκελετός.
Ο εξωσκελετός των αρθροπόδων αποτελεί το κυρίαρχο χαρακτηριστικό τους, καθώς προσφέρει προστασία από την αφυδάτωση και άλλους φυσικούς παράγοντες και επιπλέον μηχανική στήριξη, διασφαλίζοντας επαρκή κινητικότητα και ευελιξία. Είναι εξωδερμικής προέλευσης και σχηματίζεται από το επιδερμίδιο, ένα στρώμα χιτίνης και πρωτεϊνών που παράγεται από την υποκείμενη επιδερμίδα. Το πάχος του και η σκληρότητά του ποικίλει μεταξύ των επιμέρους ομάδων καθώς και μεταξύ των διαφόρων σταδίων ανάπτυξης (π.χ. μια κάμπια με μια πεταλούδα). 
Διακρίνονται δύο βασικές στοιβάδες, το λεπτό επιεπιδερμίδιο και το παχύ και σκληρό προεπιδερμίδιο. Και τα δύο σχηματίζονται από αλλεπάλληλα στρώματα (ελάσματα). Το πρώτο αποτελείται από μία λεπτή στρώση λιποπρωτεϊνών και (κυρίως σε χερσαία αρθρόποδα) κηρών και λιπαρών οξέων που αποτρέπουν την διαφυγή ή την ανεπιθύμητη είσοδο νερού στο σώμα. Αντίθετα το προεπιδερμίδιο συνίσταται κυρίως από πρωτεΐνη και χιτίνη σε αναλογία περίπου 1:1 (μεγαλύτερη συγκέντρωση χιτίνης στα καρκινοειδή). Η χιτίνη είναι ένα ιδιαίτερα ανθεκτικός αζωτούχος πολυσακχαρίτης, αδιάλυτος στο νερό και σε ασθενή οξέα και βάσεις. Η σύνδεση του με τις πρωτεΐνες, προς σχηματισμό πρωτεογλυκανών προσδίδει σκληρότητα και αντοχή στο επιδερμίδιο. Σε ένα ώριμο επιδερμίδιο μπορούν να διακριθούν δύο στρώσεις, το εξω- και το ενδο-επιδερμίδιο. Η διαφορά τους έγκειται στην παρουσία φαινολών στο εξωεπιδερμίδιο που σταθεροποιούν το δίκτυο χιτίνης-πρωτεϊνών.
Η χιτίνη από μόνη της παρά την ανθεκτικότητά και την ελαστικότητά της δεν είναι ιδιαίτερα σκληρή. Έτσι η σκληρότητα του επιδερμιδίου εξασφαλίζεται από δύο άλλους μηχανισμούς, την βιοορυκτοποίηση και την σκληροτινοποίηση. Η ορυκτοποίηση, δηλαδή η απόθεση ανόργανων ανθρακικών, φωσφορικών κλπ., αλάτων στο εξωεπιδερμίδιο, παρατηρείται σε μεγάλο ποσοστό στα καρκινοειδή και τα διπλόποδα. Η σκληροτινοποίηση από την άλλη, είναι μια ειδική πρωτεϊνική διεργασία και είναι εμφανίζεται κυρίως στα έντομα και άλλα χερσαία αρθρόποδα. 
Η επιδερμίδα που είναι υπεύθυνη για την παραγωγή του επιδερμιδίου είναι μονόστοιβo κυβικό επιθήλιο και φέρει αρκετούς αδένες ενώ αποτελεί την βάση για πολλούς εξωτερικούς σχηματισμούς όπως τρίχες, σμήριγγες, άκανθες κα. Διαχωρίζεται από το αιμόκοιλο μέσω της βασικής μεμβράνης. 
Σε πολλά αρθρόποδα το επιδερμίδιο σχηματίζει εσωτερικές προεκβολές που ονομάζονται αποδέματα και στα οποία προσφύονται οι μύες.
Εικόνες.
Chelicerata
Trilobita 
Crustaceae
Tracheata

</doc>
<doc id="59472" url="https://el.wikipedia.org/wiki?curid=59472" title="Αρσινόη Α΄ της Αιγύπτου">
Αρσινόη Α΄ της Αιγύπτου

Η Αρσινόη Α΄ (316 – 270-260) από τη Δυναστεία των Λυσιμαχιδών ήταν πριγκίπισσα από τη Θράκη που έγινε βασίλισσα της Αιγύπτου περίπου το 282 π.Χ. Ήταν κόρη του Λυσίμαχου, ενός από τους διαδόχους του Μεγάλου Αλεξάνδρου, και της Νίκαιας. Αποτέλεσε την πρώτη σύζυγο του Πτολεμαίου Β’ του Φιλάδελφου, φαραώ της Δυναστείας των Πτολεμαίων. Ήταν επίσης η μητέρα του διαδόχου του, Πτολεμαίου Γ’ του Ευεργέτη.
Βιογραφία.
Ο γάμος της, περίπου το 284 – 281 π.Χ., ήταν προϊόν πολιτικής συμφωνίας με σκοπό να αποτρέψει το Σέλευκο από το να εισβάλει στη Μικρά Ασία. Ο πατέρας της, Λυσίμαχος, την πάντρεψε με τον Πτολεμαίο Β', ενώ ο ίδιος νυμφεύτηκε την αδελφή του Πτολεμαίου, την Αρσινόη Β'. Έγινε μητέρα του Πτολεμαίου του Ευεργέτη, του Λυσίμαχου και της Βερενίκης της Φερνεφόρου, μετέπειτα συζύγου του Αντίοχου Β' του Θεού. 
Μέσα σε λίγα χρόνια, οι πολιτικές ίντριγκες, σε συνδυασμό με το θάνατο του πατέρα της την έσπρωξαν στην εξορία. Συγκεκριμένα, το 279 π.Χ., η φιλόδοξη χήρα του Λυσίμαχου, η Αρσινόη Β’, έχοντας ήδη σπείρει αρκετά προβλήματα στη Θράκη, επέστρεψε στην Αλεξάνδρεια με σκοπό να ζητήσει καταφύγιο από τον αδελφό της Πτολεμαίο Β’. Θέλοντας να κερδίσει το θρόνο, υποκίνησε κατηγορίες πως η Αρσινόη σχεδίαζε τη δολοφονία του Πτολεμαίου κάπου την περίοδο 279 - 274 π.Χ. Ο Πτολεμαίος αποκήρυξε τη σύζυγό του και παντρεύτηκε την αδελφή του. Με αυτό τον τρόπο υιοθέτησε την αιγυπτιακή βασιλική παράδοση, που ήθελε η βασιλεία να παραμένει σε άτομα του ίδιου αίματος, ωστόσο αυτό αποτέλεσε σκάνδαλο για τον ελληνικό κόσμο. Παρόλο που τα τρία παιδιά της Αρσινόης Α’ παρέμειναν στο παλάτι, η ίδια εξορίστηκε στην Άνω Αίγυπτο όπου και πέθανε στην αφάνεια. Τα παιδιά της παρουσιάζονταν από εκεί και πέρα στα επίσημα έγγραφα του κράτους σαν επίσημα τέκνα της Αρσινόης Β’.

</doc>
<doc id="59473" url="https://el.wikipedia.org/wiki?curid=59473" title="Αρσινόη Α’ της Αιγύπτου">
Αρσινόη Α’ της Αιγύπτου



</doc>
<doc id="59482" url="https://el.wikipedia.org/wiki?curid=59482" title="Αντώνης Φώτσης">
Αντώνης Φώτσης

Ο Αντώνης Φώτσης (Αθήνα, 1 Απριλίου 1981) είναι Έλληνας διεθνής καλαθοσφαιριστής. Έχει ύψος 2,09 μ. και βάρος 113 κιλά και αγωνίζεται στη θέση πάουερ φόργουορντ, αλλά μπορεί να παίξει και στη θέση σμολ φόργουορντ, υπό προϋποθέσεις (Cornerman). Αναδείχθηκε Πρωταθλητής Ευρώπης το 2005, δευτεραθλητής κόσμου το 2006 και 5ος ολυμπιονίκης το 2004 και 2008 με την Εθνική Ελλάδος, στην οποία υπήρξε αρχηγός για μία πενταετία. Έχει επίσης τρία Πρωταθλήματα Ευρώπης με τον Παναθηναϊκό (2000, 2009, 2011), καθώς και δέκα Πρωταθλήματα Ελλάδας (1998, 1999, 2000, 2001, 2003, 2009, 2010, 2011, 2014, 2017).
Ήταν ο πρώτος γηγενής Έλληνας που έπαιξε στο NBA το 2001. Θεωρείται ένας από τους καλύτερους Έλληνες παίκτες στην ιστορία στη θέση του.
Στις 9 Ιουνίου 2018 ο δήμος Ζωγράφου τίμησε τον Αντώνη Φώτση δίνοντας το όνομά του αθλητή στο Κλειστό Γυμναστήριο Ιλισίων.
Βιογραφία.
Είναι γιος του παλαίμαχου καλαθοσφαιριστή Βαγγέλη Φώτση. Η μητέρα του Φώτση ήταν Ρωμιά, γεννημένη στη Χάλκη (Χεϊμπελί αντά), και είχε τουρκική υπηκοότητα. Ο ίδιος απέκτησε την τουρκική υπηκοότητα (απέκτησε το τούρκικο διαβατήριο) στις 6 Απριλίου 2016. Το 2005 παντρεύτηκε τη Μία Κίπαρους, αθλήτρια καλαθοσφαίρισης από τη Ρουμανία. Το 2009 έφεραν στη ζωή τον υιό τους Βαγγέλη.
Επαγγελματική σταδιοδρομία.
Ευρώπη (1996-2001).
Ο Φώτσης ξεκίνησε την επαγγελματική του σταδιοδρομία το 1996 στο Ελληνικό Πρωτάθλημα, στον Ηλυσιακό. Γρήγορα απέκτησε τη φήμη του ταλαντούχου νεαρού παίκτη. Το 1997, μεταγράφηκε στον Παναθηναϊκό, στην ηλικία τον 16 χρόνων. Είναι σημαντικό στοιχείο ότι ξεκίνησε την καριέρα του ως πόιντ γκαρντ και αργότερα έγινε σμολ φόργουορντ για να καταλήξει σε πάουερ φόργουορντ. Εξαιτίας των αρχικών στατιστικών του ως γκαρντ, αναγνωρίστηκε αργότερα σαν ένας από τους καλύτερους πάουερ φόργουορντ της Ευρώπης, όσον αφορά στην τεχνική του. Ενώ έγινε ο πιο νέος κυρίαρχος στην Ελλάδα εκείνη την εποχή και συμμετείχε δύο φορές στην Παγκόσμια Ομάδα (1998, 1999). Είχε λίγο χρόνο συμμετοχής στα δύο πρώτα χρόνια με τον Παναθηναϊκό, αλλά κατάφερε να γίνει ένας από τους παίκτες-κλειδιά της ομάδας κατά τη διάρκεια της σεζόν 1999-00. Με τον Παναθηναϊκό, κέρδισε την Ευρωλίγκα στην ηλικία των 19 ετών το 2000 στο Final-4 της Θεσσαλονίκης, έχοντας κάποια ποιοτικά λεπτά στον τελικό (11 πόντους, 5 ριμπάουντ). Μετά τον τελικό ο προπονητής του Παναθηναϊκού, Ζέλιμιρ Ομπράντοβιτς δήλωσε για τον Φώτση:" "Ο Φώτσης είναι το μεγαλύτερο ταλέντο του ευρωπαϊκού μπάσκετ. Περιμένω τα επόμενα χρόνια να κάνει φοβερά πράγματα και να παίξει εκπληκτικό μπάσκετ.""Ένα χρόνο αργότερα, έγινε βασικός παίκτης της ομάδας, που έφτασε μέχρι τον τελικό της Suproleague, στο Παρίσι, αλλά ηττήθηκε από την Μακάμπι Τελ Αβίβ. Το 2001 κερδίζει τον τίτλο του Καλύτερου νέου παίκτη στο Ελληνικό πρωτάθλημα.
NBA (πρώτος Έλληνας, 2001-2002).
Ο Φώτσης επιλέχθηκε από τους Βανκούβερ Γκρίζλις (η ομάδα πήγε στο Μέμφις μετά την επιλογή), στο δεύτερο γύρο της επιλογής (νούμερο 48 του ντραφτ) του NBA, το 2001. Έτσι έγινε ο πρώτος Έλληνας παίκτης που αγωνίστηκε ποτέ στο NBA. Στις 9 Νοεμβρίου 2001, κόντρα στους Λος Άντζελες Λέικερς αγωνίστηκε για πρώτη φορά στο ΝΒΑ. Στα 12 λεπτά που βρέθηκε στο παρκέ σε εκείνο το ματς, η ομάδα του ηττήθηκε με 110-86 και ο Φώτσης είχε τελειώσει με 4 πόντους, έχοντας 2/4 δίποντα, 0/3 τρίποντα, 2 ριμπάουντ και ένα κλέψιμο. Στις 19 Ιανουαρίου 2002, έκανε ατομικό ρεκόρ καριέρας με 21 πόντους ερχόμενος από τον πάγκο σε 28 λεπτά συμμετοχής, έχοντας 7/11 δίποντα, 1/3 τρίποντα, 4/4 βολές, 7 ριμπάουντ, 1 τάπα, 1 κλέψιμο και 3 λάθη. Στις 22 Φεβρουαρίου ήταν η μία και μοναδική φορά που ξεκίνησε στην βασική πεντάδα των Μέμφις Γκρίζλις, σε αγώνα κόντρα στους Φοίνιξ Σανς. Στη μοναδική του σεζόν στο NBA, εμφανίστηκε σε 28 παιχνίδια για τους Γκρίζλις τη σεζόν 2001-02, με μέσο όρο 3.9 πόντους (43% στα δίποντα, 30% στα τρίποντα και 85% στις βολές) και 2.2 ριμπάουντ, σε κάθε παιχνίδι.
Επιστροφή στην Ευρώπη (2002-σήμερα).
Παναθηναϊκός.
Ο Φώτσης επέστρεψε στον Παναθηναϊκό για τη σεζόν 2002-03 και έγινε ένας από τους κορυφαίους της ομάδας με μέσο όρο 14.5 πόντους και 5.5 ριμπάουντ, σε κάθε παιχνίδι στην Ευρωλίγκα. Με τον Παναθηναϊκό κέρδισε το Κύπελλο Ελλάδος κόντρα στον Άρη, με τον Φώτση να έχει 9 πόντους και το Ελληνικό Πρωτάθλημα. κόντρα στην ΑΕΚ με 3-1 στους τελικούς.
Ρεάλ Μαδρίτης.
Το 2003 μετακινήθηκε στο Ισπανικό Πρωτάθλημα ACB, στη Ρεάλ Μαδρίτης. Στη Ρεάλ Μαδρίτης, ήταν ένας από τους παίκτες-κλειδιά της ομάδας, η οποία έφτασε στο τελικό του Πρωταθλήματος του Γιούροκαπ (ηττήθηκε από την Χάποελ Ιερουσαλήμ 83-72), και κέρδισε το Ισπανικό Πρωτάθλημα το 2005 κόντρα στην Σάσκι Μπασκόνια. Τη πρώτη χρονιά είχε 12,7 πόντους μ.ο στο πρωτάθλημα και 14,4 πόντους στα πλεϊ οφς. Τη δεύτερη χρονιά είχε μέσο όρο 7.2 πόντους και 3.5 ριμπάουντ, σε 16 αγώνες στην Ευρωλίγκα.
Ντιναμό Μόσχας.
Το 2005, μεταφέρθηκε στη Ρωσική Σούπερλίγκα με τη Ντιναμό Μόσχας. Στη Ντιναμό, ο Φώτσης ήταν ένας από τους δύο κορυφαίους παίκτες της ομάδας, μαζί με τον Έλληνα συμπαίκτη και φίλο του Λάζαρο Παπαδόπουλο. Ο Φώτσης κέρδισε το Γιούροκαπ το 2006 με τη Ντιναμό κόντρα στον Άρη με 73-60. Ένα χρόνο αργότερα έφτασε στους προημιτελικούς της Ευρωλίγκα, όπου έχασε από τον μετέπειτα πρωταθλητή Ευρώπης, Παναθηναϊκό στη σειρά με 2-0. Στις 21/3/2007, στον αγώνα με την Benetton Treviso, για τη δεύτερη θέση στις 16 κορυφαίες ομάδες και μία θέση στους προημιτελικούς, ο Φώτσης είχε 22 πόντους και 24 ριμπάουντ (ρεκόρ της Ευρωλίγκα), για να βοηθήσει τη Ντιναμό να κερδίσει με τελικό σκορ 68-65.
Παναθηναϊκός.
Το 2008, επέστρεψε στον Παναθηναϊκό, έχοντας απορρίψει την πρόταση του Ολυμπιακού. Ήταν η δεύτερη επιστροφή του στον σύλλογο με τον οποίο κατέκτησαν την Τριπλή Κορόνα τη σεζόν 2008-09. Η τότε ομάδα του Παναθηναϊκού, θεωρείται μια από τις κορυφαίες που πάτησαν τα ευρωπαϊκά παρκέ, στην ιστορία. Ο Φώτσης ήταν παίκτης-κλειδί εξαιτίας της καλής άμυνας του, τα καρφώματα του και το μακρινό του σουτ. Έπαιξε επίσης περισσότερα λεπτά από τους συμπαίκτες του στο Final- 4 της Ευρωλίγκα, στο Βερολίνο. Τη σεζόν 2009-10, ο Παναθηναϊκός κέρδισε ξανά το Ελληνικό Πρωτάθλημα, κόντρα στον Ολυμπιακό με 3-1. Την ίδια σεζόν, ο Φώτσης ονομάστηκε Πολυτιμότερος Παίκτης του Ελληνικού Πρωταθλήματος για το μήνα Απρίλιο. Έπαιξε περισσότερα λεπτά από τους συμπαίκτες του στη Ευρωλιγκα, εκείνη τη σεζόν, δείχνοντας τις αμυντικές του ικανότητες. Το 2010, ήταν στους 50 υποψήφιους για να βρεθεί στην καλύτερη ομάδα της Ευρωλίγκα για την δεκαετία 2000-2010, δεν κατάφερε ωστόσο να μπει στην τελική δεκάδα.
Τη σεζόν 2010-2011, ο Φώτσης ήταν μαζί με τους συμπαίκτες του Δημήτρη Διαμαντίδη και Νικ Καλάθη, οι πρωταγωνιστές στον ημιτελικό της Ευρωλίγκα, με νίκη επί της Σιένα (77-69) και πρόκριση στο τελικό της διοργάνωσης. Στον τελικό οι πράσινοι κατέκτησαν τον τρόπαιο κόντρα στην Μακάμπι με 78-70, με τον ίδιο να έχει 5 πόντους με 7 ριμπάουντ. Προηγουμένως ο Φώτσης κατάφερε να βγει καλύτερος παίκτης της αγωνιστικής στη νίκη της ομάδας επί της Κάχα Λαμποράλ, ενώ στον αγώνα με τη Ζαλγκίρις, ήταν ο πρώτος σκόρερ και πρώτος ριμπάουντερ της αναμέτρησης. Επίσης κατάφερε να είναι τρίτος σε λεπτά συμμετοχής στην Ευρωλίγκα για τον ΠΑΟ και πρώτος σε λεπτά για τα πλεϊ οφς. Εκείνη την χρονιά ο Παναθηναϊκός κατακτά και το Ελληνικό Πρωτάθλημα ξανά κόντρα στον Ολυμπιακό με 3-1. Στον πέμπτο τελικό του πρωταθλήματος ο Φώτσης πήρε την ομάδα από το χέρι, μετά τον τραυματισμό του Διαμαντίδη και με 6/6 τρίποντα,1/1 δίποντα, 2/2 βολές και 0 λάθη, ήταν ο καταλύτης για να κερδίσει η ομάδα του τον τίτλο με 101-94.
Ολύμπια Μιλάνο.
Τον Ιούλιο του 2011, υπέγραψε με την Armani Jeans Milano για το Ιταλικό Πρωτάθλημα, η οποία που πρόσφερε περίπου 1,5 εκ. ευρώ ετησίως, για δύο χρόνια. Στη πρώτη του χρονιά στο ιταλικό πρωτάθλημα, ο Φώτσης πραγματοποίησε πολύ καλές εμφανίσεις που είχαν ως αποτέλεσμα, να ψηφιστεί στο ιταλικό All Star Game, με την ομάδα των ξένων και την αναγνωριστεί ως ένας από τους κορυφαίους παίκτες του πρωταθλήματος μαζί με το συμπαίκτη του στην Εθνική ομάδα Γιάννη Μπουρούση.
Παναθηναϊκός.
Στις 2 Ιουλίου του 2013 επέστρεψε για τρίτη φορά στον Παναθηναϊκό. Ο ίδιος τότε δήλωσε:""Είμαι πάρα πολύ χαρούμενος που επιστρέφω στον Παναθηναϊκό. Για μένα είναι πάρα πολύ ιδιαίτερο, γιατί δεν νιώθω ότι επιστρέφω σε οποιαδήποτε ομάδα, αλλά στην οικογένειά μου. Εδώ είναι η οικογένειά μου. Θα κάνω τα πάντα να βοηθήσω να πάμε ψηλά σε Ελλάδα και Ευρώπη"". Με τον Παναθηναϊκό έκτοτε κέρδισε ένα Πρωτάθλημα Ελλάδος κόντρα στον Ολυμπιακό με 3-2 το 2014, τρία Κύπελλα κόντρα σε Άρη(90-53) το 2014, Απόλλωνα Πάτρας(68-53) το 2015 και Φάρο Κερατσινίου (101-54), το 2016. Επίσης έφτασε τέσσερις συνεχόμενες φορές (2014, 2015, 2016, 2017) μέχρι τα προημιτελικά της Ευρωλίγκα. Τον Σεπτέμβριο του 2015 βραβεύτηκε σε ειδική τελετή (Honouring our legacy) που διοργάνωσε ο Παναθηναϊκός, ως μέλος της καλύτερης πεντάδας στην ιστορία της ομάδας, μαζί με τους Διαμαντίδη, Μποντιρόγκα, Αλβέρτη και Βράνκοβιτς. 
Τον Ιούλιο του 2016 ο Φώτσης ανανέωσε με τον Παναθηναϊκό για δυο ακόμα χρόνια, ενώ μετά την απόσυρση του Διαμαντίδη, αποτέλεσε τον παλαιότερο παίκτη της ομάδας. Στις 19 Νοεμβρίου 2016, έγινε ο 12ος παίκτης στην ιστορία της Ευρωλίγκα που ξεπέρασε το όριο των 300 τριπόντων. Τον Φλεβάρη του 2017 κατέκτησε το Κύπελλο Ελλάδας κόντρα στον Άρη με 68-59. Τον Ιούνιο πανηγύρισε το δέκατο πρωτάθλημα της καριέρας του, αφού ο ΠΑΟ νίκησε τον Ολυμπιακό με 2-3 στην σειρά των τελικών. Μάλιστα ο Φώτσης, είναι πλέον ο μοναδικός παίκτης που έχει ζήσει τα δυο μοναδικά «διπλά» σε πέμπτους τελικούς στην ιστορία του ελληνικού μπάσκετ το 1999 και το 2017. Αποχώρησε από τον Παναθηναϊκό στις 25 Ιουλίου 2017, μετά από 12 χρόνια συνολικής παρουσίας (4 θητείες) στον σύλλογο. Ο Φώτσης ήταν ο τελευταίος της χρυσής περιόδου του Παναθηναϊκού, κατά την οποία ο ίδιος κατέκτησε 19 τρόπαια. Ο ιδιοκτήτης Δημήτρης Γιαννακόπουλος και ο τότε αρχηγός της ομάδας Νικ Καλάθης ευχαρίστησαν τον Αντώνη Φώτση για την μεγάλη προσφορά του στον σύλλογο. Στις 12 Αυγούστου 2020, ανακοινώθηκε από την Ευρωλίγκα ότι αποτελεί μέλος της κορυφαίας δεκάδας (ομάδας) του Παναθηναϊκού στη δεκαετία 2010-2020, όντας πέμπτος σε ψήφους του κοινού με ποσοστό 82.96%.
Ηλυσιακός.
Στις 2 Αυγούστου 2017&lt;ins&gt;,&lt;/ins&gt; ο Φώτσης με επιστολή του ανακοίνωσε την απόσυρσή του από το επαγγελματικό μπάσκετ και ανακοινώθηκε η επιστροφή του στην ομάδα όπου ξεκίνησε την καριέρα του, τον Ηλυσιακό. Στις 3 Αυγούστου ο ΠΣΑΚ με ανακοίνωσή του ευχαρίστησε τον Φώτση ""για την πολυετή και σημαντική προσφορά του στο μπάσκετ"". Με τον Ηλυσιακό αγωνίστηκε τη σεζόν 2017-18 στο πρωτάθλημα της Α΄ Ε.Σ.Κ.Α. ενώ τις σεζόν 2018-19 και 2019-20 αγωνίστηκε στο πρωτάθλημα της Γ΄ Εθνικής. Στις 10 Ιουνίου 2020, ανακοινώθηκε η παραμονή του αρχηγού Φώτση στην ομάδα για τέταρτη διαδοχική χρονιά, που θα βρει τον Ηλυσιακό στην Β' Εθνική. Στις 11 Ιουλίου 2021, ανακοινώθηκε η παραμονή του στην ομάδα για πέμπτη συνεχόμενη χρονιά.
Στις 9 Ιουνίου 2018 ο δήμος Ζωγράφου τίμησε τον Αντώνη Φώτση δίνοντας το όνομά του αθλητή στο Κλειστό Γυμναστήριο Ιλισίων. Στην τελετή συμμετείχαν οι Εθνικές ομάδες του 2005, 2006 και 2009.
Εθνική Ομάδα.
Ο Αντώνης Φώτσης αφού πρώτα υπηρέτησε την Εθνική Νέων, με την οποία κατέκτησε το Χάλκινο μετάλλιο στο FIBA Europe Under-18 το 1998, μπήκε στην Εθνική Ελλάδας το 2001. Κέρδισε το χρυσό μετάλλιο στο Ευρωμπάσκετ 2005, το αργυρό μετάλλιο στο Παγκόσμιο Πρωτάθλημα το 2006, κάνοντας σπουδαία εμφάνιση στην ιστορική νίκη κόντρα στις ΗΠΑ με 101-95 έχοντας 9 πόντους και 3 ριμπάουντ, ενώ στον τελικό με την Ισπανία (47-70) είχε 7 πόντους και 3 ριμπάουντ. Επίσης κέρδισε το χάλκινο μετάλλιο στο Ευρωμπάσκετ 2009, όντας ο αρχηγός της Εθνικής. Υπήρξε αρχηγός της Εθνικής ομάδας για πέντε χρόνια από το 2009 μέχρι το 2013. Είναι ο έβδομος σκόρερ στα χρονικά της ομάδας με 1.734 πόντους έχοντας μέσο όρο 9.42 πόντους ανά παιχνίδι. Συνολικά έχει πάρει μέρος σε πέντε Ευρωμπάσκετ τα έτη 2003, 2005, 2009, 2011, 2013, δύο παγκόσμια πρωταθλήματα το 2006 και 2010 και δυο Ολυμπιάδες αυτές της Αθήνας 2004 και του Πεκίνου 2008. Πήρε μέρος επίσης σε έντεκα Τουρνουά Ακρόπολις κατακτώντας τα εννιά, ενώ βγήκε MVP τρεις φορές (2002, 2009, 2011). Με το εθνόσημο έχει συνολικά 184 αγώνες στους άνδρες, 51 στην εφήβων με 631 πόντους (μ.ο: 12.37), 18 στην νέων ανδρών και 40 στους παίδες σε 16 χρόνια.
Προφίλ παίκτη.
Ο Αντώνης Φώτσης ξεκίνησε τη σταδιοδρομία του ως ένα από τα μεγαλύτερα ταλέντα της Ευρώπης, ενώ έπαιζε σε νεανικό επίπεδο. Είναι καλός στις τάπες, κορυφαίος στα επιθετικά και αμυντικά ριμπάουντ και εξαιρετικός σουτέρ 3 πόντων (κατατάχθηκε τρίτος από την FIBA) ειδικά για έναν πάουερ φόργουορντ. Παίζει ένα σωματικό είδος αμυντικού παιχνιδιού και είναι ειδικός στις επιθέσεις αιφνιδιασμού. Θεωρείται ότι ένας από τους καλύτερους παίκτες στην πρόσφατη ελληνική ιστορία, μαζί με τους Δημήτρη Διαμαντίδη, Θεόδωρο Παπαλουκά και Βασίλη Σπανούλη. Είναι επίσης γνωστός με το παρατσούκλι "Μπάτμαν" που του έχει μείνει από τους συμπαίκτες του στις μικρές εθνικές ομάδες, καθώς είχε μυωπία και έκλεινε τα μάτια του για να δει μακριά, μοιάζοντας με νυχτερίδα.

</doc>
<doc id="59483" url="https://el.wikipedia.org/wiki?curid=59483" title="Rot-Weiss Essen">
Rot-Weiss Essen



</doc>
<doc id="59485" url="https://el.wikipedia.org/wiki?curid=59485" title="Μοζέλας">
Μοζέλας



</doc>
<doc id="59486" url="https://el.wikipedia.org/wiki?curid=59486" title="Ζύθος">
Ζύθος



</doc>
<doc id="59489" url="https://el.wikipedia.org/wiki?curid=59489" title="Δουνκέρκη">
Δουνκέρκη

Η Δουνκέρκη (γαλλικά: Dunkerque) είναι ιστορική, παράλια και παραμεθόριος πόλη και σημαντικός λιμένας επί της γαλλικής ακτής στη Μάγχη, κοντά στα βελγικά σύνορα. Η πόλη και ο λιμένας της είχαν καταστεί περίφημοι κατά τους αγγλογαλλικούς πολέμους κατά τον 17ο και 18ο αιώνα όταν τότε αποτελούσε ένα από τα κύρια ορμητήρια των Γάλλων στρατιωτών - καταδρομέων. Ο πληθυσμός της Δουνκέρκης το 1950 αριθμούσε 31.000 κατοίκους. Σύμφωνα με την απογραφή του 2009, η Δουνκέρκη έχει 92.923 κατοίκους.
Η Δουνκέρκη στο Β΄ Παγκόσμιο Πόλεμο.
Η Δουνκέρκη έγινε περισσότερο γνωστή κατά τον Β΄ Παγκόσμιο Πόλεμο, τον Μάιο του 1940, με την επιχείρηση των συμμαχικών στρατευμάτων για την άμεση εκκένωση της ευρύτερης περιοχής και από την πόλη ("επιχείρηση Ντιναμό"), μετά τη διάσπαση του συμμαχικού μετώπου.
Την εποχή αυτή τα γερμανικά στρατεύματα, αφού κατέλαβαν σχεδόν όλη τη Γαλλία, απέκλεισαν τις συμμαχικές δυνάμεις προς τη Μάγχη. Το Βρετανικό Ναυαρχείο αποφάσισε την διεξαγωγή της επιχείρησης Ντυναμό, την επιβίβαση του στρατού σε πλοία από το λιμάνι της Δουνκέρκης και μεταφορά στην Αγγλία. Μεταξύ των άλλων έγινε έκκληση στους Βρετανούς ιδιοκτήτες σκαφών να συμμετάσχουν και χιλιάδες πλωτά πάσης φύσεως από την Μεγάλη Βρετανία διέσχισαν το Κανάλι μέχρι την Γαλλία, όπου, μαζί με τον Μητροπολιτικό Στόλο, έσωσαν 280.000 χιλιάδες Βρετανούς και 90.000 Γάλλους στρατιώτες. Η πόλη της Δουνκέρκης στη διάρκεια του πολέμου καταστράφηκε σε σημαντικό βαθμό από βομβαρδισμούς.
Χαρακτηριστική σκηνή και ιδίως σε μονό πλάνο διαρκείας από την επιβίβαση των στρατευμάτων στο λιμάνι της Δουνκέρκης αναπαρίσταται στην ταινία "Εξιλέωση" (Αtonement, 2007) του Βρετανού σκηνοθέτη Τζο Ράϊτ, ενώ η ταινία "Δουνκέρκη, 2 Ιουνίου" με τον Ζαν Πολ Μπελμοντό δίνει ανάγλυφα το κλίμα που επικράτησε κατά τη διάρκεια της εκκένωσης.

</doc>
<doc id="59490" url="https://el.wikipedia.org/wiki?curid=59490" title="Τενγκ Σιαοπίνγκ">
Τενγκ Σιαοπίνγκ

Ο Ντενγκ Σιαοπίνγκ ("邓小平", 22 Αυγούστου 1904 - 19 Φεβρουαρίου 1997) ήταν Κινέζος πολιτικός. 
Γεννήθηκε το 1904. Σε ηλικία δεκαέξι ετών ακολούθησε ένα πρόγραμμα σπουδών-εργασίας στη Γαλλία, όπου εντάχθηκε στο Κομμουνιστικό Κόμμα. Επέστρεψε στην Κίνα και οργάνωσε το Κομμουνιστικό Κόμμα στην Επαρχία Γκουανγκτσί, η οποία συνορεύει με το Βιετνάμ. Αντιμετώπισε μεγάλη αντίδραση από τους τοπικούς γαιοκτήμονες. Οδήγησε πολλούς οπαδούς στα βορειοανατολικά για να ενωθεί με το Μάο Τσε Τουνγκ στο Γιανγκτσέ. Όταν αυξήθηκαν οι επιθέσεις των αντιπάλων ακολούθησε το Μάο στη γνωστή «Μεγάλη Πορεία» στο Γιουνάν. Αν και ήταν πιστός στο Μάο, κατηγορήθηκε από πολλά μέλη του κόμματος, για πραγματισμό και έλλειψη κομμουνιστικών φρονημάτων.
Το 1966, κατά τη διάρκεια της Πολιτιστικής Επανάστασης, παύτηκε από Γενικός Γραμματέας και διασύρθηκε δημόσια από τους Κόκκινους Φρουρούς. Στη δεκαετία του '70 κατόρθωσε να επιστρέψει. Το 1976 παύτηκε για δεύτερη φορά, γιατί απέδωσε υπερβολικές τιμές και επαίνους στον αποθανόντα πρωθυπουργό Τσου Εν Λάι. Μετά τη σύλληψη της χήρας του Μάο και της «συμμορίας των τεσσάρων» και την επίσκεψή του στις ΗΠΑ το 1979, θεωρήθηκε ο μελλοντικός ηγέτης της φιλελεύθερης στροφής της Κίνας στον εκσυγχρονισμό. Τον Δεκέμβριο του 1978 παραμέρισε τον διάδοχο του Μάο, Χούα Γκούοφενγκ και ανέλαβε την ηγεσία της Κίνας. Διάδοχος του ορίστηκε ο Τσιάνγκ Τσεμίν. 
Ο Ντενγκ Σιαοπίνγκ θεωρείται ο αρχιτέκτονας της σύγχρονης Κίνας, καθώς οι μεγάλες οικονομικές μεταρρυθμίσεις του ουσιαστικά μετέτρεψαν την οικονομία της Κίνας από κρατικά ελεγχόμενη σε καπιταλιστική. Στη διάρκεια της διακυβέρνησής του στη δεκαετία του 1980 έγινε μεταφορά της δημόσιας περιουσίας σε ιδιώτες, επιτράπηκε στους αγρότες και τους επιχειρηματίες να διατηρήσουν τα κέρδη τους και η οικονομία της Κίνας άνοιξε για τους ξένους επενδυτές. Το τεράστιο σε αριθμό εργατικό δυναμικό της χώρας έγινε διαθέσιμο στην παγκόσμια αγορά, με αποτέλεσμα η κινέζικη οικονομία να αναπτυχθεί με ταχύτατους ρυθμούς. Ο Ντενγκ Σιαοπίνγκ έθεσε επίσης το 1979 σημαντικούς περιορισμούς στις συνεχώς αυξανόμενες γεννήσεις, απαγορεύοντας σε κάθε οικογένεια στην Κίνα να αποκτήσει πάνω από ένα παιδί και καθιέρωσε την υποχρεωτική εννιαετή βασική εκπαίδευση. Επίσης καθιέρωσε όριο θητειών για τους κρατικούς αξιωματούχους, που συμπεριλήφθηκαν στο τρίτο σύνταγμα της Κίνας το 1982. Διαπραγματεύτηκε το εδαφικό καθεστώς του Μακάου που ήταν αποικία της Πορτογαλίας και του Χονγκ Κονγκ του Ηνωμένου Βασιλείου , πετυχαίνοντας την παραχώρηση αυτών των σημαντικών οικονομικών κέντρων στην Κίνα. 
Ο Ντενγκ Σιαοπίνγκ αντιμετώπισε το 1989 τις Διαδηλώσεις της Πλατείας Τιενανμέν , οι οποίες εν τέλει καταπνίγηκαν στο αίμα από τον στρατό. Η εξουσία του εξασθένησε τους επόμενους μήνες λόγω ενδοκομματικών διενέξεων και τελικά παρέδωσε την εξουσία τον Νοέμβριο του 1989 στον Τσιάνγκ Τσεμίν. Παρά την απόσυρσή του από κάθε δημόσιο αξίωμα, συνέχισε να διατηρεί μεγάλο κύρος στην ηγεσία της Κίνας. Το 1992 αποσύρθηκε από την πολιτική και πέθανε στις 19 Φεβρουαρίου 1997 σε ηλικία 92 ετών, καταπονημένος από τη Νόσο του Πάρκινσον και από αναπνευστικά προβλήματα. 

</doc>
<doc id="59494" url="https://el.wikipedia.org/wiki?curid=59494" title="Αρσινόη Β΄ της Αιγύπτου">
Αρσινόη Β΄ της Αιγύπτου

Η Αρσινόη Β’ η Φιλάδελφος ( 316 - 268 π.Χ. ) ήταν βασίλισσα της Θράκης και συμβασιλέας της Αιγύπτου μαζί με τον αδελφό και σύζυγό της Πτολεμαίο Β’ το Φιλάδελφο. Ήταν η μεγαλύτερη κόρη του Πτολεμαίου Α’ του Σωτήρα, στρατηγού και επιγόνου του Μεγάλου Αλεξάνδρου, καθώς και ιδρυτή της Δυναστείας των Πτολεμαίων. Μητέρα της ήταν η τελευταία σύζυγος του, Βερενίκη η Α’. Έπαιξε κύριο ρόλο στην πολιτική που διαμόρφωσε τα δυτικά κράτη που σχηματίστηκαν μετά τη διάλυση του απέραντου κράτους του Αλεξάνδρου. 
Βασίλισσα της Θράκης.
Η Αρσινόη παντρεύτηκε το βασιλιά Λυσίμαχο της Θράκης στην ηλικία των δεκαέξι ετών. Εκείνος είχε μόλις λάβει τον έλεγχο του μεγαλύτερου μέρους της Μικράς Ασίας ( 300 π.Χ. ) Της χάρισε τρεις πόλεις και άλλαξε το όνομα της Εφέσου για εκείνη το 293 π.Χ.. Η Αρσινόη απέκτησε μαζί του τρεις γιους, τον Πτολεμαίο, το Φίλιππο και το Λυσίμαχο. 
Στην αυλή του συζύγου της οι Πτολεμαίοι εκπροσωπούνταν από ένα ακόμη μέλος: από τη Λυσάνδρα, κόρη του πατέρα της Αρσινόης από την πρωτη σύζυγό του, την Ευρυδίκη. Όταν η Ευρυδίκη κατέφθασε στην Αίγυπτο για να παντρευτεί, είχε μαζί της μια νεαρή χήρα, τη Βερενίκη, την οποία και προσκάλεσε να γίνει κυρία επί των τιμών της. Ωστόσο έμελλε από κολλητές φίλες να γίνουν φανατικοί εχθροί. Η Βερενίκη κατάφερε να ξελογιάσει το βασιλιά και έγινε επίσης γυναίκα του. Του χάρισε παιδιά: την Αρσινόη, τη Φιλωτέρα και τον Πτολεμαίο, ο οποίος τελικά διαδέχθηκε τον πατέρα του ( ως Πτολεμαίος Β’ ) κι ας υπήρχε μεγαλύτερος γιος του βασιλιά από τη Βερενίκη, ο Πτολεμαίος Κεραυνός. Οι δύο βασιλικές σύζυγοι, κάποτε φίλες, τώρα μισούσαν θανάσιμα η μία την άλλη και η πικρία αυτή μεταδόθηκε και στα παιδιά τους. Η κόντρα αυτή μετανάστευσε έτσι στην αυλή του Λυσίμαχου, στη Θράκη.
Όταν λοιπόν η Αρσινόη παντρεύτηκε το Λυσίμαχο και η Λυσάνδρα το γιο του, τον Αγαθοκλή, οι δυο τους βρέθηκαν αμέσως σε αντίθετα στρατόπεδα που δολοπλοκούσαν θέλοντας να καταστρέψουν το ένα το άλλο. Η Αρσινόη ως βασίλισσα πρέπει να είχε μεγαλύτερη επιρροή στην αυλή από ότι η ετεροθαλής αδελφή της. Ωστόσο η θέση και η επιρροή της Λυσάνδρας ήταν επίσης σε υψηλά επίπεδα. Ο Αγαθοκλής ήταν ένας πρίγκιπας με μεγάλη υπόληψη στην αυλή. Είχε ηγηθεί επιτυχημένων στρατιωτικών επιχειρήσεων, είχε νικήσει πολλές μάχες και είχε επεκτείνει σε μεγάλο βαθμό την κυριαρχία και δύναμη του πατέρα του. Ήταν ο αγαπημένος τόσο του στρατού, όσο και του λαού που έβλεπαν σε αυτόν το μέλλον του βασιλείου.
Όπως ήταν αναμενόμενο η δόξα που απολάμβανε ο σύζυγος της Λυσάνδρας δυναμίτιζε το μίσος της Αρσινόης, η οποία προσπαθούσε με κάθε τρόπο να μειώσει το κύρος του Αγαθοκλή. Ο Αγαθοκλής με τη σειρά του πρόβαλλε σθεναρή αντίσταση ώστε να ματαιώσει τα σχέδια της. Στο τέλος, η Αρσινόη, φοβούμενη παράλληλα πως μετά το θάνατο του Λυσίμαχου η ίδια και τα παιδιά της θα περνούσαν στο έλεος της Λυσάνδρας, κατάφερε να πείσει το Λυσίμαχο πως ο γιος του συνωμοτούσε σε βάρος του, και σκόπευε να πάρει την εξουσία στα χέρια του. Αυτό ίσως ήταν αλήθεια, ίσως και όχι και δεν θα γίνει ποτέ γνωστό. Ωστόσο ο Λυσίμαχος το πίστεψε. Διέταξε τη φυλάκιση του Αγαθοκλή και, λίγο καιρό μετά, τον δηλητηρίασε ( 282 π.Χ. ). Η Λυσάνδρα καταβλήθηκε από λύπη. Περισσότερο φοβήθηκε για την τύχη της και τη μοίρα των παιδιών της. Ήταν πια προφανές πως δεν υπήρχε ασφάλεια πια για εκείνη στη Μακεδονία, οπότε κατέφυγε στην Ασία μαζί με τον ομοαίματο αδελφό της, Πτολεμαίο Κεραυνό. Εκεί τέθηκε υπό την προστασία του Σέλευκου, βασιλιά της Συρίας.
Το γεγονός αυτό είχε ως αποτέλεσμα η ροή τον γεγονότων να στραφεί εναντίον της Αρσινόης. Τη Λυσάνδρα ακολούθησαν πολλοί ευγενείς της Μακεδονίας που συμμερίζονταν το σκοπό της και που ο Λυσίμαχος είχε διώξει από κοντά του. Οι τελευταίοι μαζί με τον Πτολεμαίο Κεραυνό κήρυξαν τον πόλεμο, με την υποστήριξη του Σέλευκου που εποφθαλμιούσε τα εδάφη της Θράκης και της Μακεδονίας. Ο Λυσίμαχος ήρθε να τους αντιμετωπίσει και οι δύο στρατοί χτυπήθηκαν στη Φρυγία. Στη μάχη που ακολούθησε στο Κουροπέδιο το Φεβρουάριο του 281 π.Χ., ο Λυσίμαχος ηττήθηκε και σκοτώθηκε. Ο Σέλευκος και ο Πτολεμαίος Κεραυνός, αν και σύμμαχοι, έψαχναν την ευκαιρία να διεκδικήσουν το θρόνο της Μακεδονίας ο ένας σε βάρος του άλλου. Τελικά, ο Κεραυνός μαχαίρωσε τον αντίπαλό του στο Άργος της Θράκης.
Αρσινόη &amp; Πτολεμαίος Κεραυνός.
Μετά το θάνατό του συζύγου της στη μάχη του Κουροπεδίου, η Αρσινόη Β' έφυγε για την Κασσάνδρεια μια πλούσια πόλη με καλή άμυνα. Είχε μαζί της και τα παιδιά της από το Λυσίμαχο, που ήταν επίσης νόμιμοι υποψήφιοι για το θρόνο. Η ίδια γνώριζε ότι προς το παρόν δεν είχε στα χέρια της τρόπο να υποστηρίξει τα δικαιώματα των παιδιών της, ωστόσο άξιζε τον κόπο να τα προστατέψει περιμένοντας κάποια μελλοντική ευκαιρία. Ο Πτολεμαίος Κεραυνός την αναγνώρισε ως υπολογίσιμη αντίπαλο, και έχοντας εδραιώσει μετά από μια σειρά μαχών το θρόνο του στη Μακεδονία, κινήθηκε προς την Κασσάνδρεια στριφογυρίζοντας στο μυαλό του το πώς θα μπορούσε να φέρει την Αρσινόη και τα παιδιά της υπό την κυριαρχία του.
Κατέληξε πως θα ήταν καλύτερα να προσπαθήσει πρώτα την πονηριά και την προδοσία, προτού καταλήξει σε ένοπλη διαμάχη. Έστειλε ένα μήνυμα στην Αρσινόη προτείνοντάς της, αντί να τσακώνονται για τη βασιλεία, να ενώσουν τα δικαιώματά τους και ζητώντας της να γίνει γυναίκα του. Θα την παντρευόταν και θα υιοθετούσε τα παιδιά της σαν δικά του. Έτσι το ζήτημα θα λυνόταν ειρηνικά.
Η Αρσινόη δέχτηκε με ευχαρίστηση την πρόταση. Πράγματι ο Πτολεμαίος Κεραυνός ήταν αδελφός της από άλλη μητέρα, μα αυτό δεν ήταν φραγμός για μια γαμήλια ένωση, σύμφωνα με τις ιδέες που υπήρχαν εκείνες τις μέρες στον κόσμο για τους βασιλικούς οίκους. Η Αρσινόη έδωσε τη συγκατάθεσή της και άνοιξε τις πύλες της πόλης. Ο Κεραυνός θανάτωσε σχεδόν αμέσως δύο από τους τρεις γιους της. Η Αρσινόη κατάφερε να το σκάσει και ο Κεραυνός δεν την καταδίωξε μιας και δεν είχε πια βάση για να διεκδικήσει το θρόνο.
Στην Αλεξάνδρεια.
Η Αρσινόη Β' η Φιλάδελφος το έσκασε για άλλη μια φορά, με προορισμό αρχικά τη Σαμοθράκη και μετά την Αλεξάνδρεια της Αιγύπτου. Εκεί βασίλευε ο αδελφός της Πτολεμαίος Β’ ο Φιλάδελφος, ο οποίος είχε νυμφευθεί την κόρη του πρώτου συζύγου της Αρσινόης Β' της Φιλάδελφου, του Λυσίμαχου, γνωστή με το όνομα Αρσινόη Α’. Πιστεύεται πως η Αρσινόη Β' η Φιλάδελφος δημιούργησε κατηγορίες εναντίον της βασίλισσας, ότι δηλαδή σχεδίαζε τη δολοφονία του Πτολεμαίου Β’ του Φιλάδελφου, πετυχαίνοντας να την εκτοπίσει στην εξορία. Παράλληλα προσέγγισε τον αδελφό της και τον παντρεύτηκε σύμφωνα με το αρχαίο αιγυπτιακό βασιλικό έθιμο, κάπου μεταξύ του 280 και 272 π.Χ. Αυτό βέβαια αποτέλεσε σκάνδαλο για τα ήθη των Ελλήνων, ωστόσο στην Αίγυπτο η πρακτική αυτή ήταν διαδεδομένη ανάμεσα στους βασιλείς και καθιερώθηκε μέχρι και το τέλος της δυναστείας. Εξαιτίας του γάμου τους, ο Πτολεμαίος και η Αρσινόη η Β’ έλαβαν τον τίτλο “Φιλάδελφοι”, δηλαδή “αυτοί που αγαπούν τα αδέλφια τους”. 
Η Αρσινόη Β' η Φιλάδελφος, έξυπνη και φιλόδοξη, μοιράστηκε όλους τους τίτλους του Πτολεμαίου και πρέπει να του άσκησε σημαντική επιρροή. Εκείνος ονόμασε πόλεις από το όνομά της και της επέτρεψε να εμφανίζεται πλάι του στα νομίσματα. Την ενσωμάτωσε στην οικογενειακή λατρεία, και μαζί έλαβαν την προσωνυμία “Θεοί Αδελφοί”. Η Αρσινόη Β' η Φιλάδελφος έγινε, επίσης, Ολυμπιονίκης σε αγωνίσματα με άλογα το καλοκαίρι του 272 π.Χ. Ακόμη, η Αρσινόη Β' η Φιλάδελφος άσκησε επιρροή και στην εξωτερική πολιτική, που περιλαμβάνει τη νίκη του Πτολεμαίου στον Πρώτο Συριακό Πόλεμο ( 274 – 271 π.Χ. ) μεταξύ της Αιγύπτου και της αυτοκρατορίας των Σελευκιδών στη Μέση Ανατολή. Ακόμη και μετά το θάνατό της ο Πτολεμαίος την άφησε να αναφέρεται στα επίσημα έγγραφα και ενθάρρυνε τη λατρεία της. Ωστόσο μιας και η ίδια δεν απέκτησε παιδιά από τον αδελφό της, ήταν ο γιος της ταπεινωμένης Αρσινόη Α’ αυτός που ορίστηκε διάδοχος, ως Πτολεμαίος Γ' Ευεργέτης.

</doc>
<doc id="59495" url="https://el.wikipedia.org/wiki?curid=59495" title="Μοτοσικλέτα">
Μοτοσικλέτα

Η μοτοσικλέτα (ή μοτοσυκλέτα) είναι δίτροχο όχημα, που έχει παρόμοιο σχήμα με το ποδήλατο, πλην όμως κινείται με μηχανή εσωτερικής καύσης. 
Ιστορία.
Από το ποδήλατο στη μοτοσικλέτα.
Ενώ η εξέλιξη του ποδηλάτου διήρκεσε 50 χρόνια (από την ξύλινη κατασκευή χωρίς πετάλια, τη «Draisine» (ντραϊζίνα) του Γερμανού Karl Drais von Sauerbronn το 1817, μέχρι το δίτροχο «Velocipede» με πετάλια του Michaux τo 1817 (που έκανε για πρώτη φορά δυνατή τη μετακίνηση χωρίς περπάτημα ή χρήση αλόγων), η εξέλιξη της μοτοσυκλέτας ήταν πολύ ραγδαία. Ήταν άλλωστε η λογική συνέχεια μετά το ποδήλατο. Γιατί παρόλο που το ποδήλατο έκανε πιο εύκολη και πιο γρήγορη την μετακίνηση, απαιτούσε όμως πάντα μυική δύναμη. Αυτό ακριβώς το μειονέκτημα πυροδότησε το ζήλο των πρώτων κατασκευαστών μοτοσικλέτας να μετατρέψουν το ποδήλατο σε μηχανοκίνητο δίτροχο. Και σε αυτή τη περίπτωση το όνομα Michaux κάνει εκ νέου την εμφάνιση του: Δύο χρόνια μετά την πρωτοποριακή τους εφεύρεση, οι Γάλλοι αδελφοί εξόπλισαν το «Velocipede» με μικρή ατμομηχανή. Όμως για την καθημερινή χρήση η κατασκευή αυτή αποδείχθηκε ακατάλληλη, γιατί το όχημα κινδύνευε, π.χ. σε περίπτωση πτώσης, να πιάσει φωτιά.
Νέους ορίζοντες άνοιξε το 1876 ο κινητήρας εσωτερικής καύσης, ο αποκαλούμενος και κινητήρας Όττο κατά το όνομα του εφευρέτη του Νικολάους Όττο. Βάσει αυτού οι Γκότλιμπ Ντάιμλερ, Βίλχελμ Μάιμπαχ και Καρλ Μπεντς κατασκεύασαν λίγα χρόνια αργότερα το βενζινοκινητήρα, που ήταν πιο ελαφρύς και γρήγορος από τους κινητήρες Όττο. Το 1892 ο Ρούντολφ Ντίζελ ολοκλήρωσε την παλέτα κινητήρων του 19ου αιώνα με τον πετρελαιοκινητήρα ή κινητήρα ντίζελ, ενώ ο κινητήρας Βάνκελ του Φέλιξ Βάνκελ (περιστροφικός κινητήρας) εμφανίστηκε πολύ αργότερα και συγκεκριμένα το 1957.
Από το μηχανοκίνητο τρίτροχο στη μοτοσικλέτα.
Το δίπλωμα ευρεσιτεχνίας για το πρώτο μηχανοκίνητο δίκυκλο δόθηκε στον Γκότλιμπ Ντάιμλερ το 1885 για την κατασκευή ενός μηχανοκίνητου ξύλινου ποδηλάτου με δύο μικρές βοηθητικές ρόδες –ουσιαστικά επρόκειτο για τρίτροχο. Επειδή η επενδυμένη σέλα του έμοιαζε με σέλα αλόγου, το όχημα θύμιζε μάλλον άμαξα παρά μηχανοκίνητο όχημα. Διέθετε μινιμαλιστικό τιμόνι και τετράχρονο μονοκύλινδρο κινητήρα με κυβισμό 264 κ.εκ. καθώς και ισχύ μισού ίππου. Για τα σημερινά δεδομένα αυτή η πρώτη μοτοσυκλέτα θα μπορούσε να θεωρηθεί πρωτόγονη και μοντέρνα συγχρόνως. Ο μινιμαλιστικός εξοπλισμός της μοιάζει να ακολουθεί την τάση του σύγχρονου ντιζάιν, σύμφωνα με την οποία η μορφή προσαρμόζεται στην λειτουργικότητα (form follows functions).
Η προστασία του ονόματος «μοτοσικλέτα» διεκδικήθηκε το 1897 από τους Γερμανούς αδελφούς Βίλχελμ και Χάινριχ Χίλντεμπραντ (Hildebrand) και τον Αλοΐς Βόλφσμύλλερ (Alois Wolfsmuller). Δύο χρόνια πριν η εταιρεία τους με την επωνυμία Hilderbrand &amp; Wolfsmuller είχε κατασκευάσει μια μοτοσυκλέτα παραγωγής,την πρώτη του κόσμου.
Με βάση τα σημερινά δεδομένα, εκείνος που συνέβαλε αποτελεσματικά στην κατασκευή της μοτοσυκλέτας ήταν ο Μάιμπαχ, συνέταιρος του Ντάιμλερ. Με το καρμπυρατέρ με ακροφύσιο και τον κλειστό θάλαμο πλωτήρα επινόησε μια μέθοδο,η οποία σε εξελιγμένη μορφή εφαρμόζεται και σήμερα στη μοτοσυκλέτα.Με την εφεύρεση του Ντάιμλερ πειραματίστηκαν επίσης και οι Γάλλοι με θετικά αποτελέσματα. Άξια αναφοράς είναι η συνεισφορά του κόμητος Αλμπέρ ντε Ντιόν (Albert de Dion), ο οποίος έκανε τον κινητήρα μικρότερο και πιο συμπαγή (από την αρχή του 20ου αιώνα οι κινητήρες ντε Ντιόν χρησιμοποιούνται από τους τεχνικούς σε πολλές χώρες για την κατασκευή μοτοσικλετών).
Στο μεταίχμιο του αιώνα διάφορες εταιρείες στην Ευρώπη άρχισαν να κατασκευάζουν μηχανοκίνητα δίκυκλα, επειδή διαισθάνονταν ότι η αγορά αυτή θα έχει μέλλον. Οι αδελφοί Βερνέρ από το Παρίσι είναι εκείνοι που από το 1900 μπορούν να διεκδικήσουν τα πρωτεία για την κατασκευή μιας μοτοσυκλέτας, που προσεγγίζει σε μορφή τη σύγχρονη. Ο Βαλκάν Λωρέν (Valcan Laurin) είχε μάλιστα την ευφυή έμπνευση να το τοποθετήσει τον κινητήρα στο κάτω μέρος του πλαισίου.
Ένα άλλο ορόσημο για την επιτυχή και προπάντων ασφαλή μηχανοκίνηση έθεσε ο Ρόμπερτ Μπος (Robert Bosch) το 1902 με τη δημιουργία του μανιατό υψηλής τάσης με μπουζί, που αντικατέστησε τη μαγνητική ανάφλεξη.
Κατασκευή.
Η σύγχρονη μοτοσικλέτα αποτελείται από τον σκελετό, τον κινητήρα και τους τροχούς. Ο σκελετός κατασκευάζεται συνήθως από σωλήνα από χάλυβα. Ο κινητήρας στηρίζεται σε χαμηλό σημείο για την αύξηση της ευστάθειας και είναι τετράχρονος ή δίχρονος. Ο αριθμός των κυλίνδρων ξεκινά από έναν και φτάνει μέχρι τους έξι.
Ειδικότερα στους κινητήρες με δύο και άνω κυλίνδρους, η διάταξη μπορεί να είναι:
Στις μοτοσικλέτες μαζικής παραγωγής η ισχύς των κινητήρων ξεκινά από έναν ίππο και φτάνει τους 200 ίππους. Ο κυβισμός ξεκινά από τα 50 κ.εκ. και φτάνει τα 2.300 κ.εκ.. Το καύσιμο υλικό κατέρχεται στον εξατμιστήρα από δοχείο (ρεζερβουάρ) που βρίσκεται πάνω από τον κινητήρα. Η εξάτμιση και η ανάμιξη του καυσίμου με τον αέρα γίνεται στο καρμπιρατέρ ή με σύστημα ψεκασμού. Υπάρχουν αερόψυκτοι, αεροελαιόψυκτοι και υδρόψυκτοι κινητήρες.
Είδη μοτοσικλετών.
Δίτροχα κυρίως για αστική χρήση.
Η ευκολία χρήσης, το χαμηλό κέντρο βάρους, το χαμηλό ύψος της σέλας και η σχετική προστασία από τα καιρικά φαινόμενα, κατέστησαν τα σκούτερ δημοφιλέστατα σε όλες τις κατηγορίες αναβατών.
Δίτροχα για όλες τις χρήσεις.
Σε αυτή την κατηγορία περιλαμβάνονται οι μοτοσικλέτες με τα κάτωθι χαρακτηριστικά: Κυβισμός από 125 cc έως 1.000 cc, μηχανικό κιβώτιο ταχυτήτων με 4 έως 7 ταχύτητες και συμπλέκτη, μετάδοση κυρίως με αλυσίδα, τηλεσκοπικό πιρούνι μπροστά και ρεζερβουάρ μπροστά από τη σέλα, δυνατότητα μεταφοράς δύο ατόμων και χρήση αστική, αναψυχής και ταξιδιού.
Δίτροχα μεγάλου κυβισμού.
Σε αυτή την κατηγορία περιλαμβάνονται οι μοτοσικλέτες με κυβισμό άνω των 1.000 cc και χρήση αναψυχής ή / και ταξιδιού. Διακρίνονται σε σούπερ σπορ (super sport) που σχεδιάζονται αποκλειστικά για χρήση αναψυχής και επίτευξη υψηλών επιδόσεων και σπορ τούρινγκ (sport touring) που προορίζονται εν μέρει και για χρήση ταξιδιού (ιδιαίτερα για μοτοτουρισμό). Αναπτύσσουν επιτάχυνση και μέση ωριαία ταχύτητα πολύ ανώτερες από αυτές των αυτοκινήτων.

</doc>
<doc id="59498" url="https://el.wikipedia.org/wiki?curid=59498" title="Μοζέλλας (ποταμός)">
Μοζέλλας (ποταμός)

Ο Μοζέλλας (γαλλικά: "Moselle", γερμανικά: "Mosel" προφέρεται Μόζελ, λουξεμβουργιανά: "Musel") είναι ποταμός που διαρρέει τη Γαλλία, το Λουξεμβούργο και τη Γερμανία. Είναι αριστερός παραπόταμος του Ρήνου, με τον οποίο συμβάλλει στο Κόμπλεντς. Ένα μικρό μέρος της απορροής του Βελγίου καταλήγει στο Μοζέλλα μέσω του ποταμού Ουρ.
Το όνομά του προέρχεται από το λατινικό "Mosella" που σημαίνει ο «Μικρός Μεύσης» ("Mosa" στα λατινικά). Από τον ποταμό πήραν το όνομά τους δύο γαλλικοί νομοί, οι Μοζέλ (Moselle) και Μερτ-ε-Μοζέλ (Meurthe-et-Moselle).
Γεωγραφία.
Η πηγή του Μοζέλλα είναι η δυτική πλαγιά του Μπαλόν ντ' Αλζάς (Ballon d'Alsace) στα Βόσγια όρη. Ο Μοζέλ διαρρέει την περιφέρεια της Λωρραίνης δυτικά από τα Βόσγια όρη. Περαιτέρω κατάντη στην Γερμανία η κοιλάδα του Μοζέλλα χωρίζει τις οροσειρές Άιφελ και Χούνσρουκ. Το συνολικό μήκος του από τις πηγές ως την συμβολή του με τον Ρήνο είναι περίπου 545 χ.λ.μ.
Πόλεις που βρίσκονται κατά μήκος του Μοζέλλα είναι στη Γαλλία: το Επινάλ, το Τουλ, το Ποντ-α-Μουσόν, το Μετς και η Τιονβίλ, στο Λουξεμβούργο: το Σένγκεν, το Ρέμιχ, το Γκρέβενμαχερ και το Βάσερμπίλιχ και στην Γερμανία το Τριρ, το Μπέρνκαστελ-Κούες, το Κόχεμ και το Κόμπλεντς
Οικονομία.
Η κοιλάδα του Μοζέλλα μεταξύ του Νανσύ, του Μεζ και της Τιονβίλ είναι βιομηχανική περιοχή με ανθρακωρυχεία και βιομηχανίες χάλυβα.
Ο Μοζέλλας έχει γίνει πλεύσιμος για μεγάλα φορτηγά πλοία από τον Ρήνο στο Κόμπλεντς μέχρι το Νεβ Μαιζόν (Neuves-Maisons), νοτίως του Νανσύ. Για μικρότερα πλοία συνδέεται με άλλα μέρη της Γαλλίας μέσω των καναλιών "Κανάλ ντε λ'Έστ" και "Κανάλ ντε λα Μαρν ω Ραν".
Η κοιλάδα του Μοζέλλα είναι γνωστή για τα τοπία της και το κρασί που παράγεται εκεί. Το γερμανικό τμήμα του Μοζέλλα είναι δημοφιλής τουριστικός προορισμός.
Λογοτεχνία.
Ο Ρωμαίος ποιητής Αυσόνιος υμνεί τον ποταμό στο ποίημα "Mosella".

</doc>
<doc id="59499" url="https://el.wikipedia.org/wiki?curid=59499" title="Αετός (ψάρι)">
Αετός (ψάρι)

Ο αετός (Myliobatis aquila) είναι μεγάλο σαλάχι που ανήκει στην οικογένεια των Μυλιοβατιδών (Myliobatidae).
Το μήκος του σώματός του φθάνει το 1,5 μέτρο και η ουρά του τα 80 εκατοστά. Έχει χρώμα γκρίζο λαδί, άλλοτε κοκκινωπό με ασπροκίτρινη κοιλιά. Το κεφάλι του είναι πεπλατυσμένο και στρογγυλεύει σαν πέταλο με τα μάτια του στα πλάγια να προβάλουν πολύ, σαν του βάτραχου. Τα θωρακικά του πτερύγια έχουν χαρακτηριστικό τριγωνικό σχήμα, μυτερά στις άκρες, σαν τις φτερούγες των πουλιών. Η ουρά του είναι λεπτή και απολήγει σαν μαστίγιο στη βάση της οποίας φέρεται κεντρί αγκαθωτό, ιοβόλο, ως συνέχεια ραχιαίου πτερυγίου. Στο στόμα του φέρει πλατείς οδόντες που μοιάζουν με λιθόστρωτο με τα οποία πολτοποιεί τη τροφή του.
Ζει σε αμμώδη βυθό, βούρκο ή λάσπη και τροφή του είναι όστρακα, κυρίως στρείδια αλλά και μικρά ψάρια. Πολλές φορές στο κυνήγι της τροφής του ή και καταδιωκόμενο εξέρχεται με ορμή έξω από το νερό όπου μετά από μια θεαματική τροχιά ξαναπέφτει στη θάλασσα. Τη μεγάλη του ταχύτητα οφείλει στη κυματική διαγωγή των ισχυρών πτερύγων του που θυμίζει κίνηση πέπλων.
Ο θηλυκός αετός γεννά ζωντανά ένα - δύο μικρά, είναι δηλαδή ωοζωοτόκο.
Συγγενικότερο είδος του αετού είναι η "χελιδόνα" επίσημα καλούμενη "πτερομυλαίος ο βοοειδής".

</doc>
<doc id="59504" url="https://el.wikipedia.org/wiki?curid=59504" title="Αλυσίδα Μάρκοφ">
Αλυσίδα Μάρκοφ

Η αλυσίδα Μαρκόφ, ή Μαρκοβιανή αλυσίδα, που πήρε το όνομα της από τον Αντρέι Μαρκόφ, είναι ένα μαθηματικό σύστημα που μεταβάλλεται από μια κατάσταση σε μια άλλη, ανάμεσα σε ένα πεπερασμένο αριθμό καταστάσεων. Είναι μια τυχαία διαδικασία που δε διατηρεί μνήμη για τις προηγούμενες μεταβολές: Η επόμενη κατάσταση εξαρτάται μόνο από την τωρινή κατάσταση και σε καμιά περίπτωση από αυτές που προηγήθηκαν. Αυτό το συγκεκριμένο είδος "αμνησίας" ονομάζεται μαρκοβιανή ιδιότητα. Οι Μαρκοβιανές Αλυσίδες έχουν πολλές εφαρμογές ως στατιστικά μοντέλα καθημερινών διαδικασιών.
Εισαγωγή.
Η Μαρκοβιανή αλυσίδα είναι μια στοχαστική διαδικασία με τη μαρκοβιανή ιδιότητα για ένα πεπερασμένο ή μετρήσιμο χώρο καταστάσεων. Ο όρος "Μαρκοβιανή αλυσίδα" αναφέρεται στην αλληλουχία (ή αλυσίδα) των καταστάσεων μέσω των οποίων κινείται μια τέτοια διαδικασία. Συνήθως μια Μαρκοβιανή αλυσίδα ορίζεται για μια διακριτή συλλογή χρόνων (Μαρκοβιανή αλυσίδα διακριτών χρόνων), παρόλο που μερικοί συγγραφείς χρησιμοποιούν την ίδια ορολογία για να αναφερθούν σε Μαρκοβιανή αλυσίδα συνεχούς χρόνου. Η χρήση του όρου στη μεθοδολογία Μαρκοβιανής αλυσίδας Μόντε Κάρλο καλύπτει περιπτώσεις όπου η διαδικασία βρίσκεται σε διακριτό χρόνο (διακριτά αλγοριθμικά βήματα) με ένα συνεχή χώρο καταστάσεων. Οι πληροφορίες που ακολουθούν επικεντρώνονται στην περίπτωση διακριτού χρόνου και διακριτού χώρου καταστάσεων.
Μια τυχαία διαδικασία διακριτού χρόνου περιλαμβάνει ένα σύστημα που βρίσκεται σε μια συγκεκριμένη κατάσταση σε κάθε βήμα, με την κατάσταση να μεταβάλλεται τυχαία μεταξύ των βημάτων. Τα βήματα συχνά θεωρούνται ως στιγμές στο χρόνο αλλά μπορούν εξίσου να αναφέρονται σε φυσική απόσταση ή οποιαδήποτε άλλη διακριτή μέτρηση: τυπικά τα βήματα είναι οι ακέραιοι ή φυσικοί αριθμοί και η τυχαία διαδικασία είναι η χαρτογράφησή τους σε καταστάσεις. Η Μαρκοβιανή ιδιότητα δηλώνει ότι η δεσμευμένη πιθανότητα κατανομής του συστήματος στο επόμενο βήμα (και κατά βάση, σε όλα τα μελλοντικά βήματα) εξαρτάται μόνο από την παρούσα κατάσταση του συστήματος και όχι αθροιστικά από την κατάσταση του συστήματος σε προηγούμενα βήματα.
Καθώς το σύστημα μεταβάλλεται τυχαία, είναι γενικά αδύνατο να προβλεφθεί με βεβαιότητα η κατάσταση μιας Μαρκοβιανής αλυσίδας σε ένα δεδομένο μελλοντικό σημείο. Παρ' όλα αυτά, οι στατιστικές ιδιότητες του μέλλοντος του συστήματος μπορούν να προβλεφθούν. Σε πολλές εφαρμογές, είναι αυτές οι στατιστικές ιδιότητες που είναι σημαντικές.
Οι αλλαγές κατάστασης του συστήματος ονομάζονται μεταβάσεις και οι πιθανότητες που σχετίζονται με τις διάφορες μεταβατικές καταστάσεις ονομάζονται πιθανότητες μετάβασης. Η διαδικασία χαρακτηρίζεται από ένα χώρο καταστάσεων, μια μήτρα μετάβασης που περιγράφει τις πιθανότητες μιας συγκεκριμένης μετάβασης και μια αρχική κατάσταση ή αρχική κατανομή στο χώρο καταστάσεων. Κατά συνθήκη, θεωρούμε ότι όλες οι δυνατές καταστάσεις και μεταβάσεις έχουν συμπεριληφθεί στον ορισμό των διαδικασιών, ώστε υπάρχει πάντα μια επόμενη κατάσταση και η διαδικασία συνεχίζεται για πάντα.
Μια γνωστή Μαρκοβιανή αλυσίδα είναι ο λεγόμενος "περίπατος του μεθυσμένου", μια τυχαία διαδρομή στην αριθμητική γραμμή όπου, σε κάθε βήμα, η θέση μπορεί να αλλάξει κατά +1 ή κατά -1 με ίση πιθανότητα. Από κάθε θέση υπάρχουν δύο δυνατές μεταβάσεις, στον επόμενο ή στον προηγούμενο ακέραιο. Οι πιθανότητες μετάβασης εξαρτώνται μόνο από την παρούσα θέση, όχι από τον τρόπο με τον οποίο η θέση επετεύχθη. Για παράδειγμα, οι πιθανότητες μετάβασης από το 5 στο 4 και από το 5 στο 6 είναι 0.5 και οι δύο, και όλες οι άλλες πιθανότητες μετάβασης από το 5 είναι 0. Αυτές οι πιθανότητες είναι ανεξάρτητες από το αν το σύστημα προηγουμένως βρισκόταν στο 4 ή στο 6.
Ένα άλλο παράδειγμα είναι οι διατροφικές συνήθειες ενός πλάσματος που τρώει μόνο σταφύλια, τυρί ή μαρούλι, οι οποίες ακολουθούν τους παρακάτω κανόνες:
Οι διατροφικές συνήθειες αυτού του πλάσματος μπορούν να μοντελοποιηθούν με μία Μαρκοβιανή αλυσίδα καθώς η αυριανή επιλογή εξαρτάται αποκλειστικά από το τι έφαγε σήμερα, όχι τι έφαγε χθες ή παλαιότερα. Μια στατιστική ιδιότητα που θα μπορούσε να υπολογισθεί είναι το αναμενόμενο ποσοστό, κατά τη διάρκεια μιας μακράς περιόδου, των ημερών στις οποίες το πλάσμα θα φάει σταφύλια.
Μια σειρά ανεξάρτητων γεγονότων (για παράδειγμα, μια σειρά από στριψίματα νομίσματος) ικανοποιεί τον επίσημο ορισμό της Μαρκοβιανής αλυσίδας. Παρ' όλα αυτά, η θεωρία συνήθως εφαρμόζεται μόνο όταν η πιθανότητα κατανομής του επομένου βήματος εξαρτάται μη-αμελητέα από την παρούσα κατάσταση.
Υπάρχουν πολλά ακόμη παραδείγματα Μαρκοβιανών αλυσίδων.
Μαθηματικός ορισμός.
Μια Μαρκοβιανή Αλυσίδα είναι μια ακολουθία τυχαίων μεταβλητών "X"1, "X"2, "X"3, … με τη Μαρκοβιανή Ιδιότητα, δηλαδή με δεδομένη την παρούσα κατάσταση, οι παλαιότερες και οι μελλοντικές καταστάσεις είναι ανεξάρτητες. Ορίζουμε
Οι πιθανές τιμές των "X""i" σχηματίζουν ένα αριθμήσιμο σύνολο "S" που ονομάζουμε χώρο-καταστάσεων της αλυσίδας
Οι Μαρκοβιανές Αλυσίδες συχνά περιγράφονται από ένα κατευθυνόμενο γράφημα που οι άκρες του επιγράφουν τις πιθανότητες μετάβασης από τη μια κατάσταση στις άλλες
Παραδείγματα.
Ένα απλό παράδειγμα με χρήση κατευθυνόμενου γραφήματος για τις απεικονίσεις των μεταβάσεων μεταξύ των καταστάσεων φαίνεται στην εικόνα δεξιά. Οι καταστάσεις αντιπροσωπεύουν αν μια υποθετική χρηματιστηριακη αγορα παρουσιαζει ανοδικη ή πτωτικη πορεια ή αν παραμενει στασιμη κατά τη διαρκεια μια συγκεκριμενης βδομαδας. Με βάση την εικόνα μια ανοδική εβδομάδα ακολουθείται από μια ακόμα ανοδική εβδομάδα κατά 90%, από μια πτωτική εβδομάδα κατά 7,5% και από μια στάσιμη βδομάδα κατά 2,5%. Επισημαίνουμε τον χώρο καταστάσεων (1=ανοδική εβδομάδα, 2=πτωτική εβδομάδα, 3=στατική εβδομάδα) και ο πίνακας μετάβασης των καταστάσεων είναι ο εξής:
Η κατανομή πάνω στις καταστάσεις μπορεί να γραφτεί ως ένα στοχαστικό διάνυσμα x με σχέση "x"("n" + 1) = "x"("n")"P". Άρα αν σε χρόνο "n" το σύστημα είναι στη 2η κατάσταση (πτωτική), τότε 3 περίοδους μετά για χρόνο "n" + 3 η κατανομή θα είναι ως εξής 
Χρησιμοποιώντας τον πινάκα μετάβασης είναι δυνατόν να υπολογιστεί, για παράδειγμα, μακροπρόθεσμα, το ποσοστό των εβδομάδων που η αγορά μένει στάσιμη, ή ο μέσος αριθμός των εβδομάδων που θα χρειαστούν για να περάσει η αγορά από στάσιμη σε ανοδική κατάσταση. Χρησιμοποιώντας τις πιθανότητες μετάβασης, η σταθερή κατάσταση των πιθανοτήτων δείχνει ότι η αγορά θα βρίσκεται σε ανοδική φάση το 62.5% του χρόνου, 31.25% σε πτωτική φάση και 6.25 θα παραμένει σταθερή αφού:
formula_7
Μια μηχανή πεπερασμένων καταστάσεων μπορεί να χρησιμοποιηθεί ως αναπαράσταση της Μαρκοβιανής Αλυσίδας. Θεωρώντας μια ακολουθία από ανεξάρτητα και ταυτόσημα κατανεμημένα σήματα εισόδου, αν η μηχανή είναι στην κατάσταση "y" για χρόνο "n", τότε η πιθανότητα να κινηθεί στην κατάσταση "x" για χρόνο "n" + 1 εξαρτάται μόνο από την τωρινή κατάσταση
Μαρκοβιανές Αλυσίδες.
Η πιθανότητα να πάει από την κατάσταση "i" στην κατάσταση "j" σε "n" χρονικά βήματα είναι:
Και το απλό βήμα μετάβασης:
Για μια ομογενή-χρονικά Μαρκοβιανή Αλυσίδα:
και
Οι πιθανότητες του "n"-βήματος μετάβασης ικανοποιούν το Θεώρημα Chapman–Kolmogorov ότι για οποιοδήποτε "k" που να ισχύει 0 &lt; "k" &lt; "n",
όπου "S" ο χώρος καταστάσεων της Μαρκοβιανής Αλυσίδας
Η οριακή κατανομή Pr("X""n" = "x") είναι το μοίρασμα των καταστάσεων σε χρόνο "n". Η αρχική κατανομή είναι Pr("X"0 = "x"). Η εξέλιξη της διαδικασίας για ένα χρονικό βήμα περιγράφεται από τη σχέση:
Σημείωση: Το σύμβολο ("n") είναι δείκτης και όχι εκθέτης.
Κατηγοριοποίηση των καταστάσεων μιας Μαρκοβιανής Αλυσίδας.
Μια κατάσταση "i" καλείται προσιτή από την κατάσταση "j" (συμβολίζεται με "i" → "j") εάν για κάποιο ακέραιο "n" ≥ 0 ισχύει : formula_14. Δυο καταστάσεις που είναι προσιτές μεταξύ τους λέμε ότι βρίσκονται σε επικοινωνία
Επιτρέποντας το "n" να μπορεί να πάρει την τιμή του μηδενός σημαίνει ότι κάθε κατάσταση είναι προσιτή από τον εαυτό της
Μια κατάσταση "i" λέμε ότι επικοινωνεί με την κατάσταση "j" (συμβολίζεται με "i" ↔ "j") αν ισχύει ότι "i" → "j" και "j" → "i".
Ένα ζευγάρι καταστάσεων "C" είναι μια επικοινωνιακή τάξη αν κάθε ζευγάρι καταστάσεων στη "C" επικοινωνεί μεταξύ τους αλλά καμία κατάσταση της "C" δεν επικοινωνεί με κάποια κατάσταση έξω από τη "C". Αυτή η σχέση επικοινωνίας είναι μια σχέση ισοδυναμίας και οι επικοινωνιακές τάξεις είναι οι κλάσεις ισοδυναμίας αυτής της σχέσης.
Μια επικοινωνιακή τάξη είναι κλειστή αν η πιθανότητα να φύγουμε από την τάξη είναι μηδέν, δηλαδή αν για "i" που βρίσκεται στη "C" και για "j" που δε βρίσκεται στη "C", η "j" δεν είναι προσιτή από την "i" 
Μια κατάσταση "i" τη λέμε "βασική" ή "τελική" αν για κάθε "j" που ισχύει "i" → "j" ισχύει και "j" → "i". Μια κατάσταση "i" που δεν είναι βασική τη λέμε "μη βασική"
Τέλος, μια Μαρκοβιανή Αλυσίδα λέμε ότι είναι "αμείωτη" αν ο χώρος καταστάσεων είναι μια μοναδική τάξη, δηλαδή είναι δυνατόν να πάμε από κάθε κατάσταση σε κάθε άλλη κατάσταση.
Περιοδικότητα.
Μια κατάσταση "i" έχει περίοδο "k" αν κάθε επιστροφή στην κατάσταση "i" μπορεί να συμβεί μόνο σε πολλαπλάσια του "k" χρονικά βήματα. Επισήμως η περίοδος μιας κατάστασης ορίζεται ως
(όπου "gcd" είναι ο μέγιστος κοινός διαιρέτης. Σημειώστε ότι μπορεί μια κατάσταση να έχει περίοδο "k", αλλά να μην είναι δυνατό να επιστρέψουμε σε αυτήν σε "k" βήματα. Για παράδειγμα, ας θεωρήσουμε ότι είναι δυνατόν να επιστρέψουμε στην κατάσταση σε {6, 8, 10, 12, ...} χρονικά βήματα; Η περίοδος "k" θα είναι 2, αν και το 2 δεν εμφανίζεται σε αυτή τη λίστα.
Αν "k" = 1, τότε η κατάσταση λέμε ότι είναι απεριοδική: επιστροφές στην κατάσταση μπορούν να συμβούν σε ακανόνιστους χρόνους. Με αλλά λόγια, μια κατάσταση "i" είναι απεριοδική αν υπάρχει κάποιο "n" τέτοιο ώστε για όλα τα "n' ≥ n" να ισχύει
Διαφορετικά ("k" &gt; 1), η κατάσταση λέμε ότι είναι περιοδική με περίοδο "k". Μια Μαρκοβιανή Αλυσίδα είναι απεριοδική αν κάθε κατάσταση της είναι απεριοδική. Μια αμείωτη Μαρκοβιανή Αλυσίδα χρειάζεται μόνο μια απεριοδική κατάσταση ώστε να πούμε ότι όλες οι καταστάσεις είναι απεριοδικές.
Κάθε κατάσταση ενός διήμερου γραφήματος έχει για περίοδο έναν ζυγό αριθμό.
Επαναληπτικότητα.
Μια κατάσταση "i" λέμε ότι είναι μεταβατική όταν, αν ξεκινήσουμε από την κατάσταση "i", υπάρχει μια μη-μηδενική πιθανότητα να μη γυρίσουμε ποτέ στην κατάσταση "i". Επισήμως θεωρούμε ότι η τυχαία μεταβλητή "Ti" είναι η πρώτη επιστροφή στην κατάσταση "i" :
Ο αριθμός
Είναι η πιθανότητα να γυρίσουμε στην κατάσταση "i" για πρώτη φορά μετά από "n" βήματα.
Άρα, η κατάσταση "i" είναι μεταβατική όταν
Η κατάσταση "i" λέμε ότι είναι επαναλαμβανόμενη αν δεν είναι μεταβατική.
Οι επαναλαμβανόμενες καταστάσεις έχουν πάντα πεπερασμένο χρόνο πρώτης επιστροφής.
Μέσος Χρόνος Επανάληψης.
Ακόμα και αν ο πρώτος χρόνος επιστροφής είναι πάντα πεπερασμένος , δεν είναι απαραίτητο ότι θα έχει αριθμό πεπερασμένης άξιας.
Ο Μέσος Χρόνος Επανάληψης για την κατάσταση "i" είναι ο αναμενόμενος χρόνος επιστροφής "Mi":
Η κατάσταση "i" είναι θετικά επαναληπτική αν το "Mi" είναι πεπερασμένο; αλλιώς, η κατάσταση "i" είναι μηδενικά επαναληπτική.
Αναμενόμενος Αριθμός Επισκέψεων.
Έχει αποδειχτεί ότι μια κατάσταση "i" είναι επαναληπτική όταν και μόνο όταν ο αναμενόμενος αριθμός επισκέψεων σε αυτή την κατάσταση είναι μη πεπερασμένος, π.χ. 
Καταστάσεις Απορρόφησης.
Μια κατάσταση "i" ονομάζεται απορροφητική αν είναι αδύνατο να φύγουμε από αυτή την κατάσταση. Άρα, η κατάσταση "i" είναι απορροφητική όταν και μόνο όταν
Αν κάθε κατάσταση μπορεί να φτάσει σε μια απορροφητική κατάσταση, τότε λέμε ότι η αλυσίδα μας είναι Απορροφητική Μαρκοβιανή Αλυσίδα.
Εργοδικότητα.
Μια κατάσταση "i" λέμε ότι είναι εργοδική αν είναι απεριοδική και θετικά επαναλαμβανόμενη. Με αλλά λόγια, μια κατάσταση "i" είναι εργοδική αν είναι επαναληπτική, έχει περίοδο ίση με 1 και έχει πεπερασμένο μέσο χρόνο επανάληψης. Αν όλες οι καταστάσεις σε μια αμείωτη Μαρκοβιανή Αλυσίδα είναι εργοδικές τότε λέμε ότι η Αλυσίδα είναι Εργοδική.
Έχει αποδειχτεί ότι μια πεπερασμένη αμείωτη Μαρκοβιανή Αλυσίδα είναι εργοδική αν έχει μια απεριοδική κατάσταση. Ένα Μαρκοβιανό μοντέλο έχει την εργοδική ιδιότητα αν υπάρχει ένας πεπερασμένος αριθμός "N" τέτοιος ώστε κάθε κατάσταση μπορεί να φτάσει σε κάθε άλλη κατάσταση σε ακριβώς "N" βήματα. Σε περίπτωση που έχουμε ένα πλήρως συνδεδεμένο πινάκα μετάβασης όπου όλες οι μεταβάσεις έχουν μη-μηδενική πιθανότητα, αυτή η προϋπόθεση ικανοποιείται για "N"=1. Ένα μοντέλο με παραπάνω από μια καταστάσεις και με μόνο μια πιθανή μετάβαση σε κάθε κατάσταση δε μπορεί να είναι εργοδικό.
Ανάλυση Σταθερών Καταστάσεων και Περιορισμού Διανομών.
Αν έχουμε μια ομογενή Μαρκοβιανή Αλυσίδα, που η διαδικασία της περιγράφεται από έναν ενιαίο και ανεξάρτητο από το χρόνο πινάκα formula_23, τότε το διάνυσμα formula_24 ονομάζεται σταθερός κατανομέας (η αναλλοίωτο μέτρο) αν formula_25 ισχύει ότι
Μια αμείωτη Αλυσίδα έχει έναν σταθερό κατανομέα όταν και μόνο όταν όλες οι καταστάσεις της είναι θετικά επαναληπτικές. Σε αυτή την κατάσταση, το "π" είναι μοναδικό και εξαρτάται από τον αναμενόμενο χρόνο επιστροφής:
Όπου το formula_30 είναι μια ομαλοποιητική σταθερά. Επιπλέον, αν η Αλυσίδα είναι και αμείωτη και απεριοδική, τότε για κάθε "i" και "j", ισχύει ότι
Προσέξτε ότι δεν υπάρχει καμία υπόθεση για την αρχική κατανομή; Η αλυσίδα συγκλίνει στον σταθερό κατανομέα ανεξάρτητα από το πώς ξεκίνησε. Ένα τέτοιο "π" λέγεται κατανομέας ισορροπίας της αλυσίδας.
Αν μια αλυσίδα έχει παραπάνω από μια "κλειστές" τάξεις, τότε ο σταθερός κατανομέας της δεν θα είναι μοναδικός. Όμως, αν η κατάσταση "j" είναι απεριοδική, τότε
Και για κάθε άλλη κατάσταση "i", έστω "fij" η πιθανότητα ότι η αλυσίδα φτάνει κάποια στιγμή στην κατάσταση "j" αν ξεκινησει από την κατάσταση "i",
Αν η κατάσταση "i" είναι απεριοδική με περίοδο "k" &gt; 1 τότε το όριο
Δεν υπάρχει, αν και, το όριο
Υπάρχει για κάθε ακέραιο  "r".
Ανάλυση Σταθερών Καταστάσεων και οι μη-ομογενείς Μαρκοβιανες Αλυσίδες.
Μια Μαρκοβιανη Αλυσίδα δεν είναι απαραίτητο να είναι χρονικά ομογενής ώστε να έχει έναν κατανομεα ισορροπίας. Αν υπάρχει μια πιθανότητα κατανομής πάνω στις καταστάσεις formula_24 τέτοια ώστε
Για κάθε κατάσταση "j" και κάθε χρόνο "n" τότε formula_24 είναι ένας κατανομέας ισορροπίας της Μαρκοβιανής Αλυσίδας. Κάτι τέτοιο μπορεί να συμβεί στις μεθοδολογίες της Μαρκοβιανής Αλυσίδας Μόντε Κάρλο σε περιπτώσεις όπου χρησιμοποιούνται πολλοί διαφορετικοί πινάκες μετάβασης.
Πεπερασμένοι Χώροι Καταστάσεων.
Αν ο χώρος καταστάσεων είναι πεπερασμένος, οι πιθανότητες μετάβασης μπορούν να αναπαρασταθούν από έναν πινάκα που λέγεται πινάκας μετάβασης, με το ("i", "j")στο στοιχείο του P ίσο με
Αφού κάθε σειρά του P έχει άθροισμα 1 και όλες οι καταστάσεις είναι μη-μηδενικές τότε ο P είναι ένας σωστός στοχαστικός πινάκας.
Χρονικά Ομοιογενείς Μαρκοβιανές Αλυσίδες με πεπερασμένο χώρο Καταστάσεων.
Αν μια Μαρκοβιανή Αλυσίδα είναι χρονικά-ομοιογενής, τότε ο πινάκας μετάβασης P παραμένει ίδιος μετά από κάθε βήμα, όποτε οι πιθανότητες του "k"-βήματος μετάβασης μπορούν να υπολογιστούν σαν την "k"-οστη δύναμη του πινάκα μετάβασης, P"k".
Ο σταθερός κατανομέας π είναι ένα διάνυσμα γραμμής, του οποίου οι καταχωρήσεις είναι μη-αρνητικές και έχουν άθροισμα 1, που ικανοποιεί την εξίσωση
Με αλλά λόγια, ο σταθερός κατανομεας π είναι ένα κανονικοποιημενο (δηλαδή όλες οι καταχωρήσεις του έχουν άθροισμα 1) αριστερό ιδιοδιανυσμα του πινάκα μετάβασης που σχετίζεται με την ιδιοτιμη 1
Διαφορετικά, το π μπορεί να θεωρηθεί ένα σταθερό σημείο του γραμμικού (και άρα συνεχούς) μετασχηματισμού της μονάδας που σχετίζεται με τον πινάκα μετάβασης P. Όπως κάθε συνεχής μετασχηματισμός της απλής μονάδας έχει ένα σταθερό σημείο, ένας σταθερός κατανομεας πάντα υπάρχει, αλλά δεν είναι δεδομένο ότι είναι μοναδικός. Όμως, αν η Μαρκοβιανη Αλυσίδα είναι αμείωτη και απεριοδική, τότε υπάρχει ένας μοναδικός σταθερός κατανομεας π. Επιπλέον σε αυτή την περίπτωση το P"k" συγκλίνει σε ένα πρώτου βαθμού πινάκα που κάθε του σειρά είναι ο σταθερός κατανομεας π, δηλαδή,
όπου 1 είναι το διάνυσμα στήλης με όλες τις καταχωρήσεις ίσες με 1. Αυτό το ξέρουμε από το Θεώρημα Perron-Frobenius. Αν, κάτω από οποιεσδήποτε συνθήκες, βρεθεί το formula_42 τότε ο σταθερός κατανομεας της Μαρκοβιανης Αλυσίδας μπορεί εύκολα να οριστεί από κάθε εναρκτήρια κατανομή, όπως θα εξηγηθεί παρακάτω.
Για κάποιους στοχαστικούς πινάκες P, το όριο formula_43 δεν υπάρχει, όπως φαίνεται από το παρακάτω παράδειγμα:
Επειδή υπάρχουν αρκετές διαφορετικές ειδικές περιπτώσεις να εξεταστούν, η διαδικασία της εύρεσης αυτού του ορίου (αν υπάρχει) είναι αρκετά χρονοβόρα. Όμως υπάρχουν αρκετές τεχνικές που μπορούν να μας βοηθήσουν στην εύρεση αυτού του ορίου. Έστω P είναι ένας "n"×"n" πινάκας, και ορίζουμε formula_45
Ισχύει πάντα ότι:
Αφαιρώντας Q και από τις δύο πλευρές και αναλύοντας σε παράγοντες στη συνέχεια παίρνουμε
όπου I"n" ο μοναδιαίος πινάκας μεγέθους "n", και 0"n","n" ο μηδενικός πινάκας μεγέθους "n"×"n". Όταν πολλαπλασιάζουμε στοχαστικούς πινάκες πάντα το αποτέλεσμα μας δίνει έναν καινούργιο στοχαστικό πινάκα, άρα ο Q είναι ένας στοχαστικός πινάκας. Αρκετές φορές είναι αρκετό να χρησιμοποιήσουμε αυτή την εξίσωση πινάκων και το στοιχειό ότι ο Q είναι ένας στοχαστικός πινάκας για να λύσουμε ως προς Q. Συμπεριλαμβανόμενου του δεδομένου ότι το άθροισμα κάθε σειράς του P είναι 1, υπάρχουν "n+1" εξισώσεις για να βρούμε "n" αγνώστους, όποτε είναι πιο εύκολο υπολογιστικά αν από τη μια πλευρά επιλέξουμε μία σειρά του Q και αντικαταστήσουμε κάθε ένα από τα στοιχειά του με 1, και από την άλλη αντικαταστήσουμε το αντίστοιχο στοιχείο στο μηδενικό διάνυσμα 0, και μετά πολλαπλασιάσουμε από αριστερά το τελικό διάνυσμα με το αντίστροφο του αρχικού πινάκα ώστε να βρούμε το Q.
Ταχύτητα σύγκλισης προς τον σταθερό κατανομέα.
Όπως αναφέρθηκε προηγουμένως, από την εξίσωση formula_48, (αν υπάρχει) ο σταθερός κατανομέας π είναι ένα αριστερό ιδιοδιάνυσμα του στοχαστικού πινάκα P. Έτσι, υποθέτοντας ότι ο P διαγωνιοποιείται ή ισοδύναμα ότι ο P έχει n γραμμικά ανεξάρτητα ιδιοδιανύσματα, η ταχύτητα της σύγκλισης ορίζεται ως εξής. Για πινάκες που δεν διαγωνιοποιούνται, μπορούμε να ξεκινήσουμε με την κανονική μορφή του Jordan (σχεδόν διαγώνια μορφή) του P και να προχωρήσουμε με μια λίγο πιο περίπλοκη σειρά επιχειρημάτων αλλά με παρόμοιο τρόπο 
Έστω U είναι ο πινάκας των ιδιοδιανυσματων όπου κάθε στήλη είναι ένα αριστερό ιδιοδιάνυσμα του P και έστω ότι Σ είναι ο διαγώνιος πινάκας των αριστερών ιδιοδιανυσματων του P, π.χ. Σ = diag(λ1,λ2,λ3...,λn). Τότε, με φασματική αποσύνθεση 
Έστω ότι τα ιδιοδιανυσματα αριθμούνται με τέτοιο τρόπο που 1=|λ1|&gt;|λ2|≥|λ3|≥...≥|λn|. Αφού ο P κατά-σειρα στοχαστικός πινάκας, η μεγαλύτερη ιδιοτιμη του είναι 1. Αν υπάρχει ένας μοναδικός σταθερός κατανομεας, τότε η μεγαλύτερη ιδιοτιμη και το αντίστοιχο ιδιοδιανυσμα είναι επίσης μοναδικό (επειδή δεν υπάρχει άλλο π που να λύνει την εξίσωση του σταθερού κατανομεα). Έστω u"i" είναι η "i"στη στήλη του πινάκα U, π.χ. u"i" είναι το αριστερό ιδιοδιανυσμα του P που αντιστοιχεί στο λ"i". Επίσης έστω x είναι ένα αυθαίρετο μήκους-n διάνυσμα γραμμής στη διάρκεια των ιδιοδιανυσμάτων u"i", δηλαδή 
Για κάποιο ζεύγος a"i"∈ℝ. Αν αρχίσουμε να πολλαπλασιάζουμε τον P με x από αριστερά και συνεχίσουμε αυτή τη διαδικασία με τα αποτελέσματα, στο τέλος θα πάρουμε τον σταθερό κατανομεα π. Με αλλά λόγια π = u"i" ← xPPP...P = xP"k" όπου το "k" τείνει στο άπειρο. Αυτό σημαίνει ότι
αφού UU"-1" = I ο μοναδιαίος πινάκας και η δύναμη ενός διαγωνίου πίνακα είναι επίσης ένας διαγώνιος πίνακας, όπου κάθε στοιχειό του φτάνει σε αυτή τη δύναμη.
Αφού τα ιδιοδιανύσματα είναι ορθοκανονικά. Στη συνεχεία: formula_55
Αφού π = u1, π(k) τείνει στο π όσο το "k" τείνει στο άπειρο με εκθετική ταχύτητα τάξης λ2/λ1. Αυτό ακολουθεί διότι |λ2|≥|λ3|≥...≥|λn|, άρα λ2/λ1 είναι ο κυρίαρχος Όρος. 
Εφαρμογές.
Η έρευνα έχει αναφέρει την εφαρμογή και χρησιμότητα των Μαρκοβιανών αλυσίδων σε ένα ευρύ φάσμα θεμάτων όπως φυσική, χημεία, ιατρική, μουσική, θεωρία παιγνίων και αθλήματα.
Φυσικη.
Τα Μαρκοβιανά συστήματα εμφανίζονται εκτενώς στη θερμοδυναμική και στη στατική μηχανική, όποτε πιθανότητες χρησιμοποιούνται για να αναπαραστήσουν άγνωστες ή μη μοντελοποιημένες λεπτομέρειες του συστήματος, αν μπορεί να υποτεθεί ότι η δυναμική δεν μεταβάλλεται με το χρόνο και ότι καμία σχετική ιστορία που να μην περιλαμβάνεται ήδη στην περιγραφή κατάστασης δε χρειάζεται να θεωρηθεί.
Χημεια.
Η χημεία είναι συχνά ένας τομέας όπου οι Μαρκοβιανές αλυσίδες και οι Μαρκοβιανές καταστάσεις συνεχούς χρόνου είναι ιδιαίτερα χρήσιμες επειδή αυτά τα απλά φυσικά συστήματα τείνουν να ικανοποιούν αρκετά καλά τη Μαρκοβιανή ιδιότητα. Το κλασικό μοντέλο της ενζυμικής δραστηριότητας, η κινητική Michaelis-Menten, μπορεί να θεωρηθεί ως μια Μαρκοβιανή αλυσίδα, όπου σε κάθε βήμα η αντίδραση προχωράει προς κάποια κατεύθυνση. Ενώ η κινητική Michaelis-Menten είναι αρκετά απλή, πολύ περισσότερο πολύπλοκα δίκτυα αντιδράσεων μπορούν επίσης να μοντελοποιηθούν με Μαρκοβιανές αλυσίδες
Ένας αλγόριθμος που βασίζεται σε Μαρκοβιανή αλυσίδα χρησιμοποιήθηκε επίσης για να εστιάσει τη βασιζόμενη σε θραύσματα ανάπτυξη χημικών in silico προς μια επιθυμητή τάξη ενώσεων όπως φάρμακα ή φυσικά προϊόντα. Καθώς ένα στοιχείο αναπτύσσεται, ένα θραύσμα επιλέγεται από το εν τη γενέσει στοιχείο ως η "παρούσα" κατάσταση. Δεν έχει επίγνωση του παρελθόντος του (δε γνωρίζει τι βρίσκεται ήδη δεσμευμένο σε αυτό). Στη συνέχεια, μεταβαίνει στην επόμενη κατάσταση όταν ένα θραύσμα προσκολλάται σε αυτό. Οι πιθανότητες μετάβασης διευθύνονται από βάσεις δεδομένων αυθεντικών τάξεων ενώσεων.
Επίσης, η ανάπτυξη (και σύνθεση) συμπολυμερών μπορεί να μοντελοποιηθεί χρησιμοποιώντας Μαρκοβιανές αλυσίδες. Με βάση το κλάσμα αντίδρασης των μονομερών που αποτελούν την αναπτυσσόμενη πολυμερική αλυσίδα, η σύνθεση της αλυσίδας μπορεί να υπολογισθεί (π.χ. αν τα μονομερή τείνουν να προστίθεται με εναλασσόμενο τρόπο ή με μακριές σειρές του ίδιου μονομερούς).
Παρόμοια, έχει προταθεί ότι η κρυσταλλοποίηση και ανάπτυξη κάποιων επιταξιακών υπερπλεγμάτων οξειδίων μπορούν να περιγραφούν με ακρίβεια με Μαρκοβιανές αλυσίδες.
Δοκιμές.
Πολλοί θεωρητικοί έχουν προτείνει την ιδέα της στατιστικής δοκιμής Μαρκοβιανής αλυσίδας (Marcov chain statistical test-MCST), μια μέθοδο σύνδεσης Μαρκοβιανών αλυσίδων προς σχηματισμό ενός "Μαρκοβιανού παπλώματος ", τοποθετώντας αυτές τις αλυσίδες σε διάφορα αναδρομικά στρώματα και παράγοντας πιο αποτελεσματικά σετ δοκιμών -δείγματα- ως αντικατάσταση των εξαντλητικών δοκιμών. Οι στατιστικές δοκιμές Μαρκοβιανής αλυσίδας έχουν επίσης εφαρμογές σε χρονικά δίκτυα που βασίζονται σε καταστάσεις: το άρθρο των Chilukuri και συνεργατών με τίτλο "Δίκτυα Συλλογισμού Χρονικής Αβεβαιότητας για Συγχώνευση Στοιχείων με Εφαρμογές στον Εντοπισμό και στην Παρακολούθηση Αντικειμένων" (ScienceDirect) δίνει ένα υπόβραθο και μια περίπτωση μελέτης για την εφαρμογή των MCST σε ευρύτερο φάσμα εφαρμογών.
Επιστήμες Πληροφοριών.
Οι Μαρκοβιανές αλυσίδες χρησιμοποιούνται ευρέως στην επεξεργασία πληροφοριών. Η διάσημη εργασία του Claude Shannon από το 1948 "Μια μαθηματική θεωρία επικοινωνίας", η οποία σε ένα βήμα δημιούργησε το πεδίο της θεωρίας πληροφοριών, ξεκινάει παρουσιάζοντας την έννοια της εντροπίας μέσω Μαρκοβιανής μοντελοποίησης της Αγγλικής γλώσσας. Τέτοια ιδανικά μοντέλα μπορούν να συλλάβουν πολλές από τις στατιστικές ανωμαλίες των συστημάτων. Ακόμη και χωρίς περιγραφή της πλήρης δομής του συστήματος, τέτοια μοντέλα σημάτων μπορούν να κάνουν δυνατή την πολύ αποτελεσματική συμπίεση δεδομένων μέσω τεχνικών κωδικοποίησης εντροπίας όπως η αριθμητική κωδικοποίηση. Επίσης επιτρέπουν αποτελεσματική εκτίμηση καταστάσεων και αναγνώριση προτύπων. Οι Μαρκοβιανές αλυσίδες παίζουν επίσης σημαντικό ρόλο στην ενισχυτική μάθηση.
Οι Μαρκοβιανές αλυσίδες είναι επιπλέον η βάση για Κρυμμένα Μαρκοβιανά μοντέλα, που αποτελούν σημαντικό εργαλείο σε ποικίλα πεδία όπως τηλεφωνικά δίκτυα (που χρησιμοποιούν τον αλγόριθμο Viterbi για διόρθωση σφαλμάτων), αναγνώριση λόγου και βιοπληροφορική.
Θεωρια Σειρων.
Οι Μαρκοβιανές αλυσίδες είναι η βάση για την αναλυτική μεταχείριση σειρών (θεωρία σειρών). Ο Agner Krapup Erlang ξεκίνησε το θέμα το 1917. Αυτό τις κάνει σημαντικές για τη βελτιστοποίηση της απόδοσης τηλεπικοινωνιακών δικτύων, όπου τα μηνύματα συχνά ανταγωνίζονται για περιορισμένους πόρους (όπως εύρος ζώνης).
Εφαρμογες του Διαδικτυου.
Η κατάταξη μιας ιστοσελίδας με βάση τον αλγόριθμο PageRank, όπως χρησιμοποιείται από τη Google, ορίζεται από μια Μαρκοβιανή αλυσίδα. Είναι η πιθανότητα να βρίσκεσαι στη σελίδα formula_56 στη στατική κατανομή της ακόλουθης Μαρκοβιανής αλυσίδας για όλες τις (γνωστές) ιστοσελίδες. Αν formula_57 είναι ο αριθμός των γνωστών ιστοσελίδων και μια σελίδα formula_56 εχει formula_59 συνδέσμους σε αυτή, τότε έχει πιθανότητα μετάβασης formula_60 για όλες της σελίδες που συνδέονται με αυτήν και formula_61 for για όλες τις σελίδες που δε συνδέονται με αυτήν. Η παράμετρος formula_62 θεωρείται περίπου 0,85.
Μαρκοβιανά μοντέλα έχουν επίσης χρησιμοποιηθεί για την ανάλυση της συμπεριφοράς περιήγησης των χρηστών στο διαδίκτυο. Η μετάβαση διαδικτυακών συνδέσμων ενός χρήστη σε μια συγκεκριμένη ιστοσελίδα μπορεί να μοντελοποιηθεί χρησιμοποιώντας Μαρκοβιανά μοντέλα πρώτης ή δεύτερης τάξης και μπορεί να χρησιμοποιηθεί για να προβλέψει μελλοντική περιήγηση και να εξατομικεύσει την ιστοσελίδα για ένα συγκεκριμένο χρήστη.
Στατιστικη.
Μέθοδοι Μαρκοβιανών αλυσίδων έχουν επίσης γίνει πολύ σημαντικές για την παραγωγή ακολουθιών τυχαίων αριθμών για να αποδώσουν με ακρίβεια πολύ περίπλοκες επιθυμητές κατανομές πιθανοτήτων, μέσω μιας διαδικασίας που λέγεται Μαρκοβιανή αλυσίδα Μόντε Κάρλο. Πρόσφατα, αυτό έχει οδηγήσει σε επανάσταση όσον αφορά στην πρακτικότητα μεθόδων Μπεϋσιανών συμπερασμάτων, επιτρέποντας ένα ευρύ φάσμα μεταγένεστερων κατανομών να προσομοιωθούν και οι παράμετροί τους να βρεθούν αριθμητικά.
Οικονομία και Οικονομικά.
Οι Μαρκοβιανές αλυσίδες χρησιμοποιούνται στα Χρηματοοικονομικά για να μοντελοποιήσουν μια ποικιλία διαφορετικών φαινομένων, συμπεριλαμβανομένων τιμών κεφαλαίων και πτώσεις αγορών. Το πρώτο χρηματοοικονομικό μοντέλο που χρησιμοποίησε Μαρκοβιανή αλυσίδα ήταν του Prasad και συνεργατών το 1974. Ένα άλλο ήταν το μοντέλο αλλαγής καθεστώτος του James D. Hamilton (1989), στο οποίο μια Μαρκοβιανή αλυσίδα χρησιμοποιείται για να μοντελοποιήσει αλλαγές μεταξύ περιόδων υψηλής μεταβλητότητας και χαμηλής μεταβλητότητας επιστροφής κεφαλαίων. Ένα πιο πρόσφατο παράδειγμα είναι το Πολυκλασματικό Μαρκοβιανό μοντέλο Αλλαγής τιμολόγησης κεφαλαίων, που βασίζεται στην ευκολία των προηγούμενων μοντέλων αλλαγής καθεστώτων. Χρησιμοποιεί μια τυχαία μακριά Μαρκοβιανή αλυσίδα για να οδηγήσει τα επίπεδα μεταβλητότητας επιστροφών κεφαλαίου.
Η δυναμική μακροοικονομία ευρέως χρησιμοποιεί Μαρκοβιανές αλυσίδες. Ένα παράδειγμα είναι η χρήση τους για την εξωγενή μοντελοποίηση τιμών δικαιοσύνης (μετοχών) σε μια ρύθμιση γενικής ισορροπίας.
Κοινωνικές Επιστήμες.
Οι Μαρκοβιανές αλυσίδες χρησιμοποιούνται γενικά στην περιγραφή επιχειρημάτων που εξαρτώνται από τη διαδρομή, όπου οι παρούσες δομικές διαμορφώσεις διέπουν τα μελλοντικά αποτελέσματα. Ένα παράδειγμα είναι η αναδιατύπωση της ιδέας, αρχικά λόγω του "Κεφαλαίου" του Καρλ Μαρξ, συνδέοντας την οικονομική ανάπτυξη με την άνοδο του καπιταλισμού. Στην παρούσα έρευνα, είναι συνηθισμένη η χρήση Μαρκοβιανής αλυσίδας για να μοντελοποιήσει πώς όταν μια χώρα φτάσει ένα συγκεκριμένο επίπεδο οικονομικής ανάπτυξης, η διαμόρφωση δομικών παραγόντων, όπως το μέγεθος της εμπορικής αστικής τάξης, η αναλογία της αστικής προς την αγροτική κατοικία, ο ρυθμός πολιτικής κινητοποίησης κτλ θα οδηγήσει σε υψηλότερη πιθανότητα μετάβασης από απολυταρχικό σε δημοκρατικό καθεστώς. 
Μαθηματική Βιολογία.
Οι Μαρκοβιανές αλυσίδες έχουν επίσης πολλές εφαρμογές σε βιολογικά μοντέλα, κυρίως πληθυσμικές διαδικασίες, με χρησιμότητα στη μοντελοποίηση διαδικασιών που είναι (τουλάχιστον) ανάλογες με βιολογικούς πληθυσμούς. Η μήτρα Leslie είναι ένα παράδειγμα, παρόλο που μερικές από τις καταχωρίσεις δεν είναι πιθανότητες (μπορεί να είναι μεγαλύτερες από 1). Ένα άλλο παράδειγμα είναι η μοντελοποίηση του κυτταρικού σχήματος σε διαιρούμενα φύλλα επιθηλιακών κυττάρων. Ένα ακόμη παράδειγμα είναι η κατάσταση ιοντικών καναλιών στις κυτταρικές μεμβράνες. 
Οι Μαρκοβιανές αλυσίδες χρησιμοποιούνται επίσης σε προσωμοιώσεις εγκεφαλικής λειτουργίας, όπως η προσομοίωση του νεοφλοιού των θηλαστικών.
Γενετική.
Οι Μαρκοβιανές αλυσίδες έχουν χρησιμοποιηθεί στην πληθυσμιακή γενετική για να περιγράψουν την αλλαγή στις συχνότητες των γονιδίων σε μικρούς πληθυσμούς υπό την επιρροή γενετικής παρέκκλισης, για παράδειγμα στη μέθοδο εξίσωσης διάχυσης που περιγράφηκε από τον Motoo Kimura.
Παιχνιδια.
Οι Μαρκοβιανές αλυσίδες μπορούν να χρησιμοποιηθούν για να μοντελοποιήσουν πολλά τυχερά παιχνίδια. Τα παιδικά παιχνίδια "Φιδάκι" και "Γκρινιάρης", για παράδειγμα, αντιπροσωπεύονται με ακρίβεια από Μαρκοβιανές αλυσίδες. Σε κάθε γύρο, ο παίκτης ξεκινά σε μια δεδομένη κατάσταση (σε ένα δεδομένο τετράγωνο) και από εκεί έχει καθορισμένες πιθανότητες να μετακινηθεί σε συγκεκριμένες άλλες καταστάσεις (τετράγωνα).
Μουσική.
Μαρκοβιανές αλυσίδες χρησιμοποιούνται στην αλγοριθμική σύνθεση μουσικής, ιδιαίτερα σε προγράμματα λογισμικού όπως CSound, Max ή SuperCollider. Σε μια πρώτης τάξης αλυσίδα, οι καταστάσεις του συστήματος γίνονται νότες ή τιμές τόνου και κατασκευάζεται ένα διάνυσμα πιθανοτήτων για κάθε νότα, συμπληρώνοντας μια μήτρα πιθανοτήτων μετάβασης (βλέπε παρακάτω). Ένας αλγόριθμος κατασκευάζεται για την παραγωγή και απόδοση τιμών νοτών βασιζόμενος σε στάθμιση της μήτρας μετάβασης, που θα μπορούσε να είναι τιμές νοτών MIDI, συχνότητα (Hz) ή οποιαδήποτε άλλη επιθυμητή μέτρηση.
Μια δεύτερης τάξης Μαρκοβιανής αλυσίδα μπορεί να εισαχθεί θεωρώντας την παρούσα κατάσταση και επίσης την προηγούμενη κατάσταση, όπως φαίνεται στο δεύτερο πίνακα. Ψηλότερες, νιοστής τάξης αλυσίδες τείνουν να ομαδοποιούν συγκεκριμένες νότες μαζί ενώ περιστασιακά break off σε άλλα πρότυπα και αλληλουχίες. Αυτές οι αλυσίδες ψηλότερης τάξης τείνουν να παράγουν αποτέλεσμα με μια αίσθηση φραστικής δομής αντί για την "άσκοπη περιπλάνηση" που παράγεται από ένα σύστημα πρώτης τάξης.
Μαρκοβιανές αλυσίδες μπορούν επίσης να χρησιμοποιηθούν δομικά, όπως στην Αναλογική Α και Β του Ξενάκη. Μαρκοβιανές αλυσίδες χρησιμοποιούνται επίσης σε συστήματα που χρησιμοποιούν ένα Μαρκοβιανό μοντέλο για να αντιδράσουν διαδραστικά στην εισαγωγή μουσικής.
Συνήθως τα μουσικά συστήματα χρειάζεται να επιβάλλουν συγκεκριμένα όρια ελέγχου στις πεπερασμένου μήκους αλληλουχίες που παράγουν αλλά τα όρια ελέγχου δεν είναι συμβατά με Μαρκοβιανά μοντέλα, καθώς προκαλούν εξαρτήσεις μεγάλης εμβέλειας που παραβιάζουν τη Μαρκοβιανή υπόθεση περιορισμένης μνήμης. Για να ξεπεραστεί αυτός ο περιορισμός, μια νέα προσέγγιση έχει προταθεί.
Μπέιζμπολ.
Μοντέλα Μαρκοβιανών αλυσίδων έχουν χρησιμοποιηθεί σε προηγμένες αναλύσεις baseball από το 1960, παρόλο που η χρήση τους είναι ακόμη σπάνια. Κάθε half-inning ενός παιχνιδιού μπέιζμπολ αντιστοιχεί στην κατάσταση Μαρκοβιανής αλυσίδας όταν ληφθούν υπόψη ο αριθμός των runners και outs. Κατά τη διάρκεια οποιουδήποτε at-bat, υπάρχουν 24 πιθανοί συνδυασμοί αριθμών outs και θέσης των runners. Ο Mark Pankin έδειξε ότι μοντέλα Μαρκοβιανών αλυσίδων μπορούν να χρησιμοποιηθούν για την εκτίμηση runs που δημιουργούνται και για τους δύο ανεξάρτητους παίκτες όπως και για την ομάδα. Επίσης συζητά διάφορα είδη στρατηγικών και όρων παιχνιδιού: πώς τα μοντέλα Μαρκοβιανών αλυσίδων έχουν χρησιμοποιηθεί για την ανάλυση στατιστικών για καταστάσεις παιχνιδιού όπως bunting και base stealing και διαφορές παιχνιδιού επί χόρτου ή astroturf.
Μαρκοβιανή γεννήτρια κειμένου.
Μαρκοβιανές διαδικασίες μπορούν επίσης να χρησιμοποιηθούν για την παραγωγή επιφανειακώς "αληθοφανούς" κειμένου με αφετηρία ένα δείγμα εγγράφου: χρησιμοποιούνται σε μια ποικιλία λογισμικού ψυχαγωγικών "γεννητριών παρωδίας" (βλέπε dissociated press, Jeff Harrison, Mark V Shaney). Αυτές οι διαδικασίες χρησιμοποιούνται επίσης από spammers για να εισάγουν αληθοφανείς, κρυμμένες παραγράφους σε ανεπιθύμητη ηλεκτρονική αλληλογραφία και να καταχωρήσουν σχόλια σε μια προσπάθεια να περάσουν αυτά τα μηνύματα από τα φίλτρα εντοπισμού spam.

</doc>
<doc id="59505" url="https://el.wikipedia.org/wiki?curid=59505" title="Σκέδαση Ράμαν">
Σκέδαση Ράμαν

Το Φαινόμενο Raman ανακαλύφθηκε το 1928, από τον Ινδό φυσικό Sir C. V. Raman (1888 - 1970). Κατά το φαινόμενο αυτό, παρατηρείται μερική μεταβολή συχνότητας και φάσης της διερχόμενης ακτινοβολίας (ανελαστική σκέδαση). Η σκέδαση αυτή είναι εντελώς διαφορετική από τη συνήθη ελαστική σκέδαση (Ρέιλει &amp; Μι), περί τις χίλιες φορές ασθενέστερη και συνήθως παρατηρείται σε διευθύνσεις κάθετες προς την προσπίπτουσα δέσμη φωτός. Το φαινόμενο οφείλεται στο ότι ορισμένα από τα μόρια του υλικού απορροφούν ή προσφέρουν ενέργεια στα προσπίπτοντα φωτόνια, με αποτέλεσμα μετά από τη σκέδασή τους να εμφανίζονται αντίστοιχα με μικρότερη ή μεγαλύτερη συχνότητα. 

</doc>
<doc id="59507" url="https://el.wikipedia.org/wiki?curid=59507" title="Νέα Χαραυγή Κοζάνης">
Νέα Χαραυγή Κοζάνης

Η Νέα Χαραυγή αποτελεί δημοτική κοινότητα του δήμου Κοζάνης και λόγω της κοντινής απόστασης με την πόλη της Κοζάνης, αποτελεί ουσιαστικά προάστιο της πόλης. Βρίσκεται 5 χιλιόμετρα ανατολικά της πόλης της και κοντά στο δημοτικό πάρκο Κουρί που αποτελεί δημοφιλή τόπο αναψυχής και πρασίνου.
Ο πληθυσμός της Νέα Χαραυγής είναι 1.294 κάτοικοι (απογραφή 2011). Η σημερινή κωμόπολη δημιουργήθηκε έπειτα την μεταγκατάσταση του οικισμού "Χαραυγή" που βρίσκονταν σε θέση που απαλλοτριώθηκε λόγω της ανακάλυψης κοιτάσματος λιγνίτη στο υπέδαφος της περιοχής. Η απαλλοτρίωση της έκτασης από την Δημόσια Επιχείρηση Ηλεκτρισμού (ΔΕΗ) ολοκληρώθηκε μέχρι τα μέσα της δεκαετίας του 1990 και έπειτα ξεκίνησε ουσιαστικά η μετεγκατάσταση του οικισμού στην σημερινή του θέση.
Η αρχική ονομασία του οικισμού ήταν "Τζουμάς". Το 1928 η ονομασία του οικισμού άλλαξε σε "Αμύγδαλα", ονομασία που διατηρήθηκε μέχρι την δεκαετία του 1960. Έπειτα μετονομάστηκε σε "Χαραυγή" και μετά την μετεγκατάσταση του, μεταβλήθηκε η ονομασία σε "Νέα Χαραυγή".

</doc>
<doc id="59508" url="https://el.wikipedia.org/wiki?curid=59508" title="Τσαντρασεκάρα Ράμαν">
Τσαντρασεκάρα Ράμαν

Ο Σερ Τσαντρασεκάρα Βενκάτα Ράμαν ("चन्द्रशेखर वेंकटरमन", 7 Νοεμβρίου 1888 – 21 Νοεμβρίου 1970) ήταν Ινδός φυσικός, στον οποίο το 1930 απονεμήθηκε το βραβείο Νόμπελ φυσικής για τις εργασίες του σχετικά με τη σκέδαση του φωτός, και ειδικότερα της μερικής μεταβολής του μήκους κύματος μονοχρωματικού φωτός όταν διέρχεται από διαφανές μέσο, καλούμενο φαινόμενο Ράμαν επί τη βάση του οποίου εφαρμόζεται σήμερα και η ομώνυμη τεχνική, φασματοσκοπία Ράμαν.
Ο Ράμαν το 1917 ανέλαβε καθηγητής Φυσικής στο Πανεπιστήμιο της Καλκούτας. Το 1928 καθ΄ ον χρόνο ασχολείτο με το φαινόμενο της σκέδασης του φωτός παρατήρησε πως όταν μια μονοχρωματική δέσμη φωτός φωτίσει μια ουσία τότε εξερχόμενη αυτή κάθετα απο την αρχική της διεύθυνση δεν είναι μονόχρωμη αλλά περιέχει και άλλες ακτινοβολίες διαφορετικών συχνοτήτων οι οποίες και τελικά είναι χαρακτηριστικές της φύσης του υλικού. Οι συχνότητες αυτές που προς τιμή του επιστήμονα καλούνται «συχνότητες Ράμαν» είναι ίσες με τις συχνότητες υπέρυθρης ακτινοβολίας που αντιστοιχούν στη συγκεκριμένη ουσία, και οι οποίες τελικά προέρχονται από την ανταλλαγή ενέργειας μεταξύ του υλικού και στη διερχόμενη φωτεινή ακινοβολία.
Η παραπάνω επιστημονική του παρατήρηση είχε ως συνέπεια το 1929 να του απονεμηθεί ο βρετανικός τίτλος του ιππότη, αμέσως μετά το Βραβείο Νόμπελ Φυσικής και τρία χρόνια μετά, το 1933, ν΄ αναλάβει πρόεδρος του τμήματος Φυσικής του Ινδικού Ινστιτούτου Επιστημών, στη πόλη Μπαγκαλόρ. Το 1947 πλέον, αναλαμβάνει Διευθυντής του Ινδικού Ινστιτούτου Ερευνών Ράμαν και το 1961 εκλέχθηκε μέλος της Ποντιφικής Ακαδημίας Επιστημών. Υπήρξε επίσης ο ιδρυτής του ινδικού επιστημονικού περιοδικού "Indian Journal of Physics", καθώς ακόμη και της Ινδικής Ακαδημίας των Επιστημών. Ο Ράμαν πέθανε το 1970, στη πόλη Μπαγκαλόρ της Ινδίας, εκεί που αναδείχθηκε και αφιερώθηκε στην επιστήμη του.

</doc>
<doc id="59511" url="https://el.wikipedia.org/wiki?curid=59511" title="Σταγόνα (μονάδα)">
Σταγόνα (μονάδα)

Η σταγόνα (σταγών) αποτελεί μονάδα μέτρησης μικρής ποσότητας υγρού που επιχειρείται ευρύτατα στη φαρμακολογία και σε συναφή δοσολογία με ειδικό όργανο που λέγεται σταγονόμετρο.
Η κατά σταγόνες χορήγηση φαρμάκων στη δοσομετρία αυτών με κανονικό σταγονόμετρο ισοδυναμεί με τις ακόλουθες κατά γραμμάριο σκευασμάτων του πίνακα που ακολουθεί:

</doc>
<doc id="59513" url="https://el.wikipedia.org/wiki?curid=59513" title="Σακίρα Ιζαμπέλ Μεμπάρακ Ριπόλ">
Σακίρα Ιζαμπέλ Μεμπάρακ Ριπόλ



</doc>
<doc id="59514" url="https://el.wikipedia.org/wiki?curid=59514" title="Τσαντρασεκάρ Βενκάτα Ραμάν">
Τσαντρασεκάρ Βενκάτα Ραμάν



</doc>
<doc id="59518" url="https://el.wikipedia.org/wiki?curid=59518" title="Κέρκυρα (αερόστρωμνο αποβατικό)">
Κέρκυρα (αερόστρωμνο αποβατικό)

Το ΠΤΜ Κέρκυρα L-182 είναι το τέταρτο Πλοίο Ταχείας Μεταφοράς (ΠΤΜ) που παρελήφθηκε από το Ελληνικό Πολεμικό Ναυτικό. Είναι ρωσικής προελεύσεως και σχεδιάσεως, τύπου Zubr (Νατοϊκή ονομασία POMORNIK). Η ναυπήγησή του ξεκίνησε το 2003 στην Αγία Πετρούπολη και καθελκύστηκε τον Ιούνιο του 2004.
Η άφιξη του στην Ελλάδα πραγματοποιήθηκε στις 22 Δεκεμβρίου 2004. Η επίσημη παραλαβή του πλοίου από το Πολεμικό Ναυτικό και η ύψωση της Ελληνικής Σημαίας έγινε στις 4 Ιανουαρίου 2005.

</doc>
<doc id="59519" url="https://el.wikipedia.org/wiki?curid=59519" title="Ζάκυνθος (αερόστρωμνο αποβατικό)">
Ζάκυνθος (αερόστρωμνο αποβατικό)

Το ΠΤΜ «Ζάκυνθος» L-183 είναι το τρίτο Πλοίο Ταχείας Μεταφοράς (ΠΤΜ) που παρελήφθηκε από το Ελληνικό Πολεμικό Ναυτικό. Είναι ρωσικής προελεύσεως και σχεδιάσεως, τύπου Zubr (Νατοϊκή ονομασία POMORNIK). Η ναυπήγησή του ξεκίνησε το 2000 στην Αγία Πετρούπολη και καθελκύστηκε τον Μάιο του 2001.
Η άφιξή του στην Ελλάδα πραγματοποιήθηκε τον Σεπτέμβριο του 2001. Η επίσημη παραλαβή του πλοίου από το Πολεμικό Ναυτικό και η ύψωση της Ελληνικής Σημαίας έγινε στις 5 Οκτωβρίου 2001.

</doc>
<doc id="59520" url="https://el.wikipedia.org/wiki?curid=59520" title="C. V. Raman">
C. V. Raman



</doc>
<doc id="59525" url="https://el.wikipedia.org/wiki?curid=59525" title="Κλίνη">
Κλίνη



</doc>
<doc id="59527" url="https://el.wikipedia.org/wiki?curid=59527" title="C20XE">
C20XE



</doc>
<doc id="59528" url="https://el.wikipedia.org/wiki?curid=59528" title="C20xe">
C20xe

&lt;br&gt;
Ο C20XE είναι ένας τύπος κινητήρα της εταιρίας General Motors. Είναι 4-κύλινδρος, 16-βάλβιδος (DOHC) 1.998 κ.ε. και παράγει 150 ίππους.
Η επεξήγηση του ονόματος του κινητήρα είναι η εξής:
C - Επίπεδο εκπομπής καυσαερίων: ECE R 83 A (like R 15.04)
20 - Κυβισμός Κινητήρα - 2.0 κ.ε (Δίλιτρος)
X - Αναλογία συμπίεσης κινητήρα - 10.5:1
E - Σύστημα μίγματος καυσίμου - αέρος - Injection
Ο κινητήρας C20XE χρησιμοποιήθηκε σε πολλά μοντέλα της General Motors όπως το Opel Astra και το Opel Calibra. Είναι ιδιαίτερα δημοφιλές στους οδηγούς αυτοκινήτων Opel, λόγω της αξιοπιστίας του και των επιδόσεων του.
Η χρήση του είναι διαδεδομένη σε αυτοκίνητα αγωνιστικού τύπου. Αποτελεί ένα σεβαστό τύπο κινητήρα ακόμα και σήμερα πολλά χρόνια μετά την εμφάνιση του.

</doc>
<doc id="59533" url="https://el.wikipedia.org/wiki?curid=59533" title="Ανδρέας Βεσάλιους">
Ανδρέας Βεσάλιους



</doc>
<doc id="59534" url="https://el.wikipedia.org/wiki?curid=59534" title="Ομοσπονδιακά υποκείμενα της Ρωσίας κατά έκταση">
Ομοσπονδιακά υποκείμενα της Ρωσίας κατά έκταση

Η Ρωσία είναι το μεγαλύτερο κράτος του κόσμου, καταλαμβάνοντας συνολική έκταση 17.075.400 χμ² (σχεδόν όση και η Νότια Αμερική). Αποτελείται από 83 ομοσπονδιακά υποκείμενα, τα οποία διαφέρουν μεταξύ τους σε μέγεθος. Στον κατάλογο που ακολουθεί, τα ομοσπονδιακά υποκείμενα ταξινομούνται βάσει της έκτασής τους. 

</doc>
<doc id="59536" url="https://el.wikipedia.org/wiki?curid=59536" title="Παναγιώτης Ποταγός">
Παναγιώτης Ποταγός

Ο Παναγιώτης Ποταγός (Βυτίνα 1838 – Νυμφές 1903), ιατρός από την Αρκαδία, είναι ο μοναδικός Έλληνας εξερευνητής των νεότερων χρόνων.
Βιογραφικό.
Μεταξύ του 1867 και του 1882 ο Παναγιώτης Ποταγός πραγματοποίησε δύο μεγάλα εξερευνητικά ταξίδια στην Κεντρική Ασία (από το Ιράν ως τη Μογγολία) και ένα στην κεντρική Αφρική. Χωρίς καμιά υποστήριξη από τη χώρα του ή από οπουδήποτε αλλού, προσπάθησε να συναγωνιστεί τους διάσημους εξερευνητές των εθνικών Γεωγραφικών Εταιρειών της Ευρώπης.
Κατόρθωσε να δημοσιεύσει μόνο τον πρώτο τόμο των "Περιηγήσεών" του σε μία ελληνική (1883) και μία γαλλική έκδοση (1885). Το έργο του είναι μοναδικό, τόσο για τη γεωγραφική του πλευρά όσο και για την εθνολογική του, που αφορά ιδιαίτερα τις ελληνιστικές επιβιώσεις στο Αφγανιστάν, αλλά παραμένει εντούτοις σχεδόν άγνωστο στην εποχή μας. Το χειρόγραφο του (κυρίως εθνολογικού περιεχομένου) β΄ τόμου των «Περιηγήσεων» δεν δημοσιεύθηκε ποτέ και δυστυχώς χάθηκε, καθώς το κατέστρεψαν οι ίδιοι οι κληρονόμοι του Ποταγού.
Μεταξύ άλλων ανακάλυψε τον μεγάλο ποταμό Μπόμου της Κεντροαφρικανικής Δημοκρατίας (1877) και σταμάτησε, με το κύρος του, τον εμφύλιο πόλεμο στο Αφγανιστάν (1875).
Τιμήθηκε από τη Γαλλική κυβέρνηση, τη Γεωγραφική Εταιρία της Γαλλίας και τον βασιλιά του Βελγίου Λεοπόλδο Β΄, πρόεδρο τότε της Παγκόσμιας Γεωγραφικής Εταιρίας, ο οποίος και έδωσε το όνομά «λεωφόρος Ποταγού» σε κεντρική αρτηρία της πόλης Ισίρο (Παουλίς) του Βελγικού Κογκό. Όταν του ζήτησε να υπογράψει στη χρυσή βίβλο των περιηγητών, εκείνος έγραψε μόνο δυο λέξεις: «Εις Ελλην».

</doc>
<doc id="59544" url="https://el.wikipedia.org/wiki?curid=59544" title="Τσαρλι Τσαπλιν">
Τσαρλι Τσαπλιν



</doc>
<doc id="59546" url="https://el.wikipedia.org/wiki?curid=59546" title="Μουσμουλιά">
Μουσμουλιά

Η μουσμουλιά ή μεσκουλιά (επιστ. Εριοβοτρύα η ιαπωνική, Eriobotrya japonica) είναι αγγειόσπερμο, δικότυλο φυτό που ανήκει στην οικογένεια των Ροδοειδών (Rosaceae). Η μουσμουλιά είναι δέντρο αειθαλές, ιθαγενές της Κίνας και Ιαπωνίας.
Ιστορία.
Στη Μεσόγειο εισήχθη γύρω στα τέλη του 17ου αιώνα, αλλά άρχισε να καλλιεργείται συστηματικά στα μέσα του 18ου αιώνα. Στην Ελλάδα το ενδιαφέρον για την καλλιέργειά της αναζωπυρώθηκε τα τελευταία χρόνια λόγω του ότι τα μούσμουλα εμφανίζονται στην αγορά μια περίοδο που υπάρχει πραγματικό έλλειμμα από φρέσκα φρούτα. 
Απαντάται με τις εξής κοινές ονομασίες: μουσμουλιά ή μεσπιλέα (Πελοπόννησος), νεσπολιά ή νοσπολιά (Κέρκυρα), δεσπολιά (Κρήτη) και μεσπιλιά (Κύπρος). Η κατάσταση της καλλιέργειας στη χώρα μας έχει ως εξής: κανονικές φυτείες 500 στρεμμάτων και περίπου 7.500 διάσπαρτα δένδρα (Λιονάκης, 2008).
Θεωρείται από τα πλέον αρχαία φυτά με καταγωγή από την Ιαπωνία και την Κίνα.
Σήμερα καλλιεργείται για το νόστιμο κίτρινο καρπό της το μούσμουλο, αλλά και ως καλλωπιστικό για το πλούσιο της φύλλωμα.
Χαρακτηριστικά.
Το ύψος του δέντρου φτάνει τα 8 μέτρα και ο κορμός του είναι σχεδόν ευθύγραμμος.
Τα φύλλα του είναι μεγάλα και δερματώδη, σκληρά πράσινα στο πάνω μέρος και ελαφριά πράσινα χνουδωτά στο κάτω φτάνουν δε στο μήκος τα 25 εκατοστά.
Τα άνθη της μουσμουλιάς είναι λευκοκίτρινα με ευχάριστη οσμή πικραμύγδαλου και σχηματίζουν βότρυς με πυκνό χνούδι.
Ο πολλαπλασιασμός της γίνεται με σπορά και το φυτό αναπτύσσεται εύκολα, αλλά και με εμβολιασμό των συγγενικών δέντρων της κυδωνιάς και της μεσπιλιάς.
Το δέντρο ανθίζει από το Σεπτέμβριο ως το Δεκέμβριο και δίνει ώριμους καρπούς από τον Απρίλιο ως το Μάιο. Η καρποφορία του δέντρου αρχίζει από τον 6ο – 7ο χρόνο της ζωής του , ενώ σε πλήρη καρποφορία είναι μετά τον 12ο χρόνο.
Η μουσμουλιά είναι ανθεκτική στο ψύχος και στη ζέστη.
Στην Ελλάδα.
Στην Ελλάδα η μουσμουλιά εισήχθη περί τα μέσα του 19ου αιώνα. Καλλιεργείται μαζί με άλλα δέντρα και σπάνια συστηματικά. Μεγαλύτερες καλλιέργειες έχουμε στην Κορινθία, Αχαΐα, Στερεά Ελλάδα, Κέρκυρα και Κρήτη. 
Οι ποικιλίες που καλλιεργούνται για εμπορικούς σκοπούς παράγουν καρπούς μεγαλύτερους και με λιγότερα σπέρματα από τις αυτοφυείς. 
Στο λήμμα μουσμουλιά της Εγκυκλοπαίδεια Πάπυρος Larousse Britannica ( τομ.16,σελίδα 79), διακρίνεται η μεσπιλιά ως ξεχωριστό είδος ("Mespilus germanica").
Αναφέρονται περιπτώσεις τοξικότητας μετά απο κατανάλωση ωμών μεσπίλων. 

</doc>
<doc id="59550" url="https://el.wikipedia.org/wiki?curid=59550" title="Μούσμουλο">
Μούσμουλο

Το μούσμουλο είναι ο καρπός της μουσμουλιάς.
Είναι ράγα και είναι στρογγυλός ή ωοειδής ανάλογα με την ποικιλία και όταν ωριμάσει αποκτά κίτρινο χρώμα.
Περιέχει 1-2 μεγάλα ή 2-4 μικρότερα σπόρια, χρώματος σκούρου καφέ , τα οποία θεωρούνται μειονέκτημα γιατί αφήνουν λίγο χώρο για την σάρκα η οποία είναι γλυκόξινης γεύσης και πολύ νόστιμη.
Για το λόγο αυτό αναπτύχθηκαν κάποιες ποικιλίες με πολύ μικρά σπόρια.
Οι βασικές ποικιλίες μούσμουλων είναι δύο , η στρογγυλή και η μακρύκαρπη, που θεωρείται και η πιο νόστιμη.
Το μούσμουλο τρώγεται νωπό ως φρούτο και δεν δέχεται περαιτέρω επεξεργασία γιατί είναι ευαίσθητο.
Είναι πλούσιο σε βιταμίνη A, Κάλιο και φυτικές ίνες. Επίσης περιέχει βιταμίνη C.
Η Κίνα παράγει τα περισσότερα μούσμουλα στον κόσμο.
Ακολουθούν η Ινδία, η Ιαπωνία , η Σρι Λάνκα και η Ισπανία.
Στην Ελλάδα την μεγαλύτερη παραγωγή έχουμε στον νομό Κορινθίας.

</doc>
<doc id="59563" url="https://el.wikipedia.org/wiki?curid=59563" title="Ευρυδίκη της Αιγύπτου">
Ευρυδίκη της Αιγύπτου

Η Ευρυδίκη από τη Δυναστεία των Αντιπατριδών ήταν κόρη του Αντίπατρου, διοικητή της Μακεδονίας κατά τη βασιλεία του Αλεξάνδρου του Μέγα. Αποτέλεσε επίσης την τρίτη σύζυγο του Πτολεμαίου Α’ του Σωτήρος, γιου του Λάγου και ιδρυτή της αιγυπτιακής δυναστείας των Πτολεμαίων. 
Βιογραφία.
Η ακριβής ημερομηνία του γάμου της δεν αναφέρεται στις αρχαίες πηγές, μα πιστεύεται πως έλαβε χώρα λίγο μετά τη Συμφωνία του Τριπαραδείσου και την ανάθεση στον Αντίπατρο της βασιλείας, το 321 π.Χ. Ο λόγος που συμφωνήθηκε ο γάμος ήταν η ενίσχυση της συμμαχίας του πατέρα της με τον Πτολεμαίο, καθώς εκείνη την εποχή μαίνονταν οι Πόλεμοι των Διαδόχων, για το διαμοιρασμό των εδαφών της Αυτοκρατορίας του Αλεξάνδρου του Μέγα, ανάμεσα στους διαδόχους του. Η Ευρυδίκη έγινε μητέρα τεσσάρων γιων, του Πτολεμαίου, του επονομαζόμενου «Κεραυνού», του Μελέαγρου, που διαδέχτηκε τον αδερφό του στο θρόνο της Μακεδονίας, του Αργαίου και ενός ακόμη του οποίου το όνομα μας είναι άγνωστο. Ο τελευταίος εκτελέστηκε από τον Πτολεμαίο Β' τον Φιλάδελφο. Η Ευρυδίκη έφερε επίσης στον κόσμο δύο κόρες, την Πτολεμαΐδα, σύζυγο του Δημητρίου του Πολιορκητή και τη Λυσάνδρα, σύζυγο του Αγαθοκλή, γιου του Λυσίμαχου. Ο σύζυγός της, Πτολεμαίος όμως, όπως και αρκετοί σύγχρονοί του, είχε πολλές συζύγους ταυτόχρονα, καθώς η πολυγαμία συνηθιζόταν από πολλούς ηγεμόνες. 
Σύμφωνα με τον ιστορικό Πλούταρχο, η ευνοούμενη του ήταν η Βερενίκη, πρώην ακόλουθος της Ευριδίκης, της οποίας και τα παιδιά επέλεξε για τη διαδοχή. Πιστεύεται πως για τους παραπάνω λόγους η Ευρυδίκη εγκατέλειψε την αιγυπτιακή αυλή. Γνωρίζουμε πως το 287 π.Χ. κατοικούσε στη Μίλητο, όπου και υποδέχτηκε το Δημήτριο τον Πολιορκητή, στον οποίο έδωσε και το χέρι της κόρης της Πτολεμαΐδας, πράξη που ήταν ιδιαίτερα προσβλητική για τον Πτολεμαίο. Αρχαίοι ιστορικοί αναφέρουν μια γιορτή, τα Ευρυδίκεια, προς τιμήν της απελευθέρωσης της πόλης της Κασσάνδρειας, από τον τύραννο Απολλόδωρο, που βασίλεψε μεταξύ του 279 π.Χ. και του 276 π.Χ. Θεωρείται πως η γιορτή τιμούσε αυτή ακριβώς τη βασίλισσα, η οποία πιθανώς να ανέλαβε τη διοίκηση της πόλης κατά τη διάρκεια της βασιλείας του Πτολεμαίου Κεραυνού. Αν αυτό έχει πράγματι συμβεί, ο θάνατός της τοποθετείται από το 280 π.Χ. και μετά.

</doc>
<doc id="59564" url="https://el.wikipedia.org/wiki?curid=59564" title="Παυλικιανοί">
Παυλικιανοί



</doc>
<doc id="59572" url="https://el.wikipedia.org/wiki?curid=59572" title="Αρτακάμα">
Αρτακάμα

Η Αρτακάμα (άκμασε το 324 π.Χ.) από τη Δυναστεία των Φαρνακιδών ήταν κόρη του Αρτάβαζου Β΄, εγγονού του Πέρση βασιλιά Αρταξέρξη Β΄, σατράπη της Φρυγίας (με έδρα το Δασκύλειο) υπό τους Αρταξέρξη Γ΄ και Δαρείο Γ΄ και σατράπη της Βακτρίας υπό τον Αλέξανδρο Γ΄ τον Μεγάλο. 
Βιογραφία.
Η μητέρα της δεν είναι γνωστή, μα πιθανώς να είναι η μοναδική σύζυγος του Αρτάβαζου Β΄ που γνωρίζουμε, μία ανώνυμη αδερφή δύο στρατηγών από τη Ρόδο: του Μέμνονα και του Μέντορα. Η Αρτακάμα υπήρξε η δεύτερη σύζυγος του βασιλιά της Αιγύπτου, Πτολεμαίου Α΄, ιδρυτή της δυναστείας των Πτολεμαίων, τον οποίο και παντρεύτηκε τον Απρίλιο του 324 π.Χ. Δεν γνωρίζουμε τίποτε περισσότερο για εκείνη, ούτε για τυχόν παιδιά που απέκτησε από τον Πτολεμαίο Α΄. Ο Πτολεμαίος Α΄ είχε συνολικά τέσσερις συζύγους και αν η Αρτακάμα ποτέ εκδιώχθηκε, αυτό είναι πιθανόν να συνέβη μετά το θάνατο του Αλεξάνδρου Γ΄. Το όνομα της Αρτακάμας σημαίνει «αυτή που αγαπά την αλήθεια».
Οικογένεια.
Παντρεύτηκε τον Πτολεμαίο Α΄ Σωτήρα της Αιγύπτου. Δεν γνωρίζουμε αν απέκτησαν απογόνους.

</doc>
<doc id="59578" url="https://el.wikipedia.org/wiki?curid=59578" title="Ατακάμα">
Ατακάμα

Η έρημος Ατακάμα ("Desierto de Atacama") βρίσκεται στη βόρεια Χιλή. Αποτελεί ουσιαστικά μια άνυδρη πεδιάδα αποτελούμενη από λεκάνες αλάτων, άμμου και ξερής λάβας, εκτεινόμενη από τις Άνδεις έως τον Ειρηνικό Ωκεανό. Έχει ηλικία 15 εκατομμυρίων ετών και είναι 100 φορές πιο ξηρή από την δεύτερη ξηρότερη περιοχή της Γης, την Κοιλάδα του Θανάτου στην Καλιφόρνια των ΗΠΑ. Μάλιστα κατέχει το παγκόσμιο ρεκόρ της πλέον μακροχρόνιας ξηρασίας, καθώς έχει καταγραφεί περίοδος 400 ετών χωρίς βροχή, έως το 1971.
Η συνολική της επιφάνεια είναι 181.300 τετραγωνικά χιλιόμετρα (μεγαλύτερη της Ελλάδας). Το ύψος της βροχής ανέρχεται μόλις στο 1 mm ετησίως, κατά μέσον όρο. Γενικά είναι περιοχή πλούσια σε ορυκτό πλούτο, καθώς και σε αστρονομική παρατήρηση λόγω του υψόμετρου και του ανέφελου συνήθως ουρανού που επικρατεί. Το φαντασμαγορικό τοπίο κάποιων σημείων, έχει χρησιμοποιηθεί και ως μοντέλο για την προσομοίωση συνθηκών στα εδάφη του πλανήτη Άρη.

</doc>
<doc id="59579" url="https://el.wikipedia.org/wiki?curid=59579" title="Χρυσά Βατόμουρα">
Χρυσά Βατόμουρα

Τα Χρυσά Βατόμουρα (πρωτότυπος τίτλος:"Golden Raspberry Awards" ή "Razzie Awards" εν συντομία) είναι τα αντιβραβεία των Όσκαρ, τα οποία «βραβεύουν» τις χειρότερες ταινίες της χρονιάς. Ο θεσμός αυτός δημιουργήθηκε από τον Τζων Ουίλσον (John J. B. Wilson). Ο θεσμός αυτός διεξάγεται συνήθως την παραμονή της απονομής των βραβείων Όσκαρ. Η πρώτη τελετή έγινε στις 31 Μαρτίου 1981, στην κατοικία του Ουίλσον στο Λος Άντζελες, με στόχο να «βραβεύσει» τις χειρότερες ταινίες του έτους 1980.
Διάταξη των Razzie Αwards.
Η τελετή διεξάγεται συνήθως μια ημέρα πριν την απονομή των βραβείων Όσκαρ.
Συνήθως, οι περισσότεροι νικητές δεν παρευρίσκονται στην τελετή απονομής αυτών των βραβείων. Μερικά αξιομνημόνευτα άτομα τα οποία έχουν παρευρεθεί σε τελετές απονομής αυτών των βραβείων ήταν η Χάλι Μπέρι και η Σάντρα Μπούλοκ.

</doc>
<doc id="59580" url="https://el.wikipedia.org/wiki?curid=59580" title="Αγαστέρα">
Αγαστέρα

Η λέξη αγαστέρα μπορεί να αναφέρεται:

</doc>
<doc id="59581" url="https://el.wikipedia.org/wiki?curid=59581" title="Άμμα">
Άμμα

Η άμμα ήταν μονάδα μέτρησης μήκους στην αρχαία Ελλάδα, που αντιστοιχούσε σε 18,40 μέτρα.
Σήμερα, οι καδένες στις ναυτικές άγκυρες κατασκευάζονται σε συγκεκριμένα τεμάχια που λέγονται άμματα (κοινώς κλειδιά) μήκους έκαστο 15 οργιών (15x1.83 = 27.45 μέτρα) που συνδέονται μεταξύ τους με «αγκύλια» σε επιθυμητά σύνολα.

</doc>
<doc id="59585" url="https://el.wikipedia.org/wiki?curid=59585" title="Nena">
Nena

Η Nena (24 Μαρτίου 1960) είναι Γερμανίδα τραγουδίστρια, η οποία έγινε διάσημη το 1984 με το γερμανικό τραγούδι ""99 Luftballons" ("99 Red Balloons"" στην αγγλική έκδοση). Γεννήθηκε ως "Gabriele Susanne Kerner" στο Χάγκεν, στη Βόρεια Ρηνανία-Βεστφαλία και το ψευδώνυμό της σημαίνει "κοριτσάκι" στα ισπανικά. Ήταν επικεφαλής του ομώνυμου συγκροτήματος ("Nena") μέχρι το 1987. Από τότε κάνει σόλο καριέρα.

</doc>
<doc id="59591" url="https://el.wikipedia.org/wiki?curid=59591" title="Της Αγάπης Γερακάρης">
Της Αγάπης Γερακάρης



</doc>
<doc id="59602" url="https://el.wikipedia.org/wiki?curid=59602" title="Opel Tigra">
Opel Tigra

Το Opel Tigra ήταν ένα σπορ κουπέ αυτοκίνητο, που κατασκευαζόταν από τη γερμανική αυτοκινητοβιομηχανία Opel. Το αμάξωμα, οι κινητήρες, αλλά και πολλά ακόμα σημεία του αυτοκινήτου, ήταν βασισμένα στο Opel Corsa, τον εκπρόσωπο της εταιρείας στην κατηγορία Β των supermini αυτοκινήτων πόλης.
Υπήρξαν δυο γενιές Tigra, το Tigra Α και το Tigra B, τα οποία παρήχθησαν από το 1994 έως το 2001 και από το 2004 έως το 2009, αντίστοιχα.
Tigra Α.
Το αρχικό Tigra, που μετά την εισαγωγή της δεύτερης γενιάς του αναφέρεται από τότε και ως Tigra Α, παρουσιάστηκε για πρώτη φορά ως concept car στο Σαλόνι Αυτοκινήτου της Φρανκφούρτης τον Σεπτέμβριο του 1993. Η τελική έκδοση παραγωγής αποκαλύφθηκε στις αρχές του 1994 και μπήκε στην παραγωγή τον Σεπτέμβριο του 1994. Το μοντέλο αποτέλεσε ένα σπορ μίνι κουπέ με χαρακτηριστική μορφή και ιδιαίτερα εντυπωσιακή αεροδυναμική γραμμή, με αεροδυναμικό συντελεστή Cd στο 0,31 - νούμερο κορυφαίο τότε για αυτοκίνητο μικρών διαστάσεων και μάλιστα μήκους κάτω των 4 μέτρων. Προσφερόταν με δύο κινητήρες βενζίνης: έναν 1.4 λίτρων με ισχύ 90 ίππων στις 6.000 στροφές το λεπτό και ροπή 125 N·m στις 4.000 στροφές το λεπτό, και έναν 1.6 λίτρων με ισχύ 106 ίππων στις 6.000 στροφές το λεπτό και ροπή 148 N·m στις 4.000 στροφές το λεπτό.
Βασίστηκε στο Opel Corsa δεύτερης γενιάς, με το οποίο μοιραζόταν το σασί, τους κινητήρες και το ταμπλό, αλλά το Tigra είχε πολύ μικρότερους χώρους για του πίσω επιβάτες, έχοντας επίσημη διάταξη σαλονιού 2+2 αντί για 4-θέσιο. Επίσης τα εξωτερικά πάνελ του αμαξώματος του Tigra Α ήταν εντελώς διαφορετικά από αυτά του Corsa B. Λόγω του κοντού πίσω μέρους του αυτοκινήτου, ο χώρος αποσκευών του Tigra Α είχε όγκο μόλις 215 λίτρα, αν και μπορούσε να φτάσει τα 425 λίτρα με αναδίπλωση των πίσω καθισμάτων. Επίσης, η έκδοση με τον κινητήρα των 1.6 λίτρων έφερε στάνταρ φώτα ομίχλης, ενώ στην έκδοση των 1.4 λίτρων δεν προσφέρονταν.
Ο τότε μητρικός (για την Opel από το 1929 έως τον Μάρτιο του 2017 και για την Vauxhall από το 1925 έως τον Μάρτιο του 2017) αμερικανικός όμιλος της General Motors κυκλοφόρησε το αρχικό Tigra με το λογότυπο της Vauxhall στο Ηνωμένο Βασίλειο, ως Vauxhall Tigra, της Holden στην Αυστραλία, ως Holden Tigra, και της Chevrolet, ως Chevrolet Tigra στη Βραζιλία, στην Αργεντινή και στο Μεξικό.
Η πρώτη γενιά του Tigra κατασκευάστηκε από τον Σεπτέμβριο του 1994 έως τον Ιούλιο του 2001 και οι συνολικές πωλήσεις της έφτασαν τα 256.392 αντίτυπα, από τα οποία τα 59.462 πωλήθηκαν στη Γερμανία.
Τεχνικά χαρακτηριστικά.
Tigra 1.4i 16V
Κινητήρας: 1.389 κ.ε. 
Μέγιστη ταχύτητα: 190 km/h 
Επιτάχυνση 0 - 100 km/h: 11,5 sec 
Κατανάλωση (lt / 100 km)
με 90 km/h 5,0
με 120 km/h 6,6
σε κύκλο πόλης 8,7
Tigra 1.6i 16V 
Κινητήρας: 1.598 κ.ε.
Μέγιστη ταχύτητα: 203 km/h
Επιτάχυνση 0 - 100 km/h: 9,4 sec
Κατανάλωση (lt / 100 km)
με 90 km/h 5,1
με 120 km/h 6,6
σε κύκλο πόλης 8,7
Tigra B (Twin-Top).
Μετά από διακοπή 3 ετών, η Opel χρησιμοποίησε ξανά το όνομα Tigra το διάστημα 2004 - 2009, σε ένα μοντέλο με εντελώς διαφορετική διάταξη αμαξώματος. Το γνωστό ως Tigra B βασίστηκε στο Opel Corsa τρίτης γενιάς, αλλά ήταν 2-θέσιο σπορ κουπέ με μεταλλική αναδιπλούμενη οροφή, στο πρότυπο του Peugeot 206 CC, με αποτέλεσμα να αναφέρεται επίσημα και ως Tigra Twin-Top. Για πρώτη φορά αποκαλύφθηκε επίσημα στο Σαλόνι Αυτοκινήτου της Γενεύης τον Μάρτιο του 2004 και μπήκε στην παραγωγή τον Ιούνιο του 2004, ενώ οι πρώτες πωλήσεις ξεκίνησαν τον Οκτώβριο. Κατασκευαζόταν στο Cerizay της Γαλλίας, από τον γαλλικό βελτιωτικό οίκο Heuliez.
Αρχικά, προσφερόταν με δύο βενζινοκινητήρες: έναν 1.364 κυβικών εκατοστών (από την οικογένεια κινητήρων της General Motors που είναι επίσημα γνωστή ως Family 0) και έναν 1.796 κυβικών εκατοστών (από την κορυφαία έκδοση Corsa GSi), ισχύος 90 και 125 ίππων αντίστοιχα. Σύντομα όμως, το 2005, προστέθηκε και μια οικονομικότερη έκδοση τουρμποντίζελ με τον κινητήρα 1.248 cm³ της Fiat, τον γνωστό ως MultiJet, ισχύος 70 ίππων στις 4.000 στροφές το λεπτό.
Ο τότε μητρικός (για την Opel από το 1929 έως τον Μάρτιο του 2017 και για την Vauxhall από το 1925 έως τον Μάρτιο του 2017) όμιλος της General Motors κυκλοφόρησε το Opel Tigra Twin-Top με το σήμα της Vauxhall στο Ηνωμένο Βασίλειο, ως Vauxhall Tigra Twin-Top, καθώς και με το σήμα της Holden στην Αυστραλία, ως Holden Tigra B. Ειδικότερα η αυστραλιανή εκδοχή του μοντέλου διατέθηκε με τον κωδικό XC series Holden Tigra και αποκλειστικά με τον κορυφαίο κινητήρα, δηλαδή των 1.8 λίτρων βενζίνης, ενώ φυσικά ήταν δεξιοτίμονη, όπως βέβαια και αυτή της Vauxhall.
Επειδή το σαλόνι του Tigra B ήταν αυστηρά 2-θέσιο, σε αντίθεση με το σαλόνι διάταξης 2+2 του Tigra Α, ο χώρος αποσκευών του Tigra B είχε αυξηθεί λίγο ως προς τον αντίστοιχο του Tigra Α και είχε όγκο στα 250 λίτρα, αν και μπορούσε να φτάσει τα 440 λίτρα με αναδίπλωση των καθίσματος του συνοδηγού.
Η δεύτερη γενιά του Tigra διατηρήθηκε στην παραγωγή έως τον Μάιο του 2009 και μετά διακόπηκε οριστικά, λόγω τεράστιας πτώσης της ζήτησης σε όλες τις αγορές όπου διατέθηκε, με τη συνολική παραγωγή της να φτάνει τα 90.874 αντίτυπα. Ειδικότερα στη Γερμανία, πωλήθηκαν 35.645 Opel Tigra Twin-Top από το 2004 έως το 2010, με το μέγιστο ετήσιο νούμερο να καταγράφεται το 2005, δηλαδή το πρώτο πλήρες έτος που διατέθηκε στην αγορά, όταν και έφτασε τα 13.263 αντίτυπα, ενώ στη συνέχεια οι πωλήσεις κατέρρευσαν σε ελάχιστες χιλιάδες αντίτυπα ετησίως.

</doc>
<doc id="59603" url="https://el.wikipedia.org/wiki?curid=59603" title="Μήτσος Μανωλόπουλος">
Μήτσος Μανωλόπουλος

Ο Μήτσος Μανωλόπουλος ήταν μεγάλος Έλληνας καραγκιοζοπαίχτης. Το πραγματικό του όνομα ήταν "Δημήτρης Νταλιάνης" και είχε γεννηθεί στην Αμαλιάδα το 1885. Ο πατέρας του ήταν επίσης καραγκιοζοπαίχτης γνωστός σαν "Γερο Μώρος". Ήταν βοηθός και μαθητής του Μίμαρου και εισήγαγε πολλές καινοτομίες στον Καραγκιόζη. Πήγε στην Αίγυπτο και έφερε δέρμα καμήλας και κατασκεύασε με αυτό φιγούρες, ο πρώτος που έφτιαξε φιγούρες από δέρμα. Ήταν αυτός που σκέφτηκε και έφτιαξε τα "κολλητήρια". Άρχικά έμενε στην Πάτρα και είχε δικό του ιδιόκτητο θέατρο σκιών. Αργότερα πήγε στην Αθήνα και έπαιζε εκεί σε δικό του πάλι θέατρο σκιών. Απεβίωσε το 1957.

</doc>
<doc id="59605" url="https://el.wikipedia.org/wiki?curid=59605" title="Ντίνος Θεοδωρόπουλος">
Ντίνος Θεοδωρόπουλος

Ο Ντίνος Θεοδωρόπουλος (1890 - 1975) ήταν μεγάλος Έλληνας καραγκιοζοπαίχτης.
Βιογραφικά στοιχεία.
Το πραγματικό του όνομα ήταν Κωνσταντίνος Καλογεράς και γεννήθηκε στην Αγγελώνα της Μάνης το 1890. Σε νεαρή ηλικία μετανάστευσε στην Αμερική. Γυρίζοντας στην Ελλάδα αρχικά εγκαταστάθηκε στην Αθήνα και άρχισε να παίζει καραγκιόζη. Αργότερα εγκαταστάθηκε στην Πάτρα. Εισήγαγε πολλές καινοτομίες στο θέατρο σκιών όπως, οι έγχρωμες και διάφανες φιγούρες από ζελατίνα. Πρόσθεσε και δεύτερο πανί στην σκηνή και κατασκεύαζε φανταχτερά σκηνικά. Εισήγαγε το μικρόφωνο και την μουσική από φωνογράφο, κι επίσης ήταν ο πρώτος που διαφήμιζε τις παραστάσεις του με φειβολάν τα οποία μία φορά τα είχε πετάξει από αεροπλάνο. Οι νεωτερισμοί του είχαν τόση μεγάλη επιτυχία που έπαιζε σε θέατρο με 800 καθίσματα ("Αχίλλειο"). Έγραφε ο ίδιος τα τραγούδια αλλά και τα σενάρια των παραστάσεών του και πολλά παίζονται ακόμα και σήμερα. Πέθανε στην Πάτρα σε μεγάλη ηλικία.
Παραστάσεις.
Παραστάσεις του είναι μεταξύ άλλων οι εξής: 
Μαθητές.
Κοντά στον Ντίνο Θεοδωρόπουλο έμαθαν την τέχνη του Καραγκιόζη αρκετοί αξιόλογοι καραγκιοζοπαίκτες, μεταξύ των οποίων οι εξής:

</doc>
<doc id="59608" url="https://el.wikipedia.org/wiki?curid=59608" title="Τόμας Φόρστνερ">
Τόμας Φόρστνερ

Ο Τόμας Φόρστνερ ("Thomas Forstner", 3 Δεκεμβρίου 1969) είναι Αυστριακός τραγουδιστής, ο οποίος εκπρόσωπε τη χώρα του σε δύο διαγωνισμούς τραγουδιού της Γιουροβίζιον: Το 1989, με το τραγούδι "Nur ein Lied" όπου ήρθε 5ος και το 1991, με το τραγούδι "Venedig im Regen" όπου ήρθε 22ος (και μάλιστα με 0 βαθμούς).

</doc>
<doc id="59610" url="https://el.wikipedia.org/wiki?curid=59610" title="Λίντα Λεπόμ">
Λίντα Λεπόμ

Η Λίντα Λεπόμ ("Linda Lepomme", 16 Μαρτίου 1955) είναι Βελγίδα ηθοποιός και τραγουδίστρια η οποία εκπροσώπησε τη χώρα της στην Eurovision το 1985 με το τραγούδι Laat me nu gaan όπου ήρθε 19η με 7 πόντους.

</doc>
<doc id="59613" url="https://el.wikipedia.org/wiki?curid=59613" title="Γιάννα Αγγελοπούλου Δασκαλάκη">
Γιάννα Αγγελοπούλου Δασκαλάκη



</doc>
<doc id="59614" url="https://el.wikipedia.org/wiki?curid=59614" title="Παγκόσμιο πρωτάθλημα καλλιτεχνικής παγοδρομίας">
Παγκόσμιο πρωτάθλημα καλλιτεχνικής παγοδρομίας

Το Παγκόσμιο Πρωτάθλημα Καλλιτεχνικού Πατινάζ αποτελεί τη σημαντικότερη διεθνή διοργάνωση του καλλιτεχνικού πατινάζ. Διεξάγεται κάθε χρόνο σε 4 κατηγορίες: ανδρών, γυναικών, ζευγαριών και χορού στον πάγο.
Οι κάτοχοι των μεταλλίων.
Άνδρες.
Περισσότεροι τίτλοι
Γυναίκες.
Περισσότεροι τίτλοι
Ζευγάρια.
Περισσότεροι τίτλοι
Χορός στον Πάγο.
Περισσότεροι τίτλοι

</doc>
<doc id="59615" url="https://el.wikipedia.org/wiki?curid=59615" title="Ελληνικές βουλευτικές εκλογές 1933">
Ελληνικές βουλευτικές εκλογές 1933

Οι εκλογές της 5ης Μαρτίου 1933 διενεργήθησαν από την Κυβέρνηση του Ελευθέριου Βενιζέλου (είχε αναλάβει προ 1,5 μηνός μετά την πτώση της Κυβέρνησης Παναγή Τσαλδάρη), εφαρμόζοντας το πλειοψηφικό σύστημα με στενή περιφέρεια (98 περιφέρειες).
Γενικά.
Στο μεταξύ ήδη οι εκλογές του Σεπτεμβρίου του 1932 είχαν δείξει ότι τα πολιτικά πράγματα στην Ελλάδα είχαν αλλάξει. Έτσι στις εκλογές αυτές διαφάνηκε ότι ο Βενιζελισμός είχε πλέον παρακμάσει. Έναντι του Βενιζέλου αντιτασσόταν μια συμπαγής αντιβενιζελική παράταξη των Π. Τσαλδάρη, Ι. Μεταξά, οι Μερκουραίοι, οι Ράλληδες Πέτρος και Ιωάννης Ράλλης, κ.ά. Ακόμα και ο Γ. Κονδύλης και Α. Χατζηκυριάκος ήταν μαζί της. 
Την παραμονή των εκλογών πλήθη υποστηρικτών στον Πειραιά αποθέωσαν τον Π. Τσαλδάρη. Την ίδια περίοδο οργίαζε η φημολογία ότι ο Βενιζέλος δεν θα παρέδιδε την εξουσία και ότι θα χυνόταν αίμα και θα γίνονταν νοθείες.
Ημέρα εκλογών.
Κάτω από αυτές τις συνθήκες η ημέρα των εκλογών 5 Μαρτίου βρήκε την Αθήνα στρατοκρατούμενη. Συγκεκριμένα το Α΄ Σώμα Στρατού είχε απαγορεύσει το άνοιγμα καταστημάτων. Κίνηση παντός οχήματος, μοτοσυκλέτας, τραμ, κάρου, κ.λπ. είχαν απαγορευτεί Τα πάντα είχαν νεκρωθεί. Ένοπλες ομάδες στρατιωτών κινούμενες με στρατιωτικά οχήματα περιπολούσαν τους κεντρικούς δρόμους και πλατείες. Στο τότε Υπουργείο των Ναυτικών (στη πλατεία Κλαυθμώνος) οπλισμένο άγημα κάλυπτε το χώρο, στο δε Υπουργείο των Στρατιωτικών, (στη συμβολή Ακαδημίας - Β. Σοφίας, εκεί που σήμερα είναι το μεγάλο κτίριο του ΥΠ.ΕΞ) τον χώρο κάλυπταν ολόκληροι λόχοι. Ο κόσμος εν τούτοις έφθανε στις κάλπες με φανατισμό, αν και σε κάποια τμήματα σημειώθηκαν συμπλοκές και πυροβολισμοί. 
Τα αποτελέσματα άρχισαν αν γίνονται γνωστά από το βράδυ και ήταν ήττα για τον βενιζελισμό. Ο κόσμος που από το εσπέρας είχε κατακλύσει τις εφημερίδες, περί τις 2 η ώρα μετά τα μεσάνυχτα όταν πείσθηκε ότι η λαϊκή ετυμηγορία είχε ανατρέψει το βενιζελικό συγκρότημα ξεκίνησε κατά ομάδες και έσμιξε σε μια τεράστια αυθόρμητη πορεία στους δρόμους της Αθήνας με συνθήματα: «Χριστός Ανέστη», «Κάτω οι κλέφτες», «Ανάσταση» κ.λπ.
Την εποχή εκείνη δεν είχε ξεκινήσει ακόμα η λειτουργία ραδιοφωνικών σταθμών. Τα αποτελέσματα των εκλογών διανέμονταν αργά αργά με επίσημα σημειώματα στις εφημερίδες απ΄ όπου και γίνονταν η δημοσιοποίησή τους. Τα δε τηλέφωνα της υπαίθρου ήταν μαγνητικά και η μετάδοση των αποτελεσμάτων ήταν ιδιαίτερα αργή.
Τελικά στις εκλογές αυτές ο "Εθνικός Συνασπισμός" των Βενιζέλου, Μυλωνά, Καφαντάρη, Παπαναστασίου πήρε 46,32 % και 110 έδρες ενώ η "Ηνωμένη Αντιπολίτευση" των Τσαλδάρη, Κονδύλη, Μεταξά πήρε 46,19% και 136 έδρες. Δύο έδρες και 2,01% πήρε το "Αγροτικό κόμμα Ελλάδος" του Σοφιανόπουλου το οποίο κατέβηκε στις εκλογές σαν Αγροτικοί Συμπράξοντες και οι διαφωνούντες του κόμματος σαν Αγροτικό Κόμμα.
Επόμενη ημέρα.
Την επομένη των εκλογών στις 6 Μαρτίου, εκδηλώθηκε στρατιωτικό κίνημα με πρωταγωνιστή τον Νικόλαο Πλαστήρα, που είχε σκοπό να εμποδίσει το Λαϊκό Κόμμα να σχηματίσει κυβέρνηση. Το κίνημα αυτό, το οποίο δε φαίνεται να προσπάθησε σοβαρά να το αποτρέψει ο Ελ. Βενιζέλος, απέτυχε και κατάφερε σοβαρότατο πλήγμα κατά της βενιζελικής παράταξης, της συνταγματικής νομιμότητας, του κοινοβουλευτικού θεσμού και της αβασίλευτης δημοκρατίας, για τη σωτηρία της οποίας επιχειρήθηκε. Μετά την αποτυχία του κινήματος, ο Πλαστήρας κατάφερε να διαφύγει στο εξωτερικό. 
Η Νέα Κυβέρνηση.
Στις 6 Μαρτίου διορίστηκε μεταβατική κυβέρνηση από τον Αλέξανδρο Οθωναίο και στις 10 Μαρτίου 1933 ορκίζεται Πρωθυπουργός ο Παναγής Τσαλδάρης, Κυβέρνηση Παναγή Τσαλδάρη 1933. Τρεις μήνες αργότερα, στις 6 Ιουνίου επιχειρήθηκε δολοφονική απόπειρα εναντίον του Βενιζέλου στη λεωφόρο Κηφισίας.
Επαναληπτικές εκλογές.
Σε 4 περιπτώσεις χρειάστηκε να γίνουν επαναληπτικές εκλογές. Ειδικότερα, στη Θεσσαλονίκη οι εκλογές για την ανάδειξη των 18 βουλευτών ακυρώθηκαν με απόφαση του Εκλογοδικείου και επανελήφθησαν, προκειμένου να συγχωνευτεί στην εκλογική περιφέρεια και ο εκλογικός σύλλογος των Ισραηλιτών. Στη Ροδόπη μετά την παραίτηση του Μπακάλμπαση έγινε επαναληπτική εκλογή και την έδρα κέρδισε ο Αλέξανδρος Παπαναστασίου. Τέλος, οι θάνατοι του Ιωάννη Τζίβα στην εκλογική περιφέρεια Παρνασσίδας και του Νικολάου Σταυρίδη σε εκείνη των Σερρών είχαν ως αποτέλεσμα να διεξαχθούν αναπληρωματικές εκλογές για την πλήρωση των κενών εδρών. 

</doc>
<doc id="59617" url="https://el.wikipedia.org/wiki?curid=59617" title="Ελληνικές Βουλευτικές εκλογές 1933">
Ελληνικές Βουλευτικές εκλογές 1933



</doc>
<doc id="59693" url="https://el.wikipedia.org/wiki?curid=59693" title="Marie Gabriel August de Choiseul Gouffier">
Marie Gabriel August de Choiseul Gouffier



</doc>
<doc id="59706" url="https://el.wikipedia.org/wiki?curid=59706" title="Αθερίνα">
Αθερίνα

Η αθερίνα είναι μικρό ψάρι μήκους 8 – 15 εκατοστά και μοιάζει πολύ με τη μαρίδα. Λέγεται και «σουβλίτης». Το επίσημο όνομά της είναι "Αθερίνα η εψητός" (Atherina hepsetus) και ανήκει στην οικογένεια αθερινίδες (atherinidae). 
Περιγραφή.
Το χρώμα της είναι γκριζοπράσινο, λίγο ασημί με μια μαύρη ταινία στα πλευρά που εκτείνεται από το κεφάλι μέχρι την ουρά. Το σώμα της στρογγυλεύει από το κεφάλι και μετά. Έχει μάτια σχετικά μεγάλα και ρύγχος μυτερό, εξ ου και το όνομα σουβλίτης. Τα λέπια της είναι μικρά και στρογγυλά με μαύρα στίγματα. Τα θωρακικά πτερύγια είναι κοντά και πίσω από τα βράγχια, ενώ τα δύο ραχιαία πτερύγια είναι σε αρκετή απόσταση μεταξύ τους. 
Είναι ψάρι του αφρού (αφρόψαρο), ζει και μετακινείται κοπαδιαστά και τροφή του είναι περισσότερο πλαγκτόν. Κατά τον Μάρτιο πλησιάζει τις ακτές όπου και αποθέτει τ΄ αυγά του που μένουν κολλημένα σε πέτρες και σε φύκια. 
Αθερίνες υπάρχουν άφθονες στα ελληνικά νερά, το κρέας τους είναι πολύ νόστιμο (ειδικά όταν είναι αυγομένες). 
Παραλλαγή της είναι η κάπως μεγαλύτερη, λεγόμενη "κεφαλάς" (atherina boyeri) μήκους μέχρι 18 εκατοστά με ρύγχος στρογγυλό.
Αλιεία.
Οι μεγάλες αθερίνες ψαρεύονται με δίκτυα της τράτας και οι μικρές κυρίως με τον αθερινολόγο ή μπέντουλα για να χρησιμοποιηθούν και ως δολώματα.

</doc>
<doc id="59707" url="https://el.wikipedia.org/wiki?curid=59707" title="Σουβλίτης">
Σουβλίτης



</doc>
<doc id="59709" url="https://el.wikipedia.org/wiki?curid=59709" title="Γαύρος">
Γαύρος

Ο γαύρος (επιστημονική ονομασία: "Engraulis encrasicolus", "Εγγραυλίς η εγκρασίχολος") είναι ψάρι που ανήκει στην οικογένεια των Εγγραυλίδων (Engraulidae). Γνωστό ήδη από την αρχαιότητα, οι αρχαίοι Έλληνες το αποκαλούσαν , ενώ στη σύγχρονη εποχή έχει επίσης τις ονομασίες αντζούγια ή χαψί ().
Περιγραφή.
Το μήκος του γαύρου φθάνει μέχρι τα 20 εκατοστά. Η ράχη και τα πλευρά του είναι πρασινογάλαζα, ενώ η κοιλιά του είναι λευκή προς το ασημί και γυαλιστερή. Το σώμα του είναι στενόμακρο, το ρύγχος του μακρύ και το πάνω σαγόνι του εξέχει μακρύτερο. Το στόμα του φθάνει μέχρι πίσω από τα μάτια, φέροντας μικρά και μυτερά δόντια. Φέρει ένα ραχιαίο πτερύγιο, ένα θωρακικό χαμηλά, το κοιλιακό αντικριστά του ραχιαίου, ένα μικρό τριγωνικό εδρικό καθώς και διχαλωτή ουρά. Ομοιάζει με τη σαρδέλα.
Ζει σε ζεστές περιοχές, κατά κοπάδια και περισσότερο στον αφρό ειδικά την Άνοιξη και το Καλοκαίρι. Το Χειμώνα αντίθετα παραμένει στο βυθό σε βάθος 100-200 μέτρα, εξ ου και η αλιεία τους την περίοδο αυτή είναι περιορισμένη. Τρέφεται με μικροσκοπικά μαλακόστρακα και το γόνο άλλων ψαριών. Όταν ζεστάνει ο καιρός πλησιάζει τις ακτές για ν΄ αφήσει τ΄ αυγά του, που επιπλέουν μαζί με το πλαγκτόν. 
Στις ελληνικές θάλασσες υπάρχουν άφθονοι που ψαρεύονται από τα τέλη Αυγούστου και μετά, όταν δουλεύουν οι τράτες καθώς και με τα γρι-γρί, οπότε η τιμή τους κατά κιλό είναι πολύ χαμηλή. Το κρέας τους είναι πολύ νόστιμο, ειδικά αν πριν το μαγείρεμα αφαιρεθεί το κεφάλι, επειδή πικρίζει αρκετά. Αλιεύονται επίσης και για δόλωμα μεγαλύτερων ψαριών.
Στο εμπόριο φέρονται είτε ως νωποί, είτε ως παστωμένοι καλούμενοι αντζούγιες, ή και επεξεργασμένοι ακέφαλοι σε φέτες, σε κατάψυξη, ή σε κονσέρβες.
Στατιστική.
Η αλιεία του γαύρου στις ελληνικές θάλασσες, από στατιστική άποψη, παρακολουθείται. Συγκεκριμένα το 2001 αλιεύθηκαν 10.770 τόνοι, το 2002 9.975 τόνοι και το 2003 13.780 τόνοι. Οι γαύροι αποτελούν το 1/10 του συνόλου των ετησίων αλιευμάτων των ελληνικών θαλασσών και έρχονται σε ποσότητα αλιεύματος δεύτεροι μετά από τις σαρδέλες. 
Εκφράσεις.
Η ονομασία που χρησιμοποιείται ευρύτατα από τους αντιπάλους της ελληνικής πειραϊκής ομάδας Ολυμπιακός με ειρωνικό χαρακτήρα, ενώ αντίθετα για τους ίδιους τους οπαδούς και φιλάθλους της ο χαρακτηρισμός δεν προέρχεται από το ψάρι αλλά από το "γαυριάς ή γαύρος" που ονομάζεται αφενός το άλογο που είναι έτοιμο για αγώνα αλλά και για πρόσωπα που υπερηφανεύονται και κορδώνονται ιδιαίτερα για μαγκιά και ερωτοτροπίες. "Γίνονται κι οι γέροι γαύροι" (Καρυωτάκης). Στα αρχαία ελληνικά το επίθετο ο/η γαύρος, το γαύρον σημαίνει ο επαιρόμενος, ο ανδρείος, ο αγέρωχος.

</doc>
<doc id="59710" url="https://el.wikipedia.org/wiki?curid=59710" title="Αντζούγια">
Αντζούγια



</doc>
<doc id="59716" url="https://el.wikipedia.org/wiki?curid=59716" title="Γαλέος">
Γαλέος

Ο Γαλέος (επιστημονική ονομασία "Galeorhinus galeus", «Γαλεόρρινος ο γαλέος» ) είναι καρχαρίας που ανήκει στην οικογένεια Τριακίδες (triakidae). Παρόλα αυτά, την ονομασία γαλέος φέρουν και άλλα είδη καρχαριών. Η ονομασία γαλέος χρησιμοποιείται γενικά στην Ελλάδα για να περιγράψει το κρέας που προέρχεται γενικά από αλιευμένους καρχαρίες και όχι μόνο από το συγκεκριμένο είδος.
Το μήκος του φθάνει τα 1-2 μέτρα. Η ράχη του έχει χρώμα ανοικτό γκριζωπό ενώ τα πλευρά του λίγο ροδίζουν και η κοιλιά του είναι άσπρη. Το ρύγχος του είναι πεπλατυσμένο και μυτερό και το στόμα του βρίσκεται στη κάτω πλευρά, όπως σε όλα τα σκυλόψαρα με δόντια μυτερά, τριγωνικά και σε σειρές. Το πρώτο ραχιαίο πτερύγιο είναι 2 ή και 3 φορές μεγαλύτερο απ΄ το δεύτερο πτερύγιο της ουράς του .
Ζει στο βυθό κοντά στις στεριές και τροφή του είναι μικρά ψάρια και μαλάκια. Γεννά μικρά ζωντανά, είναι δηλαδή ζωοτόκος. Το κρέας του είναι ασπροκόκκινο και σφιχτό. 
Αλιεία.
Στο Αιγαίο υπάρχουν πολλοί που ψαρεύονται με χοντρά παραγάδια και δίκτυα. Το κρέας του γδαρμένο είναι άσπρο και αρκετά νόστιμο. Η αλιεία του γαλέου στις ελληνικές θάλασσες, από στατιστική άποψη, παρακολουθείται. Συγκεκριμένα το 2001 αλιεύθηκαν 372 τόνοι, το 2002 411,8 τόνοι και το 2003 303 τόνοι.

</doc>
<doc id="59717" url="https://el.wikipedia.org/wiki?curid=59717" title="Ελληνικές βουλευτικές εκλογές 1923">
Ελληνικές βουλευτικές εκλογές 1923

Η Επαναστατική κυβέρνηση των Πλαστήρα - Γονατά θα προκηρύξει εκλογές στις 16 Δεκεμβρίου 1923 για την ανάδειξη της Δ΄ Συντακτικής Εθνοσυνέλευσης η οποία και θα αποφασίσει για το πολίτευμα της Ελλάδας. Οι εκλογές αυτές πραγματοποιήθηκαν με ψηφοδέλτιο και με σφαιρίδιο. Η Συντακτική Συνέλευση συνέρχεται στις 2 Ιανουαρίου 1924 και στις 4 Ιανουαρίου ο Ελευθέριος Βενιζέλος σχηματίζει κυβέρνηση. Στις 6 Φεβρουαρίου ο Βενιζέλος παραιτείται και τη θέση του παίρνει ο Γεώργιος Καφαντάρης. Στις 24 Μαρτίου 1924 ανακηρύσσεται νέα κυβέρνηση υπό τον Αλέξανδρο Παπαναστασίου.
Οι εκλογές αυτές υπήρξαν μονόπλευρες επειδή ο κύριος σχηματισμός των αντιβενιζελικών η "Ηνωμένη Αντιπολίτευσις" (Λαϊκό κόμμα και σύμμαχοι) επέλεξε την αποχή δεκαπέντε ημέρες πριν η διενέργειά τους.
Παρατηρήσεις.
Τα μέσα ψηφοφορίας (σφαιρίδιο και χειρόγραφα ψηφοδέλτια) και η ύπαρξη κοινών συνδυασμών αποκλείουν τον υπολογισμό της εκλογικής δύναμης σε ψήφους ή ποσοστά των διαφορών, βενιζελογενών κυρίως,πολιτικών μορφωμάτων που συμμετείχαν

</doc>
<doc id="59718" url="https://el.wikipedia.org/wiki?curid=59718" title="Δροσίτης">
Δροσίτης



</doc>
<doc id="59720" url="https://el.wikipedia.org/wiki?curid=59720" title="Ελληνικό δημοψήφισμα του 1924">
Ελληνικό δημοψήφισμα του 1924

Το δημοψήφισμα του 1924 έγινε στις 13 Απριλίου από τη Δ΄ Συντακτική Εθνοσυνέλευση που είχε συγκροτηθεί στις 2 Ιανουαρίου 1924. Η Μοναρχία καταργήθηκε στις 25 Μαρτίου 1924 και, στις 29 του μηνός, προκηρύχθηκε δημοψήφισμα (ΦΕΚ Α΄ 70) για την επικύρωση της απόφασης.
Στις 25 Μαρτίου 1924, η Δ΄ Συντακτική Εθνοσυνέλευση εξέδωσε το ακόλουθο ψήφισμα:
Στις 13 Απριλίου 1924, με τη λαϊκή ψήφο εγκρίθηκε το παραπάνω ψήφισμα. Μία μερίδα των βασιλοφρόνων, με επικεφαλή τον Π. Τσαλδάρη, αρνήθηκε την εγκυρότητα του αποτελέσματος και δεν αναγνώρισε το νέο πολίτευμα, γιατί, όπως ισχυριζόταν, είχαν γίνει νοθείες. Το αναγνώρισε, όμως, ο Ιωάννης Μεταξάς και δήλωσε ότι θα πολιτευθεί μέσα στα πλαίσια αυτού με το κόμμα του, των Ελευθεροφρόνων, γεγονός που επέτεινε τη διάσπαση της φιλομοναρχικής μερίδας.
Το αποτέλεσμα του δημοψηφίσματος το δέχτηκε και ο Ελευθέριος Βενιζέλος από το εξωτερικό. Ο Βενιζέλος είχε αναλάβει πρωθυπουργός για ένα μικρό διάστημα στις αρχές του 1924 (11 Ιανουαρίου 1924 - 6 Φεβρουαρίου 1924), δε μπόρεσε, όμως, να συγκρατήσει το ρεύμα υπέρ της αλλαγής του πολιτεύματος και εγκατέλειψε τη χώρα.
Γενικά, ο λαός είχε κουραστεί από τη χρόνια πολιτική ανωμαλία και ήταν διατεθειμένος να δοκιμάσει το νέο πολίτευμα, με την ευχή ότι θα εξασφάλιζε πολιτική σταθερότητα.
Το εκλογικό σώμα.
Δικαίωμα ψήφου είχαν οι "ντόπιοι", οι πρόσφυγες, οι μειονότητες και οι στρατιώτες. Οι πρόσφυγες υπόλογίζονταν σε 150.000, οι μουσουλμάνοι σε 50.000 και ο στρατός σε 100-140.000. Οι πρόσφυγες και ο στρατός θα ψήφιζαν υπέρ της Δημοκρατίας ενώ οι αποχωρήσαντες μουσουλμάνοι θεωρούνταν υποστηρικτές της βασιλείας. Έτσι πριν γίνει το Δημοψήφισμα η Δημοκρατία «βρισκόταν με ένα πλεονέκτημα 300-340.000 ψήφων».
Τα αποτελέσματα κατά περιοχές.
Σε Αθήνα και Πειραιά καταβλήθηκε προσπάθεια από το στρατό και την κυβέρνηση να ενισχυθεί ακόμα πιο πολύ η διαφορά υπέρ της Δημοκρατίας. Ο Γάλλος πρέσβης στην Αθήνα αναφέρει πως πρόσφυγες στην Αθήνα τέθηκαν υπό περιορισμό για κάποιες ώρες και τους έδωσαν αποκλειστικά ψηφοδέλτια υπέρ της δημοκρατίας.
Στη Λιβαδειά, Θήβα, Μέγαρα και στα χωριά της Αττικής ψήφισαν υπέρ της μοναρχίας. Η εκλογική συμπεριφορά εξηγείται από την κοινωνική δομή, το χαμηλό μορφωτικό επίπεδο και την ανεπαρκή καμπάνια των Δημοκρατικών. Στη Μακεδονία και στη Θράκη η Δημοκρατία κέρδισε με διαφορά από τη Μοναρχία λόγω και των μέτρων αστυνόμευσης που έλαβαν οι τοπικές αρχές για την αποδυνάμωση της Βασιλικής προπαγάνδας ενώ στη Θεσσαλία στα πιο μεγάλα αστικά κέντρα - Λάρισα, Τρίκαλα, Βόλος πλειοψήφησε η Δημοκρατία, ενώ στα χωριά ψηφίστηκε η Μοναρχία.
Γενικά όπου είχαν εγκατασταθεί πρόσφυγες - και ήταν κυρίως στα αστικά κέντρα, κι όχι στα χωριά - η Δημοκρατία ενισχύθηκε. 
Μια άλλη παράμετρος που καθόρισε την ψήφο του κόσμου ήταν και η αλλαγή του Ημερολογίου από Ιουλιανό σε Γρηγοριανό, από τους θεωρητικά "Δημοκρατικούς" στρατιωτικούς κατά το προηγούμενο έτος, βοήθησε τη μοναρχία να ενισχυθεί. Παπάδες και κληρικοί γύριζαν τα χωριά διακηρύσσοντας ότι η Δημοκρατία άλλαζε τη θρησκεία. Έτσι σε κάποια χωριά όπως στην Καλαμπάκα χωρικοί με εικόνες στα χέρια ψήφισαν υπέρ της μοναρχίας. Στην Πελοπόννησο και λόγω του βασιλικού παρελθόντος της περιοχής αλλά και λόγω της έντονης προπαγάνδας που άσκησαν οι φιλοβασιλικοί: έτσι μεταξύ άλλων επικαλέστηκαν την αλλαγή ημερολογίου, ήταν η εμμονή του κλήρου, το χαμηλό μορφωτικό επίπεδο του λαού, και πως η Δημοκρατία θα έφερνε ανατίμηση του νομίσματος και οι τιμές της σταφίδας θα έπεφταν.
Την 1η Μαΐου ορκίστηκε πρώτος Πρόεδρος της Δημοκρατίας ο Παύλος Κουντουριώτης.
Η αμφισβήτηση του αποτελέσματος του δημοψηφίσματος από τους βασιλόφρονες.
Μερίδα των βασιλοφρόνων αμφισβήτησε το αποτέλεσμα και συσπειρώθηκε γύρω από τον Παναγή Τσαλδάρη. Ο Ιωάννης Μεταξάς δήλωσε πως αν και ακόμα ήταν νοθευμένα τα ψηφοδέλτια του "Ναι" δε νοθεύθηκαν τα "Όχι". Όμως τα ψηφοδέλτια του "Όχι" ήταν αυτά που καταμετρήθηκαν και ήταν λίγα.
Η υποδοχή του αποτελέσματος του δημοψηφίσματος από τις δυτικές χώρες.
Η Ιταλία του Μπενίτο Μουσολίνι ήταν ή πρώτη ξένη δύναμη η οποία επιδοκίμασε το αποτέλεσμα του δημοψηφίσματος αλλά προσδοκούσε μέσω της πολιτειακής μεταβολής τη ρήξη μεταξύ Ελλάδος και Γιουγκοσλαβίας, αλλά και Μεγάλης Βρετανίας. Επίσης, η ήττα των Συντηρητικών στη Μεγάλη Βρετανία και η νίκη του "Καρτέλ ντε Γκως" στη Γαλλία δημιουργούσε κλίμα ευνοϊκό υπέρ της δημοκρατίας στην Ελλάδα κάτι που εμπράκτως εκδηλωνόταν με την εντός σύντομου χρονικού διαστήματος έγκριση του προσφυγικού δανείου προς την Ελλάδα.

</doc>
<doc id="59721" url="https://el.wikipedia.org/wiki?curid=59721" title="Ελληνικές βουλευτικές εκλογές Μαΐου 1915">
Ελληνικές βουλευτικές εκλογές Μαΐου 1915

Οι εκλογές της Δευτέρας 31 Μαΐου 1915 πραγματοποιήθηκαν από την (διορισμένη από τον Βασιλιά Κωνσταντίνο) υπηρεσιακή κυβέρνηση του Δημητρίου Γούναρη και αρχηγού του πρωτοεμφανιζόμενου «Κόμματος των Εθνικοφρόνων», τις οποίες κέρδισε το «Κόμμα των Φιλελευθέρων» του Βενιζέλου με ευρεία πλειοψηφία, και ενώ το διακύβευμά τους, εν είδει δημοψηφίσματος, ήταν η συμπαράταξη της χώρας με τις δυνάμεις της Τριπλής Αντάντ στον Α' Παγκόσμιο Πόλεμο, σε αντίθεση με τη "διαρκή ειρήνη" του Βασιλιά, που εξυπηρετούσε τις Κεντρικές Δυνάμεις. Οι εκλογές προέκυψαν πρόωρα από την παραίτηση του Βενιζέλου λόγω της άρνησης του Βασιλιά να αποσταλεί ελληνικό άγημα στην ανταντική εκστρατεία της Καλλίπολης (Δαρδανέλια), μεσούντος του Α' Παγκοσμίου Πολέμου´, γεγονός που σηματοδότησε την έναρξη του Εθνικού Διχασμού.
Παρά την ξεκάθαρη νίκη του Ελευθερίου Βενιζέλου, ο σχηματισμός της κυβέρνησής του θα καθυστερήσει, επισήμως, από το Βασιλιά Κωνσταντίνο λόγω ασθένειας του, και θα πραγματοποιηθεί τελικά στις 10 Αυγούστου του 1915, παρατείνοντας έτσι τη στρατηγική του, της "διαρκούς ειρήνης".
Ωστόσο η νέα κυβέρνηση Βενιζέλου δεν θα μακροημερεύσει. Η εμπλοκή του Πρωθυπουργού Βενιζέλου στην απόβαση αγγλο-γαλλικών στρατευμάτων της Αντάντ στη Θεσσαλονίκη για βοήθεια της Σερβίας (παρότι η χώρα επίσημα ήταν ακόμα ουδέτερη), και το 2ο βέτο του Βασιλιά Κωνσταντίνου στη μερική επιστράτευση για τη βοήθεια της συμμάχου αυτής χώρας (παρότι η κυβέρνηση είχε μόλις λάβει ψήφο εμπιστοσύνης από την Βουλή για αυτο), θα οδηγήσει τον βασιλιά να τον αποπέμψει. Αργότερα ο Βασιλιάς θα διαλύσει και τη βουλή, αφού η «λύση Ζαΐμη» δεν έγινε αποδεχτή από τη βενιζελική πλειοψηφία της, και διόρισε Πρωθυπουργό τον Στέφανο Σκουλούδη, προκηρύσσοντας νέες εκλογές για τις 6 Δεκεμβρίου 1915, στις οποίες δεν συμμετείχε το «Κόμμα των Φιλελευθέρων», ως διαμαρτυρία για τις παραπάνω συνταγματικές παραβιάσεις, και τις οπόιες κέρδισε το «Κόμμα Εθνικοφρόνων», εντείνοντας έτσι τον Εθνικό Διχασμό.

</doc>
<doc id="59733" url="https://el.wikipedia.org/wiki?curid=59733" title="Μαρτινίκη">
Μαρτινίκη



</doc>
<doc id="59738" url="https://el.wikipedia.org/wiki?curid=59738" title="Θεσπρωτικό Πρέβεζας">
Θεσπρωτικό Πρέβεζας

Το Θεσπρωτικό είναι πεδινό χωριό (Τοπική Κοινότητα Θεσπρωτικού - Δημοτική Ενότητα Θεσπρωτικού), και ανήκει στον δήμο Ζηρού της Περιφερειακής Ενότητας Πρέβεζας σε υψόμετρο 56 μέτρων με πληθυσμό μονίμων κατοίκων 1.363 - σύμφωνα με την απογραφή του 2011.
Γεωγραφία.
Το Θεσπρωτικό βρίσκεται ανάμεσα στα Θεσπρωτικά όρη και την οροσειρά της Ζαρκορράχης. Απέχει 19 χλμ. ΒΔ. από τη Φιλιππιάδα και 42 χλμ. Β. από την Πρέβεζα. Είναι κτισμένη στην κοιλάδα της Κάτω Λάκκας Σουλίου ανάμεσα σε ελιές και οι κάτοικοί της ασχολούνται κυρίως με τη γεωργία και κτηνοτροφία. Θεωρείται πρωτεύουσα της περιοχής Λάκκας του νομού Πρέβεζας (ή Λάκκα Λελόβου), η οποία είναι μια όμορφη κοιλάδα που περιλαμβάνει τα χωριά Κρανιά, Τύρια, Ριζοβούνι (Ποδογόρα), Γαλατά (Μπουλιμέτι), Ζερβό, Παπαδάτες, Μελιανά, Άσσο (Νάσαρι), Νικολίτσι, Ελιά (Ντάρα), Πλατάνια. Παραδοσιακά στη Λάκκα Λελόβου υπάγονταν και τα χωριά Στεφάνη (Καντζάς), στη νότια είσοδο της κοιλάδας, και Ρωμιά στα ανατολικά, όπως πιστοποιείται από τις κτηματικές ιδιοκτησίες τους. Η κοιλάδα σχηματίζεται μεταξύ των βουνών Θεσπρωτικά όρη (Μπαλντενέσι) στα δυτικά με υψόμετρο 1.250 μέτρα και Τσούκα Ποδογόρα-Ζαρκοράχη στα ανατολικά με υψόμετρο 1.270 μέτρα. Περιλαμβάνει επίσης τη λίμνη Μαυρή, η οποία αποξηράνθηκε περί το 1960.
Από το Θεσπρωτικό κατάγεται ο Οδυσσέας Μπέτσος (1930-2011), δάσκαλος και λαογράφος και ο Χάρης Πάτσης (1913-2010), εκδότης και παιδαγωγός.
Ονομασία - Ιστορία.
Η ονομασία τα Λέλοβα είναι πολύ παλιά με άγνωστη προέλευση. Πάντως στην κεντρική εκκλησία του χωριού Παναγία η Λαμποβίτισσα που χτίστηκε το 1794 επί Αλή Πασά Ιωαννίνων, υπάρχει επιγραφή σε κεραμικό με το έτος 1429 προερχόμενη από την προηγούμενη εκκλησία που κατεδαφίστηκε (μετόχι). Η εκκλησία αυτή, "το Γενέσιον της Θεοτόκου" ήταν και το βουλευτήριο των κατοίκων για τις υποθέσεις τους. Η τοπική παράδοση αναφέρεται σε συνοίκηση δύο μικρότερων χωριών από τα δύο άκρα του χωριού. Ως πιθανή αρχή της συνοίκησης των δύο ακραίων αρχαιότερων χωριών (απάνω και κάτω μαχαλάς σήμερα) μπορεί να θεωρηθεί η εποχή καταστροφής της πόλεως Λάμποβο στη Βόρειο Ήπειρο, από όπου προέρχεται και η πολιούχος εικόνα του χωριού. Το χώρο της σημερινής Παναγίας Λαμποβίτισας στο κέντρο του χωριού κατείχε η ομώνυμη μονή, μετόχι της φημισμένης σταυροπηγιακής μονής του Λαμπόβου.
Σε ολόκληρη τη Βαλκανική δεν υφίσταται χωριό με την ίδια ονομασία ("Λέλοβα" ή "Λέλοβο"). Μόνο στη Μακεδονία κοντά στο Κιλκίς βρίσκεται χωριό στο όρος Κρούσσια με την παλαιά ονομασία Λέλοβο (το), που έχει μετονομαστεί σε Άγιος Αντώνιος. Σε χάρτη του 1752 του στρατηγού του Ναπολέοντα P.,-G., de Vaudoncourt, στην θέση του Θεσπρωτικού σημειώνεται οικισμός με την ονομασία Λίνα.
Διοικητικά.
Ως Λέλοβα αναφέρεται επίσημα το 1919 στο ΦΕΚ 181Α-14/08/1919 να ορίζεται έδρα της ομώνυμης κοινότητας. Το 1927 με το ΦΕΚ 76Α-02/05/1927 μετονομάζεται σε Θεσπρωτικόν. Σύμφωνα με το Πρόγραμμα «Καλλικράτης» αποτελεί την τοπική κοινότητα Θεσπρωτικού που ανήκει στη δημοτική ενότητα Θεσπρωτικού του δήμου Ζηρού και σύμφωνα με την απογραφή 2011 έχει πληθυσμό 1.363 κατοίκους.

</doc>
<doc id="59739" url="https://el.wikipedia.org/wiki?curid=59739" title="Κρυπτογράφηση δημόσιου κλειδιού">
Κρυπτογράφηση δημόσιου κλειδιού

Η κρυπτογράφηση δημοσίου κλειδιού ("Public Key Cryptography") ή ασύμμετρου κλειδιού (Asymmetric Cryptography) επινοήθηκε στο τέλος της δεκαετίας του 1970 από τους Whitfield Diffie και Martin Hellman και παρέχει ένα εντελώς διαφορετικό μοντέλο διαχείρισης των κλειδιών κρυπτογράφησης από την προγενέστερη κρυπτογράφηση συμμετρικού κλειδιού. Η βασική ιδέα είναι ότι ο αποστολέας και ο παραλήπτης δεν μοιράζονται ένα κοινό μυστικό κλειδί όπως στην περίπτωση της κρυπτογράφησης συμμετρικού κλειδιού, αλλά διαθέτουν διαφορετικά κλειδιά για διαφορετικές λειτουργίες. 
Συγκεκριμένα κάθε χρήστης διαθέτει δύο κλειδιά κρυπτογράφησης: το ένα ονομάζεται ιδιωτικό κλειδί (private key) και το άλλο δημόσιο κλειδί (public key). Το ιδιωτικό κλειδί θα πρέπει ο κάθε χρήστης να το προφυλάσσει και να το κρατάει κρυφό, ενώ αντιθέτως το δημόσιο κλειδί μπορεί να το ανακοινώνει σε όλη τη διαδικτυακή κοινότητα ή σε συγκεκριμένους παραλήπτες. Υπάρχουν δε και ειδικοί εξυπηρετητές δημοσίων κλειδιών (public key servers) στους οποίους μπορεί κανείς να απευθυνθεί για να βρει το δημόσιο κλειδί του χρήστη που τον ενδιαφέρει ή να ανεβάσει το δικό του δημόσιο κλειδί για να είναι διαθέσιμο στο κοινό.
Τα δύο αυτά κλειδιά (ιδιωτικό και δημόσιο) έχουν μαθηματική σχέση μεταξύ τους. Εάν το ένα χρησιμοποιηθεί για την κρυπτογράφηση κάποιου μηνύματος, τότε το άλλο χρησιμοποιείται για την αποκρυπτογράφηση αυτού. Η επιτυχία αυτού του είδους κρυπτογραφικών αλγορίθμων βασίζεται στο γεγονός ότι η γνώση του δημόσιου κλειδιού κρυπτογράφησης δεν επιτρέπει με κανέναν τρόπο τον υπολογισμό του ιδιωτικού κλειδιού κρυπτογράφησης.
Η κρυπτογράφηση δημοσίου κλειδιού λύνει ένα σημαντικότατο πρόβλημα που υπήρχε στους κρυπτογραφικούς αλγόριθμους συμμετρικού κλειδιού. Συγκεκριμένα, οι κρυπτογραφικοί αλγόριθμοι συμμετρικού κλειδιού χρησιμοποιούν ένα κοινό μυστικό κλειδί, το οποίο το γνωρίζουν τόσο ο αποστολέας του κρυπτογραφημένου μηνύματος όσο και ο παραλήπτης. Αυτό το κοινό μυστικό κλειδί χρησιμοποιείται κατά τη διαδικασία κρυπτογράφησης και αποκρυπτογράφησης του μηνύματος. Προκύπτει όμως το εξής πρόβλημα: Εάν υποθέσουμε ότι το κανάλι επικοινωνίας δεν είναι ασφαλές, τότε πως γίνεται ο αποστολέας να στείλει το κλειδί κρυπτογράφησης στον παραλήπτη για να μπορέσει αυτός με τη σειρά του να αποκρυπτογραφήσει το μήνυμα; Αυτό το πρόβλημα είναι ιδιαίτερα έντονο στις σύγχρονες ψηφιακές επικοινωνίες όπου σε πολλές περιπτώσεις ο αποστολέας δεν γνωρίζει καν τον παραλήπτη και απέχει από αυτόν αρκετές χιλιάδες χιλιόμετρα. Οι κρυπτογραφικοί αλγόριθμοι δημοσίου κλειδιού λύνουν αυτό το πρόβλημα και ανοίγουν νέους δρόμους για εφαρμογές της κρυπτογράφησης (ηλεκτρονικά μηνύματα, διαδικτυακές αγορές κοκ).
Τρόπος Λειτουργίας.
Δημιουργία κλειδιών.
Η δημιουργία του δημόσιου και του ιδιωτικού κλειδιού γίνεται από ειδικές συναρτήσεις οι οποίες δέχονται ως είσοδο έναν μεγάλο τυχαίο αριθμό και στην έξοδο παράγουν το ζεύγος των κλειδιών. Είναι προφανές ότι όσο πιο τυχαίος είναι ο αριθμός που παρέχεται ως είσοδος στη γεννήτρια κλειδιών τόσο πιο ασφαλή είναι τα κλειδιά που παράγονται. Σε σύγχρονα προγράμματα κρυπτογράφησης ο τυχαίος αριθμός παράγεται ως εξής: Κατά τη διαδικασία κατασκευής των κλειδιών, το πρόγραμμα σταματάει για 5 λεπτά και καλεί τον χρήστη να συνεχίσει να εργάζεται με τον υπολογιστή. Στη συνέχεια για να παραγάγει τον τυχαίο αριθμό συλλέγει στα 5 αυτά λεπτά τυχαία δεδομένα που εξαρτώνται από τη συμπεριφορά του χρήστη (κινήσεις ποντικιού, πλήκτρα του πληκτρολογίου που πατήθηκαν, κύκλοι μηχανής που καταναλώθηκαν κοκ). Με βάση αυτά τα πραγματικά τυχαία δεδομένα υπολογίζεται ο τυχαίος αριθμός και εισάγεται στη γεννήτρια κλειδιών για να κατασκευαστεί το δημόσιο και το ιδιωτικό κλειδί του χρήστη.
Εμπιστευτικότητα.
Οι κρυπτογραφικοί αλγόριθμοι δημοσίου κλειδιού μπορούν να εγγυηθούν εμπιστευτικότητα (confidentiality), δηλαδή ότι το κρυπτογραφημένο μήνυμα που θα στείλει ο αποστολέας μέσω του διαδικτύου στον παραλήπτη θα είναι αναγνώσιμο από αυτόν και μόνο. Για να επιτευχθεί η εμπιστευτικότητα, ο αποστολέας θα πρέπει να χρησιμοποιήσει το δημόσιο κλειδί του παραλήπτη για να κρυπτογραφήσει το μήνυμα. Στη συνέχεια στέλνει το κρυπτογραφημένο μήνυμα στον παραλήπτη και ο τελευταίος μπορεί να το αποκρυπτογραφήσει με το ιδιωτικό κλειδί του. Δεδομένου ότι το ιδιωτικό κλειδί του παραλήπτη είναι γνωστό μονάχα στον ίδιο και σε κανέναν άλλον, μονάχα ο παραλήπτης μπορεί να αποκρυπτογραφήσει το μήνυμα και να το διαβάσει. Άρα λοιπόν με αυτόν τον τρόπο ο αποστολέας γνωρίζει ότι το κρυπτογραφημένο μήνυμα μπορεί να αποκρυπτογραφηθεί μονάχα από τον παραλήπτη και έτσι διασφαλίζεται η εμπιστευτικότητα του μηνύματος.
Η παραπάνω μέθοδος μπορεί να εξασφαλίσει την εμπιστευτικότητα αλλά όχι την πιστοποίηση του αποστολέα. Αυτό με λίγα λόγια σημαίνει πως η παραπάνω μέθοδος δεν μπορεί να εγγυηθεί την ταυτότητα του αποστολέα. Πράγματι, ο αποστολέας μπορεί να δηλώσει ψευδή ταυτότητα και ο παραλήπτης να νομίσει ότι το συγκεκριμένο μήνυμα προήλθε από άλλο πρόσωπο.
Πιστοποίηση.
Χρησιμοποιώντας κατάλληλα τους κρυπτογραφικούς αλγορίθμους δημοσίου κλειδιού μπορεί να επιτευχθεί πιστοποίηση (authentication), δηλαδή ο παραλήπτης να γνωρίζει με ασφάλεια την ταυτότητα του αποστολέα. Για να επιτευχθεί αυτό θα πρέπει ο αποστολέας να χρησιμοποιήσει το ιδιωτικό του κλειδί για την κρυπτογράφηση του μηνύματος. Στη συνέχεια στέλνει το μήνυμα στον παραλήπτη και ο τελευταίος χρησιμοποιεί το δημόσιο κλειδί του αποστολέα για την αποκρυπτογράφησή του. Δεδομένου ότι το ιδιωτικό κλειδί του αποστολέα είναι γνωστό μονάχα στον ίδιο, ο παραλήπτης μπορεί να είναι σίγουρος για την ταυτότητα του αποστολέα.
Παρόλο που η παραπάνω μέθοδος εγγυάται την ταυτοποίηση του αποστολέα, δεν δύναται να εγγυηθεί την εμπιστευτικότητα του μηνύματος. Πράγματι, το μήνυμα μπορεί να το αποκρυπτογραφήσει οποιοσδήποτε διαθέτει το δημόσιο κλειδί του αποστολέα. Όπως έχει ήδη ειπωθεί, το δημόσιο κλειδί είναι γνωστό σε όλη τη διαδικτυακή κοινότητα, άρα πρακτικά ο οποιοσδήποτε μπορεί να διαβάσει το περιεχόμενο του μηνύματος.
Εμπιστευτικότητα και Πιστοποίηση.
Συνδυάζοντας τις δύο τεχνικές που παρουσιάστηκαν παραπάνω είναι εφικτό να επιτύχουμε εμπιστευτικότητα του μηνύματος και πιστοποίηση του αποστολέα. Δηλαδή αφενός το μήνυμα παραμένει γνωστό μονάχα στον αποστολέα και τον παραλήπτη και αφετέρου ο παραλήπτης γνωρίζει με ασφάλεια ποιος του έστειλε το μήνυμα. Για να επιτευχθεί αυτό ο αποστολέας μπορεί να κρυπτογραφήσει το μήνυμα πρώτα με το δικό του ιδιωτικό κλειδί και στη συνέχεια με το δημόσιο κλειδί του παραλήπτη. Όταν ο παραλήπτης λάβει το μήνυμα θα πρέπει να χρησιμοποιήσει το ιδιωτικό του κλειδί για να το αποκρυπτογραφήσει (εμπιστευτικότητα) και στη συνέχεια να αποκρυπτογραφήσει το αποτέλεσμα χρησιμοποιώντας το δημόσιο κλειδί του αποστολέα (πιστοποίηση). 
Παράδειγμα από καθημερινή ζωή.
Θα παρουσιάσουμε ένα αναλογικό παράδειγμα από την καθημερινή ζωή το οποίο περιγράφει την κρυπτογράφηση δημόσιου κλειδιού ή ασυμμετρική κρυπτογράφηση. Έστω η Alice και ο Bob, θέλουν να επικοινωνήσουν με ασφάλεια χρησιμοποιώντας το δημόσιο ταχυδρομείο. Η Alice θέλει να στείλει ένα καμουφλαρισμένο-κρυφό μήνυμα στον Bob και περιμένει μια καμουφλαρισμένη-κρυφή απάντηση από αυτόν.
Σύμφωνα με την κρυπτογράφηση συμμετρικού κλειδιού η Alice θα βάλει το μήνυμά της μέσα σε ένα κουτί με λουκέτο για το οποίο έχει το κλειδί. Στέλνει το κλειδαμπαρωμένο κουτί με το δημόσιο ταχυδρομείο στον Bob. Ο Bob έχει ένα ίδιο κλειδί (το οποίο έχει πάρει από την Alice στο παρελθόν, σε διαπροσωπική συνάντηση που είχαν) και μόλις λαμβάνει το κουτί, ανοίγει το λουκέτο και διαβάζει το μήνυμα. Ο Bob βάζει το μήνυμά του στο κουτί, το κλειδώνει και το στέλνει με δημόσιο ταχυδρομείο στην Alice.
Το πρόβλημα εδώ είναι ότι το κλειδί για το λουκέτο είναι κοινό και για την Alice και για τον Bob και για να δώσει αντίγραφο του κλειδιού ο ένας με τον άλλον θα πρέπει να συναντηθούν γιατί δεν είναι ασφαλές να το στείλουν με το δημόσιο ταχυδρομείο (ίσως τότε κάποια διεφθαρμένη υπάλληλος του ταχυδρομείου, π.χ. η Mallory θα μπορούσε να υποκλέψει το κλειδί και να δημιουργήσει ένα αντίγραφο ώστε στο μέλλον να υποκλέπτει ή να παραποιεί τα μηνύματα που ανταλλάσσονται στο κουτί).
Στην πράξη της ασυμμετρικής κρυπτογραφίας, ο Bob και η Alice έχουν ξεχωριστές κλειδαριές. Πρώτα η Alice βάζει το μυστικό μήνυμα στο κουτί, το κλειδώνει με το λουκέτο που έχει μόνο αυτή κλειδί. Το στέλνει το κουτί στον Bob με απλό δημόσιο ταχυδρομείο. Όταν ο Bob λαμβάνει το κουτί, προσθέτει το δικό του λουκέτο στο κουτί και στο στέλνει πίσω στην Alice. Η Alice λαμβάνει το κουτί με δύο λουκέτα, αφαιρεί το δικό της λουκέτο και το στέλνει πίσω στον Bob. Όταν ο Bob λαμβάνει το κουτί έχει πάνω μόνο το δικό του λουκέτο, το οποίο μπορεί να ξεκλειδώσει και να δει το μήνυμα της Alice. Σε αυτό το παράδειγμα η διαδικασία της αποκρυπτογραφίας είναι ίδια με τη διαδικασία της κρυπτογραφίας.
Η κρίσιμη διαφορά στο κλειδί ασυμμετρικής κρυπτογράφησης είναι ότι η Alice και ο Bob ποτέ δεν χρειάζεται να στείλουν αντίγραφο του κλειδιού ο ένας στον άλλον. Σε αυτήν την περίπτωση αποφεύγουμε την περίπτωση της διεφθαρμένης υπάλληλου στο ταχυδρομείο, την Mallory η οποία ενδέχεται να υποκλέψει το κλειδί κατά τη μεταφορά. Σε αυτή την περίπτωση η Alice και ο Bob δεν χρειάζεται να εμπιστευτούν το δημόσιο ταχυδρομείο. Επιπρόσθετα ο Bob επιτρέπει σε όποιον επιθυμεί να αντιγράψει το κλειδί του και τα μηνύματα της Alice προς τον Bob θα είναι εκτεθειμένα σε κίνδυνο υποκλοπής. Όμως όλα τα μηνύματα της Alice προς άλλους θα είναι μυστικά, αφού οι υπόλοιποι θα παρέχουν διαφορετικά λουκέτα για να κλειδώσει η Alice το μήνυμα στο κουτί πριν το στείλει σε αυτούς.
Ψηφιακές Υπογραφές.
Η κρυπτογράφηση δημόσιου κλειδιού μαζί με την συνάρτηση κατατεμαχισμού (hash function) βρίσκει εφαρμογή στις ψηφιακές υπογραφές. Υπολογίζεται με την συνάρτηση κατατεμαχισμού, η σύνοψη (digest) του μηνύματος/εγγράφου. Στη συνέχεια η σύνοψη κρυπτογραφείται με το ιδιωτικό κλειδί του αποστολέα (ο οποίος με αυτήν την ενέργεια υπογράφει ψηφιακά το μήνυμα έγγραφο). Η κρυπτογραφημένη σύνοψη είναι η ψηφιακή υπογραφή η οποία επισυνάπτεται στο μήνυμα/έγγραφο. Μαζί με την ψηφιακή υπογραφή μπορεί να επισυναφθεί και ένα πιστοποιητικό του δημόσιου κλειδιού (το οποίο έχει εκδοθεί από κάποιο αξιόπιστο πάροχο/οργανισμό υπηρεσιών πιστοποίησης: το πιστοποιητικό ταυτοποιεί ένα δημόσιο κλειδί με τον δικαιούχο του). Στη διαδικασία ελέγχου της ψηφιακής υπογραφής, ξεχωρίζεται η ψηφιακή υπογραφή από το μήνυμα/έγγραφο. Η ψηφιακή υπογραφή αποκρυπτογραφείται με το δημόσιο κλειδί του αποστολέα και εξάγεται η σύνοψη. Παράλληλα υπολογίζεται η σύνοψη του ληφθέντος μηνύματος/εγγράφου. Αν οι δύο συνόψεις είναι ίδιες σημαίνει ότι το μήνυμα/έγγραφο έχει την υπογραφή του αποστολέα (που ανήκει το δημόσιο κλειδί) και ότι το μήνυμα/έγγραφο δεν έχει παραποιηθεί κατά τη μεταφορά.

</doc>
<doc id="59741" url="https://el.wikipedia.org/wiki?curid=59741" title="Κρυπτογραφικοί Αλγόριθμοι Δέσμης">
Κρυπτογραφικοί Αλγόριθμοι Δέσμης

Οι κρυπτογραφικοί αλγόριθμοι δέσμης (block ciphers) τεμαχίζουν σε τμήματα (blocks) το αρχικό κείμενο όπου κάθε τμήμα κρυπτογραφείται ξεχωριστά. Συνηθισμένα μεγέθη ενός τμήματος δεδομένων είναι τα 64 ή 128 bits. Η κρυπτογράφηση κάθε ενός τμήματος γίνεται χρησιμοποιώντας μία μαθηματική συνάρτηση κρυπτογράφησης και το μυστικό κλειδί. Το αποτέλεσμα της διαδικασίας κρυπτογράφησης είναι η παραγωγή ενός κρυπτογραφημένου τμήματος το οποίο στην πλειοψηφία των περιπτώσεων έχει το ίδιο μήκος με το αντίστοιχο τμήμα του αρχικού κειμένου. Η διαδικασία κρυπτογράφησης φαίνεται στην εικόνα που παρατίθεται:
Το μέγεθος του κάθε τμήματος θα πρέπει να είναι αρκετά μεγάλο ούτως ώστε να προλαμβάνονται διάφορες επιθέσεις λεξικού (dictionary attacks). Εάν το μέγεθος του κάθε τμήματος είναι μικρό, τότε μπορεί ο κρυπταναλυτής να εξετάσει ένα ζεύγος καθαρού και αντίστοιχου κρυπτογραφημένου κειμένου και να κατασκευάσει ένα λεξικό που θα αντιστοιχεί κάθε τμήμα κρυπτογραφημένου κειμένου με το αντίστοιχο τμήμα του καθαρού κειμένου. Με βάση το λεξικό αυτό, θα μπορεί στην συνέχεια να αποκρυπτογραφεί κάθε κείμενο που κρυπτογραφείται χρησιμοποιώντας το συγκεκριμένο κλειδί.
Η διαδικασία της αποκρυπτογράφησης είναι η αντίστροφη της διαδικασίας κρυπτογράφησης, μόνο που στην περίπτωση αυτή χρησιμοποιείται η συνάρτηση αποκρυπτογράφησης αντί της κρυπτογραφικής συνάρτησης.

</doc>
<doc id="59742" url="https://el.wikipedia.org/wiki?curid=59742" title="Κρυπτογραφικοί Αλγόριθμοι Ροής">
Κρυπτογραφικοί Αλγόριθμοι Ροής

Οι κρυπτογραφικοί αλγόριθμοι ροής (stream ciphers) χρησιμοποιούνται για την κρυπτογράφηση μίας συνεχούς ροής δεδομένων (data stream). Για την κρυπτογράφηση επιλέγεται αρχικά μία "γεννήτρια κλειδοροής (keystream generator)", η οποία δέχεται ως είσοδο το μυστικό κλειδί και παράγει στην έξοδό της μία ψευδοτυχαία ακολουθία bits, η οποία ονομάζεται κλειδοροή (keystream). Στην συνέχεια εφαρμόζεται η συνάρτηση XOR ανάμεσα στο αρχικό κείμενο και στην κλειδοροή και το αποτέλεσμα της συνάρτησης είναι η τελική κρυπτογραφημένη ροή δεδομένων. Η διαδικασία που μόλις περιγράφηκε φαίνεται πιο καθαρά στο σχήμα που παρατίθεται.
Η αποκρυπτογράφηση γίνεται με την ακριβώς αντίστροφη διαδικασία. Εάν χρησιμοποιηθεί το ίδιο κλειδί ως είσοδο στην γεννήτρια κλειδοροής, τότε η δεύτερη θα παράγει ακριβώς την ίδια ακολουθία bits (κλειδοροή) όπως και προηγουμένως κατά την διαδικασία της κρυπτογράφησης. Εφαρμόζοντας την συνάρτηση XOR ανάμεσα στην κρυπτογραφημένη ακολουθία δεδομένων και την κλειδοροή παράγεται τελικά το αρχικό κείμενο.
Για να είναι ασφαλής ο κρυπτογραφικός αλγόριθμος ροής, θα πρέπει να πληρούνται ορισμένες προϋποθέσεις όσον αφορά την γεννήτρια κλειδοροής και την ψευδοτυχαία ακολουθία bits που αυτή παράγει. Συγκεκριμένα η ασφάλεια του αλγορίθμου εξαρτάται από τις εξής παραμέτρους:
Οι συνθήκες που παρουσιάστηκαν παραπάνω είναι αναγκαίες για να εξασφαλίσουν έναν αξιόπιστο αλγόριθμο ροής, όχι όμως επαρκείς. Γενικά για να είναι ένας κρυπτογραφικός αλγόριθμος ροής αξιόπιστος θα πρέπει να εξασφαλίζει ότι ακόμη και εάν κάποιος αποκτήσει οποιαδήποτε πληροφορία για κάποιο κομμάτι της ακολουθίας κλειδοροής, είναι υπολογιστικά αδύνατο να συνάγει άλλα κομμάτια της ακολουθίας.
Η κρυπτογράφηση με αλγόριθμους ροής είναι σχετικά γρήγορη αφού η κρυπτογράφηση και η αποκρυπτογράφηση είναι σχετικά απλές διαδικασίες, ενώ πλέον έχουν κατασκευαστεί γεννήτριες κλειδοροών που είναι ασφαλείς και λειτουργούν σε αρκετά μεγάλες ταχύτητες. Υπάρχουν ακόμη και συσκευές (hardware) με την μορφή chip που υλοποιούν τις διαδικασίες κρυπτογράφησης και αποκρυπτογράφησης σε ιδιαίτερα υψηλές ταχύτητες. Τέτοια chip χρησιμοποιούνται κυρίως σε κινητά τηλέφωνα και σε άλλες συσκευές ασύρματης επικοινωνίας.
Τέλος, οι κρυπτογραφικοί αλγόριθμοι ροής έχουν και την εξής πολύ ενδιαφέρουσα ιδιότητα: Δεν πολλαπλασιάζουν τα λάθη μετάδοσης. Αυτό σημαίνει ότι εάν συμβεί κάποιο σφάλμα μετάδοσης της κρυπτογραφημένης πληροφορίας και αλλάξει η τιμή ενός bit, τότε η αποκρυπτογραφημένη ακολουθία θα εμφανίζει σφάλμα σε ένα μόνο bit.

</doc>
<doc id="59744" url="https://el.wikipedia.org/wiki?curid=59744" title="Κρυπτογράφηση Συμμετρικού Κλειδιού">
Κρυπτογράφηση Συμμετρικού Κλειδιού

Η κρυπτογράφηση συμμετρικού κλειδιού (Symmetric Cryptography) βασίζεται στην ύπαρξη ενός και μόνο κλειδιού, το οποίο χρησιμοποιείται τόσο στην κρυπτογράφηση όσο και στην αποκρυπτογράφηση του μηνύματος. Το κλειδί αυτό θα πρέπει να είναι γνωστό μόνο στα συναλλασσόμενα μέρη. Η διαδικασία της κρυπτογράφησης και αποκρυπτογράφησης φαίνεται πιο παραστατικά στο σχήμα που ακολουθεί:
Ένα πρόβλημα το οποίο υφίσταται στους αλγόριθμους κρυπτογράφησης είναι η αδυναμία ανταλλαγής του κλειδιού με κάποιο ασφαλή τρόπο. Στην σύγχρονη ψηφιακή εποχή ο αποστολέας και ο παραλήπτης του μηνύματος πολλές φορές δεν γνωρίζονται, οπότε για την μετάδοση του κλειδιού από τον έναν στον άλλο θα πρέπει να υπάρχει κάποιο ασφαλές κανάλι επικοινωνίας. Φυσικά το διαδίκτυο δεν μπορεί να αποτελέσει κανάλι ασφαλούς επικοινωνίας, οπότε η χρήση της συμμετρικής κρυπτογράφησης σε εφαρμογές ηλεκτρονικού εμπορίου, ανταλλαγής ηλεκτρονικών μηνυμάτων κοκ ουσιαστικά δεν υφίσταται.
Το βασικό πλεονέκτημα των αλγορίθμων συμμετρικού κλειδιού είναι ότι η διαδικασία της κρυπτογράφησης και αποκρυπτογράφησης είναι πολύ γρήγορη και δεν καταναλώνει σημαντική υπολογιστική ισχύ.
Οι πιο γνωστοί αλγόριθμοι αυτού του είδους είναι οι DES, Triple DES, IDEA, RC2, RC4, AES.
Παράδειγμα από καθημερινή ζωή.
Θα παρουσιάσουμε ένα αναλογικό παράδειγμα από την καθημερινή ζωή το οποίο περιγράφει την κρυπτογράφηση συμμετρικού κλειδιού. Έστω η Alice και ο Bob, θέλουν να επικοινωνήσουν με ασφάλεια χρησιμοποιώντας το δημόσιο ταχυδρομείο. Η Alice θέλει να στείλει ένα καμουφλαρισμένο-κρυφό μήνυμα στον Bob και περιμένει μια καμουφλαρισμένη-κρυφή απάντηση από αυτόν.
Σύμφωνα με την κρυπτογράφηση συμμετρικού κλειδιού η Alice θα βάλει το μήνυμά της μέσα σε ένα κουτί με λουκέτο για το οποίο έχει το κλειδί. Στέλνει το κλειδαμπαρωμένο κουτί με το δημόσιο ταχυδρομείο στον Bob. Ο Bob έχει ένα ίδιο κλειδί (το οποίο έχει πάρει από την Alice στο παρελθόν, σε διαπροσωπική συνάντηση που είχαν) και μόλις λαμβάνει το κουτί, ανοίγει το λουκέτο και διαβάζει το μήνυμα. Ο Bob βάζει το μήνυμά του στο κουτί, το κλειδώνει και το στέλνει με δημόσιο ταχυδρομείο στην Alice.
Το πρόβλημα εδώ είναι ότι το κλειδί για το λουκέτο είναι κοινό και για την Alice και για τον Bob και για να δώσει αντίγραφο του κλειδιού ο ένας με τον άλλον θα πρέπει να συναντηθούν γιατί δεν είναι ασφαλές να το στείλουν με το δημόσιο ταχυδρομείο (ίσως τότε κάποια διεφθαρμένη υπάλληλος του ταχυδρομείου, π.χ. η Mallory θα μπορούσε να υποκλέψει το κλειδί και να δημιουργήσει ένα αντίγραφο ώστε στο μέλλον να υποκλέπτει ή να παραποιεί τα μηνύματα που ανταλλάσσονται στο κουτί).

</doc>
<doc id="59745" url="https://el.wikipedia.org/wiki?curid=59745" title="Καταστατική εξίσωση των ιδανικών αερίων">
Καταστατική εξίσωση των ιδανικών αερίων

Στη θερμοδυναμική και στη χημεία η καταστατική εξίσωση των ιδανικών αερίων είναι μια εξίσωση που ισχύει σε δύο διαφορετικές καταστάσεις κάποιου ιδανικού αερίου. Προκύπτει από τους νόμους των Μπόιλ-Μαριότ και του Γκαι-Λυσάκ και ισούται, στην πιο συνήθη μορφή της, με:
Η καταστατική εξίσωση, όπως και οι νόμοι των αερίων, ισχύει για τα ιδανικά αέρια, όμως μπορεί να εφαρμοστεί σε καλή προσέγγιση και σε πραγματικά αέρια.
Ένας μνημονικός κανόνας είναι η φράση: "ΠαΒε Να ΡωΤάς"
Εξίσωση.
Από τους νόμους των Μπόιλ-Μαριότ και του Γκαι-Λυσάκ προκύπτει ότι formula_2 σταθερό. Η σταθερά της αναλογίας που ονομάζεται "Παγκόσμια Σταθερά των Αερίων" μελετήθηκε από τον Ρενιώ και γι' αυτό συμβολίζεται με formula_3.
με αναδιάταξη των όρων προκύπτει:
όπου

</doc>
<doc id="59746" url="https://el.wikipedia.org/wiki?curid=59746" title="Ελληνικές βουλευτικές εκλογές 1926">
Ελληνικές βουλευτικές εκλογές 1926

Οι βουλευτικές εκλογές της 7 Νοεμβρίου 1926 έγιναν για πρώτη φορά με αναλογικό εκλογικό σύστημα και έντυπο κομματικό ψηφοδέλτιο. Δε συμμετείχε ο Ελευθέριος Βενιζέλος, ο οποίος βρισκόταν στο Παρίσι. Αυτοδυναμία δεν κέρδισε καμία παράταξη και, έτσι, προέκυψε οικουμενική κυβέρνηση υπό το Ζαΐμη, η Κυβέρνηση Αλέξανδρου Ζαΐμη.
Ήταν οι τελευταίες εκλογές όπου χρησιμοποιήθηκε το σφαιρίδιο στις προνομιούχες περιφέρειες Ύδρας, Σπετσών, Ψαρών
Αποτελέσματα.
Ψήφισαν 962.304, έγκυρα ήταν τα 958.392 ψηφοδέλτια.
Πολιτική και κοινωνική αποτίμηση του εκλογικού αποτελέσματος.
Σύμφωνα με τον ιστορικό, Γρηγόριο Δαφνή, το γεγονός ότι καμία παράταξη δε συγκέντρωσε την απόλυτη πλειοψηφία έδειχνε τη βούληση του εκλογικού σώματος για συνεργασία των αστικών κομμάτων. 
Εκλεγέντες βουλευτές ανά εκλογική περιφέρεια.
Σύμφωνα με τη στατιστική βιβλιοθήκη της Ελληνικής στατιστικής αρχής βουλευτές εκλέχτηκαν ανά περιφέρεια οι παρακάτω : (Αναφέρονται οι ακριβείς ονομασίες των περιφερειών και η ορθογραφία των ονομάτων) 

</doc>
<doc id="59747" url="https://el.wikipedia.org/wiki?curid=59747" title="Λέλοβα">
Λέλοβα



</doc>
<doc id="59749" url="https://el.wikipedia.org/wiki?curid=59749" title="Ελληνικές βουλευτικές εκλογές 1928">
Ελληνικές βουλευτικές εκλογές 1928

Οι βουλευτικές εκλογές στις 19 Αυγούστου 1928 έγιναν από την Κυβέρνηση Ελευθέριου Βενιζέλου (είχε αναλάβει προ 1,5 μηνός μετά την πτώση της Κυβέρνησης Αλέξανδρου Ζαΐμη) και έγιναν με ψηφοδέλτιο. 
Εκλογική μάχη.
Η καθιέρωση του πλειοψηφικού ανάγκασε τα μικρά δημοκρατικά κόμματα να ζητήσουν εκλογική συνεργασία με τους Φιλελευθέρους και ο Βενίζέλος δέχθηκε μετά την ήττα της 1ης Νοεμβρίου. Έτσι στους συνδυασμούς των Φιλελευθέρων συνεργάστηκαν 21 υποψήφιοι του Παπαναστασίου, 9 του Κονδύλη, 5 του Μιχαλακόπουλου και 5 του Ζαβιτσιάνου. Ο Ιωάννηc Πcολέονταςc δεν δέχθηκε να συνεργαστεί, παρά τις εκκλήσεις των Φιλελευθέρων, και κατάρτισε συνδυασμούς σε 25 από 98 εκλογικές περιφέρειες. Η αντιβενιζελική παράταξη κατήλθε διαιρεμένη. Στην προσπάθεια δημιουργίας κοινού αντιβενιζελικού μετώπου κλήθηκε από το εξωτερικό ο Γεώργιος Στρέιτ, αλλά δενέγινε δεκτός ως επικεφαλής του αντιβενιζελισμού. Κατέβηκε υποψήφιος των Λαϊκών. 
Στις 23 Ιουλίου 1928 ξεκίνησε η προεκλογική μάχη με την ομιλία του Ελευθέριου Βενιζέλου στη Θεσσαλονίκη. Σε αυτήν διατύπωνε τις νέες κατευθυντήριες γραμμές της εξωτερικής του πολιτικής: συμφιλίωση με την Τουρκία, αναβάθμιση των σχέσεων της Ελλάδας με την Ιταλία. Κανένας υπαινιγμός δεν γινόταν για την Κύπρο, τα Δωδεκάννησα και Βόρρειο Ήπειρο. Στην εσωτερική πολιτική έμφαση δινόταν στην αναβάθμιση της επαγγελματικής εκπαίδευσης και στην αύξηση της γεωργικής παραγωγής.Την ημέρα των εκλογών ο Καφαντάρης περιοδεύοντας σε προσφυγικούς συνοικισμούς έπεσε θύμα επίθεσης. Επίσης ο Βενιζέλος δέχθηκε αίτημα των αντιπολιτευομένων σχετικά με την παράδοση των εκλογικών βιβλιαρίων από τους εκλογείς στους δικαστικούς αντιπροσώπους μετά την άσκηση του εκλογικού δικαιώματός τους, στις πόλεις όπου χρησιμοποιούντο τα εκλογικά βιβλιάρια, για την αποφυγή διπλοψηφιών.
Η απαγωγή των Μυλωνά και Μελά και ο κίνδυνος αναβολής των εκλογών.
Η προεκλογική περίοδος σημαδεύεται από την απαγωγή δύο υποψηφίων του Καφανταρικού κόμματος στα Ιωάννινα από ληστές, του πρώην υπουργού Αλέξανδρου Μυλωνά και του Αλέξανδρου Μελά από την ληστρική ομάδα του Τάκη Κουμπή, ο οποίος ζητούσε για λύτρα το ποσό των έξι εκατομμυρίων δραχμών. Μαζί με τους δύο υποψήφιους απήχθησαν και ο πρώην βουλευτής Χασιώτης ο οποίος τελικά αφέθηκε ελεύθερος λόγω της προχωρημένης ηλικίας του. Ο Ελευθέριος Βενιζέλος Ο Ελευθέριος Βενιζέλος δήλωσε πως θα αγωνιζόταν για την κατάργηση της ληστείας και θα παραιτούνταν αν δεν πετύχαινε αυτόν τον στόχο, ακόμα κι αν πετύχαινε το υπόλοιπο κυβερνητικό του πρόγραμμα. Επίσης δήλωσε πως θα αναβάλλονταν οι εκλογές αν δεν αφηνόταν ελεύθερος ο Μυλωνάς.

</doc>
<doc id="59752" url="https://el.wikipedia.org/wiki?curid=59752" title="Μαριόν Κοτιγιάρ">
Μαριόν Κοτιγιάρ

Η Μαριόν Κοτιγιάρ ("Marion Cotillard") , 30 Σεπτεμβρίου 1975 (Γαλλική προφορά) :) είναι Γαλλίδα ηθοποιός, μοντέλο και τραγουδίστρια. Στις διακρίσεις της περιλαμβάνεται μια βράβευση με Όσκαρ, μια Χρυσή Σφαίρα, και ένα Βραβείο BAFTA, όλα για την ερμηνεία της στην ταινία του 2007, "«Ζωή σαν Τριαντάφυλλο» (La Môme /La Vie En Rose)". Έχει επίσης λάβει δύο Βραβεία Σεζάρ, που είναι τα σημαντικότερα βραβεία που απονέμονται κάθε χρόνο για τον γαλλικό κινηματογράφο.
Κρατά μια διακεκριμένη θέση στο πλάι της Σιμόν Σινιορέ ως η μόνη Γαλλίδα ηθοποιός που κέρδισε Βραβείο Όσκαρ Α' Γυναικείας Ερμηνείας. Είναι επίσης η πρώτη νικήτρια του συγκεκριμένου βραβείου για μη-αγγλόφωνο ρόλο από το 1960, οπότε και η Σοφία Λόρεν είχε βραβευτεί για την ερμηνεία της στην ταινία "Η Ατιμασμένη (La Ciociara)". Η Κοτιγιάρ είναι επίσης η μοναδική βραβευμένη της Ακαδημίας για ερμηνεία στη γαλλική γλώσσα.
Προσωπική Ζωή.
Γεννήθηκε στο Παρίσι και μεγάλωσε στην Ορλεάνη στους κόλπους μιας οικογένειας καλλιτεχνών. Η μητέρα της είναι κωμικός και ο πατέρας της σκηνοθέτης. Επίσης και οι δύο διδάσκουν τη δραματική τέχνη. Έχει δύο δίδυμους μικρότερους αδερφούς, τον Κουέντιν και τον Γκιγιόμ, ο πρώτος γλύπτης και ζωγράφος κι ο δεύτερος συγγραφέας.
Την περίοδο αυτή η Κοτιγιάρ διατηρεί δεσμό με το Γάλλο ηθοποιό Γκιγιόμ Κανέ.
Η Κοτιγιάρ έχει ιδιαίτερα ανεπτυγμένη την οικολογική της συνείδηση και έχει υπηρετήσει σαν εκπρόσωπος της Greenpeace. 
Καριέρα.
Ξεκίνησε την καριέρα της στα μέσα της δεκαετίας του 1990. Τον πρώτο της ρόλο στο θεατρικό "«Y a des nounous dans le placard»" σκηνοθετούσε ο εξάδελφός της Λορέν Κοτιγιάρ. Το 1994 κέρδισε το πρώτο βραβείο του Κονσερβατορίου της Δραματικής Τέχνης στην Ορλεάνη. Απέκτησε φήμη προς το τέλος της δεκαετίας του ‘90 όταν επιλέχθηκε να παίξει στην ταινία του Λυκ Μπεσόν, "«Taxi»", σαν Λιλί Μπερτινό, έναν ρόλο που επανέλαβε σε δύο ακόμη συνέχειες. Κέρδισε πολύ καλές κριτικές και την προσοχή των σινεφίλ όταν υποδύθηκε δύο δίδυμες κοπέλες που αντάλλαξαν ζωές μετά το θάνατο της μίας στην ταινία "«Les Jolies Choses»". 
Αν και είναι περισσότερο γνωστή στη Γαλλία, η Κοτιγιάρ γίνεται σταδιακά γνωστή και έξω από τη χώρα της. Το 2003, πρωταγωνίστησε στη ρομαντική κομεντί του Γιαν Σαμιουέλ "Αγάπα με αν τολμάς (Jeux d’ enfants)".
Κατόπιν συμμετείχε στην ταινία του Τιμ Μπάρτον "", δίπλα στον Μπίλι Κράνταπ και τον Άλμπερτ Φίνεϋ, στην πρώτη της στο αγγλόφωνο κοινό. Η Κοτιγιάρ ερμήνευσε στη συνέχεια, το 2004 την δολοφονική Τίνα Λομπάρντι στην ταινία του Ζαν Πιερ Ζενέ, "«Οι Ατελείωτοι Αρραβώνες» (Un long dimanche de fiançailles)". Το 2006 εμφανίστηκε στην ταινία του Ρίντλεϋ Σκοτ "«Μια Καλή Χρονιά» (A Good Year)".
Επιλέχθηκε ανάμεσα σε χιλιάδες υποψήφιες να υποδυθεί την πασίγνωστη Γαλλίδα τραγουδίστρια Εντίθ Πιάφ στη βιογραφική ταινία του Ολιβιέ Νταάν "«Ζωή σαν Τριαντάφυλλο» (La Môme / La Vie En Rose)", κερδίζοντας εξαιρετικές κριτικές και υποψηφιότητες σε μερικές από τις επιφανέστερες εκδηλώσεις κινηματογραφικών βραβείων παγκοσμίως, με αποκορύφωμα ένα Βραβείο Α' Γυναικείας Ερμηνείας στην 80η απονομή των Όσκαρ, όπου κατάφερε να κερδίσει το φαβορί για το βραβείο Τζούλι Κρίστι επίσης υποψήφια για την ταινία "«Υστερόγραφο μιας Σχέσης» (Away from Her)".
Υποδύθηκε τη Λουίζα Κοντίνι στη μεταφορά στον κινηματογράφο του βραβευμένου με Τόνυ μιούζικαλ "«Nine»". Την ταινία σκηνοθέτησε ο Ρομπ Μάρσαλ και κυκλοφόρησε εντός του 2009.
Βραβεύσεις και Υποψηφιότητες.
Βραβεία Ακαδημίας Κινηματογράφου 
Βράβευση:
Βραβεία BAFTA 
Βράβευση:
Βραβεία Κύκλου Κριτικών Βοστώνης 
Βράβευση:
Critics' Choice Awards 
Υποψηφιότητα:
Φεστιβάλ των Καννών 
Βράβευση:
Βραβεία Κύκλου Κριτικών Σικάγου 
Υποψηφιότητα:
Βραβεία Σεζάρ 
Βράβευση:
Υποψηφιότητα:
European Film Awards 
Υποψηφιότητα:
Χρυσές Σφαίρες 
Βράβευση:
Βραβεία Κύκλου Κριτικών Λονδίνου 
Υποψηφιότητα:
Διεθνές Κινηματογραφικό Φεστιβάλ του Παλμ Σπρινγκς
Υποψηφιότητα:
Βραβεία Σωματείου Ηθοποιών Κινηματογράφου 
Υποψηφιότητα:

</doc>
<doc id="59753" url="https://el.wikipedia.org/wiki?curid=59753" title="Λάμποβο">
Λάμποβο

Το Λάμποβο (αλβ.: "Labovë") είναι χωριό της Αλβανίας, βόρεια του Αργυροκάστρου.
Ήταν κέντρο βορειοηπειρωτών ορθοδόξων Ελλήνων. Ο πληθυσμός του χωριού σύμφωνα με την οθωμανική στατιστική του 1895 ήταν 701 κάτοικοι ενώ το 1913 η ελληνική στατιστική αναφέρει 580.
Στο Λάμποβο γεννήθηκαν οι εθνικοί ευεργέτες Ευάγγελος και Κωνσταντίνος Ζάππας που κατά τα τέλη του 19ου αιώνα ίδρυσαν στο χωριό σχολικό συγκρότημα με δικές τους δαπάνες, που περιελάμβανε βιβλιοθήκη, αλληδοδιδακτικό σχολείο, σχολείο θηλέων και σχολή υφαντουργίας καθώς και ο ιερέας Βασίλειος Γκιώνης που σκοτώθηκε μαχόμενος το 1914 κατά την εξέγερση της Κορυτσάς στα πλαίσια του Βορειοηπειρωτικού Αγώνα.
Σήμερα διασώζονται στα χωριό απομεινάρια του αρχοντικού της οικογένειας Ζάππα και γενικά ο οικισμός παρουσιάζει έντονα σημάδια εγκατάληψης. Κατά τα τελευταία έτη έχουν γίνει ενέργειες για ανάδειξη του χωριού.

</doc>
<doc id="59755" url="https://el.wikipedia.org/wiki?curid=59755" title="Άγιος Αντώνιος Κιλκίς">
Άγιος Αντώνιος Κιλκίς

Ο Άγιος Αντώνιος είναι μικρό χωριό του Δημοτικού διαμερίσματος Αγίου Μάρκου του Δήμου Κρουσσών του νομού Κιλκίς με επίσημο πληθυσμό 149 κατοίκους (2001). Παλαιότερα ονομαζόταν "Λέλοβο". 
Ιστορικά στοιχεία.
Παρά την ίδρυση της Βουλγαρικής εξαρχίας το 1870 οι κάτοικοι του Λελόβου παρέμειναν πιστοί στο πατριαρχείο Κωνσταντινουπόλεως. Το 1879 με την εγκατάσταση του Βούλγαρου ουνίτη επισκόπου στο Κιλκίς, Νείλου Ισβόρωφ, οι κάτοικοι του χωριού ασπάστηκαν την Ουνία. Μετά το 1893, όταν ο νέος Βουλγαρουνίτης επίσκοπος, Λάζαρος Μλαντένωφ προσχώρησε στην Βουλγαρική εξαρχία, οι Λελοβίτες προσχώρησαν σταδιακά και αυτοί στη Βουλγαρική εκκλησία "(το 1905 οι Ουνίτες του Λελόβου ήταν 120 άτομα, ενώ το 1910 δεν υπήρχαν πλέον Ουνίτες στο χωριό)". Μετά την συνθήκη του Νεϊγύ, το 1919, και το Πρωτόκολλο Πολίτη-Καλφώφ του 1924 οι κάτοικοι αποχώρησαν στη Βουλγαρία. Με τη συνθήκη της Λωζάνης, το 1923 με την Τουρκία, Έλληνες πρόσφυγες ήρθαν στο χωριό από τον Άγιο Αντώνιο του Πόντου. Η εκκλησία του χωριού κτίστηκε στα χρόνια της Τουρκοκρατίας (1870).

</doc>
<doc id="59761" url="https://el.wikipedia.org/wiki?curid=59761" title="Τσάρλι Τσάπλιν">
Τσάρλι Τσάπλιν

Ο σερ Τσαρλς Σπένσερ «Τσάρλι» Τσάπλιν (αγγλικά: "Charles Spencer "Charlie" Chaplin", 16 Απριλίου 1889 − 25 Δεκεμβρίου 1977), γνωστός στην Ελλάδα και με το προσωνύμιο «Σαρλό», ήταν Άγγλος ηθοποιός, σκηνοθέτης και συνθέτης, του οποίου η φήμη ανήλθε κατά τη διάρκεια της εποχής του βουβού κινηματογράφου. Μεγαλούργησε στις πρώτες δεκαετίες του Χόλυγουντ. Είναι χρονικά η πρώτη παγκόσμια αναγνωρίσιμη φιγούρα της κινηματογραφικής τέχνης, κυρίως μέσω του χαρακτήρα «Σαρλό» που ενσάρκωνε στις πρώτες ταινίες του.
Από το 1912 ώς το 1918 αξιοποίησε το ταλέντο του σε πολλές μικρές κωμωδίες του βωβού κινηματογράφου, δημιουργώντας τον τύπο του Σαρλό. Ο ίδιος όχι μόνο πρωταγωνιστούσε, αλλά ήταν επίσης ο σεναριογράφος, σκηνοθέτης και συνθέτης της Μουσικής των ταινιών του. Η παγκόσμια καταξίωση ήρθε μέσα από τις μεγάλου μήκους ταινίες του, όπως οι "Μοντέρνοι Καιροί, Ο Μεγάλος Δικτάτωρ, Τα φώτα της πόλης, Ο κύριος Βερντού" και άλλες, που τον κατέταξαν ανάμεσα στους σημαντικότερους δημιουργούς της έβδομης τέχνης.
Το 1952, στο απόγειο του Ψυχρού Πολέμου και της Μαύρης Λίστας, έπεσε σε δυσμένεια λόγω των αριστερών πολιτικών φρονημάτων του. Ενώ ταξίδευε προς το Λονδίνο, έμαθε την απόφαση του αμερικανικού Υπουργείου Δικαιοσύνης να πάρει τη βίζα του και επομένως το δικαίωμα επιστροφής. Μετά από αυτό το γεγονός παρέμεινε οριστικά στην Ευρώπη, και πιο συγκεκριμένα στο Βεβέ της Ελβετίας, όπου πέθανε στις 25 Δεκεμβρίου 1977. Στο διάστημα αυτό ταξίδεψε στην Αμερική μόνο μια φορά, το 1972, προκειμένου να παραλάβει το ειδικό Τιμητικό Όσκαρ για τη συνεισφορά του στην έβδομη τέχνη, κερδίζοντας το μεγαλύτερο σε διάρκεια χειροκρότημα της ιστορίας των βραβείων. Το Αμερικανικό Ινστιτούτο Κινηματογράφου τον έχει κατατάξει δέκατο στη λίστα με τους 25 μεγαλύτερους σταρ όλων των εποχών.
Τα πρώτα του χρόνια.
Ο Τσαρλς Σπένσερ Τσάπλιν γεννήθηκε στις 16 Απριλίου 1889 στο Λονδίνο. Οι γονείς του, Τσαρλς Τσάπλιν και Χάνα Χάριετ Πέντλιγκχαμ Χιλ, ήταν καλλιτέχνες του μιούζικ χολ. Ο πατέρας του ήταν αλκοολικός και ένα χρόνο μετά τη γέννηση του Τσάρλι εγκατέλειψε τη σύζυγό του και τα δύο τους παιδιά, τον Τσάρλι και τον μεγαλύτερο αδερφό του, Σίντνεϊ, που είχε γεννηθεί εκτός γάμου. Λίγο αργότερα η Χάνα εμφάνισε προβλήματα υγείας, εγκατέλειψε την καριέρα της και άρχισε να δουλεύει ως ράφτρα. Καθώς δεν είχε αρκετά χρήματα και ο πρώην σύζυγός της σπάνια τους βοηθούσε οικονομικά, αναγκάστηκε να ζήσει με τα παιδιά της σε διάφορα διαμερίσματα υπό άθλιες συνθήκες. Το 1895 μπήκε σε άσυλο φτωχών στο Λάμπεθ και τα δύο παιδιά της μεταφέρθηκαν σε ένα σχολείο για ορφανά και εγκατελελειμμένα παιδιά από το οποίο είχαν τις χειρότερες αναμνήσεις. Τρία χρόνια αργότερα, και αφού η μητέρα τους μπήκε σε άσυλο φρενοβλαβών στο Κέιν Χιλ, ο πατέρας τους ανέλαβε με δικαστική απόφαση την επιμέλειά τους. Η ζωή όμως του Τσαρλς και του Σίντνεϊ δεν άλλαξε ουσιαστικά αφού ο πατέρας τους συνέχιζε να πίνει και οι δύο τους μεγάλωναν με την ερωμένη του πατέρα τους που ήταν επίσης αλκοολική. Αργότερα έζησαν ξανά για ένα διάστημα με τη μητέρα τους, που βγήκε προσωρινά από το άσυλο, ενώ ο Τσαρλς Τσάπλιν πέθανε σε ηλικία 37 ετών από το αλκοόλ και διάφορες ασθένειες. Τον Μάιο του 1903 η Χάνα ξαναμπήκε στο άσυλο και ο μικρός Τσάρλι εγκαταστάθηκε με τον αδερφό του σε ένα διαμέρισμα.
Ο Τσάρλι Τσάπλιν βγήκε για πρώτη φορά στη σκηνή στην ηλικία των πέντε ετών, όταν ακόμα η μητέρα του δεν είχε εγκαταλείψει την καριέρα της, για να την αντικαταστήσει ένα βράδυ που ήταν άρρωστη, εκτελώντας με κωμικό τρόπο ένα τραγούδι-σουξέ μέσα σε καταιγισμό χειροκροτημάτων. Αργότερα, με μεσολάβηση του πατέρα του, έγινε μέλος του παιδικού θιάσου "Οι οκτώ λεβέντες του Λανκασάιρ" με μισθό μισή κορώνα την εβδομάδα. Τον Ιούλιο του 1903 ο Τσάρλι έγινε μέλος ενός θιάσου και έπαιξε στην παράσταση "Τζιμ, το μυθιστόρημα ενός Λονδρέζου", στην οποιά υποδυόταν ένα χαμίνι στους δρόμους του Λονδίνου. Στη συνέχεια έπαιξε στην αστυνομική κωμωδία "Σέρλοκ Χολμς" που γνώρισε μεγάλη επιτυχία. Το Σεπτέμβριο του 1905 ο θίασος έφυγε για τουρνέ στις Η.Π.Α. χωρίς όμως τον Τσάρλι. Τον Ιούλιο του 1906 ο Σίντνεϊ προσλήφθηκε από τον διάσημο θιασάρχη του μιούζικ χολ Φρεντ Κάρνο και ο Τσάρλι στο θίασο Casey's Court Circus. Δύο χρόνια αργότερα ο Τσάρλι προσλήφθηκε και αυτός στο θίασο του Κάρνο και έκανε τον μεθύστακα σε μια παράσταση παντομίμας, στο Mumming Birds. Το φθινόπωρο του 1910 ο Τσάρλι ταξίδεψε με τον θίασο στην Αμερική, στα τέλη της επόμενης χρονιάς επέστρεψε στην Αγγλία και αφού μετέφερε την μητέρα του σε καλύτερο ίδρυμα, ξαναέφυγε με τον ίδιο θίασο για την Αμερική, όπου παρέμεινε πολλά χρόνια.
Έναρξη κινηματογραφικής καριέρας του Τσάπλιν.
Λίγα χρόνια μετά την άφιξή του στην Αμερική ο Τσάπλιν υπέγραψε συμβόλαιο με την εταιρία "Κιστόουν" του Μακ Σένετ, που εκείνη την εποχή είχε διάσημους κωμικούς (τον Φορντ Στέρλινγκ, τον Φατι-Ρόσκο Άρμπακλ, τη Μέιμπελ Νόρμαντ κ.ά.), με αμοιβή 150 δολάρια την εβδομάδα και τον Ιανουάριο του 1914 έπαιξε στην ταινία "Για να κερδίσει το ψωμί του" στην οποία υποδύθηκε έναν απατεώνα με κοστούμι λόρδου. Στην "Κιστόουν" γύρισε συνολικά 35 ταινίες μικρού μήκους στις οποίες ήταν κυρίως ο παραβάτης των κανόνων, έτοιμος πάντα για καυγά και υπέρ του δέοντος ερωτύλος. Στις ταινίες αυτές ο Τσάπλιν άρχισε να διαμορφώνει τη φιγούρα του Σαρλό με το στενό σακάκι, το μικρό καπέλο, το χαρακτηριστικό μουστάκι, το βάδισμα του πιγκουίνου κ.ά. Στην ίδια εταιρία για πρώτη φορά δοκίμασε την τύχη του στη σκηνοθεσία στην ταινία "Πιασμένος σε καμπαρέ".
Από την "Κιστόουν" στην "Εσανέι" και την "Μιούτσουαλ".
Στις αρχές του 1915 ο Τσάπλιν υπέγραψε συμβόλαιο με την εταιρία "Εσανέι" με μισθό 1.250 δολάρια την εβδομάδα, πριμ 10.000 δολάρια και κατοχύρωση της πλήρους καλλιτεχνικής του ελευθερίας. Στην εταιρία αυτή γύρισε 15 ταινίες μεταξύ των οποίων "Ο αλήτης", με την οποία καθιέρωσε τη φιγούρα του περιπλανώμενου ανέργου. Στον "Αλήτη" εμφανίζεται για πρώτη φορά και ένα ακόμη στοιχείο που θα επαναληφθεί και σε άλλες ταινίες του Τσάπλιν: ο ήρωας παρεξηγεί τη φιλία της «αγαπημένης» του, πιστεύοντας πως είναι ερωτευμένη μαζί του, για να εξαφανιστεί διακριτικά στο τέλος, όταν εμφανίζεται αυτός που εκείνη πραγματικά αγαπά. Στις ταινίες στην "Εσανέι" παρτενέρ του ήταν η Έντνα Περβάιανς, πρώτη μούσα και ερωμένη του Τσάπλιν.
Το Φεβρουάριο του 1916 ο Τσάρλι Τσάπλιν υπέγραψε συμβόλαιο με την εταιρία "Μιούτσουαλ" για 12 ταινίες με αμοιβή 10.000 την εβδομάδα και πριμ 150.000 δολάρια. Στην "Μιούτσουαλ", όπου παρέμεινε μέχρι το καλοκαίρι του 1917, γύρισε μεταξύ άλλων τις ταινίες "Ο μετανάστης", "Ο ενεχυροδανειστής", "Ο τυχοδιώκτης", "Το πατινάζ", "Η θεραπεία", "Ήσυχος δρόμος" κ.ά. Στις ταινίες αυτές, που τις χαρακτηρίζουν οι τρελές καταδιώξεις μέσα σε περιορισμένο χώρο, τελειοποιεί την τεχνική της παντομίμας, τις χορευτικές του ικανότητες και τα διάφορα γκαγκ (κωμικό τέχνασμα). Κυρίως όμως οι ταινίες του δεν περιορίζονται πλέον στο κωμικό στοιχείο, αλλά επιπλέον σχολιάζουν διάφορα κοινωνικά προβλήματα, όπως π.χ. Ο "Μετανάστης" στην οποία ο Τσάπλιν έθιξε το θέμα των μεταναστών που ταξίδευαν υπό άθλιες συνθήκες.
Η ώριμη περίοδος.
Τον Ιούνιο του 1917 ο Τσάπλιν υπέγραψε με τη "Φερστ Νάσιοναλ" συμβόλαιο 1.000.000 δολαρίων. Η συνεργασία με αυτή την εταιρία ξεκίνησε με την ταινία "Σκυλίσια ζωή" και ακολούθησαν "Ο Σαρλό στρατιώτης", η "Μέρα πληρωμής" και ο "Προσκυνητής".
Τον Αύγουστο του 1920 ο Τσάπλιν ολοκλήρωσε το "Χαμίνι", την πρώτη μεγάλου μήκους ταινία του, που στοίχισε 300.000 δολάρια και μολονότι δεν προσέλκυσε αρχικά το ενδιαφέρον των διανομέων στην Αμερική, είχε μεγάλη επιτυχία σε ολόκληρο τον κόσμο. Στην ταινία, που συνδυάζει τη σάτιρα με το τραγικό στοιχείο, είναι έντονες οι μνήμες από τη δύσκολη παιδική ηλικία του Τσάπλιν. Το 1925 γύρισε τον "Χρυσοθήρα", ταινία που συγκαταλέγεται στις καλύτερες ταινίες όλων των εποχών, που κόστισε 650.000 και απέφερε περισσότερα από 5.000.000 δολάρια. Και εδώ συνυπάρχει το τραγικό με το κωμικό στοιχείο, αλλά και η σουρεαλιστική τρέλα και η περιπέτεια. Ο Τσάπλιν ξεκίνησε τα γυρίσματα της ταινίας με πρωταγωνίστρια την ανήλικη ηθοποιό Λολίτα ΜακΜάρεϊ, όμως τελικά την αντικατέστησε με την Τζόρτζια Χέιλ αν και αναγκάστηκε να ξαναγυρίσει μεγάλο μέρος από τις σκηνές της ταινίας. Τρία χρόνια αργότερα ακολούθησε το "Τσίρκο", στο οποίο ο ήρωας αποτυγχάνει ως επαγγελματίας κλόουν μπροστά στους θεατές, αλλά προκαλεί το γέλιο ως Σαρλό, στην καθημερινή του ζωή. Το "Τσίρκο" συνέπεσε με την προβολή της πρώτης ταινίας με ήχο ("Τραγουδιστής της τζαζ") και ο Τσάπλιν, αν και είχε δηλώσει ότι σιχαίνεται τις ομιλούσες ταινίες καθώς "εξαφανίζουν την μεγάλη ομορφιά της σιωπής", επένδυσε μουσικά (συνέθεσε ο ίδιος την μουσική) και έκανε επιλεκτική χρήση των ήχων στην επόμενη ταινία του ("Τα φώτα της πόλης"-1931). Το 1936 γύρισε τους "Μοντέρνους καιρούς", την ταινία στην οποία εμφανίστηκε για τελευταία φορά ως Σαρλό με συμπρωταγωνίστρια την Πολέτ Γκοντάρ.
Η πρώτη μη βωβή ταινία, "Ο Μεγάλος Δικτάτωρ" (1940), ήταν μια περιφρόνηση εναντίον του Ναζισμού. Γυρίστηκε και κυκλοφόρησε στην Αμερική ένα χρόνο πριν την εμπλοκή της στον Β΄ Παγκόσμιο Πόλεμο. Ο Τσάπλιν υποδυόταν το ρόλο του "Άντενοϊντ Χίνκελ (Adenoid Hynkel)", δικτάτορα της Τομανίας, χαρακτήρα βασισμένο στον Αδόλφο Χίτλερ, ο οποίος ήταν μικρότερος από τον Τσάπλιν μόνο 4 ημέρες. Στην ταινία επίσης συμμετείχε και ο Τζακ Όουκι στο ρόλο του "Μπενζίνο Ναπαλόνι (Benzino Napaloni)", δικτάτορα της Βακτηρίας, σατιρίζοντας τον Ιταλό δικτάτορα Μπενίτο Μουσολίνι.
Η Πολέτ Γκοντάρ συνεργάστηκε ξανά με τον Τσάπλιν, υποδυόμενη μια γυναίκα σε γκέτο. Η ταινία εκλήφθηκε ως μια πράξη θάρρους και ανδρείας στο πολιτικό περιβάλλον της τότε εποχής, κυρίως για τον εξευτελισμό του Ναζισμού και για την απεικόνιση των Εβραϊκών χαρακτήρων και της δίωξής τους. Εκτός από τον Χίνκελ, ο Τσάπλιν έπαιξε επίσης το ρόλο ενός Εβραίου κουρέα, ο οποίος διώκεται από το καθεστώς, ενώ παράλληλα έχει εκπληκτική ομοιότητα με τον Χίνκελ. Ουσιαστικά, ο ρόλος του κουρέα απεικόνιζε τον χαρακτήρα του «Αλήτη».
Στο τέλος, οι δύο χαρακτήρες που υποδύεται ο Τσάπλιν, μέσα από μια σύνθετη πλοκή ανταλλάζουν θέσεις, και ο κουρέας αποβάλλει την κωμική περσόνα για να βγάλει, απευθυνόμενος στον θεατή, έναν εξαιρετικό λόγο στον οποίο καταγγέλλει τη δικτατορία, την απληστία, το μίσος και τη μισαλλοδοξία, εξαίροντας την ελευθερία και την ανθρώπινη αδελφοσύνη.
Η ταινία ήταν υποψήφια για Όσκαρ Καλύτερης Ταινίας, Καλύτερου Σεναρίου και Καλύτερου A΄ Ανδρικού Ρόλου.
Το 1947, μέσα σε ένα έντονα αρνητικό κλίμα για τον ίδιο, και ενώ διάφοροι συντηρητικοί πολιτικοί ζητούσαν την απέλασή του, γύρισε την ταινία "Ο Κύριος Βερντού". Αν και την υπόθεση της ταινίας ο Τσάπλιν την εμπνεύστηκε από τον Λαντρί, έναν Γάλλο δολοφόνο πλούσιων κυριών, ήταν φανερό ότι η ταινία στόχευε σε αρνητικές πλευρές της αμερικανικής κοινωνίας. Ιδιοκτήτες κινηματογραφικών αιθουσών δέχτηκαν πιέσεις για να μην προβάλλουν την ταινία η οποία τελικά είχε παταγώδη εμπορική αποτυχία. Αντίθετα, η ταινία "Τα Φώτα της ράμπας", μια ταινία πάνω στα γηρατειά και τον θάνατο, που ολοκληρώθηκε πέντε χρόνια αργότερα, είχε μεγάλη εμπορική επιτυχία, εκτός όμως Αμερικής, όπου και πάλι πολλοί αιθουσάρχες δεν πρόβαλλαν την ταινία.
Ο Τσάπλιν στην Ευρώπη.
Μετά την άρση της βίζας του από το αμερικανικό Υπουργείο Δικαιοσύνης, ο Τσάπλιν με την τέταρτη σύζυγό του, Όνα, εγκαταστάθηκε μόνιμα στην Ευρώπη και συγκεκριμένα στην Ελβετία. Μέχρι το θάνατό του το 1977 γύρισε άλλες δύο ταινίες: την αντιμακαρθική σάτιρα "Ένας βασιλιάς στη Νέα Υόρκη" (1957) και δέκα χρόνια αργότερα την "Κόμισσα του Χονγκ Κονγκ" με τη Σοφία Λόρεν και τον Μάρλον Μπράντο. 
Το 1975 ανακηρύχτηκε ιππότης από τη βασίλισσα Ελισάβετ Β΄.
Προσωπική ζωή του Τσάπλιν.
Στη ζωή του Τσάρλι Τσάπλιν υπήρξαν πολλές γυναίκες. Ο Τσάπλιν παντρεύτηκε τέσσερις φορές, όλες με συναδέλφους του. Εκτός των τεσσάρων γάμων του όμως είχε και πολλές άλλες σχέσεις. Συνολικά απέκτησε 11 παιδιά, ένα από τον πρώτο γάμο, που πέθανε λίγες μέρες μετά τη γέννα, δύο από το δεύτερο και οκτώ από τον τέταρτο, με την Όνα, κόρη του Ευγένιου Ο'Νηλ, που όταν έγινε ο γάμος, το 1943, ήταν μόλις 18 ετών. Αυτός ο γάμος κράτησε τριάντα τέσσερα χρόνια, μέχρι το θάνατό του Τσάπλιν.
Καθώς ο Τσάπλιν με πολλές από τις ταινίες του έθιγε αρνητικές πλευρές της αμερικανικής κοινωνίας, διάφορες κοινωνικές ομάδες θεωρούσαν ότι θίγονται από το έργο του. Έτσι, όταν μια πρώην ερωμένη του ηθοποιού, η Τζόαν Μπάρι, εισέβαλε με ένα όπλο στο σπίτι του απειλώντας να τον σκοτώσει και στη συνέχεια να αυτοκτονήσει και έπειτα ζήτησε να αναγνωριστεί δικαστικά ότι πατέρας του παιδιού που επρόκειτο να γεννήσει ήταν ο Τσάπλιν, πουριτανικές οργανώσεις γυναικών, σύνδεσμοι παλαιών στρατιωτών καθώς και το ίδιο το FBI την υποστήριξαν. Τελικά το δικαστήριο δικαίωσε την Μπάρι, μολονότι το τεστ αίματος που έγινε για να αποδειχθεί αν ο Τσάπλιν ήταν ο πατέρας ήταν αρνητικό.
Δείτε κι αυτό.
Ο μετανάστης
Πηγή.
"Τσάρλι Τσάπλιν-Ο ασυμβίβαστος του σινεμά", ένθετο Ε/Ιστορικά Οι πρωτοπόροι, της εφημερίδας Ελευθεροτυπία,αρ.τεύχους 54-5 Οκτωβρίου 2006.

</doc>
<doc id="59766" url="https://el.wikipedia.org/wiki?curid=59766" title="Εγκεφαλικά ημισφαίρια">
Εγκεφαλικά ημισφαίρια

Τα εγκεφαλικά ημισφαίρια είναι τα δυο τμήματα στα οποία χωρίζεται μορφολογικά αλλά και από άποψη λειτουργιών ο εγκέφαλος του ανθρώπου και άλλων θηλαστικών. Τα δυο εγκεφαλικά ημισφαίρια συνδέονται με το μεσολόβιο, μια πυκνή δέσμη νευραξόνων που επιτρέπει την ανταλλαγή πληροφοριών μεταξύ των δυο ημισφαιρίων. Τα δυο ημισφαίρια δεν έχουν συμμετρική λειτουργία, δηλαδή το καθένα φιλοξενεί τα κέντρα για διαφορετικές δεξιότητες και αντιληπτικές ικανότητες. Ωστόσο, σε περιπτώσεις όπου διακοπεί η επικοινωνία μεταξύ τους, κυρίως λόγω χειρουργικής διχοτόμησης του μεσολοβίου, μπορούν να λειτουργήσουν και ανεξάρτητα. Επίσης στην περίπτωση κάποιας βλάβης στο ένα ημισφαίριο, το άλλο μπορεί να αναπληρώσει μερικώς τις λειτουργίες του. Κάθε ημισφαίριο ελέγχει την «χιαστί» αντίθετη πλευρά του σώματος· δηλαδή, το δεξί ημισφαίριο δέχεται τα ερεθίσματα από το αριστερό τμήμα του σώματος, και ελέγχει τις κινήσεις αυτού του τμήματος. Το αντίστροφο ισχύει για το αριστερό.
Αριστερό ημισφαίριο.
Ελέγχει το δεξί ήμισυ του σώματος αισθητικά και κινητικά, ενώ σε αυτό γίνονται κυρίως οι λεκτικές, αναλυτικές και λογικές νοητικές διεργασίες. Είναι υπεύθυνο για την αντίληψη του χρόνου, την ομιλία, τη γραφή, την αντίληψη του λόγου, τον συμβολισμό, τη λεκτική μνήμη, την αναλυτική σκέψη. Επίσης για την επικοινωνία με λέξεις κατά κυριολεξία, την επεξεργασία των ακουστικών ερεθισμάτων και της αφηρημένης πληροφορίας, την πρόκληση ελεγχόμενης συμπεριφοράς και τη δευτερογενή ερμηνεία συμπεριφοράς. Σε αυτό εκτελούνται διαδικασίες σχετικές με τα μαθηματικά και τη γραμματική.
Δεξιό ημισφαίριο.
Ελέγχει το αριστερό ήμισυ του σώματος αισθητικά και κινητικά και είναι υπεύθυνο για την οπτική αντίληψη του χώρου, την κατανόηση των μεταφορικών εννοιών και του χιούμορ, συσχέτιση, σύνθεση λεγομένων,
συναισθηματική φόρτιση και μελωδία λόγου, οπτική μνήμη, την επικοινωνία, τόσο με τόνο φωνής όσο και με εκφράσεις του προσώπου και εξωλεκτική κινησιολογία («γλώσσα του σώματος»). Επίσης για την προσοχή, την διάκριση πολύπλοκων ακουστικών τόνων, την πρόκληση παρορμητικής συμπεριφοράς, τα αισθήματα, τις συγκινήσεις, την δημιουργικότητα, την φαντασία και την καλλιτεχνική έκφραση.

</doc>
<doc id="59768" url="https://el.wikipedia.org/wiki?curid=59768" title="Ελληνικές βουλευτικές εκλογές 1920">
Ελληνικές βουλευτικές εκλογές 1920

Οι ελληνικές βουλευτικές εκλογές του 1920 διεξήχθησαν κατά τη διάρκεια πολεμικών επιχειρήσεων. Την απόφαση της διεξαγωγής τους έλαβε ο Ελευθέριος Βενιζέλος ύστερα από συνεχή αιτήματα της αντιπολίτευσης και αφού είχε ολοκληρωθεί η διαδικασία υπογραφής της συνθήκης των Σεβρών.
Αρχικά μετά τη διάλυση της Βουλής οι εκλογές αυτές προκηρύχθηκαν για τις 25 Οκτωβρίου του 1920. Δεκατρείς όμως ημέρες πριν τη διεξαγωγή τους πέθανε αιφνίδια από δάγκωμα πιθήκου ο Βασιλιάς Αλέξανδρος. Έτσι στη θέση του ορίστηκε Αντιβασιλέας ο Ναύαρχος Κουντουριώτης. Τελικά οι εκλογές διεξήχθησαν την 1 Νοεμβρίου 1920 και ουσιαστικά ανάμεσα σε δύο παρατάξεις για πρώτη φορά στην Ελληνική κοινοβουλευτική ιστορία, ακριβώς λόγω της πόλωσης που επικρατούσε την εποχή εκείνη. Το ένα ήταν το κυβερνών Κόμμα των Φιλελευθέρων και το άλλο η Ηνωμένη Αντιπολίτευσις, η οποία ήταν η ένωση όλων των υπολοίπων κομμάτων με επικεφαλής τον Δημήτριο Γούναρη (Κόμμα Εθνικοφρόνων, Συντηρητικό Κόμμα, Μεταρρυθμιστικό Κόμμα, κ.ά. μικρότερα εκτός από το ΣΕΚΕ (Σοσιαλιστικό Εργατικό Κόμμα Ελλάδος), που κατέβηκε στις εκλογές αυτόνομο, αλλά δεν εξέλεξε βουλευτές. Άλλωστε το σύμβολό της (η ελιά) παρέπεμπε στην ειρήνη.
Από τις εκλογές αυτές νικητής αναδείχθηκε η Ηνωμένη Αντιπολίτευσις ενώ ο ίδιος ο Ελευθέριος Βενιζέλος, που πριν λίγους μήνες η Βουλή τον είχε ανακηρύξει ""άξιον της Ελλάδος ευεργέτην και σωτήρα της πατρίδος", δεν εκλέχθηκε ούτε βουλευτής.
Κυβέρνηση σχημάτισε αρχικά ο Δημήτριος Ράλλης, η οποία και διενήργσε το Ελληνικό δημοψήφισμα του 1920 για την επαναφορά του Κωνσταντίνου, και στις 24 Ιανουαρίου 1921 ο Ν. Καλογερόπουλος, ενώ στο μικρασιατικό μέτωπο φαίνονταν τα πρώτα σύννεφα. Στις 26 Μαρτίου 1921 ανέλαβε ο Δ. Γούναρης και μετά στις 22 Μαΐου 1922 ο Π. Πρωτοπαπαδάκης. Τον Αύγουστο του 1922 επήλθε η Μικρασιατική Καταστροφή. Μετά ανέλαβαν κυβερνήσεις των Ν. Τριανταφυλάκου και Στ.Γονατά.
Διπλή Βουλή - Γ' εν Αθήναις Εθνική Συνέλευση.
Η κήρυξη των εργασιών της Βουλής έγινε στις 23 Δεκεμβρίου 1920 από τον Κωνσταντίνο Α', λίγες ημέρες μετά την επιστροφή του στην Ελλάδα, μετά το δημοψήφισμα της 5ης Δεκεμβρίου 1920. Η πλειοψηφία ανακήρυξε την Βουλή σε συντακτική συνέλευση, τη Γ' εν Αθήναις Εθνική Συνέλευση (αποκαλούνταν και διπλή Βουλή λόγω του αναθεωρητικού της χαρακτήρα).

</doc>
<doc id="59772" url="https://el.wikipedia.org/wiki?curid=59772" title="Lockheed P-3 Orion">
Lockheed P-3 Orion

Το Lockheed P-3 Orion είναι αεροσκάφος ναυτικής συνεργασίας (ΑΦΝΣ) που χρησιμοποιείται από πολλές αεροπορίες σε όλο τον κόσμο, κυρίως σε ρόλους "ναυτικής περιπολίας (maritime patrol)", "αναγνώρισης (reconnaissance)" και "ανθυποβρυχιακού πολέμου (anti-submarine warfare)".
Σχεδίαση.
Το P-3 Orion (αρχική ονομασία P3V), βασίζεται στο Lockheed L-188 Electra, το οποίο είχε περιορισμένη επιτυχία σαν turboprop επιβατικό αεροσκάφος, έχοντας να αντιμετωπίσει τον συνεχώς αυξανόμενο ανταγωνισμό των αεροσκαφών τζετ. Εισήλθε σε υπηρεσία ως αντικαταστάτης του μεταπολεμικού P-2 Neptune. Οι τέσσερις κινητήρες turboprop του Orion του δίνουν ταχύτητα συγκρίσιμη με αυτή των γρήγορων ελικοφόρων μαχητικών ή ακόμα και κάποιων τουρμποφάν τζετ, όπως του A-10. Τα περισσότερα παρόμοια περιπολικά αεροσκάφη υιοθέτησαν τη σχεδίαση του Orion, συμπεριλαμβανομένου και του αντίστοιχου Σοβιετικού. Ανταγωνιστές του P-3 είναι το Βρετανικό Nimrod, το οποίο βασίζεται στο επιβατικό Comet, καθώς και το Γαλλικό Breguet Atlantique. Η εμπειρία που αποκομίστηκε από το P-3 βοήθησε στη εξέλιξη του S-3 Viking, ανθυποβρυχιακού αεροσκάφους που επιχειρεί συνήθως από αεροπλανοφόρα. 
Το P-3 έχει ένα εσωτερικό χώρο βομβών στο μπροστινό μέρος της ατράκτου, καθώς και πυλώνες στις πτέρυγες που μπορούν να μεταφέρουν πυραύλους όπως ο AGM-84 Harpoon. Η χαρακτηριστική μακριά απόληξη της ουράς περιέχει τον Ανιχνευτή Μαγνητικών Ανωμαλιών (Magnetic Anomaly Detector – MAD). Ηχοσημαντήρες μπορούν να ριφθούν είτε από εξωτερικά αναρτημένους φορείς είτε από το εσωτερικό της ατράκτου. 
Η πρώτη έκδοση παραγωγής, με την κωδικό P3V-1, πέταξε για πρώτη φορά στις 15 Απριλίου 1961, όμως μέχρι τις πρώτες παραγγελίες το 1962 μετονομάστηκε σε P-3. Οι χρωματικές παραλλαγές επίσης άλλαξαν από το μεταπολεμικό μπλε σε άσπρο και γκρι τη δεκαετία του 1960 και χαμηλής ορατότητας γκρι τη δεκαετία του 1980. 
Με τα χρόνια εξελίχθηκαν πολλές παραλλαγές του αεροσκάφους. Η τεχνολογία του P-3 είναι παρόμοια με αυτή του μεγαλύτερου, πιο αργού και πολύ επιτυχημένου μεταγωγικού C-130 Hercules. Παρόμοιες εκδόσεις εξελίχθηκαν για παρακολούθηση ανεμοστρόβιλων και εναέρια παρακολούθηση χρησιμοποιώντας το ιπτάμενο ραντάρ του E-2 Hawkeye. Παρότι οι επιδόσεις του ήταν καλύτερες, το P-3 δεν μετατράπηκε σε πλατφόρμα επίθεσης ακριβείας στόχων εδάφους ή αεροσκάφος εναέριου εφοδιασμό, ούτε επιχείρησε προσγείωση σε αεροπλανοφόρο όπως το C-130. Το P-3 Orion χρησιμοποιήθηκε όμως από τη NASA ως υποτροχιακή ερευνητική πλατφόρμα γεω-επιστημών. Γνωστό με την ονομασία NASA 426 το αεροσκάφος επιχειρεί από τις αεροπορικές εγκαταστάσεις Wallops του Goddard Space Flight Center's. 
Σε πολλές αποστολές ο ένας κινητήρας συχνά σβήνει (συνήθως ο κινητήρας νούμερο ένα, ο αριστερός εξωτερικός κινητήρας) για να παραταθεί ο χρόνος παραμονής στο θέατρο επιχειρήσεων (και η ακτίνα δράσης σε χαμηλό ύψος) εξοικονομώντας καύσιμα. Σε ορισμένες περιπτώσεις μπορεί να είναι σβηστοί και οι δύο εξωτερικοί κινητήρες, πάντα σε συνάρτηση με το βάρος του αεροσκάφους, τον καιρό και την ποσότητα καυσίμου. Κάποιες περιπολίες μπορεί να διαρκέσουν και 10 ώρες, και χρησιμοποιούνται περισσότεροι πιλότοι και πλήρωμα. Το ρεκόρ για την μακρύτερη πτήση από αεροσκάφος P-3 είναι 21,5 ώρες, που το κατέχει η 5η μοίρα της Αεροπορίας της Νέας Ζηλανδίας από το 1972. 
Το P-3 πρόκειται να αντικατασταθεί μεταξύ του 2010 – 2013 από το P-8 Poseidon, το οποίο βασίζεται στο επιβατικό Boeing 737, έχοντας συμπληρώσει τουλάχιστον 50 χρόνια υπηρεσίας.
Κατανομή μελών πληρώματος.
Δέκα με δώδεκα μέλη πλήρωμα (σε Αμερικάνικη υπηρεσία).
Το P-3 Orion σε Ελληνική υπηρεσία.
Το Ελληνικό Πολεμικό Ναυτικό προκειμένου να αντιμετωπίσει τις μειωμένες επιχειρησιακές δυνατότητες των υπέργηρων αεροσκαφών HU -16B Albatross αποφάσισε την αντικατάσταση τους με αεροσκάφη ναυτικής συνεργασίας Lockheed P -3B Orion. Το 1994 η Ελληνική κυβέρνηση υπέγραψε συμφωνία με τις ΗΠΑ για τη προμήθεια έξι P -3B TACNAVMOD για επιχειρησιακή χρησιμοποίηση, τεσσάρων P -3A για υποστήριξη με ανταλλακτικά και ένα πακέτο εκπαιδεύσεως. Η εκπαίδευση άρχισε τον Ιανουάριο του 1996 και ολοκληρώθηκε τον Ιούνιο του 1997. Το πρώτο αεροσκάφος έφθασε στην Ελλάδα το Μάιο του 1996 ενώ η παραλαβή τελικά ολοκληρώθηκε τον Δεκέμβριο του 1997 με την άφιξη στην Ελλάδα και του έκτου αεροσκάφους. Και τα έξι αεροσκάφη ανήκουν επιχειρησιακά στην 353 Μοίρα Ναυτικής Συνεργασίας ("353 ΜΝΑΣ") που εδρεύει στο στρατιωτικό αεροδρόμιο της Ελευσίνας.

</doc>
<doc id="59777" url="https://el.wikipedia.org/wiki?curid=59777" title="Λαοκρατική Δημοκρατία του Κονγκό">
Λαοκρατική Δημοκρατία του Κονγκό



</doc>
<doc id="59778" url="https://el.wikipedia.org/wiki?curid=59778" title="Ελληνικές βουλευτικές εκλογές Δεκεμβρίου 1915">
Ελληνικές βουλευτικές εκλογές Δεκεμβρίου 1915

Οι (πρόωρες) βουλευτικές εκλογές της Τετάρτης 6 Δεκεμβρίου 1915 - οι δεύτερες εκλογές μέσα στον ίδιο χρόνο - πραγματοποιήθηκαν, από την κυβέρνηση του Στέφανου Σκουλούδη.
Οι εκλογές έγιναν χωρίς τη συμμετοχή του κόμματος των Φιλελευθέρων (- επιλογή του Ελευθέριου Βενιζέλου ως αντίδραση στη διπλή διάλυση των κυβερνήσεών του μέσα σε ενα χρονο από τα Ανάκτορα) αναδεικνύοντας έτσι το Κόμμα των Εθνικοφρόνων την πρώτη κοινοβουλευτική δύναμη, με 256 έδρες.
Κύριο χαρακτηριστικό αυτών των εκλογών ήταν η πολύ μικρή προσέλευση των ψηφοφόρων εξαιτίας της αποχής των Φιλελευθέρων — από τους 703.000 ψηφοφόρους των εκλογών του Μαΐου, τώρα προσήλθαν μόνο οι 334.945. Κατ' άλλους,ο λόγος, ο λόγος της αποχής ήταν η επιστράτευση του Οκτωβρίου— οι μισοί σχεδόν ψηφοφόροι ήταν επιστρατευμένοι και δεν μπορούσαν να προσέλθουν στα εκλογικά τμήματα — έτσι φτάσαν μόνο 280.00 από 714.000. 
Στη νέα Βουλή έγιναν δεκτοί και οι εκλεγέντες από τις προηγούμενες εκλογές, βουλευτές της Βορείου Ηπείρου, ανεβάζοντας τον συνολικό αριθμό των εδρών σε 332.
Ωστόσο, δεν σημειώθηκε κυβερνητική μεταβολή, αφού η κυβέρνηση Σκουλούδη αντιπροσώπευε και εφάρμοζε ήδη την πολιτική της φιλοβασιλικής παράταξης, την οποία εκπροσωπούσε και ο Δημήτριος Γούναρης.
Πριν τις εκλογές.
Ο "πόλεμος" (που έχει μείνει στην ιστορία ο Εθνικός Διχασμός) που είχε ξεσπάσει μεταξύ Ελευθερίου Βενιζέλου και Βασιλιά Κωνσταντίνου για την είσοδο ή όχι της Ελλάδας στον Α΄ Παγκόσμιο Πόλεμο (και στο πλευρό τίνος), οδήγησε τον Βασιλιά, με μια πραξικοπηματική ενέργεια να καθαιρέσει τον Ελευθέριο Βενιζέλο από την Πρωθυπουργία στις 24 Σεπτεμβρίου 1915 (π.η.), και να δώσει την εντολή σχηματισμού κυβέρνησης στην δεύτερη σε κοινοβουλευτική δύναμη ομάδων των "φιλοβασιλικών βουλευτών" (αυτών που ασπάζονταν τις επιλογές του Βασιλιά), που επέλεξαν ως Πρωθυπουργό τον μετριοπαθή Αλέξανδρο Ζαΐμη. Συγκεκριμένα, ενώ ο Πρωθυπουργός Βενιζέλος υπερασπιζόταν από το βήμα της Βουλής, την άφιξη στις 21 Σεπτεμβρίου (π.η.) των αγγλογαλλικών στρατευμάτων στην Θεσσαλονίκη και την προώθησή τους μέχρι τη Σερβία, αλλά και την γενικότερη εμπλοκή της Ελλάδας στον πόλεμο, στο πλευρό των Αγγλογάλλων, ο Βασιλιάς ο οποίος επιζητούσε την ουδετερότητα της χώρας, με παράλληλη μυστική υποστήριξη των γερμανικών δυνάμεων, καθαίρεσε τελικά τον Βενιζέλο, αποφασίζοντας να διορίσει στην θέση του, του μετριοπαθή πολιτικό Αλέξανδρο Ζαΐμη, ο οποίος υποστηρίχτηκε από την μειοψηφούσα κοινοβουλευτική παράταξη, των "βασιλοφρόνων". 
Ωστόσο, η Κυβέρνηση Αλέξανδρου Ζαΐμη δεν κατάφερε, όπως ήταν αναμενόμενο, να λάβει την ψήφο εμπιστοσύνης του Σώματος που κυριαρχούνταν από βουλετές των Φιλελευθέρων. Ο Βασιλιάς, τότε, αποφάσισε να διορίσει, τον Στέφανο Σκουλούδη, πρόσωπο της απολύτου εμπιστοσύνης του, ως Πρωθυπουργό, με σκοπό να διεξαγάγει εκ νέου εκλογές τον Δεκέμβριο του 1915.
Το κόμμα των Φιλελευθέρων αρνήθηκε να πάρει μέρος στις εκλογές (θεωρώντας τις πράξεις του Βασιλιά, αντισυνταγματικές) και προέτρεψε τον λαό σε αποχή. Πράγματι, το ποσοστό της συμμετοχής ήταν ιδιαίτερα χαμηλό, κάτι που εξηγείται και από την προτροπή του Βενιζέλου αλλά κυρίως από την γενική επιστράτευση την οποία είχε διατάξει στις 17 Σεπτεμβρίου η κυβέρνηση Βενιζέλου. 
Βουλευτές Βόρειας Ηπείρου.
Μετά την υπογραφή της συμφωνίας, που έμεινε γνωστή ως Πρωτόκολλο της Κέρκυρας τον Μάιο του 1914, οι επαρχίες της Κορυτσάς και του Αργυροκάστρου (αυτές δηλαδή που αποτελούσαν την Βόρειο Ήπειρο), κατέκτησαν την διοικητική αυτονομία τους. Με το ξέσπασμα όμως του Α΄ Παγκόσμιου πολέμου, η περιοχή που ουσιαστικά δεν είχε ειρηνεύσει ακόμα, βρέθηκε και πάλι στην δίνη αναταραχών και εξεγέρσεων, οι οποίες καθιστούσαν αδύνατη την εφαρμογή του Πρωτοκόλλου. Η ελληνική κυβέρνηση - με την έγκριση των Μεγάλων Δυνάμεων - απέστειλε στρατό στις περιοχές αυτές προστατεύοντας έτσι τον ελληνικό πληθυσμό. Το ίδιο έκανε όμως, για την περιοχή της Αυλώνας και η Ιταλία, με αποτέλεσμα οι Μεγάλες Δυνάμεις να μεταθέσουν την οριστική επίλυση του προβλήματος μετά την λήξη του πολέμου. Οι ελληνικές βουλευτικές εκλογές που προκηρύχτηκαν για τον Μάιο του 1915, οδήγησαν τους Βορειοηπειρώτες, στο να διεξαγάγουν (χωρίς συνεννόηση με την κυβέρνηση) και εκείνοι τις δικές τους εκλογές για την ελληνική βουλή. Στην πρώτη συνεδρίαση της Βουλής, στις 3 Αυγούστου του 1915, θύελλα διαμαρτυριών ξέσπασε από Έλληνες βουλευτές για την μη αναγραφή στον κατάλογο των βορειοηπειρωτών συναδέλφων τους. Κατά την διάρκεια της συζήτησης που ξεκίνησε, διαπιστώθηκε ότι η προηγούμενη κυβέρνηση Γούναρη, δεν θεώρησε έγκυρες τις εκλογές αυτές, καθώς δεν είχε επεκταθεί ο ελληνικός εκλογικός νόμος επίσημα στην Βόρεια Ήπειρο. Με αυτή την άποψη, συμφώνησε και η νεοεκλεγείσα κυβέρνηση Βενιζέλου, με τον αρχηγό της να δηλώνει χαρακτηριστικά : "«εκλογάς εν Βορείω Ηπείρω η κυβέρνησις δεν διέταξεν, εκλογαί εν Βορείω Ηπείρω δεν διεξήχθησαν»". 
Οι 16 νέοι βουλευτές της Βόρειας Ηπείρου, θα γίνουν τελικά δεκτοί στη Βουλή που προέκυψε από τις εκλογές της 6ης Δεκεμβρίου του 1915. 
Βουλευτές Νομού Αργυροκάστρου (10) : Δημήτριος Δούλης, Σπύρος Σπυρομήλιος, Βασίλειος Σωτηριάδης, Πέτρος Ζάππας, Δημήτριος Παπούλας, Θεμιστοκλής Μπαμίχας, Κυριάκος Κυρίτσης, Χριστόδουλος Τόσκας, Βασίλειος Πουτέτσης, Θεμιστοκλής Αδαμίδης.
Βουλευτές Νομού Κορυτσάς (6) : Ιωσήφ Αδαμίδης, Κωνσταντίνος Πολένας, Δημήτριος Ζήκος, Επαμεινώνδας Χαρισιάδης, Κωνσταντίνος Σκενδέρης, Ευκλείδης Σιώμος 

</doc>
<doc id="59779" url="https://el.wikipedia.org/wiki?curid=59779" title="Χάραλντ Ε΄">
Χάραλντ Ε΄



</doc>
<doc id="59780" url="https://el.wikipedia.org/wiki?curid=59780" title="Προπυλένιο">
Προπυλένιο



</doc>
<doc id="59781" url="https://el.wikipedia.org/wiki?curid=59781" title="Ελληνικές βουλευτικές εκλογές 1912">
Ελληνικές βουλευτικές εκλογές 1912

Την Δευτέρα 12 Μαρτίου 1912 πραγματοποιήθηκαν από την κυβέρνηση Ελευθερίου Βενιζέλου εκλογές για την ανάδειξη των βουλευτών της ΙΘ΄ κοινοβουλευτικής περιόδου. Νικητής των εκλογών αναδείχτηκε το κυβερνών κόμμα των Φιλελευθέρων καταλαμβάνοντας τις 146 από τις συνολικά 181 έδρες του Κοινοβουλίου.
Οι εκλογές προκηρύχτηκαν λόγω της περάτωσης του έργου της προηγούμενης Αναθεωρητικής Βουλής (Σύνταγμα 1910) και της επιθυμίας του Ελευθέριου Βενιζέλου να αναμετρηθεί εκλογικά με τους αντιπάλους του (οι οποίοι δεν είχαν συμμετάσχει στις προηγούμενες εκλογές.
Την ίδια ημέρα με την Ελλάδα, βουλευτικές εκλογές διεξάγονταν και στην Κρήτη, με σκοπό οι 69 βουλευτές (46 παλαιοκομματικοί, 23 φιλελεύθεροι) που εκλέχτηκαν να εκπροσωπήσουν το νησί στο ελληνικό κοινοβούλιο. Ωστόσο οι Κρήτες βουλευτές συνάντησαν την άρνηση του Ελευθερίου Βενιζέλου να τους δεχτεί θεωρώντας πως μόνο ένας απευκταίος (εκείνη την περίοδο) ελληνοτουρκικός πόλεμος θα μπορούσε να εξασφαλίσει την ένωση του νησιού με την Ελλάδα, και κατά συνέπεια την αποδοχή των Κρητών βουλευτών στο Κοινοβούλιο.
Ωστόσο σε μερικούς μήνες, και συγκεκριμένα την 1η Οκτωβρίου του 1912, λίγο πριν ξεσπάσει ο Α΄ Βαλκανικός πόλεμος, η ελληνική Βουλή υποδέχτηκε πανηγυρικά τους νέους βουλευτές.

</doc>
<doc id="59782" url="https://el.wikipedia.org/wiki?curid=59782" title="Σουμγκαγήτ">
Σουμγκαγήτ

Η Σουμγκαγήτ (αζερικά: "Sumqayıt") είναι παράκτια πόλη του Αζερμπαϊτζάν. Βρίσκεται 30 χιλιόμετρα βορειοδυτικά της πρωτεύουσας Μπακού και έχει πληθυσμό 312.000 κατοίκους (2010) (η 3η σε πληθυσμό πόλη της χώρας).

</doc>
<doc id="59783" url="https://el.wikipedia.org/wiki?curid=59783" title="Γκαντζά">
Γκαντζά

Η Γκαντζά (αζερικά: "Gəncə") είναι πόλη του δυτικού Αζερμπαϊτζάν. Έχει πληθυσμό 331.400 κατοίκους (2η μεγαλύτερη πόλη της χώρας). Ήταν γνωστό ως Ελισαβετπόλ (ρωσικά: Елизаветполь) στη Ρωσική Αυτοκρατορία. Η πόλη μετονομάστηκε στο αρχικό όνομα Γκαντζά το 1920, κατά το πρώτο μέρος της ενσωμάτωσής της στη Σοβιετική Ένωση. Ωστόσο, μετονομάστηκε σε Κιροβαμπάντ το 1935 (Ρωσικά: Кировабад) και διατήρησε το όνομα αυτό κατά το μεγαλύτερο μέρος της υπόλοιπης σοβιετικής περιόδου. Το 1989, κατά τη διάρκεια της Περεστρόικας, μετονομάστηκε σε Γκαντζά.
Ετυμολογία.
Παρόλο που κάποιες πηγές της μεσαιωνικής ισλαμικής εποχής αποδίδουν την οικοδόμηση της πόλης σε Μουσουλμάνο άραβα κυβερνήτη, οι σύγχρονοι ιστορικοί πιστεύουν ότι το όνομα Γκαντζά προέρχεται από το περσικό γκαντζ ("θησαυρός") και σε αραβική πηγή το όνομα καταγράφηκε ως Τζανζά (από το περσικό γκάνζα), υποδηλώνοντας ότι η πόλη υπήρχε στη προϊσλαμική εποχή και πιθανότατα ιδρύθηκε τον 5ο αιώνα. Η περιοχή στην οποία βρίσκεται η Γκαντζά ήταν γνωστή ως Αρράν από τον 9ο έως τον 12ο αιώνα. Ο αστικός πληθυσμός της ομιλούσε κυρίως τη περσική γλώσσα.
Ιστορία.
Φεουδαρχική εποχή.
Σύμφωνα με μεσαιωνικές αραβικές πηγές, η πόλη ιδρύθηκε το 859-60 από τον Μουχαμάντ ιμπν Χαλίντ ιμπν Γιαζίντ ιμπν Μαζιάντ, Άραβα κυβερνήτη της περιοχής υπό την εποχή του χαλίφη αλ-Μουταουακίλ. Η πόλη ονομάστηκε από έναν θησαυρό που αποκαλύφθηκε εκεί. Σύμφωνα με το μύθο, ο Άραβας κυβερνήτης είχε όνειρο όπου μια φωνή του είπε ότι υπήρχε ένας θησαυρός κρυμμένος κάτω από έναν από τους τρεις λόφους γύρω από την περιοχή όπου κατασκήνωσε. Η φωνή του είπε να ξεθάψει και να χρησιμοποιήσει τα χρήματα για να ιδρύσει μια πόλη. Το έπραξε και ενημέρωσε τον χαλίφη για τα χρήματα και την πόλη. Ο Χαλίφης έκανε τον Μουχαμάντ τον κληρονομικό κυβερνήτη της πόλης υπό την προϋπόθεση ότι θα έδινε τα χρήματα που βρήκε στον χαλίφη.
Η ίδρυση της πόλης από τους Άραβες επιβεβαιώνεται από τον μεσαιωνικό Αρμένιο ιστορικό Μόβσες Καγκανκατβάτσι, ο οποίος αναφέρει ότι η πόλη Γκαντζά ιδρύθηκε το 846-47, στο καντόνι Αρσακασέν από τον γιο του Χαζρ Πάτγκος.
Ιστορικά μια σημαντική πόλη του Νότιου Καυκάσου, η Γκαντζά αποτέλεσε μέρος της αυτοκρατορίας των Σασσανιδών, της Μεγάλης Σελτζουκικής Αυτοκρατορίας, της Γεωργίας, των Αταμπέγκ του Αζερμπαϊτζάν, της Χωρασμιακής Αυτοκρατορίας, των Ιλ-Χάνων, των Τιμουριδών, των Καρά Κογιουνλού, των Ακ Κογιουνλού, των Σαφαβιδών, Ασφαριδών, Ζαντ, και τους Κατζάρ της Περσίας/Ιράν. Πριν από την ιρανική κυριαρχία των Ζαντ και Κατζάρ και μετά τον θάνατο του Ναντέρ Σαχ η πόλη κυβερνήθηκε για λίγες δεκαετίες από τους χάνους/δούκες του Χανάτου της Γκαντζά. Είναι η γενέτειρα του διάσημου Νιζαμί Γκαντζάβι. 
Ο λαός της Γκαντζά γνώρισε προσωρινή πολιτισμική παρακμή μετά από σεισμό το 1139, όταν η πόλη κατελήφθη από τον βασιλιά Δημήτριο Α΄ της Γεωργίας. Οι πύλες της πόλης κλάπηκαν ως τρόπαια και εξακολουθούν να φυλάσσονται στη Γεωργία και μετά τη μογγολική εισβολή το 1231. Η πόλη αναζωπυρώθηκε μετά την άνοδο των Σαφαβιδών στην εξουσία το 1501. Οι Σαφαβίδες κατέλαβαν όλο το Αζερμπαϊτζάν και περιοχές πέρα από αυτό στην επικράτειά τους. Η πόλη έπεσε υπό σύντομη κατοχή από τους Οθωμανούς μεταξύ των ετών 1578-1606 και 1723-1735 κατά τη διάρκεια των παρατεταμένων Οθωμανικών-Περσικών Πολέμων, αλλά παρόλα αυτά παρέμεινε υπό διακεκομμένη ιρανική κυριαρχία από τον 16ο αιώνα μέχρι τον 19ο αιώνα, όταν παραχωρήθηκε βίαια στη γειτονική αυτοκρατορική Ρωσία.
16ος-19ος αιώνας και προσάρτηση στη Ρωσία.
Για μια σύντομη περίοδο, η Γκαντζά μετονομάστηκε σε Αμπασαμπάντ από τον Σαχ Αμπάς μετά από πόλεμο εναντίον των Οθωμανών. Δημιούργησε μια νέα πόλη 8 χιλιόμετρα νοτιοδυτικά της παλαιάς και μετονομάστηκε πάλι σε Γκαντζά με τα χρόνια. Κατά τη διάρκεια των Σαφαβιδών, ήταν πρωτεύουσα της επαρχίας Καραμπάχ. Το 1747, η Γκαντζά έγινε το κέντρο του Χανάτου της Γκαντζά για μερικές δεκαετίες μετά το θάνατο του Ναντέρ Σαχ, μέχρι την έλευση των δυναστεών Ζαντ και Κατζάρ του Ιράν. Οι χάνοι/δούκες που ντε φάκτο αυτοκυβέρνησαν το χανάτο ήταν υποτελείς στην κεντρική κυριαρχία στο ηπειρωτικό Ιράν και κατάγονταν από έναν κλάδο της ιρανικής οικογένειας Κατζάρ.
Στα τέλη του 18ου αιώνα, η Ρωσία άρχισε να αυξάνει δραματικά τις επιθέσεις της στο ιρανικό και το τουρκικό έδαφος προς νότο. Μετά την προσάρτηση της ανατολικής Γεωργίας το 1801, η Ρωσία επιθυμούσε τώρα να κατακτήσει τις υπόλοιπες ιρανικές κτήσεις στην Καύκασο. Η ρωσική επέκταση στον Νότιο Καύκασο συνάντησε ιδιαίτερα ισχυρή αντίθεση στη Γκαντζά. Το 1804, οι Ρώσοι, με επικεφαλής τον στρατηγό Πάβελ Τσιτσιανόφ, εισέβαλαν και κατέστρεψαν τη Γκαντζά, πυροδοτώντας τον Ρωσοπερσικό πόλεμο του 1804-1813. Ορισμένες δυτικές πηγές υποστηρίζουν ότι "η κατάληψη της πόλης ακολουθήθηκε από σφαγή μέχρι 3.000 κατοίκων της Γκαντζά από τους Ρώσους". Ισχυρίζονται επίσης ότι "500 από αυτούς σφαγιάστηκαν σε ένα τζαμί όπου είχαν καταφύγει, αφού ένας Αρμένιος είπε στους Ρώσους στρατιώτες ότι ίσως να υπήρχαν «Νταγκεστανοί ληστές» μεταξύ τους".
Στρατιωτικά ανώτεροι, οι Ρώσοι ολοκλήρωσαν τον Ρωσοοερσικό πόλεμο του 1804-1813 με νίκη. Με τη συνθήκη του Γκιουλιστάν που ακολούθησε, το Ιράν αναγκάστηκε να παραχωρήσει το χανάτο της Γκαντζά στη Ρωσία. Το 1826, οι Ιρανοί κατάφεραν να διώξουν για λίγο τους Ρώσους από τη πόλη. Ωστόσο, με το τέλος του Ρωσοπερσικού πολέμου του 1826-28 και τη συνθήκη του Τουρκμεντσάι, η συμπερίληψη της πόλης στη Ρωσία έγινε οριστική. Η πόλη μετονομάστηκε σε Ελισάβετπολ (Ρωσική: Елизаветполь) από τη σύζυγο του Αλεξάνδρου Α΄ της Ρωσίας Ελισάβετ και το 1868 έγινε η πρωτεύουσα του Κυβερνείου Ελισάβετπολ. Το Ελισάβετπολ ήταν ουγιέζντ του κυβερνείου Τιφλίδας πριν το 1868. Οι Αζέροι απέρριψαν το ρωσικό όνομα και συνέχισαν να αποκαλούν τη πόλη ως Γκάντζα.
20ος αιώνας.
Το 1918, η Γκαντζά έγινε η προσωρινή πρωτεύουσα της Λαϊκής Δημοκρατίας του Αζερμπαϊτζάν, όπου μετονομάστηκε και πάλι σε Γκαντζά, μέχρι την ανακατάληψη του Μπακού από τη Κεντροκασπιακή δικτατορία, η οποία υποστηριζόταν από τους Βρετανούς. Τον Απρίλιο του 1920, ο Κόκκινος Στρατός κατέλαβε το Αζερμπαϊτζάν. Τον Μάιο του 1920, η Γκαντζά ήταν η περιοχή που έλαβε χώρα μια αποτρόπαια αντι-σοβιετική εξέγερση, κατά την οποία η πόλη υπέστη σοβαρές ζημιές από τις μάχες μεταξύ των ανταρτών και του Κόκκινου Στρατού. Το 1935, ο Ιωσήφ Στάλιν μετονόμασε τη πόλη σε Κιροβαμπάντ, προς τιμήν του Σεργκέι Κιρόφ. Το 1991, με τη διάλυση της Σοβιετικής Ένωσης, το Αζερμπαϊτζάν επανέκτησε την ανεξαρτησία του και η πόλη επανήλθε στο αρχικό όνομά της. Για πολλά χρόνια μια αεροπορική μοίρα της ΕΣΣΔ είχε την έδρα της στη πόλη.
Το Νοέμβριο του 1988 το πογκρόμ του Κιροβαμπάντ ανάγκασε πολλούς Αρμένιους να φύγουν από τη πόλη.
21ος αιώνας.
Η ανασυγκρότηση στον 21ο αιώνα έχει οδηγήσει σε δραματικές αλλαγές στην αστική ανάπτυξη της πόλης, μετατρέποντας την από παλιά σοβιετική πόλη σε κόμβο υψηλών κτιρίων μεικτής χρήσης.
Το 2008, οι Πύλες του Μαυσωλείου της Γκαντζά χτίστηκαν βασισμένες σε σχέδια των αρχαίων πυλών της Γκαντζά που δημιουργήθηκαν από τον ντόπιο Ιμπραήμ Οσμάν ογλού το 1063.
Γεωγραφία.
Τοποθεσία.
Η Γκαντζά, η οποία βρίσκεται περίπου 400-450 μέτρα πάνω από τη στάθμη της θάλασσας, βρίσκεται στην πεδιάδα Γκάντζα-Γκαζάχ στη χαράδρα Κουρ-Αράζ στα δυτικά του Αζερμπαϊτζάν. Απέχει 375 χλμ. από το Μπακού και βρίσκεται στους βορειοανατολικούς πρόποδες των οροσειρών του Μικρού Καυκάσου στον ποταμό Γκανγκατσάι.
Η πόλη συνορεύει με τις διοικητικές επαρχίες του Γκοϊγκόλ στα νότια, δυτικά και βορειοοδυτικά και του Σαμούχ στα βορειοανατολικά.
Κλίμα.
Η Γκαντζά έχει ημίξηρο κλίμα (τύπος "BSk" της κλιματικής ταξινόμησης Κέππεν).

</doc>
<doc id="59784" url="https://el.wikipedia.org/wiki?curid=59784" title="Λυσάνδρα">
Λυσάνδρα

Η Λυσάνδρα ( 3ος αιώνας π.Χ. ) ήταν κόρη του φαραώ Πτολεμαίου Α’ του Σωτήρος, επιγόνου του Μεγάλου Αλεξάνδρου και ιδρυτή της Δυναστείας των Πτολεμαίων, και της Ευρυδίκης, κόρης του Αντίπατρου. 
Οικογένεια.
Η Λυσάνδρα ήταν αδελφή του Πτολεμαίου Κεραυνού, του Μελέαγρου, που διαδέχτηκε τον αδερφό του στο θρόνο της Μακεδονίας, του Αργαίου και ενός ακόμη του οποίου το όνομα είναι άγνωστο. Είχε ακόμη και μία αδερφή, την Πτολεμαΐδα. Παντρεύτηκε πρώτα τον Αλέξανδρο Ε΄, γιο του Κασσάνδρου, βασιλιά της Μακεδονίας, ο οποίος θανατώθηκε κατόπιν εντολής του Δημητρίου του Πολιορκητή. Μετά το θάνατό του νυμφεύθηκε τον Αγαθοκλή, γιο του Λυσίμαχου, βασιλιά της Θράκης. Σύμφωνα με τον ιστορικό Παυσανία, ο γάμος αυτός έλαβε χώρα μετά την επιστροφή του Λυσίμαχου από την εκστρατεία εναντίον των Γετών, το 291 π.Χ. Η Λυσάνδρα πρέπει να απέκτησε τουλάχιστον δύο παιδιά.
Ενδοοικογενειακές έριδες.
Την ηρεμία του οίκου του Λυσίμαχου θα ταράξει ένα γεγονός: ο γάμος του γηραιού βασιλιά με την νεαρή Αρσινόη, κόρη του Πτολεμαίου Α’ και ετεροθαλή αδερφή της Λυσάνδρας. Τις γυναίκες χώριζε μια διχόνοια που έριχνε τη σκιά της στον Οίκο των Πτολεμαίων, και μεταφέρθηκε με τον τρόπο αυτό στη Θράκη. Όταν η μητέρα της Λυσάνδρας, η Ευρυδίκη κατέφθασε στην Αίγυπτο για να παντρευτεί, είχε μαζί της μια νεαρή χήρα, τη Βερενίκη, την οποία και προσκάλεσε να γίνει κυρία επί των τιμών της. Ωστόσο έμελλε από φίλες να γίνουν φανατικοί εχθροί. Η Βερενίκη κατάφερε να ξελογιάσει το βασιλιά και έγινε επίσης γυναίκα του. Του χάρισε παιδιά: την Αρσινόη, τη Φιλωτέρα και τον Πτολεμαίο, ο οποίος τελικά διαδέχθηκε τον πατέρα του κι ας υπήρχε μεγαλύτερος γιος του βασιλιά από τη Βερενίκη. Οι δύο βασιλικές σύζυγοι, κάποτε φίλες, τώρα μισούσαν θανάσιμα η μία την άλλη και η πικρία αυτή μεταδόθηκε και στα παιδιά τους.
Όταν λοιπόν η Αρσινόη παντρεύτηκε το Λυσίμαχο και η Λυσάνδρα το γιο του, οι δυο τους βρέθηκαν αμέσως σε αντίθετα στρατόπεδα που δολοπλοκούσαν θέλοντας να καταστρέψουν το ένα το άλλο. Η Αρσινόη σαν βασίλισσα πρέπει να είχε μεγαλύτερη επιρροή στην αυλή από ότι η ετεροθαλής αδερφή της. Ωστόσο η θέση και η επιρροή της Λυσάνδρας ήταν επίσης σε υψηλά επίπεδα. Ο Αγαθοκλής ήταν ένας πρίγκιπας με μεγάλη υπόληψη στην αυλή. Είχε ηγηθεί επιτυχημένων στρατιωτικών επιχειρήσεων, είχε νικήσει πολλές μάχες και είχε επεκτείνει σε μεγάλο βαθμό την κυριαρχία και δύναμη του πατέρα του. Ήταν ο αγαπημένος τόσο του στρατού, όσο και του λαού που έβλεπαν σε αυτόν το μέλλον του βασιλείου.
Στην Ασία.
Όπως ήταν αναμενόμενο η δόξα που απολάμβανε ο σύζυγος της Λυσάνδρας δυναμίτιζε το μίσος της Αρσινόης, η οποία προσπαθούσε με κάθε τρόπο να μειώσει το κύρος του Αγαθοκλή. Ο Αγαθοκλής με τη σειρά του πρόβαλλε σθεναρή αντίσταση ώστε να ματαιώσει τα σχέδια της. Στο τέλος, η Αρσινόη κατάφερε να πείσει το Λυσίμαχο πως ο γιος του συνωμοτούσε σε βάρος του, και σκόπευε να πάρει την εξουσία στα χέρια του. Αυτό ίσως ήταν αλήθεια, ίσως και όχι και δεν θα γίνει ποτέ γνωστό. Ωστόσο ο Λυσίμαχος το πίστεψε. Διέταξε τη φυλάκιση του Αγαθοκλή και, λίγο καιρό μετά, τον δηλητηρίασε. Η Λυσάνδρα καταβλήθηκε από λύπη. Περισσότερο φοβήθηκε για την τύχη της και τη μοίρα των παιδιών της. Ήταν πια προφανές πως δεν υπήρχε ασφάλεια πια για εκείνη στη Μακεδονία, οπότε κατέφυγε στην Ασία μαζί με τον ομοαίματο αδελφό της, Πτολεμαίο Κεραυνό. Εκεί τέθηκε υπό την προστασία του Σέλευκου, βασιλιά της Συρίας. 
Ο Σέλευκος, υπερήλικος πια, ήταν άλλος ένας από τους στρατηγούς του Μεγάλου Αλεξάνδρου, ο τελευταίος ζωντανός μαζί με το Λυσίμαχο. Θα περίμενε κανείς πως σε προχωρημένη ηλικία, αυτοί οι μεγάλοι άνδρες θα ήθελαν να σταματήσουν να πολεμούν και να τελειώσουν τις μέρες τους ειρηνικά. Ωστόσο, ο Σέλευκος χάρηκε με την αφορμή που του έδωσε η Λυσάνδρα για να ξεκινήσει νέος πόλεμος. Τη Λυσάνδρα ακολούθησαν πολλοί ευγενείς της Μακεδονίας που συμμερίζονταν το σκοπό της και που ο Λυσίμαχος είχε διώξει από κοντά του. Οι τελευταίοι μαζί με τον αδερφό της Λυσάνδρας, Πτολεμαίο Κεραυνό, κήρυξαν τον πόλεμο. Ο Λυσίμαχος ήρθε να τους αντιμετωπίσει και οι δύο στρατοί χτυπήθηκαν στη Φρυγία. Στη μάχη που ακολούθησε στο Κουροπέδιο το Φεβρουάριο του 281 π.Χ., ο Λυσίμαχος ηττήθηκε και σκοτώθηκε. Ο Σέλευκος και ο Πτολεμαίος Κεραυνός, αν και σύμμαχοι, έψαχναν την ευκαιρία να διεκδικήσουν το θρόνο της Μακεδονίας ο ένας σε βάρος του άλλου. Τελικά, ο Κεραυνός μαχαίρωσε τον αντίπαλό του στο Άργος της Θράκης. Μετά το θάνατο του Σέλευκου, χάνονται και τα ίχνη της Λυσάνδρας, καθώς και των παιδιών της.

</doc>
