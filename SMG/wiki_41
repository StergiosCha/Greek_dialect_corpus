<doc id="63202" url="https://el.wikipedia.org/wiki?curid=63202" title="Άιρτον Σένα">
Άιρτον Σένα

Ο Άιρτον Σένα (πλήρες ονοματεπώνυμο Άιρτον Σένα Ντα Σίλβα)(Σάο Πάολο Βραζιλίας 21 Μαρτίου 1960 - Μπολόνια Ιταλίας 1η Μαΐου 1994) ήταν Βραζιλιάνος οδηγός της Φόρμουλα 1, ο οποίος αναδείχθηκε τρεις φορές παγκόσμιος πρωταθλητής. Μέχρι σήμερα θεωρείται ένας απ'τους πιο ταλαντούχοους οδηγόυς όλων των εποχών.
Πρώτα χρόνια.
Γεννήθηκε στο Σάο Πάολο της Βραζιλίας. Συνήθως οι συμπατριώτες του επιλέγουν το ποδόσφαιρο, αλλά αυτός επέλεξε το δεύτερο αγαπητό άθλημα, την Φόρμουλα 1. Από μικρός έδειξε την κλίση του στους μηχανοκίνητους αγώνες. Ο πατέρας του τον στήριζε από τότε καθώς ήταν και ο ίδιος λάτρης των αγώνων ταχύτητας. Το πρώτο του αγωνιστικό καρτ το απέκτησε σε ηλικία 10 ετών και με αυτό συμμετείχε για πρώτη φορά σε τοπικούς αγώνες καρτ μετά από τρία χρόνια, καθώς τότε ήταν πολύ μικρός για να συμμετάσχει. Σ` εκείνον τον αγώνα έτρεχαν πολύ ταλαντούχοι και μεγαλύτεροι από αυτόν οδηγοί, όμως ο Σένα κέρδισε το πρωτάθλημα και μαζί και τις εντυπώσεις. Το 1977 σε ηλικία 17 ετών ήρθε πλέον η ώρα να πάρει μέρος στο πρωτάθλημα καρτ Νοτίου Αμερικής. Εκεί εντυπωσίασε, καθώς κέρδισε στους αγώνες. Το 1978 και το 1980 πήρε μέρος και στο παγκόσμιο πρωτάθλημα καρτ, όμως σε αυτό κατετάγη δεύτερος. Παρότι δεν κέρδισε δύο συνεχόμενες φορές τον παγκόσμιο τίτλο, αποφάσισε να κάνει το μεγάλο βήμα και να αλλάξει κατηγορία. Έτσι, το 1981 έφυγε από την Βραζιλία για την Ευρώπη και συγκεκριμένα για την Αγγλία. Εκεί πήρε μέρος στο πρωτάθλημα Formula Ford 1600, το οποίο και κατέκτησε. Εκείνη την περίοδο πήρε το όνομα Da Silva, δηλαδή το μητρικό του, κάτι πολύ συνηθισμένο στην Βραζιλία.
Το 1982 κέρδισε και την Βρετανική και την ευρωπαϊκή Formula Ford 2000.
Την επόμενη χρονιά έκανε ένα ακόμη βήμα παραπάνω: Μεταπήδησε στην Φόρμουλα 3 με την ομάδα της West Surrey Racing. Σε αυτούς τους αγώνες ως βασικότερο αντίπαλο είχε τον Άγγλο Μάρτιν Μπραντλ (Martin Brundle). Τελικά, ο Σένα κέρδισε 9 αγώνες και τον τελευταίο στο Μακάο (Macau) και έτσι κατέκτησε τον τίτλο. Αυτή του η επίδοση έκανε πολλές ομάδες της Φόρμουλα 1 να ενδιαφερθούν γι' αυτόν: Γουίλιαμς, Μακλάρεν, Μπράμπαμ και Τόλμαν τον διεκδίκησαν. Τελικά κατέληξε στην πιο αδύναμη από όλες, δηλαδή στην Τόλμαν (Toleman).
Φόρμουλα 1.
Toleman(1984).
Η ομάδα της Tolleman ήταν πολύ αδύναμη. Παρόλα αυτά ο Σένα έκανε ό,τι μπορούσε. Τον πρώτο του βαθμό θα καταφέρει να τον πάρει στις 7 Απριλίου 1984 στο Γκραν Πρι της Νότιας Αφρικής. Όμως η μεγάλη επιτυχία ήρθε την ίδια αγωνιστική περίοδο, στο Γκραν Πρι του Μονακό. Στις κατατακτήριες δοκιμές κατέλαβε μόλις την 13η θέση. Μολονότι η θέση αυτή δεν ήταν ιδιαίτερα ευνοϊκή, κατά τη διάρκεια του αγώνα ξέσπασε καταιγίδα και, ενώ ήταν αρκετά πίσω, ξαφνικά άρχισε να ανεβάζει ρυθμό. Πολλοί οδηγοί άρχισαν να εγκαταλείπουν την προσπάθεια τους για να τερματίσουν, εκείνος όμως συνέχισε να κινείται με τον ίδιο ρυθμό όπως όταν ήταν στεγνό το οδόστρωμα. Ο αγώνας τελικά τελείωσε νωρίτερα λόγω της ισχυρής βροχόπτωσης και το τέλος του βρήκε τον 24χρονο τότε Σένα στη δεύτερη θέση. Θα μπορούσε να είχε καταλάβει ακόμα και την πρώτη, αν οι αγωνοδίκες δεν σταματούσαν τον αγώνα. Παρόλα αυτά η αξία του ως οδηγού είχε πλέον επιβεβαιωθεί. Εκείνη την ημέρα απέκτησε και την φήμη που τον ακολούθησε μέχρι τον θάνατο του. Στο βρεγμένο οδόστρωμα, ήταν πραγματικά ανίκητος.
Lotus(1985 - 1987).
Οι εκπληκτικές εμφανίσεις του (9ος στο πρωτάθλημα) έκαναν κάποιες ομάδες να κινηθούν κρυφά για τον αποκτήσουν. Μια από αυτές ήταν και η Λότους, η όποια τον απέκτησε την αμέσως επομένη αγωνιστική περίοδο. Με τη Λότους πήρε την πρώτη του νίκη στην Πορτογαλία, αλλά και την πρώτη του pole position μπροστά στους συμπατριώτες του στην Βραζιλία. Δεν κατάφερε, όμως, να τερματίσει λόγω τεχνικού προβλήματος στο μονοθέσιο του. Το 1985 και 1986 τερμάτισε 4ος ενώ το 1987 3ος. Συνολικά μέχρι το 1987 είχε επιτύχει μόνο έξι νίκες στην Φόρμουλα 1. Η 3η θέση που κατέλαβε το 1987 τον έφερε στην μετέπειτα πρωταθλήτρια ΜακΛάρεν-Χόντα.
Μακλάρεν(1988 - 1993).
Στην Μακλάρεν ο Σένα συνάντησε τον δυο φορές παγκόσμιο πρωταθλητή Αλέν Προστ ("Alain Prost"). Ο Σένα έδειξε ότι δε θα συμβιβαζόταν με το να είναι δεύτερος οδηγός και από την πρώτη του περίοδο στην McLaren πέτυχε 13 pole positions, κατέκτησε 8 νίκες και κατέκτησε το Πρωτάθλημα. Έτσι, δημιουργήθηκε ένταση και τριβή ανάμεσα στους δυο οδηγούς. Το 1989 Προστ και Σένα, αν και στην ίδια ομάδα, ανταγωνίζονταν έντονα για το Πρωτάθλημα. Τελικά το κέρδισε ο Προστ, αφού ο Σένα ακυρώθηκε στην ιαπωνική πίστα της Σουζούκα (Suzuka). Το 1990 ο Προστ αλλάζει στρατόπεδο, πηγαίνοντας στην Φερράρι, η οποία εκείνη την περίοδο δεν φάνηκε ικανή να διεκδικήσει με αξιώσεις τον τίτλο, ενώ συναθλητής του Σένα πλέον στην ομάδα είναι ο Αυστριακός Γκέρχαρντ Μπέργκερ ("Gerhard Berger"). Έτσι, το 1990 και 1991 ο Σένα κερδίζει και πάλι το πρωτάθλημα. Την επόμενη χρονιά όμως τα πράγματα άλλαξαν δραματικά στην Φόρμουλα 1, καθώς η Γουίλιαμς σημείωσε θεαματική άνοδο με τον Mansell, κατέκτησε το Πρωτάθλημα.To 1993 η Honda αποχώρησε και η ΜακΛάρεν, χωρίς πλέον να διαθέτει τους κινητήρες της Χόντα, έχασε την μεγάλη λάμψη που είχε τα προηγούμενα χρόνια. Το 1993 η Γουίλιαμς θέλησε να ενώσει ξανά τον Σένα με τον Προστ στην ίδια ομάδα, όμως ο Γάλλος άσκησε βέτο στην απόκτηση του Σένα. Έτσι, ο Σένα το 1992 τερμάτισε 4ος. Το 1993 όμως, ο Σένα κατάφερε με μία μη ανταγωνιστική ομάδα να τερματίσει 2ος, πίσω από τον Προστ και μπροστά από τον ανερχόμενο τότε Μίχαελ Σουμάχερ, που οδηγούσε για την Μπένετον.
Η τελευταία αγωνιστική του περίοδος / Williams Renault.
Το 1994, ο Προστ σταματά την καριέρα του ως οδηγός. Έτσι ότι δεν έγινε 2 χρόνια νωρίτερα, έγινε εκείνη την περίοδο και η Γουίλιαμς απέκτησε τον Σένα. Όλοι στην αρχή της περιόδου είχαν εκτιμήσει άνετη επικράτηση της Γουίλιαμς, όμως τα πράγματα δεν θα ήταν έτσι, καθώς αν και είχε τρεις pole positions στους τρεις πρώτους αγώνες, όχι μόνο δεν είχε νίκη, αλλά ούτε καν τερμάτισε. Το μονοθέσιο του Σένα είχε εμφανές πρόβλημα υποστροφής και υπερστροφής. Ο Σένα είχε δηλώσει πως τα μονοθέσια είναι πολύ ασταθή, αφότου είχε αφαιρεθεί η ηλεκτρονικά ελεγχόμενη ανάρτηση και πως τα μονοθέσια είχαν γίνει πολύ δύσκολα στην οδήγηση. Έδειχνε απογοητευμένος και ξένος στη Γουίλιαμς - έφυγε από την Μακ Λάρεν με στόχο να ξαναπάρει το πρωτάθλημα και αντί αυτού βρέθηκε σε μία ομάδα με ένα αυτοκίνητο "σκέτο κούτσουρο", προσπαθώντας μαζί με τους μηχανικούς να διορθώσει τα σοβαρά προβλήματα.
Ο Σένα με την αποχώρηση του αιωνίου εχθρού μέσα στην πίστα και αντιπάλου Αλέν Πρόστ από την ενεργό δράση ήξερε πως έπρεπε να συνδυάσει το απαράμιλλο ταλέντο του με το καλύτερο διαθέσιμο μονοθέσιο εκείνης της εποχής και να δημιουργήσει έναν αχτύπητο συνδυασμό που θα εξαφάνιζε τον ανταγωνισμό. Έτσι δεν άργησε να δει την ευκαιρία που δημιουργήθηκε με την κενή θέση στην Williams Renault και γνωρίζοντας ήδη από το 1993 ότι ο Πρόστ θα έβαζε τέλος στην καριέρα του κυνήγησε μετά μανίας τη θέση του Γάλλου για την επόμενη σεζόν.
Τηλέφωνα μέσα στα άγρια χαράματα στον ιδιοκτήτη της ομάδας Sir Frank Williams έδειξαν στον Βρετανό πολύπειρο παράγοντα της Φόρμουλα 1 ότι δε θα μπορούσε να ξεφύγει εύκολα από τη μανία του Σένα να οδηγήσει το καλύτερο υπάρχον μονοθέσιο. Ο Σένα είχε επιλέξει ξεκάθαρα την Williams και παρ' όλο που όπως διατυμπάνιζε είχε πρόταση και από τη θρυλική Ferrari, αυτό μάλλον το χρησιμοποίησε ως μέσο εκβιασμού του Williams παρά όντως είχε σκοπό να τρέξει με τα χρώματα της Scuderia, η οποία παρ' όλη την ιστορία της περνούσε μια πολύ άσχημη φάση και δεν ήταν τόσο ανταγωνιστική.
Τελικά, ο Σένα μετά από όλες τις προσπάθειες που έκανε φαίνεται πως έπεισε τον Βρετανό ιδιοκτήτη και μάνατζερ της ομάδας της williams να του εμπιστευθεί μια θέση στο οδηγικό δίδυμο για τη σεζόν 1994. Ο Ντέϊμον Χίλ, θα αποτελούσε τον teammate του Βραζιλιάνου σε μια σεζόν που όπως ο ίδιος προέβλεπε θα επέστρεφε στους παγκόσμιους τίτλους. Η παραδοχή άλλωστε ενός τόσο μεγάλου εγωιστή όπως ο Williams ότι δεν προσέλαβε στην ομάδα του τον νεαρό και ταλαντούχο τότε Σένα την περίοδο 1983, κατά την οποία ο Βραζιλιάνος έτρεξε σε δοκιμές με την ομάδα του πρώτου, αποτέλεσε ίσως και την απόδειξη ότι ο Σένα δεν ήθελε μόνο να οδηγήσει ο ίδιος για τη συγκεκριμένη ομάδα, η ομάδα επίσης ήθελε εκείνον για οδηγό της.
Το ατύχημα.
Την 1η Μαΐου 1994, θα γινόταν το Γκραν Πρι του Σαν Μαρίνο στην πίστα της Ίμολα. Τις δύο προηγούμενες μέρες είχαν συμβεί δυο σοβαρά ατυχήματα: το πρώτο την Παρασκευή με τον νεαρό τότε Ρούμπενς Μπαρικέλο ("R.Barrichello") ο όποιος τραυματίστηκε σοβαρά. Την επόμενη ημέρα ο Ρόλαντ Ράτζενμπεργκερ ("Roland Ratzenberger") (Αυστριακός οδηγός της Βρετανικής MTV Simtek Ford στην πρώτη του χρονιά στην Φόρμουλα, 34 ετών τότε) δεν είχε την τύχη του Μπαρικέλο και βρήκε ακαριαίο θάνατο στην πίστα, καθώς έπειτα από σφοδρή σύγκρουση με ταχύτητα 314,9 χλμ/ώρα, τραυματίστηκε σοβαρά στον αυχένα.
Η σύντροφος του Σένα, η Αντριάνα, εκμυστηρεύτηκε ότι μετά το θανατηφόρο ατύχημα του Ρόλαντ Ράτζενμπεργκερ είχε δει τον Άιρτον να κλαίει και να παρακαλάει να αναβληθεί ο αγώνας, έχοντας ένα παράξενο κακό προαίσθημα. Παρόλα αυτά, όμως, ο αγώνας έγινε κανονικά.
Στην πρώτη θέση της εκκίνησης, για τρίτη συνεχόμενη φορά εκείνη την χρονιά, ήταν ο Σένα. Καθώς ο Σένα βρέθηκε στη ευθεία της Tamburello στον 7ο γύρο, το αυτοκίνητό του έφυγε από την αγωνιστική γραμμή με ταχύτητα περίπου 307 χλμ. / ώρα, διέγραψε μια ευθεία γραμμή από την τροχιά του και έπεσε στον τοίχο της στροφής με περίπου 233 χλμ. / ώρα, σύμφωνα με τα στοιχεία της τηλεμετρίας, ενώ βρέθηκε μια αντίδραση των φρένων για περίπου δύο δευτερόλεπτα.
Μέσα σε δύο λεπτά από τη συντριβή, ο Σένα εξήχθη από το αγωνιστικό του αυτοκίνητο από τον Δρ. Watkins και την ιατρική του ομάδα, συμπεριλαμβανομένου του αναισθησιολόγου εντατικής θεραπείας Giovanni Gordini. Η αρχική ιατρική εκτίμηση πραγματοποιήθηκε από την πλευρά του αυτοκινήτου, με τον Σένα να έχει αδύναμο χτύπο καρδιάς και σημαντική απώλεια αίματος (περίπου 4,5 λίτρα). Λόγω της κακής νευρολογικής κατάστασής του, ο Watkins πραγματοποίησε μια επιτόπια τραχειοτομή και ζήτησε την άμεση αεροπορική μεταφορά του στο νοσοκομείο Maggiore της Μπολόνια υπό την εποπτεία του Gordini.
Στις 18:40, η επικεφαλής του τμήματος έκτακτης ανάγκης του νοσοκομείου, Maria Teresa Fiandri, ανακοίνωσε ότι ο Άιρτον Σένα είχε πεθάνει, αλλά δήλωσε ότι ο επίσημος χρόνος θανάτου του σύμφωνα με το ιταλικό δίκαιο ήταν στις 14:17, δηλαδή όταν χτύπησε τον τοίχο και ο εγκέφαλός του σταμάτησε να λειτουργεί. Ο Δρ. Watkins δήλωσε αργότερα ότι μόλις είδε τις κόρες των οφθαλμών του σε πλήρη διαστολή, κατάλαβε ότι το στέλεχός τους ήταν αδρανές και ότι δεν θα επιβίωνε.
Ο δεξιός μπροστινός τροχός, μέρος του ψαλιδιού και της ανάρτησης πιστεύεται ότι χτύπησαν τον Σένα στη δεξιά πλευρά του κράνους του, αναγκάζοντας το κεφάλι του να μετακινηθεί βίαια προς τα πίσω, συνθλίβοντας τον εγκέφαλό του. Ένα κομμάτι της μπροστινής ανάρτησης είχε μερικώς διεισδύσει στο κράνος του από την ζελατίνα ακριβώς επάνω από το δεξί φρύδι και προκάλεσε ένα τραύμα στο μέτωπό του. Ο Σένα υπέστη θανάσιμα κατάγματα κρανίου, τραύματα στον εγκέφαλο και μια αιφνίδια διακοπή της αρτηριακής λειτουργίας του.
Όπως αποκαλύφθηκε αργότερα, μέσα στο αυτοκίνητό του βρέθηκε μια αυστριακή σημαία που σκόπευε να σηκώσει μετά τον αγώνα προς τιμήν του Ronald Ratzenberger. 
Μέχρι σήμερα ακούστηκαν πολλά σενάρια για το πώς έγινε το ατύχημα, όμως κανένα δεν κατέστη δυνατό να αποδειχτεί. Μετά τον θάνατό του η ομάδα του δικάστηκε σύμφωνα με το Ιταλικό δίκαιο για το αδικαιολόγητο σπάσιμο του τιμονιού της FW16. Σύμφωνα με το ιταλικό δίκαιο, τα ατυχήματα της F1 που οδηγούν σε θάνατο του πιλότου πρέπει να διερευνώνται για τυχόν ποινικά αδικήματα, με το συνακόλουθο σκηνικό του ατυχήματος και τις δραστηριότητες που οδήγησαν στο θάνατο. Τα μέλη της ομάδας της Williams κατηγορήθηκαν για ανθρωποκτονία. Η αρχική δίκη του 1997 ολοκληρώθηκε με απαλλαγές από τις κατηγορίες με το σκεπτικό ότι η εισαγγελία δεν κατόρθωσε να αποδείξει την υπόθεσή της. Η τελική ετυμηγορία μετά τις εφέσεις εκδόθηκε από το ιταλικό Ανώτατο Ακυρωτικό Δικαστήριο στις 13 Απριλίου 2007 η οποία ανέφερε ότι: "Έχει διαπιστωθεί ότι το ατύχημα προκλήθηκε από την αποτυχία της στήλης διεύθυνσης του τιμονιού η οποία προκλήθηκε από ανεπαρκώς σχεδιασμένες και κακώς εκτελεσθείσες τροποποιήσεις, Το βάρος της ευθύνης πέφτει στον , σαν επικεφαλής και υπεύθυνος. Ο επικεφαλής, ωστόσο, δεν συνελήφθη ποτέ επειδή το ιταλικό καταστατικό παραγραφής για ανθρωποκτονία είναι 7 έτη και 6 μήνες και η τελική ετυμηγορία βγήκε 13 χρόνια μετά το ατύχημα. Οι ποινικές διώξεις επικεντρώθηκαν στην κολόνα του τιμονιού, η οποία διαπιστώθηκε ότι είχε τροποποιηθεί και συγκεκριμένα είχε κοπεί και κολληθεί. Η εισαγγελία ισχυρίστηκε ότι η κολόνα έσπασε από την στρεπτική δύναμη προκαλώντας το ατύχημα και η ομάδα της Williams παραδέχτηκε την αστοχία και αποτυχία αυτή, αλλά μόνο ως αποτέλεσμα της σύγκρουσης στον τοίχο της στροφής Tamburello. Στον Σένα δεν του άρεσε η θέση του τιμονιού του FW16 σε σχέση με τη θέση καθίσματος και είχε ζητήσει την αλλαγή του πρώτου. Ο επικεφαλής και ο αρχιμηχανικός της ομάδας ικανοποίησαν το αίτημα του Σένα διαπράττοντας ένα ολέθριο λάθος, καθώς αποδείχθηκε ότι το κομμάτι των σωληνώσεων ήταν μικρότερης διαμέτρου από το αρχικό, το οποίο συγκολλήθηκε μαζί με ενισχυτικές πλάκες. Η τροποποίηση πραγματοποιήθηκε με αυτόν τον τρόπο καθώς δεν υπήρχε χρόνος για να κατασκευαστεί μια νέα μεγαλύτερη κολόνα.
Η είδηση του θανάτου διαδόθηκε με αστραπιαία ταχύτητα παγκοσμίως, πυροδοτώντας θρήνο στην ιδιαίτερη πατρίδα του, το Σάο Πάολο. Χιλιάδες θαυμαστές του πήγαν στο πατρικό του σπίτι κλαίγοντας. Ο πρόεδρος της Βραζιλίας Ιταμάρ Φράνκο, ανακοινώνοντας τον θάνατό του από την τηλεόραση, κήρυξε την χώρα σε τριήμερο εθνικό πένθος, ενώ έθεσε το προεδρικό αεροπλάνο στην διάθεση της οικογένειάς του για να μεταφέρουν τη σορό του στην Βραζιλία.
Καριέρα Στην Φόρμουλα 1.
Επεξηγήσεις: 

</doc>
<doc id="63203" url="https://el.wikipedia.org/wiki?curid=63203" title="Ρέγκε">
Ρέγκε

Η ρέγκε ("reggae") είναι σύγχρονο μουσικό είδος που αναπτύχθηκε με επίκεντρο τη Τζαμάικα στα τέλη της δεκαετίας του 1960. Σε σύντομο χρονικό διάστημα εξελίχθηκε σε κυρίαρχο είδος της τζαμαϊκανής μουσικής σκηνής, ενώ παράλληλα διαδόθηκε διεθνώς με αξιοσημείωτη απήχηση στη Βρετανία, στις Ηνωμένες Πολιτείες της Αμερικής και στην Αφρική. Οι ρίζες της ανιχνεύονται στο παραδοσιακό είδος που ονομάζεται μέντο ("mento") και χρονολογείται στα τέλη του 19ου αιώνα, καθώς και στο είδος τού σκα ("ska"). Το "μέντο" χαρακτηρίζεται ως μία κατά βάση λαϊκή και εορταστική μουσική, συνδεδεμένη με το χορό, που αναπτύχθηκε αρχικά στο περιβάλλον των αγροτικών πληθυσμών της Τζαμάικα. Η μουσική "σκα", επίσης ρυθμική και χορευτική, αναπτύχθηκε στα τέλη της δεκαετίας του 1950, με χαρακτηριστικό ρυθμό 4/4, παρόμοιο με εκείνο του κλασικού "rhythm and blues". 
Ο μουσικός όρος "ρέγκε" και ο χαρακτηριστικός ρυθμός που ταυτίζεται με αυτόν χρονολογούνται από το 1968, έτος κυκλοφορίας του τραγουδιού "Do the Reggay" του συγκροτήματος "Toots &amp; the Maytals". Ένας ακόμα εκπρόσωπος της ρέγκε, ο δημοφιλής τραγουδιστής Τζίμι Κλιφ (Jimmy Cliff), κατάφερε να αποκτήσει διεθνή φήμη ως πρωταγωνιστής της ταινίας "The Harder They Come" (1972), που συνέβαλε σημαντικά στη διάδοση του νέου μουσικού είδους. Η ρέγκε διατήρησε κυρίως τοπικό χαρακτήρα κατά τα πρώτα χρόνια διαμόρφωσής της, καθώς οι περισσότεροι εκπρόσωποί της παρέμεναν στη Τζαμάικα ενώ μικρό δείγμα της μουσικής τους ακουγόταν σε ραδιοφωνικούς σταθμούς εκτός της χώρας, κυρίως τραγούδια των Τζίμι Κλιφ και Ντέσμοντ Ντέκερ που περιστασιακά προβάλλονταν στην Αμερική και στην Ευρώπη. Στη δεκαετία του 1970 διαδόθηκε στο Ηνωμένο Βασίλειο, κυρίως μέσω Τζαμαϊκανών μεταναστών αλλά και εγχώριων μουσικών, ενώ σημαντική συνεισφορά στη διάδοση της στις Ηνωμένες Πολιτείες και σε πολλές ακόμα χώρες του κόσμου είχε ο Μπομπ Μάρλεϊ, ηγέτης του συγκροτήματος "The Wailers" και ένας από τους δημοφιλέστερους καλλιτέχνες του είδους παγκοσμίως. Ο Μάρλεΐ εισήγαγε επίσης ορισμένες καινοτομίες στη ρέγκε, επιταχύνοντας ελαφρά το ρυθμό της, χρησιμοποιώντας ενισχυμένες ροκ και μπλουζ κιθάρες καθώς και ένα φωνητικό γκόσπελ τρίο ("I-Threes"). Επιπλέον, οι "Wailers" ενσωμάτωσαν στοιχεία δανεισμένα από παραδοσιακούς αφρικανικούς και τζαμαϊκανούς ρυθμούς, όπως και από τους τελετουργικούς τυμπανισμούς που αποτελούσαν μέρος της μουσικής παράδοσης του κινήματος των Ρασταφάρι. 
Ο Μπομπ Μάρλεϊ θεωρείται η αιχμή του δόρατος της ρέγκε μουσικής, ωστόσο κατά τη δεκαετία του 1970 αρκετοί μουσικοί συνεισέφεραν επίσης στην εξέλιξη του είδους, με αποτέλεσμα την εμφάνιση αρκετών παραλλαγών του. Οι "Sly and Robbie" εισήγαγαν ένα γρηγορότερο είδος της ρέγκε που ονομάστηκε "rockers", οι τραγουδιστές Γκρέγκορι Άιζακς και Ντένις Μπράουν τραγούδησαν με το χαρακτηριστικό ύφος τους το είδος που αποκαλείται "lovers rock", ενώ στις αρχές της δεκαετίας του 1980 ξεκίνησε να αναπτύσσεται από "DJs" το πολύ δημοφιλές είδος του "dancehall" που χαρακτηρίζεται από το γρηγορότερο ρυθμό του, τη χρήση συνθεσάιζερ και rap φωνητικών. 
Ως μουσικό είδος εξέφρασε κυρίως τις καταπιεσμένες και οικονομικά υποβαθμισμένες κοινωνικές τάξεις, με συχνές αναφορές στην ανάγκη ισότητας και δικαιοσύνης, όπως αυτές αποτυπώθηκαν στους στίχους των τραγουδιών. Ο τραγουδιστής του συγκροτήματος των "Maytals", Φρέντερικ Χίμπερτ, όρισε τον όρο "ρέγκε" σχολιάζοντας χαρακτηριστικά: «Ρέγκε σημαίνει ό,τι προέρχεται από το λαό, κάτι καθημερινό, από το γκέτο [...] σημαίνει φτώχεια, δεινά, Ρασταφάρι, οτιδήποτε από το γκέτο. Είναι μουσική επαναστατών, ανθρώπων που δεν έχουν αυτό που επιθυμούν». Από τα τέλη της δεκαετίας του 1960, η ρέγκε συνδέθηκε επίσης στενά με το ρασταφαριανισμό, μεταφέροντας τα κοινωνικά και θρησκευτικά μηνύματά του και συμβάλλοντας στη διάδοσή του.

</doc>
<doc id="63204" url="https://el.wikipedia.org/wiki?curid=63204" title="Ρέγγε">
Ρέγγε



</doc>
<doc id="63205" url="https://el.wikipedia.org/wiki?curid=63205" title="Δεκαετία 1900">
Δεκαετία 1900

19ος αιώνας | 20ος αιώνας | 21ος αιώνας
Δεκαετία 1880 | Δεκαετία 1890 | Δεκαετία 1900 | Δεκαετία 1910 | Δεκαετία 1920
1900 | 1901 | 1902 | 1903 | 1904 | 1905 | 1906 | 1907 | 1908 | 1909
Η δεκαετία του 1900 ήταν μια δεκαετία του Γρηγοριανού ημερολογίου που ξεκίνησε την 1η Ιανουαρίου 1900 και έληξε στις 31 Δεκεμβρίου 1909.

</doc>
<doc id="63206" url="https://el.wikipedia.org/wiki?curid=63206" title="Δεκαετία 1910">
Δεκαετία 1910

19ος αιώνας | 20ος αιώνας | 21ος αιώνας
Δεκαετία 1890 | Δεκαετία 1900 | Δεκαετία 1910 | Δεκαετία 1920 | Δεκαετία 1930
1910 | 1911 | 1912 | 1913 | 1914 | 1915 | 1916 | 1917 | 1918 | 1919
Η δεκαετία του 1910 ήταν μια δεκαετία του Γρηγοριανού ημερολογίου που ξεκίνησε την 1η Ιανουαρίου 1910 και έληξε στις 31 Δεκεμβρίου 1919.

</doc>
<doc id="63207" url="https://el.wikipedia.org/wiki?curid=63207" title="Δεκαετία 1920">
Δεκαετία 1920

19ος αιώνας | 20ος αιώνας | 21ος αιώνας
Δεκαετία 1900 | Δεκαετία 1910 | Δεκαετία 1920 | Δεκαετία 1930 | Δεκαετία 1940
1920 | 1921 | 1922 | 1923 | 1924 | 1925 | 1926 | 1927 | 1928 | 1929
Η δεκαετία του 1920 ήταν μια δεκαετία του Γρηγοριανού ημερολογίου που ξεκίνησε την 1η Ιανουαρίου 1920 και έληξε στις 31 Δεκεμβρίου 1929.

</doc>
<doc id="63208" url="https://el.wikipedia.org/wiki?curid=63208" title="Δεκαετία 1940">
Δεκαετία 1940

19ος αιώνας | 20ος αιώνας | 21ος αιώνας
Δεκαετία 1920 | Δεκαετία 1930 | Δεκαετία 1940 | Δεκαετία 1950 | Δεκαετία 1960
1940 | 1941 | 1942 | 1943 | 1944 | 1945 | 1946 | 1947 | 1948 | 1949

</doc>
<doc id="63209" url="https://el.wikipedia.org/wiki?curid=63209" title="Δεκαετία 1950">
Δεκαετία 1950

19ος αιώνας | 20ος αιώνας | 21ος αιώνας
Δεκαετία 1930 | Δεκαετία 1940 | Δεκαετία 1950 | Δεκαετία 1960 | Δεκαετία 1970
1950 | 1951 | 1952 | 1953 | 1954 | 1955 | 1956 | 1957 | 1958 | 1959
Η δεκαετία του 1950 ήταν μια δεκαετία του Γρηγοριανού ημερολογίου που ξεκίνησε την 1η Ιανουαρίου 1950 και έληξε στις 31 Δεκεμβρίου 1959.

</doc>
<doc id="63210" url="https://el.wikipedia.org/wiki?curid=63210" title="Δεκαετία 1960">
Δεκαετία 1960

Η Δεκαετία του 60 υπήρξε μια βαθύτατα επαναστατική περίοδος. Με ριζοσπαστικά για την εποχή κινήματα που άλλαξαν την κοινωνία για πάντα. Το Φεμινιστικό Κίνημα , το Αντιπολεμικό Κίνημα, το Κίνημα Ανθρώπινων Δικαιωμάτων, το Φοιτητικό-Μαθητικό Κίνημα και πόλλα αλλά, ήταν θεμέλια για τον σύγχρονο, δίκαιο τρόπο ζωής.
19ος αιώνας | 20ος αιώνας | 21ος αιώνας
Δεκαετία 1940 | Δεκαετία 1950 | Δεκαετία 1960 | Δεκαετία 1970 | Δεκαετία 1980
1960 | 1961 | 1962 | 1963 | 1964 | 1965 | 1966 | 1967 | 1968 | 1969

</doc>
<doc id="63211" url="https://el.wikipedia.org/wiki?curid=63211" title="Δεκαετία 1970">
Δεκαετία 1970

19ος αιώνας | 20ος αιώνας | 21ος αιώνας
Δεκαετία 1950 | Δεκαετία 1960 | Δεκαετία 1970 | Δεκαετία 1980 | Δεκαετία 1990
1970 | 1971 | 1972 | 1973 | 1974 | 1975 | 1976 | 1977 | 1978 | 1979
Η δεκαετία του 1970 ήταν μια δεκαετία του Γρηγοριανού ημερολογίου που ξεκίνησε την 1η Ιανουαρίου 1970 και έληξε στις 31 Δεκεμβρίου 1979.

</doc>
<doc id="63212" url="https://el.wikipedia.org/wiki?curid=63212" title="Δεκαετία 1980">
Δεκαετία 1980

19ος αιώνας | 20ός αιώνας | 21ος αιώνας
Δεκαετία 1960 | Δεκαετία 1970 | Δεκαετία 1980 | Δεκαετία 1990 | Δεκαετία 2000
1980 | 1981 | 1982 | 1983 | 1984 | 1985 | 1986 | 1987 | 1988 | 1989
Η δεκαετία του 1980 ήταν μια δεκαετία του Γρηγοριανού ημερολογίου που ξεκίνησε την 1η Ιανουαρίου 1980 και έληξε στις 31 Δεκεμβρίου 1989.

</doc>
<doc id="63213" url="https://el.wikipedia.org/wiki?curid=63213" title="Δεκαετία 1990">
Δεκαετία 1990

19ος αιώνας | 20ός αιώνας | 21ος αιώνας
Δεκαετία 1970 | Δεκαετία 1980 | Δεκαετία 1990 | Δεκαετία 2000 | Δεκαετία 2010
1990 | 1991 | 1992 | 1993 | 1994 | 1995 | 1996 | 1997 | 1998 | 1999
Η δεκαετία του 1990 ξεκίνησε, με βάση το Γρηγοριανό ημερολόγιο, την 1η Ιανουαρίου 1990 και τελείωσε την 31η Δεκεμβρίου 1999.
Πολιτιστικά, η δεκαετία του 1990 χαρακτηρίστηκε από την άνοδο της πολυπολιτισμικότητας και των εναλλακτικών μέσων ενημέρωσης (alternative media), η οποία συνεχίστηκε και τη δεκαετία του 2000. Ρεύματα όπως η grunge, η rave και το hip hop, εξαπλώθηκαν σε όλο τον κόσμο με την βοήθεια νέων τεχνολογιών όπως η καλωδιακή τηλεόραση και ο Παγκόσμιος Ιστός.
Με την πτώση της Σοβιετικής Ένωσης και την υποχώρηση του παγκόσμιου κομμουνισμού πολιτικά υπήρξε μετατόπιση προς την Δεξιά, συμπεριλαμβανομένης της αύξησης της υποστήριξης ακροδεξιών κομμάτων στην Ευρώπη, καθώς και περικοπές στις κοινωνικές δαπάνες μεταξύ άλλων στις Ηνωμένες Πολιτείες, τον Καναδά, τη Νέα Ζηλανδία, και το Ηνωμένο Βασίλειο.
Ένας συνδυασμός παραγόντων, συμπεριλαμβανομένης της συνεχιζόμενης μαζικής κινητοποίησης των κεφαλαιαγορών μέσω του νεοφιλελευθερισμού, του τέλους του Ψυχρού Πολέμου, της ευρείας διάδοσης των νέων μέσων επικοινωνίας όπως το Διαδίκτυο από τα μέσα της δεκαετίας και μετά, η αύξηση του σκεπτικισμού απέναντι στις κυβέρνησεις και η διάλυση της Σοβιετικής Ένωσης οδήγησε στον επανακαθορισμό και την επανεδραίωση της οικονομικής και πολιτικής ισχύος παγκοσμίος αλλα και στο εσωτερικό των χωρών. Παράλληλα ήταν αλματώδης η τεχνολογική πρόοδος.
Νέες συγκρούσεις ανέκυψαν σε Αφρική, Βαλκάνια και Καύκασο, ενώ υπήρξε μικρή πρόοδος στις σχέσεις μεταξύ του Ισραήλ και του Αραβικού κόσμου. Σημαντική για την Σύγκρουση στη Βόρεια Ιρλανδία ήταν η Συμφωνία του Μπέλφαστ που υπεγράφη το 1998.

</doc>
<doc id="63214" url="https://el.wikipedia.org/wiki?curid=63214" title="Δεκαετία 2000">
Δεκαετία 2000

20ός αιώνας | 21ος αιώνας | 22ος αιώνας
Δεκαετία 1980 | Δεκαετία 1990 | Δεκαετία 2000 | Δεκαετία 2010 | Δεκαετία 2020
2000 | 2001 | 2002 | 2003 | 2004 | 2005 | 2006 | 2007 | 2008 | 2009
Η δεκαετία του 2000 ήταν μια δεκαετία του Γρηγοριανού ημερολογίου που ξεκίνησε την 1η Ιανουαρίου 2000 και έληξε στις 31 Δεκεμβρίου 2009.

</doc>
<doc id="63215" url="https://el.wikipedia.org/wiki?curid=63215" title="Τζένιφερ Λόπεζ">
Τζένιφερ Λόπεζ

Η Τζένιφερ Λιν Λόπεζ ("Jennifer Lynn Lopez", 24 Ιουλίου 1969) είναι Αμερικανίδα τραγουδίστρια, ηθοποιός, χορεύτρια και παραγωγός.
Τον Μάιο του 1999 κυκλοφόρησε το πρώτο της single με τίτλο "If You Had My Love" και έναν μήνα αργότερα, κυκλοφόρησε το πρώτο της άλμπουμ "On the 6”
Πρώτα χρόνια.
Γεννήθηκε στις 24 Ιουλίου 1969 στο Μπρονξ της Νέας Υόρκης, από τους Ντέιβιντ Λόπεζ και Γουαδαλούπε Ροντρίγκεζ, ενώ έχει ακόμη δύο αδελφές, την Λέσλι και την Λίντα. Ο πατέρας της, δούλευε ως τεχνικός υπολογιστών και η μητέρα της ως καθαρίστρια σπιτιών. 
Τα παιδικά της χρόνια ήταν φτωχικά, καθώς ζούσε με την οικογένεια της σε ένα πολύ μικρό διαμέρισμα. Στην ηλικία των επτά ετών, έκανε την πρώτη της περιοδεία σε ολόκληρη τη Νέα Υόρκη, μαζί με τις άλλες κοπέλες της σχολής μπαλέτου που παρακολουθούσε. Στα δεκαέξι της, έκανε ένα μικρό διάλειμμα για να πατήσει στα μονοπάτια του κινηματογράφου, παίζοντας στην ταινία «My Little Girl» με πρωταγωνίστρια την Στιούαρτ Μάστερσον.
Η αγάπη της όμως για το χορό την απομάκρυνε από τα πλατό, γεγονός που τελικά την αποζημίωσε όταν κέρδισε υποτροφία για μια ανώτερη ακαδημία χορού του Μανχάταν. Η μητέρα της όμως ουδέποτε είχε συμβιβαστεί με την ιδέα της καλλιτεχνικής καριέρας για την κόρη της, γι’ αυτό βάλθηκε να την αποτρέψει με διάφορους τρόπους, κόβοντας της αρχικά το χαρτζιλίκι. Έτσι, αποφασισμένη να πετύχει τα όνειρά της, εγκατέλειψε την οικογενειακή στέγη και για να καλύπτει τα έξοδα της, έπιασε δουλειά σε ένα δικηγορικό γραφείο.
Καριέρα.
Το ξεκίνημα της καριέρας.
Επί ενάμιση χρόνο συμμετείχε σε πολλές οντισιόν, όταν δέχτηκε μια πρόσκληση για να συμμετάσχει σε μια μουσικοχορευτική τουρνέ στην Ιαπωνία. Στο μεταξύ είχε ήδη αποτύχει σε μια οντισιόν για το show «In Living Color» στο ρόλο του ιπτάμενου κοριτσιού. Στο ίδιο διάστημα είχε εμφανιστεί σε διάφορες θεατρικές παραστάσεις όπως η ροκ όπερα "Jesus Christ Superstar" κ.α.
Γυρνώντας από την Ιαπωνία, προσκλήθηκε για να ξαναπεράσει από ακρόαση για το show «In Living Color». Αυτή τη φορά οι εντυπώσεις ήταν θετικές και η Τζένιφερ έγινε δεκτή.
Το εισιτήριο για το Hollywood.
Την είδαμε σύντομα να υποδύεται τη Λούσυ στην τηλεοπτική σειρά «South Central» του καναλιού FOX. Παρόλο που η σειρά δεν γνώρισε την αναμενόμενη επιτυχία και κόπηκε σε λίγους μήνες. Η Τζένιφερ είχε ήδη κερδίσει τις εντυπώσεις των ανθρώπων του καναλιού και πήρε το ρόλο της Μελίντα Λόπεζ στο «Second Chances» και αργότερα στο «Hotel Malibu».
Το 1995, κάνει το μεγάλο άλμα στα κινηματογραφικά πλατό, με ένα ρόλο πλάι στους Γουέλσι Σνάιπς (Welsey Snipes) και Γούντι Χάρελσον (Woody Harrelson) στην ταινία «Money Train». Επίσης ερμήνευσε ρόλους δίπλα στον Ρόμπιν Γουίλιαμς (Robin Williams) και τον Τζακ Νικολσον (Jack Nicholson). Αμέσως μετά, ο κινηματογραφικός παραγωγός Γκρέγκορι Νάβα (Gregory Nava) της δίνει τον πρώτο ρόλο στην ταινία «My Family, Mi Familia».
Η «Σελένα» αλλάζει τη ζωή της για πάντα.
Η πραγματική όμως πορεία για τη δόξα έρχεται το 1997, όταν ενσαρκώσει την αδικοχαμένη ντίβα Σελίνα Κιντανίγια Πέρεζ (Selena Quintanilla Perez) σε ένα μεγαλειώδες βιογραφικό αφιέρωμα για την Τεχάνο (Tejano).
Το Hollywood θα την αγκαλιάσει σύντομα.
Το 1998, την είδαμε στο πλευρό του Τζορτζ Κλούνεϊ (George Clooney) στην ταινία "Out Of Sight", ρόλος που την ανακήρυξε ως την πιο ακριβοπληρωμένη λατίνα ηθοποιό της ιστορίας του Hollywood, με αμοιβή που ξεπερνά το ένα εκατομμύριο δολάρια. Στο μεταξύ έχουν προηγηθεί συνεργασίες με τον Όλιβερ Στόουν (Oliver Stone) στο «U Turn», με τον Φράνσις Φορντ Κοπολα (Francis Ford Copolla) στο «Jack» με τον Ρόμπιν Γουίλιαμς συμπρωταγωνιστή, και το «Ανακόντα» μαζί με τους Γιόν Βόιντ (Jon Voight), Έρικ Στολτζ (Eric Stoltz) και Άις Κιούμπ (Ice Cube).
Μετά το «Out of Sight» η Τζένιφερ δανείζει τη φωνή της στην ταινία κινουμένων σχεδίων «Antz» (1998), ενώ το 1999 πρωταγωνιστεί στην ταινία «Thieves». Στα τέλη του 2000 έρχεται η ταινία επιστημονικής φαντασίας «The Cell» και ένα χρόνο αργότερα η πετυχημένη κωμωδία «Wedding Planner», το «Angel Eyes» και το «Untitled Frida Kahlo». To 2002, πρωταγωνιστεί σε δύο άκρως επιτυχημένες εμπορικά ταινίες. Ο λόγος για το θρίλερ «Enough» και την ρομαντική κωμωδία «Maid in Manhattan» όπου ενσαρκώνει τον ρόλο μιας μαχόμενης καμαριέρας.
Ακολουθούν πολλά χρόνια επιτυχίας στον κινηματογράφο και σημαντικές συνεργασίες, όπως αυτή με την Τζέιν Φόντα στην ταινία «Monster-in-Law» και με την Κάμερον Ντίαζ στο "What to Expect When You're Expecting" το 2012. 
Το 2013 η Τζένιφερ κυκλοφόρησε το θρίλερ "Parker" , μαζί με τον Jason Statham. Το 2015, κυκλοφορεί το ερωτικό θρίλερ ᾽᾽The Boy Next Door", του οποίου το Box Office, ξεπερνά τα 50 εκατομμύρια και την δραματική ταινία "Lila and Eve", ενώ το 2016 πρωταγωνιστεί στην σειρά "Shades Of Blue", στο NBC.
Τον Αύγουστο του 2016, ανακοινώθηκε ότι η Jennifer Lopez θα πρωταγωνιστήσει σε μια επικείμενη παραγωγή του δικτύου HBO με θέμα τη ζωή της εμπόρου ναρκωτικών Griselda Blanco. 
Η Jennifer ετοιμάζει νέα ταινία για το τέλος του 2018, μια ρομαντική κομεντί με τίτλο "Second Act". 
Το πάθος για την μουσική.
Εκτός από τρία βραβεία [α) ΑLMA Awards για την καλύτερη ηθοποιό το 1998, β) Lasting Image Award το 1998 και γ) Lone Star Film &amp; Television Award, το 1998] ο «Πυρετός» της Σελένα είχε χτυπήσει και το άλλο αδύνατο σημείο της, το πάθος της για το χορό και το τραγούδι.
Το πρώτο της single (Sony Music’s Work Group Label) με τίτλο «If you had my love» ανέβηκε στο Νο 1 του Billboard chart και έγινε πλατινένιο με πάνω από ένα εκατομμύριο πωλήσεις.
Με το άλμπουμ της «On the 6», εκθρόνισε τον Ρίκι Μάρτιν (Ricky Martin) απο την κορυφή.
Το επόμενο άλμπουμ της Τζένιφερ έρχεται την εποχή της σχέσης με τον Παφ Ντάντι και έχει τίτλο τα αρχικά του ονόματος της «J.Lo». Ο Παφ Ντάντι εκτός από συνοδός της υπογράφει και ως συντελεστής σε μερικά από τα τραγούδια της.
Η Τζένιφερ Λόπεζ ή «J. Lo.» (Τζέι Λο, καθιερώθηκε από τον ομώνυμο τίτλο του δεύτερού της δίσκου) λάνσαρε το προσωπικό της άρωμα.
Οι πωλήσεις των άλμπουμ της ξεπερνούν τα 75 εκατομμύρια. Το album της "Como ama una mujer" (full-spanish album) πουλά 1,2 εκατομμύρια . To album της "LOVE?" δεν γνώρισε μεγάλη εισπρακτική επιτυχία, αν και αποτέλεσε την μεγάλη επιστροφή της στην δισκογραφια, ενώ περιείχε το Single "On The Floor", το πιο επιτυχές εμπορικά τραγούδι της, του οποίου οι πωλήσεις ξεπερνούν τα 10 εκατομμύρια. Επίσης, συμμετείχε για 5 χρόνια στο talent show American Idol ως κριτής. 
Το 2012, κυκλοφορεί ένα Greatest Ηits Αlbum. Η Τζένιφερ συνδυάζει την κυκλοφορία του νέο της δίσκου με την πρώτη της παγκόσμια περιοδεία και στις 14 Ιουνίου το Dance Again Tour ξεκινάει απ' τον Παναμά, περιλαμβάνοντας 78 συναυλίες σε Ευρώπη, Αμερική, Ασία και Αυστραλία.
Το 2014, κυκλοφορεί το 10ό της άλμπουμ με τίτλο Α.Κ.Α., ενώ τον Ιανουάριο του 2016 έκανε πρεμιέρα το νέο show της στο Λας Βέγκας, με τίτλο "All I Have". 
Τον Οκτώβριο του 2016, το περιοδικό Billboard ανακοίνωσε ότι η Jennifer θα κυκλοφορήσει το 2017 τον δεύτερο δίσκο της στα ισπανικά, με παραγωγό τον πρώην σύζυγο της . Το νέο της single με τίτλο "Olvídame y Pega la Vuelta" κυκλοφόρησε στις 18 Νοεμβρίου 2016. . Το άλμπουμ ονομάζεται "Por Primera Vez" (= για πρώτη φορά) και αναμένεται να κυκλοφορήσει μέσα στο 2018. Το lead single, κυκλοφόρησε στις 4 Ιουλίου του 2017 με τίτλο "Ni Tù Ni Yo", ενώ στις 10 Νοεμβρίου 2017 κυκλοφόρησε το δεύτερο single από το άλμπουμ με τίτλο "Amor Amor Amor". "Στις 2 Φεβρουαρίου 2018 κυκλοφόρησε το single Us σε παραγωγή του Skrillex, ενώ αναμένεται remix στα ισπανικά με τον J Balvin. Η Τζένιφερ αποφάσισε να ηχογραφήσει νέα τραγούδια και να δώσει έναν διαφορετικό ήχο στο νέο της άλμπουμ. Έτσι, στις 26 Απριλίου 2018, κυκλοφόρησε το νέο της Single "El Anillo" σε urban ήχο, ενώ στις 17 Μαΐου κυκλοφορεί νέο σινγκλ, μια συνεργασία με τον DJ Khaled και την ράπερ Cardi B σε αγγλικό και ισπανικό στίχο με τίτλο Dinero.
Το αμερικανικό δίκτυο MTV στο πλαίσιο της διοργάνωσης των Video Music Awards 2018, αποφάσισε να δώσει το εμβληματικό βραβείο Michael Jackson Vanguard Award στην Jennifer Lopez για τη συνεισφορά της στο χώρο της μουσικής, κάνοντας την παράλληλα τον πρώτο λάτιν καλλιτέχνη που παραλαμβάνει το συγκεκριμένο βραβείο. 
Προσωπική ζωή.
Στα γυρίσματα της ταινίας «Blood and Wine» γνώρισε τον Οχάνι Νόα και σύντομα έγιναν ζευγάρι. Παντρεύτηκαν στις 22 Φεβρουαρίου 1997 αλλά ύστερα από περίπου ένα χρόνο, τον Ιανουάριο του 1998, πήραν διαζύγιο. 
Τον Σεπτέμβριο του 2001, παντρεύτηκε τον χορευτή Κρις Τζαντ αλλά κι αυτός ο γάμος είχε άδοξο τέλος, αφού τον Ιούνιο του 2002, χώρισαν. Έπειτα, έκανε σχέση με τον ηθοποιό Μπεν Άφλεκ, με τον οποίο αρραβωνιάστηκαν τον Νοέμβριο του 2002 και τελικά χώρισαν τον Σεπτέμβριο του 2003 
Τον Ιανουάριο του 2004, ξεκίνησε τη σχέση της με τον τραγουδιστή Μαρκ Άντονι (με τον οποίο γνωρίζονταν ήδη από το 1999) και λίγους μήνες αργότερα, τον Ιούνιο του 2004, παντρεύτηκαν στη Νέα Υόρκη όπου και ζούσαν. Τον Νοέμβριο του 2007, το ζευγάρι ανακοίνωσε από κοινού την εγκυμοσύνη της Λόπεζ, και τελικά στις 22 Φεβρουαρίου 2008, γεννήθηκαν τα δίδυμα παιδιά τους, Έμα Μάριμπελ και τον Μαξιμίλιαν Ντέιβιντ. Το ζευγάρι χώρισε τον Ιούλιο του 2011. 
Από τον Οκτώβριο του 2011 μέχρι τον Αύγουστο του 2016, είχε μια on-off σχέση με τον χορευτή Κάσπερ Σμαρτ. 
Τον Φεβρουάριο του 2017 ξεκίνησε τη σχέση της με τον πρώην παίκτη του μπέιζμπολ, Άλεξ Ροντρίγκεζ. Τον Μάρτιο του 2019, αρραβωνιάστηκαν αλλά τον Απρίλιο του 2021, ανακοίνωσαν το χωρισμό τους. Μετά τον χωρισμό της από τον Ροντρίγκεζ, έγινε γνωστή η επανασύνδεση της με τον ηθοποιό Μπεν Άφλεκ. 

</doc>
<doc id="63218" url="https://el.wikipedia.org/wiki?curid=63218" title="Άλας">
Άλας

Άλας ονομάζεται κάθε χημική ένωση που αποτελείται από ιόντα και προκύπτει από την αντίδραση ενός οξέος με μία βάση. Τα άλατα είναι ετεροπολικές (ιοντικές) ενώσεις και σ' αυτά το κατιόν μπορεί να είναι μέταλλο (π.χ. ασβέστιο Ca2+ εκτός από το κατιόν Η+ που μπορεί να αποδοθεί ως πρωτόνιο) ή θετικό πολυατομικό ιόν (π.χ. αμμώνιο ΝΗ4+) ενώ το ανιόν είναι αμέταλλο (εκτός του Ο2- και του Ο22-) ή πολυατομικό αρνητικό ιόν (όπως π.χ. το θειικό ανιόν SO42- ή το νιτρικό ανιόν NO3-) εκτός του ΟΗ-.
Οι χημικοί τύποι που χρησιμοποιούνται για τα άλατα δείχνουν την απλούστερη ακέραιη αναλογία (1:1, 2:1, 1:3 κ.λ.π.) που υπάρχει μεταξύ των ιόντων στο κρυσταλλικό πλέγμα.
Τα άλατα ανήκουν στην κατηγορία των ηλεκτρολυτών και σύμφωνα με τις απόψεις του Αρρένιους μπορούν να προκύψουν από την εξουδετέρωση ενός οξέος από μια βάση εφόσον αυτά βρίσκονται σε υδατικό διάλυμα ή τους ανυδρίτες τους. Η άποψη αυτή εξυπηρετεί πολύ τη μελέτη των αλάτων αφού οι αντιδράσεις τους γράφονται ευκολότερα με μοριακή μορφή.
Σύμφωνα με τις απόψεις των Μπρένστεντ-Λόουρυ αλλά και του Λιούις, τα άλατα (είτε σε διάλυμα, είτε στη στερεή, είτε στην αέρια φάση) είναι απλά ενώσεις που περιέχουν κατιόντα και ανιόντα τα οποία μπορούν να δράσουν ως οξέα ή βάσεις.
Προέλευση αλάτων - Τα άλατα στη φύση.
Πάρα πολλά άλατα βρίσκονται σε αφθονία στη φύση με τη μορφή ορυκτών, πετρωμάτων και μεταλλευμάτων. Υπάρχουν, επίσης, και ως συστατικά ζωντανών οργανισμών. Ενδεικτικά αναφέρονται :
Αμμωνιακά άλατα (π.χ. NH4Cl, NH4NO3 κ.ά.): Προέρχονται από τη σήψη αζωτούχων οργανικών ενώσεων και παίρνουν ορυκτές μορφές όπως το γουανό.
Νιτρικά άλατα : Βρίσκονται ως ορυκτά όπως το νίτρο της Χιλής (NaNO3) και το νίτρο των Ινδιών (KNO3).
Φωσφορικά και ανθρακικά άλατα : Πολυάριθμα ορυκτά όπως ο απατίτης [Ca5(PO4)3F], ο φωσφορίτης [Ca3(PO4)2], ο λευκόλιθος (μαγνησίτης) (MgCO3), ο δολομίτης (MgCO3.CaCO3), ο ασβεστίτης (CaCO3), ο ψιμμυθίτης (PbCO3) κ.ά. Το ανθρακικό ασβέστιο αποτελεί το κυριότερο συστατικό των κελυφών των μαλακίων και απαντά στα οστά του σκελετού των σπονδυλωτών μαζί με το φωσφορικό ασβέστιο.
Θειικά άλατα : Ορυκτά όπως ο κιζερίτης (MgSO4), η γύψος (CaSO4.2H2O) και ο βαρύτης (BaSO4).
Θειούχα άλατα : Μεταλλεύματα όπως ο γαληνίτης (PbS) και ο σφαλερίτης (ZnS), ορυκτά όπως ο σιδηροπυρίτης (FeS2), ο κινναβαρίτης (HgS) και ο χαλκοπυρίτης (CuFeS2).
Χλωριούχα άλατα : Σε αφθονία στο θαλασσινό νερό περιέχεται το χλωριούχο νάτριο ενώ ως ορυκτό υπάρχει το ορυκτό άλας (NaCl).
Πυριτικά άλατα : Αποτελούν το μεγαλύτερο μέρος του στερεού φλοιού της γης. Έχουν ως δομική μονάδα το ιόν SiO44- όπως ο ολιβίνης.
Ταξινόμηση των αλάτων.
Η ταξινόμηση των αλάτων μπορεί να γίνει με διάφορα κριτήρια :
Αλατοειδή υδρογονίδια.
Σε κατάλληλες συνθήκες, το άτομο του υδρογόνου μπορεί να προσλάβει ένα ηλεκτρόνιο και να αποκτήσει δύο ηλεκτρόνια στην 1η ηλεκτρονιακή στιβάδα (αυτό συμβολίζεται ως 1s2). Η πρόσληψη αυτή μπορεί να γίνει μόνο από άτομα που εύκολα χάνουν ηλεκτρόνιο όπως είναι τα αλκάλια ή οι αλκαλικές γαίες. Έτσι, το Η ενώνεται με στοιχεία από την 1η ή 2η ομάδα του περιοδικού πίνακα, σχηματίζοντας τα "αλατοειδή υδρογονίδια". Τα υδρογονίδια αυτά, που έχουν τύπους όπως KH, NaH, CaH2, BaH2 κ.λ.π., μοιάζουν και συμπεριφέρονται σαν άλατα. Τα αλατοειδή υδρογονίδια θα μπορούσαν να ταξινομηθούν και στα απλά ή και στα ουδέτερα άλατα.
Σύμπλοκα άλατα.
Έτσι ονομάζονται τα άλατα στα οποία το ανιόν ή το κατιόν ή και τα δύο είναι σύμπλοκα ιόντα δηλαδή ιόντα που σχηματίζονται με τη συνένωση ενός απλού ιόντος με ένα ή περισσότερα ετερώνυμα φορτισμένα ιόντα ή με μόρια ή και τα δύο. Π.χ. K4[Fe(CN)6], [Ag(NH3)2]Cl κ.ά.
Ονοματολογία αλάτων.
Ονοματολογία οργανικών αλάτων.
Τα οργανικά άλατα ακολουθούν τους κανόνες ονοματολογίας της Διεθνούς Ένωσης Καθαρής και Εφαρμοσμένης Χημείας (I.U.P.A.C.).
Γενικά το όνομα ενός άλατος καρβοξυλικού, ιμιδικού, υδραζονικού ή υδροξαμικού οξέος, σχηματίζεται με την αντικατάσταση της λέξης "οξύ" του αντίστοιχου οξέος, από το όνομα του κατιόντος : CH3-CH2-COONa = προπανικό νάτριο, CH3COONH4 = αιθανικό αμμώνιο, (COO)2Ca = οξαλικό ασβέστιο κ.λ.π.
Γενικές μέθοδοι παρασκευής αλάτων.
Πολλά άλατα παρασκευάζονται με ειδικές μεθόδους όπως π.χ. το Na2CO3 με τη μέθοδο Leblanc και τη μέθοδο Solvay. Άλατα παρασκευάζονται και με βιομηχανικές κατεργασίες των ορυκτών.
Οι γενικές, κυρίως εργαστηριακές, παρασκευές των αλάτων είναι :
Εξωτερικοί σύνδεσμοι.
Τα άλατα στα τρόφιμα

</doc>
<doc id="63224" url="https://el.wikipedia.org/wiki?curid=63224" title="Κατεχόμενη Κύπρος">
Κατεχόμενη Κύπρος



</doc>
<doc id="63226" url="https://el.wikipedia.org/wiki?curid=63226" title="Fibre to the home">
Fibre to the home

To Fiber to the Home (Ίνα μέχρι την Κατοικία) ή FTTH είναι μια FTTx τεχνολογία (δηλαδή μια αρχιτεκτονική σύνδεσης σε δίκτυο Οπτικών ινών), στην οποία η οπτική ίνα φτάνει μέχρι το χώρο (κατοικίας ή εργασίας) του τελικού χρήστη.
Το FTTH έρχεται έτσι σε αντίθεση με μεθόδους όπως οι Fiber to the Building (FTTB), Fiber to the Node (FTTN), Fiber to the Curb (FTTC), ή Hybrid Fibre-Coaxial (HFC), στις οποίες χρησιμοποιείται κάποιο παραδοσιακό φυσικό μέσο (όπως χάλκινα ή ομοαξονικά καλώδια) για το Τελευταίο Μίλι.
To FTTH, λόγω του ότι χρησιμοποιεί 100% οπτικές ίνες, μπορεί να πετύχει πάρα πολύ υψηλούς ρυθμούς μετάδοσης δεδομένων. Χαρακτηριστικό παράδειγμα αποτελεί η πιλοτική υπηρεσία που διέθεσε η France Telecom στη Γαλλία στα μέσα του 2006, και η οποία παρείχε πρόσβαση στο Internet με ταχύτητα 2,5/1,2 Gbps.

</doc>
<doc id="63227" url="https://el.wikipedia.org/wiki?curid=63227" title="FTTH">
FTTH



</doc>
<doc id="63228" url="https://el.wikipedia.org/wiki?curid=63228" title="Fibre to the building">
Fibre to the building

Το Fiber to the Building (Οπτική μέχρι τo Κτίριο) ή FTTB είναι μια FTTx τεχνολογία (δηλαδή μια αρχιτεκτονική σύνδεσης σε δίκτυο Οπτικών Ινών), στην οποία η οπτική ίνα φτάνει μέχρι το κτίριο (συνήθως μέχρι τον κατανεμητή) στο οποίο βρίσκεται ο χώρος του τελικού χρήστη, αλλά δε φτάνει μέχρι το χώρο του.
Το FTTB έρχεται έτσι σε αντίθεση με το Fiber to the Home (FTTH), στο οποίο η οπτική ίνα φτάνει μέχρι το χώρο του χρήστη. Παράλληλα όμως διαφέρει σημαντικά από μεθόδους όπως οι Fiber to the Node (FTTN), Fiber to the Curb (FTTC), ή Hybrid Fibre-Coaxial (HFC), καθώς περιορίζει στο ελάχιστο την χρήση παραδοσιακού καλωδίου.
Για αυτόν ακριβώς το λόγο, το FTTB μπορεί να προσφέρει πολύ υψηλότερες ταχύτητες από το FTTN και το FTTC, με κόστος σημαντικά χαμηλότερο από το κόστος του FTTH.

</doc>
<doc id="63229" url="https://el.wikipedia.org/wiki?curid=63229" title="FTTB">
FTTB



</doc>
<doc id="63232" url="https://el.wikipedia.org/wiki?curid=63232" title="Ντοράντο Πιέτρι">
Ντοράντο Πιέτρι

Ο Ντοράντο Πιέτρι ("Dorando Pietri", 16 Οκτωβρίου 1885 - 7 Φεβρουαρίου 1942) ήταν Ιταλός αθλητής αποστάσεων.
Βιογραφία.
Γεννήθηκε στις 16 Οκτωβρίου του 1885 στο Κάπρι, ένα μικρό χωριό της Ιταλίας. Δεν είχε ασχοληθεί με τον αθλητισμό ποτέ στη ζωή του όταν αποφάσισε να τρέξει στον μαραθώνιο των Ολυμπιακών αγώνων του Λονδίνου το 1908. Μέχρι τα τελευταία χιλιόμετρα ήταν στους τρεις πρώτους του αγώνα. Καθ'όλη τη διαδρομή οι φίλαθλοι φώναζαν στους αθλητές την απόσταση που απομένει, αλλά ο Πιέτρι μην ξέροντας αγγλικά νόμισε ότι πλησίαζε στον τερματισμό και ανέπτυξε ταχύτητα για να ξεφύγει από τους υπόλοιπους αθλητές. Φτάνοντας στο Στάδιο μπήκε πρώτος, αλλά μην αντέχοντας άλλο από την υπερπροσπάθεια τρίκλιζε και παραπατούσε. Έπεσε κάτω τρεις φορές και σηκωνόταν με τη βοήθεια των κριτών, οι οποίοι τον βοήθησαν να κόψει και το νήμα. Ο 2ος ήταν ο Αμερικανός Τζον Χέις, ο οποίος έκανε ένσταση και κέρδισε την 1η θέση. Ο Πιέτρι μεταφέρθηκε σε νοσοκομείο σε άσχημη κατάσταση και μετά δυο μέρες του απονεμήθηκε χρυσό κύπελλο από την Βασίλισσα Αλεξάνδρα. Ο Πιέτρι ξανάτρεξε δυο φορές στον μαραθώνιο της Νέας Υόρκης και κέρδισε τον Χέις και τις δυο φορές, το 1908 και 1909.
Πέθανε στις 7 Φεβρουαρίου 1942.

</doc>
<doc id="63233" url="https://el.wikipedia.org/wiki?curid=63233" title="Ντέιβιντ Χάφλερ">
Ντέιβιντ Χάφλερ

Ο David Hafler ("David Hafler", 7 Φεβρουαρίου 1919 – 25 Μαΐου 2003) ήταν Αμερικανός πρωτοπόρος μηχανικός ήχου (audio engineer), γνωστός για τις εργασίες του για τη βελτίωση του ενισχυτή Williamson μέσω του υπερ-γραμμικού κυκλώματος Ultra-Linear του Alan Blumlein.
Το 1950, ο Hafler ίδρυσε την Acrosound μαζί με το συνεργάτη του Herbert Keroes. Η εταιρεία σχεδίαζε και κατασκεύαζε μετασχηματιστές για ενισχυτές λυχνιών. 
Το 1955 ίδρυσε την Dynaco μαζί με τον Ed Laurent, η οποία κατασκεύαζε και πωλούσε χαμηλού κόστους κιτ ενισχυτών υψηλής ποιότητας για χομπίστες στο χώρο του audio. 
Στη δεκαετία του 1970 ο Hafler προώθησε την παθητική τετραφωνία (passive pseudo-quadraphonic), μία χαμηλού κόστους τεχνική για την αναπαραγωγή του περιβάλλοντος ήχου από συνήθεις στερεοφωνικές εγγραφές, μέσω της χρήσης δύο όμοιων οπισθίων ηχείων συνδεδεμένων σε σειρά (τυπικά 8 + 8 ή 16 ohm σύνολο) μεταξύ των γραμμών τροφοδοσίας των εμπρόσθιων ηχείων. 
To 1972 ίδρυσε την David Hafler Co., συνεχίζοντας την παράδοση πώλησης χαμηλού κόστους κιτ ενισχυτών υψηλής ποιότητας, αλλά και την προσφορά συναρμολογημένων προϊόντων. Η εταιρεία κατασκεύασε πολλούς θρυλικούς ενισχυτές για πολλά χρόνια, όπως οι DH-101 και DH-110, καθώς επίσης και ενισχυτές ισχύος MOSFET, όπως οι DH-200, DH-220, DH-500 και XL-280.
Το 1987 ο Hafler πούλησε την εταιρεία του στη Rockford Corporation που βρίσκεται στο Tempe της Arizona. Η Hafler Company συνέχισε να κατασκευάζει προϊόντα audio υψηλής ποιότητας και αξιοπιστίας, κυρίως όμως για την επαγγελματική αγορά.
Η κυκλωματική πατέντα Trans•nova του τμήματος εξόδου των ενισχυτών ισχύος Hafler, παρέχει υψηλό κέρδος ισχύος με απλή κυκλωματική σχεδίαση και δραματική μείωση του cross talk και του θορύβου.
To 2014, η Hafler αγοράστηκε από την Καναδική Radial Engineering Ltd. η οποία συνεχίζει την παράδοση παραγωγής προϊόντων high-fidelity audio. 
Ο David Hafler πέθανε στις 25 Μαΐου 2003 στη Φιλαδέλφεια της Πενσυλβάνια των ΗΠΑ.
Χρονολογική σειρά προϊόντων Hafler.
1976: 
DH 101 Ο πρώτος προενισχυτής της εταιρείας David Hafler Co.
DH 200 Ο πρώτος προενισχυτής της εταιρείας με MOSFETs για μεγαλύτερη γραμμικότητα της παρεχόμενης ισχύος εξόδου.
1978: 
DH 500 Μεγάλος ενισχυτής ισχύος με ρελέ, η βάση πολλών επαγγελματικών ενισχυτών audio που ακολούθησαν.
DH 300 Mono amp με βάση τον DH 200, με μία και μοναδική είσοδο και έξοδο.
1979-83:
DH 330 Tuner
DH 100 Προενισχυτής
DH 110 Προενισχυτής με προαιρετικό στάδιο phono DH 112 για κεφαλές κινητού πηνίου και πολλαπλές εισόδους μεταξύ των οποίων και CD.
DH 220 Nέος ενισχυτής με βάση το σασί του DH 200 με νέες πλακέτες/κάρτες PC-19 (αντί των παλαιότερων PC-6) ικανές για γεφύρωση χωρίς επιπρόσθετη κυκλωματική υποστήριξη και με ικανότητα DC offset.
DH 120 Μικρός ενισχυτής με επιπλέον παράλληλες εξόδους για περιβαλλοντικό ήχο (ambient sound).
DH 160 Ισοσταθμιστής με δίσκο set-up DH 161 και μικρόφωνο DH 162. 
1984: 
DH 500 με τις νέες πλακέτες/κάρτες PC-19 και βελτιωμένη γείωση.
P500 Τροποποιημένος DH 500 με balanced εισόδους και V.."phono and XLR input jacks. Variable gain controls on front panel. Rack mountable. 
P125 Μικρή έκδοση επαγγελματικού ενισχυτή, με βάση τον DH120.
P225 Μεσαίου μεγέθους ενισχυτής με βάση τον DH 220.
P230 Με βάση τον P225 αλλά με επιπρόσθετα MOSFET εξόδου και προαιρετική επιλογή εισόδων balanced XLR.
1985: 
P505 Νέος επαγγελματικός ενισχυτής με βάση τον P500 με νέο μεγάλο ανεμιστήρα και βελτιωμένο έλεγχο ρελέ.
1987:
XL280 Κυκλωματική σχεδίαση ενισχυτή ισχύος Excelinear, με impedance matching, υλοποιημένη πάνω σε κάρτες PC. Ο ενισχυτής επιτυγχάνει 70 dB μηδενισμό σήματος στο μεσαίο φάσμα και περί τα 60 dB στο υπόλοιπο φάσμα (Straight-Wire Differential Test), που αντιστοιχεί σε αρμονική παραμόρφωση 0.03%.
1988: 
XL600 Μεγαλύτερος ενισχυτής ισχύος (ναυαρχίδα), 300 watt per channel με κυκλωματική σχεδίαση Excelinear.
XL180 IRIS (Infrared Remote Integrated System) προενισχυτής. Μοναδική σχεδίαση με ειδικό κύκλωμα οπτο-συζεύκτη για τη ρύθμιση volume &amp; balance και τηλεχειριστήριο ΙR κοινό 
για τα tuner και cd player μέσω umbilical cabling. Αν και ο David Hafler συμμετείχε στη σχεδίαση, ουσιαστικά αποτελεί έμπνευση του Jim Strickland της Acoustat.
1990: 
IRIS Tuner της ίδιας σχεδίασης με τον αντίστοιχο προενισχυτή IRIS.
IRIS CD Compact disc player της ίδιας σχεδίασης με τον αντίστοιχο προενισχυτή IRIS.
SE 100 Προενισχυτής, παρόμοιος του IRIS, αλλά πολύ χαμηλότερου κόστους (budget consumer hi-fi).
SE 120 Ενισχυτής 60W/ch.
SE 130 Tuner  με τμήμα συντονισμού DELCO.
SE 150   CD player το ίδιο με το IRIS CD αλλά χωρίς το κύκλωμα IRIS. 
SE 240    Ενισχυτής 120W/ch.
Pro1200 Επαγγελματικός ενισχυτής με βάση τον SE 120 με νέο κύκλωμα εισόδου balanced.
Pro2400  Επαγγελματικός ενισχυτής 120W/ch με βάση τον SE 240 και την ίδια πλακέτα με τον Pro1200.
Pro5000  Μεγάλος, πλήρως επανασχεδιασμένος ενισχυτής ισχύος σε μία και μοναδική πλακέτα PC with a quiet De fan and front panel gain controls. Only two rack spaces high.
G150 Ενισχυτής κιθάρας με βάση τον P1200.
G300       Μεγαλύτερος ενισχυτής με βάση τον P2400 amp (κοινή πλακέτα εισόδου).               \
Hellrazor Προενισχυτής λυχνιών με dual channel modes και πετάλι (foot switch). 
T2           Dual mode προενισχυτής λυχνιών με πετάλι (foot switch).
T3          Three channel mode προενισχυτής λυχνιών με 3-way footswitch.
BTG       Bogman Triple Giant προενισχυτής λυχνιών δυνατότητα midi και three way foot switch.
MP 100 Πλήρως ψηφιακός προενισχυτής κιθάρας με προγραμματιζόμενο πετάλι (foot switch). 
1991: Εισαγωγή της σειράς ενισχυτών 9000. 
915        Προενισχυτής J-fet input υψηλού κέρδους και προαιρετική κάρτα phono.
945 Συνδυασμός tuner και προενισχυτή με τηλεχειριστήριο. Ο πρώτος προενισχυτής με video processesing και δύο βρόχους tape/epl.
9130 Ενισχυτής 65W/ch with front panel gain controls. 
9180 Ενισχυτής 90W/ch with front panel gain controls. 
9270 Ενισχυτής 145W/ch, αργότερα μετονομάστηκε σε 9290. Also had had front panel gain controls. 
9300 Ενισχυτής ισχύος 175W/ch, τεχνολογίας Transnova, από τον Jim Strickland. No gain controls on this amp.
9500      Nέα ναυαρχίδα ενισχυτή ισχύος τεχνολογίας Transnova, 250W/ch. Five Rack spaces high and conventional cooling. THX certified.
1995:
9505 Επαγγελματική έκδοση της σειράς 9500 with a balanced input circuit board added to the existing main board. Solid 19" faceplate to become the standard for all Hafler amps to follow. Η Rockford Corporation ασχολείται μόνον με επαγγελματικά προϊόντα και διακόπτει την παραγωγή συσκευών οικιακού audio.
P1500    Ενισχυτής 75W/ch, τεχνολογίας surface mount, dual module resulting in better sound and separation and easier serviceability.
P3000    Ενισχυτής 150W/ch παρόμοιας τεχνολογίας με τον P1500. Στο εξής, όλοι οι ενισχυτές Hafter είναι τεχνολογίας Transnova.
1996: 
9505 Diablo  τεχνολογίας surface mount, κυκλωματικής σχεδίασης Transnova και Diablo. It featured a both nutriks XLR/114" phono jacks and RCA inputs and balanced and unbalanced modes. Δυνατότητα γεφύρωσης.
9303 Μικρότερη έκδοση του 9505 στα 175W/ch, χωρίς το κύκλωμα Diablo.
P7000 Μεγάλος ενισχυτής ισχύος 350W/ch στα 8 ohms, dual module, ψυχόμενος από διπλό ανεμιστήρα, three rack space high amplifier with internal crossovers, front panel gain controls, and status display built in the same fashion of the P1500/3000, προς αντικατάσταση του P5000.
1997: 
TRM 8 Ηχείο nearfield monitor δύο δρόμων και δύο ενσωματωμένους ενισχυτές (Transana Reference Monitor - TRM). Η τεχνολογία ενίσχυσης Trans•ana (TRANSconductance Active Nodal Amplifier) επιτρέπει στο σήμα audio να διέρχεται μέσω του ενισχυτή σε χαμηλή τάση. Το σήμα ανεβάζει άμεσα στάθμη στη σταθερή υψηλή τάση τροφοδοσίας μέσω ζεύγους οδηγών transitors. Η γραμμικότητα του σήματος εξασφαλίζεται από ένα ενεργό κόμβο (active node) αποτελούμενο από τα transistors οδηγούς στις υπερηχητικές συχνότητες. Αυτό, επιτρέπει επιδόσεις ενίσχυσης παρόμοιες με τεχνολογίας Trans•nova, που είναι υψηλής σταθερότητας και γραμμικότητας, ενώ χρησιμοποιούνται τα πλεονεκτήματα της non-floating τροφοδοσίας ισχύος.
P1000   Ενισχυτής 50W/ch με μόνο one rack space high με έξοδο ακουστικών και κυκλωματική σχεδίαση Transana. Used in many studios for close monitoring and playback.
9505 Ενισχυτής ισχύος με κυκλωματική σχεδίαση "Diamond  Dynamically Invariant Amplification  Optimized Nodal Drive".
1998: 
P4000   Ενισχυτής 200W/ch με προηγμένο μετασχηματιστή.
TRM 6 Ηχείο nearfield monitor με μονάδα woofer 6" woofer.
TRM 10 Ενεργό υπογούφερ που χρησιμοποιείται σε συνδυασμό με τα ηχεία TRM 6 ή TRM 8.
1999: Εισαγωγή της νέας σειράς ενισχυτών "C" και των ενεργών υπογούφερ TRM 12 για πιο εκτεταμένο μπάσο.

</doc>
<doc id="63235" url="https://el.wikipedia.org/wiki?curid=63235" title="David Hafler">
David Hafler



</doc>
<doc id="63240" url="https://el.wikipedia.org/wiki?curid=63240" title="Κιμ Ιονγκ Ιλ">
Κιμ Ιονγκ Ιλ

Ο Κιμ Γιονγκ-ιλ ("김영일", 2 Μαΐου 1944 - ...) είναι πολιτικός από τη Βόρεια Κορέα, Διατέλεσε πρωθυπουργός της χώρας από το 2007, ως τις 7 Ιουνίου του 2010, όταν αντικαταστήθηκε από τον Τσοέ Γιόνγκ-ριμ. Είναι διαφορετικό πρόσωπο από τον Κιμ Τζόνγκ-ιλ.
Καριέρα.
Γεννήθηκε στις 2 Μαΐου του 1944. Από το 1960 ως το 1969 υπηρέτησε στο στρατό και σπούδασε στο πανεπιστήμιο θαλασσίων μεταφορών του Ραγίν. Διετέλεσε Υπουργός Χερσαίων και Θαλασσίων Μεταφορών μέχρι το 2007 και Πρωθυπουργός από τις 11 Απριλίου 2007. Είναι διαφορετικό πρόσωπο από τον Κιμ Τζονγκ-ιλ, γιο του Κιμ Ιλ-σονγκ και de facto ηγέτη της Βόρειας Κορέας.
Εξελέγη πρωθυπουργός από την 5η ανώτατη λαϊκή συνέλευση τον Απρίλιο του 2007, αντικαθιστώντας τον Πακ Μπονγκ-τζου.
Ως πρωθυπουργός έγινε αρμόδιος και για την οικονομική πολιτική. 

</doc>
<doc id="63241" url="https://el.wikipedia.org/wiki?curid=63241" title="Γκιγιόμ Σορό">
Γκιγιόμ Σορό

Ο Γκιγιόμ Κιγκμπαφορί Σορό ("Guillaume Kigbafori Soro", 8 Μαΐου 1972) είναι Ιβοριανός πολιτικός, πρωθυπουργός από το 2007 έως το 2012. Προτού γίνει πρωθυπουργός ήταν αρχηγός του κινήματος ανταρτών εναντίον της κυβέρνησης και αποτέλεσε πρωταγωνιστική μορφή του εμφυλίου πολέμου του 2002-03. Από τον Μάρτιο του 2012 είναι πρόεδρος της Εθνοσυνέλευσης της Ακτής Ελεφαντοστού.
Προφίλ.
Γεννήθηκε στο Φερκεσεντουγκού (Ferkessédougou) της Ακτής Ελεφαντοστού, στις 8 Μαΐου του 1972. Υπήρξε αρχηγός του Πατριωτικού Κινήματος της Ακτής Ελεφαντοστού (MPCI) και το Σεπτέμβριο 2002 πρωταγωνίστησε σε εξέγερση κατά της κυβέρνησης του Προέδρου Λοράν Γκμπαγκμπό. Αργότερα έγινε μέλος του Συνασπισμού Νέες Δυνάμεις και το 2005 έγινε Υπουργός Ανασυγκρότησης και Επανένταξης, στην κυβέρνηση Μπανί. Διορίστηκε Πρωθυπουργός στις 29 Μαρτίου 2007, έπειτα από ειρηνευτική συμφωνία που υπογράφηκε στις 4 Μαρτίου του 2007. Ανέλαβε καθήκοντα στις 4 Απριλίου του 2007. Στις 29 Ιουνίου του 2007 διέφυγε δολοφονικής απόπειρας από αντάρτες, με ρουκέτες, κατά την οποία σκοτώθηκαν τρία άλλα άτομα. 
Εμφύλιος πόλεμος.
Ο Σορό τέθηκε επικεφαλής του Πατριωτικού Κινήματος Ακτής Ελεφαντοστού (MPCI) και εξεγέρθηκε εναντίον του προέδρου Λοράν Γκμπαγκμπό το Σεπτέμβριο του 2002. Η εξέγερση αυτή πυροδότησε τον εμφύλιο πόλεμο του 2002. Έγινε γενικός γραμματέας της αντάρτικης ομάδας "Νέες Δυνάμεις" (Forces Nouvelles de Côte d'Ivoire) που προήλθε από την ένωση του MPCI με το Λαϊκό Κίνημα της Μεγάλης Δύσης της Ακτής Ελεφαντοστού (MPIGO) και με το Κίνημα για τη Δικαιοσύνη και την Ειρήνη (MJP) .
Πολιτική καριέρα.
Έπειτα από τη συμφωνία του Ιανουαρίου του 2003. ο Σορό έγινε μέλος της κυβέρνησης στο χαρτοφυλάκιο των επικοινωνιών τον Απρίλιο του 2003. Το Σεπτέμβριο του 2003 οι υπουργοί των Νέων Δυνάμεων αποχώρησαν από την κυβέρνηση και επέστρεψαν τον Ιανουάριο του 2004. Έπειτα από τη βίαιη καταστολή μιας διαδήλωσης της αντιπολίτευσης στο Αμπιτζάν, το Μάρτιο του 2004, ο Σορό και άλλοι πρώην αντάρτες που είχαν εισέλθει στην κυβέρνηση αποχώρησαν από αυτήν. Ο πρόεδρος Γκμπαγκμπό απέλυσε το Σορό και δύο ακόμα υπουργούς στις 19 Μαΐου του 2004. Την κίνηση αυτήν του Γκμπαγκμπό την καταδίκασε ο Σορό, χαρακτηρίζοντάς την "πραξικόπημα προς την ειρηνευτική συμφωνία". Στις 9 Αυγούστου του 2004 ο Σορό προσήλθε σε συνεδρίαση της κυβέρνησης και επανήλθε σε αυτήν. Διορίστηκε υπουργός ανασυγκρότησης και επανένταξης στην κυβέρνηση του πρωθυπουργού Σαρλ Κονάν Μπανί, το Δεκέμβριο του 2005. Έγινε έτσι ο δεύτερος στην ιεραρχία μετά τον πρωθυπουργό. 
Πρωθυπουργία.
Υπογράφηκε ειρηνευτική συμφωνία στις 4 Μαρτίου του 2007. Την ίδια ημέρα συμφωνήθηκε να διοριστεί στην πρωθυπουργία ο Σορό όπως και έγινε στις 29 Μαρτίου. Ο Σορό ανέλαβε καθήκοντα στις 4 Απριλίου και στις 7 Απριλίου διορίστηκε η νέα κυβέρνηση με 32 υπουργούς χωρίς τον ίδιο τον Σορό.
Σε λόγο του που μεταδόθηκε στις 13 Απριλίου, ο Σορό ζήτησε τη συγνώμη όλων και εκ μέρους όλων για τα δεινά που επέφερε ο πόλεμος.
Λίγους μήνες μετά, στις 29 Ιουνίου του 2007, έγινε επίθεση με ρουκέτες στο αεροπλάνο του Σορό , στο αεροδρόμιο στην Μπουακέ, προκαλώντας σημαντικές υλικές ζημιές στο αεροσκάφος. Ο Σορό δεν έπαθε τίποτε αλλά 4 άτομα σκοτώθηκαν και άλλα 10 λέγεται ότι τραυματίστηκαν. Έγιναν επίσης συλλήψεις.
Ο Σορό και ο Γκμπαγκμπό έλαβαν μέρος στην τελετή αφοπλισμού, την "φλόγα της ειρήνης", στις 30 Ιουλίου. Ανάμεσα στα άλλα, στη διάρκεια της τελετής κάηκαν όπλα, σηματοδοτώντας τον τερματισμό του εμφυλίου πολέμου.
Καθώς είναι πρωθυπουργός, ο Σορό δεν επιτρέπεται να διεκδικήσει το προεδρικό αξίωμα στις επόμενες εκλογές, με βάση την ειρηνευτική συμφωνία.Το 2008 σε συνέντευξή του δήλωσε ότι θα συζητούσε τα πολιτικά του σχέδια μετά τη διεξαγωγή των εκλογών. Οι εκλογές ορίστηκαν για τις 29 Νοεμβρίου του 2009 αλλά αναβλήθηκαν, με αποτέλεσμα την πυροδότηση αντιδράσεων.
Το Φεβρουάριο του 2010 διαλύθηκε η κυβέρνηση του Σορό από τον πρόεδρο Γκμπαγκμπό και επίσης η εκλογική επιτροπή, έπειτα από μία αντιπαράθεση σχετικά με την εγγραφή των ψηφοφόρων στους εκλογικούς καταλόγους. Έπειτα από αυτήν την εξέλιξη, ξέσπασαν συγκρούσεις ανάμεσα σε διαδηλωτές που ζητούσαν επίμονα τη διεξαγωγή εκλογών και την επαναφορά της εκλογικής επιτροπής και τις δυνάμεις ασφαλείας, με 2 νεκρούς και περισσότερους από 15 τραυματίες. Έπειτα από διαβουλεύσεις δύο ημερών, ο Σορό ανακοίνωσε τη σύνθεση της νέας κυβέρνησης με τον ίδιο στην πρωθυπουργία στις 24 Φεβρουαρίου 2010.
Ο Σορό εξελέγη βουλευτής στις εκλογές του 2011 και παραιτήθηκε από την πρωθυπουργία στις 8 Μαρτίου 2012. Εν συνεχεία εξελέγη Πρόεδρος της Εθνοσυνέλευσης στις 12 Μαρτίου 2012 χωρίς αντίπαλο.
Το 2016 εκδόθηκε από την Μπουρκίνα Φάσο διεθνές ένταλμα συλλήψεως του Σορό, αναφορικά με τον φερόμενο ρόλο του στο πραξικόπημα του 2015 στην Μπουρκίνα Φάσο.
Ο Σορό ήταν υποψήφιος με τον κυβερνητικό συνασπισμό στις εκλογές του 2016 και εξελέγη βουλευτής για νέα θητεία, με ποσοστό 98,7% των ψήφων. Στην πρώτη συνεδρίαση της εθνοσυνέλευσης με τη νέα της σύνθεση, επανεξελέγη πρόεδρός της στις 9 Ιανουαρίου 2017 συγκεντρώνοντας 230 ψήφους επί συνόλου 252 παρόντων βουλευτών. Ο ανεξάρτητος βουλευτής Εβαρίστ Μεαμπλί έλαβε 12 ψήφους και καταγράφηκαν 10 άκυρα ψηφοδέλτια.

</doc>
<doc id="63243" url="https://el.wikipedia.org/wiki?curid=63243" title="EuroCup Basketball">
EuroCup Basketball

To Eurocup Basketball είναι επαγγελματική διασυλλογική διοργάνωση καλαθοσφαίρισης και θεωρείται η δεύτερη σε τάξη ευρωπαϊκή διασυλλογική διοργάνωση μετά την Ευρωλίγκα υπό την αιγίδα της ιδιωτικής εταιρείας Euroleague Basketball.
Η ομάδα που κατακτά το τρόπαιο κερδίζει μια θέση στην Ευρωλίγκα της επόμενης χρονιάς και υπό προϋποθέσεις και ο φιναλίστ μπορεί να εξασφαλίσει μια θέση.
Ο τίτλος έχει κερδηθεί από 13 διαφορετικούς συλλόγους, 3 από τους οποίους έχουν κερδίσει τον τίτλο περισσότερες από μία φορές. Η Βαλένθια είναι συνολικά η πιο επιτυχημένη ομάδα της διοργάνωσης με τέσσερις κατακτήσεις.
Στο τέλος της διοργάνωσης δίνονται τα βραβεία για τον MVP της διοργάνωσης, τον MVP των τελικών, των δυο καλύτερων πεντάδων, τον Ανερχόμενο Αστέρα και τον Προπονητή της χρονιάς.
Από την περίοδο 2016-17, η επίσημη ονομασία της διοργάνωσης είναι "7DAYS EuroCup", για εμπορικούς λόγους.
Ιστορικό.
Η διοργάνωση ξεκίνησε την αγωνιστική περίοδο 2002-03 με την ονομασία ULEB Cup και με διοργανώτρια την ULEB, αντικαθιστώντας τα κύπελλα Σαπόρτα και Κόρατς που διοργάνωνε η FIBA και που ουσιαστικά συγχωνεύθηκαν στην εν λόγω διοργάνωση.
Στις 2 Ιουλίου 2008 ανακοινώθηκε η συνεργασία της ULEB και της FIBA σε μία προσπάθεια επανένωσης των Ευρωπαϊκών ομοσπονδιών και αυτό σαν αποτέλεσμα είχε την από κοινού διοργάνωση του Κυπέλλου αυτού εφεξής, το οποίο πλέον ονομάζεται "Eurocup" και δεν θα πρέπει να συγχέεται με το "FIBA EuroCup" το οποίο διοργάνωνε η FIBA και άλλαξε την ονομασία του σε EuroChallenge.
Τη σεζόν 2019-20, το πρωτάθλημα ακυρώθηκε και δεν υπήρξε πρωταθλητής, λόγω της πανδημίας του κορονοϊού. Η απόφαση πάρθηκε στις 25 Μαΐου 2020. Τη σεζόν 2020/21, από τις 24 ομάδες οι 8 θα είναι σίγουρα εκείνες που έφτασαν στα προημιτελικά της διοργάνωσης, ως μέτρο δικαιοσύνης.
Φάσεις.
Ξεκινώντας από τη σεζόν 2016-17, η πρώτη φάση του EuroCup είναι η κανονική περίοδος, στην οποία συμμετέχουν 24 ομάδες. Κάθε ομάδα παίζει δύο παιχνίδια (εντός και εκτός έδρας) εναντίον κάθε άλλης ομάδας. Στο τέλος της κανονικής περιόδου, η φάση περνά από 24 σε 16 ομάδες. Ακολούθως ξεκινά η επόμενη φάση, γνωστή ως Top 16, με τους 16 επιζώντες της κανονικής περιόδου να οργανώνονται σε γκρουπ τεσσάρων ομάδων. Όπως και στην κανονική περίοδο, κάθε ομάδα του Top 16 αγωνίζεται σε μορφή διπλού γύρου (εντός και εκτός έδρας). Οι πρώτοι και οι δεύτεροι του ομίλου, προχωρούν στην τρίτη φάση, τα Playoffs. Κάθε σειρά πλέι-οφ κρίνεται στις δυο νίκες και οι νικητές κάθε σειράς προχωρούν στον επόμενο γύρο μέχρι τους τελικούς. Το πλεονέκτημα έδρας της σειράς πηγαίνει στις ομάδες που βγήκαν πρώτες στον Top16. Οι Τελικοί διαθέτουν τους δύο νικητές των δύο τελευταίων σειρών σε μια σειρά που κρίνεται στις δυο νίκες, με το πλεονέκτημα της έδρας στη σειρά να πηγαίνει στην καλύτερη ομάδα του Top 16.
Λογότυπο.
Το λογότυπο της διοργάνωσης όπως έχει εξελιχθεί με το πέρασμα του χρόνου. Ένα νέο λογότυπο παρουσιάστηκε τον Ιούλιο του 2007, το οποίο επίσης αντικαταστάθηκε το 2008.
Εξωτερικοί σύνδεσμοι.
&lt;br&gt;

</doc>
<doc id="63244" url="https://el.wikipedia.org/wiki?curid=63244" title="Βραβείο Πρίτσκερ">
Βραβείο Πρίτσκερ

Το Βραβείο Πρίτσκερ είναι διεθνές αρχιτεκτονικό βραβείο, το οποίο απονέμεται ετησίως σε εν ζωή αρχιτέκτονες από το Ίδρυμα Χάιατ και θεωρείται το κορυφαίο στον κόσμο για την τέχνη αυτή. Καθιερώθηκε το 1979 από τον Τζέι Α. Πρίτσκερ και τη σύζυγό του Σίντι, ενώ χρηματοδοτείται από την οικογένεια Πρίτσκερ. Οι υποψήφιοι για το βραβείο συναγωνίζονται τους καλύτερους αρχιτέκτονες σε ολόκληρο τον κόσμο.
Μέρος των κριτηρίων για βράβευση με αυτό το βραβείο είναι η πρωτοποριακή ποιότητα στην αρχιτεκτονική σκέψη. Επίσης, οι χρήσιμες συνεισφορές στο χώρο της οικοδομής είναι ένας ακόμη τομέας.
Ο νικητής λαμβάνει το ποσό των 100.000 δολαρίων ΗΠΑ, όμως η φήμη που αποκτά είναι σπουδαιότερη. Πολλές φορές το βραβείο αναφέρεται ως «Νόμπελ της Αρχιτεκτονικής».
Το Ντάλλας, με την κατασκευή του Καλλιτεχνικού του Κέντρου (Dallas Center for Performing Arts) , θα γίνει η μόνη πόλη στον κόσμο με τέσσερα κτήρια, τα οποία βρίσκονται κοντά σε σειρά κτηρίων, τα οποία σχεδιάστηκαν από νικητές του αρχιτεκτονικού βραβείου Πρίτσκερ.

</doc>
<doc id="63245" url="https://el.wikipedia.org/wiki?curid=63245" title="Τουλίπα">
Τουλίπα

Η Τουλίπα είναι αγγειόσπερμο, μονοκοτυλήδονο φυτό το οποίο ανήκει στην τάξη Λειριώδη ("Liliales") και στην οικογένεια Λειριοειδή ("Liliaceae"). Υπάρχουν 100 περίπου είδη τουλίπας που είναι όλα πολυετή ποώδη φυτά των περιοχών της Ευρώπης και της δυτικής και κεντρικής Ασίας.
Η τουλίπα καλλιεργείται συστηματικά κυρίως στη βόρεια και δυτική Ευρώπη όπου έφτασε στις αρχές του 16ου αιώνα και αναπτύχθηκαν πάμπολλες ποικιλίες.
Η εισαγωγή ορισμένων μορφών τουλίπας στην Ολλανδία κατά το 17ο αιώνα, οδήγησε σε πραγματική μανία και επανάσταση, καθώς πληρώνονταν μεγάλα χρηματικά ποσά από καλλιεργητές-συλλέκτες για κάποιο βολβό στην αναζήτηση σπανίων χρωμάτων και σχημάτων.
Χαρακτηριστικά.
Οι τουλίπες είναι βολβόριζα φυτά και ο βολβός τους είναι ωοειδής και καλύπτεται από διάφορους μεμβρανοειδείς χιτώνες καστανού χρώματος. Ο πολλαπλασιασμός τους γίνεται με τους βολβούς αυτούς, οι οποίοι δημιουργούν υπόγεια ριζώματα και, με τη σειρά τους, τα ριζώματα αυτά νέους βολβούς, και έτσι μπορούν να δημιουργηθούν ολόκληρες αποικίες.
Τα φύλλα της τουλίπας είναι μακριά και σαρκώδη, αυλακωτά με σχήμα λογχοειδές ή ωοειδές.
Από το κέντρο των φύλλων βγαίνει ένας μακρύς βλαστός που φτάνει σε ύψος τα 70 εκατοστά και φέρει στην κορυφή του ένα μόνο μεγάλο άνθος, σχήματος κυπέλλου, μονόχρωμο σε ποικίλους χρωματισμούς.
Τα κύρια χρώματα των ανθέων της τουλίπας είναι το κίτρινο και το κόκκινο, αλλά βρίσκουμε και λευκά, πορφυρά και ροζ άνθη.
Ο καρπός της τουλίπας είναι κάψα τριγωνικού σχήματος που φέρει πολλά μικρά σπόρια.
Οι τουλίπες φύονται σε βραχώδεις περιοχές, ορεινές και ημιορεινές, εκεί όπου αναπτύσσονται και άλλα ποώδη φυτά. Ορισμένα είδη τουλίπας έχουν σχέση με καλλιεργούμενες περιοχές, ιδιαίτερα αυτές όπου φύονται και σιτηρά.
Μεγάλες οργανωμένες καλλιέργειες του φυτού βρίσκονται στην Ολλανδία, που καλύπτουν τεράστιες εκτάσεις γι' αυτό η Ολλανδία ονομάζεται και ‘’χώρα της τουλίπας’’.
Τα είδη τουλίπας στην Ελλάδα.
Στην Ελλάδα βρίσκονται ως αυτοφυή 9 είδη. Τα πιο σημαντικά είναι:
Στην Πελοπόννησο συναντάμε την κιτρινοπορτοκαλί τουλίπα στον Μαλέα και στο Χιονοβούνι , η οποία μοιάζει με φλόγα και την λέμε "φαναράκι" . Η ελληνική χλωρίδα περιέχει εννέα είδη του ίδιου γένους: την χαγερεία, την κλουσιανή, τη νότια, την ορφανίδεια, την ορεινή, την πρώιμη, την κρητική, τη βραχοφυή και τη βοιωτική .
Ελληνικοί μύθοι για την τουλίπα.
Σε πολλούς Ελληνικούς μύθους αναφέρεται η λέξη τουλίπα. Μύθοι που σχετίζονται με την ιστορία της γέννησής της. Ένας από αυτούς τους μύθους: Στην Ανατολή (Κουρδιστάν) κάποτε ήταν ένας πρίγκιπας Κούρδος που τον έλεγαν (Φαρχάντ) (Farhad) . Ήταν πολύ ερωτευμένος με τη (Σιρίν) (Shirin). Μια μέρα η αγαπημένη του σκοτώθηκε, ο Φαρχάντ τότε έπεσε με το άλογό του σε έναν γκρεμό θέλοντας να αυτοκτονήσει. Το αίμα του απλώθηκε στο έδαφος και κάθε σταγόνα του έγινε τουλίπα. Από εκείνη την στιγμή η τουλίπα έγινε το έμβλημα της απόλυτης αγάπης.

</doc>
<doc id="63246" url="https://el.wikipedia.org/wiki?curid=63246" title="Αδελφοί Κατσιμίχα">
Αδελφοί Κατσιμίχα

Ο Χάρης και ο Πάνος Κατσιμίχας, γνωστοί και ως αδελφοί Κατσιμίχα ή Κατσιμιχαίοι (Αθήνα, 19 Οκτωβρίου 1952) είναι Έλληνες τραγουδοποιοί, οι οποίοι, στο μεγαλύτερο μέρος της μουσικής τους σταδιοδρομίας, αποτέλεσαν μουσικό δίδυμο. Οι αδελφοί Κατσιμίχα είναι δίδυμα αδέλφια.
Γεννήθηκαν στην Αθήνα και μεγάλωσαν στον Άγιο Δημήτριο, στη Λευκωσία και στη Νέα Σμύρνη ενώ έζησαν τη νεότητα τους εργαζόμενοι στη Δυτική Γερμανία. 
Αρχικά έγιναν γνωστοί με τη συμμετοχή τους στους "Μουσικούς Αγώνες" της Κέρκυρας, που διοργάνωσε ο Μάνος Χατζιδάκις το 1982, όπου και βραβεύτηκαν για το τραγούδι "Μια βραδιά στο λούκι". Ο πρώτος δίσκος τους με τίτλο "Ζεστά Ποτά" κυκλοφόρησε το 1985 σε παραγωγή του Μανώλη Ρασούλη.
Μέχρι το 2018, κυκλοφορούν μαζί δίσκους, όπου γράφουν και ερμηνεύουν οι ίδιοι τα τραγούδια τους. Παράλληλα, εμφανίζονται ζωντανά σε μουσικές σκηνές και συναυλίες μόνοι τους ή σε συνεργασία με άλλους μουσικούς. Συμμετέχουν και σε δισκογραφικές δουλειές άλλων καλλιτεχνών.

</doc>
<doc id="63247" url="https://el.wikipedia.org/wiki?curid=63247" title="Μιχάλης Δώριζας">
Μιχάλης Δώριζας

Ο Μιχάλης Δώριζας (Κωνσταντινούπολη, 16 Απριλίου 1888 - 21 Οκτωβρίου 1957, Πενσιλβάνια) ήταν Έλληνας Ολυμπιονίκης και καθηγητής Γεωγραφίας στο Πανεπιστήμιο της Πενσιλβάνια. 
Βιογραφία.
Ο Μιχάλης Δώριζας γεννήθηκε στις 16 Απριλίου του 1888 στην Κωνσταντινούπολη, με οικογενειακή καταγωγή από τα Δωριζάτα της Κεφαλλονιάς. Φοίτησε στη Ροβέρτειο Σχολή της γενέτειράς του. Απεβίωσε στις 21 Οκτωβρίου 1957 στην Πενσιλβάνια των ΗΠΑ.
Αθλητική σταδιοδρομία.
Ξεκίνησε την αθλητική του σταδιοδρομία από τον αθλητικό σύλλογο "Άρης Μεγάλου Ρεύματος" της Κωνσταντινούπολης και τη συνέχισε στον Εθνικό ΓΣ της Αθήνας. Το 1902 αγωνίστηκε για πρώτη φορά με τα χρώματα του Άρη. Κατέκτησε την α' θέση σε σφαιροβολία (με βολή στα 11,26 μ.) και δισκοβολία (34,32), ενώ τη β' στο άλμα επί κοντώ (2,80). Ταυτόχρονα κατείχε όλα τα ρεκόρ της Ροβερτείου Σχολής στις ρίψεις. Από το 1906 όταν και εγκαταστάθηκε στην Αθήνα, εντάχθηκε στον Εθνικό ΓΣ, ως αθλητής του οποίου κατέκτησε πλήθος πανελλήνιων νικών και ολυμπιακών διακρίσεων. Συγκεκριμένα:
Ακαδημαϊκή σταδιοδρομία.
Στη συνέχεια μετανάστευσε στις ΗΠΑ και διέπρεψε στο χώρο της εκπαίδευσης. Έπειτα τις σπουδές του, αναγορεύτηκε καθηγητής Γεωγραφίας στο Πανεπιστήμιο της Πενσιλβάνια. Το ίδιο διάστημα παντρεύτηκε την οδοντίατρο Κατίνα Μιχαλοπούλου. Για γεωγραφικές μελέτες και εκπαιδευτικούς σκοπούς, έκανε δύο φορές το γύρο του κόσμου, επισκεπτόμενος μεταξύ άλλων χωρών και την Ελλάδα όπου παρέμεινε για μικρό διάστημα.

</doc>
<doc id="63248" url="https://el.wikipedia.org/wiki?curid=63248" title="Ιντερνέτ">
Ιντερνέτ



</doc>
<doc id="63249" url="https://el.wikipedia.org/wiki?curid=63249" title="Κώστας Δημητριάδης">
Κώστας Δημητριάδης



</doc>
<doc id="63250" url="https://el.wikipedia.org/wiki?curid=63250" title="Ελληνικό All Star Game ποδοσφαίρου">
Ελληνικό All Star Game ποδοσφαίρου

Το All Star Game του ελληνικού ποδοσφαίρου είναι μια ετήσια διοργάνωση που ξεκίνησε το 2003, στα πρότυπα ξένων διοργανώσεων σε ομαδικά αθλήματα. Στον αγώνα αυτόν λαμβάνουν μέρος οι καλύτεροι Έλληνες και ξένοι παίκτες των ομάδων της χώρας. Ο πρώτος τέτοιος ετήσιος αγώνας πραγματοποιήθηκε το 2003 και ο τελευταίος το 2010, στο ενδιάμεσο δεν διεξήχθη μόνο μία χρονιά και συγκεκριμένα το 2008 λόγω του βεβαρημένου αγωνιστικού προγράμματος των ομάδων.
Αγώνες ανά έτος.
"Οι αγώνες του ελληνικού ALL STAR GAME στο ποδόσφαιρο":
Στατιστικά στοιχεία.
Έκβαση αγώνων.
Τα αποτελέσματα των επτά αγώνων όπου έχουν διεξαχθεί στα πλαίσια τις διοργάνωσης του ελληνικού All-Star Game ποδοσφαίρου ανδρών έχουν αναδείξει τέσσερις φορές την εκάστοτε ομάδα των Ελλήνων νικήτρια και μία φορά των ξένων ενώ δύο φορές το παιχνίδι έληξε με ισόπαλο σκορ. 
Γκολ.
Σε επτά αγώνες που έχουν διεξαχθεί έχουν σημειωθεί συνολικά 56 γκολ. Από αυτό το σύνολο των γκολ, 33 έχουν επιτευχθεί από την εκάστοτε ομάδα των Ελλήνων παικτών και 23 από των ξένων παικτών. Τα πιο πολλά γκολ που έχουν σημειωθεί σε ένα παιχνίδι είναι 14 και αυτό έγινε το 2009 σε ματς που έληξε ισόπαλο με σκορ 7-7, αντιθέτως τα λιγότερα γκολ είναι 4 και σημειώθηκαν στον αγώνα του 2005 όπου η ομάδα των τότε ξένων παικτών νίκησε για πρώτη και μοναδική έως τώρα φορά αυτή τον Ελλήνων με σκορ 3-1.

</doc>
<doc id="63252" url="https://el.wikipedia.org/wiki?curid=63252" title="Μάρτιος 2007">
Μάρτιος 2007



</doc>
<doc id="63254" url="https://el.wikipedia.org/wiki?curid=63254" title="All Star Game ποδοσφαίρου">
All Star Game ποδοσφαίρου



</doc>
<doc id="63255" url="https://el.wikipedia.org/wiki?curid=63255" title="Αλεσάντρο Ρόσι">
Αλεσάντρο Ρόσι

Ο Αλεσάντρο Ρόσι ("Alessandro Rossi", 10 Αυγούστου 1967) ήταν ένας από τους δύο κυβερνώντες διοικητές στον Άγιο Μαρίνο, μαζί με τον Αλεσάντρο Μαντσίνι, το 2007.
Καριέρα.
Γεννήθηκε στις 10 Αυγούστου του 1967. Ανέλαβε καθήκοντα την 1η Απριλίου του 2007 για μία περίοδο έξι μηνών. Ο Ρόσι ανήκει στην Ενωμένη Αριστερά. Διατηρήθηκε στο αξίωμα μέχρι την 1η Οκτωβρίου του 2007.

</doc>
<doc id="63257" url="https://el.wikipedia.org/wiki?curid=63257" title="Αλεσάντρο Μαντσίνι">
Αλεσάντρο Μαντσίνι

Ο Αλεσάντρο Μαντσίνι ("Alessandro Mancini", γενν. 4 Οκτωβρίου 1975) είναι πολιτικός Άγιο Μαρίνο, ο οποίος υπηρέτησε δύο φορές ως ο ένας από τους δύο κυβερνώντες διοικητές. Πιο πρόσφατα υπηρέτησε στο αξίωμα μαζί με την Γκράτσια Ζαφεράνι, από τον Απρίλιο του 2020 ως τον Οκτώβριο της ίδιας χρονιάς. Νωρίτερα υπηρέτησε ξανά στο ίδιο αξίωμα μαζί με τον Αλεσάντρο Ρόσι.
Προφίλ.
Γεννήθηκε το 1975. Ανέλαβε για πρώτη φορά καθήκοντα την 1η Απριλίου 2007 για έξι μήνες (ως την 1η Οκτωβρίου 2007) και ξανά από την 1η Απριλίου 2020 ως την 1η Οκτωβρίου..Ο Μαντσίνι ανήκει στο κόμμα PSD ("Partito dei Socialisti e dei Democratici" , Κόμμα των Σοσιαλιστών και Δημοκρατών). 

</doc>
<doc id="63258" url="https://el.wikipedia.org/wiki?curid=63258" title="Αλέξανδρος Καρντάνοφ">
Αλέξανδρος Καρντάνοφ

Ο Αλέξανδρος Καρντάνοφ (γεννημένος ως Αμιράν Καρτνάνοφ, 19 Αυγούστου 1976) είναι Έλληνας παλαίμαχος αθλητής της ελευθέρας πάλης.
Γεννήθηκε στο Βλαντικαφκάς της Ρωσίας το 1976 και συμμετείχε στους Ολυμπιακούς Αγώνες του 2000 στο Σίδνεϊ, όπου κατέκτησε το χάλκινο μετάλλιο στον μικρό τελικό της ελευθέρας πάλης, στην κατηγορία των 54 κιλών, κερδίζοντας με 5-4 τον Λευκορώσο Τζέρμαν Κοντόεφ. 
Επίσης, αγωνίστηκε στους Ολυμπιακούς Αγώνες του 1996 και του 2004.

</doc>
<doc id="63259" url="https://el.wikipedia.org/wiki?curid=63259" title="Φιορέντσο Στόλφι">
Φιορέντσο Στόλφι

Ο Φιορέντσο Στόλφι ("Fiorenzo Stolfi", 11 Μαρτίου 1956) ήταν υπουργός Εξωτερικών στον Άγιο Μαρίνο από το 2006 έως το 2008.
Καριέρα.
Γεννήθηκε το 1956. Έγινε ΥΠΕΞ στις 27 Ιουλίου του 2006. Υπηρέτησε ξανά στο αξίωμα αυτό, από το Δεκέμβριο του 2002 μέχρι το Δεκέμβριο του 2003, ενώ από τον Ιούνιο του 2002 μέχρι το Δεκέμβριο του ιδίου έτους υπήρξε και Υπουργός Οικονομικών. Το Δεκέμβριο του 2008 τον αντικατέστησε η Αντονέλα Μουλαρόνι.

</doc>
<doc id="63262" url="https://el.wikipedia.org/wiki?curid=63262" title="Ρικάρδο Θαμόρα">
Ρικάρδο Θαμόρα

Ο Ρικάρδο Θαμόρα Μαρτίνεθ ( "Ricardο Zamora Martínez", , 21 Ιανουαρίου 1901 – 8 Σεπτεμβρίου 1978), στα ελληνικά γνωστός και ως Ρικάρντο Ζαμόρα ήταν Ισπανός ποδοσφαιριστής. Θεωρείται ο κορυφαίος τερματοφύλακας στο πρώτο ήμισυ του 20ού αιώνα
και ένας από τους καλύτερους παίκτες της εποχής του. Στις εκλογές της IFFHS για την ανάδειξη των κορυφαίων του 20ού αιώνα κατέλαβε την 5η θέση στην κατηγορία των τερματοφυλάκων.
Βιογραφία.
Γεννήθηκε το 1901 στην Βαρκελώνη. Ο πατέρας του ήταν γιατρός και ήθελε ο γιος του να ακολουθήσει το επάγγελμα του, όμως ο Ρικάρδο είχε άλλη προτεραιότητα. Το 1915 σε ηλικία 14 ετών έγινε βασικός στην "Ουνιβερσιτιάρι" αγωνιζόμενος αρχικά ως επιθετικός, αλλά το 1916 πήγε στην Εσπανιόλ και αγωνιζόμενος ως τερματοφύλακας έκανε ένα ακατάρριπτο ρεκόρ, σε τρεις συνεχόμενες χρονιές να δεχθεί μόλις 10 τέρματα. 
Καριέρα σε συλλόγους.
Το 1919, εξαιτίας μιας διαφωνίας με ένα μέλος της διοίκησης της καταλανικής ομάδας, πήρε μεταγραφή στη Μπαρτσελόνα. Το 1922 επέστρεψε στην Εσπανιόλ με την οποία κατέκτησε το πρώτο Κύπελλο Ισπανίας στην ιστορία του συλλόγου το 1929. Το 1930 μεταγράφηκε στη Ρεάλ Μαδρίτης, την οποία βοήθησε να κατακτήσει το πρώτο πρωτάθλημα της ιστορίας της το 1931–32 και να επαναλάβει το θρίαμβο την επόμενη χρονιά.
Ο Θαμόρα ήταν γνωστός και με το προσωνύμιο "El Divino" («Ο θεϊκός»), φορούσε καπέλο και λευκό πουλόβερ στο γήπεδο. Ισχυρίστηκε ότι ήταν για να τον προστατεύσει τόσο από τον ήλιο όσο και από τους αντιπάλους του. Ως τερματοφύλακας, ήταν ασύγκριτα ανωτέρος από όλους τους άλλους τερματοφύλακες της εποχής του: γνωστός για την αθλητικότητά του, τα γρήγορα αντανακλαστικά, το μεγάλο πλαίσιο δράσης που οφείλονταν στο μεγάλο ύψος του και τη γενναιότητα του. Δεν δίσταζε να πέφτει με αυτοθυσία στα πόδια των επιθετικών ή να συμπαρασύρει στις εξόδους του συμπαίκτες και αντιπάλους. Όσο δύσκολο κι αν φαντάζει, ο Καταλανός τερματοφύλακας σε μία πρώιμη εποχή για το ποδόσφαιρο, προσέφερε θέαμα.
Το 1929 ενώ έπαιζε για την Ισπανία εναντίον της Αγγλίας, συνέχισε να παίζει παρά το κάταγμα του στέρνου του. Η Ισπανία κέρδισε το παιχνίδι 4–3, και έγινε η πρώτη ομάδα έξω από τα βρετανικά νησιά που κέρδισε την Αγγλία.
Ο Θαμόρα κάνει θαύματα, δεχόμενος λιγότερο από ένα γκολ ανά παιχνίδι μεταξύ 1931 και 1933. Κατά τη διάρκεια μιας περιοδείας στη Νότια Αμερική το 1926, μια εφημερίδα ανακοινώνει, αφού άκουσε αυτά τα κατορθώματα ότι προσφέρει ένα χρυσό μετάλλιο στον πρώτο παίκτη που θα πετύχαινε να σκοράρει εναντίον του Θαμόρα. Ο πρώτος χρονολογικά σπουδαίος Ουρουγουανός ποδοσφαιριστής Χοσέ Πιεντιμπένε της Πενιαρόλ ήταν αυτός που το πέτυχε μετά από αρκετά παιχνίδια. Ένα ισπανικό ρητό στην εποχή του έλεγε ότι «υπάρχουν μόνο δύο τερματοφύλακες: ο Ρικάρντο Θαμόρα στη γη και ο Άγιος Πέτρος στον ουρανό».
Έχει μείνει αξέχαστος για μια εντυπωσιακή απόκρουση της τελευταίας στιγμής που έκανε στον τελικό του Κόπα ντελ Πρεμιέρα (το Κύπελλο Ισπανίας) του 1936, ενώ έπαιζε για τη Ρεάλ Μαδρίτης εναντίον της Μπαρτσελόνα και που έδωσε το τρόπαιο στην ομάδα της πρωτεύουσας στο πρώτο " Classico" στην ιστορία του θεσμού.
Τίτλοι.
Εσπανιόλ
Μπαρτσελόνα 
Ρεάλ Μαδρίτης
Καταλονία XI 
Ισπανία

</doc>
<doc id="63263" url="https://el.wikipedia.org/wiki?curid=63263" title="Απόστολος Τεγόπουλος">
Απόστολος Τεγόπουλος

Ο Απόστολος Τεγόπουλος (1936 - 2 Απριλίου 2007) ήταν σημαντικός Έλληνας σκηνοθέτης, ο οποίος καθιέρωσε μαζί με τον Δημήτρη Καράμπελα ως πρωταγωνιστή της μεγάλης οθόνης τον Νίκο Ξανθόπουλο, σκηνοθετώντας μεταξύ άλλων μια από τις πλέον εμπορικές ταινίες, την "Οδύσσεια ενός Ξεριζωμένου". Ήταν επίσης συνιδρυτής και συνιδιοκτήτης της εταιρίας παραγωγής "Κλακ Φιλμ". 
Γεννήθηκε στην Αθήνα το 1936 και σπούδασε στην Ανωτάτη Εμπορική και στη Σχολή Κινηματογράφου Λυκούργου Σταυράκου. Υπήρξε Πρόεδρος του Συνδέσμου Ελλήνων Παραγωγών Κινηματογράφου, Τηλεόρασης και Βίντεο.
Ξεκίνησε ως φροντιστής και έγινε βοηθός σκηνοθέτη και διευθυντής παραγωγής έως το 1961, οπότε συνσκηνοθέτησε την πρώτη του ταινία Καπετάνιος για κλάματα.
Το 1963 δημιούργησε μαζί με τον Δημήτρη Καράμπελα την εταιρεία παραγωγής Κλακ Φιλμ και γύρισε ταινίες όπως "Η καρδιά ενός αλήτη", "Ο κατατρεγμένος", "Η κραυγή μιας αθώας", "Αγάπησα έναν αλήτη", "Οδύσσεια ενός Ξεριζωμένου" και άλλες.
Πέθανε στις 2 Απριλίου του 2007.

</doc>
<doc id="63264" url="https://el.wikipedia.org/wiki?curid=63264" title="ADSL">
ADSL

To Asymmetric Digital Subscriber Line (Ασύμμετρη Ψηφιακή Συνδρομητική Γραμμή) ή ADSL είναι μια μορφή DSL, δηλαδή μια τεχνολογία μετάδοσης δεδομένων, που λειτουργεί πάνω σε παραδοσιακή τηλεφωνική γραμμή αλλά πετυχαίνει υψηλότερους ρυθμούς μεταφοράς από τα παραδοσιακά modem.
Το απλό χάλκινο καλώδιο (γνωστό και ως τοπικός βρόχος, local loop ή last mile) που συνδέει σχεδόν κάθε σπίτι με το τοπικό τηλεφωνικό κέντρο, έχει πολύ περισσότερες δυνατότητες από την υποστήριξη της απλής τηλεφωνίας. Έτσι με χρήση ανώτερου τμήματος του εύρους ζώνης του βρόχου, εκείνου το οποίο μένει αναξιοποίητο από την κλασική τηλεφωνία (PSTN ή ISDN), επιτυγχάνονται υψηλές ταχύτητες μετάδοσης δεδομένων. Το γεγονός αυτό προσφέρει κι ενα ακόμη πλεονέκτημα: η παραδοσιακή τηλεφωνία και η μετάδοση δεδομένων μπορούν να λειτουργούν ταυτόχρονα και ανεξάρτητα η μία από την άλλη, εφόσον χρησιμοποιούν διαφορετικό φάσμα συχνοτήτων στην τηλεφωνική γραμμή. Ωστόσο οι συχνότητες που χρησιμοποιεί το ADSL εξασθενούν συντομότερα από αυτές της τηλεφωνίας, με αποτέλεσμα να μπορεί να λειτουργήσει σε αποστάσεις έως 5 Χλμ. από το τηλεφωνικό κέντρο. Επιπλέον, όσο μεγαλώνει η απόσταση από το τηλεφωνικό κέντρο τόσο μειώνεται η ταχύτητα μετάδοσης δεδομένων που μπορεί να επιτευχθεί από το ADSL.
Χαρακτηριστικό του ADSL είναι το ότι οι ταχύτητες λήψης και αποστολής δεδομένων διαφέρουν - σε αυτό οφείλει και τη λέξη «ασύμμετρη» στο όνομά του. Η μέγιστη ταχύτητα που μπορεί να επιτύχει είναι τα 24/1 Mbps.
Ένα επιπλέον χαρακτηριστικό είναι οτι η σύνδεση ADSL είναι μόνιμη και διαθέσιμη ανά πάσα στιγμή (always-on). Δηλαδή δεν απαιτείται σύνδεση και αποσύνδεση από το δίκτυο όπως συμβαίνει με τίς τηλεφωνικές κλήσεις.
Εξελιγμένες εκδόσεις του ADSL είναι το ADSL2 και το ADSL2+, οι οποίες παρέχουν μεγαλύτερες ταχύτητες αξιοποιώντας διαφορετικά το εύρος ζώνης του καλωδίου. Η μέγιστη ταχύτητα που μπορεί να επιτύχει το ADSL2+ είναι τα 24/1 Mbps (ή τα 24/3,5 Mbps σε περίπτωση που υλοποιεί το πρότυπο ITU G.992.5 Annex M), αλλά στην πράξη πολύ λίγοι χρήστες μπορούν να συνδεθούν σε αυτές τις ταχύτητες, λόγω της απόστασής τους από το τηλεφωνικό κέντρο.
Πώς λειτουργεί το ADSL.
Στις απλές τηλεφωνικές συνδέσεις με χάλκινο καλώδιο χρησιμοποιείται μόνο η περιοχή συχνοτήτων 0-4 kHz για τη μετάδοση της φωνής. Αυτό δίνει τη δυνατότητα να χρησιμοποιηθούν οι μεγαλύτερες συχνότητες για τη μετάδοση άλλων δεδομένων. Επειδή το εύρος είναι περιορισμένο και οι συνηθισμένοι οικιακοί χρήστες έχουν μεγαλύτερο όγκο στο κατέβασμα παρά στο ανέβασμα χρησιμοποιείται μεγαλύτερο εύρος συχνοτήτων για την αποστολή από τον πάροχο προς τον τελικό χρήστη από το εύρος συχνοτήτων που χρησιμοποιείται για την αποστολή από τον τελικό χρήστη προς τον πάροχο.
Αυτές οι συχνότητες υποδιαιρούνται σε ακόμα μικρότερες περιοχές των 4.3125 kHz και συχνά ονομάζονται bins. Συνήθως τα modem κατά την έναρξη της επικοινωνίας ελέγχουν ξεχωριστά κάθε τέτοια περιοχή για να καθορίσουν ποιες από αυτές τις περιοχές μπορούν να χρησιμοποιηθούν. 
Αυτή η σύνδεση χρησιμοποιείται για τη μεταφορά από τον τελικό χρήστη μέχρι το αντίστοιχο τηλεφωνικό κέντρο της περιοχής. Στο τηλεφωνικό κέντρο της περιοχής η μετάδοση των δεδομένων διακλαδώνεται μέσω των DSLAM και μεταβιβάζεται (συνήθως) με γραμμές πολύ μεγαλύτερης ταχύτητας στον αντίστοιχο πάροχο δεδομένων.

</doc>
<doc id="63267" url="https://el.wikipedia.org/wiki?curid=63267" title="Σταθερά Αβογκάντρο">
Σταθερά Αβογκάντρο

Αριθμός Αβογκάντρο ("Ν"Α) ονομάζεται ο αριθμός των ατόμων που περιέχονται σε 12 g του ισοτόπου 12C του άνθρακα. Η τιμή του αριθμού Αβογκάντρο, όπως προέκυψε από πολυάριθμες πειραματικές μετρήσεις, βρέθηκε ότι είναι NΑ = 6,022 141 79 · 1023 mol−1, δηλαδή περίπου 600 εξάκις εκατομμύρια.
Συνεπώς ο αριθμός αυτός εκφράζει τον άριθμό μορίων, ατόμων ή ιόντων που περιέχονται αντίστοιχα στο γραμμομόριο, γραμμοάτομο ή γραμμοιόν υπό συνθήκες θερμοκρασίας 0° C και πίεση 760 mmHg.
Ο Αριθμός Αβογκάντρο πήρε το όνομά του προς τιμήν του Ιταλού χημικού Αμεντέο Αβογκάντρο.

</doc>
<doc id="63268" url="https://el.wikipedia.org/wiki?curid=63268" title="DSL">
DSL

Ο όρος Digital Subscriber Line (Ψηφιακή Συνδρομητική Γραμμή) ή DSL ή xDSL περιγράφει μια οικογένεια τεχνολογιών που παρέχουν μετάδοση δεδομένων πάνω από το παραδοσιακά τηλεφωνικά καλώδια. Η πιο δημοφιλής τεχνολογία DSL είναι το ADSL και η βελτιωμένη έκδοσή του, το ADSL2+.
Τεχνολογίες DSL.
Μερικές τεχνολογίες DSL είναι οι εξής:
To DSL στην Ελλάδα.
Οι συνήθεις εγκαταστάσεις οικιακές ή επαγγελματικές χρησιμοποιούν μικρότερο όγκο αποστολής δεδομένων από τον αντίστοιχο όγκο λήψης και γι αυτό το λόγο οι κύριες DSL τεχνολογίες που χρησιμοποιούνται σήμερα στην Ελλάδα είναι το ADSL/ADSL2+. Διατίθενται επίσης και τα SDSL, SHDSL τα οποία όμως, κυρίως λόγω κόστους, χρησιμοποιούνται συνήθως σε εξειδικευμένες εγκαταστάσεις.

</doc>
<doc id="63269" url="https://el.wikipedia.org/wiki?curid=63269" title="DSL (αποσαφήνιση)">
DSL (αποσαφήνιση)

Το DSL μπορεί να αναφέρεται:

</doc>
<doc id="63270" url="https://el.wikipedia.org/wiki?curid=63270" title="XDSL">
XDSL



</doc>
<doc id="63278" url="https://el.wikipedia.org/wiki?curid=63278" title="Κιμ Ονγκ Ιλ">
Κιμ Ονγκ Ιλ



</doc>
<doc id="63282" url="https://el.wikipedia.org/wiki?curid=63282" title="Νέα Ισπανία">
Νέα Ισπανία

Η Νέα Ισπανία (Ισπανικά: "Nueva España", Νουέβα Εσπάνια, 1521-1821), επισήμως Αντιβασιλεία της Νέας Ισπανίας ή Βασίλειο της Νέας Ισπανίας, ήταν εδαφική οντότητα της Ισπανικής Αυτοκρατορίας, που ίδρυσαν οι Ισπανοί Αψβούργοι κατά την ισπανική αποικιοποίηση της Αμερικής. Κάλυπτε μια τεράστια περιοχή που περιελάμβανε το σημερινό Μεξικό, μεγάλο τμήμα των σημερινών νοτιοδυτικών πολιτειών των Η.Π.Α. και της Καλιφόρνιας στη Βόρεια Αμερική, την Κεντρική Αμερική, βόρεια τμήματα της Νότιας Αμερικής, και αρκετά αρχιπελάγη του Ειρηνικού Ωκεανού, όπως τις Φιλιππίνες και το Γκουάμ. Αποτέλεσε την πρώτη από τις τέσσερεις αποικίες της Ισπανίας στην αμερικανική ήπειρο και ανακηρύχθηκε αποικιακό βασίλειο της Ισπανίας. Πρωτεύουσά της ήταν η Πόλη του Μεξικού, που αναπτύχθηκε πάνω στα ερείπια της Τενοτστιτλάν.
Θεωρείται ότι ξεκίνησε το 1521 μετά την πτώση της Τενοτστιτλάν, το κύριο γεγονός της ισπανικής κατάκτησης. Επισήμως ιδρύθηκε στις 18 Αυγούστου 1521 ως Βασίλειο της Νέας Ισπανίας (Ισπανικά: "Reino de Nueva España")"." Αργότερα αποτέλεσε την πρώτη από τις τέσσερεις αντιβασιλείες που η Ισπανική Αυτοκρατορία δημιούργησε στην αμερικανική ήπειρο. Πρώτος αντιβασιλέας της υπήρξε ο Αντόνιο δε Μεντόθα υ Πατσέκο.
Τα υπόλοιπα αποικιακά ισπανικά βασίλεια (Αγίου Δομήνικου, Νέας Γαλικίας, Γουατεμάλας) της Ισπανικής Αυτοκρατορίας συνόρευαν με τη Νέα Ισπανία. Η Νέα Ισπανία καθώς και τα υπόλοιπα βασίλεια ήταν οργανωμένη σε αρχιστρατηγίες. Έτσι, τα ανεξάρτητα αυτά βασίλεια είχαν τον δικό τους κυβερνήτη και κάθε εδαφικό τμήμα τους τον δικό του αρχιστράτηγο. 
Το 1786, ο βασιλέας Κάρολος Γ' εισήγαγε μεταρρυθμίσεις στην οργάνωση της αντιβασιλείας, γνωστές ως μεταρρυθμίσεις των Βουρβόνων. Με αυτές δημιουργήθηκε ο θεσμός των Επιθεωρήσεων, που κατά κάποιο τρόπο περιόριζε τις εξουσίες του αντιβασιλέα σε κάθε περιοχή. 
Η Νέα Ισπανία ανέπτυξε ένα διοικητικό σύστημα πολλών τοπικών εδαφικών διαιρέσεων, βασισμένων στις επιδράσεις του κλίματος, την τοπογραφία, τους ιθαγενείς πληθυσμούς και τους ορυκτούς πόρους. Το κεντρικό και νότιο Μεξικό είχε πυκνούς ιθαγενείς πληθυσμούς, ο καθένας με τη δική του πολύπλοκη κοινωνική, πολιτική και οικονομική οργάνωση. Αντιθέτως, η βόρεια περιοχή του Μεξικού ήταν άνυδρη και ορεινή, με νομαδικούς και ημινομαδικούς πληθυσμούς ιθαγενών, και δεν εδύνατο να υποστηρίξει εύκολα πολυπληθείς οικισμούς. Όμως, η ανακάλυψη αργύρου τη δεκαετία του 1540 στην περιοχή Σακατέκας (Ισπανικά: "Zacatecas") προσέλκυσε μεταλλωρύχους και άλλους εργάτες, καθώς και αξιωματούχους, προς εκμετάλλευση των ορυχείων. Η εξόρυξη αργύρου αποτέλεσε συστατικό τμήμα του πλούτου της Νέας Ισπανίας, ενώ επίσης πλούτισε εξαιρετικά την ίδια τη μητρόπολη Ισπανία και μεταμόρφωσε την παγκόσμια οικονομία. Η Νέα Ισπανία έγινε ο τερματικός σταθμός στο Νέο Κόσμο του εμπορίου των Φιλιππίνων, και η επικράτειά της έγινε ζωτικός σύνδεσμος μεταξύ των εδαφών της Ισπανικής Αυτοκρατορίας στο Νέο Κόσμο και των εδαφών της στις Ανατολικές Ινδίες.
Από την αρχή του 19ου αιώνα, το βασίλειο εισήλθε σε κρίση, η οποία επιδεινώθηκε με τον Πόλεμο της Ιβηρικής Χερσονήσου, και την ακόλουθη πολιτική κρίση στο Μεξικό το 1808, που τελείωσε με την κυβέρνηση του αντιβασιλέα Χοσέ δε Ιτουρριγαράι, και αργότερα οδήγησε στη Συνωμοσία της Βαγιαδολίδ και τη Συνωμοσία του Κερέταρο. Η τελευταία ήταν ο άμεσος πρόγονος του Μεξικανικού Πολέμου της Ανεξαρτησίας, που όταν ολοκληρώθηκε το 1821, καθαίρεσε την αντιβασιλεία και άνοιξε το δρόμο στην ίδρυση της Μεξικανικής Αυτοκρατορίας, πρώτος αυτοκράτορας τής οποίας στέφθηκε τελικά ο Αγουστίν δε Ιτουρμπίδε.
Η Αντιβασιλεία της Νέας Ισπανίας και η σχέση της με το ισπανικό Στέμμα.
Το Βασίλειο της Νέας Ισπανίας ιδρύθηκε στις 18 Αυγούστου 1521, μετά την ισπανική κατάκτηση της Αυτοκρατορίας των Αζτέκων, ως βασίλειο του Νέου Κόσμου, εξαρτημένο από το Στέμμα της Καστίλης, καθώς οι αρχικοί πόροι για την εξερεύνηση προήλθαν από τη βασίλισσα Ισαβέλλα. Παρόλο που η Νέα Ισπανία αποτελούσε εξάρτηση της Καστίλης, ήταν βασίλειο και όχι αποικία, υπό την πρωτοκαθεδρία του μονάρχη στην Ιβηρική Χερσόνησο. Ο μονάρχης είχε απεριόριστη εξουσία στις υπεράκτιες περιοχές.
Η Αντιβασιλεία της Νέας Ισπανίας δημιουργήθηκε με βασιλικό διάταγμα στις 12 Οκτωβρίου 1535 στο Βασίλειο της Νέας Ισπανίας, με έναν αντιβασιλέα ως βοηθό του βασιλιά ή αντικαταστάτη. Αυτή ήταν η πρώτη αντιβασιλεία στο Νέο Κόσμο και η μία από τις δύο που συνολικά είχε η Ισπανική Αυτοκρατορία στην αμερικανική ήπειρο έως τις μεταρρυθμίσεις των Βουρβόνων το 18ο αιώνα.

</doc>
<doc id="63287" url="https://el.wikipedia.org/wiki?curid=63287" title="Ευρωμπάσκετ 1979">
Ευρωμπάσκετ 1979

Η 21η διοργάνωση του ευρωπαϊκού πρωταθλήματος καλαθοσφαίρισης ανδρών του 1979 (γνωστό και ως Ευρωμπάσκετ 1979) οργανώθηκε από τη FIBA Europe. Συμμετείχαν δώδεκα εθνικές ομάδες. Το τουρνουά διοργάνωσε η Ιταλία και έλαβε χώρα στις πόλεις Σιένα, Τορίνο, Μέστρε και Γκοριτσά, στο διάστημα 9 Ιουνίου ως 19 Ιουνίου.
Την παράσταση έκλεψαν οι εκπληκτικοί Ισραηλινοί του MVP της διοργάνωσης Μίκι Μπέρκοβιτς. Με ανέλπιστη νίκη επί των τρις πρωταθλητών Ευρώπης και δις παγκόσμιων πρωταθλητών της δεκαετίας του '70 Γιουγκοσλάβων, με 77-76, και τη βοήθεια του παράξενου συστήματος που ίσχυε, οι Ισραηλινοί ευνοήθηκαν έτσι ώστε, παρά τις κάποιες ήττες τους στον τελικό γύρο, να φτάσουν στον τελικό έχοντας εισπράξει ήδη τον θαυμασμό της κοινής γνώμης. Εκεί υποτάχθηκαν στην ανωτερότητα των Σοβιετικών, οι οποίοι στον τελικό γύρο σύνετριψαν ακόμη και τους Γιουγκοσλάβους με 96-77, πετυχαίνοντας την πρώτη τους νίκη μετά από 11 σερί ήττες από τους πλάβι.
Η Ελλάδα εξαιτίας των σουτ της απελπισίας του Σενεγκάλ από το κέντρο, στον αγώνα με την Γαλλία, έχασε όχι μόνο το παιχνίδι με 76-74, αλλά και την ευκαιρία να ανέβει παραπάνω από την ένατη θέση. Αυτό ήταν το πρώτο Ευρωμπάσκετ του 20χρονου (τότε) Γιαννάκη, που σημείωνε 7,4 πόντους μ.ο. Οι κορυφαίοι της εθνικής ήταν οι Στιβ Γιατζόγλου (18,6 πόντους μ.ο.), Γιώργος Καστρινάκης (12,6 πόντους μ.ο.), Τάκης Κορωναίος (10 πόντους μ.ο.), Δημήτρης Κοκολάκης (10 πόντους μ.ο.).
Αποτελέσματα.
Προκριματικός Γύρος.
Στον προκριματικό γύρο, οι 12 ομάδες χωρίστηκαν σε 3 ομίλους των τεσσάρων ομάδων. Προκρίνονταν οι πρώτες δύο ομάδες των ομίλων. Οι υπόλοιπες ομάδες παίζανε για τις θέσεις 7 ως 12.
Αγώνες κατάταξης για τις θέσεις 7-12.
Οι δύο τελευταίες ομάδες του Α' ομίλου παίξανε με τις δύο τελευταίες των ομίλων Β' και Γ'. Στην τελική βαθμολογία πήρανε και τα στατιστικά από τον μεταξύ τους αγώνα στον πρώτο γύρο (για την περίπτωση ισοβαθμίας).
Τελική φάση.
Ομοίως, οι δύο πρώτες ομάδες του Α' ομίλου παίξανε με τις δύο πρώτες του Β' και Γ' ομίλου. Στην τελική βαθμολογία πήρανε και τα στατιστικά από τον μεταξύ τους αγώνα στον πρώτο γύρο. Μετά το πέρας των αγώνων, οι δύο πρώτες ομάδες του τελικού ομίλου παίξανε για το χρυσό και αργυρό μετάλλιο και η 3η και 4η ομάδα για το χάλκινο μετάλλιο.
Εξωτερικοί σύνδεσμοι.
&lt;br&gt;

</doc>
<doc id="63294" url="https://el.wikipedia.org/wiki?curid=63294" title="Λουδοβίκος Ρος">
Λουδοβίκος Ρος

Ο Λουδοβίκος Ρος (γερμανικά: "Ludwig Ross", 1806 - 1859), ήταν Γερμανός ελληνιστής, καθώς και ο πρώτος καθηγητής αρχαιολογίας του Πανεπιστημίου Αθηνών. Παρέμεινε στην Ελλάδα από το 1833 έως το 1843 και διετέλεσε γενικός έφορος αρχαιοτήτων στην Αθήνα, όταν αυτή ανακηρύχθηκε πρωτεύουσα του Ελληνικού κράτους.
Βιογραφικά στοιχεία.
Γεννήθηκε στις 22 Ιουλίου 1806 στο Μπόρνχοβετ του Χόλσταϊν, πού τότε ανήκε στη Δανία, και σπούδασε κλασική φιλολογία στο Κίελο.
Το 1832 στάλθηκε στην Ελλάδα μετά από υποτροφία του βασιλιά Γεωργίου της Δανίας. Το 1833 διορίστηκε ο Βαυαρός αρχιτέκτονας Άντολφ Βάισσενμπουργκ (Adolf Weissenburg) ως αρμόδιος "«διά την διατήρησιν αλλά και την ανεύρεσιν και συλλογήν των αρχαιολογικών θησαυρών του Βασιλείου»" με υφισταμένους τον Κυριακό Πιττάκη για τη Στερεά Ελλάδα, τον Ιωάννη Κοκκώνη για τα νησιά του Αιγαίου και τον Ρος για την Πελοπόννησο.
Συνόδευε τον Όθωνα στις περιοδείες του καταγράφοντας τις τοπικές διαλέκτους. Το 1837 έγινε καθηγητής στο νεοϊδρυθέν πανεπιστήμιο Αθηνών. Το 1843 ο βασιλιάς της Ελλάδας Όθωνας Α΄, προκειμένου να κατευνάσει την πρώτη λαϊκή εξέγερση κατά των αυταρχικών τάσεων της νέας δυναστείας, απομάκρυνε κάποια στελέχη που είχαν έλθει από την Γερμανία, από κρατικές θέσεις. Ο Λουδοβίκος Ρος έχασε τη θέση του γενικού εφόρου αρχαιοτήτων και του καθηγητή της αρχαιολογίας στην χώρα που από τότε την θεωρούσε δική του. Το 1845 επέστρεψε στην Γερμανία και δίδαξε αρχαιολογία στο Πανεπιστήμιο του Χάλλε. Αυτό το γεγονός και μια βασανιστική αρρώστια, του προξένησε διάθεση αυτοκαταστροφής, η οποία στις 6 Αυγούστου 1859 κατέληξε σε αυτοκτονία, στο Χάλλε.
Έργο.
Αθήνα.
Η ανακάλυψη της υποδομής του Παρθενώνα του Περικλή, είναι αποτέλεσμα της παλαιότερης ανασκαφής που έγινε από τον Ρος στην περιοχή της Ακρόπολης, η οποία έκανε αναλυτική μελέτη και περιγραφή των ευρημάτων. Η σημαντικότερη ανακάληψη του ήταν η ανασκαφή του Ναού της Αθηνάς Νίκης. Ο Ρος είχε σημαντικό ρόλο στην προστασία των αρχαιοτήτων και στην ίδρυση μουσείων, ενώ έκανε πολλές σημαντικές ανασκαφές και αποκατάσταση αρχαιολογικών μνημείων κατά την διάρκεια της σταδιοδρομίας του. Από τις πιο σημαντικές είναι η δημιουργία του Εθνικού Μουσείου της Αθήνας και η μετατροπή της Ακρόπολης, από στρατιωτικό οχυρό σε αρχαιολογικό χώρο.
Περιηγήσεις.
Επισκέφθηκε την Πελοπόννησο, όπου ανέσκαψε για αρκετές ημέρες το Μενελάειον και το προσδιόρισε ως ηρώον, τα Ελληνικά νησιά και την Κύπρο.
Υπάρχει το βιβλίο "«Αναμνήσεις και Ανακοινώσεις από την Ελλάδα 1832-1833»". Ένα ακόμη έργο του είναι το βιβλίο "Νησιωτικά ταξείδια, Κάλυμνος - Τέλενδος Β΄". Το 1837 διατύπωσε στις «Νησιώτικες Περιηγήσεις» ότι οι αρχικοί κάτοικοι του νησιού Πάτμος ήταν οι Δωριείς και στην συνέχεια το νησί έγινε αποικήθηκε από τους Ίωνες.
Φέρεται αρχές της δεκαετίας του 1830 να επισκέπτεται την Νάξο και άλλα νησιά και εκδίδει το βιβλίο "Ταξίδια στα νησιά της ελληνικής θάλασσας" στη Λειψία το 1841.
Το 1835 μαζί με τους αρχιτέκτονες της Αθήνας και του Πειραιά, Σταμάτη Κλεάνθη και Έντουαρτ Σάουμπερτ αναζητούσαν στην Πάρο, στα αρχαία λατομεία των Νυμφών μάρμαρα κατάλληλα για τις αναστηλώσεις της Ακροπόλεως. Επισκέφθηκε την Αμοργό το 1837 και το 1840 και από την πρώτη φορά, κατέγραψε τα αρχαία λείψανα που ήταν ακόμη διάσπαρτα στο λιμάνι των Καταπόλων. Αντί για "«τα παλάτια, τον θρόνο και τον τάφο του Μίνωα»", όπως ήθελε η προφορική παράδοση του νησιού, βρήκε τη "Μινώα" και, όπως σημειώνεται στο βιβλίο, "«στηριγμένος στις επιγραφές και στα κατά χώραν σωζόμενα ερείπια, τα οποία, λόγω της εγκατάλειψης της πόλεως από τους πρώτους χριστιανικούς αιώνες και εξ αιτίας της μορφολογίας του εδάφους, δεν είχαν όλα καλυφθεί με χώματα, αναγνωρίζουμε με απόλυτη βεβαιότητα τη θέση της αρχαίας πόλεως. Από αυτήν την πρώτη και μοναδική, περιγραφή των σωζομένων ορατών λειψάνων, αντλούμε πολύτιμες πληροφορίες για την τοπογραφία της Μινώας...»".

</doc>
<doc id="63296" url="https://el.wikipedia.org/wiki?curid=63296" title="Κρητικός φοίνικας">
Κρητικός φοίνικας

Ο Κρητικός Φοίνικας ή Φοίνικας του Θεόφραστου ("Phoenix theophrastii") είναι ένας μικρός φοίνικας, ενδημικός στην ανατολική περιοχή της Μεσογείου, με πολύ περιορισμένη εξάπλωση σε λίγες περιοχές, κύριως της Κρήτης. 
Κατανομή.
Το μόνο μεγάλο δάσος φοίνικα της Ευρώπης αποτελείται από το Φοίνικα του Θεόφραστου, στο Βάι, μια παραλία στο νομό Λασιθίου στην ανατολική Κρήτη στο δήμο Σητείας. Το φοινικόδασος του Αγίου Νικήτα που υπάρχει στο νότιο μέρος του Νομού Ηρακλείου είναι μακρόστενο και φύεται στα ανατολικά Αστερούσια Όρη σε κάπως αρκετή απόσταση απ' τη θάλασσα (το μόνο στην Κρήτη). Στην παραλία Πρέβελης ένα άλλο γνωστό παραποτάμιο φοινικόδασος στη νότια ακτή του Νομού Ρεθύμνης και στον ίδιο νομό δυτικότερα κοντά στον παράλιο οικισμό Πλακιά φύονται λίγα άτομα δίπλα σε ένα ποτάμι στην παραλία Σούδα. 
Πέρα από την Κρήτη, μεμονωμένα άτομα έχουν εντοπιστεί σε 5 σημεία στην Αμοργό, σε 1-2 σημεία στην Ανάφη, στην Χάλκη και στις χερσονήσους της Κνίδου και της Αλικαρνασσού (απέναντι από την Κω) της επαρχίας Mugla στη νοτιοδυτική Τουρκία. Πρόσφατα ανακαλύφθηκαν 8 μέλη του είδους στην περιοχή της Αρχαίας Επιδαύρου.
Περιγραφή.
Ο φοίνικας φτάνει τα 15 μ. ύψος, συνήθως με πολλούς λεπτούς κορμούς. Τα φύλλα είναι πτεροειδή, με μάκρος 2-3 μ, με τα πολυάριθμα, άκαμπτα, γκριζο-πράσινα, γραμμικά φυλλάρια 15-50 εκατ. μήκος σε κάθε πλευρά του κεντρικού μίσχου. Ο καρπός είναι ωοειδής, κιτρινο-καφέ δρύπη, με 1,5 εκατ. μάκρος και 1 εκατ. σε διάμετρο, και περιέχει ένα μόνο μεγάλο σπόρο. Ως φοίνικας θυμίζει περισσότερο τον Phoenix dactylifera τη γνωστή μας χουρμαδιά που φύεται στις ερήμους Σαχάρα και της Αραβίας, αλλά σε κάποιες περιπτώσεις θυμίζει και τον Phoenix canariensis με πιο ασημοπράσινο χρώμα φυλλώματος, για αυτό και υποστηρίζεται πως ο φοίνικας του Θεοφράστου είναι ο αρχαίος πρόγονος και των δυο αυτών ειδών, ο οποίος είναι μικρότερος σε διαστάσεις (τα 10-15 μέτρα μόνο φτάνουν τα ενήλικα φυτά) και η σάρκα του καρπού του (του "χουρμά") δεν αξίζει να φαγωθεί επειδή είναι πάρα πολύ λεπτή και ινώδης και έχει μια στυφή γεύση, αν και μερικές φορές οι καρποί του τρώγονται από τους ντόπιους. 
Ποικιλία καρποφορίας.
Ό,τι συμβαίνει με την χουρμαδιά, από περιοχή σε περιοχή έχει παρατηρηθεί και στον φοίνικα του Θεόφραστου, δηλαδή διαφορά ποικιλίας ανάμεσα στους καρπούς, όσον αφορά τη χημική διαδικασία ωρίμανσης τους και το σχήμα. Για παράδειγμα στην Επίδαυρο ο φοίνικας του Θεόφραστου κάνει πιο μακρόστενους καρπούς και όταν βρίσκονται σε κατάσταση ακόμα άγουρη ή ημι-άγουρη, ο πυρήνας (κουκούτσι) υφίσταται, αλλά όχι σε όλα τα στάδια ωρίμανσης (όπως συμβαίνει στην χουρμαδιά), ο οποίος στην πρώτη περίπτωση βρίσκεται εξολοκλήρου σε άγουρη, υγρή κατάσταση και όχι στερεή, σε αντίθεση όμως με τους πιο ωοειδείς καρπούς από την Πρέβελη και γενικότερα την Κρήτη όπου ακόμα και άγουρη πρασινωπού χρώματος να είναι η σάρκα του καρπού, ο πυρήνας μέσα βρίσκεται σε στερεή κατάσταση, ακόμα κι αν εμφανισιακά έχει ένα λευκότερο "άγουρο" χρώμα, καθώς στην μετέπειτα σπορά του παρατηρείται πως ένα 80% μιας ποσότητας, έχει απόδοση ριζοβολίας. Επίσης, μόνο στην ίδια την Κρήτη έχει παρατηρηθεί μικρή διαφορά ιδιοτήτων ανάμεσα σε σπόρους που προέρχονται από την Πρέβελη και το Βάι αντίστοιχα.
Βιβλιογραφία.
 

</doc>
<doc id="63303" url="https://el.wikipedia.org/wiki?curid=63303" title="Φυτικό βασίλειο">
Φυτικό βασίλειο



</doc>
<doc id="63306" url="https://el.wikipedia.org/wiki?curid=63306" title="Διονύσιος ο Πρεσβύτερος">
Διονύσιος ο Πρεσβύτερος

Ο Διονύσιος Α΄ ο Πρεσβύτερος, γιος του Ερμοκράτη (431 π.Χ. ή 430 π.Χ. – 367 π.Χ.) ήταν τύραννος των Συρακουσών. Κατέκτησε πολλές πόλεις στην Σικελία και προσπάθησε να περιορίσει την Καρχηδόνα να εξαπλωθεί στο νησί. Οι αρχαίοι συγγραφείς τον είχαν σαν το χειρότερο παράδειγμα αυταρχικού και εκδικητικού δεσπότη. Ο Διονύσιος ο Πρεσβύτερος ξεκίνησε την σταδιοδρομία του σαν δημόσιος υπάλληλος στις Συρακούσες. Όταν ξεκίνησαν οι πόλεμοι με την Καρχηδόνα (409 π.Χ.) είχε σημαντικές στρατιωτικές επιτυχίες και διορίστηκε αρχιστράτηγος (406 π.Χ.), την επόμενη χρονιά κατέλαβε την εξουσία και ανακηρύχτηκε τύραννος. Παντρεύτηκε ταυτόχρονα δύο γυναίκες ː την Αριστομάχη με την οποία απέκτησε μια κόρη την Αρετή και την Δωρίς από τους Λοκρούς, γιος τους ο μετέπειτα τύραννος Διονύσιος ο Νεότερος. 
Άνοδος με μισθοφόρους.
Η άνοδος του Διονυσίου ξεκίνησε όταν προσέλαβε 600 μισθοφόρους αφού πρώτα προσποιήθηκε μια ψεύτικη απόπειρα εναντίον της ζωής του, σταδιακά αύξησε τον αριθμό τους σε χίλιους. Όταν σταθεροποίησε την θέση του τοποθέτησε τους μισθοφόρους υπό μορφή φρουράς σε όλα τα φυλάκια της πόλης και ανακηρύχτηκε τύραννος, η πράξη αυτή έφερε την κατάλυση της Δημοκρατίας. Η κυβέρνηση του κρίθηκε "αντιδημοκρατική και παράνομη επειδή δεν μπόρεσε να εξαγοράσει τους δημοκρατικούς αξιωματούχους". Με αφορμή τα γεγονότα αυτά κηρύχθηκε εχθρός της ελευθερίας των Ελλήνων από τον ρήτορα Λυσία, ο οποίος τον κατακεραύνωσε στον "Ολυμπιακό λόγο" (388 π.Χ.). Η θέση του απειλήθηκε από αυτούς που αντιτάχθηκαν φιλοσοφικά στην τυραννία του (403 π.Χ.). Η Αρχαία Σπάρτη δεν αντιτάχθηκε στην τυραννία του όπως έκανε σε προηγούμενους Κορίνθιους τυράννους που έστελνε στην Αθήνα, ο Διόδωρος Σικελιώτης γράφει ότι είχε φιλικές σχέσεις μαζί τους :
"Όταν οι Λακεδαιμόνιοι τακτοποίησαν τις υποθέσεις τους στην Ελλάδα έστειλαν στις Συρακούσες τον Άριστο με εντολή να ανατρέψει τον Διονύσιο. Ο πραγματικός τους στόχος όμως ήταν να ενισχύσουν την εξουσία του, είχαν την ελπίδα ότι ο Διονύσιος θα τους βοηθήσει στρατιωτικά στην συνέχεια από ευεργεσία".
Ο Διονύσιος ο Πρεσβύτερος είχε το προνόμιο να συγκεντρώσει πολλούς μισθοφόρους με την βοήθεια της Σπάρτης, η κατάλυση της δημοκρατίας με την βοήθεια μισθοφόρων ήταν σύνηθες φαινόμενο στις Ελληνικές πόλεις κράτη τον 4ο αιώνα π.Χ. Ο Πολύβιος έγραψε "η ασφάλεια των τυράννων εξαρτάται μόνο από τον αριθμό και την πίστη των μισθοφόρων". Ο Αριστοτέλης έγραψε ότι ο "φρουρός" ήταν απαραίτητος στον τύραννο, ο φιλόσοφος προειδοποίησε τον λαό της πόλης να μην αφήσει πολλούς φρουρούς στον Διονύσιο στην διάρκεια του καθεστώτος του.
Κατακτήσεις.
Πολέμησε με την Καρχηδόνα (397 π.Χ. - 392 π.Χ.) αλλά με περιορισμένες επιτυχίες, την εποχή του θανάτου του δεν τους είχε διώξει από την Σικελία, διατηρούσαν το ένα τρίτο του νησιού. Ο Διονύσιος στις αναμετρήσεις του με τους Καρχηδόνιους (397 π.Χ. - 368 π.Χ.) κατόρθωσε να φτάσει ως το δυτικό άκρο της Σικελίας (368 π.Χ.), όμως η νικηφόρα του προσπάθεια ματαιώθηκε από τον αιφνίδιο θάνατό του (367 π.Χ.). Σε μία εκστρατεία του κατέλαβε το Ρήγιο και επιτέθηκε στις συμμαχικές του πόλεις στην Μεγάλη Ελλάδα. Σε άλλη εκστρατεία συμμάχησε με τον Ιταλικό λαό των Λουκανών, σε μια προσπάθεια του να υπερασπιστεί τους Λοκρούς λεηλάτησε τις πόλεις Θούριοι και Κρότωνας. Ύστερα από παρατεταμένη πολιορκία κατέλαβε το Ρήγιο (386 π.Χ.) και πούλησε τους κατοίκους του δούλους, λεηλάτησε τον ναό της Κεραίας στην ακτή των Ετρούσκων. Η Αδριατική Θάλασσα πέρασε στον έλεγχο του αφού ίδρυσε την Ανκόνα, την Άδρια και την Βις με εμπορικούς στόχους. Όταν ξέσπασε ο Κορινθιακός Πόλεμος βοήθησε σημαντικά τους Σπαρτιάτες με μισθοφόρους και πλοία, εμπόδισε τις προμήθειες από την Μαύρη Θάλασσα να φτάσουν στους Αθηναίους οι οποίοι παρακάλεσαν για ειρήνη.
Ο Αλκέτας Α΄ της Ηπείρου εξορίστηκε και βρήκε καταφύγιο στις Συρακούσες, στην αυλή του Διονυσίου. Ο τελευταίος επιθυμούσε να διασφαλίσει την κυριαρχία του στην Αδριατική και στο Ιόνιο πέλαγος για να καταστήσει την Ήπειρο ασφαλή για τα πλοία του, θεώρησε συμφέρον να τοποθετήσει στο θρόνο της Ηπείρου κάποιο φιλικό πρόσωπο. Ο Διονύσιος έστειλε 2.000 Έλληνες οπλίτες και 500 πανοπλίες στα στρατεύματα του ηγεμόνα των Ιλλυριών Βαρδύλι ώστε να επιτεθούν στους Μολοσσούς.
Ολόκληρη η περιοχή λεηλατήθηκε, ενώ 15.000 άνθρωποι έχασαν τη ζωή τους, ο Αλκέτας κέρδισε ξανά τον θρόνο του. Ενώθηκε κατόπιν με τους Ιλλυριούς σε μία προσπάθεια του να λεηλατήσει τον ναό των Δελφών. Τελικά επενέβη η Αρχαία Σπάρτη υπό τις διαταγές του βασιλιά της Αγησιλάου Β΄, με τη βοήθεια των Θεσσαλών, των Μακεδόνων και των ίδιων των Μολοσσών, εκδιώχθηκαν οι Ιλλύριοι από την Ήπειρο. Ωστόσο ο Αλκέτας κατάφερε να διατηρήσει τον θρόνο του.
Θάνατος.
Σύμφωνα με τις περισσότερες πηγές πέθανε όταν κέρδισε ένα βραβείο για μια από τις τραγωδίες του "Η απελευθέρωση του Έκτορα" στα Λήναια πανηγύρια των Αθηναίων, ήπιε τόσο πολύ από την χαρά του μέχρι τον θάνατο του. Σύμφωνα με άλλες πηγές δηλητηριάστηκε από τον γιατρό του με υπόδειξη του γιου του Διονυσίου του Νεωτέρου που τον διαδέχθηκε. Άλλες θεωρίες αναφέρουν ότι πέθανε από φυσικά αίτια μετά από την νίκη του στα Λήναια (365 π.Χ.) Μια τρίτη θεωρία αναφέρει ότι η εταιρεία στην οποία ήταν μέλος τον εκδικήθηκε για την βαριά φορολογία που είχε επιβάλλει στον λαό των Συρακουσών ώστε να συγκεντρώσει χρήματα για τους πολέμους με την Καρχηδόνα. Ο Φίλιστος έγραψε την βιογραφία του αλλά το έργο δεν σώζεται σήμερα. Για την ζωή του Διονυσίου μαθαίνουμε λεπτομέρειες κυρίως από το έργο του ιστορικού Διόδωρου του Σικελιώτη «Ιστορική Βιβλιοθήκη» του (βιβλίο ΙΓ΄και επόμενα).
Ποίηση και λογοτεχνία.
Ο Διονύσιος ο Πρεσβύτερος λάτρεψε την λογοτεχνία όπως ο τύραννος των Αθηνών Πεισίστρατος αλλά την χειρίστηκε με έναν εξαιρετικά επιπόλαιο τρόπο. Στην αυλή του φιλοξενήθηκαν αρκετά πρόσωπα των γραμμάτων και των τεχνών όπως ο ιστορικός Φίλιστος, ο ποιητής Φιλόξενος ο Κυθήριος και ο μεγάλος Αθηναίος φιλόσοφος Πλάτων. 
Ο Διονύσιος θεωρούσε τον εαυτό του μεγάλο ποιητή, γι΄αυτό λάτρευε τις κολακείες τους αλλά δεν ανεχόταν τις επικρίσεις τους, διέταξε να εκδιωχθεί από τις Συρακούσες ο Πλάτων τον οποίο εκείνη την περίοδο φιλοξενούσε ο φίλος του Δίων των Συρακουσών, γυναικάδελφος του Διονυσίου. Ο Πλάτων απέφυγε τον θάνατο, αλλά πωλήθηκε ως δούλος και εξαγοράστηκε από τον Αννίκερι τον Κυρηναίο. 
Ο Διόδωρος Σικελιώτης γράφει ότι ο Διονύσιος συνέλαβε τον Φιλόξενο και τον έστειλε στα λατομεία επειδή είχε εκφράσει κακή κριτική για την ποίηση του. Την επόμενη μέρα ο Φιλόξενος ελευθερώθηκε ύστερα από τις έντονες απαιτήσεις των φίλων του, ο Διονύσιος τον φώναξε στην αυλή του να απαγγείλει ένα ποίημα του και το κοινό τον χειροκρότησε θερμά. Ο Διονύσιος τον ρώτησε ειρωνικά τι το καλό βρίσκει στο ποίημα του και ο Φιλόξενος ζήτησε από έναν στρατιώτη εξοργισμένος "να τον μεταφέρει ξανά πίσω στα λατομεία". Ο Πλούταρχος περιγράφει μια έκδοση της ιστορίας αυτής στο έργο του "Ηθικά". Θεωρούσε τον εαυτό του προστάτη της λογοτεχνίας, τα ποιήματα του επικρίθηκαν έντονα από τον Φιλόξενο, απορρίφθηκαν στους Ολυμπιακούς Αγώνες αλλά μετά την νίκη του στα Λήναια προχώρησε σε ακολασίες μοιραίες για την ζωή του. Το όνομα του φαίνεται στον θρύλο του Δάμωνα και Φιντία και μέσω του γιου του στον θρύλο ""Το Σπαθί του Δαμοκλέως. Ένα τεχνητό ασβεστολιθικό σπήλαιο που κατασκευάστηκε στις Συρακούσες πήρε το όνομα του Διονυσίου για να τον τιμήσει.
Ιστορικοί θρύλοι.
Ο Διονύσιος ο Πρεσβύτερος ήταν συμπερασματικά μια μεγάλη μορφή στην Ελληνική και την Ευρωπαϊκή ιστορία, ήταν η βασική μορφή των Ελλήνων στους πολέμους με τους Καρχηδόνιους στην Σικελία και ο πρώτος που μετέφερε τον πόλεμο στην επικράτεια του εχθρού. Οι Συρακούσες ήταν στην εποχή του η κορυφαία πόλη του Ελληνικού κόσμου και η επικράτεια του εξαπλωνόταν σε ολόκληρη την Σικελία και την Ιταλία. Το κράτος του ήταν στους τίτλους Συνταγματική Δημοκρατία αλλά στην πραγματικότητα ήταν η πρώτη αυτοκρατορία του Ελληνικού κόσμου, τα πρότυπα του ακολούθησαν ο Αλέξανδρος ο Μέγας και ο Οκταβιανός Αύγουστος. Ο Διονύσιος ήταν ο πρώτος Έλληνας ηγεμόνας που του αποδόθηκαν θεϊκές τιμές στην διάρκεια της ζωής του, τις πολεμικές του τακτικές μιμήθηκαν αργότερα και οι στρατηγοί του Μεγάλου Αλεξάνδρου.
Έχει διατυπωθεί η θεωρία ότι ο αρχηγός του Γαλατικού φύλλου Σήνωνες Βρέννος ήταν στην υπηρεσία του Διονυσίου στις προσπάθειες του να κατακτήσει ολόκληρη την Σικελία. Η Ρώμη είχε ισχυρούς συμμαχικούς με την μικρή πόλη Μεσίνα στην βορειοανατολική Σικελία, την πόλη αυτή προσπάθησε ο Διονύσιος να κατακτήσει. Ο Βρέννος νίκησε τους Ρωμαίους στην "μάχη του Αλία ποταμού" (387 π.Χ.), η ήττα αυτή τους εμπόδισε να προχωρήσουν νότια και να ενοχλήσουν περισσότερο τον Διονύσιο.
Τα τείχη των Συρακουσών.
Ο Διονύσιος ο Πρεσβύτερος ξεκίνησε την ανέγερση των τειχών των Συρακουσών με μιά εντυπωσιακή Ακρόπολη που είχε στόχο να προστατεύσει το οροπέδιο στα βόρεια της πόλης (402 π.χ), τα υπολείμματα των τειχών διατηρούνται και σήμερα. Οι εργασίες ολοκληρώθηκαν σε πέντε χρόνια (397 π.Χ.), τα τείχη είχαν τα παρακάτω χαρακτηριστικά :
Η κατασκευή ήταν τόσο εντυπωσιακή που μεταφέρθηκαν 300 τόννοι πέτρας ημερησίως για 5 χρόνια.

</doc>
<doc id="63314" url="https://el.wikipedia.org/wiki?curid=63314" title="Βαγγέλης Πρωτοπαππάς">
Βαγγέλης Πρωτοπαππάς

Ο Βαγγέλης Πρωτoπαπάς (Τήνος 1917 - 21 Μαΐου 1995) ήταν Έλληνας ηθοποιός.
Σημαντικούς ρόλους είχε στις ταινίες "Ένας ήρως με παντούφλες", "Σάντα Τσικίτα", "Η Κάλπικη λίρα", "Ο ζηλιαρόγατος", "Δεσποινίς ετών 39" , "Ούτε γάτα, ούτε ζημιά", κ.ά., όλες με το Βασίλη Λογοθετίδη, με τον οποίο τον συνέδεε στενή φιλία, αλλά και στις τηλεοπτικές σειρές "Αστυνόμος Θανάσης Παπαθανάσης" με τον Θανάση Βέγγο, "Ο Κοσμάς και ο κόσμος του" με τον Κώστα Βουτσά, "Ο Ονειροπαρμένος."
Βιογραφία.
Η καταγωγή του ήταν από το Μεσολόγγι και ήταν γόνος ανώτερου δικαστικού στελέχους. Ο πατέρας του Δημήτριος Πρωτοπαπάς, πρωτοδίκης δικαστής και βουλευτής, τον προόριζε για δικηγόρο, αλλά εκείνος στο πρώτο έτος της Νομικής αποφάσισε να ακολουθήσει το επάγγελμα του ηθοποιού, φοιτώντας στη Σχολή του Εθνικού Θεάτρου όπου γράφτηκε το 1937. Διέκοψε τις σπουδές του το 1938 για το στρατό και τις τελείωσε το 1942, αριστούχος στην πρώτη δεκάδα. Ήταν φίλος του Δημήτρη Χορν με τον οποίον αποφοίτησαν μαζί, του μεγάλου σκηνοθέτη Αλέξη Σολωμού και της Μελίνας Μερκούρη. 
Πολέμησε στο Αλβανικό μέτωπο, τιμώμενος με το παράσημο του Σιδηρού Σταυρού εξαιρέτων πράξεων. Ο βαρύς χειμώνας της μεγάλης πείνας της Αθήνας (1942) τον βρήκε στον θίασο Κοτοπούλη με καλλιτεχνικό διευθυντή τον Βασίλη Λογοθετίδη (1942-1947). Την ίδια περίοδο, το γεγονός του θανάτου της μητέρας του από πείνα σε ηλικία μόλις 45 ετών σημάδεψε την καριέρα του και την μετέπειτα ζωή του. Μην έχοντας την οικονομική δυνατότητα να θάψει την μητέρα του, περίμενε από τον δήμο να το κάνει, μέχρι που ο Λογοθετίδης (που έμενε στο καμαρίνι του για να μην ρισκάρει την απαγόρευση της κυκλοφορίας) του πρόσφερε μια χρυσή Λίρα για να πληρώσει τα έξοδα της κηδείας. Από τότε δυνατή φιλία έδεσε τους δύο άνδρες, που συνεργάστηκαν από το 1947 μέχρι και το 1960, οπότε ο Λογοθετίδης πέθανε.
Καριέρα.
Στο διάστημα αυτό (1957-1958) έπαιξε σε πολλά θεατρικά έργα με τον θίασο Λογοθετίδη, πήγε σε περιοδείες στην Αμερική, στην Αγγλία στην Κωνσταντινούπολη (όπου και γνωρίζει την μετέπειτα σύζυγό του Αντωνία, το γένος Δραγάτση, την οποία παντρεύεται το 1953 με κουμπάρο τον Βασίλη Λογοθετίδη). Γύρισε 13 ταινίες με τον Β. Λογοθετίδη (πολλές από αυτές στη Αλεξάνδρεια της Αιγύπτου) πάντα ως παρτεναίρ και δεξί του χέρι. Η μεγάλη αντιπαλότητά τους ήταν στο σκάκι, όπου πολύ καλοί παίκτες και οι δύο δεν ήθελαν να χάνουν. Η φιλία αυτή σφραγίσθηκε επίσης με το γεγονός ότι ο Λογοθετίδης εκτός του ότι τον πάντρεψε τον Δεκέμβριο του 1953, όπως αναφέραμε, βάφτισε τον μοναχογιό του Δημήτρη τον Σεπτέμβριο του 1956.
Μετά το θάνατο του Λογοθετίδη ακολούθησε το καλοκαίρι του 1960 ο "Νασρεντίν Χότζας" και μετέπειτα η συνεργασία του με τον Ντίνο Ηλιόπουλο, ανεβάζοντας τα έργα "Εξοχικόν κέντρον "Ο Έρως"" τον Δεκέμβριο του 1960, "Ο έμπιστος Κύριος Μανιέ" τον Μάρτιο του 1961, "Ο φίλος μου ο Λευτεράκης" τον Μάιο του 1961. Τον Ιούνιο του 1962 μετείχε στη θρυλική παράσταση του έργου του Μίνωος Αργυράκη "Οδός Ονείρων," με μουσική Μάνου Χατζιδάκι, όπου συμπρωταγωνιστούσε με τον φίλο του Δημήτρη Χορν, τον οποίο και αντικατέστησε όταν ο Χορν ένα διάστημα ασθένησε. Ακολούθησε η συνεργασία του, από τη θέση του συνθιασάρχη, με την Χριστίνα Σύλβα, με μεγάλη περιοδεία στην επαρχία την περίοδο του 1962-1963, ανεβάζοντας τα έργα "Ερωτικό κυνήγι", "Ο Πύργος των καταιγίδων", "Εκείνη τη νύχτα", "Άννα Λουκάστα". 
Τη σεζόν 1964-65 τον καλεί στο Εθνικό Θέατρο ο συμμαθητής του Αλέξης Σολωμός, οπότε και αποφασίζει να εγκαταλείψει το ελεύθερο θέατρο και να συνεχίσει την καριέρα του στη σκηνή της Αγίου Κωνσταντίνου. Η πρώτη του εμφάνιση είναι με την περίφημη παράσταση "Ντόνα Ντιάνα", όπου ο Πρωτοπαππάς πρωταγωνιστεί στον ρόλο του Περρίν, με τον Νίκο Τζόγια, την Μαίρη Αρώνη κ.α., εισπράττοντας καταπληκτικές κριτικές. Ακολουθούν 13 χρόνια επιτυχίας στο Εθνικό με μεγάλο κλασσικό ρεπερτόριο ερμηνεύοντας έργα του Μολιέρου (όπως τον "Ταρτούφο" και τον "κατά φαντασίαν ασθενή"), του μεγάλου Ιταλού θεατρικού συγγραφέα Κάρλο Γκολντόνι (το "Ατλαζένιο γοβάκι"), του επίσης Ιταλού Λουίτζι Πιραντέλλο, του Ουίλλιαμ Σαίξπηρ ("Δωδέκατη Νύχτα", "Τρικυμία", "Όπως αγαπάτε"), του κλασικού Ναπολιτάνου συγγραφέα Εντουάρντο Ντε Φιλίππο ("Ο Δήμαρχος της συνοικίας Σανιτά") καθώς και Αριστοφάνη στην Επίδαυρο και το Ηρώδειο. Μνημειώδεις υπήρξαν οι δημιουργίες του στους Ιππής, στις Σφήκες και στον Πλούτο του Αριστοφάνη με τον Χριστόφορο Νέζερ, τον Μιχάλη Καλογιάννη, την Μαίρη Αρώνη, την Ελένη Χαλκούση, τον Παντελή Ζερβό κ.α. στην Επίδαυρο, στο Ηρώδειο και στην περιοδεία του Εθνικού Θεάτρου στον Καναδά το 1967. 
Το 1976 περνά στο Άρμα Θέσπιδος ως Καλλιτεχνικός Διευθυντής, όπου ανεβάζει πληθώρα έργων κλασικών και Ελλήνων δραματουργών. Υπήρξε επίσης διευθυντής του Δημοτικού Θεάτρου του Άργους. Συμμετείχε σε πολλές τηλεοπτικές και ραδιοφωνικές σειρές. Ο Πρωτοπαππάς ήταν επίσης ζωγράφος προσφέροντας αρκετά έργα. Δάσκαλός του στην ζωγραφική αλλά και φίλος του ήταν ο γνωστός ηθοποιός και ζωγράφος Μιχάλης Νικολινάκος. 
Ο Ευάγγελος Πρωτοπαππάς απεβίωσε σε ηλικία 78 ετών, νικημένος από την ασθένεια του Αλτσχάιμερ. Κηδεύτηκε στο Νεκροταφείο Καλλιθέας.
Θεατρικές παραστάσεις.
Κατάλογος βασικών πληροφοριών θεατρικών παραστάσεων, στις οποίες ο Β. Πρωτόπαππας συμμετείχε ως ηθοποιός. 

</doc>
<doc id="63316" url="https://el.wikipedia.org/wiki?curid=63316" title="Γιάννης Βογιατζής (ηθοποιός)">
Γιάννης Βογιατζής (ηθοποιός)

Ο Γιάννης Βογιατζής (Αιτωλικό, 12 Ιουνίου 1926) είναι Έλληνας ηθοποιός.
Βιογραφία.
Γεννήθηκε στο Αιτωλικό στις 12 Ιουνιου του 1926. Σπούδασε στη Δραματική Σχολή του Βασιλικού Θεάτρου και για ένα διάστημα στην Ανωτάτη Βιομηχανική. Πρωτοεμφανίστηκε στο θέατρο το 1955, αμέσως μετά την αποφοίτησή του από τη Σχολή, στο έργο του Ουίλιαμ Σαίξπηρ "Ο έμπορος της Βενετίας" στο θέατρο Διονύσια.
Έγινε γνωστός ως κινηματογραφικός «Μικές» (από τον ομώνυμο ρόλο στην ταινία "Ο Μικές Παντρεύεται"), καθώς και ως ραδιοφωνικός και στη συνέχεια κινηματογραφικός «Λαλάκης». Στον κινηματογράφο έκανε την πρώτη του εμφάνιση το 1957 στην ταινία "Λατέρνα, φτώχεια και γαρύφαλλο". Έκτοτε συνεργάστηκε με πολλούς θιάσους αρκετές φορές και ως θιασάρχης. Η πλούσια κωμική φλέβα του τον καθιέρωσε στο πλατύ κοινό του ραδιοφώνου ("Το Ημερολόγιο ενός Θυρωρού"), του κινηματογράφου και της τηλεόρασης ("Η Γειτονιά μας", "Ο Ονειροπαρμένος").
Μέχρι σήμερα έχει συμμετάσχει σε 68 ταινίες, κυρίως κωμωδίες, κομεντί και φαρσοκωμωδίες. Χαρακτηριστικοί είναι οι ρόλοι του στους ταινίες "Η γυναίκα μου τρελάθηκε", "Μια Ιταλίδα από την Κυψέλη", "Δεσποινίς Διευθυντής", "Ένα κορίτσι για δύο", "Ο Κλέαρχος, η Μαρίνα κι ο κοντός", "Θα Σε Κάνω Βασίλισσα", "Νύχτα Γάμου", "Το Παιδί της Μαμάς", "Ο Μικές Παντρεύεται" και άλλες.
Είναι εξάδελφος και συνονόματος του επίσης ηθοποιού και τραγουδιστή Γιάννη Βογιατζή. Έχει δηλώσει πως ήταν συμμαθητής με τον Αλέκο Αλεξανδράκη.
Θεατρικές παραστάσεις.
Συμπληρωματικός πίνακας θεατρικών παραστάσεων
 

</doc>
<doc id="63317" url="https://el.wikipedia.org/wiki?curid=63317" title="Μαλαίνα Ανουσάκη">
Μαλαίνα Ανουσάκη

Η Μαλαίνα Ανουσάκη (πραγματικό όνομα: Μαγδαληνή Ανουσάκη, 1916 - 2 Απριλίου 2000) ήταν Ελληνίδα ηθοποιός και αγωνίστρια της αντίστασης και της δημοκρατίας. Γεννήθηκε το 1916 στον Πόρο και πέθανε στην Αθήνα στις 2 Απριλίου του 2000. Έπαιξε στο θέατρο, τον κινηματογράφο και την τηλεόραση.
Σύζυγός της ήταν ο τενόρος της λυρικής και πρωταγωνιστής της επιθεώρησης, Ευάγγελος Ανουσάκης, με τον οποίο απέκτησαν μία κόρη, την ηθοποιό και τέως βουλευτή Ελένη Ανουσάκη.
Βιογραφία.
Η Μαλαίνα Ανουσάκη πρωτοεμφανίστηκε το 1936 με τον θίασο Κατερίνας, στο έργο του Θεοδ. Συναδινού «Ο γυρισμός της ωραίας Ελένης». Συνεργάστηκε με τους θιάσους Κοτοπούλη, Νέα Σκηνή, Αργυρόπουλου, Μουσούρη, Μιράντας Μυράτ, Γ. Παππά, το Θέατρο Τέχνης και άλλους.
Κατά τη μεταξική δικτατορία φυλακίστηκε στις Φυλακές Αβέρωφ, ενώ "στο διάβα της καταδικάστηκε δις εις θάνατο (1949) και πολλάκις σε ανεργία, λόγω των πολιτικών της φρονημάτων", όπως επεσήμανε η Άννα Φόνσου (τέως πρόεδρος του Σωματείου Ελλήνων Ηθοποιών) κατά τον επικήδειο λόγο της στις 3 Απριλίου 2000. Παρ' όλα αυτά έπαιξε όλα τα είδη του θεάτρου, από τραγωδία έως και φαρσοκωμωδία.
Το 1948 φυλακίστηκε στις γυναικείες φυλακές Αβέρωφ, πάλι για τις πολιτικές της πεποιθήσεις – ήταν οργανωμένη στο ΚΚΕ. Μετά την αποφυλάκισή της το 1951, συνεχίζει στο Θέατρο Τέχνης με τον θίασο Κοτοπούλη και το 1955 ιδρύει τον δικό της θίασο, το «Αρχαίο Αττικό Θέατρο».
Έχει το ρεκόρ συμμετοχής για ελληνίδα γυναίκα ηθοποιό, συμμετέχοντας σε 105 ελληνικές ταινίες.

</doc>
<doc id="63319" url="https://el.wikipedia.org/wiki?curid=63319" title="Ελένη Ανουσάκη">
Ελένη Ανουσάκη

Η Ελένη-Ηλέκτρα Ανουσάκη (Αθήνα 1η Μαΐου 1944-) είναι Ελληνίδα ηθοποιός και πολιτικός.
Βιογραφία.
Γονείς της είναι η ηθοποιός Μαλαίνα Ανουσάκη και ο τενόρος της λυρικής και πρωταγωνιστής του είδους της επιθεώρησης, Ευάγγελος Ανουσάκης.
Πρωτοεμφανίστηκε στον κινηματογράφο το 1950 σε ηλικία έξι ετών. Ήταν το κοριτσάκι που κρατούσε η Ελένη Χατζηαργύρη στην ταινία "Αμάρτησα για το παιδί μου", στο οποίο πρωταγωνιστούσε ο πατέρας της.
Σε ηλικία 16 χρονών μπήκε στη Δραματική Σχολή του Εθνικού Θεάτρου ως εξαιρετικό ταλέντο. Εμφανίστηκε στην ταινία "Τα κόκκινα φανάρια" και λόγω της εμφάνισης διώχτηκε από τη σχολή. Αργότερα αναιρέθηκε η απόφαση του διευθυντή Θάνου Κωτσόπουλου και επανήλθε.
Την ίδια περίοδο αποδέχτηκε την πρόσκληση της FOX και πήγε στην "Τσινετσιτά" για σπουδές, με δασκάλους τους Κάρολ Ριντ, Ρεξ Χάρισον, Ρίτσαρντ Μπαρντ, Μόνικα Βίτι κ.α. Δεν ολοκλήρωσε τις σπουδές της, αλλά έπαιξε στην ταινία του Κάρολ Ριντ, "Αγωνία και Έκσταση". Ακολούθησε μία σημαντική πορεία στο θέατρο, τον κινηματογράφο και την τηλεόραση.
Σύζυγός της είναι ο σκηνοθέτης και διευθυντής φωτογραφίας Δημήτρης Παπακωνσταντής.
Πολιτική.
Διετέλεσε πρόεδρος του δημοτικού συμβουλίου του Δήμου Αθηναίων επί δημαρχίας Δημήτρη Μπέη καθώς και βουλευτής Α΄ Αθηνών με το ΠΑΣΟΚ τα διαστήματα 1989-1990 και 1993-2004.

</doc>
<doc id="63321" url="https://el.wikipedia.org/wiki?curid=63321" title="Ερυθρά θάλασσα">
Ερυθρά θάλασσα



</doc>
<doc id="63326" url="https://el.wikipedia.org/wiki?curid=63326" title="Ροσς">
Ροσς



</doc>
<doc id="63328" url="https://el.wikipedia.org/wiki?curid=63328" title="Fibre to the x">
Fibre to the x

Ο γενικός όρος Fibre to the x (Ίνα μέχρι το x) ή FTTx περιγράφει κάθε αρχιτεκτονική δικτύου που χρησιμοποιεί οπτικές ίνες για να αντικαταστήσει ολόκληρο ή μέρος του τοπικού βρόχου που χρησιμοποιείται για την παροχή τηλεπικοινωνιακών υπηρεσιών.
Οι τέσσερις τεχνολογίες που ανήκουν στην οικογένεια FTTx είναι οι εξής:
Στην πράξη η διαφορά ανάμεσα στο FTTN και το FTTC είναι μικρή, και συχνά το δεύτερο θεωρείται υποκατηγορία του πρώτου.
Χρησιμοποιείται επίσης ο όρος Fibre to the premises (FTTP), για τον οποίο όμως υπάρχουν αντικρουόμενοι ορισμοί. Κάποιοι ταυτίζουν το FTTP με το FTTB, άλλοι το ταυτίζουν με το FTTH, και άλλοι το θεωρούν γενικότερο όρο που περιλαμβάνει και το FTTB και το FTTH.
Τεχνολογίες.
Οι δύο κύριες τεχνολογίες που χρησιμοποιούνται για FTTx δίκτυα είναι το VDSL/VDSL2 (χρησιμοποιείται στο FTTN, το FTTC και σε μερικές υλοποιήσεις του FTTB), το PON (χρησιμοποιείται στο FTTH και σε υλοποιήσεις του FTTB) καθώς και το Active Ethernet.
Στο FTTN/C/P/B η οπτική ίνα δεν τερματίζεται σε τερματικό εξοπλισμό του τελικού χρήστη αλλά σε συσκευή συνήθως DSLAM με VDSL όπου στη συνέχεια με χάλκινο ζεύγος μεταφέρεται μέχρι τον τερματικό εξοπλισμό του χρήστη με τεχνολογία VDSL2.
Στο FTTH η οπτική ίνα τερματίζεται σε τερματικό του χρήστη. 
Με τη μείωση του κόστους ή την υποχρεωτική προσθήκη οπτικών ινών στα νεόχτιστα σπίτια επειδή το κόστος της ίνας είναι πολύ μικρό το FTTH θα επικρατήσει έναντι των άλλων τεχνολογιών.
Σήμερα πέραν του Active Ethernet με δύο ή μία οπτική ίνα (όπου χρησιμοποιούνται διαφορετικά μήκη κύματος για την εκπομπή και λήψη) μπορούν να χρησιμοποιηθούν τεχνολογίες όπως το GPON με 2.5 Gbps downstream (από το κέντρο προς τον συνδρομητή) όπου το μοιράζονται 64 μέχρι και 128 χρήστες και 1,244 Gbps upstream, το WDM-PON και το GPON 10 G. 
Η διαφορά μεταξύ GPON που είναι τεχνολογία TDM-PON δηλαδή γίνεται πολύπλεξη στο χρόνο μεταξύ πολλών καναλιών συνδρομητών είναι ότι στο WDM-PON γίνεται πολύπλεξη στο μήκος κύματος όπου κάθε χρήστης έχει το δικό του χρώμα για την εκπομπή και άλλο χρώμα για τη λήψη δεδομένων. 
Είναι προφανές ότι το WDM-PON είναι τεχνολογία που μπορεί να υποστηρίξει Open Access αρχιτεκτονική (να μπορούν να δώσουν υπηρεσία διαφορετικοί πάροχοι σε φυσικό επίπεδο) σε αντίθεση με το GPON που προφανώς προτιμάται από τους incumbent operators.

</doc>
<doc id="63329" url="https://el.wikipedia.org/wiki?curid=63329" title="Fttx">
Fttx



</doc>
<doc id="63331" url="https://el.wikipedia.org/wiki?curid=63331" title="FTTx">
FTTx



</doc>
<doc id="63333" url="https://el.wikipedia.org/wiki?curid=63333" title="Fttp">
Fttp



</doc>
<doc id="63335" url="https://el.wikipedia.org/wiki?curid=63335" title="Διονύσιος ο Νεότερος">
Διονύσιος ο Νεότερος

Ο Διονύσιος Β΄ ο Νεότερος (περί το 397 π.Χ. - 343 π.Χ.) ήταν Έλληνας πολιτικός που κυβέρνησε τις Συρακούσες (367 π.Χ. - 357 π.Χ.) και (346 π.Χ. - 344 π.Χ.). Ο Διονύσιος ο Νεώτερος ήταν γιος και διάδοχος του τυράννου των Συρακουσών Διονυσίου του Πρεσβυτέρου από τη δεύτερη σύζυγό του Δωρίδα από τους Λοκρούς. 
Άνοδος.
Όταν πέθανε ο πατέρας του (367 π.Χ.) ήταν περίπου 30 ετών αλλά άπειρος να κυβερνήσει επειδή ο πατέρας του δεν τον εμπιστευόταν και τον διατηρούσε μακριά από τις δημόσιες υποθέσεις. Ο θείος του Δίων των Συρακουσών κάλεσε τον δάσκαλο του φιλόσοφο Πλάτωνα από την Αρχαία Αθήνα να έρθει να βοηθήσει τον Διονύσιο τον Νεότερο στην διακυβέρνηση και να τον μετατρέψει σε ένα πρότυπο "φιλοσόφου - βασιλιά" (366 π.Χ.).
Ο Διονύσιος Β΄ ωστόσο υπό την επίδραση των αντιπάλων του Δίωνα συνωμότησε με τον ιστορικό Φίλιστο, έστειλε τον Δίωνα εξορία και ανέλαβε εξ ολοκλήρου την εξουσία στις Συρακούσες (466 π.Χ.). Η εξουσία του Διονυσίου χωρίς τον Δίωνα γινόταν όλο και περισσότερο καταστροφική, στάθηκε ανίκανος να κυβερνήσει την πόλη και να διευθύνει τον στρατό της. Ο φιλόσοφος Πλάτων ζήτησε από τον νεαρό τύραννο να καλέσει τον θείο του να επιστρέψει, ο Διονύσιος αντέδρασε χειρότερα, έκανε κατάσχεση της περιουσίας του Δίωνα και έδωσε την σύζυγο του σε άλλο άντρα. Ο Δίων που ήταν αδιάφορος μέχρι τότε ύστερα από αυτή την πράξη και επειδή η περιουσία του ήταν απαραίτητη για να χρηματοδοτήσει την ζωή του στην Αθήνα αποφάσισε να αντιδράσει στρατιωτικά. 
Ανατροπή και επάνοδος.
Ο Δίων συμμάχησε με τους Ζακύνθιους και επέστρεψε με στρατό στην Σικελία, ο Διονύσιος βρισκόταν στην Καυλωνία, στην Καλαβρία και ο Δίων μπόρεσε να καταλάβει εύκολα την Ακρόπολη των Συρακουσών. Ο Διονύσιος ο Νεώτερος επέστρεψε ταχύτατα, μετά από πολλές αποτυχημένες προσπάθειες να ανακαταλάβει την Ακρόπολη και να κλείσει ειρήνη με τον Δίων δραπέτευσε στους Λοκρούς, στις Συρακούσες παρέμεινε ο γιος του Απολλοκράτης.
Την εποχή που βρισκόταν ο Διονύσιος Β΄ στην εξορία με πλεονέκτημα τις φιλικές σχέσεις που είχε με τους κατοίκους των Λοκρών κατέλαβε την εξουσία και ανακυρήχτηκε τύραννος της πόλης, κυβέρνησε με μεγάλη σκληρότητα και βιαιοπραγίες. Επέστρεψε στις Συρακούσες οκτώ χρόνια μετά την δολοφονία του Δίωνος (346 π.Χ.) και ανέλαβε ξανά την τυραννία αφού εκμεταλλεύτηκε τον εμφύλιο πόλεμο μεταξύ των κατοίκων. Στο διάστημα αυτό πολλές πόλεις στην Σικελία που βρισκόντουσαν την εποχή του πατέρα του στην εξουσία των Συρακουσών επαναστάτησαν και ανεξαρτητοποιήθηκαν με δικούς τους τυράννους. Οι κάτοικοι των Συρακουσών κάλεσαν τις υπόλοιπες πόλεις να συμμαχήσουν για να διώξουν τον Διονύσιο, ο Κορίνθιος στρατηγός Τιμολέων ήρθε με στρατό να τους βοηθήσει (344 π.Χ.). Ο Διονύσιος ο Νεώτερος κατέφυγε στην Ακρόπολη και παραδόθηκε αφού πρώτα του εγγυήθηκαν την ασφάλεια του και την μετάβαση στην Κόρινθο, πέθανε την επόμενη χρονιά στην Κόρινθο σε άθλιες συνθήκες ασκώντας το επάγγελμα του δασκάλου για να ζήσει (343 π.Χ.).
Η Έβδομη επιστολή του Πλάτωνα.
Στην Έβδομη Επιστολή του Πλάτωνα ο φιλόσοφος επικεντρώνεται στην επιστημονική καλλιέργεια, έμεινε γνωστή σαν "Δόγμα του διαφωτισμού". Μετά την δεύτερη επίσκεψη του στην Σικελία ο Πλάτων δέχτηκε μία επιστολή από τον Αρχύτα με την οποία τον παρακαλούσε να διδάξει τον Διονύσιο τον Νεώτερο και να τον μετατρέψει σε μικρό φιλόσοφο. Στην τρίτη επίσκεψη του στην Σικελία ο Πλάτων προσπάθησε να ελέγξει την πρόοδο του Διονυσίου στο θέμα της φιλοσοφικής καλλιέργειας. Ο Πλάτων στην Έβδομη Επιστολή τονίζει ότι ο σωστός φιλόσοφος έχει μέσα του από τον θεό την φιλοσοφική φλόγα και μπορούσε να την δεχτεί εύκολα, αντίθετα όποιος δεν είναι γεννημένος φιλόσοφος αρνείται την σοφία. Το δόγμα του διαφωτισμού διδάσκει ότι ο αληθινός φιλόσοφος ρυθμίζει από μόνος του τις καθημερινές του ανάγκες με μοναδικό στόχο την διδασκαλία και την μάθηση. Η άποψη του Πλάτωνα ήταν ότι οι φιλόσοφοι θα έπρεπε την εποχή της εκπαίδευσης τους να αναπτύξουν έναν αποφασιστικό χαρακτήρα, όσοι δεν δέχονταν την σκληρή δουλειά απορρίπτονταν, ο Διονύσιος Β΄ αλαζονικά δήλωσε ότι γνωρίζει την διδασκαλία του Πλάτωνα. Στην Έβδομη Επιστολή ο Πλάτων υποπτεύεται ότι ο Διονύσιος έγραψε μιά πραγματεία με την οποία ισχυρίζεται ότι η γνώση της φιλοσοφίας έχει σχέση μόνο με την διδασκαλία, αυτό στάθηκε αιτία να τον απορρίψει.
Τέχνη.
Η Εγκυκλοπαίδεια Μπριτάνικα σημειώνει ότι ο Διονύσιος ο Νεώτερος και ο πατέρας του Διονύσιος ο Πρεσβύτερος ήταν πρωταγωνιστές στον γνωστό θρύλο Δαμόκλειος σπάθη. Ο Δάντης στο έργο του Θεία Κωμωδία τον παρουσιάζει σαν "Διονύσιος ο Σικελός", ήταν μία από τις πολλές ψυχές που έβραζαν σαν τιμωρία για την αιματηρή βία απέναντι σε άλλους ανθρώπους. Ο γνωστός Αναγεννησιακός Αλχημιστής Μίχαελ Μάιερ (1568 - 1622) σχετίζει έναν θρύλο με τον Διονύσιο Β΄ στο βιβλίο του "Οι δραπέτες της Αταλάντης". Ο Μίχαελ Μάιερ γράφει ότι ο Διονύσιος ναυάγησε στον Κορινθιακό αλλά έφτασε στην ξηρά επειδή ήξερε κολύμπι, στην συνέχεια έφτασε στην Κόρινθο και έζησε ταπεινά σαν δάσκαλος. Την ιστορία αυτή χρησιμοποίησε ο Μάιερ σαν αλληγορία για να εξηγήσει το φαινόμενο της "φιλοσοφικής λίθου" που ανέρχεται στην επιφάνεια μέσα από τα "φιλοσοφικά ύδατα". Ο Διονύσιος ο Νεώτερος εμφανίζεται στο έργο της Μάρι Ρενόντ (1905 - 1983) "Η μάσκα του Απόλλωνα".

</doc>
<doc id="63338" url="https://el.wikipedia.org/wiki?curid=63338" title="Adsl2+">
Adsl2+



</doc>
<doc id="63339" url="https://el.wikipedia.org/wiki?curid=63339" title="Adsl2">
Adsl2



</doc>
<doc id="63340" url="https://el.wikipedia.org/wiki?curid=63340" title="Αλυκή Λάρνακας">
Αλυκή Λάρνακας

Η Αλυκή Λάρνακας βρίσκεται στα νοτιοδυτικά της πόλης της Λάρνακας, ανατολικά των χωριών Μενεού και Δρομολαξιάς, παρά του αεροδρομίου Λάρνακας. Αποτελείται από ενα δίκτυο τεσσάρων αλμυρών λιμνών διαφόρων μεγεθών τρεις από τις οποίες είναι συνδεδεμένες. Η αλυκή θεωρείται ως υδροβιότοπος διεθνούς σημασίας και προστατεύεται από τη σύμβαση Ραμσάρ από το 2001, ενώ έχει χαρακτηριστεί ως Ζώνη Ειδικής Προστασίας από το 2005 .
Κάθε χρόνο, την ίδια εποχή, η Αλυκή της Λάρνακας βάφεται ροζ από τα χιλιάδες φλαμίνγκο "(Phoenicopterus roseus)" που ξεχειμωνιάζουν στις όχθες της. Στη δυτική όχθη είναι χτισμένο το Τέμενος Χαλά Σουλτάν Τεκκέ (Ουμμ Χαράμ τούρκικη εκκλησία)
Πηγές.
&lt;small&gt;

</doc>
<doc id="63341" url="https://el.wikipedia.org/wiki?curid=63341" title="VDSL">
VDSL

Η τεχνολογία Very-high-bitrate DSL (VDSL ή VHDSL) είναι μια DSL τεχνολογία που προσφέρει γρηγορότερους ρυθμούς μετάδοσης δεδομένων από το ADSL/ADSL2+.
Το πετυχαίνει αυτό χρησιμοποιώντας FTTN ή FTTC αρχιτεκτονική, δηλαδή ο εξοπλισμός(DSLAM) τοποθετείται σε επίπεδο γειτονιάς (συνήθως στα ΚΑΦΑΟ).
Οι μέγιστες ταχύτητες που παρέχει το VDSL είναι τα 26 Mbps συμμετρικά, ή τα 52/12 Μbps ασύμμετρα. Αυτές οι ταχύτητες επιτυγχάνονται σε απόσταση έως 300 μέτρα.
To VDSL έχει προτυποποιηθεί ως ITU-T G.993.1. Διάδοχος της τεχνολογίας του VDSL είναι το VDSL2.

</doc>
<doc id="63343" url="https://el.wikipedia.org/wiki?curid=63343" title="Vdsl">
Vdsl



</doc>
<doc id="63345" url="https://el.wikipedia.org/wiki?curid=63345" title="VDSL2">
VDSL2



</doc>
<doc id="63346" url="https://el.wikipedia.org/wiki?curid=63346" title="Very High Speed Digital Subscriber Line 2">
Very High Speed Digital Subscriber Line 2

To Very-high-speed digital subscriber line 2 (VDSL2), βελτιωμένη έκδοση του VDSL, είναι η νεότερη και πιο εξελιγμένη DSL τεχνολογία. Όπως και ο πρόγονός του, χρησιμοποιεί κατά βάση FTTN ή FTTC αρχιτεκτονική, αν και μερικές φορές υλοποιείται και σε αρχιτεκτονική FTTB.
Παρέχει ταχύτητες πάνω από 200 Mbps σε πολύ μικρή απόσταση, 100 Mbps στα 500 μέτρα και 50 Mbps στο 1 χιλιόμετρο. Από εκεί και ύστερα οι επιδόσεις του μειώνονται με πολύ πιο αργούς ρυθμούς από του VDSL. Μετά τα 1,6 χιλιόμετρα οι επιδόσεις του είναι αντίστοιχες του ADSL2+. 
Το γεγονός ότι το VDSL2 μπορεί να χρησιμοποιηθεί και για αποστάσεις έως 4-5 χιλιόμετρα, σε αντίθεση με το VDSL που μπορεί να χρησιμοποιηθεί μόνο για μικρές αποστάσεις, είναι πολύ σημαντικό πλεονέκτημα του VDSL2. Ωστόσο σε αποστάσεις μεγαλύτερες του 1,5 χλμ λειτουργεί όπως το ADSL2plus. Χάρη σε αυτό, μπορεί να χρησιμοποιηθεί και για εφαρμογές μεγαλύτερων αποστάσεων. Το VDSL2 modem χρησιμοποιεί στο datalink το Packet Transfer Mode στο οποίο ενθυλακώνεται το Ethernet πακέτο ή το IP και όχι το ATM όπως στο ADSL.
Το VDSL2 έχει προτυποποιηθεί ως ITU-T G.993.2.

</doc>
<doc id="63348" url="https://el.wikipedia.org/wiki?curid=63348" title="VHDSL">
VHDSL



</doc>
<doc id="63351" url="https://el.wikipedia.org/wiki?curid=63351" title="Ανδρέας Παναγόπουλος">
Ανδρέας Παναγόπουλος

Ο Ανδρέας Παναγόπουλος (1883 - 1952) υπήρξε σπουδαίος δήμαρχος του Αγρινίου που σημάδεψε την πορεία της πόλης κατά το πρώτο μισό του 20ού αιώνα.
Γενήθηκε στο Αγρίνιο το 1883 και ήταν γιος του Αναστάση, εμπόρου της πόλης με καταγωγή από τα Καλάβρυτα. Φοίτησε στο γνωστό εκείνη την εποχή "Εκπαιδευτήριο Βλάχου" της Κέρκυρας και από νωρίς ανέπτυξε έντονη επιχειρηματική, φιλανθρωπική και πολιτιστική δράση. Ασχολήθηκε με το εμπόριο καπνού και ανέδειξε την εταιρεία Αδελφοί Παναγόπουλου σε έναν από τους κυριότερους εξαγωγείς καπνού στην Ελλάδα.
Εκλέχθηκε δήμαρχος της πόλης για τρεις θητείες το 1925 έως 1934 και από το 1951 έως το 1952 που πέθανε. Υπήρξε ένας από τους σημαντικότερους δημάρχους και μεταξύ των έργων που έκανε ήταν η συμπλήρωση της ρυμοτομίας της πόλης, η ασφαλτόστρωση των κεντρικών δρόμων, η κατασκευή σύγχρονου υδραγωγείου το 1930, η χρηματοδότηση των ανασκαφών για τον εντοπισμό του αρχαίου Αγρινίου, η οικοδόμηση της δημοτικής αγοράς το 1932 ενώ επί των ημερών του ηλεκτροφωτίστηκε για πρώτη φορά η πόλη. Για τη δράση του γενικά σαν δημοτικός άρχοντας παρασημοφορήθηκε και ήταν ένας από τους πέντε ιδρυτές της "Ένωσης Δήμων και Κοινοτήτων της Ελλάδας". Διετέλεσε και βουλευτής μετά το 1935 και πριν από τη γερμανική κατοχή.
Το όνομά του έχει δοθεί σε κεντρικό δρόμο της πόλης και στην πλατεία με το συντριβάνι που βρίσκεται μπροστά από το δημαρχείο. Εκεί υπάρχει ακόμα το διατηρητέο αρχοντικό της οικογένειάς του.

</doc>
<doc id="63352" url="https://el.wikipedia.org/wiki?curid=63352" title="Πρωτάθλημα ποδοσφαίρου Καταλονίας Β΄ Κατηγορίας">
Πρωτάθλημα ποδοσφαίρου Καταλονίας Β΄ Κατηγορίας

Η Β΄κατηγορία του τοπικού πρωταθλήματος Καταλονίας ήταν η δεύτερη κατηγορία του πρωταθλήματος του καταλανικού ποδοσφαίρου που έδωσε πρόσβαση στην κορυφαία κατηγορία.
Τόσο το όνομά του και η μορφή της διοργάνωσης έχουν αλλάξει με την πάροδο των ετών. Το 1912-1913 η κατηγορία ονομάζεται Δεύτερη Λίγκα. Με την αναδιάρθρωση της σεζόν 1917-1918 έγινε γνωστή ως Πρωτάθλημα Καταλονίας Β (Primera B), διοργανώθηκε με έξι συλλόγους σε μορφή πρωταθλήματος. Ο πρωταθλητής έπαιξε για προαγωγή στην Α΄κατηγορία. Την περίοδο 1928-1929 συμμετείχαν 12 σύλλογο χωρισμένοι σε τρεις ομίλους των τεσσάρων ομάδων ο καθένας. Μετά το τέλος της κανονικής διάρκειας έγιναν play-offs για τον προσδιορισμό των τριών ομάδων που θα παίξουν στην μεγαλύτερη κατηγορία την επόμενη σεζόν. Αυτό το σύστημα παρέμεινε περισσότερο ή λιγότερο σταθερό (ως προς τον αριθμό των συλλόγων της δεύτερης κατηγορίας) μέχρι το έτος 1934-1935 όπου συμμετείχαν 18 ομάδες σε τρεις ομίλους. Από το επόμενο έτος μέχρι το 1940 συμμετείχαν 8 ομάδες σε έναν όμιλο.

</doc>
<doc id="63353" url="https://el.wikipedia.org/wiki?curid=63353" title="Ισθμό της Κορίνθου">
Ισθμό της Κορίνθου



</doc>
<doc id="63354" url="https://el.wikipedia.org/wiki?curid=63354" title="Επίδαυρο">
Επίδαυρο



</doc>
<doc id="63356" url="https://el.wikipedia.org/wiki?curid=63356" title="Ιερά Σύνοδος">
Ιερά Σύνοδος

Η Ιερά Σύνοδος είναι το ανώτατο εκκλησιαστικό όργανο διοίκησης για τις αυτοκέφαλες ορθόδοξες εκκλησίες. Προεδρεύεται από τον προκαθήμενο της περιοχής και αποτελείται από όλους τους επισκόπους που είναι κανονικά μέλη, στα οποία ο προκαθήμενος λογοδοτεί. Ο όρος "Ιερά Σύνοδος" ή και "Διαρκής Ιερά Σύνοδος" χρησιμοποιείται ως επίσημο όνομα για τον ίδιο τον οργανισμό, ενώ ο όρος "σύνοδος" συχνά αναφέρεται σε μια κάποια συγκεκριμένη συνεδρίαση του οργάνου αυτού.
Όλες οι αυτοκέφαλες και ορισμένες αυτόνομες εκκλησίες έχουν η κάθε μία τη δική της ιερά σύνοδο, και μπορεί επίσης να υπάρχουν τοπικές (συνήθως ονομάζονται Επαρχιακές Σύνοδοι), ειδικά αν μια συγκεκριμένη εκκλησία απλώνεται εδαφικά σε μεγάλη έκταση. Η ιδιότητα του μέλους της Ιεράς Συνόδου καθορίζεται από τις παραδόσεις και τα κανονικά έγγραφα μιας συγκεκριμένης εκκλησίας. Σε ορισμένες εκκλησίες όλοι οι επίσκοποι που φέρουν την ονομασία του μητροπολίτη θεωρούνται μέλη (π.χ. στην Εκκλησία της Αντιόχειας), ενώ σε άλλες περιπτώσεις, όλοι οι ενεργοί επίσκοποι, είτε με γεωγραφική επισκοπή είτε όχι, θεωρούνται μέλη (π.χ. στην Ορθόδοξη Εκκλησία των ΗΠΑ και Καναδά με κάποιες ενορίες στην Αυστραλία).
Η Ιερά Σύνοδος είναι διαφορετικό όργανο από την Οικουμενική Σύνοδο και την Πατριαρχική Σύνοδο.

</doc>
<doc id="63357" url="https://el.wikipedia.org/wiki?curid=63357" title="Δ.Δ. Πόρτο Χελίου">
Δ.Δ. Πόρτο Χελίου



</doc>
<doc id="63359" url="https://el.wikipedia.org/wiki?curid=63359" title="Πορτοχέλιον Αργολίδας">
Πορτοχέλιον Αργολίδας



</doc>
<doc id="63364" url="https://el.wikipedia.org/wiki?curid=63364" title="Ανέκδοτο">
Ανέκδοτο

Το ανέκδοτο είναι μια σύντομη, αποκαλυπτική αφήγηση ενός μεμονωμένου ατόμου ή ενός περιστατικού. Περιστασιακά εύθυμα, τα ανέκδοτα διαφέρουν από τα αστεία, επειδή ο πρωταρχικός σκοπός τους δεν είναι απλά να προκαλέσουν γέλιο αλλά να αποκαλύψουν μια γενικότερη αλήθεια, χαρακτηρίζοντας κάποιο άτομο, αποκαλύπτοντας συγκεκριμένες ιδιορρυθμίες ή χαρακτηριστικά, πρόσωπα, τόπους ή πράγματα, μέσα από τις συγκεκριμένες λεπτομέρειες μιας σύντομης αφήγησης. 
Το ανέκδοτο μπορεί να είναι αληθινό ή φανταστικό και η ανέκδοτη απόκλιση είναι ένα κοινό χαρακτηριστικό των λογοτεχνικών έργων. Ακόμη και τα προφορικά ανέκδοτα περιλαμβάνουν τυπικά υπερβολική και δραματική μορφή σχεδιασμένη για να ψυχαγωγήσει τον ακροατή. Ωστόσο, το ανέκδοτο παρουσιάζεται πάντα ως καταγραφή ενός πραγματικού περιστατικού, που αφορά σε πραγματικά πρόσωπα και συνήθως σε κάποιο αναγνωρίσιμο τόπο. Σύμφωνα με τον Γιούργκεν Χάιν (Jürgen Hein), επιδεικνύουν «έναν ιδιαίτερ ρεαλισμό» και «ιστορική διάσταση».
Η λέξη ανέκδοτο προέρχεται από τον Προκόπιο της Καισάρειας, βιογράφο του Ιουστινιανού Α΄, ο οποίος έγραψε ένα έργο με τίτλο "Ἀνέκδοτα", κατά κύριο λόγο μια συλλογή μικρών συμβάντων από την ιδιωτική ζωή της βυζαντινής αυλής. Σταδιακά, ο όρος «ανέκδοτο» άρχισε να εφαρμόζεται σε κάθε σύντομη ιστορία που χρησιμοποιήθηκε για να τονίσει ή να απεικονίσει όποιο σημείο επιθυμούσε ο συγγραφέας. Στο πλαίσιο του χιούμορ ο όρος ανέκδοτο αναφέρεται σε κάθε σύντομη χιουμοριστική ιστορία, χωρίς την ανάγκη πραγματικής ή βιογραφικής προέλευσης.

</doc>
<doc id="63366" url="https://el.wikipedia.org/wiki?curid=63366" title="Όμπλαστ του Ταμπόφ">
Όμπλαστ του Ταμπόφ

Το Όμπλαστ του Ταμπόφ (ρωσικά: "Тамбо́вская о́бласть") είναι ομοσπονδιακό υποκείμενο της Ρωσίας, υπαγόμενο στο Κεντρικό Διαμέρισμα. Το διοικητικό του κέντρο είναι η πόλη Ταμπόφ (280.161 κάτοικοι - απογρ. 2010). 
Η περιφέρεια αποτελείται από 23 επαρχίες, 8 πόλεις και 12 οικισμούς αστικού τύπου. Βλέπε διοικητική διαίρεση της περιφέρειας του Ταμπόφ.
Η περιφέρεια είναι αμιγώς σλαβική. Οι Ρώσοι αποτελούν το 97% του πληθυσμού, ενώ είναι και η πιο ορθόδοξη ρωσική περιφέρεια με το 78% των ερωτηθέντων να δηλώνουν Ορθόδοξοι σε έρευνα του 2012.
Γεωγραφία.
Η περιφέρεια Ταμπόφ βρίσκεται στην δασώδη στέπα. Συνορεύει με τις περιφέρειες Ριαζάν, Πένζα, Σαράτοφ, Βορόνεζ και Λίπετσκ.
Ιστορία.
Ο αρχαιότερος γνωστός πληθυσμός στην περιφέρεια Ταμπόφ είναι οι Μορδβίνοι-Μόκσα, οι οποίοι δημιουργήθηκαν από τις τοπικές εθνότητες από τον 6ο αιώνα π.Χ και έπειτα. Οι πρώτοι Ρώσοι άποικοι έφτασαν στην περιοχή την προμογγολική περίοδο, αλλά μόνο από τον 17ο αιώνα και μετά ξεκίνησε η οριστική εγκατάσταση των Ρώσων. Για την προστασία των νότιων συνόρων της Ρωσίας από τις επιδρομές των Τατάρων και την περαιτέρω ανάπτυξη της περιοχής των μαύρων γαιών, η ρωσική κυβέρνηση έχτισε τις οχυρωμένες πόλεις Κοζλόφ (1635) και Ταμπόφ (1636). Οι πόλεις προστάτευαν τη κύρια διαδρομή των νομαδικών επιδρομών στη ρωσική γη και άνοιξαν το δρόμο για μια γρήγορη αποίκηση της περιοχής.
Το ουγέστ Κοζλόφσκι υπήρχε από την αρχή στην περιοχή του Ταμπόφ. Στις διοικητικές μεταρρυθμίσεις του Πέτρου του Μέγα το 1708 και 1719 έγινε μέρος του κυβερνείου του Αζόφ. Οι νέες διοικητικές αλλαγές ίδρυσαν την αντιβασιλεία του Ταμπόφ το 1779 και το κυβερνείο του Ταμπόφ το 1796 με έκταση 66.500 τ.χλμ. και με 12 ουγέστ. Με σχεδόν καμία αλλαγή στα όριά του, το Κυβερνείο υφίστατο μέχρι το 1928.
Μια προσπάθεια για την εδραίωση της σοβιετικής εξουσίας στην περιοχή οδήγησε στην ήττα και την εκτέλεση της Κόκκινης Σόνιας (Σοφία Νουχίμοβνα Γκέλμπεργκ) την άνοιξη του 1918.
Κατά τη διάρκεια του Ρωσικού Εμφυλίου Πολέμου ξέσπασε η εξέγερση του Ταμπόφ στο ομώνυμο κυβερνείο το 1920-21.
Η περιφέρεια Ταμπόφ δημιουργήθηκε με την απόσχιση εδαφών από τις περιφέρειες Βορόνεζ και Σαμάρα στις 27 Σεπτεμβρίου 1937. Η περιφέρεια απέκτησε τη σημερινή της μορφή μετά την κατάτμηση της περιφέρειας Πένζα (πρώην μέρος της περιοχής του Κουιμπίσεφ πριν ενταχθεί στην περιφέρεια Ταμπόφ) στις 4 Φεβρουαρίου 1939.
Δημογραφικά στοιχεία.
Σύμφωνα με την απογραφή του 2010 η περιφέρεια είχε πληθυσμό 1.091.994 κατοίκων, μειωμένος από τους 1.178.443 κατοίκους το 2002 και τους 1.320.763 κατοίκους το 1989. Γενικά υπάρχει μια σημαντική κάθοδος του πληθυσμού τα τελευταία χρόνια, και το 2021 έφτασε τους 994.420 κατοίκους, πέφτοντας κάτω από το εκατομμύριο.
Θρησκεία.
Σύμφωνα με μια έρευνα του 2012, το 78.4% του πληθυσμού της περιφέρειας Ταμπόφ ανήκει στην Ρωσική Ορθόδοξη Εκκλησία, όντας το περισσότερο ορθόδοξο (ως προς τα ποσοστά) ομοσπονδιακό υποκείμενο της Ρωσίας. Επιπλέον, το 1% είναι Χριστιανοί που δεν ταυτίζονται με κάποιο δόγμα, το 7% δηλώνει πνευματικοί αλλά μη θρησκευόμενοι, ένα 10% είναι άθεοι, ενώ ένα 3.6% ακολουθεί άλλες θρησκείες ή δεν απάντησε στην ερώτηση.
Οικονομία.
Ο Νοτιοανατολικός Σιδηρόδρομος διασχίζει το Μιτσουρίνσκ και συνδέει τις κεντρικές περιφέρειες με τις νότιες περιφέρειες. Η εκτροφή αγελάδων, προβάτων, χοίρων και κοτόπουλων είναι προϊόν της κτηνοτροφίας. 

</doc>
<doc id="63369" url="https://el.wikipedia.org/wiki?curid=63369" title="Hafler">
Hafler



</doc>
<doc id="63370" url="https://el.wikipedia.org/wiki?curid=63370" title="IVSN">
IVSN

To IVSN (Initial Voice Switched Network) ήταν ένα αυτόματο αναλογικό σύστημα τηλεφωνίας μεταξύ των διαφόρων χρηστών του ΝΑΤΟ, από το 1980. Το IVSN αποτελούσε υποσύστημα του ευρύτερου επικοινωνιακού συστήματος NICS ("NATO Integrated Communications System"), και ήταν παρόμοιο στη λειτουργία του με το πολιτικό σύστημα αναλογικής τηλεφωνίας PSTN. 
Για λόγους υψηλού κόστους συντήρησης λόγω παλαιότητας, το IVSN καταργήθηκε σταδιακά και δεν υφίσταται πλέον. Σήμερα έχει αντικατασταθεί από τα NCN ("NATO Core Network") και NDN ("National Defense Networks").

</doc>
<doc id="63372" url="https://el.wikipedia.org/wiki?curid=63372" title="VHDSL2">
VHDSL2



</doc>
<doc id="63373" url="https://el.wikipedia.org/wiki?curid=63373" title="Γρηγόριος Πακουριανός">
Γρηγόριος Πακουριανός

Ο Γρηγόριος Πακουριανός (λατινικά: Gregorius Pacurianus, "γεωργιανά:" გრიგოლ ბაკურიანის-ძე, αρμενικά: Գրիգոր Բակուրյան, βουλγαρικά: Григорий Бакуриани) ήταν ένας από τους πιο επιτυχημένους στρατιωτικούς του Βυζαντίου κατά τον 11ο αιώνα. Ήταν γιος του Γεωργιανού Δούκα Πακουριανού (Bakurian) της περιοχής της Ταόχης "(γεωργιανά: Τάο)" "(σήμερα στην Ανατολική Τουρκία κοντά στα σύνορα με Γεωργία και Αρμενία)", η οποία το 1001 προσαρτήθηκε από το Βυζάντιο. Έμεινε ορφανός σε μικρή ηλικία και επειδή η οικογενειακή περιουσία μοιράστηκε στις πολλές αδελφές του αναγκάστηκε, μαζί με τον αδελφό του Απάσιο, να εγκαταλείψει την πατρίδα του, σε αναζήτηση καλύτερης τύχης. Τέθηκε λοιπόν στην υπηρεσία των Βυζαντινών και διακρίθηκε ως διοικητής στρατευμάτων για τις πολεμικές του αρετές. Έτσι ανέλαβε κατά καιρούς το αξίωμα του δούκα στην Τραπεζούντα, στην Θεοδοσιούπολη, στο Κάρς, στα Σμολενά και τέλος, το 1081, έγινε Μέγας Δομέστικος της Δύσης. Κατά τη διάρκεια της σταδιοδρομίας του αμείφθηκε για τις υπηρεσίες του με πολλά κτήματα, κυρίως στη Θράκη και στη Μακεδονία, επίσης απέκτησε σημαντική περιουσία όταν κληρονόμησε τον αδελφό του Απάσιο, που είχε γίνει μάγιστρος και διετέλεσε διοικητής Αντιοχείας. Επίσης συνδέθηκε φιλικά με τον Αλέξιο Α΄ Κομνηνό, ώστε μετά την ανάρρησή του τελευταίου στον αυτοκρατορικό θρόνο (στην οποία είχε συνεργήσει και ο ίδιος ως στρατιωτικός διοικητής) έλαβε νέους τίτλους και αξιώματα. Αγωνίστηκε μαζί με τον Αλέξιο για την αντιμετώπιση των επιδρομών των Νορμανδών, των Κομάνων και των Πετσενέγκων. Σκοτώθηκε σε αρκετά μεγάλη ηλικία, το 1086, πολεμώντας κατά των Πετσενέγκων υπέρ της ακεραιότητας της Βυζαντινής αυτοκρατορίας, που την είχε υπηρετήσει σε όλη του τη ζωή. Το 1081 σε έκταση που του είχε παραχωρηθεί από τον αυτοκράτορα κοντά στη σημερινή Στενήμαχο ίδρυσε Μοναστήρι τιμώμενο στην Κοίμηση της Θεοτόκου (Μπάτσκοβο), το οποίο προίκισε με σημαντική περιουσία και για την καλύτερη λειτουργία του συνέταξε τυπικό (το οποίο έχει εκδοθεί στον 42ο τόμο του Revue des Etudes Byzantines, το 1984). Το μοναστήρι αυτό λειτουργεί ακόμη.
Βιβλιογραφία.
Ιωάννης Κονιδάρης, " Το τυπικόν του Πακουριανού και η «ιερατική σχολή» της μονής Πετριτζού", «Αντίδωρον Πνευματικόν. Τιμητικός Τόμος Γεράσιμου Ιω. Κονιδάρη», Αθήναι 1981, σσ. 156-169

</doc>
<doc id="63374" url="https://el.wikipedia.org/wiki?curid=63374" title="Boat Race">
Boat Race

Με την ονομασία The Boat Race (προφέρεται «δε μπόατ ρέις»), που σημαίνει «η λεμβοδρομία», φέρεται ο πιο διάσημος αγώνας κωπήλατης λεμβοδρομίας (κωπηλασίας) του κόσμου. Στον αγώνα αυτό συμμετέχουν αντίπαλες αθλητικές ομάδες κωπηλατών των Πανεπιστημίων της Οξφόρδης και του Καίμπριτζ. 
Πραγματοποιείται κάθε χρόνο την άνοιξη, στον ποταμό Τάμεση στο Λονδίνο.
Ιστορικά ο πρώτος αγώνας "μπόατ ρέις" έγινε στις 10 Ιουνίου 1829 και είχε νικητή την ομάδα της Οξφόρδης. Η διαδρομή είναι 6.779 μ. από το Πάτνεϊ ως το Μορτλέικ. Συμμετέχουν πληρώματα βαρέων βαρών από άνδρες και γυναίκες (η Σούζαν Μπράουν ήταν η πρώτη γυναίκα που πήρε μέρος στον αγώνα το 1981).
To 1927 έγινε για πρώτη φορά και αγώνας γυναικών.
Σύνοψη νικών.
"Εφεδρικοί Αγώνες":

</doc>
<doc id="63375" url="https://el.wikipedia.org/wiki?curid=63375" title="Ουίνστον Τσόρτσιλ">
Ουίνστον Τσόρτσιλ



</doc>
<doc id="63378" url="https://el.wikipedia.org/wiki?curid=63378" title="Χριστιανισμός (Ραδιοφωνικός Σταθμός)">
Χριστιανισμός (Ραδιοφωνικός Σταθμός)



</doc>
<doc id="63379" url="https://el.wikipedia.org/wiki?curid=63379" title="Ελληνοκύπριοι">
Ελληνοκύπριοι

Έλληνες Κύπριοι, Ελληνοκύπριοι ή απλώς Κύπριοι αποκαλούνται οι Έλληνες της Κύπρου. Με τον όρο αυτό οι Έλληνες της Κύπρου αντιδιαστέλλονται από την Τουρκοκυπριακή μειονότητα της νήσου (Τούρκους νόμιμους κατοίκους της Κυπριακής Δημοκρατίας), τους εποίκους (Τούρκους που έχουν μεταφερθεί παράνομα από την Τουρκία στην κατεχόμενη Κύπρο) και τους Έλληνες κατοίκους της Ελλάδος (κοινώς Ελλαδίτες).
Ονομασία.
Οι όροι «Ελληνοκύπριοι» και «Τουρκοκύπριοι», «ελληνοκυπριακή» και «τουρκοκυπριακή» κοινότητα, δεν αναφέρονται ούτε και μία φορά. Το Σύνταγμα αναφέρεται σε Έλληνες και τούρκους, ελληνική και τουρκική κοινότητα.
Ο συνήθης όρος (της κοινής νεοελληνικής) που χρησιμοποιείται από Έλληνες της Ελλάδας, ή του εξωτερικού, είναι Κύπριος,-ία και σπανιώτερα Κυπριώτης,-ισσα. Στην κυπριακή διάλεκτο, ο αντίστοιχος όρος είναι Κυπραίος ή Κυπραία.
Συχνά, κυρίως στον δημοσιογραφικό και πολιτικό λόγο, χρησιμοποιείται και ο όρος "Ελληνοκύπριοι" ή Έλληνες Κύπριοι για να ξεχωρίζουν από τους Τουρκοκύπριους. Στην Κύπρο η ιδιότητα του πολίτη της Δημοκρατίας αποδίδεται με τον όρο "Υπηκοότητα" ή συνηθέστερα "Ιθαγένεια".
Ιστορία.
Οι πρώτοι Κύπριοι εμφανίστηκαν το 10000 π.Χ. Η παρουσία Ελλήνων στην Κύπρο χρονολογείται απ' τον 14ο περίπου αιώνα π.Χ. Το νησί εξελίχθηκε σε σημαντικό κέντρο πολιτισμού με την εγκατάσταση Μυκηναίων/Αχαιών μεταξύ του 13ου και του 11ου αιώνα π.Χ. και Δωριέων τον 11ο αιώνα π.Χ όπου μέχρι τον 11 αιώνα κράτησε η παρουσία Ελλήνων στην Κύπρο.
Σήμερα υπάρχουν 640.000 Έλληνες Κύπριοι στην Κύπρο, 270.000 στο Ηνωμένο Βασίλειο, 100.000 στην Ελλάδα, και περίπου 100.000 σε διάφορες άλλες χώρες

</doc>
<doc id="63380" url="https://el.wikipedia.org/wiki?curid=63380" title="Σφήκα">
Σφήκα

Η σφήκα είναι έντομο, υμενόπτερο (Hymenoptera), απόκριτο (Apocrita) και κεντροφόρο. Οι σφήκες έχουν ελάχιστο τρίχωμα και είναι πολύ έντονα χρωματισμένες. Μοιάζουν πάνοπλες συγκριτικά με τις μέλισσες και είναι κυνηγοί άλλων εντόμων, μεταξύ αυτών και των μελισσών. Η σφήκα, σε αντίθεση με την μέλισσα, επιβιώνει μετά από ένα τσίμπημα.
Κάνουν κι αυτές κοινωνίες αλλά κατά πολύ μικρότερες. Οι φωλιές τους μοιάζουν ως προς τα εξάγωνα κελιά αλλά είναι γκρίζες και θυμίζουν χαρτόνι.
Χτίζονται σε απρόβλεπτες θέσεις, ακόμα και εντελώς κατακόρυφα, και ανάλογα το είδος των σφηκών διαφέρουν σε σχήμα. Δεν είναι απαραίτητα επιθετικά έντομα, αλλά επειδή οι επαφές τους με τον άνθρωπο είναι πιο συχνές από ο,τι του ανθρώπου με τις μέλισσες (εκτός βέβαια από τους μελισσοκόμους), τα τσιμπήματα είναι και αυτά πιο συχνά.
Κατηγοριοποίηση.
Δύο είναι οι κύριες κατηγορίες που εμπίπτουν τα διάφορα είδη σφήκας: οι απόμερες σφήκες και οι κοινωνικές σφήκες. Οι ενήλικες απόμερες σφήκες ζουν γενικά και λειτουργούν μόνες τους και οι περισσότερες δεν κατασκευάζουν τις φωλιές. Σε αντίθεση, οι κοινωνικές σφήκες υπάρχουν στις αποικίες αριθμώντας αρκετές χιλιάδες, είναι ισχυρές, χτίζουν μια φωλιά και σε μερικές περιπτώσεις δεν είναι όλη η αποικία ικανή προς αναπαραγωγή. Γενικά η βασίλισσα και οι αρσενικές σφήκες μπορούν να ζευγαρώσουν, ενώ η πλειοψηφία των αποικιών αποτελείται από στειρωμένες θηλυκές εργαζόμενες.
Χαρακτηριστικά.
Τα ακόλουθα χαρακτηριστικά είναι παρόντα στις περισσότερες σφήκες: 
Οι σφήκες είναι ιδιαίτερα σημαντικές στην εξισορρόπηση των ειδών στη φύση. Σχεδόν για κάθε είδος εντόμων παρασίτων, αντιστοιχεί ένα είδος σφηκών, που είναι αρπακτικό ή παράσιτο επάνω σε αυτό. Οι παρασιτικές σφήκες επίσης όλο και περισσότερο χρησιμοποιούνται στο γεωργικό έλεγχο παρασίτων, δεδομένου ότι ασκούν περιορισμένη επίδραση στις συγκομιδές. Οι σφήκες αποτελούν επίσης ένα σημαντικό μέρος της τροφικής αλυσίδας.
Βιολογία.
Στις σφήκες, όπως σε άλλα υμενόπτερα, τα φύλα είναι σημαντικά γενετικά διαφορετικά. Ανατομικά υπάρχει επίσης παραλλαγή μεταξύ των διαφορετικών ειδών σφήκας. Όπως όλα τα έντομα, οι σφήκες έχουν σκληρό εξωσκελετό, που καλύπτει τρία μέρη: κεφάλι, μετάσωμα και μεσόσωμα. Οι σφήκες έχουν επίσης μια συνδετική περιοχή, που ενώνει τα πρώτα και τα δεύτερα τμήματα του μεσοσώματος, γνωστού ως μίσχος. 
Όπως όλα τα έντομα, οι σφήκες έχουν τρία ζεύγη ποδιών. Εκτός από τα σύνθετα μάτια τους, οι σφήκες διαθέτουν επίσης μάτια, που βρίσκονται σε έναν τριγωνικό σχηματισμό ακριβώς προς τα εμπρός της περιοχής του κεφαλιού.
Μοναχικές σφήκες.
Οι συνήθειες των απόμερων σφηκών είναι διαφορετικές από αυτές των κοινωνικών σφηκών. Άλλες κατασκευάζουν τις φωλιές τους στις πλευρές των τοίχων, ενώ άλλες σε κλαδιά δέντρων και σε λαγούμια, φτιαγμένα από χώμα και χαλίκια, που εμποδίζουν στην είσοδο τα αρπακτικά ζώα και τη φθορά της φωλιάς από τα φυσικά στοιχεία. Οι περισσότερες απόμερες σφήκες δεν χτίζουν καθόλου φωλιές και προτιμούν το φυσικό καταφύγιο.

</doc>
<doc id="63389" url="https://el.wikipedia.org/wiki?curid=63389" title="Η σφήκα">
Η σφήκα



</doc>
<doc id="63390" url="https://el.wikipedia.org/wiki?curid=63390" title="EuroCup Challenge">
EuroCup Challenge

Το FIBA EuroCup Challenge υπήρξε διεθνής διοργάνωση καλαθοσφαίρισης μεταξύ συλλόγων με διοργανώτρια αρχή την FIBA Europe.
Ιστορία.
Το "EuroCup Challenge" ήταν το τέταρτο σε σπουδαιότητα Ευρωπαϊκό κύπελλο μπάσκετ (τρίτο την περίοδο 2002-03), το οποίο διοργάνωσε η FIBA Europe από την αγωνιστική περίοδο 2002-03 έως το 2006-07, οπότε και καταργήθηκε.
Την πρώτη αγωνιστική περίοδο ονομαζόταν FIBA Europe Champions Cup, τα δύο επόμενα χρόνια μετονομάστηκε σε FIBA Cup, και τα δύο τελευταία του χρόνια σε EuroCup Challenge. Δεν θα πρέπει να συγχέεται με το EuroChallenge, το οποίο συνδιοργάνωσαν η FIBA με την ULEB και είναι το παλιό "FIBA EuroCup".
Στις τρεις πρώτες του διοργανώσεις η τελική φάση γινόταν με τη μορφή final four στην έδρα της μίας εκ των τεσσάρων ημιφιναλίστ, ενώ στις δύο τελευταίες του έγινε διπλός τελικός στις έδρες των 2 φιναλίστ. Πρώτη ομάδα που κατέκτησε το τρόπαιο υπήρξε ο Άρης Θεσσαλονίκης και τελευταία η ΚΣΚ ΒΒΣ Σαμάρα.
Τίτλοι ανά σύλλογο.
ΣΗΜΕΙΩΣΗ: Ο πίνακας είναι ταξινομημένος αλφαβητικά.
Τίτλοι ανά χώρα.
Σύλλογοι από τέσσερις χώρες μοιράζονται τους τίτλους. Άλλες τέσσερις χώρες έστειλαν ομάδα στον τελικό χωρίς να κερδίσει το κύπελλο. 
ΣΗΜΕΙΩΣΗ: Ο πίνακας είναι ταξινομημένος αλφαβητικά. 
Εξωτερικοί σύνδεσμοι.
&lt;br&gt; 

</doc>
<doc id="63392" url="https://el.wikipedia.org/wiki?curid=63392" title="Οι τρεις Χάριτες">
Οι τρεις Χάριτες

Οι τρεις Χάριτες είναι μια ελληνική κωμική σειρά που προβλήθηκε από τον τηλεοπτικό σταθμό Mega Channel τις τηλεοπτικές περιόδους 1989-1990 (στο δεύτερο μισό της σεζόν), 1990-1991 και 1991-1992. Ήταν από τις πρώτες σειρές που προβλήθηκαν στη νεοσύστατη τότε ιδιωτική τηλεόραση.
Σημείωσε τεράστια επιτυχία, επιτυγχάνοντας εξαιρετικά υψηλά νούμερα τηλεθέασης και θεωρείται πλέον ως ένα από τα πιο πετυχημένα προγράμματα που έχει προβάλει ποτέ η ελληνική τηλεόραση. Η σειρά περιέγραφε την καθημερινότητα τριών αδερφών, οι οποίες αποφάσισαν να μείνουν στο ίδιο σπίτι, αλλά και όλα τα αστεία περιστατικά αυτής της συμβίωσης. Στη σειρά πρωταγωνιστούσαν η Άννα Παναγιωτοπούλου (Όλγα Χαρίτου-Παπαχαρίτου), η Νένα Μεντή (Μαρία Χαρίτου) και η Μίνα Αδαμάκη (Ειρήνη Χαρίτου). Το σενάριο της σειράς υπέγραφαν οι Μιχάλης Ρέππας και Θανάσης Παπαθανασίου.
Τον Φεβρουάριο του 2017 ξεκίνησαν να προβάλλονται, διαδικτυακά, καινούργια επεισόδια διάρκειας 3 λεπτών ως διαφημιστική καμπάνια του καφέ Λουμίδη, γραμμένα από τους Ρέππα και Παπαθανασίου. Κάποια αποσπάσματα αυτών των επεισοδίων, πολύ μικρότερης διάρκειας, έχουν παιχτεί και στην τηλεόραση.
Το Mega πρόβαλλε δύο επεισόδια της σειράς στο πρόγραμμα των τελευταίων ωρών του, το βράδυ της 27ης Οκτωβρίου 2018, λίγες ώρες πριν το κλείσιμο του Mega, μαζί με "Το Δις Εξαμαρτείν" και τους "Απαράδεκτους".
Υπόθεση.
Στο πατρικό σπίτι της οικογένειας Χαρίτου κατοικούσε αρχικά μόνο η ανύπαντρη μικρότερη κόρη της οικογένειας, η Ειρήνη (Μίνα Αδαμάκη). Στο πρώτο επεισόδιο της σειράς όμως, μετακομίζει στο ίδιο σπίτι η μεγαλύτερη και χήρα αδερφή της, η Όλγα (Άννα Παναγιωτοπούλου), μέχρι να ολοκληρωθεί η κατασκευή του νέου σπιτιού που χτίζει. Μολονότι αρχικά θεωρούσαν ότι η εγκατάστασή της θα ήταν προσωρινή, τελικώς έγινε μόνιμη για το σύνολο της σειράς. Ταυτόχρονα, η μεσαία κόρη, Μαρία (Νένα Μεντή), αποφασίζει να μετακομίσει και αυτή στο πατρικό της σπίτι και να μείνει με τις αδερφές της, επειδή έπιασε επ' αυτοφώρω το σύζυγό της, Γιάννη, με την καλύτερή της φίλη, Νάντια.
Σχεδόν καθημερινοί επισκέπτες των τριών αδερφών Χαρίτου, οι οποίες βρίσκονται γύρω στην ηλικία των 45, είναι η αδερφή του πατέρα τους και θεία τους, η Μπεμπέκα (Άννα Κυριακού), καθώς και ο αδερφός τους, ο Ανδρέας Χαρίτος (Μιχάλης Ρέππας). Επίσης, συχνές επισκέψεις κάνει στην Όλγα και η κόρη της, η Τέτη Παπαχαρίτου (Άννα Κουρή), η οποία σπουδάζει στο Λονδίνο (πρώτη συμμετοχή στο 4ο επεισόδιο, συνολικά σε 16 επεισόδια).
Εορτασμός των 20 ετών Mega Channel.
Κατά τη διάρκεια του εορτασμού της 20-ετούς παρουσίας του Mega, είχαν ανθίσει φήμες που ήθελαν τις «αδερφές Χαρίτου» να επιστρέφουν στη μικρή οθόνη. Αρχικά, είχε ανακοινωθεί από τους σεναριογράφους της σειράς, Μιχάλη Ρέππα και Θανάση Παπαθανασίου, ότι ετοιμαζόταν το remake της σειράς για την τηλεοπτική σεζόν 2009-2010, με πρωταγωνίστριες αυτή τη φορά τη Μαρία Καβογιάννη, την Καίτη Κωνσταντίνου και τη Μαρία Λεκάκη. Σύντομα, η ιδέα αυτή εγκαταλείφθηκε και ανακοινώθηκε ότι, το Φεβρουάριο του 2010, θα προβάλλονταν 4 νέα επεισόδια, διάρκειας 45 λεπτών, στα οποία οι τρεις αδερφές θα μπλέκονταν σε μια νέα περιπέτεια, 20 χρόνια μετά την πρώτη τους εμφάνιση στην τηλεόραση. Στα 4 αυτά επεισόδια, θα πρωταγωνιστούσαν οι Άννα Παναγιωτοπούλου, Νένα Μεντή και Μίνα Αδαμάκη, όπως συνέβαινε και στην αρχική σειρά. Ωστόσο, και αυτό το σενάριο εγκαταλείφθηκε τελικώς, για οικονομικούς λόγους.
Ωστόσο, οι "Τρεις Χάριτες" προβλήθηκαν ξανά σε επανάληψη για την 20ετή πορεία του Mega, στις 30 Αυγούστου του 2009 και για 3 μήνες. Τέλος, οι τρεις πρωταγωνίστριες της σειράς συμμετείχαν και σε κάποια από τα τηλεοπτικά σποτάκια που δημιουργήθηκαν για την επέτειο του Mega.
Βραβεία.
Η σειρά "Οι Τρεις Χάριτες" κατέκτησε την 6η θέση στην κατηγορία «αγαπημένη κωμική σειρά» στην online ψηφοφορία που έκανε το Mega το 2009 για τα 20 χρόνια λειτουργίας του.

</doc>
<doc id="63393" url="https://el.wikipedia.org/wiki?curid=63393" title="Το Ρετιρέ">
Το Ρετιρέ



</doc>
<doc id="63394" url="https://el.wikipedia.org/wiki?curid=63394" title="EuroChallenge">
EuroChallenge

Το ΕuroChallenge υπήρξε διεθνής διοργάνωση καλαθοσφαίρισης μεταξύ συλλόγων με διοργανώτρια αρχή την FIBA Europe. Εθεωρείτο η τρίτη σε τάξη ευρωπαϊκή διασυλλογική διοργάνωση μετά την Ευρωλίγκα και το EuroCup. 
Οι τελικές φάσεις του διεξάγονταν πάντα σε μορφή final four, στην έδρα της μίας εκ των τεσσάρων ημι-φιναλίστ. Το 2015 η FIBA κατήργησε το ΕuroChallenge με σκοπό τη δημιουργία μιας νέας δεύτερης σε τάξη ευρωπαϊκής διοργάνωσης, με την ονομασία FIBA Europe Cup, με σκοπό να ανταγωνιστεί το EuroCup.
Ιστορικό.
Η διοργάνωση ξεκίνησε την αγωνιστική περίοδο 2003–04 με διοργανώτρια τη FIBA, και τις 2 πρώτες χρονιές ονομαζόταν FIBA Europe League για να μετονομαστεί στη συνέχεια σε FIBA EuroCup.
Στις 2 Ιουλίου 2008 ανακοινώθηκε η συνεργασία της FIBA και της ULEB σε μία προσπάθεια επανένωσης των Ευρωπαϊκών ομοσπονδιών και αυτό σαν αποτέλεσμα είχε την από κοινού διοργάνωση του Κυπέλλου αυτού εφεξής, το οποίο πλέον ονομαζόταν "EuroChallenge" και δεν θα πρέπει να συγχέεται με το EuroCup Challenge το οποίο διοργάνωσε για κάποια χρόνια η FIBA και έχει πλέον καταργηθεί.
Τίτλοι ανά σύλλογο.
ΣΗΜΕΙΩΣΗ: Ο πίνακας είναι ταξινομημένος αλφαβητικά. 
Τίτλοι ανά χώρα.
Σύλλογοι από οκτώ χώρες μοιράζονται τους τίτλους. Άλλες τρεις χώρες έστειλαν ομάδα στον τελικό χωρίς να κερδίσει το κύπελλο. 
ΣΗΜΕΙΩΣΗ: Ο πίνακας είναι ταξινομημένος αλφαβητικά.
Εξωτερικοί σύνδεσμοι.
&lt;br&gt;

</doc>
<doc id="63402" url="https://el.wikipedia.org/wiki?curid=63402" title="Τέλμο Θάρρα">
Τέλμο Θάρρα

Ο Τέλμο Θάρρα (ισπανικά: "Telmo Zarraonaindía Montoya", 20 Ιανουαρίου 1921 – 23 Φεβρουαρίου 2006) ήταν Ισπανός ποδοσφαιριστής, ο πρώτος σκόρερ στην ιστορία του ισπανικού Κυπέλλου.
Βιογραφία.
Γεννήθηκε στις 20 Ιανουαρίου 1921 στο "Ασούα" (Εράντιο) στη Χώρα των Βάσκων. Όταν ήταν νέος, έπαιζε ποδόσφαιρο με τα γειτονόπουλα έχοντας πρόσβαση σε μια πραγματική μπάλα, καθώς δύο από τα αδέλφια του έπαιζαν ποδόσφαιρο στο ισπανικό πρωτάθλημα.
Άρχισε να παίζει για τοπικές ομάδες και υπέγραψε το πρώτο επαγγελματικό του συμβόλαιο με την τοπική "SD Erandio Club" της δεύτερης κατηγορίας το 1937. Σε αυτή τη χρονική περίοδο, η Αθλέτικ Μπιλμπάο έψαχνε παίκτες για την ανοικοδόμηση της ομάδας, η οποία είχε διαλυθεί από το χάος που προκλήθηκε από τον εμφύλιο πόλεμο. Η ομάδα άρχισε να στρατολογεί νέους, πολλά υποσχόμενους παίκτες από την περιοχή για τη σεζόν 1940–41.
Ο Θάρρα έκανε το ντεμπούτο του με την ομάδα του Μπιλμπάο στις 29 Σεπτεμβρίου 1940, σε έναν αγώνα πρωταθλήματος απέναντι στη Βαλένθια. Το παιχνίδι τελείωσε με ισοπαλία 2–2, με τον νεαρό Βάσκο να σκοράρει και τα δύο γκολ για την ομάδα του (που ήταν το πρώτο γκολ του πρωταθλήματος).
Η σεζόν 1942–43 ήταν μια από τις πιο σημαντικές τόσο για τον παίκτη όσο και για την ομάδα. Έχοντας κατακτήσει το πρωτάθλημα, έφτασε στον τελικό του Κυπέλλου Ισπανίας αφού νίκησε την Ατλέτικο Μαδρίτης και τη Βαλένθια. Εκεί συνάντησαν τη Ρεάλ Μαδρίτης και ο Θάρρα σημείωσε το μοναδικό γκολ της αναμέτρησης, ενώ την επόμενη χρονιά ξανακέρδισε το Κύπελλο με νίκη επί της Βαλένθια. Ήταν από τους ικανότερους κεφαλοσφαιριστές της εποχής του.
Γνώρισε τις καλύτερες στιγμές της καριέρας του στην αγωνιστική περίοδο 1944–45 με το πρώτο του τρόπαιο του πρώτου σκόρερ του πρωταθλήματος, σημειώνοντας 20 γκολ σε 26 αγώνες. Επανέλαβε αυτή την επιτυχία άλλες 5 φορές: το 1946 με 24 γκολ, το 1947 με 34 γκολ, το 1950 με 25 γκολ, το 1951 με 36 γκολ, και το 1953 με 24 γκολ.
Στις 11 Μαρτίου 1945, έκανε την πρώτη διεθνή εμφάνιση σε φιλικό αγώνα απέναντι στην Πορτογαλίας στη Λισαβόνα. Συνολικά αγωνίστηκε 20 φορές με το εθνόσημο σημειώνοντας ισάριθμα τέρματα. Στις 28 Μαΐου 1950, ο Θάρρα έπαιξε και πάλι σε τελικό Κυπέλλου, αυτή τη φορά εναντίον της Ρεάλ Βαγιαδολίδ. Κατά τη διάρκεια του τελικού, σημείωσε τέσσερα από τα γκολ για την ομάδα του. Με αυτά τα τέσσερα στη Βαγιαδολίδ, ο Θάρρα κατέχει το ρεκόρ για τον μεγαλύτερο αριθμό τερμάτων που σημειώθηκαν σε τελικό Κυπέλλου, ενώ με 8 συνολικά ήταν κάτοχος του ρεκόρ σε τελικούς μέχρι το 2021.
Αγωνίστηκε στο Παγκόσμιο Κύπελλο του 1950 και έπαιξε στους αγώνες απέναντι στις Ηνωμένες Πολιτείες, τη Χιλή και την Αγγλία. Σημείωσε ένα από τα γκολ στη νίκη με 2–0 επί της Χιλής στο δεύτερο αγώνα και το νικητήριο τέρμα απέναντι στην Αγγλία στέλνοντας την εθνική του ομάδα στους "4" 
της διοργάνωσης. Το τέρμα κατά της Αγγλίας στον τελευταίο αγώνα της φάσης ήταν αυτό που έδωσε την πρόκριση. Η νίκη επί της της Γηραιάς Αλβιόνας στο Μαρακανά με 1–0, ήταν ο «αγώνας του αιώνα» κατά τον ίδιο τον Θάρρα, έκανε τον γύρο του κόσμου και εκτόξευσε την φήμη του. Η Ισπανία κατέκτησε την αξιοπρεπέστατη τέταρτη θέση, την υψηλότερη διάκριση της Εθνικής Ισπανίας για δεκαετίες. Παρά τα τόσα αποφασιστικά γκολ που σημείωσε, τον αποκαλούσαν "ο φοβισμένος" από τη νεανική ηλικία λόγω της αυτοσυγκράτησης που επιδείκνυε στον αγωνιστικό χώρο.
Στη σεζόν 1950–51 σκόραρε 38 γκολ σε 30 αγώνες πρωταθλήματος, επίδοση ρεκόρ που έμεινε μέχρι το 2010–11.
Μετά το 1955 αγωνίστηκε για ομάδες της δεύτερης κατηγορίας ("Ντεπορτίβα Ινταουστού" 1955–1956 και "Μπαρακάλντο" 1956–1957). 
Ωστόσο, συνέχισε να παίζει ποδόσφαιρο με τους βετεράνους παίκτες της χώρας των Βάσκων, δωρίζοντας τα χρήματα που συλλέχθηκαν από αυτά τα παιχνίδια σε φιλανθρωπικά ιδρύματα.
Ήταν ο πρώτος σκόρερ της πρώτης κατηγορίας του ισπανικού πρωταθλήματος με 251 τέρματα μέχρι το 2014. Παραμένει ο κορυφαίος σκόρερ στην ιστορία της Ατλέτικο Μπιλμπάο με 335 γκολ, όπως και ο πρώτος σκόρερ στην ιστορία του Κυπέλλου με 81 τέρματα. Κατά τη διάρκεια της καριέρας του σημείωσε 385 τέρματα σε 426 επίσημους αγώνες. Το 2005, λίγο πριν το θάνατό του η εφημερίδα "Marca" θεσμοθέτησε το βραβείο " Zarra Trophy" που απονέμεται κάθε χρόνο στον κορυφαίο σκόρερ πρώτης και δεύτερης κατηγορίας των ισπανικών πρωταθλήματων.
Τίτλοι και διακρίσεις.
Αθλέτικ Μπιλμπάο
Ατομικές διακρίσεις

</doc>
<doc id="63403" url="https://el.wikipedia.org/wiki?curid=63403" title="Γκλόρια Γκέινορ">
Γκλόρια Γκέινορ

Η Γκλόρια Γκέινορ ("Gloria Gaynor", 7 Σεπτεμβρίου 1949) είναι Αμερικανίδα τραγουδίστρια.

</doc>
<doc id="63406" url="https://el.wikipedia.org/wiki?curid=63406" title="ADSL2+">
ADSL2+



</doc>
<doc id="63409" url="https://el.wikipedia.org/wiki?curid=63409" title="Γένουα">
Γένουα



</doc>
<doc id="63412" url="https://el.wikipedia.org/wiki?curid=63412" title="Μαρί Τισό">
Μαρί Τισό

Η Μαντάμ Τισό ("Marie Tussaud", 1 Δεκεμβρίου 1761 - 16 Απριλίου 1850) ήταν δημιουργός του ομώνυμου μουσείου των κέρινων ομοιωμάτων στο Λονδίνο. Η Marie Tussaud έγινε γνωστή για το μουσείο της, το Madame Tussauds.
Βιογραφία.
Γεννήθηκε ως Marie Grosholtz (Grossholtz και Grossholz) στο Στρασβουργο, την 1η Δεκεμβρίου 1761. Ο πατέρας της, Joseph Grosholtz, σκοτώθηκε στον Επταετή Πόλεμο και η μητέρα της εργάστηκε στο σπίτι του Dr. Philippe Curtius (1741-1794).
Ο Κούρσιους ήταν γιατρός και έφτιαχνε ομοιώματα, με ανατομικές λεπτομέρειες. Εγκαταστάθηκε στο Παρίσι το 1765 και τον ακολούθησαν δύο χρόνια μετά η Μαρί με τη μητέρα της.
Η πρώτη έκθεση με έργα του Κούρσιους έλαβε χώρα το 1770 και δίδαξε στην Τισό την τέχνη της δημιουργίας κέρινων ομοιωμάτων. Το πρώτο της κέρινο ομοίωμα ήταν του Βολταίρου, το 1777, ενώ μεταξύ άλλων έφτιαξε και τα ομοιώματα του Ζαν Ζακ Ρουσσώ και του Φραγκλίνου.
Στο Παρίσι, η Τισό διατήρησε σχέσεις τόσο με επαναστάτες (Ροβεσπιέρος) όσο και με βασιλόφρονες. Ζούσε στις Βερσαλλίες.
Στις 12 Ιουλίου 1789 τα κέρινα κεφάλια του Νεκέρ και του Δούκα της Ορλεάνης που έφτιαξε ο Curtius μεταφέρθηκαν σε μια διαμαρτυρία. Ωστόσο, παρά τη φήμη της, η Τισό συνελήφθη για τα φιλοβασιλικά της αισθήματα και στη φυλακή ήταν μελλοθάνατη μαζί με την Ιωσηφίνα. Θα την αποκεφάλιζαν στη λαιμητόμο και το κεφάλι της ήταν ξυρισμένο. Ωστόσο σώθηκε εξαιτίας του ταλέντου της να δημιουργεί νεκρικές μάσκες των θυμάτων της λαιμητόμου, πολλά από τα οποία υπήρξαν φίλοι της (Μαρά, Μαρία Αντουανέτα, Ροβεσπιέρος). 
Μετά το θάνατο του Curtius το 1794 η συλλογή των κέρινων ομοιωμάτων κληροδοτήθηκε στη Marie. Η τελευταία παντρεύτηκε το 1795, με το Francois Tussaud. Απέκτησαν μάλιστα και δύο παιδιά.
Το 1802 η Μαρί Τισό έφυγε στο Λονδίνο με τον έναν της γιο, τον Τζόζεφ. Η πρώτη της μόνιμη έκθεση ήταν στη Baker Street το 1835 , ενώ το 1838 έγραψε τα Απομνημονεύματά της.
Πέθανε στον ύπνο της στο Λονδίνο, σε ηλικία 88 ετών, στις 16 Απριλίου 1850.
Σήμερα, το Μουσείο της Μαντάμ Τισό επεκτάθηκε και σε άλλες πόλεις (εκτός από το Λονδίνο). Έτσι, εκθέματα υπάρχουν στο Άμστερνταμ, το Χονγκ Κονγκ, το Λας Βέγκας, την Κοπεγχάγη και τη Νέα Υόρκη.

</doc>
<doc id="63415" url="https://el.wikipedia.org/wiki?curid=63415" title="Αμπντουλάχ Β'">
Αμπντουλάχ Β'



</doc>
<doc id="63417" url="https://el.wikipedia.org/wiki?curid=63417" title="Αμπντάλα Β΄ της Ιορδανίας">
Αμπντάλα Β΄ της Ιορδανίας

Ο Αμπντάλα Β΄ (1962-) είναι ο βασιλιάς της Ιορδανίας από το 1999. Γιος του Χουσεΐν της Ιορδανίας, διαδέχθηκε στο θρόνο τον πατέρα του όταν εκείνος πέθανε, στις 7 Φεβρουαρίου του 1999. Λέγεται ότι είναι απόγονος 43ης γενιάς από τον Προφήτη Μωάμεθ. Είναι παντρεμένος με τη Ράνια αλ Γιασίν.
Προσωπική ζωή.
Γεννήθηκε στο Αμάν στις 30 Ιανουαρίου 1962 και μητέρα του είναι η Μούνα αλ Χουσεΐν, η οποία γεννήθηκε στη Βρετανία. Ο Αμπντάλα σπούδασε σε στρατιωτική σχολή της Βρετανίας. Παντρεύτηκε την παλαιστινιακής καταγωγής Ράνια Αλ Γιασίντ (σήμερα Βασίλισσα Rania al-Abdullah), με την οποία απέκτησε 4 παιδιά:
Βασιλιάς.
Στις 7 Φεβρουαρίου του 1999 με το θάνατο του πατέρα του, έγινε βασιλιάς. Ο Χουσεΐν είχε διορίσει τον Αμπντάλα διάδοχο από τις 24 Ιανουαρίου 1999 και αντικατέστησε έτσι τον αδερφό του, Χασάν. Ο Αμπντάλα τροποποίησε τον Ποινικό Κώδικα της Ιορδανίας και του ασκήθηκε κριτική για περιορισμό της ελευθερίας λόγου.
Με την πολιτική του φρόντισε να ανορθώσει την οικονομία της χώρας του. Ο αναλφαβητισμός μειώθηκε στο 10%. Οι επενδύσεις από τις χώρες της Δύσης αυξήθηκαν. Στις 28 Νοεμβρίου 2004 ο Αμπντάλα αφαίρεσε τον τίτλο του διαδόχου του θρόνου από τον ετεροθαλή αδερφό του, Χαμζά, χωρίς να ορίσει άλλο διάδοχο. Το 2009 ο πρωτότοκος γιος του βασιλιά Αμπντάλα πήρε και επίσημα τον τίτλο του διαδόχου.
Στις 3 Απριλίου του 2021, οι ένοπλες δυνάμεις της Ιορδανίας συνέλαβαν 20 άτομα και έθεσαν τον πρίγκηπα και πρώην διάδοχο Χαμζά σε κατοίκον περιορισμό με την κατηγορία της απόπειρας πραξικοπήματος.

</doc>
<doc id="63418" url="https://el.wikipedia.org/wiki?curid=63418" title="Δήμος Γουμένισσας">
Δήμος Γουμένισσας

Ο Δήμος Γουμένισσας ήταν Δήμος του νομού Κιλκίς. Βρίσκόταν στα δυτικά του νομού και συνόρευε με τον νομό Πέλλας. Ο δήμος καταργήθηκε το 2011, με την εφαρμογή του προγράμματος Καλλικράτης και εντάχθηκε στον δήμο Παιονίας. Μεγάλο τμήμα του δήμου απλώνεται στις πλαγιές του όρους Πάικο. Ο δήμος αποτελούνταν από τέσσερα δημοτικά διαμερίσματα και έχει συνολικό πληθυσμό 6.819 κατοίκους. Η έκταση του δήμου είναι 200,3 τ.χλμ.
Ο Δήμος Γουμένισσας, από 1-1-2011 ανήκε στον Δήμος Παιονίας και περιελάμβανε τα παρακάτω δημοτικά διαμερίσματα και οικισμούς.

</doc>
<doc id="63421" url="https://el.wikipedia.org/wiki?curid=63421" title="Χρήστος Χηρόπουλος">
Χρήστος Χηρόπουλος

Ο Χρήστος Χηρόπουλος (1914 - 1999) ήταν Έλληνας αξιωματικός του Πολεμικού Ναυτικού.
Γεννήθηκε στη Δεσφίνα Φωκίδος. Το 1931 κατετάγη στη Σχολή Δοκίμων Υπαξιωματικών του Πολεμικού Ναυτικού. Υπηρέτησε σε διάφορα πλοία του στόλου και ήταν ένας από το πλήρωμα του καταδρομικού «Έλλη» που διασώθηκε τραυματισμένος κατά τον τορπιλισμό του την 15η Αυγούστου 1940 στην Τήνο.
Έλαβε μέρος στις ναυμαχίες του Ελληνοϊταλικού πολέμου και διέφυγε στη Μέση Ανατολή, λαμβάνοντας μέρος σε αεροναυμαχίες μέχρι το 1944 υπηρετώντας στα πλοία Κανάρης, Αετός, Σαχτούρης και στο Θωρηκτό Αβέρωφ. Προήχθη μέχρι του βαθμού του Υποπλοιάρχου και αποστατεύθηκε το 1960.
Για τις υπηρεσίες του προς την πατρίδα, τιμήθηκε με μετάλλια Α' και Β' τάξεως, μετάλλια πολέμου χρυσούν και αργυρούν, ευδοκίμου υπηρεσίας με αντίστοιχα παράσημα και πολλές ευαρέσκειες και επαίνους του Γ.Ε.Ν.
Ο θάνατος το 1979 της αγαπημένης του συζύγου Στέλλας τον συγκλόνισε και, έκτοτε, αφιέρωσε όλες τις προσπάθείες του στα παιδιά της Δεσφίνας, ενισχύοντας τα σχολεία και βραβεύοντας τους αριστεύοντες μαθητές. Αποκορύφωμα της προσφοράς του στα παιδιά ήταν η ανέγερση και λειτουργία του Χηροπούλειου Νηπιαγωγείου Δεσφίνας. Διετέλεσε, επίσης, επί δύο συνεχείς τετραετίες Πρόεδρος της Κοινότητας, έχοντας στο ενεργητικό του μια μεγάλη σειρά μεγάλων και μικρών έργων των οποίων την κατασκευή επιστατούσε προσωπικά. Υπήρξε μέλος του Συλλόγου των Απανταχού Δεσφινιωτών «Ο Ησαΐας» από της ίδρυσής του ενώ ήταν παρών σε όλες τις εκδηλώσεις του και τον ενίσχυε οικονομικά.
Απεβίωσε το 1999 στην Δεσφίνα.

</doc>
<doc id="63424" url="https://el.wikipedia.org/wiki?curid=63424" title="ΕΔΔΑ">
ΕΔΔΑ



</doc>
<doc id="63425" url="https://el.wikipedia.org/wiki?curid=63425" title="Ευρωπαϊκό Δικαστήριο για τα Δικαιώματα του Ανθρώπου">
Ευρωπαϊκό Δικαστήριο για τα Δικαιώματα του Ανθρώπου



</doc>
<doc id="63426" url="https://el.wikipedia.org/wiki?curid=63426" title="Ευρωπαϊκό Δικαστήριο των Δικαιωμάτων του Ανθρώπου">
Ευρωπαϊκό Δικαστήριο των Δικαιωμάτων του Ανθρώπου



</doc>
<doc id="63427" url="https://el.wikipedia.org/wiki?curid=63427" title="Ευρωπαϊκό Δικαστήριο για τα Ανθρώπινα Δικαιώματα">
Ευρωπαϊκό Δικαστήριο για τα Ανθρώπινα Δικαιώματα



</doc>
<doc id="63428" url="https://el.wikipedia.org/wiki?curid=63428" title="Ε.Δ.Α.Δ.">
Ε.Δ.Α.Δ.



</doc>
<doc id="63430" url="https://el.wikipedia.org/wiki?curid=63430" title="Τύμπανα">
Τύμπανα

Τα τύμπανα είναι σύνθετο μουσικό όργανο, αποτελούμενο από κρουστά.
Μέρη του συνόλου.
Σε μια πρότυπη μορφή, τα τύμπανα απαρτίζονται από δυο κατηγορίες ακουστικών κρουστών οργάνων: τα μεμβρανόφωνα (που φέρουν ελαστική μεμβράνη ως επιφάνεια προς ταλάντωση) και τα ιδιόφωνα (αντικείμενα που τίθενται σε κίνηση/ταλάντωση καθ' ολοκληρίαν). 
Μεμβρανόφωνα.
Τα μεμβρανόφωνα κρουστά (ή απλώς "τύμπανα") του συνόλου φέρουν μία ή δύο "μεμβράνες" (ή "κεφαλές"), τεντωμένες στα ανοίγματα του κυλινδρικού σώματος του τυμπάνου με τη βοήθεια μηχανικών εξαρτημάτων που κάνουν εφικτή τη ρύθμιση της ασκούμενης πίεσης - μικρότερη πίεση σημαίνει πως η μεμβράνη θα είναι πιο χαλαρή και ως αποτέλεσμα ο ήχος πιο χαμηλός, ενώ το αντίθετο συμβαίνει για μεγαλύτερες πιέσεις.
Ταμπούρο.
Το "ταμπούρο" (αγγλικά: "snare drum") φέρει μεταλλικές χορδές στο κάτω μέρος του, τεντωμένες κατά μήκος της κάτω μεμβράνης. Ο τυμπανιστής έχει τη δυνατότητα να θέσει τις χορδές σε επαφή με τη μεμβράνη ή να τις απομακρύνει από αυτήν κατά μερικά χιλιοστά. Στην πρώτη περίπτωση, με τη διέγερση της άνω μεμβράνης μετατοπίζεται ο αέρας στο εσωτερικό του τυμπάνου και τίθεται σε κίνηση τόσο η κάτω μεμβράνη όσο και οι εφαπτόμενες χορδές, παράγοντας έτσι τον χαρακτηριστικό βραχύ κρότο του ταμπούρου. Στη δεύτερη περίπτωση, οι χορδές δεν ταλαντώνονται, κι έτσι ο παραγόμενος ήχος είναι λιγότερο θορυβώδης. Το ταμπούρο θεωρείται ως το πιο σημαντικό μέρος του συνόλου, καθώς ένα μεγάλο κομμάτι τεχνικής κατάρτισης που αναπτύσσει ο τυμπανιστής πηγάζει από στρατιωτικά εμβατήρια με απαιτήσεις υψηλής δεξιοτεχνίας.
Τομ-τομ.
Τα "τομ-τομ" είναι τύμπανα τα οποία, σε αντίθεση με το ταμπούρο, δεν έχουν χορδές και είναι βαθύτερα σε διάσταση. Μια πρότυπη διάταξη έχει συνήθως τρία τομ-τομ διαφορετικών διαστάσεων, ώστε να παράγουν τρεις παρόμοιους ήχους με κλιμακωτό τονικό ύψος (λ.χ., χαμηλό, μέσο και υψηλό). Το κούρδισμα των τομ-τομ σε συγκεκριμένες τονικότητες δεν είναι απαραίτητο, αν και οι τυμπανιστές συνηθίζουν να τα κουρδίζουν σε διαστήματα τρίτων ή τετάρτων, ώστε να δημιουργήσουν μια μελωδική συνοχή. Ανάλογα με τον τύπο στερέωσης, στηρίζονται επάνω στο μπάσο τύμπανο, σε βάσεις κυμβάλων ή στο πάτωμα με τρίποδες, όπως το τομ-τομ εδάφους (εικονιζόμενο). Παίζονται συνήθως κατά τη διάρκεια ενοτήτων στις οποίες ο τυμπανιστής καλείται να αναδείξει τις αυτοσχεδιαστικές του ικανότητες, καθώς και στα λεγόμενα "γεμίσματα" (αγγλ., "fills" ή "breaks"), ρυθμικές φράσεις που προσδίδουν ένταση και οδηγούν σε νέες μουσικές ενότητες.
Μπάσο τύμπανο.
Το "μπάσο τύμπανο" (αγγλικά: "bass drum"), επίσης γνωστό ως "μπότα" ή "κάσα" (προερχόμενο από το ιταλικό "cassa"), είναι το μεγαλύτερο τύμπανο του συνόλου και χρησιμοποιείται για την παραγωγή βαθύφωνων τόνων. Τοποθετείται στο πάτωμα και παίζεται συνήθως με το ισχυρό πόδι, με τη βοήθεια ειδικού μηχανισμού. Ορισμένες διατάξεις χρησιμοποιούν δύο πανομοιότυπα μπάσα τύμπανα, ενώ δεν λείπουν και οι διατάξεις που έχουν περισσότερα από δυο, διαφορετικών διαστάσεων.
Το "πετάλι" (αγγλ., "bass drum pedal") είναι μια σύνθετη μηχανική κατασκευή, αποτελούμενη μεταξύ άλλων από μια επιφάνεια πίεσης κι έναν σφυροειδή κρούστη που στοχεύει στο κέντρο της μεμβράνης - με το πάτημα της επιφάνειας από τον τυμπανιστή, ο κρούστης θέτει τη μεμβράνη σε ταλάντωση. Κατά την απομάκρυνση του ποδιού από την επιφάνεια πίεσης, ο κρούστης επανέρχεται στην αρχική του θέση - ορισμένα εκατοστά πέρα από τη μεμβράνη - με τη βοήθεια ελατηρίου ενσωματωμένου στο πετάλι.
Ιδιόφωνα.
Εκτός από τα μεμβρανόφωνα, τα τύμπανα απαρτίζονται επίσης από ιδιόφωνα κρουστά, και κατά κύριο λόγο από "κύμβαλα" (ή "πιατίνια"), τα οποία είναι κυρτοί δίσκοι φτιαγμένοι από διάφορα κράματα μετάλλων.
Κύμβαλο τύπου "crash".
Τα "κύμβαλα crash" (αγγλικά: "crash cymbal") προσφέρουν μακρόχρονους, τραχείς ήχους. Κρούονται συνήθως στον εξωτερικό δακτύλιο, όπου οι παραγόμενες ταλαντώσεις είναι πλουσιότερες και ο ήχος συνεπώς τραχύτερος. Χρησιμοποιούνται για να ενισχύσουν σημαντικές στιγμές ή για να σηματοδοτήσουν το πέρασμα στην επόμενη ενότητα ενός μουσικού κομματιού.
Κύμβαλο τύπου "ride".
Το "κύμβαλο ride" (αγγλικά: "ride cymbal") είναι συνήθως αυτό με τη μεγαλύτερη διάμετρο και η μουσική του λειτουργικότητα είναι όμοια με αυτή του κύμβαλου ποδιού. Μπορεί να παιχτεί σε τρεις διαφορετικές περιοχές: α) στον εξωτερικό δακτύλιο, όπου παράγει τραχείς ήχους, β) στον εσωτερικό δακτύλιο, όπου ο ήχος είναι πιο συγκεκριμένος και λιγότερο τραχύς, και γ) στο κέντρο, όπου ο ήχος είναι πολύ συμπαγής και μεταλλικός. Το κύμβαλο ride χρησιμοποιείται σε μεγάλο βαθμό από τους τυμπανιστές της τζαζ.
Κύμβαλο τύπου "hi-hat".
Το "κύμβαλο ποδιού" (αγγλικά: "foot cymbal", ευρύτερα γνωστό ως "hi-hat") αποτελείται από δύο κύμβαλα που στηρίζονται σε ειδική μηχανική βάση, με τέτοιο τρόπο ώστε να μπορούν να έφαπτονται περιφερειακά. Ο τυμπανιστής έχει τη δυνατότητα μετατροπής της απόστασης μεταξύ των κυμβάλων κατά τη διάρκεια μιας μουσικής εκτέλεσης: πατώντας στο πετάλι της βάσης με το ασθενές πόδι, μπορεί να φέρει τα κύμβαλα σε κλειστή ή ανοικτή θέση. Έτσι ο τυμπανιστής μπορεί να παίξει στο κύμβαλο ποδιού με ένα ως και τρια άκρα ταυτοχρόνως (λ.χ., με το ισχυρό χέρι, το ασθενές χέρι ή/και με το ασθενές πόδι).
Ηλεκτρονικά.
Τα ηλεκτρονικά τύμπανα είναι όργανα που παίζονται όπως τα ακουστικά, παράγουν δε ήχο μέσω ηλεκτρονικού κυκλώματος. Οι επιφάνειες προς κρούση προσομοιώνουν τις αντίστοιχες των ακουστικών, και μετασχηματίζουν τα χτυπήματα σε ηλεκτρικό σήμα, του οποίου η ένταση εξαρτάται από την ισχύ της κρούσης. Το σήμα μεταβιβάζεται σε μια ηλεκτρονική ενότητα που φροντίζει για τη σύνθεση ήχων ή αναπαραγωγή ηχητικών δειγμάτων. Ηλεκτρονικά τύμπανα βρίσκονται στο εμπόριο ως ολοκληρωμένα σύνολα, αλλά και ως μεμονωμένα κομμάτια που μπορούν να προστεθούν σε ένα σύνολο ακουστικών τυμπάνων.
Λοιπός εξοπλισμός.
Κάθισμα.
Καθώς τα τύμπανα παίζονται με τον τυμπανιστή σε καθιστή θέση, υπάρχουν στο εμπόριο ειδικά καθίσματα (ή αλλιώς "θρόνοι") με ρυθμιζόμενο ύψος.
Βάσεις.
Ειδικές μεταλλικές βάσεις χρησιμοποιούνται για τη διάταξη και στήριξη των διάφορων μερών. Για παράδειγμα, τα κύμβαλα τύπου "ride" και "crash" τοποθετούνται σε τρίποδες που, ανάλογα με το μοντέλο, έχουν ρυθμιζόμενο ύψος και κλίση.
Διάταξη, διαστάσεις και τελειώματα.
Διάταξη.
Η διάταξη των τυμπάνων ποικίλει ανάλογα με τις ανάγκες του μουσικού και τις απατήσεις του είδους μουσικής που καλείται να εκπληρώσει. Στην τοποθέτηση των συστατικών κομματιών συμβάλει επίσης και η ισχυρή πλευρά του τυμπανιστή (δηλαδή, αν είναι δεξιόχειρας ή αριστερόχειρας). Σε μια συνηθισμένη διάταξη, όπως αυτές παρουσιάζονται σε εμπορικά καταστήματα μουσικών οργάνων και παίζονται από τυμπανιστές σε συγκροτήματα μουσικής ποπ, ροκ ή τζαζ, τα τύμπανα απαρτίζονται από τα εξής κομμάτια:
Διαστάσεις.
Αν και υπάρχει ένα μεγάλο εύρος διαστάσεων σε τύμπανα και κύμβαλα, ορισμένες τυπικές διαστάσεις ως προς το κάθε κομμάτι έχουν θεσπιστεί με βάση τις προτιμήσεις των μουσικών.
Τελειώματα.
Τα σώματα των τυμπάνων συνήθως επενδύονται με ποικίλα τελειώματα όπως απλά μονόχρωμα βερνικώματα, ξύλινες/μεταλλικές υφές, και άλλα πολύχρωμα σχέδια. Δεν λείπουν και τα σχέδια στις κεφαλές των τυμπάνων, και κατά κύριο λόγο στην εμπρόσθια μεμβράνη του μπάσου τύμπανου (καθώς αυτή είναι ορατή από το ακροατηριο).
Ήχος.
Μέθοδοι παραγωγής ήχου.
Βασική μέθοδος παραγωγής ήχου στα τύμπανα - όπως και στα υπόλοιπα κρουστά όργανα - είναι η κρούση. Ο τυμπανιστής χρησιμοποιεί ξύλινες ράβδους ή κοινότερα "μπαγκέτες" , κρατώντας συνήθως από μία στο κάθε χέρι, για να θέσει σε ταλάντωση τα σχετικά μέρη του οργάνου (λ.χ., τις μεμβράνες στα τύμπανα, και όλο το σώμα των κυμβάλων). Οι ράβδοι κατασκευάζονται από έβενο ή ξύλο αγριοκαρυδιάς, και στο ένα άκρο τους είναι κωνικές με μύτη ποικίλων σχημάτων (π.χ., σφαιρική, ελλειπτική, κυλινδρική και άλλες).
Εκτός από τις ξύλινες ράβδους, ο τυμπανιστής έχει την επιλογή να παίξει με τις λεγόμενες "σκούπες" (ή "σκουπάκια", αγγλικά: "brushes") με τις οποίες μπορεί να παραγάγει πολύ απαλούς ήχους μέσω της κρούσης αλλά και μέσω της τριβής (λ.χ., τρίβοντας τη μεμβράνη των τυμπάνων).
Χαρακτηριστικά ήχου.
Όπως και σε πολλά άλλα κρουστά όργανα, ο ήχος των τυμπάνων χαρακτηρίζεται από μια σύντομη αρχική αιχμή και εν συνεχεία μια ταχέως φθίνουσα πτώση της έντασης. Τα μεμβρανόφωνα μέρη των τυμπάνων είναι ικανά να παράγουν ήχους με σαφές τονικό ύψος, ενώ στα κύμβαλα και σε άλλα ιδιόφωνα είναι σχεδόν αδύνατο να εντοπιστεί μια περιοδική ταλάντωση, κι έτσι το τονικό τους ύψος είναι δυσδιάκριτο.
Η χροιά των τυμπάνων, και ιδίως αυτή των ιδιόφωνων, εξαρτάται σε μεγάλο βαθμό από το υλικό και το σχήμα του μέσου διέγερσης. Έτσι, ράβδοι με πλαστικά άκρα παράγουν πιο καθαρούς ήχους (δηλαδή, πιο πλούσιους σε υψηλές ταλαντώσεις) σε σχέση με ράβδους που έχουν ξύλινα άκρα. Επίσης, ορισμένες ράβδοι έχουν μύτες καλυμμένες με βαμβάκι, οι οποίες παράγουν έναν χαρακτηριστικά μουντό ήχο.
Μουσική κατάρτιση.
Για να παίξει ο τυμπανιστής,είναι απαραίτητο να έχει καλή αίσθηση του ρυθμού.Πρέπει να μπορεί να αναγνωρίζει τα διάφορα είδη τού μέτρου στο οποίο γράφεται ένα μουσικό κομμάτι.Η ανάγνωση παρτιτούρας βοηθά μεν,δεν είναι όμως απαραίτητη πάντα
Τεχνική οργάνου.
Η ανάπτυξη της τεχνικής στο όργανο γίνεται μέσω ρυθμικών ασκήσεων, οι οποίες έχουν ως κύριο στόχο τη βελτίωση του ήχου, την εγρήγορση, ενδυνάμωση και ανεξαρτητοποίηση των άκρων - χεριών και ποδιών - του τυμπανιστή. Το εμπόριο διαθέτει αμέτρητες μεθόδους σε μορφή βιβλίων και ταινιών, από επαγγελματίες και αναγνωρισμένους τυμπανιστές, ωστόσο ορισμένες ασκήσεις έχουν αναγνωριστεί ως θεμελιώδεις και εμπεριέχονται σε διάφορες μεθόδους. Για παράδειγμα, μια τέτοια άσκηση καλεί τον τυμπανιστή να παίξει μια σειρά από χτυπήματα με το ισχυρό και ασθενές χέρι σε εναλλαγή (δηλαδή, Ι-Α-Ι-Α κ.ο.κ), ενώ μια παρόμοια καλεί για διπλά χτυπήματα σε εναλλαγή (δηλαδή, Ι-Ι-Α-Α κ.ο.κ). Με το πέρας του χρόνου, ο τυμπανιστής αναπτύσσει δεξιοτεχνία και ταχύτητα χωρίς να δυσκολεύεται στην εκτέλεση.
Σημειογραφία.
Μουσική για τύμπανα μπορεί να καταγραφεί χρησιμοποιώντας το Δυτικό σύστημα μουσικής σημειογραφίας (δηλαδή, το πεντάγραμμο και τα λοιπά μουσικά σύμβολα), με τις εξής διαφορές:
Μουσικός ρόλος.
Ο ρόλος και η χρήση των τυμπάνων στη μουσική τέχνη είναι ποικιλόμορφος - συνήθως καλούνται να συμβάλουν στη διατήρηση ενός σταθερού παλμού και επαναλαμβανόμενων ρυθμικών μοτίβων. Μαζί με το ηλεκτρικό ή ακουστικό μπάσο, αποτελούν το ρυθμικό μέρος ενός συγκροτήματος και λειτουργούν ως στήριγμα, πάνω στο οποίο βασίζονται τα αυτοσχεδιαστικά όργανα και οι 'πρωτευουσες' μελωδικές γραμμές μιας μουσικής σύνθεσης.

</doc>
<doc id="63432" url="https://el.wikipedia.org/wiki?curid=63432" title="Ταμπούρο">
Ταμπούρο

Το ταμπούρο είναι τύμπανο με κοίλο κυλινδρικό σώμα από ξύλο ή μέταλλο, και τεντωμένες μεμβράνες ή "κεφαλές" στα δυο ανοίγματα του σώματός του. Αποτελεί βασικό μέλος των ορχηστρικών κρουστών οργάνων, καθώς και των τυμπάνων. Χαρακτηριστικό του ταμπούρου είναι ο σύντομος, τραχύς ήχος που παράγει, για τον οποίο οφείλονται οι - μεταλλικές συνήθως - χορδές που έχει στο κάτω μέρος του.
Προέλευση.
Το ταμπούρο είναι πιθανός απόγονος του μεσαιωνικού τύμπανου "ταμπόρ" ("Tabor"). Σε σχέση με τη σημερινή μορφή του οργάνου, εκείνο ήταν βαθύτερο και είχε μία χορδή από έντερο ζώου τεντωμένη κατά μήκος της κάτω μεμβράνης.
Μέρη οργάνου.
Σώμα.
Το σώμα του ταμπούρου είναι φτιαγμένο συνήθως από φύλλα συμήδας, σφένδαμνου, ερυθρόξυλου ή άλλων τύπων ξύλου, ή από μέταλλα όπως χάλυβας, μπρούντζος και άλλα. Στην περίπτωση της ξύλινης κατασκευής, το σώμα απαρτίζεται από έναν αριθμό φύλλων που έχουν υποστεί συμπίεση και κύρτωση ώστε να κολλήσουν μεταξύ τους και να πάρουν κυλινδρικό σχήμα.
Στο εμπόριο υπάρχει μεγάλη ποικιλία όσο αφορά τις διαστάσεις του σώματος - ένα συνηθισμένο μοντέλο έχει διάμετρο μεταξύ 14 και 16 ιντσών και βάθος 5 με 6,5 ίντσες. Τα ταμπούρα τύπου "πίκολο" ("piccolo") είναι ρηχότερα, με βάθος περίπου 3 ίντσες. Τα ταμπούρα που χρησιμοποιούνται σε στρατιωτικές παρελάσεις είναι αρκετά βαθύτερα (περίπου 9 ίντσες).
Καθώς το σώμα λειτουργεί σαν αντηχείο, η ποιότητα υλικών και κατασκευής, όπως και οι διαστάσεις και το φινίρισμα, παίζουν σημαντικό ρόλο στη διαμόρφωση του ήχου.
Μεμβράνες.
Οι μεμβράνες είναι φτιαγμένες από πλαστικό (πολυεστέρα) και σε παλαιότερες εποχές από δέρμα μόσχου. Διακρίνονται κυρίως σε επικαλυμμένες και διαφανείς (αγγλ. coated και uncoated αντιστοίχως).
Πλέγμα.
Το πλέγμα χορδών είναι φτιαγμένο από μεταλλικό σύρμα ή καλώδιο, πλαστικό καλώδιο, ή χορδή βιολιού. Τεντώνεται κατά μήκος της κάτω μεμβράνης. Όταν τίθεται σε ταλάντωση η άνω κεφαλή, και λόγω της αύξησης της πίεσης στο εσωτερικό του οργάνου, ταλαντώνεται συμπαθητικά τόσο η κάτω μεμβράνη όσο και οι εφαπτόμενες σ'αυτήν χορδές. Ο ήχος που παράγεται καθ'αυτόν τον τρόπο είναι τραχύς και σύντομος.
Το πλέγμα μπορεί επίσης να απομακρυνθεί από την κάτω μεμβράνη με τη βοήθεια ειδικού μηχανισμού. 
Βάση.
Το ταμπούρο στηρίζεται σε βάση τρίποδα με ρυθμιζόμενο ύψος και κλίση.
Τεχνική.
Το ταμπούρο παίζεται συνήθως με ξύλινες ράβδους ή κοινώς "μπακέτες" (γαλλ. "baguette"). Παίζεται επίσης και με τις λεγόμενες "σκούπες" (αγγλ. brushes) οι οποίες δίνουν τη δυνατότητα παραγωγής ήχου μέσω τριβής.
Ακουστική οργάνου.
Το ταμπούρο ανήκει στη συνομοταξία των μεμβρανόφωνων κρουστών, άρα ακολουθεί τους φυσικούς κανόνες παραγωγής ηχητικών κυμάτων για δισδιάστατες επιφάνειες διέγερσης και κυλινδρικό αντηχείο. Εξαιτίας της δισδιάστατης φύσης της μεμβράνης (το πάχος θεωρείται αμελητέο), οι ταλαντώσεις που περιέχονται στον ήχο του τυμπάνου δεν ακολουθούν την αρμονική σειρά.

</doc>
<doc id="63437" url="https://el.wikipedia.org/wiki?curid=63437" title="Δεδομένο">
Δεδομένο



</doc>
<doc id="63438" url="https://el.wikipedia.org/wiki?curid=63438" title="Κύπελλο Ισπανικής Λίγκας (ποδόσφαιρο ανδρών)">
Κύπελλο Ισπανικής Λίγκας (ποδόσφαιρο ανδρών)

Το Κύπελλο της Ισπανικής Λίγκας (ισπανικά:Copa de la Liga) ήταν μία διοργάνωση του Ισπανικού ποδοσφαίρου που κράτησε μόνο μερικά χρόνια. Διοργανώθηκε από το 1982 έως το 1986. Εμπνευστής της ιδέας για την διοργάνωση ήταν ο πρόεδρος της Μπαρτσελόνα, Josep Lluís Núñez. Σκοπός του εγχειρήματος ήταν η δημιουργία μιας νέας διοργάνωσης που θα απέφερε στις ομάδες έσοδα από τα εισιτήρια και τα τηλεοπτικά δικαιώματα. Το 1986 οι ομάδες που συμμετείχαν αποφάσισαν να τερματιστεί η διοργάνωση, λόγω της υπερφόρτωσης του προγράμματος τους.
Στο κύπελλο συμμετείχαν οι οκτώ πρώτες ομάδες της Πριμέρα Ντιβιζιόν. Ο νικητής της διοργάνωσης αναδεικνυόταν ύστερα από διπλούς αγώνες. Ο νικητής επίσης κατακτούσε το δικαίωμα συμμετοχής στο κύπελλο UEFA της επόμενης χρονιάς. 
Αρχικά η διοργάνωση αφορούσε μόνο τις ομάδες της πρώτης κατηγορίας. Από το 1983 έως το 1984 διοργανώθηκαν παρόμοιες με αυτήν τη διοργανώσει και στη δεύτερη κατηγορία (σε δύο διαφορετικά γκρουπ), αλλά και στη τρίτη. 
Η ομάδα με τους περισσότερους τίτλους (2) στη διοργάνωση ήταν η Μπαρτσελόνα ενώ από ένα κατέκτησαν οι Ρεάλ Μαδρίτης και η Ρεάλ Βαγιαδολίδ.

</doc>
<doc id="63439" url="https://el.wikipedia.org/wiki?curid=63439" title="Διαχειριστής Ελληνικού Συστήματος Μεταφοράς Ηλεκτρικής Ενέργειας">
Διαχειριστής Ελληνικού Συστήματος Μεταφοράς Ηλεκτρικής Ενέργειας

Ο Διαχειριστής του Ελληνικού Συστήματος Μεταφοράς Ηλεκτρικής Ενέργειας (ΔΕΣΜΗΕ) είναι ανώνυμη εταιρεία που έχει σκοπό τη λειτουργία, εκμετάλλευση, διασφάλιση της συντήρησης και μέριμνα για την ανάπτυξη του Συστήματος Μεταφοράς Ηλεκτρικής Ενέργειας κατά την έννοια του άρθρου 2 του Νόμου 2773/1999, σε ολόκληρη τη χώρα, καθώς και των διασυνδέσεών του με τα άλλα δίκτυα για να διασφαλίζεται ο εφοδιασμός της χώρας με ηλεκτρική ενέργεια, κατα τρόπο επαρκή, ασφαλή, οικονομικά αποδοτικό και αξιόπιστο. Σκοπός του είναι η βέλτιστη κατανομή του φορτίου στο δίκτυο. Ταυτόχρονα ο ΔΕΣΜΗΕ θα μεριμνά, όταν υπάρξουν στην αγορά ηλεκτρικής ενέργειας περισσότεροι παραγωγοί και προμηθευτές, για την εκκαθάριση των μεταξύ του συναλλαγών. Επειδή η ακριβής κατανάλωση ρεύματος δεν μπορεί να προβλεφθεί, αναμένεται ότι κάποιοι παραγωγοί θα παράγουν περισσότερο ρεύμα απ'όσο μπορούν να διαθέσουν και το αντίθετο. Για την κάλυψη των αναγκών τους θα προβαίνουν σε αγοραπωλησία του πλεονάζοντος/ελλείποντος μεταξύ τους και ο ΔΕΣΜΗΕ θα καταγράφει ποιος οφείλει σε ποιον.
Ο ΔΕΣΜΗΕ είναι και ο φορέας του κράτους που αγοράζει την παραγόμενη ενέργεια από ανανεώσιμες πηγές ενέργειας σε περιοχές της χώρας που είναι διασυνδεδεμένες με το εθνικό δίκτυο ηλεκτροδότησης. Στις μη-διασυνδεδεμένες περιοχές, ο αντίστοιχος φορέας είναι η ΔΕΗ. Και οι δυο περιπτώσεις αγοραπωλησίας ενέργειας διέπονται από το νόμο για τις ΑΠΕ.
Συστήθηκε με το Προεδρικό Διάταγμα 328/12-12-2000 και ανήκει κατά 51% στο κράτος. Το υπόλοιπο 49% ανήκει στις εταιρείες παραγωγής ηλεκτρικής ενέργειας. Ως τώρα η μοναδική είναι η ΔΕΗ, αλλά αυτό αναμένεται να αλλάξει σύντομα. Η ίδρυσή του εντάσσεται στο πλαίσιο της απελευθέρωσης της αγοράς ηλεκτρικής ενέργειας και της επιδίωξης να κυριαρχήσουν συνθήκες ανταγωνισμού στην παραγωγή και διάθεση του ρεύματος. Πριν τη σύστασή του την ευθύνη για το δίκτυο είχε η ΔΕΗ.

</doc>
<doc id="63440" url="https://el.wikipedia.org/wiki?curid=63440" title="ΔΕΣΜΗΕ">
ΔΕΣΜΗΕ



</doc>
<doc id="63441" url="https://el.wikipedia.org/wiki?curid=63441" title="Διαχειριστής του Ελληνικού Συστήματος Μεταφοράς Ηλεκτρικής Ενέργειας Α.Ε.">
Διαχειριστής του Ελληνικού Συστήματος Μεταφοράς Ηλεκτρικής Ενέργειας Α.Ε.



</doc>
<doc id="63454" url="https://el.wikipedia.org/wiki?curid=63454" title="Fortified Concept">
Fortified Concept



</doc>
<doc id="63455" url="https://el.wikipedia.org/wiki?curid=63455" title="Οργανισμός Εξαγωγών Πετρελαιοπαραγωγών Χωρών">
Οργανισμός Εξαγωγών Πετρελαιοπαραγωγών Χωρών

Ο Οργανισμός Εξαγωγών Πετρελαιοπαραγωγών Χωρών (αγγλικά: Organization of the Petroleum Exporting Countries, OPEC, , μεταγραμματισμός: ΟΠΕΚ, ) είναι σήμερα ένας διεθνής οικονομικός οργανισμός. Δημιουργήθηκε στη Βαγδάτη του Ιράκ το 1960 από τις ακόλουθες χώρες μέλη Ιράν, Ιράκ, Κουβέιτ, Σαουδική Αραβία και Βενεζουέλα. Πρωτοστάτες της δημιουργίας αυτού ήταν ο τότε Σάχης της Περσίας και ο τότε Βασιλιάς της Σαουδικής Αραβίας.
Πρωταρχικοί στόχοι και σκοποί αυτού του διεθνή οργανισμού ήταν η καθιέρωση ενιαίας πετρελαϊκής πολιτικής μεταξύ των κρατών μελών και ο προσδιορισμός των ευμενέστερων μέτρων προστασίας των συμφερόντων τους με σταθεροποιητικές τιμές της διεθνούς αγοράς σε μια προοπτική αφενός αποφυγής βλαβερών συνεπειών για τα ίδια μέλη - κράτη και αφετέρου σε μία δίκαιη και ομαλή πετρελαϊκή βιομηχανική ανάπτυξη. Οι προαναφερθέντες, θεμιτοί στην αρχή, στόχοι παρέσυραν και άλλες χώρες στη σύνδεση με αυτόν τον Οργανισμό. Έτσι από το 1985 τον ΟΠΕΚ συγκροτούν οι παρακάτω χώρες - μέλη, 12 τον αριθμό: Ανγκόλα, Αλγερία, Γκαμπόν Ισημερινός, Ιράκ, Ιράν, Κατάρ, Κουβέιτ, Λιβύη, Νιγηρία, Σαουδική Αραβία και Βενεζουέλα. Από τότε ο Οργανισμός παραμένει ανοικτός και για οποιαδήποτε άλλα πετρελαιοπαραγωγά κράτη, χωρίς να αποκλείεται κανένα, ανεξάρτητα πολιτικού καθεστώτος, θρησκείας, γεωγραφικού χώρου και εφόσον διατηρεί βασικά αντίστοιχα συμφέροντα των ήδη Χωρών - μελών.
Το 1976 ο ΟΠΕΚ δημιούργησε έναν θυγατρικό διεθνή επίσης οργανισμό διεθνούς οικονομικής βοήθειας τον "OPEC Fund". Η Έδρα του ΟΠΕΚ βρίσκεται στη Βιέννη της Αυστρίας στη διεύθυνση: Obere Danaustrasse 93, A-1020 Vienna, Austria. Του Οργανισμού προΐσταται ο Γενικός Γραμματές ΟΠΕΚ. Ο ΟΠΕΚ διατηρεί επίσης δική του σημαία γαλάζια στο κέντρο της οποίας φέρει το λογότυπο, με κυκλοτερή λευκά αρχικά OPEC.
Τα Όργανα.
Τα κύρια Όργανα του Οργανισμού είναι η Συνέλευση, η Επιτροπή των Κυβερνητών και η Γραμματεία.
Η Συνέλευση.
Η Συνέλευση, που είναι η υπέρτατη εξουσία του Οργανισμού, συνεδριάζει τουλάχιστον 2 φορές το χρόνο με εκπροσώπους όλων των μελών όπου κάθε μέλος έχει δικαίωμα μιας ψήφου. Εκτός των δυο τακτικών συνελεύσεων, μπορεί να συγκληθεί μια έκτακτη συνέλευση από το Γενικό Γραμματέα με τη σύμφωνη γνώμη του Προέδρου και με την αποδοχή από μια απλή πλειοψηφία των κρατών-μελών μετά από απαίτηση ενός μέλους-κράτους. Η αντιπροσωπία μπορεί να αποτελείται από ένα ή περισσότερους αντιπροσώπους καθώς επίσης και από συμβούλους και παρατηρητές. Η Συνέλευση πρέπει να εκλέξει έναν Πρόεδρο και ένα Αναπληρωτή Πρόεδρο στην πρώτη Προκαταρκτική Συνέλευση και εκλέγεται νέος στην επόμενη Συνέλευση. Ο Γενικός Γραμματέας πρέπει να είναι και ο Γραμματέας της Συνέλευσης. Ένα μη μέλος-κράτος μπορεί να προσκληθεί να παρευρεθεί σε μια Συνέλευση ως Παρατηρητής εάν το αποφασίσει η Συνέλευση. Όταν η αντιπροσωπία αποτελείται από περισσότερα του ενός ατόμου πρέπει να οριστεί ένα άτομο που θα ηγείται της αντιπροσωπίας. Εάν δεν μπορούν να αντιπροσωπευθούν όλα τα κράτη-μέλη θα πρέπει τουλάχιστον να δημιουργείται απαρτία των τριών-τετάρτων. Όλες οι αποφάσεις, εκτός από εκείνες που αφορούν διαδικαστικά ζητήματα, πρέπει να υιοθετούνται ομόφωνα. Η Συνέλευση διαμορφώνει τη γενική πολιτική του Οργανισμού και καθορίζει τρόπους και μέσα για την εφαρμογή της. Επιπλέον, επικυρώνει τις τακτικές συναντήσεις των μελών της Επιτροπής των Κυβερνητών και κατευθύνει τις δραστηριότητες του. Εξετάζει ή αποφασίζει σχετικά με τις αναφορές και τις προτάσεις που κατατίθενται από την Επιτροπή των Κυβερνητών και εγκρίνει τον προϋπολογισμό. Οι αποφάσεις της Συνέλευσης εφαρμόζονται 30 μέρες μετά το πέρας της συνέλευσης κατά την οποία υιοθετήθηκαν, εκτός εάν στο μεσοδιάστημα, ένα ή περισσότερα μέλη δηλώσουν στη Γραμματεία την αντίθεσή τους.
Πρώτος πρόεδρος της Συνέλευσης διατέλεσε το 1960 ο Υπουργός Πετρελαίου του Ιράκ και η Συνέλευση πραγματώθηκε στη Βαγδάτη. Στην τελευταία Τακτική Συνέλευση την 148η που πραγματοποιήθηκε στη Βιέννη το 2008 Πρόεδρος ψηφίστηκε ο Dr Chakib Khelil από την Αλγερία και Αναπληρωματικός Πρόεδρος ο Desidério da Graça Verissímo e Costa από την Ανγκόλα.
Η Επιτροπή των Κυβερνητών.
Τα μέλη της Επιτροπής των Κυβερνητών διορίζονται για 2 χρόνια από κάθε χώρα και επικυρώνονται από τη Συνέλευση η οποία με τη σειρά της εκλέγει τον πρόεδρο της Επιτροπής. Η Επιτροπή των Κυβερνητών είναι υπεύθυνη για την διαχείριση των ζητημάτων του Οργανισμού και για την εφαρμογή των αποφάσεων της Συνέλευσης .Επιπλέον, εξετάζει και αποφασίζει σχετικά με τις αναφορές που κατατίθενται από το Γενικό Γραμματέα, καταθέτει αναφορές και προτάσεις στη Συνέλευση για θέματα που αφορούν τον Οργανισμό. Συντάσσει τον προϋπολογισμό του Οργανισμού για κάθε ημερολογιακό έτος και τον καταθέτει στη Συνέλευση για έγκριση. Ακόμη, διορίζει έναν Οικονομικό Ελεγκτή του Οργανισμού με διάρκεια 1 έτους. Εξετάζει την Κατάσταση των Λογαριασμών και την αναφορά του Οικονομικού Ελεγκτή και τα καταθέτει στη Συνέλευση για έγκριση. Τέλος, συγκαλεί μία Έκτακτη Συνεδρίαση της Συνέλευσης και προετοιμάζει την ατζέντα της . Το κάθε μέλος της Επιτροπής έχει δικαίωμα μίας ψήφου. Συγκαλείται περισσότερες από 2 φορές το χρόνο και υιοθετεί τις αποφάσεις της μέσω της απλής πλειοψηφίας των συμμετεχόντων μελών. Μία έκτακτη συνεδρίαση μπορεί να συγκληθεί μετά από αίτηση του Προέδρου της Επιτροπής, του Γενικού Γραμματέα ή των 2/3 των μελών της Επιτροπής. Κάθε μέλος του οργανισμού πρέπει να αντιπροσωπεύεται σε όλες τις συγκλήσεις της Επιτροπής, παρ'όλα αυτά εάν αυτό δεν είναι εφικτό ,αρκεί μία πλειοψηφία των 2/3. Εφόσον για οποιοδήποτε λόγο ένα μέλος της Επιτροπής δεν μπορεί να παρευρεθεί σε μια συνεδρίαση της Επιτροπής ένας αναπληρωτής ορίζεται στη θέση του από το αντίστοιχο κράτος-μέλος.
Η Γραμματεία.
Η Γραμματεία, η οποία διευθύνεται από τον Γενικό Γραμματέα, διεξάγει τις εκτελεστικές λειτουργίες υπό την κατεύθυνση της Επιτροπής των Κυβερνητών. Η Γραμματεία αρχικά βρισκόταν στη Γενεύη το 1961 και αργότερα μεταφέρθηκε στη Βιέννη όπου και ξεκίνησε να λειτουργεί το Σεπτέμβρη του 1965.Το προσωπικό της Γραμματείας αποτελείται από διεθνής υπαλλήλους οι οποίοι δεν πρέπει ούτε να αναζητούν ούτε να αποδέχονται οδηγίες από οποιαδήποτε κυβέρνηση ή από οποιαδήποτε αρχή εκτός του Οργανισμού.
Ιστορία.
Η δεκαετία του '60.
Το Σεπτέμβρη του 1960, στη Βαγδάτη, δημιουργείται ο Οργανισμός Πετρελαιοπαραγωγών Κρατών (ΟΠΕΚ), με μέλη πέντε από τις χώρες με τη μεγαλύτερη παραγωγή πετρελαίου. Τα ιδρυτικά μέλη του ΟΠΕΚ είναι η Σαουδική Αραβία, η Βενεζουέλα, το Ιράν, το Ιράκ και το Κουβέιτ. Ο σκοπός της δημιουργίας του ΟΠΕΚ είναι η διασφάλιση των εσόδων των πετρελαιοπαραγωγών χωρών από τις πετρελαϊκές εταιρίες. Είχε προηγηθεί η απόφαση για περιορισμό των εισαγωγών στις ΗΠΑ από τον Αϊζενχάουερ. Αυτά ήταν διαμορφωτικά χρόνια του ΟΠΕΚ, με την οργάνωση, η οποία είχε αρχίσει τη λειτουργία της ως ομάδα των πέντε πετρελαιοπαραγωγών, αναπτυσσόμενων χωρών, να βεβαιώνει τα νόμιμα δικαιώματα των χωρών μελών της σε μια διεθνή αγορά πετρελαίου που εξουσιάστηκε από τις πολυεθνικές επιχειρήσεις των "Αδελφών Εφτά". Οι «εφτά αδελφές» εκβιάζουν τις πετρελαιοπαραγωγές χώρες να μειώσουν το ποσοστό των δασμών επί του πετρελαίου, προκειμένου ν' αντιμετωπίσουν την πτώση των τιμών στις διεθνείς αγορές, χάρη στην αυξανόμενη διακίνηση πετρελαίου από την ΕΣΣΔ. 
Το 1967, με τον πόλεμο των «έξι ημερών». ο ΟΠΕΚ κηρύσσει εμπάργκο κατά της Δύσης, δηλαδή στις χώρες που στήριξαν το Ισραήλ στον πόλεμο.Η απόφαση όμως αυτή δεν τηρείται από τον Σάχη της Περσίας και τον βασιλιά της Λιβύης, η οποία από το 1961 έχει γίνει το έκτο μέλος του ΟΠΕΚ. Τελικά, η απόφαση για επιβολή εμπάργκο μένει ανενεργός.Η ουσιαστική αντίδραση έρχεται το 1971, με τη «Συμφωνία της Τεχεράνης», όπου ο ΟΠΕΚ κατόρθωσε να αναπροσαρμόσει όλα τα συμβόλαια με τις πετρελαϊκές επιχειρήσεις έτσι ώστε να δια πραγματεύονται με τον ΟΠΕΚ και εξασφαλίζοντας έτσι μια ουσιαστική άνοδο τιμών, ενώ μετά τον πόλεμο του Γιομ Κιπούρ. το 1973, κατάφεραν σχεδόν να τετραπλασιάσουν τις τιμές.
Οι δραστηριότητες του οργανισμού ήταν γενικά χαμηλού προφίλ, δεδομένου ότι ο ΟΠΕΚ έθετε τους στόχους του, καθιέρωνε τη Γραμματεία του, η οποία μετακινήθηκε από τη Γενεύη στη Βιέννη το 1965, υιοθετούσε τα εγκεκριμένα ψηφίσματα και συμμετείχε στις διαπραγματεύσεις με τις επιχειρήσεις. Επιπλέον τα μέλη αυξήθηκαν σε 10 κατά τη διάρκεια της δεκαετίας.
Η δεκαετία του '70.
Ο ΟΠΕΚ ανήλθε στη διεθνή σκηνή κατά τη διάρκεια αυτής της δεκαετίας, καθώς οι χώρες-μέλη της πήραν τον έλεγχο των εσωτερικών βιομηχανιών πετρελαίου τους και απόκτησαν τον έλεγχο στην τιμολόγηση του ακατέργαστου πετρελαίου στις παγκόσμιες αγορές. Υπήρξαν δύο κρίσεις στην τιμολόγηση του πετρελαίου,η πρώτη ισχυρή πετρελαϊκή κρίση το 1973 προς το 1974 οφειλόταν στην επίθεση των Αράβων κατά του Ισραήλ.Ο πόλεμος είχε σοβαρές αρνητικές συνέπειες καθώς οι Άραβες πραγματοποίησαν εμπάργκο κατά τη διάρκεια του πολέμου που διατάραξε τη ροή του αργού πετρελαίου, προκαλώντας πλήγμα στην αγορά. Η τιμή του αργού πετρελαίου φτάνει στα 12 δολάρια το βαρέλι από τα 2,5 δολάρια, μία αύξηση περίπου 300%. Η πραγματοποίηση αυτού του εμπάργκο θα έχει μεγαλύτερες επιπτώσεις στην Ευρώπη και στην Ιαπωνία, οι οποίες εξαρτώνται κατά 75% και 80% αντίστοιχα από το Αραβικό πετρέλαιο. Η εξάρτηση των ΗΠΑ τότε δεν ξεπερνούσε το 10%, αλλά προκειμένου να βοηθήσει την Ευρώπη και την Ιαπωνία δίνει το παράδειγμα της ενεργειακής εγκράτειας και καλεί όλες τις χώρες της Δύσης να κάνουν το ίδιο.Η Ευρωπαϊκή Ένωση προσπάθησε να αναλάβει πρωτοβουλίες για την διαχείριση της κρίσης αλλά απέτυχε στην υιοθέτηση ενιαίας πολιτικής.Οι χώρες της Ε.Ε. συμφώνησαν στην υιοθέτηση του ‘New Strategy’ (1974) το οποίο προέβλεπε τη μείωση των εισαγωγών πετρελαίου,την αξιοποίηση των εγχώριων δυνατοτήτων παραγωγής ενέργειας (κυρίως πυρηνικής),τον εξορθολογισμό της χρήσης ενέργειας,τις επενδύσεις σε προγράμματα έρευνας και ανάπτυξης στον τομέα της ενέργειας,και την προώθηση (αν και σε περιορισμένο βαθμό) της χρήσης ανανεώσιμων πηγών ενέργειας. Οι ελληνικές εξαγωγές πετρελαίου και προϊόντων άρχισαν τότε, με την πρώτη «κρίση του πετρελαίου» και αποτελούν έκτοτε σταθερό στοιχείο της εξαγωγικής δραστηριότητας. Ως ποσοστό της συνολικής αξίας των εξαγωγών πραγματοποίησαν άλμα κατά το 1973 και κάλυψαν το 14% από 1,3% το προηγούμενο έτος. Δεν συνέβη το ίδιο με τις εισαγωγές που από 9,9% της συνολικής αξίας των εισαγωγών έφτασαν σε 12,3% στο 1973.
Το ξέσπασμα της Ιρανικής Επανάστασης το 1979. συνέβαλε στη δεύτερη πετρελαϊκή κρίση. Αιτία ήταν η Ιρανική επανάσταση, αλλά και η εισβολή της τότε Σοβιετικής Ένωσης στο Αφγανιστάν. Η επανάσταση στο Ιράν την δεύτερη πετρελαιοπαραγωγό χώρα του καρτέλ και η εισβολή των Σοβιετικών στο Αφγανιστάν, προκάλεσαν το δεύτερο πετρελαϊκό σοκ στην παγκόσμια οικονομία, αφού η τιμή του αργού πετρελαίου έφθασε στα 35-40 δολάρια το βαρέλι.Οι κρίσεις αυτές οδήγησαν στην απότομη αύξηση της τιμής του πετρελαίου και προκάλεσαν ύφεση στην οικονομική δραστηριότητα σε όλο τον κόσμο και επηρέασαν και την Ευρώπη.
Η πρώτη Σύνοδος Κορυφής του ΟΠΕΚ με ηγεμόνες και αρχηγούς κρατών διοργανώθηκε στην Αλγερία το Μάρτιο του 1975. 
Παράλληλα ο ΟΠΕΚ απόκτησε το 11ο μέλος του,τη Νιγηρία, το 1971.Τα κοιτάσματα πετρελαίου πρωτοανακαλύφθηκαν στη Νιγηρία, στο Oloibiri, το 1956. Είχε προηγηθεί μισός αιώνας εξερευνήσεων από τις εταιρίες Shell και BP, που ήταν και οι μοναδικές δικαιούχοι. Η παραγωγή ξεκίνησε το 1958 με 5.100 βαρέλια πετρελαίου την ημέρα. Στα τέλη της δεκαετίας του '60 και στις αρχές του '70 η Νιγηρία ανέβασε σταδιακά την παραγωγή της, που έφτασε το 1972 στα 2 εκατομμύρια βαρέλια την ημέρα και στα 2,4 εκατομμύρια το 1979. Τη δεκαετία του '80 η παραγωγή πετρελαίου μειώθηκε για να ανέλθει πάλι το 2004 στα 2,5 εκατομμύρια βαρέλια. Σύμφωνα με τα τρέχοντα αναπτυξιακά σχέδια, στόχος είναι η παραγωγή να ανέβει στα 4 εκατομμύρια βαρέλια. Ένα από τα μέλη που αποχώρησαν από τον οργανισμό πρόσφατα είναι η Ινδονησία
Η δεκαετία του '80.
Οι τιμές όξυναν στην αρχή της δεκαετίας, πριν αρχίσει μια δραματική πτώση, η οποία κατέληξε σε μια κατάρρευση το 1986 - η τρίτη κρίση στην τιμολόγηση του πετρελαίου.Ο OPEC επηρεασμένος από την παγκόσμια ύφεση και την μείωση της ζήτησης εγκαταλείπει την πολιτική των αυξημένων τιμών και μειώνει τις τιμές στα 10 δολάρια το βαρέλι, για να ανατρέψει το κλίμα και να αυξήσει την ζήτηση, εισάγοντας για πρώτη φορά και το σύστημα ποσοστώσεων στην παραγωγή.Οι τιμές επανέρχονται σε μια φυσιολογική κατάσταση, χωρίς να πλησιάζουν τα υψηλά επίπεδα τιμών της αρχής της δεκαετίας του '80, καθώς η ενημέρωση αύξησε την ανάγκη για κοινή δράση μεταξύ των πετρελαιοπαραγωγών εάν ήθελαν να πετύχουν σταθερότητα της αγοράς με λογικές τιμές στο μέλλον.Οι αναπτυγμένες χώρες έχουν περιορίσει τη χρήση πετρελαίου ουσιαστικά μόνο στον τομέα των μεταφορών και στην πετροχημεία. Επομένως, η τρίτη πετρελαϊκή κρίση έχει μικρότερες αρνητικές συνέπειες στην οικονομία συγκριτικά με τις δύο προηγούμενες. Όμως, οι τιμές του πετρελαίου συμπαρασύρουν τις τιμές του φυσικού αερίου προς τα πάνω, το οποίο έχει αποκτήσει σημαντικό μερίδιο στο ενεργειακό ισοζύγιο των αναπτυγμένων χωρών τόσο στην ηλεκτροπαραγωγή όσο και στην τελική κατανάλωση. Τα περιβαλλοντολογικά ζητήματα άρχισαν να εμφανίζονται στη διεθνή ατζέντα.
Η δεκαετία του '90.
Μια τέταρτη κρίση τιμολόγησης αποτράπηκε στην αρχή της δεκαετίας, στο ξέσπασμα των εχθροτήτων στη Μέση Ανατολή, όταν συγκρατήθηκε μια ξαφνική απότομη άνοδος στις τιμές στις πανικόβλητες αγορές από τις αυξήσεις παραγωγής από τα μέλη ΟΠΕΚ. Οι τιμές παρέμειναν έπειτα σχετικά σταθερές έως το 1998, όταν υπήρξε μια κατάρρευση, αμέσως μετά την οικονομική μείωση στη Νοτιοανατολική Ασία. Η συλλογική δράση από τον ΟΠΕΚ και μερικούς κορυφαίους παραγωγούς που δεν ανήκουν στον ΟΠΕΚ,επέφερε μια αποκατάσταση. Προς το τέλος της δεκαετίας, υπήρξε ένα χείμαρρος μεγάλων συγχωνεύσεων μεταξύ των σημαντικότερων διεθνών επιχειρήσεων πετρελαίου σε μια βιομηχανία που αποκτούσε πείρα σε σημαντικές τεχνολογικές προόδους. Για το περισσότερο της δεκαετίας του '90, οι τρέχουσες διεθνείς διαπραγματεύσεις για την αλλαγή του κλίματος απείλησαν με μείωση τη ζήτηση πετρελαίου στο μέλλον.
Η λειτουργία του ΟΠΕΚ.
Οι χώρες μέλη του οργανισμού συντονίζουν τις πολιτικές τους για την παραγωγή πετρελαίου με σκοπό να βοηθήσουν να σταθεροποιηθεί η αγορά πετρελαίου και να βοηθήσουν τους πετρελαιοπαραγωγούς να πετύχουν ένα λογικό ποσοστό επιστροφής στις επενδύσεις τους.Αυτή η πολιτική επίσης έχει ως στόχο να εξασφαλίσει ότι οι καταναλωτές πετρελαίου θα συνεχίσουν να λαμβάνουν σταθερές προμήθειες πετρελαίου.
Οι Υπουργοί των υποθέσεων ενέργειας και υδρογονανθράκων συναντιούνται δύο φορές το χρόνο για να αναθεωρήσουν τη θέση της διεθνούς αγοράς πετρελαίου και για να κάνουν τις προβλέψεις για το μέλλον προκειμένου να συμφωνήσουν σχετικά με τις κατάλληλες ενέργειες που θα προωθήσουν τη σταθερότητα στη αγορά πετρελαίου. 
Οι αποφάσεις για την ισορροπία μεταξύ της παραγωγής πετρελαίου και της αναμενόμενης ζήτησης λαμβάνονται σε διάσκεψη των χωρών του ΟΠΕΚ. Οι αποφάσεις ανακοινώνονται υπό μορφή δελτίων τύπου του ΟΠΕΚ. 
Η γραμματεία του ΟΠΕΚ, με έδρα τη Βιέννη από το 1965, είναι ένα μόνιμο διακυβερνητικό σώμα,που παρέχει την έρευνα και τη διοικητική υποστήριξη στις Συναντήσεις των Χωρών του ΟΠΕΚ. Η γραμματεία επίσης ενημερώνει και πληροφορεί τον κόσμο. Η επίσημη γλώσσα της γραμματείας είναι τα αγγλικά. 
Τρέχουσες ποσοστώσεις.
Χρήση των ποσοστώσεων με σκοπό τη μετρίαση της παγκόσμιας αύξησης της θερμοκρασίας.
Δεδομένου ότι η κατανάλωση ορυκτού καυσίμου παράγει μεγάλες ποσότητες διοξειδίου του άνθρακα CO2 και άλλα αέρια θερμοκηπίων, έχει προταθεί ότι εάν ο ΟΠΕΚ και του Διεθνούς Οργανισμού Ενέργειας, ΙΕΑ καθιέρωναν το κατάλληλο σύστημα ποσόστωσης παραγωγής, τα παγκόσμια αποτελέσματα ψύξης θα μπορούσαν να μειωθούν.

</doc>
<doc id="63456" url="https://el.wikipedia.org/wiki?curid=63456" title="ΟΠΕΚ">
ΟΠΕΚ



</doc>
<doc id="63457" url="https://el.wikipedia.org/wiki?curid=63457" title="OPEC">
OPEC



</doc>
<doc id="63459" url="https://el.wikipedia.org/wiki?curid=63459" title="Δημήτριος Βότσης (δήμαρχος Αγρινίου)">
Δημήτριος Βότσης (δήμαρχος Αγρινίου)

Ο Δημήτριος Βότσης (1903 - ...) ήταν δικηγόρος που διετέλεσε δήμαρχος Αγρινίου το διάστημα 1934 - 1941.
Γεννήθηκε το 1903 στο Αγρίνιο και εξελέγη δήμαρχος το 1934, θέση στην οποία έμεινε μέχρι την κατοχή της χώρας από τους Γερμανούς. Όταν οι Γερμανοί μπήκαν στην πόλη (21 Απριλίου 1941), συνελήφθη και βασανίστηκε αργότερα από τους Ιταλούς.
Επί των ημερών του ιδρύθηκε το πρωτοδικείο στην πόλη και έγιναν τα δημοτικά σφαγεία, το νεκροταφείο και η διαμόρφωση της πλατείας συντριβανίου (Παναγοπούλου). Το όνομά του έχει δοθεί σε κεντρικό δρόμο της πόλης.

</doc>
<doc id="63461" url="https://el.wikipedia.org/wiki?curid=63461" title="Ευρωμπάσκετ 1977">
Ευρωμπάσκετ 1977

Η 20ή διοργάνωση του ευρωπαϊκού πρωταθλήματος καλαθοσφαίρισης ανδρών του 1977 (γνωστό και ως Ευρωμπάσκετ 1977) οργανώθηκε από τη FIBA Europe. Συμμετείχαν δώδεκα εθνικές ομάδες. Το τουρνουά διοργάνωσε το Βέλγιο και κατεκτησε η Γιουγκοσλαβία. Έλαβε χώρα στο διάστημα 15 Σεπτεμβρίου ως 24 Σεπτεμβρίου.
Οι πλάβι υπό τις οδηγίες του Άτσα Νίκολιτς εδραιώνονται για τα καλά στην κορυφή της Ευρώπης. Στον τελικό οι Σοβιετικοί ετοιμάζονταν για επάνοδο στη πρώτη θέση αλλά δέχθηκαν μία ολοκληρωτική ήττα με 74-61 (Νταλιπάγκιτς-Βλαντίμιρ Τκατσένκο 18π., Ανατόλι Μίσκιν 2π.!) χωρίς να μπορέσουν να αντιδράσουν σε κανένα σημείο του παιχνιδιού. Ιταλοί και Τσεχοσλοβάκοι νίκησαν τα δύο θηρία στο πρώτο γύρο αλλά οι νίκες τους δεν είχαν αντίκρισμα αφού στους ημιτελικούς δεν μπόρεσαν να διασταυρωθούν μεταξύ στους, έτσι ώστε κάποιος εκ των δύο να φτάσει στον τελικό και μοιραία διασύρθηκαν από τα δύο μεγαθήρια στα ημιτελικά. Η Βουλγαρία είχε αρκετά καλή ομάδα αλλά στον αγώνα του ομίλου με την Ιταλία δεν μπόρεσε να αντισταθεί (81-100) και να κάνει την υπέρβαση που θα την οδηγούσε στα ημιτελικά. Απογοήτευσε η Ισπανία που στην πρώτη φάση συνετρίβει από την Ολλανδία και δεν προχώρησε καθόλου.
Ο πρώτος σκόρερ της διοργάνωσης, ο Ολλανδός Κέες Άκερμποομ (26,7 πόντους μ.ο.) πέταξε έξω από την εξάδα και την Ελλάδα, αφού την υποχρέωσε σε ήττα 114-95 σημειώνοντας 41π., ενώ παράλληλα οδήγησε την Ολλανδία στην 7η θέση. MVP ανακηρύχθηκε ο Ντράζεν Νταλιπάγκιτς , ενώ εντυπωσιακός ήταν και ο Μίκι Μπέρκοβιτς που οδήγησε το Ισραήλ στην 5η θέση, βάζοντας 31π. στον νικηφόρο αγώνα εναντίον της Βουλγαρίας. Η Γαλλία, αν και είχε τους Ζιλ, Μπενιό και Ντιμπουισόν, κατέληξε 11η.
Αποτελέσματα.
Προκριματικός Γύρος.
Στον προκριματικό γύρο, οι 12 ομάδες χωρίστηκαν σε 2 ομίλους των έξι ομάδων. Οι πρώτες δύο ομάδες των ομίλων πήγαιναν κατευθείαν στην ημιτελική φάση. Οι ομάδες στις θέσεις 3-4 έπαιζαν μεταξύ τους για την τελική κατάταξη των θέσεων 5-8 και οι υπόλοιπες ομάδες παίζανε για τις θέσεις 9 ως 12.
Βραβεία και Στατιστικά.
Συνολικά έγιναν 42 παιχνίδια και επιτεύχθησαν 7240 πόντοι.

</doc>
<doc id="63462" url="https://el.wikipedia.org/wiki?curid=63462" title="Ευρωμπάσκετ 1975">
Ευρωμπάσκετ 1975

Η 19η διοργάνωση του ευρωπαϊκού πρωταθλήματος καλαθοσφαίρισης ανδρών του 1975 (γνωστό και ως Ευρωμπάσκετ 1975) οργανώθηκε από τη FIBA Europe. Συμμετείχαν δώδεκα εθνικές ομάδες. Το τουρνουά διοργάνωσε η Γιουγκοσλαβία στο Βελιγράδι και στη Ριέκα και έλαβε χώρα κατά το χρονικό διάστημα από τις 7 Ιουνίου ως τις 15 Ιουνίου.
Εκεί ξεθάφτηκε από το χρονοντούλαπο της ιστορίας το σύστημα της βαθμολογίας, αφού είναι γνωστό ότι κάτι τέτοιο βόλευε τους γηπεδούχους.
Αλλά έτσι και αλλιώς δεν υπήρχε περίπτωση οι Γιουγκοσλάβοι, που είχαν στην σύνθεσή τους τον Μίρζα Ντελίμπασιτς να έχαναν τον τίτλο στο σπίτι τους. Διαλύοντας κάθε αντίπαλο, ακόμη και τους Ιταλούς στον όμιλο, φτάνουν στον άτυπο τελικό με αντίπαλους τους Σοβιετικούς, όπου κατόπιν επιθυμίας των τελευταίων, για να εξασφαλιστεί η ουδετερότητα, οι διαιτητές ήταν ένας Καναδός και ένας Αμερικάνος. Διατήρησαν σε όλο το ματς ένα μικρό προβάδισμα και έφτασαν στην τελική επικράτηση με 90-84 (Κρέζιμιρ Τσόσιτς 23π. – Σεργκέι Μπέλοφ 29π.). Οι Ιταλοί συνεχίζουν την καλή παράδοση στην δεκαετία του '70 κατακτώντας άλλο ένα χάλκινο μετάλλιο μετά το '71, νικώντας 89-69 τους Ισπανούς του Γουέιν Μπράμπεντερ και του Λουίς Μιγκέλ Σαντιγιάνα. MVP ανακηρύχθηκε ο Κρέσιμιρ Τσόσιτς, ενώ οι Τσεχοσλοβάκοι, παρά το ότι ενίσχυσαν το ήδη υπάρχων αξιόλογο έμψυχο υλικό τους με τους Στάνισλαβ Κρόπιλακ και Γιάροσλαβ Σκάλα και στον πάγκο ήταν ο σπουδαίος Πάβελ Πέτερα, κατέλαβαν την ασήμαντη για την παράδοσή τους έκτη θέση. Στην διοργάνωση αυτή έδειξε τα διαπιστευτήριά του και ο καταπληκτικός Ολλανδός Κεες Άκερμποομ, που οδήγησε την χώρα του σε τελική φάση Ευρωμπάσκετ, παρόλο που έμεινε τελικά στη 10η θέση. 
Η Ελλάδα, αν και πάλεψε όλα τα παιχνίδια, δεν μπόρεσε να αποφύγει την τελευταία (12η) θέση. Καλύτεροι ήταν οι Βασίλης Γκούμας (14,3 πόντους μ.ο.), Γιώργος Καστρινάκης (12,4 πόντους μ.ο.), Στιβ Γιατζόγλου (11,9 πόντους μ.ο.). Εκεί εμφανίστηκε για πρώτη φορά σε Ευρωμπάσκετ και ο Δημήτρης Κοκολάκης, αλλά η ελληνική πλευρά κατάφερε να κλέψει την παράσταση και αυτό όχι για αγωνιστικούς λόγους. Και αυτό προέκυψε από το άρθρο του Φίλιππου Συρίγου «η σερενάτα του Δουνάβεως» που αναφερόταν στα τσολιαδάκια των Ελλήνων παραγόντων που είχαν πεταχτεί στον ποταμό από τον Βασίλη Γκούμα, ο οποίος ήταν απηυδισμένος από τη δουλική συμπεριφορά τους. Βεβαίως, αργότερα τιμωρήθηκε για τη συμπεριφορά του αυτή με ισόβιο αποκλεισμό από την εθνική ομάδα. Για ένα χρόνο τιμωρήθηκαν και οι συμπαίκτες του Άρης Ραφτόπουλος και Απόστολος Κόντος.
Αποτελέσματα.
Τελική φάση.
Η τελική κατάταξη προέκυψε από τους αγώνες ανά μεταξύ τους, δηλαδή χωρίς αγώνες νοκ-άουτ.
Βραβεία και Στατιστικά.
Έγιναν συνολικά 42 παιχνίδια και επιτεύχθησαν 6668 πόντοι.
Εξωτερικοί σύνδεσμοι.
&lt;br&gt;

</doc>
<doc id="63463" url="https://el.wikipedia.org/wiki?curid=63463" title="Ευρωμπάσκετ 1973">
Ευρωμπάσκετ 1973

Η 18η διοργάνωση του ευρωπαϊκού πρωταθλήματος καλαθοσφαίρισης ανδρών του 1973 (γνωστό και ως Ευρωμπάσκετ 1973) οργανώθηκε από τη FIBA Europe. Συμμετείχαν δώδεκα εθνικές ομάδες. Το τουρνουά διοργάνωσε η Ισπανία και έλαβε χώρα στη Βαρκελώνη και στη Μπαδαλόνα, στο διάστημα 27 Σεπτεμβρίου ως 6 Οκτωβρίου.
Αυτό είναι ένα κομβικό Ευρωμπάσκετ, καθώς ήρθε η ώρα της αποκαθήλωσης των Σοβιετικών. Σε ένα ιστορικό παιχνίδι οι Ισπανοί του Μιγκέλ Ντίαθ, που κατέβασαν ό,τι καλύτερο διέθεταν από τη δεκαετία του '60 (Φρανθίσκο Μπουσκατό, Κλίφορντ Λιουκ, Εμιλιάνο Ροδρίγκεθ, Ενρίκε Μαργάλ) και μαζί με παίχτες που εντυπωσίασαν κυρίως την δεκαετία του '70 (Ραφαέλ Ρουγιάν, Γουέιν Μπράμπεντερ, Λουίς Μιγκέλ Σαντιγιάνα), νικούν τους Ιταλούς στην φάση των ομίλων με 77-65 και περνούν αυτοί στα ημιτελικά. Εκεί παίρνουν την ρεβάνς από τους Σοβιετικούς για την απίστευτη συντριβή τους με 118-58 στο προηγούμενο Ευρωμπάσκετ. Επικρατούν στον ημιτελικό με 80-76 και τους αφήνουν εκτός τελικού, εκεί όπου τους περιμένουν οι Γιουγκοσλάβοι του Κρέζιμιρ Τσόσιτς, του Ζόραν Σλάβνιτς, του Ντράγκαν Κιτσάνοβιτς και του Ντράζεν Νταλιπάγκιτς, που εξαφάνισε τον Αμερικανοϊσπανό αστέρα και μεγάλο σκόρερ της Ισπανίας Γουέιν Μπράμπεντερ, με αποτέλεσμα τη νίκη των Γιουγκοσλάβων με 78-67. Οι Πολωνοί μετά από αυτό το ευρωμπάσκετ εξαφανίζονται από τον χάρτη του ευρωπαϊκού μπάσκετ.
Εκεί ήταν και η Ελλάδα που στον πάγκο είχε τον Κώστα Μουρούζη, αλλά τελικώς χωρίς τον μεγάλο σκόρερ Γιώργο Κολοκυθά, τον γίγαντα των 2,16 μέτρων Γιώργο Τρόντζο, που τραυματίστηκε, και τον Γιώργο Αμερικάνο που είχε σταματήσει πριν πολύ καιρό από την εθνική, δεν μπόρεσε να κάνει κάτι σπουδαίο. Τερματίζει 11η έχοντας για καλύτερους τους Στιβ Γιατζόγλου (14,7 πόντους μ.ο.), Βασίλη Γκούμα (10 πόντους μ.ο.) και Γιώργο Καστρινάκη (9,7 πόντους μ.ο.).
Εξωτερικοί σύνδεσμοι.
&lt;br&gt;

</doc>
<doc id="63467" url="https://el.wikipedia.org/wiki?curid=63467" title="Ιστορία του ψηφιδωτού">
Ιστορία του ψηφιδωτού

Με το όρο ιστορία του ψηφιδωτού εννοείται η διαχρονική θεώρηση της συγκεκριμένης τέχνης από την προϊστορία έως τη σύγχρονη εποχή, με τους συναφείς ιστορικούς κύκλους άνθησης, παρακμής και αναγέννησης του ενδιαφέροντος των καλλιτεχνών, πρώιμων ή ύστερων για την απεικονιστική δύναμη της ψηφιδωτής σύνθεσης. Το ιστορικό περίγραμμα της τέχνης του ψηφιδωτού διαιρείται σε τρεις κύριες φάσεις, με τις επιμέρους αναλυτικές περιόδους τους:
Η παρούσα ταξινόμηση δε λαμβάνει υπ' όψιν της την εξέλιξη της τέχνης του ψηφιδωτού στις αμερικανικές ηπείρους κατά την προκολομβιανή περίοδο. Η εισαγωγή αυτού του ιδιαίτερου πλαισίου για τη συγκεκριμένη τέχνη ταξινομείται χρονολογικά στο τέλος της Μεσαιωνικής-Βυζαντινής φάσης του αποκαλούμενου δυτικού κόσμου.
Προϊστορία - πρωτοϊστορία.
Η τέχνη του ψηφιδωτού εμφανίζεται στην ιστορία από την τέταρτη χιλιετία π.Χ./Π.Κ.Ε., όταν χρησιμοποιήθηκαν κώνοι οπτής γης ("τερακότα", "terracotta") εντυπωμένοι σε δάπεδα ή στο έδαφος, για την παραγωγή συγκεκριμένων διακοσμητικών μοτίβων. Ανάμεσα στα πρωιμότερα ψηφιδωτά τέχνεργα περιλαμβάνονται τοίχοι από τη Μεσοποταμία ή στήλες από την Ουρούκ, στις οποίες οι κώνοι δημιουργούσαν γεωμετρικά μοτίβα. Εκεί αποκαλύφθηκαν τοίχοι, στύλοι (αψιδοστάτες) και κίονες διακοσμημένοι με κώνους ασβεστόλιθου ή πηλού, εμβαπτισμένους σε χρωστική ουσία και εμπίεστους σε πισσάσφαλτο.
Κατά τα μέσα της 3ης χιλιετίας ΠΚΕ τα φατνώματα κοσμούνταν με σχεδιάσματα δημιουργημένα από όστρεα, λάπις λάζουλι ("lapis lazuli") και χρωματισμένο ασβεστόλιθο, επίσης εμπίεστο σε πισσάσφαλτο. Τέτοια φατνώματα ανακαλύφθηκαν σε πολλές πόλεις της Μεσοποταμίας, ιδιαίτερα στην Ουρ. Ωστόσο, το θεμέλιο της ελληνικής παράδοσης στην κατασκευή επιδαπέδιων ψηφιδωτών βρίσκεται πιθανώς στα ψηφιδωτά δάπεδα που κατασκευάζονταν στην Ασσυρία και τη Φρυγία με ποτάμιους λίθους (βότσαλα) σε μεταγενέστερες περιόδους, κατά τον 8ο και 7ο αι. ΠΚΕ. Δύο τέτοια μωσαϊκά ανασκάφτηκαν στην Ασσούρ, από τον Γερμανό αρχαιολόγο Βάλτερ Άντρε (Walter Andrae), στο σύμπλεγμα του ναού Άνου-Αντάντ (Anu-Adad).
Στην Τιλ, σημ. Τιλέ Χουγιούκ (Tille Höyük) στην ΝΑ Τουρκία, σε οικισμό του νεοχιττιτικού κράτους του Κουμούκ που κατακτήθηκε από τον Σαργκόν Β' της Ασσυρίας (περ. 721–705 ΠΚΕ), ανασκάφτηκε μια διώροφη κατοικία με μακρά στενά δώματα παρατεταγμένα γύρω από μία περίκλειστη, εσωτερική αυλή. Η αυλή ήταν καλυμμένη με ψηφιδωτό δάπεδο 238 λευκών και μαύρων τετραγώνων (σκακιέρα) και τέσσερα ερυθρά τετράγωνα τοποθετημένα έτσι ώστε να υποδεικνύουν την κύρια είσοδο της κατοικίας
Σημαντική αλλαγή της χρήσης του ψηφιδωτού δαπέδου παρατηρείται στη Φρυγία. Το Γόρδιον, η πρωτεύουσα της Φρυγίας, ήταν πλούσια κοσμημένη με επιδαπέδια (βοτσαλωτά) ψηφιδωτά ήδη από τον 8ο ΠΚΕ αι. Τρία από αυτά τα ψηφιδωτά αποκαλύφθηκαν σε μεγαρόσχημα κτήρια που καταστράφηκαν από τους Κιμμέριους στα τέλη του 8ου αρχές του 7ου ΠΚΕ αι. Χρονολογούνται ως σύγχρονα των μωσαϊκών της Ασσυρίας, αλλά έχουν διαφορετική χρήση στο χώρο. Χρησιμοποιούνται στα σημαντικότερα δώματα και όχι στους εξωτερικούς χώρους, η δε τεχνική τους θεωρείται εξαιρετική.
Κεντρική Αμερική.
Στο πλαίσιο της μεσοαμερικανικής καλλιτεχνικής παραγωγής ο όρος ψηφιδωτό βρίσκει την εφαρμογή του όχι μόνο σε αρχιτεκτονικές επιφάνειες, όπως συμβαίνει στον ελληνορωμαϊκό κόσμο, αλλά σε μια ποικιλία αντικειμένων, ανάμεσα στα οποία περιλαμβάνονται αγγεία, ασπίδες, προσωπεία, ανθρώπινα κρανία, λαβές εγχειριδίων και λατρευτικά ειδώλια. Το μέσον της διακόσμησης είναι θραύσματα σκληρών λίθων και άλλα υλικά.
Κλασική Ελλάδα.
Οι Έλληνες, κατά τον 5ο και 4ο ΠΚΕ αι. προώθησαν το ψηφιδωτό ως μορφή τέχνης με ακριβή γεωμετρικά σχέδια και ανθρωπομορφικά ή θηριομορφικά μοτίβα. Το ψηφιδωτό του κλασικού κόσμου κοσμούσε συνήθως τον οίκο -συνηθέστερα την τραπεζαρία και τον προθάλαμό της. Κάτι τέτοιο υπονοεί μια στενή σχέση μεταξύ του ψηφιδωτού και του συμποσίου και απεικονίζεται σαφώς στα διονυσιακά θέματα και τις ομόκεντρες συνθέσεις, σχεδιασμένες με τρόπο ώστε να παρουσιάζουν ίδια μοτίβα σε όλους τους συνδαιτυμόνες, ανεξάρτητα από τη θέση τους στον χώρο. Καθώς μάλιστα στο "συμπόσιον" συμμετείχαν μόνον άνδρες, τούτη η διακόσμηση χάραζε τα διακριτά όρια ανάμεσα στον ανδρωνίτη και τον γυναικωνίτη.
Πολλά, βοτσαλωτά ψηφιδωτά διατηρούνται σε δύο ιδιαίτερες αρχαιολογικές θέσεις, την Όλυνθο και την Πέλλα στη βόρεια Ελλάδα. Τα ψηφιδωτά της Ολύνθου χρονολογούνται στον 5ο ΠΚΕ αι. και είναι κυρίως τετράγωνες ή κυκλικές συνθέσεις με απλά περιγράμματα και ζωφόρους γύρω από το κεντρικό μυθολογικό θέμα. Αρκετά περίτεχνη θεωρείται εδώ η χρήση ανοικτόχρωμων και σκουρόχρωμων ψηφίδων. Οι μορφές δημιουργούνται με λευκούς λίθους σε μαύρο ή βαθύ μπλε φόντο. Μικρότεροι μαύροι λίθοι χρησιμοποιούνται για τη διαμόρφωση των περιγραμμάτων. Οι ψηφίδες είναι ομοιόμορφες ως προς το μέγεθος και αδιαμόρφωτες και στα κεντρικά θέματα δίνεται σημασία στη λεπτομέρεια.
Ελληνιστική περίοδος.
Στην ελληνιστική περίοδο αυξάνονται τα κτήρια που χρησιμοποιούν τη ψηφιδωτή διακόσμηση σε διαφορετικούς χώρους από εκείνους του συμποσίου ή του διάκοσμου στον ανδρωνίτη. Γίνεται επίσης σαφές ότι ένα πολύ μεγάλο τμήμα του χώρου στον ελληνιστικό οίκο ήταν αφιερωμένο στη διασκέδαση των φιλοξενουμένων. Η δραστική αύξηση της χρήσης του ψηφιδωτού σε αυτή την περίοδο φαίνεται ότι ήταν προϊόν μιας αυξανόμενης ευημερίας, που συνδυαζόταν με εθιμικές αλλαγές, οι οποίες έκαναν περισσότερο αποδεκτή την επίδειξή της. Από το 200 ΠΚΕ ειδικά διαμορφωμένες ψηφίδες ("tesserae") χρησιμοποιούνταν για να αποδώσουν πρόσθετες λεπτομέρειες και χρωματικούς τονισμούς των έργων. Η χρήση μικρών ψηφίδων έδωσε τη δυνατότητα μίμησης των ζωγραφικών έργων, όπως φαίνεται κυρίως στα σωζόμενα έργα της Πέλλας και της Πομπηίας μεταγενέστερα.
Τα ψηφιδωτά αυτής της συγκεκριμένης περιόδου παρουσίασαν πολλές τεχνοτροπικές και τεχνικές καινοτομίες, χωρίς ωστόσο να είναι δυνατός ο χρονικός προσδιορισμός τους. Υπάρχουν ψηφιδωτά του 3ου ΠΚΕ αι. που ακολουθούν την τεχνική της χρήσης μικροψηφίδων, αλλά ο χαμένος κρίκος της αλυσίδας διαφεύγει. Η τεχνική τελειοποιήθηκε σε κάποια από τις βασιλικές αυλές των ελληνιστικών βασιλείων, πιθανώς στην Αλεξάνδρεια ή την Πέργαμο, όπου αποκαλύφθηκαν έργα ιδιαίτερης λεπτότητας και τεχνικής. Περίπου από τα μέσα του 2ου αι. ΠΚΕ η τέχνη του ψηφιδωτού κατακτά τους πλούσιους οίκους του ελληνιστικού κόσμου, από την Ισπανία ως το Αφγανιστάν. Οι λαοί του ελληνιστικού κόσμου υιοθέτησαν την τέχνη του ψηφιδωτού μαζί με άλλες όψεις του ελληνικού τρόπου ζωής ως μέσο έκφρασης της ελληνικής τους ταυτότητας ή ως μέσο επίδειξης οικειότητας με τον ελληνικό πολιτισμό. Η χρηστικότητα του ψηφιδωτού στην αρχιτεκτονική δομή των ελληνιστικών κτηρίων προσλαμβάνει έναν ιδιαίτερο χαρακτήρα, καθώς γίνεται το μέσο φυσικού διαχωρισμού σε περιπτώσεις που ο χώρος δεν είναι αρκετός σε μικρότερα κτήρια. Η επίδειξη της κοινωνικής θέσης απαιτεί την ύπαρξη περισσότερων του ενός συμποσιακών χώρων και τούτο γίνεται εφικτό χάρη στην αρχιτεκτονική πλέον χρήση της τέχνης.
Στην ελληνιστική περίοδο διακρίνονται δύο διαφορετικές τεχνοτροπίες, η ανατολική και η δυτική. Τα χαρακτηριστικά αυτών των δύο διακριτών τάσεων φαίνονται καθαρότερα στα πρώιμα ψηφιδωτά της Πομπηίας που ακολουθούν την ελληνική δυτική παράδοση, εμπλουτισμένη με σκηνές από την καθημερινότητα. Οι αριστοκράτες της Πομπηίας αναζητούσαν μια διακόσμηση που θα επιδείκνυε την εξοικείωσή τους με τον ελληνικό πολιτισμό, γεγονός που σε μεγάλο βαθμό ενθάρρυνε την παραγωγή αντιγράφων ή τη χρήση των ειδολογικών και υφολογικών στοιχείων της ελληνικής τεχνοτροπίας. Οι ιδιαίτερες απαιτήσεις της αγοράς της Πομπηίας φαίνεται πως εξυπηρετούνταν από διαφορετικές τεχνικές παραγωγής. Υπάρχουν ενδείξεις διαχωρισμού μεταξύ της παραγωγής επιτοίχιων και επιδαπέδιων ψηφιδωτών, η οποία γινόταν πιθανώς από τοπικούς τεχνίτες.
Ο ρωμαϊκός κόσμος.
Η διαρκής επέκταση της ρωμαϊκής αυτοκρατορίας ήταν το πρόσφορο μέσο για τη διάδοση του ψηφιδωτού, αν και παρατηρούνται σημαντικές διαφοροποιήσεις στο επίπεδο της τέχνης. Η σύγκριση ανάμεσα σε ψηφιδωτά από τη ρωμαϊκή Βρετανία και εκείνα της Ιταλίας, υποδεικνύει ότι τα βρετανικά ψηφιδωτά είναι απλούστερα στο σχεδιασμό και λιγότερο ολοκληρωμένα από την άποψη της τεχνικής. Τα τυπικότερα ρωμαϊκά θέματα περιλαμβάνουν λατρευτικές και οικιακές σκηνές και γεωμετρικά μοτίβα.
Η βυζαντινή τέχνη.
Με την άνοδο της βυζαντινής αυτοκρατορίας από τον 5ο αιώνα τούτη η μορφή τέχνης απέκτησε νέα χαρακτηριστικά. Σε αυτά τα χαρακτηριστικά περιλαμβάνονται οι ασιατικές τεχνοτροπικές και ειδολογικές επιδράσεις και η χρήση ειδικών υάλινων ψηφίδων που κατασκευάζονταν στη βόρεια Ιταλία καταρχήν και τις γνωρίζουμε με τον γενικό όρο σμάλτα. Τα σμάλτα κατασκευάζονταν από παχιά στρώματα έγχρωμης υάλου, είχαν ακανόνιστη επιφάνεια και περιείχαν μικροσκοπικές φυσαλίδες αέρα. Ενίοτε στην οπίσθια όψη τους ήταν καλυμμένα με αργυρά ή χρυσά λεπτά φύλλα, προκειμένου να παράγουν το ανάλογο αισθητικό αποτέλεσμα της υποφώσκουσας φωτεινότητας, μιας αφαιρετικής διάστασης της ιερότητας, που δεν απαντάται σε καμία άλλη περίοδο της τέχνης του ψηφιδωτού.
Ισλάμ.
Ακμάζοντος ακόμη του Βυζαντίου, οι Μαυριτανοί έφεραν την ισλαμική τέχνη του ψηφιδωτού στην ιβηρική χερσόνησο στον 8ο αιώνα. Σε όλον τον ισλαμικό κόσμο αργότερα χρησιμοποιήθηκαν λίθινες, υάλινες και κεραμικές ψηφίδες, αλλά αντίθετα από τις ανθρωπομορφικές απεικονίσεις της βυζαντινής τέχνης -εκτός της εικονομαχικής περιόδου- τα ισλαμικά μοτίβα είναι κυρίως γεωμετρικά και μαθηματικά. Παραδείγματα τέτοιων ψηφιδωτών μπορεί να δει κανείς στην Ισπανία, στο μεγάλο μουσουλμανικό τέμενος της Κόρδοβας και το ανάκτορο της Αλάμπρα. Στις αραβικές χώρες αναπτύχθηκε μια ξεχωριστή διακοσμητική τεχνοτροπία που αποκαλείται "ζιλίτζ" και στηριζόταν σε προκατασκευασμένα κεραμικά σχήματα, τα οποία επεξεργάζονταν οι καλλιτέχνες για να ταιριάξουν απόλυτα μεταξύ τους στη διαδικασία της κάλυψης του χώρου.
Προκολομβιανή Αμερική.
Στην μετακλασική προκολομβιανή κεντρική Αμερική, στην περίοδο των Αζτέκων (1376-1519), το ψηφιδωτό χρησιμοποιείται ως αρχιτεκτονικό διακοσμητικό μέσο κσι για την κάλυψη τελετουργικών αντικειμένων. Ως ψηφίδες χρησιμοποιούνται συνήθως πολύτιμα υλικά όπως ο οψιανός, ο γρανάτης και ο καλλαΐτης (τυρκουάζ). Ένα από τα καλύτερα παραδείγματα αυτού του είδους είναι το προσωπείο του Κετζαλκόατλ, τέχνεργο του 14ου αιώνα. Έχουν επίσης αποκαλυφθεί κτήρια καλυμμένα με ψηφιδωτό διάκοσμο στην αρχαιολογική θέση της Μίτλα στην Οαχάκα. Οι διακοσμητικές ταινίες στα κτήρια είναι κατασκευασμένες με μικρούς επίθετους λίθους διαφορετικών χρωμάτων και σχημάτων. Άλλες περίτεχνες Μάγια προσόψεις στο Ουξμάλ και την Τσιτσέν Ιτζά, στο Γιουκατάν, επιδεικνύουν τη χρήση θηριομορφικών και γεωμετρικών μοτίβων στην εξωτερική όψη των κτηρίων.
Παρακμή και Αναγέννηση.
Στην υπόλοιπη Ευρώπη η τέχνη του ψηφιδωτού παρήκμασε κατά τη διάρκεια του Μεσαίωνα, αν και και ορισμένα ψηφοθετικά πρότυπα χρησιμοποιήθηκαν σε αββαεία ή άλλα ναϊκά οικοδομήματα. Η αναβίωση του ενδιαφέροντος για την τέχνη του ψηφιδωτού –ιδιαίτερα για τη βυζαντινή τεχνοτροπία- κατά τον 19ο αιώνα φαίνεται σε κτήρια όπως ο Καθεδρικός του Γουεστμίνστερ και η Σακρέ Κερ (Sacré-Coeur) στο Παρίσι.
Στη σύγχρονη εποχή το ψηφιδωτό αγκάλιασε, επίσης, το κίνημα της νέας τέχνης, το αποκαλούμενο Αρ Νουβώ (Art Nouveau). Στη Βαρκελώνη ο Αντόνι Γκαουντί (Antoni Gaudi) μαζί με τον Γιοσέπ Μαρία Γιουγιόλ (Josep Maria Jujol) φιλοτέχνησαν εντυπωσιακά κεραμικά ψηφιδωτά στο Πάρκο Γκουέλ (Guell Park) στις πρώτες δύο δεκαετίες του 20ου αι. Χρησιμοποίησαν μια τεχνική γνωστή ως "trencadis" για να καλύψουν τις επιφάνειες των κτηρίων. Ενσωμάτωσαν, επίσης, στην τεχνική τους υλικά που προέρχονταν από σπασμένα κεραμικά και άλλα αντικείμενα, μια επαναστατική ιδέα για την τέχνη και την αρχιτεκτονική.

</doc>
<doc id="63476" url="https://el.wikipedia.org/wiki?curid=63476" title="Θερμησία">
Θερμησία



</doc>
<doc id="63477" url="https://el.wikipedia.org/wiki?curid=63477" title="Ηλιόκαστρο">
Ηλιόκαστρο



</doc>
<doc id="63478" url="https://el.wikipedia.org/wiki?curid=63478" title="Ο Ιησούς από τη Ναζαρέτ">
Ο Ιησούς από τη Ναζαρέτ



</doc>
<doc id="63484" url="https://el.wikipedia.org/wiki?curid=63484" title="Παύλος Τσίμας">
Παύλος Τσίμας

Ο Παύλος Τσίμας (6 Δεκεμβρίου 1953) είναι Έλληνας δημοσιογράφος. 
Σταδιοδρομία.
Γεννήθηκε στην Αθήνα στις 6 Δεκεμβρίου 1953. Είναι πτυχιούχος της Νομικής Σχολής του Πανεπιστημίου Αθηνών. Υπήρξε καθοδηγητικό στέλεχος της ΚΝΕ από τα τέλη της δεκαετίας του 1970. Διετέλεσε πολιτικός συντάκτης του "Ριζοσπάστη", διευθυντής της εφημερίδας "Πρώτη", του περιοδικού "Ταχυδρόμος" και του ραδιοφωνικού σταθμού "902 Αριστερά στα FM".
Στην τηλεόραση εμφανίστηκε το 1993 με την εκπομπή "Μετρό", που προβαλλόταν στον τηλεοπτικό σταθμό ΣΚΑΪ. Για πολλά χρόνια εργάστηκε στο Mega παρουσιάζοντας τις εκπομπές "Το μήλον της έριδος" και "Video". Αμέσως μετά εργάστηκε στην ΝΕΤ και επέστρεψε μερικά χρόνια αργότερα στο Mega με την εκπομπή "Έρευνα". Έχει συνεργαστεί και με τον ραδιοφωνικό σταθμό Στο Κόκκινο 105,5 όπου παρουσίαζε την εκπομπή "Ημερολόγιο Σαββάτου".
Το 2014 κυκλοφόρησε το βιβλίο του "Ο φερετζές και το πηλήκιο" (εκδόσεις Μεταίχμιο), ένα πολιτικό μυθιστόρημα της ελληνικής τηλεόρασης. Ο δημοσιογράφος συγκέντρωσε τεκμηριωμένο υλικό, μέσα από το οποίο καταγράφει την ιστορία και τη σχέση της πολιτικής με την τηλεόραση. 
Είναι υποστηρικτής του Παναθηναϊκού.

</doc>
<doc id="63485" url="https://el.wikipedia.org/wiki?curid=63485" title="Λιάνα Κανέλλη">
Λιάνα Κανέλλη

Η Γαρυφαλλιά (Λιάνα) Κανέλλη (20 Μαρτίου 1954) είναι Ελληνίδα δημοσιογράφος και πολιτικός.
Βιογραφικά στοιχεία.
Γεννήθηκε στις 20 Μαρτίου του 1954 στην Αθήνα. Είναι απόφοιτος της Νομικής Σχολής του Πανεπιστημίου Αθηνών. Μιλάει αγγλικά, γαλλικά και ιταλικά.
Επαγγελματική σταδιοδρομία.
Έχει συνεργαστεί με τις εφημερίδες Απογευματινή, Έθνος, Εξουσία, Επίκαιρα, Μακεδονία, Ριζοσπάστης, Τα Νέα και Το Βήμα και με τα περιοδικά Μανίνα, Ταχυδρόμος και Τηλέραμα.
Από το 1997 έως το 2012 εξέδιδε το περιοδικό "Νέμεσις".
Ήταν η πρώτη γυναίκα που παρουσίασε δελτίο ειδήσεων στην κρατική τηλεόραση κατά την περίοδο του καθεστώτος της χούντας (1973) και από τις πρώτες στην ιδιωτική (εκφώνησε το πρώτο δελτίο ειδήσεων του Mega Channel το Νοέμβριο του 1989). Παράλληλα εργάστηκε ως ανταποκρίτρια του ABC κατά τη διάρκεια του πολέμου του Κόλπου. Έχει εργαστεί επίσης στους τηλεοπτικούς σταθμούς Seven X, Tempo TV, Star Channel, ANT1 και ΣΚΑΪ (σήμερα Alpha).
Στο ραδιόφωνο ξεκίνησε από την κρατική συχνότητα της ΕΡΤ και υπήρξε η πρώτη γυναίκα διευθύντρια ιδιωτικού ραδιοσταθμού, του "TOP FM 92.4" το 1989 (σήμερα ως Λάμψη 92.3). Εκπομπές είχε επίσης στους ραδιοφωνικούς σταθμούς ΑΝΤ1 97.2 FM (σήμερα Easy 97.2), ΣΚΑΪ 100.3, Planet 99.5 FM (μετέπειτα City 99.5 και σήμερα ως Βήμα FM) και σήμερα στον Real FM 97.8.
Έχει διατελέσει υπεύθυνη επικοινωνίας στην ΠΑΕ Παναθηναϊκός.
Πολιτική σταδιοδρομία.
Η Λιάνα Κανέλλη εξελέγη μέλος διάφορων συνδικαλιστικών δημοσιογραφικών οργάνων.
Στις εκλογές του 2000, του 2004, του 2007, του 2009 και του Μαΐου 2012 εκλέχτηκε βουλευτής Α' Αθήνας με το Κ.Κ.Ε..
Στις 6 Μαΐου 2012 εκλέχθηκε πρώτη από όλα τα κόμματα βουλευτής Α' Αθηνών με περισσότερους από 17.600 σταυρούς προτίμησης.
Συγγραφική δράση.
Μεταξύ άλλων έχει συγγράψει τα βιβλία "Στοχασμοί", "Λειτουργία των Όρκων" και "Ρουάντα, ο Ρους του Κάτω Κόσμου". 
Πολιτικές πράξεις.
Η Λιάνα Κανέλλη κατέθεσε ως μάρτυρας υπεράσπισης στη δίκη του, κατηγορούμενου για εγκλήματα πολέμου και γενοκτονία, Σλόμπονταν Μιλόσεβιτς, το 2004.
Η Λιάνα Κανέλλη ήταν η πρώτη μεταπολιτευτική βουλευτής του ΚΚΕ που ορκίσθηκε στο Ευαγγέλιο στην καθιερωμένη ορκωμοσία της Βουλής, κάτι που ξεφεύγει από τη συνήθη πρακτική των μελών του ΚΚΕ. Είχε επίσης συνταχθεί με τη θέση του Αρχιεπισκόπου Χριστόδουλου στο ζήτημα των ταυτοτήτων, ο οποίος καλούσε σε «προάσπιση της Ορθοδοξίας έναντι της Νέας Τάξης Πραγμάτων που την απειλεί» .
Βραβεύσεις.
Έχει βραβευθεί για την κοινωνική και αντιρατσιστική της δράση, από πολλούς συλλόγους και οργανώσεις, μεταξύ αυτών έχει τιμηθεί και με το Βραβείο Ιπεκτσί.
Επιθέσεις που δέχθηκε - προπηλακισμοί.
Ο Ευάγγελος Γιαννόπουλος, ως Υπουργός Δικαιοσύνης, της είχε επιτεθεί με υβριστικούς χαρακτηρισμούς μέσω του τηλεοπτικού καναλιού Mega Channel.
Στο πλαίσιο των κινητοποιήσεων του 2011, η Λιάνα Κανέλλη προπηλακίστηκε από πολίτες πηγαίνοντας προς τη Βουλή.
Λίγες μέρες πριν από τις βουλευτικές εκλογές της 17ης Ιουνίου 2012, ο βουλευτής της Χρυσής Αυγής Ηλίας Κασιδιάρης χαστούκισε τη Λιάνα Κανέλλη κατά τη διάρκεια της τότε πρωινής τηλεοπτικής εκπομπής του Αντέννα. Σύσσωμος ο πολιτικός κόσμος καταδίκασε την ενέργεια του βουλευτή της Χρυσής Αυγής.
Κριτική.
Η συμμετοχή της Λιάνας Κανέλλη και του Κώστα Ζουράρι στο ευρωψηφοδέλτιο του ΚΚΕ του 1999 συνάντησε σφοδρή αντίδραση από στελέχη του ΚΚΕ. Σε συνέντευξή του, ο πρώην βουλευτής του ΚΚΕ Μ. Κωστόπουλος, επιτέθηκε στη συγκεκριμένη επιλογή της τότε ηγεσίας του ΚΚΕ..
Δημοσίευση αλληλογραφίας της Μαργαρίτας Παπανδρέου που είχε υποκλαπεί.
Σε δύο συνεχή τεύχη του, το περιοδικό «Νέμεσις» της Λιάνας Κανέλλη (τ. 12. Δεκέμβριος 2000 και τ.13, Ιανουάριος 2001) δημοσίευσε ηλεκτρονικά μηνύματα που αντάλλαξαν μεταξύ 1998 και 1999 η Μαργαρίτα Παπανδρέου με τον γιο της Γιώργο, δύο παλιότερα φαξ που έστειλε η Μαργαρίτα Παπανδρέου σε αμερικανό δικηγόρο της (Σεπτέμβριος 1996), μήνυμα της ίδιας προς τον Στάνλεϊ Σάινμπαουμ (1998) και μήνυμα της Φράνσις Κόναλι προς τον Νίκο Παπανδρέου (1998). Η Λιάνα Κανέλλη παραδέχθηκε δημόσια ότι τα δημοσιεύματά της συνιστούσαν προϊόν υποκλοπής από χάκερ. Η υπόθεση έκλεισε το 2005, όταν η Λιάνα Κανέλλη υποχρεώθηκε δικαστικώς σε πρόστιμο 30.000 ευρώ για τη δημοσίευση των προαναφερθέντων μηνυμάτων.
Υπόθεση «Κυδωνιάτη».
Η Λιάνα Κανέλλη επικρίθηκε για ενδεχόμενη επαγγελματική συνεργασία την περίοδο 1997-2003, στο περιοδικό «Νέμεσις» που εξέδιδε, με τον μετέπειτα βουλευτή του ΛΑΟΣ Κωνσταντίνο Αϊβαλιώτη. Η υπόθεση ήρθε στο προσκήνιο το 2003 όταν τρεις ευρωβουλευτές της Νέας Δημοκρατίας (οι Κωστής Χατζηδάκης, Χρήστος Φώλιας και Ιωάννης Αβέρωφ) κατέθεσαν αγωγές κατά της εταιρείας που εξέδιδε το περιοδικό, της Κανέλλη, τριών στελεχών του περιοδικού και του δημοσιογράφου με το ψευδώνυμο «Κώστας Κυδωνιάτης», ζητώντας αποζημιώσεις για κάποια συκοφαντικά και εξυβριστικά κείμενα του τελευταίου. Η ταύτιση Αϊβαλιώτη-Κυδωνιάτη έχει γίνει δεκτή σε πρώτο βαθμό από τα δικαστήρια.
Δημοσίευση αστήρικτης «δήλωσης Κίσινγκερ».
Το 1997, το περιοδικό «Νέμεσις» αναδημοσίευσε άρθρο της "Turkish Daily News" με υποτιθέμενη δήλωση του πρώην Υπουργού Εξωτερικών των ΗΠΑ, Χένρυ Κίσινγκερ, που σύμφωνα με την πηγή πραγματοποιήθηκε το 1994 κατα τη διάρκεια συνεδρίου σε ξενοδοχείο της Ουάσινγκτον. Η δήλωση που δημοσιεύτηκε ήταν η εξής: "Ο λαός των Γκρεκών είναι αναρχικός και δύσκολος να τιθασευθή. Γι' αυτό πρέπει να τον χτυπήσουμε βαθιά στις πολιτιστικές του ρίζες. Τότε ίσως αναγκασθή να συμμορφωθή. Εννοώ να πλήξουμε τη γλώσσα του, την θρησκεία του, τα πνευματικά και ιστορικά του αποθέματα, ώστε να εξουδετερώσουμε την δυνατότητά του να αναπτυχθεί, να διακριθεί, να επικρατήσει, ώστε να μην μας παρενοχλεί στα Βαλκάνια, στην Ανατολική Μεσόγειο και στη Μέση Ανατολή, σε όλη αυτή την νευραλγική περιοχή στρατηγικής σημασίας για μας". Η δημοσίευση προκάλεσε σάλο και αναπαράχηκε από πλειάδα ντόπιων αναλυτών. Ουδέποτε αποδείχτηκε η γνησιότητα της ομιλίας ενώ διαψεύστηκε γραπτώς από τον Κίσινγκερ. Η εκδότης του περιοδικού Λιάνα Κανέλλη ομολόγησε ("Νέμεσις" 10.1997) εκ των υστέρων αδυναμία εύρεσης της πρωτότυπης «πηγής».

</doc>
<doc id="63487" url="https://el.wikipedia.org/wiki?curid=63487" title="Ναταλία Γερμανού">
Ναταλία Γερμανού

Η Ναταλία Γερμανού (22 Ιουνίου 1965) είναι Ελληνίδα παρουσιάστρια, ραδιοφωνική παραγωγός και στιχουργός. Είναι κόρη του δημοσιογράφου και συγγραφέα Φρέντυ Γερμανού.

</doc>
<doc id="63488" url="https://el.wikipedia.org/wiki?curid=63488" title="Κέιτ Μπλάνσετ">
Κέιτ Μπλάνσετ

Η Κέιτ Μπλάνσετ ("Catherine Élise "Cate" Blanchett", γενν. 14 Μαΐου 1969) είναι Αυστραλή ηθοποιός, βραβευμένη με δυο βραβεία Όσκαρ (ένα Α' Γυναικείου Ρόλου για την ταινία του 2013 "Θλιμμένη Τζάσμιν (Blue Jasmine)" και ένα Β' Γυναικείου Ρόλου για την ταινία του 2004 "Ιπτάμενος Κροίσος (The Aviator)"). Η Μπλάνσετ έχει επίσης τιμηθεί με τρεις Χρυσές Σφαίρες, τρία Βραβεία BAFTA και δύο Βραβεία Σωματείου Αμερικανών Ηθοποιών. Γεννήθηκε στην Αυστραλία στις 14 Μαΐου 1969 από Αυστραλέζα μητέρα και Τεξανό πατέρα, τον οποίο έχασε σε ηλικία των δέκα ετών. Έχει σπουδάσει Ιστορία της Τέχνης στο πανεπιστήμιο της Μελβούρνης και υποκριτική στο Διεθνές Ινστιτούτο Δραματικής Τέχνης του Σίδνεϊ απ' όπου αποφοίτησε το 1992. 
Καριέρα.
Τράβηξε τα φώτα της δημοσιότητας με την τρίτη της ταινία "Oscar and Lucinda" όπου πρωταγωνιστούσε δίπλα στον Ρέιφ Φάινς. Ο ρόλος όμως που την καθιέρωσε ήταν αυτός της βασίλισσας Ελισάβετ στη βιογραφική ταινία "Elizabeth" του Σεκάρ Καπούρ. 
Συνέχισε με πολλούς διαφορετικούς ρόλους που της έχουν δώσει τον χαρακτηρισμό "χαμαιλέων". Ανάμεσα σε αυτούς και ο ρόλος της Γκαλάντριελ, βασίλισσας των Ξωτικών στην πολύ επιτυχημένη τριλογία του "Άρχοντα των Δαχτυλιδιών" του Πίτερ Τζάκσον, εκείνος της Κάθριν Χέπμπορν στον "Ιπτάμενο Κροίσο" του Μάρτιν Σκορσέζε που της χάρισε το Όσκαρ Β' Γυναικείου Ρόλου, ο ρόλος της στην ταινία "Ημερολόγιο Ενός Σκανδάλου (Notes on a Scandal, 2006)" πλάι στη Τζούντι Ντεντς, η ερμηνεία της στην ταινία "I'm Not There" όπου υποδύθηκε τον Μπομπ Ντίλαν και ο ρόλος της στην ταινία του Γούντι Άλεν "Θλιμμένη Τζάσμιν" όπου ερμήνευσε μια μοντέρνα εκδοχή της πολυπαθούς ηρωίδας του Τένεσι Ουίλιαμς Μπλανς Ντυμπουά κατακτώντας το Όσκαρ Α' Γυναικείου Ρόλου. Οι τολμηρές της επιλογές και το αναμφισβήτητο ταλέντο της την έχουν καθιερώσει ως μία από τις καλύτερες ηθοποιούς της γενιάς της.
Χαρακτηριστικό είναι ότι σε μικρή σχετικά ηλικία, έχει τιμηθεί με πάνω από εκατόν είκοσι υποψηφιότητες για σημαντικά βραβεία και έχει κερδίσει τα περισσότερα. Θεωρείται συνεχίστρια της παράδοσης του κλασικού Χόλιγουντ και έχει κερδίσει επαίνους από όλους τους σκηνοθέτες με τους οποίους έχει συνεργαστεί, ενώ διατηρεί φιλικές σχέσεις με τους περισσότερους συμπρωταγωνιστές της. 
Προσωπική ζωή.
Η Μπλάνσετ κρατά την προσωπική της ζωή μακριά από τα φώτα της δημοσιότητας, επιδεικνύοντας μόνο το ταλέντο της. Είναι παντρεμένη από το 1997 με το θεατρικό συγγραφέα Άντριου Άπτον και έχει αποκτήσει μαζί του τρεις γιους, τον Ντάσιελ Τζον (03/01/2001), τον Ρόμαν Ρόμπερτ (23/4/2004) και τον Ιγκνάτιους Μάρτιν (13/4/2008) αλλά και την μικρή κόρη τους, Έντιθ Βίβιαν Πατρίτσια, μέσω υιοθεσίας το Μάρτιο του 2015. Στις αρχές του 2008 ανέλαβε μαζί με το σύζυγό της τη διεύθυνση του Εθνικού Θεάτρου στο Σίδνεϊ, όπου μετακόμισε όλη η οικογένεια. 

</doc>
<doc id="63489" url="https://el.wikipedia.org/wiki?curid=63489" title="Αρισταίνετος">
Αρισταίνετος

Ο Αρισταίνετος ήταν αρχιτέκτονας από την Κύζικο του 2ου αιώνα, ο οποίος έζησε την εποχή του Αδριανού. Έργο του υπήρξε ο Ναός του Διός. Το εν λόγω οικοδόμημα άρχισε να κτίζεται με σχέδια και υπό την επίβλεψη του 
Αρισταινέτου το 120, περατώθηκε όμως το 167, την εποχή του Μάρκου Αυρηλίου. Ήταν αφιερωμένος στον Αυτοκράτορα Αδριανό, τον 13ο θεό του Ολύμπου.
Ο ναός χτίστηκε στα Ν.Δ. της Κυζίκου, με μάρμαρο από τη νήσο Προκόνησο της Προποντίδος. Τυπολογικά ανήκει στους δίπτερους ναούς
με κάτοψη 100x30μ. και 62 κίονες Κορινθιακού ρυθμού, που στηρίζονταν επάνω σε «αττικές βάσεις». Το ύψος τους ξεπερνούσε το ύψος των κιόνων του «Ολυμπείου» στην Αθήνα και εκείνων του ναού του Διός του Ηλιοπολίτου στην Ηλιούπολη (σημ. Μπάαλμπεκ-Συρία). Στην εμπρόσθια πλευρά του ναού υπήρχαν 5 σειρές από 6 κίονες, στην πίσω πλευρά 3 σειρές από 6 κίονες. Το εσωτερικό του ναού κοσμούσε τεράστια προτομή του Αδριανού. Στο εσωτερικό του κάτω μέρους, πίσω από τις βαθμίδες, υπήρχε ένα σύστημα από κρύπτες. Ο ναός ήταν μνημειώδης με υπερμεγέθεις διαστάσεις. 
Ο Αρισταίνετος ακολούθησε στην κάτοψη την παράδοση των Ιωνικών ναών, ενώ στις αναλογίες εκείνη των Δωρικών. Το 1063 καταστράφηκε, εν μέρει, από σεισμό. Το 1431 και το 1444 ο Κυριακός ο Αγκωνίτης Ιταλός έμπορος αρχαιοτήτων και περιηγητής επισκέφθηκε το μέρος και είδε 33 ορθούς κίονες. Αντέγραψε το περιεχόμενο της επιγραφής του αφιερώματος, από την οποία διασώθηκε το όνομα του αρχιτέκτονα και εκπόνησε σκαρίφημα του ναού (Μουσείο Αρτάκης- Κων/πολη).

</doc>
<doc id="63491" url="https://el.wikipedia.org/wiki?curid=63491" title="Cate blanchett">
Cate blanchett



</doc>
<doc id="63497" url="https://el.wikipedia.org/wiki?curid=63497" title="Tabula Rasa">
Tabula Rasa



</doc>
<doc id="63506" url="https://el.wikipedia.org/wiki?curid=63506" title="Ντον Ρόσα">
Ντον Ρόσα

Ο Κένο Ντον Χιούγκο Ρόσα ("Keno Don Hugo Rosa", 29 Ιουνίου 1951) είναι Αμερικανός σχεδιαστής και συγγραφέας κόμικς ευρύτερα γνωστός για τις ιστορίες του με τον Σκρουτζ Μακ Ντακ, τον Ντόναλντ και άλλους ήρωες του Ντίσνεϋ. Ξεκίνησε από θαυμαστής του Καρλ Μπαρκς και έγινε ο σημαντικότερος μαθητής και διάδοχος τού έργου του. 
Γεννήθηκε τις 29 Ιουνίου 1951 στη Λούισβιλ του Κεντάκι στις Η.Π.Α.. Σε πολλές από τις ιστορίες του χρησιμοποιεί ήρωες και τοποθεσίες που είχε δημιουργήσει ο Καρλ Μπαρκς. Έχει γράψει περίπου 90 ιστορίες από το 1987 έως το 2006. Το πιο διάσημο έργο του είναι το "Ο Βίος και η Πολιτεία του Σκρουτζ Μακ Ντακ", το οποίο βραβεύτηκε το 1995 με τη σημαντικότερη διάκριση στο χώρο της Ένατης Τέχνης, το Βραβείο Άισνερ για την "Καλύτερη Σειρά σε Συνέχειες".
Βιογραφία.
Ο παππούς του Ντον Ρόσα, Τζιοακίνο Ρόσα, ζούσε στο Μανιάγκο, μια πόλη στους πρόποδες των Άλπεων στη Βόρεια Ιταλία, στην επαρχία Πορντενόνε. Μετανάστευσε στο Κεντάκι, στις Η.Π.Α., γύρω στα 1900, και ίδρυσε μια επιτυχημένη επιχείρηση η οποία ασχολούνταν με πλακάκια και μωσαϊκά, μετά επέστρεψε στην Ιταλία για να παντρευτεί και να κάνει οικογένεια. Το 1915 ακριβώς μετά τη γέννηση του γιου του Ούγκο Ρόσα, ο Τζιοακίνο επέστρεψε στο Κεντάκι με τη σύζυγο του, τις δύο κόρες του και τους δύο γιους του. Ο Ούγκο Ρόσα μεγάλωσε και αργότερα παντρεύτηκε στο Κεντάκι. Η σύζυγος του είχε Γερμανοαμερικανό πατέρα και μητέρα με Σκωτσέζικη και Ιρλανδική καταγωγή.
Ο Ντον Ρόσα γεννήθηκε ως Κένο Ντον Χιούγκο Ρόσα στις 29 Ιουνίου του 1951 στη Λούισβιλ, στο Κεντάκι. Πήρε το όνομα του απ' τον πατέρα του και τον παππού του. Ο Τζιοακίνο λέγονταν "Κένο" για συντομία. Ο πατέρας του Ντον ονομάστηκε Ούγκο Ντάντε Ρόσα, αλλά χρησιμοποιούσε το όνομα "Ούγκο Ντον" στην Αμερική.
Η εντεκάχρονη αδερφή του Ντον Ρόσα μάζευε κόμικς, και είχε χιλιάδες κόμικς τα οποία μπορούσε να κοιτάζει και αργότερα να διαβάζει ο Ντον. Ο Ρόσα άρχισε να σχεδιάζει κόμικς πριν αρχίσει να γράφει. Μέχρι το γυμνάσιο οι συνηθέστεροι χαρακτήρες του ήταν ένα ευρύ καστ απλοϊκών φιγούρων οι οποίες πρωταγωνιστούσαν σε κωμικές περιπέτειες που θύμιζαν τα κόμικς του Μπαρκς και παλιές ταινίες που άρεσαν πολύ στον Ντον. Μόνο η ιστορία ήταν σημαντική γι' αυτόν, όχι τα σχέδια.
Έργο.
Ο Ντον Ρόσα θεωρείται ένας από τους καλύτερους δημιουργούς κόμικς Ντίσνεϊ και ειδικά στην Ευρώπη είναι πολύ γνωστός. Μαζί με τον Καρλ Μπαρκς είναι από τους λίγους καλλιτέχνες που έχουν το όνομά τους στα εξώφυλλα των περιοδικών όταν αυτά δημοσιεύουν κάποιο έργο τους. Οι ιστορίες του είναι εύκολα αναγνωρίσιμες χάρη στον ιδιαίτερο σχεδιασμό τους και την εκπληκτική λεπτομέρεια των καρέ του. Ο Ρόσα αρέσκεται να περιλαμβάνει κρυφές αναφορές στα αγαπημένα του έργα φαντασίας καθώς και σε δικά του προηγούμενα έργα. Συνήθως χρησιμοποιεί 12 καρέ ανά σελίδα αντί για 8. Υποχρεώνεται να χρησιμοποιεί αυτά τα επιπλέον καρέ γιατί οι ιστορίες του είναι αρκετά μεγάλες και δεν μπορούν να δημοσιευθούν αν δεν τις μικρύνει.
Σχεδιαστικό Στυλ.
Με μόνο ένα πτυχίο πολιτικού μηχανικού ο Ρόσα έχει ένα αρκετά ασυνήθιστο σχεδιαστικό στυλ και όπως λέει και ο ίδιος, "Υποψιάζομαι πως δεν κάνω τίποτα με τον ίδιο τρόπο που θα το έκανε κάποιος άλλος". Επειδή είναι αυτοδίδακτος, ο Ρόσα στηρίζεται σε αυτά που έμαθε στην σχολή πολιτικών μηχανικών, το οποίο σημαίνει ότι χρησιμοποιεί μηχανικά μολύβια και πρότυπα συνεχώς. Χρησιμοποιεί πλαστικά αντικείμενα για να σχεδιάσει καμπύλες, κύκλους και ελλείψεις. Συνήθως σχεδιάζει μία σελίδα την ημέρα αλλά αυτό εξαρτάται από την ποσότητα λεπτομέρειας της σελίδας.
Καρλ Μπαρκς.
Το μεγαλύτερο είδωλο του Ντον Ρόσα όταν πρόκειται για κόμικς ήταν ανέκαθεν ο Καρλ Μπαρκς. Ο Ρόσα χτίζει σχεδόν όλες τις ιστορίες του επάνω σε χαρακτήρες και τοποθεσίες που δημιούργησε ο Καρλ Μπαρκς. Οι ιστορίες του Ρόσα περιέχουν αναφορές σε γεγονότα που περιγράφτηκαν σε ιστορίες του Μπαρκς. Για παράδειγμα, η ιστορία του "Επιστροφή στη Ζαναντού", είναι μια συνέχεια στην ιστορία του Μπαρκς "Περιπέτεια στην Τράλα Λα", όπου οι Ντακ επιστρέφουν στην ίδια κρυμμένη χώρα. Για να δείξει τον θαυμασμό και την συνέπειά του στον Μπαρκς και τις ιστορίες του, ο Ρόσα τοποθετεί όλες τις ιστορίες του στη δεκαετία του 1950. Αυτό επειδή ο Μπαρκς έγραψε τις περισσότερες ιστορίες με τον Σκρουτζ, το Ντόναλντ και τους υπόλοιπους ήρωες του τη δεκαετία 1950 (διαλύει επίσης τυχόν λάθη ακολουθίας όπως η ηλικία του Σκρουτζ). Όπως εξηγεί στα επεξηγηματικά κείμενα της σειράς "Βίος και Πολιτεία του Σκρουτζ Μακ Ντακ", ο Ρόσα κάνει εκτενή έρευνα της περιόδου αυτής όχι μόνο για να σιγουρευτεί ότι αποδίδει ρεαλιστικά τη εποχή αλλά και για βεβαιωθεί ότι όλοι οι χαρακτήρες μπορούν να είναι παρόντες. 
Ο Μπαρκς είτε έχει δημιουργήσει τους χαρακτήρες που χρησιμοποιεί ο Ντον είτε έχει συμβάλλει καθοριστικά στην ανάπτυξη του χαρακτήρα τους. Έτσι ο Ρόσα νιώθει την υποχρέωση να κάνει τις ιστορίες του ακριβείς στα γεγονότα που έχουν περιγραφεί από τον Μπαρκς στις δικές του ιστορίες. Έχει ξοδέψει αρκετό χρόνο κάνοντας λίστες με σκόρπια γεγονότα και και ανέκδοτα που περιγράφονται στις ιστορίες του μέντορά του. Ειδικά ο "Βίος και Πολιτεία του Σκρουτζ Μακ Ντακ" βασίστηκε σε προηγούμενες δουλειές του Μπαρκς. Ο Ντον ωστόσο παραδέχτηκε ότι μια σκηνή στο πρώτο κεφάλαιο την εμπνεύστηκε από μια ιστορία του Τόνι Στρομπλ.
D.U.C.K..
Οι περισσότερες ιστορίες του Ντον Ρόσα έχουν τα αρχικά D.U.C.K. κρυμμένα κάπου στο πρώτο καρέ. Τα εξώφυλλα που σχεδιάζει έχουν επίσης αυτά τα αρχικά. Αυτά τα αρχικά είναι ένα ακρωνύμιο της φράσης Dedicated to Unca Carl by Keno (αφιερωμένο στον θείο Καρλ από τον Κένο). Επειδή η Ντίσνεϋ δεν επιτρέπει τις προσωπικές υπογραφές στα κόμικ, και σκεπτόμενος ότι αυτό το ακρωνύμιο μοιάζει σαν υπογραφή, ο Ντον Ρόσα άρχισε να κρύβει τα γράμματα στα πιο απίθανα σημεία. Πολλοί από τους αναγνώστες του έχουν κάνει χόμπι την αναζήτηση της υπογραφής του. Το D.U.C.K. είναι συνήθως κρυμμένο στο πρώτο καρέ της πρώτης σελίδας της κάθε ιστορίας. Το D.U.C.K. είναι επίσης κρυμμένο στα εξώφυλλα των ιστοριών του Ρόσα, τα οποία σχεδιάζει ο ίδιος, καθώς και σε αυτά που σχεδιάζει για επανεκδόσεις των ιστοριών του Καρλ Μπαρκς. Κατά ένα ειρωνικό τρόπο, σχεδόν κάθε φορά που γράφεται κάποιο άρθρο γι' αυτόν σε κάποιο περιοδικό της Ντίσνεϋ, 
στις ευρωπαϊκές εκδόσεις τουλάχιστον, γίνεται αναφορά σε αυτή την υπογραφή - αφιέρωση.
Ελληνικές εκδόσεις.
Έργα του Ντον Ρόσα έχουν παρουσιαστεί πολλές φορές στο ελληνικό κοινό, κυρίως μέσα από τις σελίδες του περιοδικού ΚΟΜΙΞ. Το μεγάλο του έργο "Ο Βίος και η Πολιτεία του Σκρουτζ Μακ Ντακ" όπως και η συνέχειά του "" κυκλοφορούν σε πολυτελείς τόμους από τις εκδόσεις "Νέα Ακτίνα".
Το 2008 κυκλοφόρησε η «ΒΙΒΛΙΟΘΗΚΗ ΚΟΜΙΞ», ο πρώτος τόμος περιέλαβε τις 15 πρώτες ιστορίες του «Ο Γιος του Ήλιου και 14 ακόμα ιστορίες». Το 2009 εκδόθηκαν ο δεύτερος και ο τρίτος τόμος που περιείχαν 12 ιστορίες ο καθένας «Επιστροφή στη Μονοτονία και 11 ακόμα ιστορίες» και «Ο Πόλεμος των Ουέντιγκο και 11 ακόμα ιστορίες».
Παραίτηση.
Ο Ντον Ρόσα είχε από μικρός προβλήματα με την όρασή του, τα οποία επιδεινώθηκαν το 2006 και το 2007, με αποτέλεσμα να αναγκαστεί να σταματήσει να σχεδιάζει, αφού αναγκαστικά η διαδικασία θα ήταν ασύμφορα χρονοβόρα. Σε μια συνέντευξη που έδωσε σε μια δανέζικη ιστοσελίδα, μεταξύ άλλων ανέφερε τους λόγους παραίτησής του, που, εκτός από τον προαναφερθέντα, είναι ο χαμηλός μισθός του (κέρδισε περισσότερα χρήματα πουλώντας σε 6 μήνες την ιδιωτική συλλογή του από 6 χρόνια δουλειάς για τη Ντίσνεϋ) και η χρήση του ονόματός του για διαφήμιση από πολλές εκδοτικές εταιρίες χωρίς άδεια.

</doc>
<doc id="63509" url="https://el.wikipedia.org/wiki?curid=63509" title="Χάνα Πακάρινεν">
Χάνα Πακάρινεν

Η Χάνα Πακάρινεν ("Hanna Helena Pakarinen", 17 Απριλίου 1981) είναι Φινλανδή τραγουδίστρια της ποπ. Στις 17 Φεβρουαρίου 2007 επιλέχθηκε να εκπροσωπήσει τη Φινλανδία στο διαγωνισμό τραγουδιού της Eurovision του 2007, με το τραγούδι "Leave Me Alone". Το τραγούδι κατέλαβε τη 17η θέση στον τελικό.

</doc>
<doc id="63510" url="https://el.wikipedia.org/wiki?curid=63510" title="Don Rosa">
Don Rosa



</doc>
<doc id="63512" url="https://el.wikipedia.org/wiki?curid=63512" title="Αντρέι Ντανίλκο">
Αντρέι Ντανίλκο

Ο Αντρίι Μιχαΐλοβιτς Ντανίλκο ("Андрі́й Миха́йлович Дани́лко", 2 Οκτωβρίου 1973), γνωστότερος ως Βέρκα Σερντιούτσκα ("Вєрка Сердючка") είναι Ουκρανός τραγουδιστής της ποπ. Επιλέχθηκε να εκπροσωπήσει την Ουκρανία στη Eurovision του 2007 με το τραγούδι "Dancing Lasha Tumbai". Το τραγούδι κατέλαβε τη 2η θέση στον τελικό του διαγωνισμού, πίσω από τη νικήτρια Σερβία.

</doc>
<doc id="63517" url="https://el.wikipedia.org/wiki?curid=63517" title="Σονέρ Αριτσά">
Σονέρ Αριτσά

Ο Σονέρ Αριτζά ("Soner Arıca", 5 Φεβρουαρίου 1966) είναι Τούρκος τραγουδιστής της ποπ.

</doc>
<doc id="63519" url="https://el.wikipedia.org/wiki?curid=63519" title="Η Πλημμύρα">
Η Πλημμύρα

Η Πλημμύρα είναι ένα μυθιστόρημα επιστημονικής φαντασίας γραμμένο από τον Τζέιμς Γκράχαμ Μπάλαρντ το 1962. Σε αντίθεση με πολλά έργα μετά-αποκαλυπτικής φαντασίας, το μυθιστόρημα παρουσιάζει έναν κεντρικό χαρακτήρα, ο οποίος αντί να είναι διαταραγμένος από το τέλος του παλιού κόσμου, εμφανίζεται εκστασιασμένος από την χαοτική πραγματικότητα που τον έχει αντικαταστήσει.
Σύνοψη.
Η Πλημμύρα ξεκινάει με όλες τις συμβάσεις ενός έργου
καθαρής επιστημονικής φαντασίας, καθώς ή καταστροφή που ευθύνεται
για την αποκάλυψη εξηγείται επιστημονικά - η ηλιακή ακτινοβολία έχει
λιώσει τα παγόβουνα και έχει ωθήσει τη θερμοκρασία στα ύψη, βυθίζοντας
τις πόλεις της βορείου Ευρώπης και της Αμερικής μέσα σε πανέμορφες όσο και τρομακτικές τροπικές λίμνες. Ωστόσο το μυθιστόρημα του Ballard είναι πιο
πολύπλοκο από όσο αρχικά φαίνεται. Ο Ballard χρησιμοποιεί τον μετά-αποκαλυπτικό
κόσμο της ιστορίας για να αντανακλάσει τις συλλογικές ασυνείδητες επιθυμίες
των κεντρικών χαρακτήρων. Μία από τις ιδέες που παρουσιάζει ο Ballard μέσα
από το γράψιμό του είναι ότι οι άνθρωποι διαμορφώνουν το περιβάλλον τους
έτσι ώστε να αντανακλούν τις υποσυνείδητες παρορμήσεις τους. Στη Πλημμύρα
ωστόσο, μια φυσική καταστροφή ωθεί αυτόν τον κόσμο να μετατραπεί σε ένα
ονειρεμένο κόσμο, προκαλώντας την πνευματική κατάπτωση των κεντρικών
χαρακτήρων.

</doc>
<doc id="63523" url="https://el.wikipedia.org/wiki?curid=63523" title="Τασσώ Καββαδία">
Τασσώ Καββαδία

Η Τασσώ Καββαδία (Πάτρα 10 Ιανουαρίου 1921 - 18 Δεκεμβρίου 2010) ήταν Ελληνίδα ηθοποιός του θεάτρου, του κινηματογράφου και της τηλεόρασης. 
Βιογραφία.
Γεννήθηκε στην Πάτρα όπου έζησε τα παιδικά και νεανικά της χρόνια. Όταν θέλησε να σπουδάσει, ο πατέρας της της το απαγόρευσε. Μάλιστα την πάντρεψε, το 1942, με τον βιομήχανο Αντώνη Σαλαπάτα, από το γάμο δε αυτό η Καββαδία απέκτησε τρία παιδιά, τον Γιώργο, τον Βασίλη και την Ευγενία. Σύντομα πήρε όμως διαζύγιο και έφυγε για να σπουδάσει στην Αθήνα. Έκανε και δεύτερο γάμο με τον συγγραφέα Βασίλη Καζαντζή.
Σπούδασε πιάνο στην Αθήνα, ζωγραφική και διακόσμηση στο Παρίσι, σκηνογραφία και ενδυματολογία κοντά στο Γιάννη Τσαρούχη, υποκριτική στη Δραματική Σχολή του Θεάτρου Τέχνης κοντά στον Κάρολο Κουν. 
Από το 1954 έως το 1967 εργάστηκε στο ραδιόφωνο ως δημιουργός και εκτελέστρια. Από το 1955 ως το 1969 εργάστηκε σε εφημερίδες και περιοδικά ως συντάκτρια του ελεύθερου και καλλιτεχνικού ρεπορτάζ. Επίσης ασχολήθηκε με λογοτεχνικές και άλλες μεταφράσεις.
Έχει συμμετάσχει από το 1954 σε ελληνικές και ξένες παραστάσεις και έργα στο θέατρο και τον κινηματογράφο ενώ έχει εμφανιστεί και στην τηλεόραση. Χαρακτηρίζεται συνήθως ως η «σιδηρά κυρία» του ελληνικού κινηματογράφου καθώς λόγω του βλοσυρού παρουσιαστικού της ερμήνευε «αυστηρούς» ρόλους όπως της κακιάς πεθεράς, μάνας, αδερφής κ.ά. Στο θέατρο έπαιξε ρόλους που κάλυπταν σχεδόν όλη την γκάμα του ρεπερτορίου εκτός από αρχαία τραγωδία.
Κηδεύτηκε στο Α' Νεκροταφείο Αθηνών.

</doc>
<doc id="63525" url="https://el.wikipedia.org/wiki?curid=63525" title="Δια Βίου Μάθηση">
Δια Βίου Μάθηση



</doc>
<doc id="63527" url="https://el.wikipedia.org/wiki?curid=63527" title="Ρόκκος Χοϊδάς">
Ρόκκος Χοϊδάς

 Ο Ρόκκος Χοϊδάς (1830- 3 Μαΐου 1890 -15 Μαΐου με το νέο ημερολόγιο) ήταν δικαστικός, βουλευτής και γνωστός κυρίως για τους αγώνες του ενάντια στη διαφθορά της πολιτικής και των πολιτικών γενικότερα. Αν και υπήρξε προσωπικός φίλος του βασιλιά Γεωργίου του Α΄, τον κατηγόρησε δημόσια ώς δειλό και άνανδρο με αποτέλεσμα να συλληφθεί και να φυλακιστεί.
Βίος.
Ο Ρόκκος Χοϊδάς γεννήθηκε στο Ναύπλιο το 1830 και ήταν γιος ιερολοχίτη, γόνου παλαιάς αρχοντικής οικογένειας της Κεφαλονιάς που στα 1500 εγκαταστάθηκε στο νησί προερχόμενη από την Κρήτη. Το 1593 η οικογένεια εγγράφηκε στο Libro d'oro. Σπούδασε νομικά στην Ιταλία και ακολούθησε τον δικαστικό κλάδο, φτάνοντας μέχρι τον βαθμό του αντιεισαγγελέα Εφετών. 
Σπούδασε νομικά στην Αθήνα και στην Ιταλία. Επιστρέφοντας στην Ελλάδα στις αρχές του 1860 εργάσθηκε ως δικηγόρος ενώ συμμετείχε ενεργά στην εκθρόνιση του Όθωνα.
Το 1875 σε μία συγκέντρωση διαμαρτυρίας του λαού στην πλατεία Συντάγματος για τις αυθαιρεσίες της κυβέρνησης Βούλγαρη, ο Μεσολογγίτης βουλευτής Στάικος εξύβρισε το συγκεντρωμένο λαό με αποτέλεσμα την επέμβαση υπέρ του λαού του Χοϊδά, ο οποίος ένα χρόνο πρίν είχε παραιτηθεί απο την θέση του εισαγγελέα εφετών για να μπορεί ελεύθερα να υπερασπίζεται τα πιστεύω του. Τελικά η φιλονικία κατέληξε σε μονομαχία, στην οποία ο Στάικος τον πυροβόλησε στον πνεύμονα. Επί ένα μήνα χαροπάλευε ενώ πλήθος κόσμου ήταν συγκεντρωμένο καθημερινά έξω από την οικία του. Η Βασιλική Αυλή για να προλάβει τις αναταραχές του πρότεινε να σταλεί με υποτροφία από το παλάτι η κόρη του, Πηνελόπη, για σπουδές στην Ελβετία και στη συνέχεια να διοριστεί κυρία επί των τιμών της βασίλισσας. Ο Χοϊδάς όμως αρνήθηκε, κερδίζοντας την εκτίμηση των ομοϊδεατών του και παράλληλα το μένος των φιλομοναρχικών. Είχε παντρευτεί την Πηνελόπη Καφετζόγλου, κόρη του Χαλκιδαίου γιατρού Κωνσταντίνου Καφετζόγλου που όμως ασθένησε κατά τη διάρκεια της εγκυμοσύνης και πέθανε στην γέννα. Προς τιμή της το μωρό ονομάστηκε και αυτό Πηνελόπη.
Στις 18 Ιουλίου του 1875 εκλέχτηκε βουλευτής Κραναίας Κεφαλληνίας και το 1883 βουλευτής Αττικής. Κατα τη διάρκεια της πολιτικής του σταδιοδρομίας διακρίθηκε για τις ρητορικές του ικανότητες αλλά κυρίως για την αντίθεσή του προς την Βασιλεία. Αντιμετώπισε πολλές δυσκολίες, κυρίως στις προεκλογικές του περιοδείες, από διαφόρους παρακρατικούς μηχανισμούς έχοντας ως αποτέλεσμα να μην εκλέγεται πάντα βουλευτής. Το 1885 παραιτήθηκε οριστικά από το βουλευτικό αξίωμα ως ένδειξη διαμαρτυρίας για την απόπειρα δολοφονίας εναντίον του που πραγματοποιήθηκε στις σκάλες της Βουλής με κύριο οργανωτή τον αστυνόμο Κοκκινόπουλο. Η παραίτηση του όμως δεν έγινε αποδεκτή, που όμως παρ' όλα αυτά δεν επανήλθε στη Βουλή, συνεχίζοντας έτσι τους δημοκρατικούς του αγώνες έξω από την αίθουσα του κοινοβουλίου. Τον ίδιο χρόνο ίδρυσε με τον Καλαβρυτινό βουλευτή Οικονόμου το Λαϊκό κόμμα, το οποίο διαλύθηκε σύντομα ενώ στήριξε δημοκρατικούς συλλόγους όπως τον "«Δημοκρατικό Σύλλογο των Πατρών»" και τον "«Σοσιαλιστικό Σύνδεσμο»" του Σταύρου Καλλέργη. Έπειτα συνεργάστηκε με τον Κλεάνθη Τριανταφύλλου στην έκδοση του πολιτικοσατιρικού περιοδικού "«Ραμπαγάς»". Η ιδεολογία του ήταν αντίθετη με αυτή του Τρικούπη με αποτέλεσμα να έρθουν σε ρήξη. Στις 4 Σεπτεμβρίου του 1888, αν και γνώστης των άρθρων του ισχύοντος τότε Συντάγματος της Ελλάδος, δημοσίευσε δύο άρθρα του στην εφημερίδα Ραμπαγά, τα οποία θεωρήθηκαν υβριστικά τόσο για την κυβέρνηση όσο και για τους Βασιλιά Γεώργιο Α΄ και τον διάδοχο του θρόνου Κωνσταντίνο. Τότε ο Χοϊδάς συνελήφθη, κατόπιν και πιθανής συναίνεσης του αρθρογράφου του «Τις πταίει;», εκείνης της εποχής, πρωθυπουργού Χαρίλαου Τρικούπη, και οδηγήθηκε σε δίκη στην Άμφισσα, όπου τον Μάιο του 1889 μετά από μία απολογία που διήρκεσε 24 ώρες, κατά την οποία κατηγόρησε δριμύτατα τους αυλοκόλακες και τα βασιλικά κόμματα της εποχής, καταδικάστηκε σε τριετή φυλάκιση και οδηγήθηκε στις φυλακές της Χαλκίδας. Δεν υπάρχει καμία πηγή που να αναφέρει ότι ο Χοϊδάς αρνήθηκε την χάρη που του πρόσφερε η κυβέρνηση αν και δεν θα ήταν καθόλου απίθανο για τον χαρακτήρα του και κάποιες άλλες φήμες τον ήθελαν να αυτοκτονεί. Τίποτα απο όλα αυτά δεν συνέβη. Με πρωτοσέλιδο η εφημερίδα της Χαλκίδας Εύριπος στις 5/9/1891, αρ. φ. 1262 ανακοίνωσε τον θάνατο του σπουδαίου αυτού άνδρα. Ο θάνατος τον βρήκε ελεύθερο, στο σπίτι του στην Χαλκίδα δίπλα στους φίλους του και στην κόρη του που πριν λίγες μέρες είχε παρευρεθεί στον γάμο της. Η κυβέρνηση αφού εξάντλησε την αυστηρότητα της απέναντι του, στο τέλος έδειξε επιείκεια και λόγω της επιπλοκής του τραύματος του τον άφησε ελεύθερο να πεθάνει δίπλα στους δικούς του ανθρώπους. Η κηδεία του έγινε στο παλαιό κοιμητήριο του Αγιάννη στην Χαλκίδα.

</doc>
<doc id="63528" url="https://el.wikipedia.org/wiki?curid=63528" title="Μιθριδατισμός">
Μιθριδατισμός

Μιθριδατισμός αποκαλείται η πρακτική της αυτοπροστασίας από τη δράση ενός δηλητηρίου μέσω της σταδιακής αυτοχορήγησης σε μη θανατηφόρες δόσεις.
Ο όρος προέρχεται από τον Μιθριδάτη ΣΤ', βασιλιά του Πόντου, ο οποίος εξαιτίας του μεγάλου φόβου του μήπως τον δηλητηριάσουν χορηγούσε στον εαυτό του βαθμιαία αυξανόμενες μη θανατηφόρες δόσεις δηλητηρίου, ώστε να αναπτύξει τελικά ανοσία. Σύμφωνα με τη μυθολογία, μετά την ήττα του από τον Πομπήιο, ο Μιθριδάτης αποπειράθηκε να αυτοκτονήσει χρησιμοποιώντας δηλητήριο αλλά απέτυχε λόγω της ανοσίας που είχε αναπτύξει και τελικά κατέφυγε σε έναν μισθοφόρο για να τον διαπεράσει με σπαθί.
Γενικά, δεν υφίσταται κάποιος πρακτικός λόγος, κάποιο πλεονέκτημα ή το παραμικρό όφελος για τη διενέργεια μιθριδατισμού εκτός για επαγγελματικούς ή παρόμοιους λόγους, όπως για παράδειγμα από υπαλλήλους ζωολογικών κήπων, ερευνητές και καλλιτέχνες του τσίρκου οι οποίοι έρχονται σε στενή επαφή με δηλητηριώδη ζώα. Ο μιθριδατισμός δοκιμάστηκε με επιτυχία στην Αυστραλία και τη Βραζιλία καθώς επιτεύχθηκε πλήρης ανοσία ακόμη και σε πολλαπλά τσιμπήματα από δηλητηριώδεις κόμπρες και οχιές. Ο Μπιλ Χάαστ ("Bill Haast") αυτοανοσοποιήθηκε με επιτυχία στο δηλητήριο διαφόρων ειδών δηλητηριωδών φιδιών.
Ο όρος χρησιμοποιείται και μεταφορικά για να περιγράψει τη σταδιακή εξοικείωση και αποδοχή πραγμάτων που προηγουμένως θεωρούνταν ιδιαίτερα επικίνδυνα.
Στη λογοτεχνία και την ποίηση.
Ο μιθριδατισμός έχει χρησιμοποιηθεί ως μέρος της πλοκής σε διάφορα λογοτεχνικά έργα και κινηματογραφικές ταινίες, μεταξύ άλλων στον "Κόμη του Μοντεχρίστο" του Δουμά και στην "Πριγκίπισσα νύφη" του Ουίλιαμ Γκόλντμαν ("William Goldman").
Ο Άλφρεντ Χάουζμαν ("Alfred Edward Housman"), στο ποίημά του "Τέρενς, αυτό είναι ανοησία" ("Terence, this is stupid stuff"), εκδόθηκε αρχικά στη συλλογή "A Shropshire Lad"), χρησιμοποιεί τον μιθριδατισμό μεταφορικά για τα οφέλη που προσφέρει η σοβαρή ποίηση στον αναγνώστη. Το τελικό του τμήμα αποτελεί ποιητική απόδοση του μύθου του Μιθριδάτη.

</doc>
<doc id="63530" url="https://el.wikipedia.org/wiki?curid=63530" title="Γεώργιος Χλαμπουτάκης">
Γεώργιος Χλαμπουτάκης

Ο Γεώργιος Χλαμπουτάκης είναι Έλληνας δικαστής που διετέλεσε αντιπρόεδρος του Αρείου Πάγου.
Βιογραφικά στοιχεία.
Σπούδασε νομικά και εισήλθε στο δικαστικό σώμα. Η καταγωγή του από το Ατσιπόπουλο Ρεθύμνης, απόγονος του Βασίλειου Χλαμπουτάκη, που προμήθευσε με όπλα την Εθνεγερσία του 1821. Την καταγωγή του από το Ατσιπόπουλο την αναδεικνύει με κάθε πρώτη ευκαιρία. Το 1974, μετά την πτώση της Χούντας των Συνταγματαρχών, διορίστηκε δήμαρχος Αγρινίου, θέση στην οποία παρέμεινε μέχρι το 1975, οπότε και προκηρύχθηκαν οι πρώτες μεταπολιτευτικές εκλογές τοπικής διοίκησης. Το 2000 εξελέγη μέλος της τριμελούς διοίκησης του Εφετείου Αθηνών. Έφτασε μέχρι την θέση του αντιπροέδρου του Αρείου Πάγου, στην οποία παρέμεινε μέχρι και το 2007, οπότε και συνταξιοδοτήθηκε ως επίτιμος αντιπρόεδρος Αρείου Πάγου. 
Το 2010 εξελέγη αντιπρόεδρος του Ελληνικού Ερυθρού Σταυρού ενώ το 2012 εξελέγη πρόεδρος του Ελληνικού Ερυθρού Σταυρού και του Κοινοφελούς Ιδρύματος Ερρίκος Ντυνάν, θέσεις από τις οποίες παραιτήθηκε τον Μάρτιο του 2013 καταγγέλοντας την κακή οικονομική κατάσταση του Ερυθρού Σταυρού, την μεθοδευμένη υπονόμευσή του από μέλη του δ.σ. αλλά και την έλλειψη συνεργασίας των υπολοίπων μελών του διοικητικού συμβουλίου.

</doc>
<doc id="63533" url="https://el.wikipedia.org/wiki?curid=63533" title="Στυλιανός (όνομα)">
Στυλιανός (όνομα)

Στυλιανός (υποκοριστικό Στέλιος) είναι ένα ανδρικό ελληνικό όνομα. Δίνεται προς τιμή του αγίου Στυλιανού από την Παφλαγονία, προστάτη των παιδιών. Το αντίστοιχο θηλυκό όνομα είναι Στυλιανή (υποκοριστικό Στέλλα) που συναντάται και σε άλλες χώρες (Αγγλία, Η.Π.Α.)
Ετυμολογία.
Το όνομα Στυλιανός προέρχεται ίσως από τη λέξη «στύλος».
Πιθανότερη ίσως είναι η προέλευση από την λέξη "stella" που στα Λατινικά σημαίνει «αστέρι». Την πιθανότητα λατινικής προέλευσης ενισχύει και η κατάληξη "-ianus" ("Stylianus").
Ονομαστική εορτή.
Εορτάζεται στις 26 Νοεμβρίου.

</doc>
<doc id="63534" url="https://el.wikipedia.org/wiki?curid=63534" title="Ακουαρέλα">
Ακουαρέλα



</doc>
<doc id="63541" url="https://el.wikipedia.org/wiki?curid=63541" title="Τίγρης (ποταμός)">
Τίγρης (ποταμός)



</doc>
<doc id="63544" url="https://el.wikipedia.org/wiki?curid=63544" title="Παναγιώτης Καποδίστριας (ηθοποιός)">
Παναγιώτης Καποδίστριας (ηθοποιός)

Ο Παναγιώτης Καποδίστριας (Αθήνα 9 Νοεμβρίου 1977-) είναι Έλληνας ηθοποιός, σεναριογράφος, θεατρικός συγγραφέας και σκηνοθέτης.
Βιογραφία.
Τελειώνοντας το σχολείο, φοίτησε στη Δραματική Σχολή της Μαίρης Βογιατζή-Τράγκα, απ' όπου πήρε το δίπλωμα του ηθοποιού και στην οποία έχει διδάξει και ο ίδιος υποκριτική. Από το 1997 είναι μέλος του Σ.Ε.Η. (Σωματείο Ελλήνων Ηθοποιών) και από το 2004 είναι μέλος της Ε.Σ.Ε. (Ένωση Σεναριογράφων Ελλάδος). Από το 2010 έως το 2011 υπήρξε μέλος στο διοικητικό συμβούλιο της Ε.Σ.Ε., ενώ τα τελευταία χρόνια είναι μέλος της κριτικής επιτροπής όλων των διαγωνισμών σεναρίου που διοργανώνει η ένωση σεναριογράφων Ελλάδας (Ε.Σ.Ε.)
Το 2006 έγραψε το δεύτερο κατα σειρά θεατρικό του έργο, με τίτλο: «Ο Θεός κι η ψυχή σου», το οποίο βρέθηκε στο διεθνή διαγωνισμό θεατρικών έργων που διεξήγαγε το Columbus State University. Η τύχη του συγκεκριμένου έργου ήταν να μπει στα επικρατέστερα για το καλύτερο θεατρικό έργο του 2006, παγκοσμίως.
Το τρίτο του κατά σειρά θεατρικό έργο, με τίτλο: «Έτσι απλά», επιλέχθηκε το 2007 να παρουσιαστεί στο Λονδίνο, εν όψει της επετείου των 50 ετών του θεάτρου Τέχνης του Λονδίνου.
Το 2010 ίδρυσε και από τότε διευθύνει την πρώτη ελληνική σχολή δημιουργικής γραφής, Tabula Rasa, η οποία ιδρύθηκε για να καλύψει το κενό στο χώρο της συγγραφής τηλεοπτικών, κινηματογραφικών, θεατρικών και λογοτεχνικών κειμένων. Είναι αναγνωρισμένη από το κράτος και διδάσκει ένα πλήθος γνωστών καλλιτεχνών. (http://www.tabula.gr)
Υπήρξε μέλος του διοικητικού συμβουλίου της ένωσης σεναρίου
Το 2016 επιλέχθηκε να παραδώσει στη Νέα Υόρκη masterclass σεναριογραφίας, εκπροσωπώντας τους σεναριογράφους των Βαλκανίων.
Το 2017 υπήρξε μέλος της κριτικής επιτροπής του 13ου παγκόσμιου διαγωνισμού ποίησης του συλλόγου Λόγου, Τέχνης και Ελληνικού Πολιτισμού της Βαυαρίας.
Ως δημιουργός.
Σεναριογράφος
Θεατρικός συγγραφέας
Σκηνοθέτης θεάτρου
Σκηνοθέτης τηλεόρασης

</doc>
<doc id="63548" url="https://el.wikipedia.org/wiki?curid=63548" title="Αντόνι Γκαουντί">
Αντόνι Γκαουντί

Ο Αντόνι Γκαουντί ("Antoni Gaudí i Cornet", 25 Ιουνίου 1852 – 10 Ιουνίου 1926), σωστή προφορά Γκαουδί, ήταν σημαντικός Καταλανός αρχιτέκτονας του καταλανικού μοντερνισμού.
Βιογραφια.
Γεννήθηκε στη Ρέους, αλλά σπούδασε και εργάστηκε στη Βαρκελώνη όπου βρίσκονται και τα πιο σημαντικά έργα του, τα οποία ξεχωρίζουν για το σχεδιασμό τους.
Ο Γκαουντί διαμορφώθηκε επαγγελματικά και πνευματικά στο κοσμοπολίτικο περιβάλλον της Βαρκελώνης. Μελέτησε τα καλλιτεχνικά ρεύματα του παρελθόντος, την ισλαμική και τη γοτθική αρχιτεκτονική η οποία μάλιστα εκείνη την εποχή αναβίωνε. Δέχτηκε την επιρροή του Viollet-le-Duc, των John Ruskin και Richard Wagner και μέσα από το έργο του θέλησε να ανανεώσει την τοπική αρχιτεκτονική έκφραση επεξεργαζόμενος νέες φόρμες.
Ένα από τα πιο σημαντικά του έργα είναι το Μέγαρο Γκουέλ, (η κατασκευή του ξεκινά το 1886 και ολοκληρώνεται το 1888). Ο σχεδιασμός του κτιρίου ανατέθηκε στον Γκαουντί από τον Δον Eusebi Güell i Bacigalupi, εξέχουσα μορφή στην οικονομική, πολιτική και κοινωνική ζωή της πόλης και με ισχυρή επιρροή στην πολιτική.
Το τελευταίο και ένα από τα χαρακτηριστικά έργα του είναι η εκκλησία Σαγράδα Φαμίλια, η οποία έμεινε ημιτελής λόγω του θανάτου του αρχιτέκτονα.
Τα έργα του Γκαουντί δίνουν ιδιαίτερο χαρακτήρα στη Βαρκελώνη και αποτελούν πόλους έλξης για επισκέπτες και μελετητές. Χαρακτηριστική είναι μια από τις τεχνικές του Γκαουντί ο οποίος χρησιμοποιούσε κομμάτια από κεραμικά πλακίδια για να διακοσμήσει και να χρωματίσει κάποια από τα έργα του. Σήμερα πολλά από τα διακοσμητικά αναμνηστικά που πωλούνται στη Βαρκελώνη χρησιμοποιούν την τεχνική αυτή.
Στις 7 Ιουνίου 1926, καθώς πήγαινε να δει την κατασκευή της Σαγράδα Φαμίλια, κτυπήθηκε από διερχόμενο τραμ και απεβίωσε τρεις ημέρες αργότερα, στις 10 Ιουνίου.

</doc>
<doc id="63549" url="https://el.wikipedia.org/wiki?curid=63549" title="Αντόνιο Γκαουντί">
Αντόνιο Γκαουντί



</doc>
<doc id="63550" url="https://el.wikipedia.org/wiki?curid=63550" title="Άντονι Γκαουντί">
Άντονι Γκαουντί



</doc>
<doc id="63551" url="https://el.wikipedia.org/wiki?curid=63551" title="Antoni Gaudí">
Antoni Gaudí



</doc>
<doc id="63552" url="https://el.wikipedia.org/wiki?curid=63552" title="Antoni Gaudi">
Antoni Gaudi



</doc>
<doc id="63553" url="https://el.wikipedia.org/wiki?curid=63553" title="Antonio Gaudi">
Antonio Gaudi



</doc>
<doc id="63562" url="https://el.wikipedia.org/wiki?curid=63562" title="Χρήστος Καρακόλης">
Χρήστος Καρακόλης

Ο Χρήστος Α. Καρακόλης (1933-2017) ήταν Έλληνας πολιτικός, ο οποίος διετέλεσε δήμαρχος Γουμένισσας. 
Βιογραφία.
Γεννήθηκε στη Γουμένισσα το 1933. Γονείς του ήταν ο Αλκιβιάδης Καρακόλης και η Βασιλική Δημογίλη. Η οικογένειά του είχε μεγάλη παράδοση στα κοινά της περιοχής από την εποχή της Οθωμανικής κυριαρχίας και ήταν (και από τις δύο πλευρές) αντι Βενιζελική. Ο παππούς του, Χρήστος Δ. Καρακόλης, δολοφονήθηκε κατά τη διάρκεια του Μακεδονικού Αγώνα από τους Βούλγαρους καθώς και ο θείος του, επίσης Χρήστος Η. Καρακόλης, δολοφονήθηκε από τους κομμουνιστές στον Εμφύλιο Πόλεμο. Η οικογένεια Καρακόλη συνδέεται με τους Καρακόλη της περιοχής Σοχού Θεσσαλονίκης όπου και εκεί το 1994 και 1998 εκλέχτηκε Δήμαρχος ο Παναγιώτης Καρακόλης. Και οι δύο κλάδοι κατάγονται από τον Βόλο. Παντρεύτηκε το 1966 την Ειρήνη Χρηστίδη - Γιόφκου και απέκτησαν δύο παιδιά, τον Αλκιβιάδη (1967) και την Αριάδνη (1969).
Ο Χρήστος Α. Καρακόλης όμως ακολούθησε άλλη πολιτική πορεία και ήδη από τη δεκαετία του 1960 ήταν παράγων της Ένωσις Κέντρου. Κατά τη διάρκεια της Δικτατορίας των Συνταγματαρχών διώχθηκε και τελικώς εγκαταστάθηκε στη Θεσσαλονίκη.
Αυτοδιοικητική πορεία.
Από το 1974 συντάχθηκε με το ΠΑΣΟΚ.
Επέστρεψε και εκλέχτηκε τον Οκτώβριο του 1982 με ποσοστό 60% και επανεκλέχθηκε τον Οκτώβριο του 1986 με ποσοστό 52%. Και στις δύο εκλογικές αναμετρήσεις είχε την υποστήριξη του ΠΑΣΟΚ, του ΚΚΕ και του ΚΚΕ Εσωτερικού. Ήταν ο πρώτος που συμπεριέλαβε στο συνδυασμό του υποψήφιο δημοτικό σύμβουλο καταγωγής Ρομ, πράγμα αδιανόητο την εποχή εκείνη.
Στις Δημοτικές εκλογές του 1986 το ΚΚΕ , λόγω της αντίθεσής του με την οικονομική πολιτική της κυβερνήσεως του Ανδρέα Παπανδρέου , είχε κατεβάσει υποψηφίους του σε όλους τους Δήμους της Ελλάδας εκτός από τρεις Δήμους, της Ρόδου, της Θήβας και της Γουμένισσας, όπου οι τοπικές οργανώσεις του επέμεναν στην υποστήριξη των εν ενεργεία προερχόμενων από το ΠΑΣΟΚ Δημάρχων. 
Δεν διεκδίκησε το Δήμο για τρίτη φορά στις Δημοτικές εκλογές του 1990 και εγκαταστάθηκε ξανά το επόμενο έτος στη Θεσσαλονίκη, όπου και απεβίωσε την 1η Ιανουαρίου 2017. 

</doc>
<doc id="63569" url="https://el.wikipedia.org/wiki?curid=63569" title="Αζοφική θάλασσα">
Αζοφική θάλασσα



</doc>
<doc id="63570" url="https://el.wikipedia.org/wiki?curid=63570" title="Ευρωμπάσκετ 1971">
Ευρωμπάσκετ 1971

Η 17η διοργάνωση του ευρωπαϊκού πρωταθλήματος καλαθοσφαίρισης ανδρών του 1971 (γνωστό και ως Ευρωμπάσκετ 1971) οργανώθηκε από τη FIBA Europe. Συμμετείχαν δώδεκα εθνικές ομάδες. Το τουρνουά διοργάνωσε η Δυτική Γερμανία και έλαβε χώρα στο Έσσεν, στο διάστημα 10 Σεπτεμβρίου ως 19 Σεπτεμβρίου.
Οι Σοβιετικοί του Σεργκέι Μπέλοφ διασύρουν κάθε αντίπαλο στο πέρασμά τους, για να συναντήσουν στο καθορισμένο πλέον ραντεβού στον τελικό, τους επίσης αήττητους Γιουγκοσλάβους, οι οποίοι είχαν στην σύνθεσή τους τον MVP του τουρνουά, τον Κρέζιμιρ Τσόσιτς. Οι Σοβιετικοί, σε ένα πολύ μεγάλο ματς με συναρπαστική εξέλιξη, τους νικούν με 69-64, και κατακτούν τον 8ο συνεχόμενο τίτλο τους. Πρώτος σκόρερ ήταν ο Πολωνός Έντβαρντ Γιουρκιέβιτς με 22,6 πόντους μ.ο. Εντύπωση προκάλεσε η συντριβή των Ισπανών από τους Σοβιετικούς με 60 πόντους διαφορά (118-58). Το δε σκορ του ημιχρόνου ήταν μάλιστα 60-17!
Οι Τσεχοσλοβάκοι, παρά την ύπαρξη των Γίρι Ζίντεκ, Κάμιλ Μπράμπενετς, Γίρι Ζέντνιτσεκ, κατέλαβαν μόλις την 5η θέση, νικώντας σε αγώνα κατάταξης τη Ρουμανία του Ζίντεκ, ενώ και οι Ισπανοί δεν πήγαν πολύ καλά καταλαμβάνοντας τελικά την 7η θέση. Άσχημα πήγε και η Γαλλία, του κορυφαίου ίσως Γάλλου όλων των εποχών, Αλέν Ζιλ.
Βραβεία και Στατιστικά.
Έγιναν 40 αγώνες και επιτεύχθησαν 6521 πόντοι.
Εξωτερικοί σύνδεσμοι.
&lt;br&gt;

</doc>
<doc id="63572" url="https://el.wikipedia.org/wiki?curid=63572" title="Ιωάννης Κούτσης">
Ιωάννης Κούτσης

Ο Ιωάννης Κούτσης (Σπέτσες, 1860 – Πειραιάς, 1953) ήταν Έλληνας εφοπλιστής και διακεκριμένος ζωγράφος της λεγόμενης «Σχολής του Μονάχου.
Βιογραφικά στοιχεία.
Γεννήθηκε στις Σπέτσες και ήταν γιος του Γεωργίου Κούτση. Καταγόταν από την παλαιά οικογένεια Κούτση των Σπετσών και αδέλφια του ήταν οι Χρήστος, εφοπλιστής, Νότης, υποστράτηγος, και Χριστόδουλος, εφοπλιστής, Κούτσης. Σε νεαρή ηλικία, 15 ετών, ανέλαβε μαζί με τα αδέλφια του την διαχείριση της οικογενειακής ναυτιλιακής επιχείρησης και σύντομα διακρίθηκε μεταξύ των Ελλήνων εφοπλιστών.
Απεβίωσε στον Πειραιά στις 11 Φεβρουαρίου 1953 και ενταφιάστηκε στο νεκροταφείο Πειραιά. Ήταν παντρεμένος με την Κλειώ Γεωργίου Καλαμποκίδη, ανιψιά του Αντωνίου Μπενάκη, και είχαν αποκτήσει δύο παιδιά: τον Γεώργιο, επιχειρηματία και την Αργίνη.
Ζωγραφική.
Σε νεαρή ηλικία άρχισε να καταπιάνεται ερασιτεχνικά με τη ζωγραφική, ως μαθητής του Κ. Βολανάκη. Κατά τη διάρκεια της κατοχής επιδόθηκε επαγγελματικά με τη ζωγραφική. Δεν πραγματοποίησε ποτέ ατομικές εκθέσεις, ούτε έλαβε μέρος σε ομαδικές εκθέσεις, αν και το έργο του ήταν ευρύτερα γνωστό στον Πειραιά.
Το έργο του αποτελείται από θαλασσογραφίες, κυρίως κλασικής τεχνοτροπίας, με έκδηλη την επιρροή από τον δάσκαλό του. Το σημαντικότερο έργο του "Η ναυμαχία της Αρμάτας" βρίσκεται στην οικογενειακή εκκλησία της Παναγίας της Αρμάτας.

</doc>
<doc id="63573" url="https://el.wikipedia.org/wiki?curid=63573" title="Ζαμβία">
Ζαμβία



</doc>
<doc id="63577" url="https://el.wikipedia.org/wiki?curid=63577" title="Σαρακατσιάνος">
Σαρακατσιάνος



</doc>
<doc id="63579" url="https://el.wikipedia.org/wiki?curid=63579" title="Μαρίκα Ανδρονίκου">
Μαρίκα Ανδρονίκου

Η Μαρίκα Ανδρονίκου είναι Ελληνίδα υψίφωνος και ηθοποιός της λυρικής σκηνής.
Βιογραφικά στοιχεία.
Γεννήθηκε στην Οδησσό το 1900 από γονείς πρόσφυγες από τον Πόντο. Σπούδασε σε "Αυτοκρατορικό Ωδείο της Οδησσού" και το 1919 ήρθε στην Ελλάδα. Έπαιξε σε πολλές παραστάσεις και συνεργάστηκε με τους θιάσους Παπαϊωάννου και Ένκελ έως το 1934, όταν αποχώρησε από την σκηνή. Ήταν για πολλά χρόνια στο διοικητικό συμβούλιο του "Σωματείου Ελλήνων Ηθοποιών" και του "Ταμείου Συντάξεων Ηθοποιών".
Παραπομπές.
]]

</doc>
<doc id="63580" url="https://el.wikipedia.org/wiki?curid=63580" title="Ερνέστο Σάμπατο">
Ερνέστο Σάμπατο

Ο Ερνέστο Σάμπατο (24 Ιουνίου 1911 - 30 Απριλίου 2011, ισπανικά: "Ernesto Sabato") ήταν Αργεντίνος συγγραφέας και λογοτέχνης ιταλικής καταγωγής.
Πρώτα χρόνια, σπουδές και πολιτική στράτευση.
Γεννήθηκε στις 24 Ιουνίου 1911 στο χωριό Ρόχας στην Επαρχία του Μπουένος Άιρες στην Αργεντινή. Ο πατέρας του ήταν Ιταλός μετανάστης, ενώ η μητέρα του κατά το ήμισυ Αλβανίδα και κατά το ήμισυ Ιταλίδα. Ήταν το προτελευταίο από τα έντεκα παιδιά τους. Τελείωσε το δημοτικό σχολείο στο χωριό του και κατόπιν φοίτησε στο Εθνικό Κολέγιο της πόλης Λα Πλάτα. Σπούδασε Φυσική στο Εθνικό Πανεπιστήμιο της ίδιας πόλης.
Το 1933, εντάχθηκε στο Κομμουνιστικό κόμμα κι έγινε γραμματέας της Κομμουνιστικής Νεολαίας.
Εγκαταλείπει το Κ.Κ..
Το 1934 ως αντιπρόσωπος του Κομμουνιστικού Κόμματος εστάλη στις Βρυξέλλες για να συμμετάσχει σε συνέδριο κατά του φασισμού και του πολέμου. Εκεί πληροφορήθηκε για τους διωγμούς που γίνονταν από τον Στάλιν στη Σοβιετική Ένωση. Το Κομμουνιστικό Κόμμα της Αργεντινής αποφάσισε να τον στείλει για δυο χρόνια στο Διεθνές Πανεπιστήμιο Λένιν της Μόσχας, ώστε να επανέλθει στη σωστή γραμμή. Αλλά εκείνος πήγε στο Παρίσι. Έγραψε το μυθιστόρημα «Η βουβή πηγή» το οποίο ποτέ δεν εκδόθηκε.
Οικογένεια και ακαδημαϊκή καριέρα.
Το 1936 γύρισε στο Μπουένος Άιρες. Παντρεύτηκε τη Ματίλδε Κουσμίνσκι-Ρίχτερ με την οποία απέκτησε δυο παιδιά, τον Φεδερίκο και τον Μάριο.&lt;br&gt;Το 1938 ολοκλήρωσε τη διδακτορική του διατριβή στη Φυσική, και με αίτηση του καθηγητή του Bernardo Houssay (ο οποίος αργότερα πήρε το βραβείο Νόμπελ Ιατρικής), πήγε με υποτροφία στο Ινστιτούτο Ζολιό-Κιουρί, στο Παρίσι.&lt;br&gt;Το 1939, πριν εκραγεί ο Δεύτερος Παγκόσμιος Πόλεμος, πήγε στις ΗΠΑ, διότι η υποτροφία του είχε μεταφερθεί στο Massachusetts Institute of Technology (MIT).Την επόμενη χρονιά, το 1940, γύρισε στην Αργεντινή και δίδαξε στο Universidad Nacional de La Plata.&lt;br&gt;Το 1941 γνωρίστηκε και δημιούργησε φιλικούς δεσμούς με τους Μπόρχες, Οκάμπο, Κασάρες και Μπιάνκο. Συνεργάστηκε με την εφημερίδα La Nacion.&lt;br&gt;Το 1943 εγκατέλειψε το Πανεπιστήμιο και πήγε να ζήσει με τη γυναίκα του και τον πρώτο του γιο στις οροσειρές της Κόρδοβα.&lt;br&gt;Το 1945 εξέδωσε το πρώτο του βιβλίο, «Το ον και το σύμπαν, μια συλλογή δοκιμίων. Θα του απονεμηθούν το πρώτο βραβείο της Δημαρχίας του Μπουένος Άιρες και το βραβείο της Εταιρείας Αργεντίνων Συγγραφέων. Ο Δεύτερος Παγκόσμιος Πόλεμος τον έκανε να χάσει την πίστη του στην επιστήμη και να στραφεί στο γράψιμο.&lt;br&gt;Το 1946 θα είναι χρονιά πολύ σημαντική για την Αργεντινή: πρόεδρος της Δημοκρατίας εκλέχθηκε με τη στήριξη διαφόρων κομμάτων ο Χουάν Περόν.&lt;br&gt;Το 1947 ο Σάμπατο ξαναπήγε στο Παρίσι για να εργαστεί στην UNESCO. Αλλά την ίδια χρονιά παραιτήθηκε και γύρισε στην πατρίδα του.
Πρώτο μυθιστόρημα.
Το 1948 εκδόθηκε το πρώτο του μυθιστόρημα, "El Túnel" ("Το Τούνελ") από τον οίκο "Sur" του Μπουένος Άιρες. Γίνεται ευνοϊκά δεκτό από τους κριτικούς. Πρόκειται για την εξομολόγηση του ζωγράφου Χουάν Πάμπλο Καστέλ, ο οποίος έχει δολοφονήσει τη μοναδική γυναίκα που μπορούσε να τον κατανοήσει. Σε όλο το μυθιστόρημα ο Καστέλ προβληματίζεται για τις πράξεις του και για τις πράξεις των άλλων. Ως αφηγητής, ο Καστέλ περιγράφει με λεπτομέρεια γιατί σκότωσε την ερωμένη του, τη Μαρία Ιριβάρνε.&lt;br&gt;Το 1951 εκδόθηκε μια συλλογή δοκιμίων του με τίτλο «Άνθρωποι και γρανάζια. Στοχασμοί πάνω στο χρήμα, τον ορθό λόγο και την πτώση του καιρού μας».&lt;br&gt;Νέα συλλογή δοκιμίων, η «Ετεροδοξία», το 1953.&lt;br&gt;Το 1955, χρονιά που έπεσε ο Περόν, έφυγε από τη ζωή ο πατέρας του Φρανσίσκο Σάμπατο.
Πώς είδε τον περονισμό.
Το 1956 εξέδωσε το κείμενο «Το άλλο πρόσωπο του περονισμού. Ανοιχτή επιστολή στον Μάριο Αμαδαίο», όπου πίστωνε στον Χουάν Περόν την πολιτική του που απέβλεπε στην ενίσχυση των πιο αδύναμων οικονομικά στρωμάτων. Επίσης το «Η περίπτωση Σάμπατο. Βασανιστήρια και ελευθερία του Τύπου. Ανοιχτή επιστολή στον στρατηγό Αράμπουρου», μια καταγγελία του περονισμού ως υπεύθυνου για βασανιστήρια πολιτικών του αντιπάλων.
Συγγραφέας και ενεργός πολίτης.
Με εισήγηση του Αλμπέρ Καμί, που εκτιμούσε το έργο του, ο εκδοτικός οίκος Γκαλιμάρ κυκλοφόρησε το «Τούνελ» στα γαλλικά.&lt;br&gt;Το 1958 ανέλαβε τη διεύθυνση μορφωτικών σχέσεων του Υπουργείου Εξωτερικών, θέση από την οποία σύντομα παραιτήθηκε.&lt;br&gt;Το 1961 εξέδωσε στο Μπουένος Άιρες το μυθιστόρημα «Περί ηρώων και τάφων». Το 1963 εκδίδει το «Ο συγγραφέας και τα φαντάσματά του».&lt;br&gt;Το 1964 έχασε τη μητέρα του Χουάνα Μαρία Φερράρι.&lt;br&gt;Το 1966 εξέδωσε το «Ποίημα για τον θάνατο του Χουάν Λαβάγιε - ηρωικό έπος», το οποίο μελοποίησε ο Εδουάρδο Φαλού.&lt;br&gt;Το 1967 μεταφράστηκε στα γαλλικά το «Περί ηρώων και τάφων», αλλά κυκλοφόρησε υπό τον τίτλο «Αλεξάνδρα». Τη γερμανική έκδοση προλόγισε ο Βίτολντ Γκόμπροβιτς. Το 1968 εκδόθηκε το έργο «Τρεις προσεγγίσεις του καιρού μας: Ρομπ Γκριγιέ,Χόρχε Λουίς Μπόρχες, Ζαν-Πολ Σαρτρ». Επίσης, του απονεμήθηκε το Βραβείο του Ινστιτούτου Εξωτερικών Σχέσεων της Στουτγκάρδης. Με τον τίτλο «Οδοιπορικόν» εκδόθηκε μια ανθολογία διαφόρων κειμένων του το 1969.&lt;br&gt;Το 1970 κυκλοφόρησε μια βελτιωμένη έκδοση του έργου του «Ο συγγραφέας και η καταστροφή».&lt;br&gt;Το 1971 εξέδωσε το έργο «Πολιτικές» ενώ αρθρογραφούσε στην εφημερίδα «La Opinion».&lt;br&gt;Το 1973, χρονιά που επέστρεψε στην Αργεντινή ο Χουάν Περόν, εξέδωσε το έργο «Η κουλτούρα στο εθνικό σταυροδρόμι».&lt;br&gt;Το 1974 εξέδωσε το μυθιστόρημα «Αβαδδών ο εξολοθρευτής». Του δόθηκε το Μεγάλο Βραβείο Αργεντινών Συγγραφέων, ενώ από τη γαλλική κυβέρνηση ανακηρύχθηκε Ιππότης των Τεχνών και των Γραμμάτων.&lt;br&gt;Το 1975 η Αργεντινή του απένειμε το Βραβείο Εθνικής Καταξίωσης. Ο «Αβαδδών ο εξολοθρευτής» κυκλοφόρησε στα γαλλικά και τιμήθηκε με το Βραβείο Καλύτερου Ξένου Βιβλίου. Ακόμη, εκδόθηκαν στην Αργεντινή οι «Διάλογοι Μπόρχες - Σάμπατο».&lt;br&gt;Το 1977 πήρε το ιταλικό βραβείο Μέντιτσι. &lt;br&gt;Το 1978 η Ισπανία του απένειμε τον Μεγάλο Σταυρό της Αναγνώρισης του Πολίτη. &lt;br&gt;Το 1982 κυκλοφόρησαν τα πεζά άπαντά του.
Ποτέ ξανά.
Το 1984 ορίστηκε από τον πρόεδρο της Αργεντινής Ραούλ Αλφονσίν πρόεδρος της Εθνικής Επιτροπής για την Εξαφάνιση Προσώπων, η οποία διερεύνησε την τύχη όσων εξαφανίστηκαν επί καθεστώτος Βιντέλα τη δεκαετία του 1970. Τα αποτελέσματα αυτής της έρευνας εκδόθηκαν το 1984 σε έναν τόμο υπό τον τίτλο «Nunca Más» («Ποτέ Ξανά»). Τη χρονιά αυτή του απονεμήθηκαν πολλές διακρίσεις: Διακεκριμένος Πολίτης του Μπουένος Άιρες, επίτιμος διδάκτορας του Πανεπιστημίου της Αντιοχείας στην Κολομβία, Βραβείο Γκαμπριέλα Μιστράλ από την Οργάνωση Αμερικανικών Κρατών, Βραβείο Θερβάντες.
Διακρίσεις.
Το 1985 στην Ιταλία έγινε Μέγας Αξιωματικός του Τάγματος της Τιμής. Το 1986 τιμήθηκε με τον Σταυρό του Μεγάλου Αξιωματικού της Ομοσπονδιακής Δημοκρατίας της Γερμανίας.&lt;br&gt;Το 1987 ονομάστηκε από τον Φρανσουά Μιτεράν Commandeur de la Legion d' Honneur.&lt;br&gt;Το 1989 πήρε στο Ισραήλ το βραβείο Ιερουσαλήμ, ανακηρύχθηκε διδάκτορας του Πανεπιστημίου της Μούρσια στην Ισπανία, τιμήθηκε στη Σορβόνη. Εκδόθηκε ένας τόμος συζητήσεών του με τον Κάρλος Κατάνια, με τίτλο «Ανάμεσα στο γράμμα και το αίμα». &lt;br&gt;Το 1991 έγινε επίτιμος διδάκτορας του Πανεπιστημίου Ροσάριο της Αργεντινής. Ο εκδοτικός οίκος Seix Barral δρομολόγησε την έκδοση των απάντων του.&lt;br&gt;Το 1993 εξέδωσε το «Πριν το τέλος», την πνευματική και λογοτεχνική του διαθήκη.
Απώλειες.
Το 1995 πήρε το βραβείο Ισμαήλ Κανταρέ και έγινε επίτιμος διδάκτορας του Πανεπιστημίου του Τορίνο. Ήταν η χρονιά που έχασε τον γιο του Φεδερίκο σε αυτοκινητικό δυστύχημα. Το 1996 κυκλοφόρησε στο Παρίσι ένα αφιέρωμα στο έργο του, ο τόμος «Έργα πεζά. Ανέκδοτα αποσπάσματα και αλληλογραφία» από τις Editions du Seuil. Το 1998 πέθανε η σύζυγός του. Στις 26 Ιανουαρίου 2006, ο Ερνέστο Σάμπατο ένωσε τη φωνή του με άλλες διεθνείς προσωπικότητες όπως ο Γκαμπριέλ Γκαρσία Μάρκες, ο Μάριο Μπενεντέτι, ο Πάμπλο Μιλανές και άλλοι, ζητώντας την ανεξαρτησία του Πουέρτο Ρίκο και να μην ενωθεί με τις ΗΠΑ.
Τάνγκο και Ίντερνετ.
Λάτρης του τάνγκο (και του Κάρλος Γαρδέλ) αλλά και των νέων τεχνολογιών, ήταν ο πρώτος Αργεντίνος συγγραφέας που κυκλοφόρησε σε μορφή ηλεκτρονικού βιβλίου το δοκίμιό του "La Resistencia" (2000).
Το τέλος μιας μακράς λαμπρής διαδρομής.
Στις 30 Απριλίου 2011 ανακοινώθηκε από την οικογένειά του ο θάνατός του, στο σπίτι του, στο Σάντος Λουγάρες του Μπουένος Άιρες. Απεβίωσε λίγους μήνες πριν κλείσει τα 100 του χρόνια ζωής.

</doc>
<doc id="63582" url="https://el.wikipedia.org/wiki?curid=63582" title="Σάβατο">
Σάβατο



</doc>
<doc id="63583" url="https://el.wikipedia.org/wiki?curid=63583" title="Σάμπατο">
Σάμπατο



</doc>
<doc id="63584" url="https://el.wikipedia.org/wiki?curid=63584" title="Πανεπιστήμιο της Σορβόνης">
Πανεπιστήμιο της Σορβόνης



</doc>
<doc id="63585" url="https://el.wikipedia.org/wiki?curid=63585" title="Πανεπιστήμιο Σορβόνης">
Πανεπιστήμιο Σορβόνης



</doc>
<doc id="63588" url="https://el.wikipedia.org/wiki?curid=63588" title="Άγιος Ανατόλιος">
Άγιος Ανατόλιος

Ο Άγιος Ανατόλιος έζησε και μαρτύρησε τον 4ο αιώνα στη Νίκαια μαζί με τα αδέλφια του "Ευστάθιο" και "Θεσπέσιο".
Η μνήμη του τιμάται στις 23 Απριλίου.

</doc>
<doc id="63590" url="https://el.wikipedia.org/wiki?curid=63590" title="Ανανίας Α΄ Τραπεζούντος">
Ανανίας Α΄ Τραπεζούντος

Ο Ανανίας Α΄ ήταν Μητροπολίτης Τραπεζούντος (1722 - 1736).
Διαδέχτηκε τον Παΐσιο το 1722 ενώ ήταν μοναχός στον Άγιο Ιωάννη Βαζελώνα. Το 1736 αντικαταστάθηκε στον Μητροπολιτικό θρόνο από τον Ανανία Β΄.

</doc>
<doc id="63591" url="https://el.wikipedia.org/wiki?curid=63591" title="Ανανίας Β΄ Τραπεζούντος">
Ανανίας Β΄ Τραπεζούντος

Ο Ανανίας Β΄ ήταν μητροπολίτης Τραπεζούντος κατά τα έτη 1736-1764.
Διαδέχτηκε τον Ανανία Α΄ το 1736. Από μικρή ηλικία και λόγω φτώχειας η μητέρα του τον άφησε στη μονή Περιστερώνα, όπου έγινε μοναχός. Ως Μητροπολίτης βοήθησε τα γράμματα και τις τέχνες και έθεσε υπό την προστασία του το Φροντιστήριον Τραπεζούντας.

</doc>
<doc id="63592" url="https://el.wikipedia.org/wiki?curid=63592" title="Φίλιππος Αμοιρίδης">
Φίλιππος Αμοιρίδης

Ο Φίλιππος Αμοιρίδης (1943 - 5 Δεκεμβρίου 1999) ήταν Έλληνας πολιτικός. Διετέλεσε δήμαρχος Ξάνθης από το 1991 έως το 1999.
Βιογραφία.
Γεννήθηκε στο Λυκοδρόμιο το 1943 και μεγάλωσε στο Δαφνώνα Ξάνθης. Απεβίωσε στις 5 Δεκεμβρίου 1999, σε ηλικία 56 ετών, εξ αιτίας καρδιακής ανακοπής. Ύστερα από ξαφνική αδιαθεσία, εκλήθη ασθενοφόρο για τη μεταφορά του στο Νοσοκομείο όπου εξέπνευσε ύστερα από προσπάθειες των γιατρών.
Σταδιοδρομία.
Ο Φίλιππος Αμοιρίδης είχε αποφοιτήσει από το λύκειο Σταυρούπολης κι έπειτα, από τη Σχολή Γραφικών Τεχνών. Ύστερα, εργάστηκε σε τυπογραφεία εφημερίδων της Θεσσαλονίκης, πρωτοστάτησε στο συνδικαλιστικό αγώνα των τυπογράφων του Τύπου κι εκλέχθηκε Γενικός Γραμματέας του Εργατοϋπαλληλικού Κέντρου Θεσσαλονίκης το 1975. Το 1977 επέστρεψε στην Ξάνθη με σκοπό την σύσταση και διεύθυνση του Εργοστασίου Γραφικών Τεχνών (Τυπογραφείου) της ΣΕΒΑΘ, ως συνεργάτης του Αλέξανδρου Μπαλτατζή. Παράλληλα, διετέλεσε και πρόεδρος της Ένωσης ποδοσφαιρικών σωματείων Ξάνθης και μέλος στο Εργατικό κέντρο της πόλης και σε άλλους οργανισμούς. 
Το 1986 εκλέχθηκε για πρώτη φορά Δημοτικός Σύμβουλος με τον τότε Δήμαρχο Κωνσταντίνο Μπένη, επιτυγχάνοντας το 1990 να αποτελέσει και τον Πρόεδρο του Δημοτικού Συμβουλίου. Στις αυτοδιοικητικές εκλογές του 1990 αναδείχθηκε ο νέος Δήμαρχος της Ξάνθης, στο δεύτερο γύρο, με ποσοστό 54,4. Ομοίως, επέτυχε την επανεκλογή του για δεύτερη και τρίτη φορά με τα πρωτοφανή ποσοστά 68,9 και 72,3, από τον πρώτο γύρο, στις αυτοδιοικητικές εκλογές του 1994 και 1998 αντίστοιχα. Διετέλεσε μέλος της Ευρωπαϊκής Επιτροπής των Περιφερειών από το 1994. 
Έργο.
Υπό τη δημαρχία του Αμοιρίδη πραγματοποιήθηκαν διάφορα έργα υποδομής κι ανάπλασης του αστικού ιστού κι αναδείχθηκε η σπουδαιότητα των πολιτιστικών θεσμών. Ένα από αυτά ήταν η ενοποίηση των πλατειών του Διοικητηρίου και της πλατείας Βασιλέως Γεωργίου, έργο το οποίο δεν αφορά μόνο την ένωση των πλατειών αλλά αλλάζει όλη την εικόνα του κέντρου της πόλης της Ξάνθης. Συγκεκριμένα, και σύμφωνα με το σχέδιο, τρεις βασικοί και κεντρικοί δρόμοι της πόλης θα πεζοδρομούνταν και παράλληλα θα υπήρχε υπόγειο πάρκινγκ, ένα υπαίθριο θέατρο και μια παιδική χαρά θα χτίζονταν ενώ θα δημιουργούνταν και ένας καταρράκτης με συντριβάνια στην μέση της πλατείας. Η κατασκευή του υδροηλεκτρικού σταθμού που κατασκευάστηκε μεταξύ 1992 και 1995 και λειτουργεί από το 1997, αποτελεί έργο το οποίο βραβεύτηκε και συμπεριλαμβανόταν στο σχέδιο αειφόρου ανάπτυξης που οραματιζόταν για την Ξάνθη. Επίσης, το 1992 εφαρμόστηκε ,υπό την προεδρία του, έργο διαχείρισης των απορριμάτων με τη δημιουργία χώρων Υγιονομικής Ταφής Απορριμάτων και διακοπής της λειτουργίας 35 χωματερών, το 1993 η μονάδα του βιολογικού καθαρισμού της πόλης επεκτείνεται και συγχρόνως κατασκευάζεται μονάδα επεξεργασίας βιομηχανικών αποβλήτων. Το Κλειστό Αθλητικό Κέντρο της Ξάνθης, χωρητικότητας 3.957 θεατών, αποτελούσε κυρίαρχο στόχο του ενόψει της νέας χιλιετίας και προς τιμήν του έλαβε το ομώνυμο προσωνύμιο. Ακόμη, το όνομά του δόθηκε στην οδό έμπροσθεν του παλιού Δημαρχείου της πόλης, ενώ το 2007 στήθηκε προτομή του, στα αποκαλυπτήρια της οποίας παρευρέθη κι ο φίλος του και υπουργός Δημήτρης Αβραμόπουλος.
Οι Πολιτιστικοί Θεσμοί.
Πολλά πολιτιστικά δρώμενα της πόλης αναπτύχθηκαν κατά τη διάρκεια της θητείας του Φίλιππου Αμοιρίδη. Ο θεσμός του καρναβαλιού ανανεώθηκε κι η διοργάνωση του μεταβιβάστηκε από τους συλλόγους σε ένα νομικό πρόσωπο που συστάθηκε για αυτό το σκοπό. Ο πρώην δήμαρχος αναζητούσε ένα θεσμό που θα προέβαλε την παλιά πόλη κι ύστερα από διάφορες διεργασίες δημιουργήθηκαν το 1991 οι Γιορτές Παλιά Πόλης και καθιερώθηκαν. Ο παραδοσιακός οικισμός της Παλιάς Πόλης και τα εντυπωσιακά αρχοντικά του, αρκετά από τα οποία αποκαταστάθηκαν από το Δήμο, ήταν ο κύριος στόχος ανάδειξης. Την ίδια χρονιά δημιουργήθηκαν και οι Γιορτές Νεολαίας με σκοπό την παρουσίαση των δημιουργιών των μαθητών Δημοτικού, Γυμνασίου και Λυκείου και περιλαμβάνουν μουσική, χορό, θέατρο, οικολογία κι έκθεση βιβλίου και φωτογραφίας στην επιτροπή των οποίων συμμετέχει και ο Αμοιρίδης.

</doc>
<doc id="63595" url="https://el.wikipedia.org/wiki?curid=63595" title="Φράνκο Τζεφιρέλλι">
Φράνκο Τζεφιρέλλι



</doc>
<doc id="63601" url="https://el.wikipedia.org/wiki?curid=63601" title="Συνθήκη Κωνσταντινούπολης (1479)">
Συνθήκη Κωνσταντινούπολης (1479)

Η Συνθήκη Κωνσταντινούπολης του 1479 συνάφθηκε μεταξύ της Οθωμανικής Αυτοκρατορίας και της Γαληνότατης Δημοκρατίας της Βενετίας στην Κωνσταντινούπολη στις 25 Ιανουαρίου 1479. Είναι η τρίτη συνθήκη που αφορά τον ελλαδικό χώρο από την πτώση της Βασιλεύουσας και υπογράφτηκε μετά την Συνθήκη της Νάξου και Συνθήκη Ειρήνης του 1468.
Η Συνθήκη αυτή έθεσε τέρμα στον μακροχρόνιο (διάρκειας 16 ετών) πόλεμο μεταξύ των δύο χωρών που είχε ξεκινήσει από το 1463 και υπογράφτηκε σε μία εποχή όπου οι Οθωμανοί είχαν καταλάβει εδάφη κοντά στην επικράτεια της Βενετίας στην Αδριατική θάλασσα.
Με την Συνθήκη αυτή συνομολογήθηκαν τα ακόλουθα εκ μέρους της Βενετίας στην Τουρκία:
Με την συνθήκη αναγνωρίστηκε επίσης η Βενετία ως ο κυρίαρχος του Φρουρίου και της περιοχής της Ναυπάκτου και των κτήσεών της στο Ναύπλιο, στη Μονεμβασιά, στη Κορώνη, στη Μεθώνη και στο Ναυαρίνο. Επίσης ορίσθηκε Ειδική Επιτροπή η οποία και θα καθόριζε τα όρια των παραπάνω περιοχών. Κατά την οριοθέτησή τους ανταλλάχτηκαν πολλά έγγραφα κατά την περίοδο Ιανουάριος 1479 - Απρίλιος 1481, όλα γραμμένα στην ελληνική γλώσσα που ήταν η επίσημη τότε γλώσσα της Οθωμανικής Αυτοκρατορίας.
Μετά δε από πολλές συζητήσεις παρελήφθησαν από την Βενετία το απόρθητο φρούριο της Θερμησίας, απέναντι από την Ύδρα, με τα πλούσια αλατωρυχεία, το Καστρί (η αρχαία Ερμιόνη) όσο και το φρούριο Τζιβέρι (αρχαίο Κίβερι) απέναντι στη Ναυπλία.
Κατά την διανομή εδαφών που έγινε σύμφωνα με την συνθήκη, η Κρήτη εκχωρήθηκε στον βασιλέα της Θεσσαλονίκης Βονιφάτιο ο οποίος και στη συνέχεια αδιαφορώντας για αυτήν την πώλησε σχεδόν αμέσως έναντι ευτελούς τιμήματος στους Ενετούς.
Έτσι με την Συνθήκη της Κωνσταντινούπολης τα Επτάνησα (Κέρκυρα, Παξοί και Κύθηρα με τα νησιωτικά εξαρτήματά τους), οι Βόρειες Σποράδες, η Τήνος και η Μύκονος από τις Κυκλάδες καθώς τέλος η Κρήτη συμπλήρωσαν τις κτήσεις Βενετίας στον ελλαδικό νησιωτικό χώρο.
Το 1482, η συνθήκη αυτή συμπληρώθηκε με την νεότερη Συνθήκη της Κωνσταντινούπολης. Ωστόσο, τόσο η συνθήκη του 1479 όσο και εκείνη του 1482 καταργήθηκαν από τον Σουλτάνο Βαγιαζήτ Β' κατά τον μετέπειτα τριετή πόλεμο (1499 - 1502).

</doc>
<doc id="63604" url="https://el.wikipedia.org/wiki?curid=63604" title="Ράμπο ΙΙΙ">
Ράμπο ΙΙΙ

Το Ράμπο 3 (πρωτότυπος τίτλος στα αγγλικά "Rambo III") είναι Αμερικανική ταινία δράσης του Πήτερ Μακ Ντόναλντ, παραγωγής 1988 και αποτελεί συνέχεια των και .
Υπόθεση.
Ο Συνταγματάρχης Σαμ Τράουτμαν επιστρέφει στην Ταϊλάνδη για να ζητήσει την βοήθεια του βετεράνου του Βιετνάμ Τζων Ράμπο. Αφού βλέπει τον Ράμπο να κερδίζει σε αγώνα πάλης με ρόπαλα, λίγο μετά τον επισκέπτεται σ' έναν βουδιστικό ναό υπό κατασκευή, στην οποία συμμετέχει και ο Ράμπο, και του ζητά να τον ακολουθήσει σε μια αποστολή παράδοσης εφοδίων για τους μουτζαχεντίν επαναστάτες στο Αφγανιστάν. Αν και του δείχνει φωτογραφίες με άμαχους που υποφέρουν από την Σοβιετική στρατιωτική ανάμειξη στο Αφγανιστάν, ο Ράμπο αρνείται και ο Τράουτμαν ξεκινά για την αποστολή μόνος του. Οι Σοβιετικές δυνάμεις στήνουν ενέδρα στη συνοδεία του Τράουτμαν, τον αιχμαλωτίζουν και τον στέλνουν σε μια ορεινή βάση για ανάκριση από τον Συνταγματάρχη Ζάϋσεν και το πρωτοπαλίκαρό του, Κούροβ.
Ο Ράμπο μαθαίνει την σύλληψη του Τράουτμαν από έναν αξιωματικό της πρεσβείας, τον Ρόμπερτ Γκριγκς, και πείθει τον επίσημο να τον μεταφέρει στο Αφγανιστάν μέσω μιας μυστικής επιχείρησης. Ο Ράμπο πηγαίνει αμέσως στην Πεσαβάρ του Πακιστάν και πείθει τον προμηθευτή όπλων Μουσά Γκανίν να τον μεταφέρει στo Κοστ, ένα χωριό στα νοτιοδυτικά σύνορα, το οποίο είναι κοντά στην Σοβιετική βάση όπου βρίσκεται φυλακισμένος ο Τράουτμαν. Οι μουτζαχεντίν του χωριού, με φύλαρχο τον Μασούντ (Σπύρος Φωκάς), είναι διστακτικοί να βοηθήσουν τον Ράμπο στην αρχή, αλλά στη συνέχεια το χωριό τους δέχεται την επίθεση Σοβιετικών ελικοπτέρων, εξαιτίας ενός βοηθού του Μουσά Γκανίν που είναι πληροφοριοδότης των Σοβιετικών. Με την βοήθεια μόνο του Μουσά και ενός αγοριού, του Χαμίντ, ο Ράμπο φτάνει στην Σοβιετική βάση και εφαρμόζει το σχέδιό του για την απελευθέρωση του Τράουτμαν. Η πρώτη προσπάθεια είναι αποτυχημένη, και ο μικρός Χαμίντ με τον Ράμπο τραυματίζονται (αν και έχουν καταστρέψει μέρος της βάσης). Αφού ξεφεύγουν από τη βάση, ο Ράμπο φροντίζει το τραύμα του Χαμίντ και τον διώχνει, μαζί με τον Μουσά. Ακολούθως, καυτηριάζει την πληγή του, βάζοντας το μπαρούτι μιας σφαίρας μέσα σ' αυτήν, και ανατινάζοντας την (sic).&lt;ref name="Rambo 3 (5/10) Movie CLIP - Rambo Plays Doctor (1988) HD"&gt;&lt;/ref&gt;
Ο Ράμπο αναρρώνει και την επόμενη μέρα διεισδύει ξανά στη βάση, ακριβώς πάνω στην ώρα που θα βασάνιζαν τον Τράουτμαν με φλογοβόλο. Εκείνος και ο Τράουτμαν σώζουν πολλούς άλλους φυλακισμένους και καταλαμβάνουν ένα ελικόπτερο για να ξεφύγουν από τη βάση. Όμως, το ελικόπτερο υφίσταται ζημιές κατά τη διαφυγή και σύντομα πέφτει, αναγκάζοντας τον Ράμπο και τον Τράουτμαν να συνεχίσουν πεζοί. Ο Ζάϋσεν στέλνει τον Κούροφ και μια ομάδα κομάντο εναντίον του διδύμου, το οποίο τους εξοντώνει εύκολα μέσα σε μια σπηλιά. Ενώ ο Ράμπο και ο Τράουτμαν κοντεύουν να φτάσουν στο Πακιστάν, ο Ζάϋσεν τους κλείνει τον δρόμο με μια μεγάλη μηχανοκίνητη δύναμη και τους διατάζει να παραδοθούν. Όμως, εκείνη τη στιγμή φτάνουν οι μουτζαχεντίν του Μασούντ και επιτίθενται στους Σοβιετικούς με ιππικό. Στην μάχη που ακολουθεί, στην οποία ο Τράουτμαν και ο Τζων τραυματίζονται, ο Ράμπο σκοτώνει τον Ζάϋσεν οδηγώντας ένα τανκ στο ελικόπτερο που χειριζόταν ο Σοβιετικός συνταγματάρχης. Ο Ράμπο επιζεί της έκρηξης και βγαίνει απ' το τανκ. Στο τέλος της μάχης, ο Ράμπο και ο Τράουτμαν αποχαιρετούν τους μουτζαχεντίν και φεύγουν από το Αφγανιστάν. Ο Τράουτμαν λέει: "Ξέρεις κάτι Τζων; Πιστεύω πως μαλακώσαμε", και ο Ράμπο απαντά: "Ίσως μόνο λίγο, κύριε, ίσως μόνο λίγο".

</doc>
<doc id="63606" url="https://el.wikipedia.org/wiki?curid=63606" title="Γεώργιος Λαμπάκης">
Γεώργιος Λαμπάκης

Ο Γεώργιος Λαμπάκης (18 Φεβρουαρίου 1854 – 15 Μαρτίου 1914) ήταν Έλληνας θεολόγος και αρχαιολόγος.
Βιογραφία.
Γεννήθηκε στις 18 Φεβρουαρίου 1854 στην Αθήνα, από οικογένεια καταγόμενη από την Τήνο. Φοίτησε στην Ριζάρειο Σχολή και με την προστασία του Κωνσταντίνου Κανάρη κατάφερε να σπουδάσει στη Θεολογική Σχολή Αθηνών.Σπούδασε Χριστιανική Αρχαιολογία στη Γερμανία στα Πανεπιστήμια Μονάχου, Ερλάγκεν, Λειψίας και Βερολίνου. Ανακηρύχθηκε διδάκτωρ του Πανεπιστημίου του Ερλάγκεν με θέμα διατριβής σχετικά με τις χριστιανικές αρχαιότητες της Αττικής. Την ίδια περίοδο εστάλη στη Σικελία με υποτροφία του Άγγλου Bute. Στις 12 Ιουλίου 1885 διορίσθηκε έφορος χριστιανικών αρχαιοτήτων. Ήταν από τους πρωτεργάτες της ίδρυσης της Χριστιανικής Αρχαιολογικής Εταιρείας (1884). Το 1902 το Υπουργείο Εκκλησιαστικών και Δημοσίας Εκπαιδεύσεως τον έστειλε σε περιοδεία στις Σέρρες, τη Θράκη και την Κωνσταντινούπολη, με σκοπό τη διάσωση αρχαίων και βυζαντινών μνημείων. Ο Λαμπάκης φωτογράφισε ναούς, ανθρώπους και εικόνες. Οι φωτογραφίες του ανήκουν σήμερα στο Βυζαντινό Μουσείο Αθηνών και αποτελούν ντοκουμέντα για τη ζωή των αρχών του εικοστού αιώνα στις περιοχές που επισκέφτηκε. Στις φωτογραφίες αυτές μπορεί κανείς σήμερα να δει το Μητροπολιτικό Ναό Κοίμησης της Θεοτόκου της Αδριανούπολης, που δεν υπάρχει σήμερα, ναούς της Αίνου, κτίσματα του Διδυμοτείχου και του Δεδέαγατς.
Πέθανε στις 15 Μαρτίου του 1914.

</doc>
<doc id="63610" url="https://el.wikipedia.org/wiki?curid=63610" title="Ιδεολογία">
Ιδεολογία

Ιδεολογία είναι μια οργανωμένη συλλογή ιδεών. Η λέξη χρησιμοποιήθηκε για πρώτη φορά από τον Κόμη Αντουάν Ντεστύτ ντε Τρασύ στα τέλη του 18ου αιώνα για να ορίσει μια «επιστήμη των ιδεών». Ως ιδεολογία μπορεί να θεωρηθεί ένα συνολικό όραμα, ένας τρόπος αντιμετώπισης των πραγμάτων (σύγκρινε με κοσμοθεωρία), στην κοινή λογική και σύμφωνα με διάφορες φιλοσοφικές τάσεις (συμπεριλαμβανομένων των πολιτικών ιδεολογιών), ή ένα σύνολο ιδεών που προτείνει μια κοινωνική τάξη για όλη την κοινωνία. Ο βασικός στόχος μιας ιδεολογίας είναι να φέρει αλλαγή στην κοινωνία μέσω μιας ρυθμιστικής διαδικασίας (πώς "θα έπρεπε" να είναι ο κόσμος). Οι ιδεολογίες έχουν την τάση να περιλαμβάνουν αφηρημένες έννοιες προς εφαρμογή στον πραγματικό κόσμο και για τον λόγο αυτό συναντώνται πολύ συχνά στο πεδίο της πολιτικής.
Η ιδεολογία στην καθημερινή κοινωνία.
Σε δημόσιες συζητήσεις κάποιες ιδέες τίθενται πιο συχνά από άλλες. Συχνά, διαφορετικά άτομα σε διαφορετικούς χώρους παρουσιάζουν εντυπωσιακά κοινό τρόπο σκέψης. Για τους κοινωνικούς επιστήμονες, μια εξήγηση για αυτές τις περιπτώσεις ομοφωνίας είναι η ύπαρξη ιδεολογίας.
Κάθε κοινωνία έχει μια ιδεολογία η οποία αποτελεί τη βάση της «κοινής γνώμης» ή της κοινής λογικής, μια βάση που συνήθως παραμένει αόρατη στα περισσότερα μέλη της κοινωνίας. Αυτή η επικρατούσα ιδεολογία θεωρείται «ουδέτερη» και περιλαμβάνει θεωρίες που κατά κανόνα δεν δέχονται αμφισβήτησης. Εν τω μεταξύ, όλες οι άλλες ιδεολογίες που διαφέρουν από την επικρατούσα θεωρούνται ριζοσπαστικές, ανεξάρτητα από το περιεχόμενο του πραγματικού τους οράματος. Ο φιλόσοφος Μισέλ Φουκώ έγραψε για την έννοια της φαινομενικής ιδεολογικής ουδετερότητας. Η ιδεολογία διαφέρει από τη φιλοσοφία ως προς το εξής: η φιλοσοφία είναι ένας τρόπος να ζήσει τη ζωή του κάποιος, ενώ η ιδεολογία είναι ένας σχεδόν ιδανικός τρόπος ζωής για όλη την κοινωνία. Κάποιοι θεωρούν ότι η ιδεολογία έχει θετικά χαρακτηριστικά, όπως η δύναμη και ο ζήλος, ή αρνητικά στοιχεία, όπως υπερβολική βεβαιότητα και μεγάλη δυσκαμψία.
Οργανώσεις που αγωνίζονται να αποκτήσουν εξουσία προσπαθούν να επηρεάσουν την ιδεολογία μιας κοινωνίας, με στόχο να τη φέρουν πιο κοντά σε αυτό που τη θέλουν να γίνει. Πολιτικές οργανώσεις (συμπεριλαμβανομένων των κυβερνήσεων) και άλλες ομάδες (π.χ. ομάδες λόμπι) προσπαθούν να επηρεάσουν ανθρώπους προωθώντας τις απόψεις τους.
Όταν τα περισσότερα μέλη μιας κοινωνίας σκέφτονται με τον ίδιο τρόπο για κάποια θέματα, ή και ακόμη ξεχνούν ότι υπάρχουν εναλλακτικές απόψεις στο κατεστημένο, τότε πρόκειται για ηγεμονία, για την οποία έγραψε ο φιλόσοφος Αντόνιο Γκράμσι. Οι σύγχρονοι γλωσσολόγοι μελετούν τον μηχανισμό της εννοιολογικής μεταφοράς, με τον οποίο θεωρούν ότι είναι πιθανό να μεταδίδεται αυτή η «κοινή σκέψη».

</doc>
<doc id="63612" url="https://el.wikipedia.org/wiki?curid=63612" title="Νησιά Σολομόντα">
Νησιά Σολομόντα



</doc>
<doc id="63613" url="https://el.wikipedia.org/wiki?curid=63613" title="Καταλανικά">
Καταλανικά



</doc>
<doc id="63614" url="https://el.wikipedia.org/wiki?curid=63614" title="Νησιά Σολομώντα">
Νησιά Σολομώντα



</doc>
<doc id="63615" url="https://el.wikipedia.org/wiki?curid=63615" title="Άμφια (αποσαφήνιση)">
Άμφια (αποσαφήνιση)

Η λέξη άμφια μπορεί να σημαίνει

</doc>
<doc id="63620" url="https://el.wikipedia.org/wiki?curid=63620" title="Ρίτσαρντ Βάγκνερ">
Ρίτσαρντ Βάγκνερ



</doc>
<doc id="63621" url="https://el.wikipedia.org/wiki?curid=63621" title="Τζέιμς Έρλ Τζόουνς">
Τζέιμς Έρλ Τζόουνς



</doc>
<doc id="63622" url="https://el.wikipedia.org/wiki?curid=63622" title="Ουγγρικά">
Ουγγρικά



</doc>
<doc id="63623" url="https://el.wikipedia.org/wiki?curid=63623" title="Ιρλανδικά">
Ιρλανδικά



</doc>
<doc id="63624" url="https://el.wikipedia.org/wiki?curid=63624" title="Απόστολος Βαρθολομαίος">
Απόστολος Βαρθολομαίος

Ο Βαρθολομαίος ή Ναθαναήλ ήταν ένας από τους δώδεκα μαθητές του Χριστού.
Καταγόταν από την Κανά της Γαλιλαίας. Θεωρείται ότι είναι το ίδιο πρόσωπο με τον Ναθαναήλ, καθώς στα συνοπτικά ευαγγέλια αναφέρεται πάντοτε ο Φίλιππος μαζί με τον Βαρθολομαίο, χωρίς να αναφέρεται καθόλου ο Ναθαναήλ, ενώ στο κατά Ιωάννην Ευαγγέλιο αναφέρεται συνεχώς ο Φίλιππος με το Ναθαναήλ, χωρίς να αναφέρεται πουθενά ο Βαρθολομαίος. Κατά τη Συριακή παράδοση ονομαζόταν Ιησούς και αναγκάστηκε να αλλάξει το όνομά του όταν προσχώρησε στον κύκλο των μαθητών του Χριστού.
Τον προσκάλεσε στον κύκλο των μαθητών του Χριστού ο φίλος του Απόστολος Φίλιππος με τα λόγια «» (). Και γι' αυτόν είπε ο Χριστός: «» ().
Δίδαξε το Χριστιανισμό στους Ινδούς και μαζί με τον Ιούδα στην Αρμενία. Οι δυο τους θεωρούνται θεμελιωτές της Αρμενικής Εκκλησίας. Μαρτύρησε στην Ουρβανούπολη με σταυρικό θάνατο, με το κεφάλι προς τα κάτω, κατά διαταγή του βασιλιά Αστυάγη. Το σκήνωμα του κλείστηκε σε λάρνακα, ρίχτηκε στη θάλασσα και βρέθηκε στις νήσους Λιπάρες (Λίπαρι) κοντά στη Σικελία, όπου κτίστηκε μεγαλοπρεπής ναός. Αργότερα τμήματα του σκηνώματος μεταφέρθηκαν σε διάφορα μέρη (Φρανκφούρτη, Καθεδρικός του Κατέρμπουρι, κλπ).
Η μνήμη του τιμάται από την Ορθόδοξη Εκκλησία στις 11 Ιουνίου και η ανακομιδή των λειψάνων του στις 25 Αυγούστου, ενώ στην Καθολική Εκκλησία η μνήμη του τιμάται στις 24 Αυγούστου.

</doc>
<doc id="63626" url="https://el.wikipedia.org/wiki?curid=63626" title="Γιαπωνέζικα">
Γιαπωνέζικα



</doc>
<doc id="63627" url="https://el.wikipedia.org/wiki?curid=63627" title="Λουξεμβουργιανά">
Λουξεμβουργιανά



</doc>
<doc id="63629" url="https://el.wikipedia.org/wiki?curid=63629" title="Χρήστος Θηβαίος">
Χρήστος Θηβαίος

Ο Χρήστος Θηβαίος (7 Ιανουαρίου 1963) είναι Έλληνας τραγουδιστής και συνθέτης, καθώς και ανηψιός του ηθοποιού Αντώνη Παπαδόπουλου. Ο Χρήστος Θηβαίος σπούδασε φιλοσοφική στη Μπολόνια με καθηγητή τον Umberto Eco και δούλεψε σαν μουσικός με παραδοσιακά Ιταλικά σχήματα και παραδοσιακά σχήματα Εβραϊκής μουσικής (σεφαραδίτικα, ασκεναζίτικα).
Καλλιτεχνική πορεία.
Το 1994 σχηματίζει τους Συνήθεις Ύποπτους μαζί με τον Αλέκο Βασιλάτο και τον Τάσο Λώλη. Ο Χρήστος Θηβαίος είναι ο τραγουδοποιός και ο τραγουδιστής του σχήματος. Η πρώτη τους δισκογραφική δουλειά κυκλοφορεί το 1996 από τη Λύρα με τίτλο «Μέρες αδέσποτες». Τον χειμώνα του 1997-1998 εμφανίζεται στη σκηνή της «Ιεράς Οδού» με τον Γιώργο Νταλάρα, την Ελένη Τσαλιγοπούλου, τον Γιώργο Ανδρέου και τον Μάριο Φραγκούλη. Από αυτή τη συνεργασία προκύπτει το CD single «Ζωντανή ηχογράφηση στην Ιερά Οδό» που κυκλοφορεί την άνοιξη του 1998.
Την ίδια χρονιά τραγουδά μελοποιημένη ποίηση στον δίσκο του Βασίλη Δημητρίου «Ο μεγάλος θυμός» από την ομότιτλη τηλεοπτική σειρά και συμμετέχει με το τραγούδι «Σε θέλω» στον δίσκο του Βαγγέλη Γερμανού με τίτλο «Στον Βαγγέλη με αγάπη». Τον Απρίλιο του 2000 κυκλοφορεί με τους Συνήθεις Ύποπτους το δεύτερο άλμπουμ τους με τίτλο «Είμαι αυτό που κυνηγάω». Στο άλμπουμ συμμετέχει επίσης η Emilia Ottaviano από το Ελληνόφωνο συγκρότημα Ghetonia της Κάτω Ιταλίας σε δύο τραγούδια του. Την ίδια περίοδο γράφει μουσική και τρία τραγούδια για το θεατρικό της Βίλλυς Σωτηροπούλου «Γυναίκα loser» σε σκηνοθεσία Γιάννη Μόρτζου. Συμμετέχει επίσης στο δίσκο των Apurimac «Hasta Siempre», αφιερωμένος στον Τσε Γκεβάρα, τα έσοδα του οποίου πηγαίνουν στους «Γιατρούς Χωρίς Σύνορα». Τον Νοέμβριο του 2000 εμφανίζεται στο Μέγαρο Μουσικής Αθηνών στις δύο συναυλίες του Θάνου Μικρούτσικου (26, 27/11) μαζί με τη Χαρούλα Αλεξίου.
Μέσα στο 2001 έχει συμμετάσχει στους δίσκους: «Kramahorerrata II» των Active Member με το τραγούδι «Άσε με εμένα», «Περιστασιακό Όνειρο» των Occasional Dream με τα τραγούδια «Αν ακούς», «Αναμμένα τσιγάρα» και «Ερωτομαγεμένος» σε ντουέτο με τον Βασίλη Τζαβάρα, «Εκπομπή» της Ελευθερίας Αρβανιτάκη με το τραγούδι «Ιστορία παληά» σε ντουέτο με την Αρβανιτάκη και «Τα μυστικά του κήπου» του Νίκου Κυπουργού με το τραγούδι «Το μυστικό». 
Επίσης τον Μάρτιο του 2001 εμφανίστηκε σε συναυλία του Θάνου Μικρούτσικου με τη Συμφωνική Ορχήστρα της Μαύρης Θάλασσας στην Κωστάντσα της Ρουμανίας.
Ο Χρήστος Θηβαίος εμφανίζεται με ένα σταθερό σχήμα που αποτελείται από τους μουσικούς: Βαγγέλη Κοντόπουλο - μπάσο, Μιχάλη Ορφανίδη - ντραμς, Αποστόλη Λαμπούρη - πνευστά, Βάσω Δημητρίου - κιθάρα, μπουζούκι, τζουρά, Γιάννη Τσόλκα - ηλεκτρική κιθάρα. 
Το καλοκαίρι του 2001 συνεργάζεται με τον Γιώργο Νταλάρα και μαζί περιοδεύουν σε όλη την Ελλάδα δίνοντας συναυλίες.
Το 2002 εμφανίζεται μαζί με τον Θάνο Μικρούτσικο στον Σταυρό του Νότου (άνοιξη - φθινόπωρο) καθώς και σε καλοκαιρινές συναυλίες σε όλη την Ελλάδα.
Επίσης το φθινόπωρο του 2002 κυκλοφορεί ο 3ος προσωπικός του δίσκος σε μουσική Θάνου Μικρούτσικο "Ο Άμλετ της σελήνης", συμμετέχει στο CD αφιέρωμα για το Μάνο Λοΐζο του Μελωδία FM 99.2 "Mάνος Λοΐζος 20 χρόνια μετά" καθώς και στον πρώτο προσωπικό δίσκο της Emilia Ottaviano "La Donna e la Luna". 
Toν Φλεβάρη 2003 εμφανίζεται στην μουσική σκηνή "Δίπλα στο Ποτάμι" μαζί με την Emilia Ottaviano.
Το 2005 συμμετέχει στο δίσκο «Σταυρός του Νότου – Γραμμές των Οριζόντων», του Θάνου Μικρούτσικου και του Νίκου Καββαδία (ζωντανή ηχογράφηση από το Μέγαρο Μουσικής Αθηνών).
Το 2006 κυκλοφορεί ο 4ος προσωπικός του δίσκος «Μυστήριο Τραίνο» που έγινε σε συνεργασία με τον Γιώργο Ανδρέου, ενώ τo 2007 κυκλοφορεί ο δίσκος "Αφιέρωμα στον Nicola Piovani" στον οποίο ερμηνεύει τραγούδια του Nicola Piovani σε ζωντανή Ηχογράφηση από το Δημοτικό Θέατρο της Πάτρας.
Το Σεπτέμβριο του 2008 κυκλοφορεί ο προσωπικός δίσκος του με τίτλο "Πέτρινοι Κήποι" στον οποίο συμμετέχουν στιχουργικά οι Μάνος Ελευθερίου, Γιώργος Ανδρέου, Κ. Χ. Μύρης και Γιάννης Μαργαρίτης, ενώ ερμηνευτικά συμμετέχει σε δύο τραγούδια και η Ελένη Τσαλιγοπούλου.
Το 2010 κυκλοφορεί το νέο διπλό live άλμπουμ του Χρήστου Θηβαίου με τίτλο "Πιο πέρα από τα μάτια" από τις πρόσφατες εμφανίσεις του στο Σταυρό του Νότου καθώς και τρεις σπάνιες ηχογραφήσεις του από τις συναυλίες του Διφώνου " Ανάμεσα σε δύο πιάνα" στο Ωδείο Φίλιππος Νάκας.
Στις χειμερινές του εμφανίσεις στο Σταυρό του Νότου, ο Χρήστος Θηβαίος παρουσίασε, με τη συνοδεία τεσσάρων μουσικών, ένα ιδιαίτερο πρόγραμμα, που επιμελήθηκε από κοινού με τον Άγγελο Σφακιανάκη.
Ένα οδοιπορικό από την εποχή των Υπόπτων, από την συνεργασία του με τον Θάνο Μικρούτσικο, από την συνεργασία του με τον Γιώργο Ανδρέου αλλά και επιλογές από τους προσωπικούς του δίσκους.
Στο άλμπουμ "Πιο πέρα από τα μάτια" -που δανείζεται τον τίτλο του από το τραγούδι του Χρ. Θηβαίου σε στίχους Άλκη Αλκαίου ερμηνευμένο για πρώτη φορά εδώ από τον Χρήστο Θηβαίο- αποτυπώνονται τριάντα από τις καλύτερες στιγμές του πλούσιου ρεπερτορίου του, πάντα με το ξεχωριστό του ύφος αλλά και τον ιδιαίτερο τζαζ ήχο της μπάντας.
Συμμετέχουν ο Θάνος Μικρούτσικος (πιάνο), ο Γιώργος Ανδρέου (πιάνο) και η Emilia Ottaviano (τραγούδι, φωνητικά).
Παίζουν οι μουσικοί: Βαγγέλης Στεφανόπουλος (πιάνο, πλήκτρα, ηλεκτρική κιθάρα, βιολί), Πέτρος Βαρθακούρης (κοντραμπάσο, κιθάρα, φωνητικά), Γιάννης Αγγελόπουλος (τύμπανα, φωνητικά) και Δημήτρης Γιαννόπουλος (φλάουτο, melodica, soprano και tenoro σαξόφωνο, dizi, φωνητικά) που είχε και την επιμέλεια της ορχήστρας.
Σαν bonus tracks περιλαμβάνονται τρία τραγούδια – το Μετάξι των Σ. Μάλαμα- Ά. Αλκαίου, η Σιωπή του Π. Παυλίδη και το Ημερολόγιο του ίδιου του Θηβαίου - ερμηνευμένα μόνο με δύο πιάνα (Σταύρος Λάντσιας και Τάκης Φαραζής), από τη σειρά συναυλιών Ανάμεσα σε δύο πιάνα που οργάνωσε το Δίφωνο στο Ωδείο Φ. Νάκας.
Σπουδές.
Ο Χρήστος Θηβαίος γεννήθηκε στην Αθήνα. Σπούδασε Φιλοσοφία στη Φιλοσοφική σχολή του πανεπιστημίου της Μπολόνια, με καθηγητή τον διάσημο συγγραφέα και σημειολόγο Ουμπέρτο Έκο.
Σταδιοδρομία.
Έγινε γνωστός με το συγκρότημα Συνήθεις Ύποπτοι, το οποίο δημιούργησε το 1994 με τον Αλέκο Βασιλάτο και τον Τάσο Λώλη. Οι Συνήθεις Ύποπτοι διαλύθηκαν το 2000 και ο Θηβαίος συνέχισε σόλο καριέρα. Στη σόλο καριέρα του βρέθηκε στη σκηνή με κορυφαία ονόματα της Ελληνικής μουσικής: Μαρία Φαραντούρη, Χάρις Αλεξίου, Θάνος Μικρούτσικος, Γιώργος Νταλάρας, Βασίλης Παπακωνσταντίνου, Αρλέτα, Ελευθερία Αρβανιτάκη, Λαυρέντης Μαχαιρίτσας, Γιάννης Κότσιρας, Γιάννης Κούτρας, Μιλτιάδης Πασχαλίδης
Η τελευταία συνεργασία του Χρήστου Θηβαίου ήταν με το συγκρότημα Mr. Highway Βand όπου και έκαναν περιοδείες σε ολόκληρη την Ελλάδα αλλά και την Κύπρο από το 2011-2013.
Δισκογραφία.
"Προσωπικοί δίσκοι".
Ο Άμλετ της Σελήνης (2002).
Μουσική: Θάνος Μικρούτσικος
Μυστήριο τραίνο (2006).
Στίχοι-μουσική: Γιώργος Ανδρέου
Πιο Πέρα Απ'τα Μάτια live (05-2010).
Διπλό live άλμπουμ του Χρήστου Θηβαίου
από τις πρόσφατες εμφανίσεις του στο Σταυρό του Νότου
καθώς και τρεις σπάνιες ηχογραφήσεις του
από τις συναυλίες του Διφώνου «Ανάμεσα σε δύο πιάνα» στο Ωδείο Φίλιππος Νάκας.
CD1
01-ΗΜΕΡΟΛΟΓΙΟ
02-ΞΗΜΕΡΩΜΑ ΣΤΗΝ ΕΘΝΙΚΗ
03-ΧΟΡΕΥΩ
04-ΜΕΡΕΣ ΑΔΕΣΠΟΤΕΣ
05-ΠΕΡΙΚΟΠΗ ΕΝΟΣ ΑΠΟΚΡΥΦΟΥ ΕΥΑΓΓΕΛΙΟΥ
06-ΑΣ ΧΑΘΕΙΣ
07-ΚΑΝΕΙΣ ΔΕΝ ΕΡΧΕΤΑΙ
08-ΑΝ ΑΚΟΥΣ
09-ΓΥΝΑΙΚΑ
10-ΜΑΥΡΟ ΜΑΡΓΑΡΙΤΑΡΙ
11-ΚΑΡΝΑΒΑΛΙ
12-Ο ΑΜΛΕΤ ΤΗΣ ΣΕΛΗΝΗΣ
13-ΘΕΛΩ ΤΗ ΜΕΡΑ ΠΟΥ ΘΑ ΦΥΓΕΙΣ
14-ΔΕΝ ΕΙΜΑΙ ΑΛΛΟΣ
15-ΘΕΛΩ ΝΑ ΠΙΩ ΜΑΖΙ ΣΟΥ ΕΝΑ ΤΣΙΓΑΡΟ
CD2
01-ΠΙΟ ΠΕΡΑ ΑΠ'ΤΑ ΜΑΤΙΑ
02-ΚΟΡΩΝΑ ΓΡΑΜΜΑΤΑ
03-ΑΓΑΠΗ
04-ΤΡΑΠΟΥΛΑ
05-ΑΠ'ΤΟΝ ΠΑΡΑΔΕΙΣΟ
06-ΜΕΙΝΕ
07-ΜΕ ΚΥΝΗΓΑΕΙ Η ΘΑΛΑΣΣΑ
08-ΘΑ'ΘΕΛΑ ΝΑ'ΣΟΥΝ ΕΔΩ
09-ΒΡΟΧΗ ΜΟΥ
10-ΑΒΑΤΟ
11-ΜΙΚΡΗ ΠΑΤΡΙΔΑ
12-Ο ΠΑΛΙΟΣ ΣΤΡΑΤΙΩΤΗΣ
13-ANGELO CHE ME L'HAI FERATO IL CUORTE
14-Ο ΓΟΡΙΛΑΣ
15-ΚΑΛΗ ΣΟΥ ΝΥΧΤΑ
16-ΤΟ ΜΕΤΑΞΙ
17-ΣΙΩΠΗ
18-ΗΜΕΡΟΛΟΓΙΟ
Συμμετοχές

</doc>
<doc id="63632" url="https://el.wikipedia.org/wiki?curid=63632" title="Κωδικοί ΔΟΤ των Χωρών">
Κωδικοί ΔΟΤ των Χωρών



</doc>
<doc id="63634" url="https://el.wikipedia.org/wiki?curid=63634" title="Κωδικοί ISO των xωρών">
Κωδικοί ISO των xωρών



</doc>
<doc id="63638" url="https://el.wikipedia.org/wiki?curid=63638" title="Σελίμ Β΄">
Σελίμ Β΄

Ο Σελίμ Β΄ ("II. Selim", 28 Μαΐου 1524 - 15 Δεκεμβρίου 1574), γνωστός επίσης ως "Σελίμ ο μέθυσος" στη δύση και ως "Σελίμ ο ξανθός" στην ανατολή, ήταν σουλτάνος της Οθωμανικής Αυτοκρατορίας από το 1566 έως το θάνατό του το 1574. Ήταν γιος του Σουλεϊμάν Α' του Μεγαλοπρεπούς και της χασεκί Χουρέμ Σουλτάν. Ο Σελίμ δεν ήταν υποψήφιος για το θρόνο μέχρι που ο αδελφός του, ηγεμόνας Μεχμέτ, πέθανε από ευλογιά, ο επίσης αδελφός του, ηγεμόνας Μουσταφά, στραγγαλίστηκε μέχρι θανάτου από τον πατέρα του και ο αδελφός του, ηγεμόνας Βαγιαζήτ, σκοτώθηκε σε μία συντονισμένη προσπάθεια ανάμεσα σ' αυτόν και τον πατέρα του. Η βασιλεία του χαρακτηρίζεται γενικά ως η έναρξη της παρακμής για την Οθωμανική αυτοκρατορία, μετά την εξαιρετική βασιλεία του πατέρα του. Ο Σελίμ Β' ήταν επίσης ο 90ός χαλίφης του Ισλάμ. Η προσωνυμία "ο μέθυσος" οφειλόταν στη συχνή μέθη του.
Βιογραφία.
Γεννήθηκε στη Κωνσταντινούπολη το 1524. Ήταν αδελφός του Ηγεμόνα Μαχμούτ, του Ηγεμόνα Μουράτ, της Φατμά Σουλτάν, του Ηγεμόνα Μουσταφά, της Ραζιγιέ Σουλτάν, του Ηγεμόνα Μεχμέτ, της Μιχριμάχ Σουλτάν, του Ηγεμόνα Μπεγιαζίτ, του Ηγεμόνα Τζιχανγκίρ και του Ηγεμόνα Αμπντουλάχ.
Όταν πέθανε ο πατέρας του το 1566, κατά την πολιορκία του φρουρίου Σίγκετβαρ, ήταν γενικός διοικητής της Κιουτάχειας. Τότε ο Μέγας Βεζίρης Σοκολού Μεχμέτ Πασάς απέκρυψε από το στρατό τον θάνατο του Σουλτάνου προκειμένου να μη πτοηθεί το ηθικό του, ειδοποιώντας παράλληλα τον διάδοχο Σελίμ. Ο τελευταίος επέστρεψε στη Κωνσταντινούπολη και στις 7 Σεπτεμβρίου (1566) ανακηρύχθηκε Σουλτάνος. Στη συνέχεια μετέβη προς συνάντηση του στρατού στο Βελιγράδι, όπου μετά την άφιξή του έγινε γνωστός στο στρατό ο θάνατος του πατέρα του.
Βασιλεία του Σελίμ Β΄.
Ο Σελίμ ο Β΄ ήταν ο πρώτος Σουλτάνος στην ιστορία της Οθωμανικής Αυτοκρατορίας που εγκατέλειψε τη διακυβέρνηση της χώρας στο μέγα βεζίρη και τους υπουργούς του. Υπήρξε ιδιαίτερα λάτρης των απολαύσεων και της καλοπέρασης. Επηρεαζόταν εύκολα από το χαρέμι του αλλά και το τάγμα των Γενίτσαρων. Πολλοί θεωρούν ότι η βασιλεία του συμπίπτει με την απαρχή της παρακμής της Οθωμανικής Αυτοκρατορίας.
Κατακτήσεις.
Παρά ταύτα σπουδαία ιστορικά γεγονότα σημάδεψαν τη βασιλεία του, σημαντικότερα των οποίων ήταν: η επανάκτηση της Υεμένης, η συνομολόγηση της συνθήκης της Αδριανούπολης (17 Φεβρουαρίου 1568) μεταξύ των Αψβούργων της Αυστρίας και της Οθωμανικής Αυτοκρατορίας, το μεγαλεπήβολο σχέδιο διάνοιξης διώρυγας - ζεύξης των ποταμών Βόλγα και Ντον που κατέληξε σε πολεμική σύγκρουση με τη Ρωσία, μετά από προδοσία, η κατάληψη της Κύπρου που έθεσε τέλος στην Ενετοκρατία της νήσου, συνέπεια της οποίας ήταν τον επόμενο χρόνο η ναυμαχία της Ναυπάκτου, ενώ λίγο αργότερα ακολούθησε η κατάληψη της Τυνησίας, κ.ά. 
Γενικά επί βασιλείας του Σελίμ Β΄ η έκταση της Οθωμανικής Αυτοκρατορίας αυξήθηκε περί τα 300.000 τ.χλμ. 
Ο Σελίμ Β΄ επιχείρησε εκστρατεία εναντίον της Ρωσίας, η οποία απέτυχε παταγωδώς και στη συνέχεια κυρίευσε την Υεμένη. Παρά τις προειδοποιήσεις του Βεζύρη Σοκολού Μεχμέτ Πασά κατέλαβε τη Κύπρο, το 1571, σφάζοντας μεγάλο μέρος του πληθυσμού. Αυτή η κίνηση είχε σαν αποτέλεσμα να συνασπιστούν οι μεγάλες Ευρωπαϊκές δυνάμεις, δηλαδή η Ισπανία, το κράτος του Πάπα, η Γερμανική Αυτοκρατορία, η Βενετία και η Μάλτα, και στη ναυμαχία της Ναυπάκτου να καταστρέψουν τον Τουρκικό στόλο. Παρ' όλα αυτά οι Οθωμανοί κατάφεραν το 1574, μερικούς μήνες πριν το θάνατο του Σελίμ Β΄, να καταλάβουν την Τυνησία, την οποία ήλεγχαν οι Ισπανοί, και να εδραιώσουν την κυριαρχία τους στη Μεσόγειο.
Οικογένεια.
Σύζυγοι
Γιοί
Κόρες
Θάνατος και ταφή.
Ο Σελίμ Β΄ πέθανε στις 15 Δεκεμβρίου 1574 (50 ετών) γλιστρώντας από το μπαλκόνι και πέφτοντας έπειτα στον τρούλο του ανακτόρου Τοπ Καπί, ενώ βρισκόταν, όπως υποστηρίχθηκε, σε κατάσταση μέθης. Ο λαός τού έδωσε το παρωνύμιο "«Μεστ»", που σημαίνει μέθυσος. Η ταφή του έγινε τρεις ημέρες αργότερα σε κρύπτη στην Αγία Σοφία, που είχε ήδη μεταβληθεί σε τζαμί. Ωστόσο είχε φτιαχτεί προς τιμήν του το Τέμενος Σελιμιγιέ το οποίο βρίσκεται στην Αδριανούπολη και χτίστηκε από τον διάσημο αρχιτέκτονα Μιμάρ Σινάν.

</doc>
<doc id="63644" url="https://el.wikipedia.org/wiki?curid=63644" title="Γιάννης Κουράκης">
Γιάννης Κουράκης

Ο Γιάννης Κουράκης (6 Οκτωβρίου 1955) είναι Έλληνας πολιτικός.
Βιογραφία.
Σήμερα είναι:
Κοινοβουλευτική Δράση
Εξελέγη Βουλευτής Ηρακλείου του ΠΑΣΟΚ στις εκλογές του 1993, του 1996 και του 2000. Ως βουλευτής συμμετείχε στις Διαρκείς Επιτροπές Οικονομικών και Κοινωνικών Υποθέσεων της Βουλής. Μετά τις εκλογές του 2000 εξελέγη Πρόεδρος της Διαρκούς Επιτροπής Κοινωνικών Υποθέσεων της Βουλής. Συμμετείχε σε διάφορους Τομείς Εργασίας του Ελληνικού Κοινοβουλίου. Εισηγητής πολλών Νομοσχεδίων κυρίως στα θέματα Κοινωνικής Φροντίδας και Εργασίας.
Κυβερνητική Δράση
Διετέλεσε Υφυπουργός Πολιτισμού αρμόδιος σε θέματα Αθλητισμού (Περίοδος  24 Οκτωβρίου 2001 - 30 Αυγούστου 2002), θέση από την οποία παραιτήθηκε όταν έθεσε υποψηφιότητα για Δήμαρχος Ηρακλείου, όπου και εξελέγη. Η θητεία του συνοδεύτηκε με μεγάλο και καινοτόμο έργο:
Πολιτική -Συνδικαλιστική Δράση
Ευρωπαϊκή Πολιτική Δράση
Διατελεί:
Έχει διατελέσει:
Λοιπές δράσεις σε τομείς του Αθλητισμού
Ασχολήθηκε με τον Ερασιτεχνικό και Μαζικό Αθλητισμό.
Επαγγελματική Σταδιοδρομία
Εργάζεται στη ΔΕΗ-ΔΕΔΔΗΕ Α.Ε.
Εξωτερικοί σύνδεσμοι.
 

</doc>
<doc id="63646" url="https://el.wikipedia.org/wiki?curid=63646" title="Βαγιαζήτ Α΄">
Βαγιαζήτ Α΄

Ο Βαγιαζήτ Α΄ ("I. Bayezid", 1354 - 8 Μαρτίου 1403), αποκαλούμενος Ο Κεραυνός, ήταν Οθωμανός σουλτάνος από το 1389 έως το 1402.
Βιογραφία.
Ήταν γιος του Μουράτ Α΄ και της Γκιουλτσιτσέκ Χατούν, τον οποίο διαδέχτηκε το 1389 μετά τον θάνατό του στη μάχη του Κοσσυφοπεδίου, ενώ προηγουμένως είχε στραγγαλίσει τον νεότερο αδερφό του Γιακούμπ (Yakub) για να μη διεκδικήσει το θρόνο. Το 1390 υποχρέωσε τον Σέρβο βασιλιά να καταστεί υποτελής του και να του δώσει την κόρη του για σύζυγο, υποχρεώνοντας ταυτόχρονα τον Ιωάννη Ε΄ Παλαιολόγο να καταβάλλει ετήσιο φόρο και να καταστεί υποτελής του, ενώ το 1393 κατέκτησε τη Βουλγαρία. Στις 20 Φεβρουαρίου 1394 παντρεύτηκε σε πρώτο γάμο την Μαρία Φαδρίκ η οποία πέθανε το επόμενο έτος (1395).
Ο ιστορικός Δούκας αναφέρει την καταστροφή της Θεσσαλονίκης το 1391 από τον Βαγιαζήτ Α΄ με αιτία τη δραπέτευση του Μανουήλ Β´ από τη σουλτανική αυλή και την ανάδειξή του σε αυτοκράτορα. Από την εποχή εκείνη υπάρχει και η πρώτη σε ελληνικές πηγές αναφορά για παιδομάζωμα, τον αναγκαστικό εξισλαμισμό των παιδιών. Αυτό έγινε το 1395 και αναφέρεται σε παρηγορητική ομιλία του τότε αρχιεπισκόπου Θεσσαλονίκης Ισιδώρου προς τους γονείς των παιδιών. Θεωρείται ότι η Θεσσαλονίκη ήταν η πρώτη μεγάλη ελληνική πόλη που πλήρωσε αυτόν τον "φόρο του αίματος".
Στις 25 Σεπτεμβρίου του 1396 ο Βαγιαζήτ Α΄ νίκησε στη μάχη της Νικόπολης τα στρατεύματα της Γαλλο-Ουγγρικής συμμαχίας. Τον επόμενο χρόνο, το 1397, πολιόρκησε την Κωνσταντινούπολη, αλλά απέτυχε εξαιτίας της Μογγολικής εισβολής στη Μικρά Ασία με αρχηγό τον Ταμερλάνο. Στη μάχη της Άγκυρας την 28η Ιουλίου του 1402 ο Βαγιαζήτ συνετρίβη από τον Ταμερλάνο και ύστερα από μια μικρή περιπέτεια αιχμαλωτίστηκε. Κλείστηκε σε ένα κλουβί, όπου καθημερινά χλευαζόταν από τους Μογγόλους.
Θάνατος.
Οκτώ μήνες μετά την αιχμαλωσία του, στις 8 Μαρτίου του 1403, αυτοκτόνησε σε ηλικία 49 ετών, μη μπορώντας να αντέξει τον εξευτελισμό τον οποίο είχε υποστεί. Ο θάνατός του θεωρήθηκε ως παράδειγμα προς αποφυγή από τους επόμενους ηγεμόνες, μιας και θεωρείται ότι ο Θεός τον τιμώρησε για όλες τις πράξεις του που έρχονταν σε αντίθεση με τον ιερό νόμο.
Οικογένεια.
 Σύζυγοι 
Παιδιά.
Γιοί
Κόρες

</doc>
<doc id="63650" url="https://el.wikipedia.org/wiki?curid=63650" title="Δήμαρχοι Ηρακλείου">
Δήμαρχοι Ηρακλείου



</doc>
<doc id="63654" url="https://el.wikipedia.org/wiki?curid=63654" title="Ορχάν">
Ορχάν

Ο Ορχάν (τουρκ. "Orhan Gazi", 1281; - Μάρτιος 1362) ήταν σουλτάνος της Οθωμανικής Αυτοκρατορίας από το 1326 μέχρι τον θάνατό του το 1362.
Βιογραφία.
Ήταν πρωτότοκος γιος του ιδρυτή του Οίκου των Οσμανιδών Οσμάν Α΄ και της Μαλχούν Χατούν. Ο Ορχάν ανήλθε στην εξουσία το 1326, μετά το θάνατο του πατέρα του.
Επιτεύματα.
Κατέλαβε τη Νίκαια και την Προύσα, την οποία έκανε και πρωτεύουσα της Αυτοκρατορίας του. Το 1337 κατέλαβε την Νικομήδεια και τον επόμενο χρόνο εμφανίστηκε στις ακτές του Βοσπόρου, όπου οι ίδιοι οι Βυζαντινοί τον βοήθησαν να περάσει απέναντι, ενισχύοντας έτσι τις επεκτατικές του βλέψεις. Υποστήριξε τον Ιωάννη Στ΄ Καντακουζηνό στην διαμάχη του με τους Σέρβους και τού παραχωρήθηκε ως σύζυγος η 13χρονη κόρη του Βυζαντινού Αυτοκράτορα Θεοδώρα Μαρία, καθώς και ένα φρούριο στην Ευρωπαϊκή ακτή των Δαρδανελίων. Το 1354 κατέλαβε την Καλλίπολη και το Διδυμότειχο θέτοντας τις βάσεις της οθωμανικής κυριαρχίας στη Βαλκανική Χερσόνησο. 
Ήταν επίσης ο πρώτος που καθιέρωσε θεσμούς διοίκησης, σε συνεργασία με το μεγάλο βεζίρη (και αδελφό του) Αλαεντίν. Έκοψε τα πρώτα νομίσματα, ίδρυσε το πρώτο νομισματοκοπείο στην Προύσα, κατασκεύασε πολλά τζαμιά και σχολεία, ίδρυσε το τάγμα των Γενίτσαρων κ.ά. Κατά τη διάρκεια της ζωής του, ο πρωτότοκος γιος του Σουλεϊμάν Πασάς έπεσε από το άλογό του και πέθανε.
Οικογένεια.
Σύζυγοι
Παιδιά.
Γιοι
Κόρες
Θάνατος.
Πέθανε το 1362 σε ηλικια 81 ετών στην Προύσα από τη λύπη για το θάνατο του γιου του, Σουλεϊμάν Πασά. Τον διαδέχθηκε ο δευτερότοκος γιος του Μουράτ Α΄.

</doc>
<doc id="63657" url="https://el.wikipedia.org/wiki?curid=63657" title="Το Χόμπιτ">
Το Χόμπιτ

Χόμπιτ ή Εκεί και πάλι πίσω είναι παιδικό μυθιστόρημα φαντασίας του Τζ. Ρ. Ρ. Τόλκιν. Εκδόθηκε για πρώτη φορά στις 21 Σεπτεμβρίου 1937 και δέχθηκε μεγάλη επιδοκιμασία. Ενώ μπορεί και να σταθεί ως αυτόνομο μυθιστόρημα, συχνά προωθείται ως το προοίμιο του "Άρχοντα των Δαχτυλιδιών", του ίδιου συγγραφέα. Βρίσκεται στη λίστα: Βιβλία με περισσότερα από 100 εκατομ. αντίτυπα.
Περίληψη.
Το "Χόμπιτ" τοποθετείται χρονικά "μεταξύ της εποχής των Μαγικών Πλασμάτων (faerie) και της Κυριαρχίας των Ανθρώπων", και περιγράφει την περιπέτεια του "σπιτόγατου" Μπίλμπο Μπάγκινς (ο "Χόμπιτ" του τίτλου), όταν αφήνει το χαρούμενο αγροτικό χωριό του, το Σάιρ, για να κινηθεί σε σκοτεινότερες περιοχές και να αναμειχθεί σε βαθύτερες υποθέσεις και ιστορίες της Μέσης Γης , παρέα με δεκατρείς Νάνους και το μάγο Γκάνταλφ, και να έρθει αντιμέτωπος με διάφορους κατοίκους και πλάσματα της Μέσης Γης, ώσπου να φτάσει να διεκδικήσει μερίδιο από τον κρυμμένο θησαυρό του Δράκου Σμόγκ (Smaug). Αποδεχόμενος την, κατά το ήμισυ, καταγωγή του από το γένος των Τουκ (ένα παρακλάδι του οικογενειακού του δέντρου μάλλον ρομαντικό, ονειροπόλο και περιπετειώδες) και με την εξυπνάδα και τη λογική του, μέσα από την περιπέτεια ο Μπίλμπο ωριμάζει, γίνεται ικανότερος και σοφότερος.
Οι χαρακτήρες του "Χόμπιτ".
Η πλοκή περιλαμβάνει και άλλους χαρακτήρες διαφορετικής σημασίας, όπως είναι οι υπόλοιποι δώδεκα νάνοι της παρέας, τα Ξωτικά, οι Άνθρωποι, τα Τρολ, τα Ορκ, οι γιγάντιες αράχνες, οι Αετοί, τα Βάργκς (άγριοι λύκοι), ο σοφός μισο-ξωτικός Έλροντ, το Γκόλουμ, ένα μυστηριώδες πλάσμα που μένει σε μια υπόγεια λίμνη, τον Μπέορν (Beorn, στην ελληνική μετάφραση αναφέρεται και ως Άρκος) τον άνθρωπο που μπορεί να μεταμορφώνεται σε αρκούδα, και το Βάρδο τον Τοξότη, μια ηρωική μορφή της Έσγκαροθ, της Λιμνούπολης.
Σύνοψη.
Η ιστορία ξεκινάει με αναφορά στο Χόμπιτ. Ο αξιαγάπητος και χαριτωμένος Μπίλμπο Μπάγκινς που επανειλημμένα, καθόλη τη διάρκεια του ταξιδιού στο βιβλίο κάνει αλληγορίες ανάμεσα στα επικίνδυνα ταξίδια, στις περιπέτειες, τους θησαυρούς και το χρυσάφι και τη φιλήσυχη ζωή στο σπίτι του. Μπελαλίδικα πράγματα οι περιπέτειες, αναφωνεί στην αρχή του βιβλίου. Σε κάνουν να καθυστερείς από το φαγητό. Έξαφνα στο σπίτι του, αφού ο Γκάνταλφ σημαδέψει την πόρτα του, καταφθάνουν 13 νάνοι μαζί με τον ίδιο τον Γκάνταλφ. Και αρχίζει ένα γλέντι. 
Διασκέδαση, φαγητό, μέχρι να αρχίσουν να του ανακοινώνουν τα σχέδιά τους. Στο παρελθόν η οικογένεια του Θόριν Δρύασπι είχε διωχτεί από το Βορρά και κατέφυγε με όλα τα πλούτη της στο Βουνό του Χάρτη του ταξιδιού. Έγιναν τρομερά πλούσιοι και διάσημοι. Όμως ο δράκος Νοσφιστής, που στην πραγματικότητα σημαίνει Σφετεριστής, ήρθε και πολέμησε με τους νάνους και τίποτα στο πέρασμά του δεν σώθηκε. Ο πατέρας του και ο παππούς του ξέφυγαν ίσως σε κάποιο παραπόρτι, και σχεδίασαν τον Χάρτη που τώρα στα χέρια του είχε ο Γκάνταλφ. Έτσι ξεκινάει το επικίνδυνο ταξίδι της παρέας για να ανακτήσουν την περιουσία του Θόριν Δρύασπι, ενδεχομένως να πάρουν μερίδιο από το θησαυρό και να εξοντώσουν τον Σφετεριστή, δηλαδή τον Νοσφιστή. 
Πρόκειται για ένα ταξίδι κατά τη διάρκεια του οποίου καθώς ταξιδεύουν για να φθάσουν στο Δράκο, συναντούν κινδύνους και περιπέτειες. Αφού πέφτουν σε κάτι Τρολ, δηλαδή ανθρωποφάγους γίγαντες της σκανδιναβικής μυθολογίας, άρχισαν να παλεύουν, όμως αυτοί πέτρωσαν στη θέση τους με την ανατολή. Στη συνέχεια αφού φθάσουν στην κοιλάδα του Σκιστού Λαγκαδιού εκεί όπου ο Έλροντ ο βασιλιάς των ξωτικών ζει στο Τελευταίο Φιλόξενο Σπίτι, ξεκουράζονται σε αυτό και συνεχίζουν. Προοδευτικά παγιδεύονται από τελώνια. Δολοφόνοι και ξωτικόφιλοι, φωνάζει ο Μεγάλος. Γλιτώνουν χάρη στο μαγικό ραβδί του Γκάνταλφ. Όμως ο Μπίλμπο Μπάγκινς χάνεται. Παγιδευμένος στις Στοές και στα τούνελ του Βουνού, συναντά το Γκόλουμ και με στοίχημα τη ζωή του αρχίζει και παίζει αινίγματα. Βρίσκει το μαγικό δαχτυλίδι και αφού το Γκόλουμ χάσει, έχει υποσχεθεί να τον οδηγήσει στην έξοδο. Τελικά αφού ο Μπίλμπο έχει χάσει τα κουμπιά του από τα ρούχα του και τους φίλους του, διαφεύγει και στην πορεία επανασυνδέεται με την παρέα έχοντας ανέβει σημαντικά στην υπόληψή τους. 
Στην πορεία πέφτουν σε λύκους, από τους οποίους γλιτώνουν επεισοδιακά. Καλούνται να οδηγηθούν σε ένα πολύ σπουδαίο πρόσωπο. Δεν πιάνει πάνω του καμία γητειά και καμία μαγεία εκτός από τη δική του. Λέγεται Άρκος και στον οποίο οι νάνοι έχουν υποσχεθεί να συστήνονται δυο δυο. Αφού φιλοξενηθούν και πάρουν από αυτόν και τον Γκάνταλφ πολύτιμες συμβουλές για το Δάσος του Μεγάλου Φόβου, που κάποια στιγμή απελπισμένα μονολογούν πως δεν τελειώνει ποτέ, συνεχίζουν το ταξίδι τους για να βρεθούν αντιμέτωποι με γιγαντιαίες αράχνες. Είναι η πρώτη φορά που ο Μπίλμπο αποδεικνύει την αξία του. Σκοτώνει την αράχνη που τον απειλεί αφού στη συνέχεια πολεμήσουν με πολλές από αυτές. Χαρακτηριστικό βέβαια είναι και το τραγούδι του θριάμβου στο οποίο επικαλείται τον κίνδυνο μιας και θα τους έτρωγαν: «Ο χοντρο-Λομπ και ο τρελο-Κομπ μου στήσανε καρτέρι, το κρέας μου είναι το πιο γλυκό, κανείς τους δεν το ξέρει. Μυγίτσα σκανδαλιάρα εγώ σας χάλασα το σπίτι, και αν ποτέ με πιάσετε, τρυπήστε μου τη μύτη.» Ακολουθεί ένα μαγικό γλέντι στο ξέφωτο με φαγητό, χορό, τραγούδια, αφού στη συνέχεια στην πλοκή αποκαλύπτεται πως ο Θόριν Δρύασπις έχει πιαστεί αιχμάλωτος από το βασιλιά των Ξωτικών που ζει σε μία μεγάλη σπηλιά, λίγα μίλια μακριά από την άκρη του Δάσους του Μεγάλου Φόβου. Καθόλη βέβαια τη διάρκεια του ταξιδιού χαρακτηριστική είναι η πείνα, η δίψα τους και οι ταλαιπωρίες τους, που κάνουν τον Μπίλμπο να κάνει τους παραλληλισμούς με το σπίτι του. 
Στη συνέχεια μετά τη μάχη με τις αράχνες, η παρέα πέφτει στα ξωτικά του δάσους από τα οποία συλλαμβάνονται χωρίς αντίσταση και οδηγούνται στο βασιλιά τους και φυλακίζονται σε τούνελ και στοές. Και αυτή τη φορά το Χόμπιτ θα αποδείξει περίτρανα την αξία του. Με τη βοήθειά του δραπετεύουν χωμένοι μέσα σε βαρέλια τα οποία ταξιδεύουν προς τη Λιμνούπολη, η οποία παλιά λεγόταν Έσγκαροθ. Αφού βγουν από αυτά αποκαμωμένοι, αποφασίζουν μαζί με το Θόριν Δρύασπι να περπατήσουν ως τη Λιμνούπολη, την πόλη στην οποία ο Θόριν, γιος του Θρέην, εγγονός του Θρορ, ήταν γνωστός στο παρελθόν λόγω των οικογενειακών δράσεων και της περιουσίας του. «Γύρισα» αναφωνεί μπρος στον Αφέντη. Τραγούδια, φωνές, μουσική από άρπες και βιολιά ακούγονται παντού μπρος στο χαρμόσυνο γεγονός. Όλους τους περιποιήθηκαν, τους γιάτρεψαν, τους τάισαν, τους έντυσαν και τους παραχάιδεψαν με τον πιο ευχάριστο τρόπο. Όμως το ταξίδι αυτό έχει ένα σκοπό και έτσι κάποια στιγμή απομακρύνονται για να πάνε στο Μοναχικό Βουνό του Νοσφιστή. Αφού μετακίνησαν κάμποσες φορές την κατασκήνωσή τους για να φθάσουν πιο κοντά στην πύλη του βουνού, εν τέλει είναι πάλι η στιγμή για τον Μπίλμπο Μπάγκινς να εκτελέσει την αποστολή για την οποία συμπεριλήφθηκε στην ομάδα τους. Είναι η στιγμή να διεκδικήσει την Αμοιβή του και να αντιμετωπίσει το Νοσφιστή. 
Κατόπιν ενός σαρκαστικού διαλόγου με το δράκο, ο Νοσφιστής (ο οποίος προηγουμένως ήταν σε νάρκη ξαπλωμένος πάνω από ένα παραμυθένιο θησαυρό) εξαγριωμένος τινάζεται ψηλά, σπάει τους βράχους και κατευθύνεται προς τη Λιμνούπολη. Έτσι η παρέα μένει μόνη της στην αίθουσα να περιεργάζεται τα χρυσαφένια αντικείμενα, να βάζουν ορισμένα από αυτά στην τσέπη τους και τον Μπίλμπο να κλέβει την Ιερή Πέτρα, την Καρδιά του Βουνού δηλαδή. Στη συνέχεια ο Νοσφιστής φθάνει στη Λιμνούπολη και εξαγριωμένος αρχίζει να ξερνάει φωτιά στην πόλη, με τους κατοίκους της να τρέχουν πανικόβλητοι και να φωνάζουν. Ο Νοσφιστής καίει τα πάντα. Όμως ο Βάρδος από τη γενιά του Γκίριον του άρχοντα της κοιλάδας, καταφέρνει με ένα τόξο να σημαδέψει το Νοσφιστή στο ακάλυπτο σημείο στην κοιλιά του και να τον σκοτώσει. Σύντομα όλοι στη Λιμνούπολη αρχίζουν να ζητωκραυγάζουν και να τον θέλουν βασιλιά. Όμως ο πραγματικός Αφέντης που δεν έχει μπει στη θέση του τυχαία, ρίχνει το φταίξιμο στο Θόριν και την παρέα του, μιας και αυτοί πήγαν στο Μοναχικό Βουνό και ξύπνησαν το δράκο. Αφού λίγο στη Λιμνούπολη οι άνθρωποι συνέλθουν μετά την καταστροφή, αρχίζουν μαζί με τα ξωτικά να ξαναχτίζουν την πόλη τους λίγο πιο βόρεια σε σχέση με πριν. 
Έτσι αρχίζουν οι ίντριγκες με το θησαυρό μαζί με τον προοδευτικό ερχομό στρατιών στην περιοχή, τελώνια, Βαργκ που στα Σκανδιναβικά σημαίνει λύκοι, Ξωτικά, άνθρωποι και νάνοι. Ο δε Μπίλμπο για να αποφύγει τις φασαρίες αποφασίζει να χαρίσει στα ξωτικά την Ιερή Πέτρα, την οποία οι ίδιοι θέλουν να ανταλλάξουν με χρυσάφι από το θησαυρό του Θόριν. Μόλις ο Θόριν το μάθει αυτό στις συζητήσεις που ακολουθούν, τον αποκαλεί προδότη, τον διώχνει και τον διαγράφει από φίλο χωρίς να του δώσει το μερίδιο που του είχε υποσχεθεί. Όμως στη μάχη ο Θόριν πληγώνεται και λίγο πριν πεθάνει, μετανιωμένος για τη συμπεριφορά του στο Μπίλμπο, τον συγχωρεί. «Υπάρχει μέσα σου μεγαλύτερη αξία απ’ όση νομίζεις, παιδί της καλοσυνάτης Δύσης. Κάμποσο θάρρος και αρκετή σοφία, ανακατεμένα με μέτρο. Αν περισσότεροι από εμάς εκτιμούσαν το καλό φαγητό, το κέφι και το τραγούδι πιο πολύ από το χρυσάφι, ο κόσμος θα ήταν πιο χαρούμενος. Αλλά χαρούμενος ή λυπημένος, εγώ πρέπει να τον αφήσω. Έχετε γεια» είναι τα τελευταία λόγια του Θόριν πριν πεθάνει. 
Αφού τελικά ο Μπίλμπο αποκτήσει ένα σεντούκι με χρυσάφι και ένα με ασήμι και ξανασυναντήσει τον Γκάνταλφ, αρχίζει το ταξίδι του γυρισμού με το οποίο η περιπέτεια σιγά σιγά ολοκληρώνεται. Όταν ο Μπίλμπο Μπάγκινς φτάνει στο σπίτι του ανακαλύπτει πως αυτό έχει μπει σε πλειστηριασμό. Πολλά από τα έπιπλά του είχαν πωληθεί και άνθρωποι μπαινόβγαιναν στο σπίτι του, μιας και τον θεωρούσαν νεκρό. Στο περιβάλλον του δεν ήταν πια ευυπόληπτος. Ένα φθινοπωρινό απόγευμα μερικά χρόνια αργότερα, ο Μίλμπο αρχίζει και γράφει τα απομνημονεύματά του, σκεπτόμενος να τους δώσει τον τίτλο «Πέρα και Πίσω Πάλι: Οι Διακοπές ενός Χόμπιτ». Με την παρέα του Γκάνταλφ και του Μπάλιν, ενός από τους νάνους, να έρχεται στο σπίτι του Μπίλμπο, η περιπέτεια ολοκληρώνεται με μία συζήτηση.
Αρχική σκέψη και δημιουργία.
Γράφοντας το βιβλίο.
To 1955, σε μια επιστολή του προς τον W. H. Auden, ο Τόλκιν αναφέρει ότι προς το τέλος της δεκαετίας του '20, όταν ήταν καθηγητής Άγγλοσαξονικών στο κολέγιο του Πέμπροουκ στην Οξφόρδη, ξεκίνησε να γράφει το "Χόμπιτ" ενώ βαθμολογούσε διαγωνίσματα. Βρήκε ένα κενό κομμάτι χαρτί και εμπνευσμένος ξαφνικά, έγραψε την περίφημη φράση "Σε μια τρύπα στο έδαφος, ζούσε ένας χόμπιτ". Δεν έγραψε τίποτα περισσότερο εκείνη τη στιγμή, αν και στα επόμενα χρόνια δημιούργησε το χάρτη του Θρορ, περιγράφοντας τη γεωγραφία της ιστορίας. Δημοσιεύθηκε τελικά στις αρχές της δεκαετίας του '30, αφού μια οικογενειακή φίλη, η Ελέιν Γκρίφιθς, διάβασε την ιστορία.
Όταν αυτή αργότερα εργαζόταν στον εκδοτικό οίκο George Allen &amp; Unwin, αποκάλυψε την ύπαρξη της ιστορίας σε ένα μέλος του προσωπικού, τη Σούζαν Ντάγκναλ, η οποία, με τη σειρά της, ζήτησε από τον Τόλκιν να διαβάσει το ημιτελές ακόμα χειρόγραφο. Αυτός δέχτηκε και της το έδωσε και εκείνη εντυπωσιασμένη του πρότεινε να το ολοκληρώσει. Το περιστατικό έγινε στα τέλη του 1936 και η Susan Dagnall παρουσίασε το βιβλίο στον εκδότη Stanley Unwin, ο οποίος ζήτησε από το 10χρονο γιο του, Ράινερ, να γράψει μια κριτική. Ο Ράινερ έγραψε μια τόσο ενθουσιώδη κριτική για το βιβλίο, ώστε τελικά αποφασίστηκε η δημοσίευση του "Χόμπιτ" από τους Allen &amp; Unwin.
Εκδόσεις.
Ο εκδοτικός οίκος George Allen &amp; Unwin, Ltd. του Λονδίνου, κυκλοφόρησε την πρώτη έκδοση του "Χόμπιτ" στις 21 Σεπτεμβρίου 1937. Ήταν εικονογραφημένο με πολλά ασπρόμαυρα σχέδια από τον ίδιο τον Τόλκιν. Η αρχική εκτύπωση απαριθμούσε μόνο 1.500 αντίγραφα που ξεπουλήθηκαν μέχρι το Δεκέμβριο χάριν των ενθουσιωδών κριτικών. Ο εκδοτικός οίκος Houghton Mifflin στη Βοστόνη και τη Νέα Υόρκη ετοίμασε την αμερικανική έκδοση που εκδόθηκε στις αρχές του 1938, και στην οποία τέσσερα από τα σχέδια ήταν έγχρωμα. Οι εκδόσεις Allen &amp; Unwin αποφάσισαν να ενσωματώσουν τις έγχρωμες εικονογραφήσεις στη δεύτερη έκδοση, που κυκλοφόρησε στο τέλος του 1937. Παρά τη δημοτικότητα του βιβλίου, ο συνθήκες που επικρατούσαν τον καιρό του πολέμου ανάγκασαν το Λονδρέζο εκδότη να τυπώσει μικρές σειρές των δύο εκτυπώσεων της πρώτης έκδοσης.
Όπως παρατηρείται και παρακάτω, ο Τόλκιν αναθεώρησε σημαντικά το σημείο της ιστορίας του "Χόμπιτ" που είχε να κάνει με τον Μπίλμπο και το Γκόλουμ προκειμένου να συνδυάζεται καλύτερα με τον "Άρχοντα των Δαχτυλιδιών". Αυτή η αναθεώρηση έγινε στη δεύτερη έκδοση, που δημοσιεύθηκε το 1951 στην Αμερική και την Αγγλία. Μικρές διορθώσεις στο κείμενο έχουν εμφανιστεί επίσης στην τρίτη (1966) και τέταρτη έκδοση (1978).
Η πρώτη εκτύπωση της πρώτης αγγλικής έκδοσης σπάνια πωλείται για λιγότερα από 10.000 δολάρια σε όποια κατάσταση και να βρίσκεται το βιβλίο, ενώ πρωτότυπες εκδόσεις μέσα στην ειδική θήκη τους, υπογεγραμμένες από τον συγγραφέα, συνήθως διαφημίζονται για περισσότερο από 100.000 δολάρια.
Νέες αγγλόφωνες εκδόσεις του "Χόμπιτ" εμφανίζονται συχνά, παρά την ηλικία του βιβλίου, με τουλάχιστον πενήντα να έχουν δημοσιευθεί έως σήμερα. Κάθε μία προέρχεται και από διαφορετικό εκδότη ή έχει ξεχωριστό εξώφυλλο, εικονογράφηση, ή ακόμα και ουσιαστικές αλλαγές στο σχήμα και τη διάταξη. Ωστόσο, το κείμενο σε όλες μένει γενικά πιστό στη διασωθείσα έκδοση των Allen &amp; Unwin, τον καιρό της πρώτης δημοσίευσης. Επιπροσθέτως, το "Χόμπιτ" έχει μεταφραστεί σε περισσότερες από σαράντα γλώσσες. Σε μερικές γλώσσες μάλιστα, κυκλοφορούν περισσότερες από μία μεταφράσεις.
Αναθεωρήσεις.
Το Δεκέμβριο του 1937, οι εκδότες του Τόλκιν του ζήτησαν μια συνέχεια του λογοτεχνικού του έργου, και ο συγγραφέας ξεκίνησε να δουλεύει πάνω σε αυτό που αργότερα θα γινόταν ο "Άρχοντας των Δαχτυλιδιών". Ο Τόλκιν αποφάσισε τελικά να εντάξει την τελευταία του δουλειά και το " Χόμπιτ " σε ένα κύκλο φανταστικών γραφών, τον οποίο αποκαλούσε "legendarium", το υπόμνημα της φανταστικής του μυθολογίας, που δούλευε από το 1917 και που θα αναθεωρούνταν πλήρως μετά το θάνατό του το 1973. Μια διορθωμένη έκδοση αυτών των γραφών δημοσιεύθηκε με τίτλο "Σιλμαρίλλιον" το 1977.
Στην πρώτη έκδοση του "Χόμπιτ", το Γκόλουμ στοιχηματίζει πρόθυμα το μαγικό του δαχτυλίδι στο παιχνίδι των γρίφων και χωρίζουν ειρηνικά με τον Μπίλμπο. Καθώς όμως έγραφε τον "Άρχοντα των Δαχτυλιδιών", ο Τόλκιν είδε την ανάγκη να αναθεωρήσει το κείμενο σε αυτό το σημείο ώστε να ανταποκρίνεται στη νέα του ιδέα, αυτή του μαγικού δαχτυλιδιού και της δυναμικής κατοχής του από το Γκόλουμ.
Ο Τόλκιν δοκίμασε πολλά διαφορετικά κείμενα για τη συνέχεια του "Άρχοντα των Δαχτυλιδιών", με τίτλο "Η Σκιά του Παρελθόντος". Τελικά, ο Τόλκιν αποφάσισε ότι έπρεπε να ξαναγράψει το "Χόμπιτ" και έστειλε ένα κεφάλαιο δείγμα ("Αινίγματα στο Σκοτάδι") στους εκδότες του. Και ενώ δεν είχε νεότερα για μήνες, έλαβε ξαφνικά το ασελιδοποίητο δοκίμιο της καινούριας έκδοσης και έκπληκτος διαπίστωσε ότι το νέο κεφάλαιο ήταν ενσωματωμένο στο κυρίως κείμενο, ως αποτέλεσμα μιας παρεξήγησης.
Στον "Άρχοντα των Δαχτυλιδιών", ο Τόλκιν τοποθετεί χρονικά τα γεγονότα του "Χόμπιτ" στη διάρκεια της Τρίτης Εποχής της Μέσης Γης, μιας φανταστικής προϊστορικής Γης. Ο Τόλκιν παρουσιάζεται ως μεταφραστής του δήθεν ιστορικού "Κόκκινου Βιβλίου του Westmarch", στο οποίο καταγράφονται οι ιστορίες του Μπίλμπο και του Φρόντο Μπάγκινς.
Στον πρόλογο του βιβλίου, καθώς επίσης και στο κεφάλαιο "Αινίγματα στο Σκοτάδι", ο Τόλκιν αναφέρει ότι στην αρχική έκδοση το παιχνίδι με τους γρίφους ήταν ένα "ψέμα" που επινόησε ο Μπίλμπο για να εξηγήσει το πως βρέθηκε πάνω του το μαγικό δαχτυλίδι, και που αρχικά είχε σημειώσει στο ημερολόγιό του. Οι αναθεωρημένες εκδόσεις του "Χόμπιτ" περιέχουν την "αληθινή" εκδοχή των γεγονότων.
Ο Τόλκιν έκανε και άλλες μικρότερες αλλαγές, ώστε να τα γεγονότα που διαδραματίζονται στον "Άρχοντα των Δαχτυλιδιών" να συμμορφώνονται με τις ιδέες που συνεχώς ανέπτυσσε για το "Σιλμαρίλλιον". Αυτή η πρώτη αναθεώρηση αποτέλεσε και τη δεύτερη έκδοση του βιβλίου, που κυκλοφόρησε το 1951 σε αγγλική και αμερικανική έκδοση.
Μικρές βελτιώσεις στο κείμενο εμφανίζουν επίσης η τρίτη (1966) και τέταρτη (1978) έκδοση. Για παράδειγμα, η φράση "ξωτικά που τώρα αποκαλούνται Γκνομς" εμφανίζεται στην πρώτη και δεύτερη έκδοση στη σελίδα 63. Κατά το πρώιμο γράψιμό του, ο Τόλκιν χρησιμοποίησε τον όρο "Γκνομ" για να περιγράψει το δεύτερο βαθμό συγγενών των Υψηλών Ξωτικών – τους Νόλντορ. Ο Τόλκιν πίστευε ότι ο όρος "Γνομ", που προέρχεται από την ελληνική λέξη "γνώση", ήταν κατάλληλο όνομα για τα σοφότατα αυτά ξωτικά. Ωστόσο στα πλαίσια της αγγλικής γλώσσας, εξαιτίας του κοινού αγγλικού προσδιορισμού garden gnome, αγαλματιδίου που παριστάνει έναν γνώμο συνήθως σε κήπο, ο Τόλκιν τελικά αντικατέστησε τη φράση με: "Υψηλά Ξωτικά της Δύσης, η γενιά μου" ("High Elves of the West, my kin") της τρίτης έκδοσης.
Στην τελική του αναθεώρηση, το "Χόμπιτ" παρουσιάζει πολλές διαφορές στο ύφος από τον "Άρχοντα των Δαχτυλιδιών". Για παράδειγμα, τα γκόμπλινς αναφέρονται πιο συχνά ως Ορκς στον "Άρχοντα των Δαχτυλιδιών". Πολλές από αυτές τις ασυνέπειες οφείλονται στο ότι ο Τόλκιν είχε αρχικά ξεκινήσει το βιβλίο ως παιδική ιστορία ξεχωριστά (αλλά όχι άσχετα) από το μυθολογικό του έργο και η σκέψη του για τη Μέση Γη ήταν να αλλάζει και να εξελίσσεται κατά τη διάρκεια της ζωής του και μέσα από τα κείμενά του.
Εκδόσεις Πρώιμων Σχεδίων.
Τον Μάιο και Ιούνιο 2007, οι εκδοτικοί οίκοι HarperCollins και Houghton Mifflin κυκλοφόρησαν στην Αγγλία το βιβλίο "Η Ιστορία του Χόμπιτ". Όπως ακριβώς "Η Ιστορία της Μέσης Γης" ("The History of Middle-earth"), έτσι και "Η Ιστορία του Χόμπιτ" εξετάζει σε δύο τόμους τα αδημοσίευτα πρωτότυπα σχέδια του "Χόμπιτ", ενώ περιλαμβάνει έναν εκτενέστατο σχολιασμό από τον John Rateliff. Κατά την εκδήλωση για τον εορτασμό του 70οΎ έτους κυκλοφορίας του "Χόμπιτ", εκδόθηκε στις ΗΠΑ "Η Ιστορία" στις 21 Σεπτεμβρίου 2007, ακριβώς 70 χρόνια από την πρώτη έκδοση του έργου του Τόλκιν.
Μεταφράσεις.
Το "Χόμπιτ" έχει μεταφραστεί σε πολλές γλώσσες. Ακολουθούν οι γνωστές γλώσσες με την πρώτη ημερομηνία εκδόσεως και άλλες λεπτομέρειες:
Ύφος.
Η βασική δομή της ιστορίας είναι αυτής μιας περιπέτειας που διαδραματίζεται σε επεισόδια. Ο Τόλκιν εμπλουτίζει την ιστορία του με πλούσιες λεπτομέρειες που αφορούν ακόμα και τους πλέον ασήμαντους χαρακτήρες και με μακρινά γεγονότα που κάνουν το φανταστικό του κόσμο να δείχνει πιο βαθύς. Ωστόσο, από κάποιους έχει κατηγορηθεί ότι μακρηγορεί και καθυστερεί την πλοκή. Η αφηγηματική φωνή συχνά απευθύνεται άμεσα στον αναγνώστη, κάτι με το οποίο τελικά και ο ίδιος ο συγγραφέας θα διαφωνήσει. Σύμφωνα με τη βιογραφία του από τον Χάμφρεϊ Κάρπεντερ, ο Τόλκιν ισχυρίζεται ότι έπρεπε να συγκρατήσει τον εαυτό του για να μην ξαναγράψει ολόκληρο το βιβλίο από την αρχή, όταν το ξαναδιάβασε μετά από σχεδόν 20 χρόνια.
Μέσα από το μυθιστόρημα, φαίνονται οι εντυπωσιακές γνώσεις του Τόλκιν στις ιστορικές γλώσσες και τα πρώιμα ευρωπαϊκά κείμενα, ενώ τα ονόματα του Γκάνταλφ και όλων, πλην ενός, των νάνων προέρχονται απευθείας από το Αρχαίο Νορδικό ποίημα "Βολούσπα" της Ποιητικής Έντα. Επίσης, στην εικονογράφηση (που έγινε από το συγγραφέα) χρησιμοποιούνται αγγλοσαξονικοί ρούνοι. Η ιστορία είναι γεμάτη με πληροφορίες για ημερολόγια και φάσεις του φεγγαριού, με λεπτομερείς γεωγραφικές περιγραφές που ταιριάζουν καλά στους συνοδευτικούς χάρτες. Είναι τέλος αξιοσημείωτη η ιδιαίτερη προσοχή που ο Τόλκιν δίνει στις λεπτομέρειες, πράγμα που φανερώνεται και στη μετέπειτα δουλειά του.
Κύρια θέματα.
Το" Χόμπιτ" μπορεί να θεωρηθεί ως παραβολή του Πρώτου Παγκοσμίου Πολέμου, καθώς ο ήρωας της ιστορίας αρπάζεται μακριά από το ήσυχο χωριατόσπιτό του και ρίχνεται σε ένα απομακρυσμένο πόλεμο, στον οποίο παραδοσιακού τύπου ηρωισμοί φαίνονται να είναι ανώφελοι. και έτσι αναλύεται και το θέμα του ηρωισμού.
Η έννοια της εξατομίκευσης κατά τον Καρλ Γιουνγκ, αντανακλάται μέσα στο θέμα της διαρκούς ανάπτυξης της ωριμότητας και της ικανότητας, με το συγγραφέα να αντιπαραβάλει την προσωπική ανάπτυξη του Μπίλμπο με την παντελή έλλειψη ανάπτυξης των νάνων.
Η απληστία παίζει κύριο ρόλο στο μυθιστόρημα, με πολλά επεισόδια να πηγάζουν από την λαχτάρα κάποιου ή κάποιων για φαγητό (είτε Τρολς τρώνε Νάνους, είτε Νάνοι τρώνε Ξωτικά) ή από την επιθυμία για διάφορα υλικά αγαθά, όπως χρυσό και διαμαντικά.
Διασκευές.
Με το πέρασμα των χρόνων, το" Χόμπιτ" έχει διασκευαστεί αρκετές φορές για τις ανάγκες άλλων μέσων προβολής.
Ο ραδιοφωνικός σταθμός BBC Radio 4 μετέδωσε το" Χόμπιτ", διασκευασμένο από τον Michael Kilgarriff, σε οκτώ τετράωρες συνέχειες, από το Σεπτέμβριο έως το Νοέμβριο του 1968, με τις φωνές του Άντονι Τζάκσον ως αφηγητή, του Πολ Ντέινμαν ως Μπίλμπο και του Χέρον Κάρβικ ως Γκάνταλφ.
Μία περιληπτική αφήγηση του βιβλίου από τον ηθοποιό Νίκολ Γουίλιαμσον κυκλοφόρησε το 1974, σε τέσσερις δίσκους βινυλίου, από την Argo Records.
Ο" Χόμπιτ", σε κινούμενα σχέδια, παραγωγής Rankin/Bass, έκανε το ντεμπούτο του ως τηλεοπτική ταινία στις Η.Π.Α το 1977.
Η Αμερικανική ραδιοφωνική θεατρική ομάδα "The Mind's Eye" δημιούργησε μια ηχητική διασκευή του "Χόμπιτ" που κυκλοφόρησε σε έξι ωριαίες κασέτες το 1979.
Η τηλεοπτική εκπομπή του BBC για παιδιά "Jackanory" παρουσίασε μια διασκευή του "Χόμπιτ" το 1979. Αν και δεν συνηθίζονταν στο πρόγραμμα, η διασκευή έγινε από πολλούς αφηγητές. Σύμφωνα με έναν από αυτούς, τον David Wood, η Tolkien Estate είχε επανειλημμένα σταματήσει την κυκλοφορία της παραγωγής σε βίντεο.
Μια σειρά από τρία τεύχη κόμικς με κείμενα των Chuck Dixon και Sean Deming, εικονογραφημένη από τον David Wenzel, εκδόθηκε από την Eclipse Comics το 1989. Μια επανέκδοση σε ένα ενιαίο τόμο, κυκλοφόρησε από την Del Rey Books το 2001. Στα Ελληνικά εκδόθηκε απο τις εκδόσεις "Αίολος" ως ένας τόμος, σε μετάφραση Θωμά Μαστακούρη.
Μια ακόμα διασκευή του "Χόμπιτ" για το θέατρο είναι αυτή του Robert Inglis, μια παράσταση με μοναδικό ηθοποιό τον ίδιο. Η ερμηνεία του αυτή οδήγησε στο να του ζητηθεί να αφηγηθεί το συνοπτικό ακουστικό βιβλίο του "Άρχοντα των Δαχτυλιδιών" για την Recorded Books το 1990. Το 1991 αφηγήθηκε την, επίσης συνοπτική εκδοχή, του "Χόμπιτ".
Το 2004 μια εκδοχή της ιστορίας για όπερα γράφτηκε και πρωτοκυκλοφόρησε στον Καναδά, ενώ η επίσημη παρουσίαση του έργου στην Αμερική έγινε στη Sarasota Opera, στη Σαραζότα της Φλόριντα.
Ταινίες.
Σε σκηνοθεσία του Πίτερ Τζάκσον και παραγωγή New Line Cinema και Warner Bros.. Οι ταινίες γυρίστηκαν ταυτόχρονα και έχουν ήδη κυκλοφορήσει.
Βιντεοπαιχνίδια.
Το" Χόμπιτ" έχει αποτελέσει το αντικείμενο διάφορων επιτραπέζιων παιχνιδιών, όπως είναι το "The Lonely Mountain" (1984) και το "The Battle of Five Armies" (1984) καθώς επίσης και το σχεδόν ομώνυμο "The Hobbit Adventure Board game" τα (1997) όλα από την Iron Crown Enterprises.
Η Games Workshop κυκλοφόρησε επίσης το επιτραπέζιο πολεμικό παιχνίδι "Battle of Five Armies" (2005) με φιγούρες των 10mm, βασισμένο στους κανόνες του παιχνιδιού Warmaster, της ίδιας εταιρίας.
Διάφορα βιντεοπαιχνίδια, επίσημα και ανεπίσημα, έχουν βασιστεί στην ιστορία. Ένα από τα πρώτα ήταν το "The Hobbit", βραβευμένο (Golden Joystick Award για Παιχνίδια Στρατηγικής του έτους 1983) παιχνίδι για ηλεκτρονικό υπολογιστή, ανεπτυγμένο το 1982 από την Beam Software και εκδοθέν από την Melbourne House, συμβατό με τους περισσότερους τότε υπολογιστές, από τους δημοφιλέστερους όπως ήταν ο ZX Spectrum και ο Commodore 64, μέχρι τους πιο άγνωστους, όπως ο Dragon 32 και ο Oric. Μετά από συνεννόηση με τους εκδότες, ένα αντίγραφο του μυθιστορήματος περιλαμβανόταν σε κάθε πώληση παιχνιδιού.
Η Sierra Entertainment κυκλοφόρησε το "The Hobbit" το 2003 για ηλεκτρονικούς υπολογιστές με Windows,καθώς και για PlayStation 2, Xbox, και Nintendo GameCube. Μια παρόμοια έκδοση του παιχνιδιού κυκλοφόρησε και για το Game Boy Advance.

</doc>
<doc id="63658" url="https://el.wikipedia.org/wiki?curid=63658" title="Οσμάν Α΄">
Οσμάν Α΄

Ο Οσμάν Α΄ ή Οσμάν Γαζής (Ghazi σημαίνει "ιερός πολεμιστής"), (τουρκ. "Osman Gazi", 13 Φεβρουαρίου 1258 - 1 Αυγούστου 1326) ήταν ιδρυτής και σουλτάνος της Οθωμανικής Αυτοκρατορίας.
Διαμάχη για την προέλευση του ονόματός του "Οσμάν".
Από την κλασική εποχή της Οθωμανικής Αυτοκρατορίας, πιστευόταν ότι ο Οσμάν Α' πήρε το όνομά του απ'τον Οθμάν ιμπν Αφφάν, ο οποίος ήταν ο τρίτος Rashidun χαλίφης του Ισλάμ και ένας από τους συντρόφους του προφήτη Μωάμεθ. Ωστόσο, μερικοί ιστορικοί υποστηρίζουν ότι το αρχικό όνομα του Οσμάν Α' ήταν "Άτμαν". Ο ισχυρισμός αυτός βασίζεται σε χρονικό του Βυζαντινού ιστορικού Γεωργίου Παχυμέρη, ο οποίος ήταν σύγχρονος του Οσμάν Α'. Το γράμμα ث στο عثمان έχει μεταφραστεί ως "th" ("θ") στο λατινικό αλφάβητο. Ως εκ τούτου, το "Οσμάν" μεταφράζεται ως "Ottomanus" στα λατινικά και το όνομα της αυτοκρατορίας μεταφράζεται ως Οθωμανική. Ωστόσο, το ελληνικό γράμμα σίγμα "Σ" είναι συριστικό σύμφωνο και το ع στο عثمان πρέπει να μεταφραστεί στην ελληνική ως όμικρον ή ωμέγα αντί για άλφα όπως στα χρονικά.
Ένα άλλο επιχείρημα που υποστηρίζει αυτόν τον ισχυρισμό είναι ότι ούτε οι πρόγονοί ούτε οι θείοι, αδελφοί ή υπασπιστές του Οσμάν Α' έχουν ισλαμικά ονόματα. Όντας νομάδες, οι πρόγονοί του είχαν εκτεθεί στον ισλαμικό πολιτισμό πολύ λίγο και άρχισαν να ζουν σε μόνιμους οικισμούς μόλις κατά τη διάρκεια της ηγεσίας του Ertuğrul στο Söğüt. Επιπλέον, σύμφωνα με μια διάσημη ιστορία, ο Οσμάν Α' είδε για πρώτη φορά Κοράνι στο σπίτι του Σεΐχη Edebali, του οποίου την κόρη ο Οσμάν Α παντρεύτηκε αργότερα. Πρωτότοκος γιος του Οσμάν Α και διάδοχος του ήταν ο Ορχάν, το όνομα του οποίου έχει επίσης ρίζες στην παλιά τουρκική. Το πρώτο ισλαμικό όνομα στην γενιά του Οσμάν Α είναι του γιου του "Alaeddin". Πήρε πιθανώς το όνομά του από τον Alaeddin Keykubad ΙΙΙ (πέθανε το 1303), ο οποίος ήταν ο Σελτζούκος σουλτάνος του Ικονίου της εποχής, ως φόρος τιμής.
Βιογραφία.
Γεννήθηκε στο χωριό Θηβάσιο (τουρκ. "Söğüt") της Βιθυνίας. Ήταν γιος του Τούρκου φύλαρχου Ερτογρούλ και της Χαλιμέ Χατούν. Ο Πατέρας του ήταν αρχηγός της φυλής των Καγί ο οποίος εγκαταστάθηκε στο Θηβάσιο αφού μετανάστευσε με την φυλή και την οικογένειά του από τη Αρμενία. Μετά τον θάνατο του πατέρα του έγινε Μπέης. Σε νεαρή ηλικία, ο Οσμάν, επιτέθηκε εναντίον του βυζαντινού φρουρίου της Αγγελοκώμης (τουρκ. "İnegöl"), το οποίο και κατέλαβε. Έγινε στρατηγός του Σελτζούκου σουλτάνου Μαχσούντ Β΄ και στη συνέχεια, μετά τον θάνατο του τελευταίου, έγινε ηγεμόνας της Βιθυνίας. Το 1299 αυτοανακηρύχτηκε Σουλτάνος του δικού του ανεξάρτητου κράτους, στο οποίο έδωσε το όνομα του. Σταδιακά άρχισε να επεκτείνει την κυριαρχία του, αρχικά στην περιοχή του Μαρμαρά και αργότερα στη Μικρά Ασία. Πολιόρκησε την Προύσα, την οποία τελικά κατέλαβε ο γιος του Ορχάν στις 6 Απριλίου 1326. Η πρωτεύουσα του κράτους του ήταν το Καρά Χισάρ ενώ είχε κόψει νομίσματα τα οποία έφεραν το όνομά του.
Οικογένεια.
Σύζυγοι 
Παιδιά.
Γιοι
Κόρες
Θάνατος.
Απεβίωσε το 1326 ενώ πολιορκούσε την Προύσα σε ηλικια 68 ετων. Ο τάφος του - ανοικοδομημένος μετά από σεισμό - βρίσκεται εκεί μαζί με αυτόν του γιου του, Ορχάν.

</doc>
<doc id="63659" url="https://el.wikipedia.org/wiki?curid=63659" title="Ενεργός Γαλαξίας">
Ενεργός Γαλαξίας

Οι ενεργοί γαλαξίες, ή, σωστότερα, Ενεργοί Γαλαξιακοί Πυρήνες (ΕΓΠ, στη διεθνή βιβλιογραφία Active Galactic Nuclei-AGN), είναι αστροφυσικά αντικείμενα τα οποία συνδέονται με τα κέντρα γαλαξιών στα οποία παρατηρούνται φαινόμενα μη αστρικής προέλευσης. Έχουν μικρό μέγεθος και μεγάλη φωτεινότητα σε όλο το ηλεκτρομαγνητικό φάσμα, από τα ραδιοκύματα μέχρι τις ακτίνες γ. Οι γαλαξίες που φιλοξενούν ενεργούς γαλαξιακούς πυρήνες ονομάζονται ενεργοί γαλαξίες. Πιστεύεται ότι οι ΕΓΠ είναι προϊόν της συσσώρευσης μάζας γύρω από μία υπέρμαζη μαύρη τρύπα.
Τα κυριότερα χαρακτηριστικά των ΕΓΠ είναι τα εξής:
Το ιστορικό της ανακάλυψης.
Ο πρώτος γαλαξίας που ανακαλύφθηκε ότι είναι ενεργός ήταν ο Μεσιέ 77, όποιος χαρακτηρήστηκε ως τέτοιος από τον Καρλ Σίφερτ το 1943. Ο Μ77 αποτελεί τον πρότυπο ενεργό γαλαξία. Από την άλλη, τα πρώτα κβάζαρ παρατηρήθηκαν ραδιοτηλεσκοπικά την δεκαετία του 1950. Το πρώτο κβάζαρ που φωτογραφήθηκε ήταν το 3C 48, το οποίο φαινόταν ως αστέρας 16ου μεγέθους. Όμως, το αντικείμενο που υπέδειξε την αληθινή φύση των κβάζαρ ήταν το 3C 273, όταν ανακαλύφθηκαν από τον Schmidt οι γραμμές φάσματός του μετατοπισμένες έντονα προς το ερυθρό.
Το μυστήριο της πηγής ενέργειας των ΕΓΠ κίνησε το ενδιαφέρον των αστρονόμων από τις αρχές της δεκαετίας του 60'. Η αρχική θεώρηση των ραδιογαλαξιών ως συγκρουόμενους γαλαξίες οδήγησε στην αναγνώριση των ΕΓΠ ως συμπαγείς περιοχές στις οποίες λαμβάνουν χώρα εξαιρετικά βίαια φαινόμενα. Μερικά από τα πρώτα μοντέλα που προτάθηκαν ως πιθανές πηγές ενέργειας για τους ΕΓΠ είναι τα εξής:
Τα μοντέλα της πρώτης κατηγορίας που αναφέρονται παραπάνω βασίζονται σε αστρικούς μηχανισμούς παραγωγής ενέργειας, ήτοι θερμοπυρηνικές αντιδράσεις σύντηξης.
Το πρώτο μοντέλο που που εισήγαγε την έννοια ενός μοναδικού αντικειμένου ως πηγή θερμοπυρηνικής και βαρυτικής ενέργειας στους ενεργούς γαλαξίες ήταν εκείνο των Hoyle και Fowler το 1963, σύμφωνα με το οποίο ένα υπερμαζικό άστρο μάζας ~ 108 ηλιακών μαζών είναι σε θέση να εξηγήσει τις φαρδιές γραμμές εκπομπής των γαλαξιών τύπου Σίφερτ. Οι ίδιοι συγγραφείς πρότειναν επίσης ότι ένα τοροειδές μαγνητικό πεδίο γύρω από τον υπερμαζικό αστέρα θα μπορούσε να αποθηκεύσει αρκετή ενέργεια ώστε να οδηγήσει σε εκρήξεις και πίδακες σχετικιστικής ύλης όπως στον Μεσιέ 87.
Οι πρώτοι που πρότειναν την σημερινά αποδεκτή ιδέα των δίσκων προσαύξησης γύρω από υπερμαζικές μελανές οπές ήταν οι Salpeter και Zeldovich το 1964. Σύμφωνα με το μοντέλο ενός δίσκου προσαύξησης γύρω από μία μη περιστρεφόμενη μελανή οπή, η συνολική βαρυτική ενέργεια ανά μονάδα μάζας που απελευθερώνεται ισούται με 0.057c2, αρκετή για να εξηγήσει τα παρατηρούμενα ποσά εκλυόμενης ενέργειας σε έναν λαμπρό ΕΓΠ. Ο Salpeter στο άρθρο του αναφέρει επίσης ότι η διαδικασία της προσαύξησης πιθανώς να οφείλεται σε τυρβώδη φαινόμενα.
Ο μηχανισμός παραγωγής ενέργειας στους ΕΓΠ πιστεύεται πλέον ότι οφείλεται στην απελευθέρωση βαρυτικής ενέργειας από υλικό (σκόνη, αέριο) που δημιουργεί ένα δίσκο (ο λεγόμενος "δίσκος προσαύξησης") και στροβιλίζεται ταχύτατα προς το κέντρο μιας υπέρμαζης μαύρης τρύπας μάζας 106-1010 ηλιακών μαζών ή παραπάνω.
Είδη ενεργών γαλαξιακών πυρήνων.
Η κατηγοριοποίηση των ΕΓΠ γίνεται με βάση δύο κυρίως χαρακτηριστικά: το αν παρουσιάζουν έντονη ραδιοεκπομπή και το αν και με ποια ένταση παρουσιάζουν γραμμές εκπομπής. Οι ΕΓΠ που παρουσιάζουν έντονη ραδιοεκπομπή αναφέρονται διεθνώς ως radio-loud, δηλαδή ραδιοϊσχυροί, ενώ στην αντίθετη περίπτωση αναφέρονται ως radio-quiet ή ραδιοασθενείς. Αυτή η κατηγοριοποίηση παρουσιάζεται στο διπλανό διάγραμμα ως κάθετη ταξινόμηση. Οι ΕΓΠ τώρα αναφέρονται ως Τύπου 1 αν παρουσιάζουν πλατιές γραμμές εκπομπής, ως Τύπου 2 αν εμφανίζουν στενές γραμμές εκπομπής και ως Τύπου 0 αν εμφανίζουν ασθενείς ή καθόλου γραμμές εκπομπής. Η κατηγοριοποίηση αυτή παρουσιάζεται ως οριζόντια ταξινόμηση στο ίδιο διάγραμμα. Η κατηγοριοποίηση σε ραδιοϊσχυρούς και ραδιοασθενείς δεν είναι απόλυτη, και έχει να κάνει με το αν η λαμπρότητα του ΕΓΠ στα ραδιοκύματα είναι συγκρίσιμη με τη λαμπρότητά του στο ορατό. ΕΓΠ των οποίων η λαμπρότητα στα ραδιοκύματα είναι 3-4 τάξεις μεγέθους από τη λαμπρότητα στο ορατό κατατάσσονται ως ραδιοασθενείς, διαφορετικά θεωρούνται ραδιοϊσχυροί. Ένα ποσοστό 10-15% των ΕΓΠ είναι ραδιοϊσχυροί.
Ραδιοϊσχυροί ΕΓΠ.
Όπως βλέπουμε και στο διάγραμμα, οι ραδιοϊσχυροί ΕΓΠ περιλαμβάνουν περισσότερα είδη, παρόλο που αποτελούν την πληθυσμιακή μειοψηφία των ΕΓΠ. Αυτό συμβαίνει επειδή αυτοί οι γαλαξίες έχουν έναν ή δύο πίδακες, μέσω των οποίων εκτοξεύουν υλικό από τις κεντρικές περιοχές τους στο διαγαλαξιακό χώρο. Οι πίδακες δημιουργούν ποικίλα φαινόμενα, όπως για παράδειγμα τους ραδιολοβούς, οι οποίοι γεμίζουν με υλικό που μεταφέρεται εκεί από τους πίδακες και ακτινοβολούν μέσω της διαδικασίας σύγχροτρον στα ραδιοφωνικά μήκη κύματος. Τέτοιοι ΕΓΠ είναι:
Φάσμα.
Μία από τις πρώτες ενδείξεις για την μη αστρική προέλευση των φαινομένων που σχετίζονται με τους ΕΓΠ προήλθε από τα τυπικά φάσματα αυτών. Σε αντίθεση με τα φάσματα των «φυσιολογικών» γαλαξιών, τα φάσματα των ΕΓΠ είναι συνεχή, μη θερμικής προέλευσης, και σε ορισμένες περιπτώσεις εκτείνονται και επτά τάξεις μεγέθους συχνοτήτων. Επιπροσθέτως, τα φάσματα των ΕΓΠ παρουσιάζουν, σε αρκετές περιπτώσεις, έντονες γραμμές εκπομπής.
Σύμφωνα με το μοντέλο των λεπτών δίσκων προσαύξησης, το αναμενόμενο φάσμα ενός ΕΓΠ θα πρέπει να κορυφώνεται στα μπλε-υπεριώδη μήκη κύματος (το λεγόμενο Big Blue Bump). Παρ' όλα αυτά, τα τυπικά φάσματα ιδιαίτερα των κβάζαρ δείχνουν ότι υπάρχει σημαντική συνεισφορά στα ραδιοφωνικά μήκη κύματος, στο υπέρυθρο, στις ακτίνες-Χ και σε ορισμένες περιπτώσεις ακόμα και στις ακτίνες γ. Αν και δεν υπάρχει ακόμα ικανοποιητική εξήγηση όσον αφορά τις πηγές που προκαλούν την παρατηρούμενη συνεισφορά στις προαναφερθείσες περιοχές του φάσματος, υπάρχουν διάφορα μοντέλα που επιχειρούν να εξηγήσουν τα φάσματα των ΕΓΠ.
Συνεχές.
Το συνεχές φάσμα των ΕΓΠ κυριαρχείται από ένα μεγάλο μέρος του φάσματος, τυπικά από τα ραδιοφωνικά μήκη κύματος μέχρι τις ακτίνες-Χ. Τα ακριβή χαρακτηριστικά του φάσματος κάθε ΕΓΠ εξαρτάται από το είδος του.
Γραμμές εκπομπής.
Η πρώτη συστηματική μελέτη των παραμέτρων των περιοχών από τις οποίες προέρχονται λεπτές γραμμές εκπομπής στα αντικείμενα αυτά έγινε από τον Woltjer το 1959. Στη σχετική του δημοσίευση, ο Woltjer χρησιμοποίησε τα δεδομένα για τις απαγορευμένες γραμμές [SΙΙ] και [OΙΙΙ] σε γαλαξίες Σίφερτ και υπολόγισε ότι η αριθμητική πυκνότητα ηλεκτρονίων και η θερμοκρασία στις περιοχές από τις οποίες προέρχονται τα δεδομένα είναι ≈ 104 cm−3 και ≈ 20,000 Κ αντίστοιχα. Κατέληξε επίσης στο συμπέρασμα ότι η φυσική διάμετρος των περιοχών από όπου προέρχονται οι γραμμές εκπομπής στους γαλαξίες που μελέτησε είναι της τάξης των 100 pc ή λιγότερο.
Στην ίδια δημοσίευση, ο Woltjer πρότεινε ότι οι "φαρδιές" γραμμές εκπομπής που παρατηρούνται στους γαλαξίες τύπου Σίφερτ προέρχονται από μία διαφορετική περιοχή, στην οποία [βαρυτικά] δέσμιο αέριο περιστρέφεται με μεγάλες ταχύτητες (η περιστροφική κίνηση προκαλεί διαπλάτυνση μίας γραμμής εκπομπής λόγω του φαινομένου Ντόπλερ).
Η κεντρική μηχανή.
Σε γενικές γραμμές, ο μηχανισμός παραγωγής ενέργειας στους ΕΓΠ πιστεύεται πλέον ότι οφείλεται στην απελευθέρωση βαρυτικής ενέργειας από υλικό που περιστρέφεται γύρω από μία υπέρμαζη μελανή οπή και σχηματίζει έναν δίσκο προσαύξηση. Το υλικό αυτό στροβιλίζεται ταχύτατα προς το κέντρο μιας υπέρμαζης μελανής οπής (μάζας 106-1010 ηλιακών μαζών) λόγω κάποιου μηχανισμού που αποσπά στροφορμή από αυτό (ο ακριβής φύση του οποίου δεν είναι ακόμα πλήρως γνωστή). Η διαδικασία αυτή θερμαίνει σταδιακά το δίσκο όσο πλησιάζουμε προς το κέντρο, με αποτέλεσμα εκείνος να ακτινοβολεί.
Το παραπάνω μοντέλο έχει υποστηριχθεί από τα τέλη του 60' και αποτελεί το λεγόμενo καθιερωμένο μοντέλο των ΕΓΠ.
Μέγεθος.
Ένας τρόπος να εκτιμηθεί το μέγεθος ενός τυπικού ΕΓΠ είναι μέσω ενός απλού γεωμετρικού επιχειρήματος (δείτε για παράδειγμα το βιβλίο των Carroll &amp; Ostlie σελ. 1109-1110). Γνωρίζοντας ότι πολλά Κβάζαρ (όπως ο 3C 273) εμφανίζουν μεταβολές στο οπτικό/υπεριώδες μέρος του φάσματός τους της τάξης του ~ 30% σε χρονικά διαστήματα τυπικά της τάξης των μερικών ημερών, μπορούμε να συμπεράνουμε ότι στην μεταβολή αυτή θα πρέπει να έχει λάβει μέρος το σύνολο της πηγής.
Υποθέτοντας ότι η πηγή είναι σφαιρική και ότι μία δεδομένη χρονική στιγμή (ως προς το σύστημα αναφοράς της πηγής) λαμβάνει χώρα ένα φαινόμενο ταυτόχρονα σε όλη της την έκταση με αποτέλεσμα να παρατηρηθεί μία δραστική αλλαγή στο φάσμα της, τότε λόγω της πεπερασμένης ταχύτητας του φωτός η «πληροφορία» της αλλαγής που θα μετρήσει ένας παρατηρητή σε ένα σημείο Ο πάνω στη Γη θα έχει κάποια καθυστέρηση μεταξύ του σημείου της πηγής που βρίσκεται πλησιέστερα στον παρατηρητή και οποιουδήποτε άλλου σημείου στην επιφάνειά της. Πράγματι, στα φάσματα των κβάζαρ οι αλλαγές που παρατηρούνται είναι σταδιακές και όχι απότομες.
Αν ℓ1 και ℓ2 οι αποστάσεις των σημείων της πηγής που βρίσκονται μακρύτερα και πλησιέστερα στον παρατηρητή Ο (δείτε το σχετικό σχήμα στα δεξιά), τότε από βασικές τριγωνομετρικές σχέσεις ισχύει ότι:
Αν το αντικείμενο βρίσκεται πολύ μακριά από τον παρατηρητή, τότε η γωνία θ είναι μικρή και ισχύει κατά προσέγγιση ότι cosθ ≈ 1. Συνεπώς,
όπου Δℓ=ℓ1-ℓ2. Αν λοιπόν ξεκινήσει ένα φωτεινό σήμα από το σημείο που βρίσκεται σε απόσταση ℓ2 από τον παρατηρητή Ο και φτάσει σε αυτόν τη χρονική στιγμή t, τότε το φωτεινό σήμα που βρίσκεται σε απόσταση ℓ1=ℓ2+Δℓ από τον ίδιο παρατηρητή θα φτάσει σε εκείνον τη χρονική στιγμή t+Δt, όπου
και c η ταχύτητα του φωτός. Όμως, στην περίπτωση μίας παρατηρούμενης μεταβολής στο φάσμα ενός ΕΓΠ το χρονικό διάστημα Δt θα αντιστοιχεί στο χρονικό διάστημα που διαρκεί η παρατηρούμενη αυτή μεταβολή. Θεωρώντας ότι η σχετική ταχύτητα μεταξύ του παρατηρητή Ο και της πηγής είναι πολύ μικρότερη από την ταχύτητα του φωτός, η παραπάνω σχέση μπορεί να λυθεί ως προς την ακτίνα R της πηγής για ένα τυπικό χρονικό διάστημα Δt ~ 1 ημέρα. Το αποτέλεσμα στο οποίο καταλήγει κανείς για το μέγεθος της πηγής είναι ότι
Το μέγεθος αυτό αντιστοιχεί σε 2.5 φορές περίπου τη μέση απόσταση μεταξύ του Ήλιου και του Πλούτωνα. Μία τέτοια μικροσκοπική περιοχή (σε σχέση με έναν ολόκληρο γαλαξία) είναι ισχυρή ένδειξη ότι τα φαινόμενα που παρατηρούνται στους ΕΓΠ δεν μπορούν να οφείλονται σε αστρικά φαινόμενα, καθώς το τεράστιο πλήθος των άστρων που απαιτούνται για την εξήγηση των εκλυόμενων ποσοτήτων ενέργειας στους ΕΓΠ δεν μπορεί να δημιουργήσει ένα σταθερό βαρυτικά δέσμιο σύστημα.
Μάζα.
Υπάρχουν πολλά επιχειρήματα βασισμένα σε πειραματικά δεδομένα τα οποία είναι σε θέση να εκτιμήσουν τις τυπικά αναμενόμενες μάζες των ΕΓΠ. Ορισμένα από τα βασικότερα επιχειρήματα αναφέρονται παρακάτω.
α) Λαμπρότητα
Η τυπική λαμπρότητα ενός ΕΓΠ είναι της τάξης του 1045 erg/s. Υποθέτοντας ότι έχουμε σφαιρική πρόσπτωση υλικού στη μηχανή που παράγει την παρατηρούμενη ενέργεια του ΕΓΠ, τότε η μέγιστη δυνατή τιμή της λαμπρότητας ισούται με την λαμπρότητα Έντιγκτον, η οποία εξαρτάται μόνο από τη μάζα M του κεντρικού αντικειμένου:
Αφού λοιπόν η μετρούμενη συνολική λαμπρότητα του ΕΓΠ πρέπει να είναι πάντα μικρότερη (ή ίση) με τη λαμπρότητα Έντιγκτον,
Η παραπάνω σχέση θέτει ένα κάτω όριο για τη μάζα ενός ΕΓΠ δεδομένης λαμπρότητας. Αντικαθιστώντας μία τιμή για τη λαμπρότητα ~ 1045 erg/s,
Το αποτέλεσμα αυτό, σε συνδυασμό με το εμπειρικά διαπιστωμένο γεγονός ότι τα φαινόμενα που παρατηρούνται στους ΕΓΠ λαμβάνουν χώρα σε εξαιρετικά μικρές περιοχές αποτελεί μία ακόμη ισχυρή ένδειξη υπέρ της υπόθεσης ότι οι πραγματικές μηχανές πίσω από τους ΕΓΠ είναι υπέρμαζες μαύρες τρύπες.
β) Φαρδιές γραμμές εκπομπής
Η συμμετρική διαπλάτυνση μίας γραμμής εκπομπής είναι ένδειξη κυκλικής κίνησης αερίου. Συγκεκριμένα, λόγω του φαινομένου Ντόπλερ, όσο πιο μεγάλη είναι η ταχύτητα του αερίου, τόσο πιο φαρδιές είναι η γραμμές εκπομπής του.
Αν Μ η μάζα της κεντρικής πηγής και m η μάζα ενός τμήματος του αερίου που εκτελεί κυκλική τροχιά γύρω από το κεντρικό αντικείμενο με ταχύτητα v σε απόσταση r από αυτό, τότε η βαρυτική δύναμη του κεντρικού αντικειμένου λειτουργεί ως κεντρομόλος δύναμη. Συνεπώς,
Για μία τυπική ταχύτητα αερίου ~ 5,000 km/s που περιστρέφεται γύρω από το κεντρικό αντικείμενο σε μία απόσταση ~ 1015 m (περίπου 100 φορές η ακτίνα της πηγής όπως αυτή είχε εκτιμηθεί προηγουμένως), ο προηγούμενος τύπος είναι σε θέση να εκτιμήσει τη μάζα του κεντρικού αντικειμένου. Αντικαθιστώντας,
που βρίσκεται σε συμφωνία με το κάτω όριο που είχε εκτιμηθεί για τις μάζες των ΕΓΠ προηγουμένως.
Δίσκος προσαύξησης.
Οι δίσκοι προσαύξησης είναι ιδιαίτερα δημοφιλή μοντέλα στην αστροφυσική υψηλών ενεργειών, αν και οι λεπτομέρειες της ακριβούς δομής και των τοπικών δυναμικών φαινομένων που λαμβάνουν χώρα σε αυτούς δεν μας είναι γνωστές. Οι δίσκοι προσαύξησης χρησιμοποιούνται συνήθως για να μοντελοποιήσουν υλικό (π.χ. σκόνη και αέριο) που εκτελεί διαφορική περιστροφή γύρω από ένα κεντρικό αντικείμενο μεγάλης μάζας, όπως ένας πρωτοαστέρας, ένας αστέρας νετρονίων ή μία μαύρη τρύπα.
Λαμπρότητα.
Βάσει του καθιερωμένου μοντέλου των σταθερών, λεπτών δίσκων προσαύξησης για ένα κεντρικό αντικείμενο μάζας Μ στο οποίο προσπίπτει μάζα με σταθερό ρυθμό Ṁ, προκύπτει ότι η συνολική (αλλιώς γνωστή και ως βολομετρική, από τον αγγλικό όρο bolometric) λαμπρότητα του δίσκου ισούται με
όπου Rin η εσωτερική ακτίνα του δίσκου. Σύμφωνα με τα αποτελέσματα μίας πρόσφατης εργασίας, φαίνεται πως ένα καλό μέτρο της ολικής λαμπρότητας ενός ΕΓΠ είναι η αντίστοιχη λαμπρότητα της λεπτής γραμμής Ηα του υδρογόνου. Η σημασία της εμπειρικής αυτής διαπίστωσης είναι μεγάλη, καθώς υπάρχει σημαντικό δείγμα γαλαξιών με γνωστές λαμπρότητες στην εν λόγω γραμμή του υδρογόνου από τη βάση δεδομένων της Ουράνιας Επισκόπησης του Πάλομαρ (Palomar Sky Survey).
Αν το κεντρικό αντικείμενο είναι μία μαύρη τρύπα, τότε από την Γενική θεωρία της Σχετικότητας είναι γνωστό ότι η λεγόμενη «τελευταία σταθερή τροχιά» ενός αντικειμένου γύρω από μία μαύρη τρύπα ισούται με τρεις φορές την ακτίνα Σβάρτσιλντ της. Αντικαθιστώντας όπου Rin το τριπλάσιο της έκφρασης της ακτίνας Σβάρτσιλντ μαύρης τρύπας μάζας Μ στην παραπάνω σχέση προκύπτει ότι
Το παραπάνω αποτέλεσμα έχει ιδιαίτερη σημασία, καθώς μας πληροφορεί ότι η αποδοτικότητα του μηχανισμού μετατροπής μάζας σε ενέργεια των δίσκων προσαύξησης σε μαύρες τρύπες είναι της τάξης του 1/12 ≈ 0.10. Με άλλα λόγια, το 10% περίπου μάζας που προσπίπτει στη μαύρη τρύπα απελευθερώνεται υπό τη μορφή βαρυτικής ενέργειας η οποία στη συνέχεια ακτινοβολείται από το δίσκο. Ο μηχανισμός αυτός είναι εξαιρετικά αποδοτικός σε σχέση με τις θερμοπυρηνικές αντιδράσεις στα κέντρα αστέρων, οι οποίες είναι της τάξης του 0.7% (για την αλυσίδα πρωτονίου-πρωτονίου). Η παρατήρηση αυτή καθιέρωσε από νωρίς τις υπέρμαζες μαύρες τρύπες ως πιθανή εναλλακτική λύση στα διάφορα αστρικά μοντέλα που είχαν προταθεί αρχικά για να εξηγήσουν τα ιδιαίτερα και εξωτικά χαρακτηριστικά των ΕΓΠ.
Θερμοκρασία.
Το μοντέλο των λεπτών δίσκων προσαύξησης μας δίνει επίσης τη δυνατότητα να υπολογίσουμε τη θερμοκρασία του δίσκου σε δεδομένη απόσταση R από την κεντρική πηγή. Συγκεκριμένα, αποδεικνύεται ότι
Γνωρίζοντας την ακτινική κατανομή της θερμοκρασίας του δίσκου και υπό την προϋπόθεση ότι ο δίσκος είναι οπτικά παχύς, είναι δυνατόν να υπολογισθεί το χαρακτηριστικό φάσμα του δίσκου. Για τυπικούς ΕΓΠ, το φάσμα αυτό κορυφώνεται στο μπλε-υπεριώδες μέρος του φάσματος (το οποίο θεωρείται ότι αντιστοιχεί στο "big blue bump" που παρατηρείται στα φάσματα των ΕΓΠ).
Πίδακες.
Ένα από τα πιο ενδιαφέροντα φαινόμενα των ΕΓΠ είναι η παρουσία πιδάκων ύλης που εκτοξεύονται ευθύγραμμα από τα κέντρα των γαλαξιών που τους φιλοξενούν και έχουν μήκος χιλιάδων ετών φωτός.
Ο ακριβής μηχανισμός παραγωγής των πιδάκων στους ΕΓΠ δεν είναι ακόμα γνωστός. Μερικά από πιο δημοφιλή προτεινόμενα μοντέλα είναι τα παρακάτω:
Και οι δύο παραπάνω μηχανισμοί έχουν ως κοινό στοιχείο ότι βασίζονται στην ερμηνεία μίας περιστρεφόμενης μαύρης τρύπας ως κύρια πηγή των πιδάκων, καθώς βάσει του καθιερωμένου μοντέλου των ΕΓΠ είναι αναμενόμενο ότι οι πίδακες είναι στενά συνδεδεμένοι με τις κεντρικές μηχανές των ΕΓΠ (οι οποίες πιστεύεται ότι είναι μελανές οπές) και τους δίσκους προσαύξησης που τις τροφοδοτούν.
Στατιστικές μελέτες.
Στην προσπάθεια διερεύνησης των θεμελιωδών φυσικών διεργασιών που λαμβάνουν χώρα στους ΕΓΠ έχουν διεξαχθεί διάφορες στατιστικές έρευνες με σκοπό την αναζήτηση συσχετισμών μεταξύ μετρούμενων ποσοτήτων. Οι κυριότερες παράμετροι που χρησιμοποιούνται σε τέτοιες μελέτες είναι οι λαμπρότητες των ΕΓΠ σε διάφορα μήκη κύματος (π.χ. ραδιοφωνικά μήκη κύματος, μέσο υπέρυθρο, οπτικά μήκη κύματος, μαλακές ακτίνες-Χ κτλ.) και οι μάζες των μαύρων τρυπών που πιστεύεται ότι βρίσκονται πίσω από τα εξωτικά φαινόμενα που παρατηρούνται στους ΕΓΠ.
To «Θεμελιώδες Επίπεδο».
Μία από τις σημαντικότερες στατιστικές μελέτες που ανέδειξαν πολλές σημαντικές πτυχές των ΕΓΠ ήταν εκείνη των Merloni, Heinz &amp; Di Matteo το 2003, οι οποίοι βρήκαν ότι το δείγμα ΕΓΠ που συνέλεξαν ικανοποιεί την παρακάτω σχέση:
όπου
Αν και ένας συσχετισμός μεταξύ ραδιοφωνικών μηκών κύματος και ακτίνων-Χ ήταν αναμενόμενος αν υπάρχει μία θεμελιώδης σχέση μεταξύ του δίσκου προσαύξησης και των πιδάκων που παρατηρούνται στα αντικείμενα αυτά, εντούτοις το θεμελιώδες επίπεδο αποτελεί ένα αυστηρό ποσοτικό κριτήριο που θέτει περιορισμούς στα υπάρχοντα μοντέλα που επιχειρούν να εξηγήσουν τις παρατηρούμενες ιδιότητες των ΕΓΠ.
Η εμπειρική σχέση των Merloni, Heinz &amp; Di Matteo επιβεβαιώθηκε σε μία πρόσφατη εργασία των Gültekin et al. (2009), οι οποίοι χρησιμοποίησαν ένα μικρότερο δείγμα και δεδομένα για τις μάζες των μαύρων τρυπών που μετρήθηκαν με δυναμικές μεθόδους.
Μαλακές ακτίνες-Χ, οπτικά μήκη κύματος και μάζες κεντρικών μηχανών.
Το 2003 η ερευνητική ομάδα των Panessa et al. διερεύνησε τους συσχετισμούς μεταξύ της ακτινοβολίας στην περιοχή των μαλακών ακτίνων-Χ των κεντρικών περιοχών 47 κοντινών γαλαξιών τύπου Σίφερτ, στα οπτικά μήκη κύματος και της μάζας των κεντρικών περιοχών. Εκτελώντας στατιστική ανάλυση των δεδομένων του δείγματος, κατέληξαν στο συμπέρασμα ότι υπάρχει συσχετισμός της μορφής
όπου
Η παραπάνω μελέτη ανέδειξε τη στενή σχέση μεταξύ της ακτινοβολίας στις ακτίνες-Χ και την ιονίζουσα υπεριώδη ακτινοβολία. Επιπροσθέτως, υποδηλώνει ότι οι γαλαξίες Σίφερτ χαμηλής λαμπρότητας τροφοδοτούνται από τις ίδιες φυσικές διεργασίες με εκείνες που παρατηρούνται σε λαμπρότερους ΕΓΠ.
Οπτικά μήκη κύματος, σκληρές ακτίνες-Χ και μάζες κεντρικών μηχανών.
Μία παρόμοια μελέτη με εκείνη των Merloni, Heinz &amp; Di Matteo διεξήχθη το 2009 από την ερευνητική ομάδα των Beckmann et al., οι οποίοι συλλέγοντας δεδομένα στα οπτικά μήκη κύματος, τις σκληρές ακτίνες-Χ και τις μάζες των μελανών οπών κατέληξαν στο συμπέρασμα ότι το δείγμα τους υπακούει σε μία σχέση της μορφής
όπου
Η φυσική σημασία του παραπάνω επιπέδου είναι ότι υπάρχει ένας θεμελιώδης συσχετισμός μεταξύ του σφαιροειδούς ("αγγλικά": bulge) του γαλαξία που φιλοξενεί κάθε ΕΓΠ του δείγματος με τη μάζα της κεντρικής μηχανής και είναι ίδιος για όλους του τύπους γαλαξιών Σίφερτ.
Μέσο υπέρυθρο και μαλακές ακτίνες-Χ.
Σε μία πρόσφατη εργασία, η ερευνητική ομάδα των Gandhi et al. (2009) συνέλεξε δεδομένα για τις κεντρικές περιοχές 42 κοντινών γαλαξιών τύπου Σίφερτ στο μέσο υπέρυθρο και τις μαλακές ακτίνες-Χ. Το αποτέλεσμα της στατιστικής του μελέτης ήταν ότι τα αντικείμενά τους ικανοποιούν μία σχέση της μορφής
όπου
Ο παραπάνω συσχετισμός είναι παρόμοιος για όλους τους κοντινούς γαλαξίες Σίφερτ, πράγμα που υποδηλώνει κοινή προέλευση της υπέρυθρης ακτινοβολίας. Οι συγγραφείς προτείνουν ότι το γεγονός αυτό ενδεχομένως να εξηγείται στα πλαίσια της μετάδοσης ακτινοβολίας διαμέσου του τόρου που πιστεύεται ότι περιβάλλει τους δίσκους προσαύξησης στους ΕΓΠ.
Ενοποίηση των ΕΓΠ.
Σύμφωνα με το ενοποιημένο σενάριο, οι Ενεργοί Γαλαξιακοί Πυρήνες είναι βασικά όμοια αντικείμενα, παρατηρούμενα υπό διαφορετική γωνία ως προς τον άξονα συμμετρίας τους, όπως φαίνεται στο παρακάτω διάγραμμα. Οι δύο μεγάλες κατηγορίες των ραδιοισχυρών και ραδιοασθενών διαφοροποιούνται. Οι διαφορές ως προς την ευθυγράμμιση της οπτικής ακτίνας με τον άξονα συμμετρίας έχουν να κάνουν με τη γεωμετρία του αντικειμένου.
Ραδιοασθενής ενοποίηση.
Σε χαμηλές φωτεινότητες, τα αντικείμενα για να ενοποιηθούν είναι γαλαξίες Seyfert. Τα ενοποιημένα μοντέλα προτείνουν ότι στους γαλαξίες Σιφερτ τύπου 1 ο παρατηρητής έχει άμεση θέα του ενεργού πυρήνα. Στους Σίφερτ τύπου 2 παρατηρείται μέσω μιας δομής που προκαλεί συσκότιση και εμποδίζει την άμεση θέα του οπτικού συνεχούς, τη περιοχής ευρείων γραμμών ή (μαλακή) εκπομπή ακτίνων-Χ. Η βασική αντίληψη των μοντέλων προσαύξησης που εξαρτώνται από τον προσανατολισμό είναι ότι οι δύο τύποι αντικειμένων μπορεί να είναι οι ίδιοι, αν παρατηρηθούν σε ορισμένες γωνίες θέασης. Η τυπική εικόνα είναι ένα τοροειδές του επισκιάζει το υλικό που περιβάλλει το δίσκο προσαύξησης. Πρέπει να είναι αρκετά μεγάλο για να σκιάσει την περιοχή ευρείων γραμμών, αλλά όχι αρκετά μεγάλη για να συσκοτίσει τη περιοχή των στενών γραμμών, η οποία παρατηρείται και στα δύο είδη αντικειμένων. Οι Σίφερτ τύπου 2 φαίνονται μέσα από το τοροειδές. Έξω από το τοροειδές υπάρχει υλικό που μπορεί να διασκορπίσει μερικές από τις πυρηνικές εκπομπές στη γραμμή όρασης, που μας επιτρέπει να δούμε κάποια οπτικό και ακτίνων Χ συνεχές και, σε ορισμένες περιπτώσεις, τις ευρείες γραμμές εκπομπής - οι οποίες είναι έντονα πολωμένες, που δείχνουν ότι έχουν διεσκορπιστεί και αποδεικνύοντας ότι μερικοί Σίφερτ τύπου 2 πραγματικά περιέχουν κρυφούς Σίφερτ τύπου 1. Υπέρυθρες παρατηρήσεις των πυρήνων των Seyfert 2s υποστηρίζουν επίσης αυτή την εικόνα.
Ραδιοϊσχυρή ενοποίηση.
Στα ραδιοϊσχυρά αντικείμενα, όταν η οπτική ακτίνα ευθυγραμμίζεται με τον πίδακα, μιλάμε για Blazar, ενώ όταν είναι σχεδόν κάθετη με τον πίδακα παρατηρούμε απλώς έναν ραδιογαλαξία. Αυτό συμβαίνει επειδή κατά κανόνα ένας τόρος υλικού περιβάλλει τη μαύρη τρύπα και μαζί με αυτήν το περιβάλλον όπου εκλύεται μεγάλη ποσότητα μη θερμικής ακτινοβολίας κοντά στη μαύρη τρύπα. Σε ενδιάμεσες γωνίες, το αντικείμενο κατηγοριοποιείται ως Κβάζαρ, καθώς η ενεργή περιοχή στο κέντρο του Γαλαξιακού Πυρήνα δεν αποκρύπτεται από τον τόρο.

</doc>
<doc id="63660" url="https://el.wikipedia.org/wiki?curid=63660" title="Έλλη (τύπος φρεγατών)">
Έλλη (τύπος φρεγατών)

Οι φρεγάτες τύπου Έλλη χρησιμοποιούνται από το Ελληνικό Πολεμικό Ναυτικό, βασιζόμενες στις φρεγάτες τύπου Kortenaer, ολλανδικής σχεδιάσεως. Τα δύο πρώτα πλοία (οι φρεγάτες Έλλη και Λήμνος), κατασκευάστηκαν ειδικά για το Ελληνικό Ναυτικό, έχοντας μεγαλύτερο υπόστεγο ελικοπτέρων και διαφορετικό οπλισμό από τα αντίστοιχα ολλανδικά. Τα υπόλοιπα πλοία είναι φρεγάτες του Ολλανδικού Ναυτικού, τύπου Kortenaer, τα οποία πουλήθηκαν στο Ελληνικό Ναυτικό στα τέλη της δεκαετίας του 1990 και στις αρχές του 2000. 
Την περιόδο 2004-2009 υλοποιήθηκε το πρόγραμμα αναβάθμισης μέσης ζωής για έξι από τα δέκα ελληνικά πλοία. Τα αναβαθμισμένα πλοία είναι τα εξής: Κουντουριώτης (F-462), Αδρίας (F-459), Ναβαρίνον (F-461), Λήμνος (F-451), Έλλη (F-450) και Αιγαίον (F-460). Οι κύριες εργασίες αναβαθμίσεων συνίστανται στα εξής έργα:

</doc>
<doc id="63661" url="https://el.wikipedia.org/wiki?curid=63661" title="Elli class frigate">
Elli class frigate



</doc>
<doc id="63662" url="https://el.wikipedia.org/wiki?curid=63662" title="Zubr (Αερόστρωμνο αποβατικό)">
Zubr (Αερόστρωμνο αποβατικό)

Το Ρωσικής σχεδίασης Zubr (ή Project 1232.2 - Νατοϊκή ονομασία POMORNIK) είναι το μεγαλύτερο στρατιωτικό αερόστρωμνο του κόσμου και χρησιμοποιείται ως αποβατικό σκάφος στρώματος αέρα (Landing Craft air-cushion ή LCAC). Σήμερα βρίσκονται σε ενεργό υπηρεσία εννέα σκάφη σε ολόκληρο τον κόσμο, σε χρήση από τις ναυτικές δυνάμεις της Ελλάδας, της Ρωσίας και της Ουκρανίας. Η μεταβίβαση του ΠΤΜ Κεφαλληνία (L180), του πρώτου από τα δύο αερόστρωμνα Zubr που αγοράστηκαν από την Ελλάδα, στο Ελληνικό Πολεμικό Ναυτικό σηματοδότησε την πρώτη φορά που σκάφος ρωσικής κατασκευής χρησιμοποιήθηκε από το πολεμικό ναυτικό χώρας μέλους του ΝΑΤΟ.
Είναι σχεδιασμένο να μεταφέρει αποβατικές επιθετικές μονάδες (όπως πεζοναύτες ή άρματα μάχης) από εξοπλισμένα ή μη σκάφη σε μη προετοιμασμένες ακτές, καθώς και να μεταφέρει και να ποντίζει νάρκες. 
Περιγραφή.
Το Zubr είναι σχεδιασμένο να μεταφέρει δια θαλάσσης αποβατικές επιθετικές μονάδες (όπως πεζοναύτες και άρματα μάχης) από εξοπλισμένα ή μη σκάφη σε μη προετοιμασμένες ακτές, για την ταχεία μεταφορά στρατευμάτων και υλικού από και προς το θέατρο των επιχειρήσεων, καθώς επίσης για την μεταφορά και πόντιση ναρκών. Η υψηλή αντοχή και επιπλευσιμότητα του σκάφους οφείλεται σε ένα ορθογώνιο πλωτήρα που αποτελεί το κύριο τμήμα μεταφοράς φορτίου του σκάφους. Η υπερκατασκευή που βρίσκεται πάνω στον πλωτήρα χωρίζεται σε τρία τμήματα, με 2 οριζόντια διαφράγματα (μπουλμέδες – bulkheads): το ενδιάμεσο τμήμα πολεμικού υλικού, που είναι εξοπλισμένο με ράμπες αρμάτων μάχης, και τα εξωτερικά τμήματα που περιέχουν τα κύρια και εφεδρικά συστήματα πρόωσης, τα τμήματα ενδιαίτησης και τα συστήματα προστασίας βιοχημικού πολέμου. Για να βελτιωθούν οι συνθήκες στους σταθμούς μάχης και στα τμήματα ενδιαίτησης και μεταφοράς προσωπικού το σκάφος είναι εξοπλισμένο με συστήματα κλιματισμού και θέρμανσης, ηχομονωτικές και θερμομονωτικές επενδύσεις και κατασκευές από αντικραδασμικά υλικά. Το πλοίο παρέχει πλήρεις συνθήκες διαβίωσης για το πλήρωμά του.
Το Zubr μπορεί να μεταφέρει τρία κύρια άρματα μάχης (μέχρι 131 τόνους), ή δέκα τεθωρακισμένα οχήματα μεταφοράς προσωπικού (ΤΟΜΑ) με 140 στρατιώτες (μέχρι 115 τόνους), ή μέχρι 500 στρατιώτες (με τους 360 στο τμήμα φορτίου). Με μέγιστο φορτίο το πλοίο είναι ικανό να ανέβει πλαγιές μέχρι 5% κλίση σε μη προετοιμασμένες ακτές και να υπερπηδήσει εμπόδια μέχρι 1,6 μέτρα ύψος. Μπορεί να επιχειρεί σε κατάσταση θάλασσας μέχρι 4, με ταχύτητα 30-40 κόμβους. Το προσωπικό προστατεύεται από όπλα μαζικής καταστροφής με αεροστεγή μόνωση των σταθμών μάχης και των τμημάτων του προσωπικού και του πληρώματος, όπως και με προσωπικές προστατευτικές μάσκες και στολές. Το πλοίο είναι επίσης προστατευμένο από νάρκες καθώς το οριζόντιο στρώμα αέρα που δημιουργείται μέσα στη «φούστα» που περιβάλλει το σκάφος ελαττώνει το μαγνητικό ίχνος του πλοίου και των μεταφερομένων υλικών.
Τα Zubr στο Ελληνικό Πολεμικό Ναυτικό.
Στο Ελληνικό Πολεμικό Ναυτικό υπηρετούν τέσσερα πλοία. Τα τρία πλοία εντάχθηκαν το 2001: Το ΠΤΜ Κεφαλληνία (L180) αγοράστηκε από το Ρωσικό ναυτικό και εκσυγχρονίστηκε, το ΠΤΜ Ιθάκη (L181) ολοκληρώθηκε στην Ουκρανία και το ΠΤΜ Ζάκυνθος (L183) κατασκευάστηκε στη Ρωσία. Ένα τέταρτο σκάφος, το ΠΤΜ Κέρκυρα (L182) καθελκύστηκε στα ναυπηγεία της Αγίας Πετρούπολης τον Ιούνιο του 2004 και εντάχθηκε τον Ιανουάριο του 2005.

</doc>
<doc id="63664" url="https://el.wikipedia.org/wiki?curid=63664" title="Zubr/Pomornik (LCAC)">
Zubr/Pomornik (LCAC)



</doc>
<doc id="63665" url="https://el.wikipedia.org/wiki?curid=63665" title="Λήμνος Ι (θωρηκτό)">
Λήμνος Ι (θωρηκτό)

Το Θ/Κ Λήμνος (BB-24) ήταν θωρηκτό του Ελληνικού Πολεμικού Ναυτικού κλάσης Mississippi. Έλαβε το όνομα Λήμνος σε ανάμνηση της νικηφόρας ναυμαχίας της Λήμνου της 5ης Ιανουαρίου 1913, αποτέλεσμα της οποίας ήταν να κριθεί οριστικά η ελληνική κυριαρχία στο Αιγαίο πέλαγος.
Κατασκευή - αγορά.
Η ναυπήγησή του ξεκίνησε το 1904 στις ΗΠΑ για λογαριασμό του Αμερικανικού Ναυτικού, στο οποίο υπηρέτησε ως USS Idaho (BB-24) από το 1908 μέχρι το 1914, οπότε και αμφότερα τα πλοία κλάσης Mississippi (το δεύτερο ήταν το Θ/Κ Κιλκίς (BB-23) - πρώην USS Mississippi) αγοράστηκαν από την Ελλάδα.
Παραλήφθηκε από το Newport News της Virginia τον Ιούλιο του 1914, με βεβιασμένες ενέργειες της Ελληνικής Κυβερνήσεως, σε μια προσπάθεια αντισταθμίσεως των τουρκικών ναυτικών εξοπλισμών, χωρίς να είναι και τα απολύτως κατάλληλα. Κύριο μειονέκτημα τους ήταν η μικρή ταχύτητα και το ότι ήταν χαμηλά για ωκεανοπλοΐα. Νεωτερισμός στα πλοία αυτά αποτέλεσε η ευρεία χρήση ηλεκτροκινήτων μηχανημάτων.
Επιχειρησιακή δράση.
Τα δύο πλοία καταλήφθηκαν από τους Γάλλους μαζί με τον υπόλοιπο Ελληνικό Στόλο το 1916, εξαιτίας της Ελληνικής ουδετερότητας στον Πρώτο Παγκόσμιο Πόλεμο. Όταν τον Ιούνιο του 1917 ο Ελευθέριος Βενιζέλος ανέλαβε και πάλι την διακυβέρνηση της χώρας και η Ελλάδα εισήλθε στον πόλεμο με τους συμμάχους της Αντάντ (Τριπλής Συμμαχίας), η Γαλλία επέστρεψε τα πλοία στο Βασιλικό Πολεμικό Ναυτικό.
Έλαβε μέρος στον Α' Παγκόσμιο Πόλεμο, στις επιχειρήσεις της Κριμαίας το 1919 υπό τον Υποναύαρχο Γ. Κακουλίδη,ΒΠΝ, με τα Κιλκίς, Λέων και Πάνθηρ. Στη Μικρασιατική Εκστρατεία ήταν η αρχηγίδα του Β' Στόλου υπό τον Υποναύαρχο Γ. Καλαμίδα,ΒΠΝ, που είχε έδρα τη Σμύρνη και αποστολή την επιτήρηση των παραλίων του Βοσπόρου, της Προποντίδος και της Μ. Ασίας.
Από το 1926 έως και το 1928 έκανε γενική επισκευή στους λέβητες του .
Παρέμεινε σε υπηρεσία μέχρι το 1932, οπότε και παροπλίστηκε. Ο οπλισμός του χρησιμοποιήθηκε στα πυροβολεία του οχυρού της Αιγίνης.

</doc>
<doc id="63667" url="https://el.wikipedia.org/wiki?curid=63667" title="Κιλκίς (θωρηκτό)">
Κιλκίς (θωρηκτό)

 
Το Θωρηκτό "Κιλκίς" (BB-23) ήταν θωρηκτό του Ελληνικού Πολεμικού Ναυτικού κλάσης "Mississippi".
Η ναυπήγησή του ξεκίνησε το 1903 στα ναυπηγεία ‘USA – Wn – Cramp &amp; Sone Ship - &amp; Engine building Co Philadelphia Pa’ για λογαριασμό του Αμερικανικού Ναυτικού, στο οποίο εντάχθηκε ως USS "Mississippi" (BB-23) από το 1908 μέχρι το 1914, οπότε και αμφότερα τα πλοία κλάσης "Mississippi" (το δεύτερο ήταν το θωρηκτό "Λήμνος" - πρώην USS "Idaho") αγοράστηκαν εσπευσμένα από την Ελλάδα προς ενίσχυση του ελληνικού στόλου μετά τη ναυπήγηση δυο τουρκικών θωρηκτών. Παραλήφθηκε από το Νιούπορτ Νιουζ της Βιρτζίνια τον Ιούλιο του 1914, με βεβιασμένες ενέργειες της ελληνικής κυβέρνησης σε μια προσπάθεια αντιστάθμίσης των τουρκικών ναυτικών εξοπλισμών, χωρίς όμως τα δυο πλοία να είναι και τα απολύτως κατάλληλα. Κύριο μειονέκτημα τους ήταν η μικρή ταχύτητα. Νεωτερισμός στα πλοία αυτά αποτέλεσε η ευρεία χρήση ηλεκτροκινήτων μηχανημάτων.
Τα "Κιλκίς" και το "Λήμνος" στη συνέχεια κατασχέθηκαν από τους Γάλλους μαζί με τον υπόλοιπο Ελληνικό Στόλο το 1916, εξαιτίας της ελληνικής ουδετερότητας στον Πρώτο Παγκόσμιο Πόλεμο. Όταν τον Ιούνιο του 1917 ο Ελευθέριος Βενιζέλος ανέλαβε και πάλι την διακυβέρνηση της χώρας και η Ελλάδα εισήλθε στον πόλεμο με τους συμμάχους της Αντάντ, η Γαλλία επέστρεψε τα πλοία στο Ελληνικό Βασιλικό Ναυτικό.
Το Θωρηκτό "Κιλκίς" έλαβε μέρος στον Α΄ Παγκόσμιο Πόλεμο, ως μοιραρχίδα του μοιράρχου του ελληνικού ελαφρού στόλου του Γ. Κακουλίδη. Μετά τη τουρκική συνθηκολόγηση την 1 Νοεμβρίου 1918 το "Κιλκίς" κατέπλευσε με άλλα πλοία του στόλου στη Νικομήδεια και από εκεί στη Κωνσταντινούπολη. Το 1919 συμμετείχε στις επιχειρήσεις της Κριμαίας κατά των Μπολσεβίκων στον Εύξεινο Πόντο και μετά το πέρας των οποίων έπλευσε ξανά για στη Κωνσταντινούπολη όπου και παρέμεινε σε όλη τη διάρκεια των επιχειρήσεων της Μικρασιατικής εκστρατείας, (1919-1922).
Μετά τη κατάρρευση του Μικρασιατικού μετώπου τον Αύγουστο του 1922, το "Κιλκίς" μαζί με το "Λήμνος" κάλυψαν την υποχώρηση και την επανεπιβίβαση των υποχωρούντων τμημάτων της μικρασιατικής στρατιάς στη Σμύρνη και Τσεσμέ και, στη συνέχεια, κατέπλευσαν στη Χίο και κρατήθηκαν εκεί χωρίς να προσφέρουν κάλυψη στον άμαχο ελληνικό πληθυσμό της Μικράς Ασίας.
Όταν στη συνέχεια έγινε κίνημα, διατάχθηκε ο Κυβερνήτης του "Κιλκίς" πλοίαρχος Δεμέστιχας να σπεύσει στη Σάμο και να παραμείνει εκεί για την αποκατάσταση της τάξης και την επιβολή της επανάστασης. Αργότερα το "Κιλκίς" ενώθηκε με το στόλο του μοίραρχου Α. Χατζηκυριάκου και κατέπλευσε στο Κερατσίνι και από εκεί τον Μάρτιο του 1923 κατέπλευσε στον Βόλο. Στη περίοδο 1925-1928 το "Κιλκίς" παρέμεινε σε μακρά ακινησία στον Πειραιά για γενική επισκευή και αναλεβήτωση, μ' ένα μακρόπνοο σχέδιο εξοπλισμού έναντι του τουρκικού "Γιαβούζ" που όμως δεν ξεκίνησε ποτέ.
Έτσι μετά το 1928 παρέμεινε σ΄ ενέργεια μέχρι το 1931, οπότε και παροπλίστηκε. Χρησιμοποιήθηκε ως Σχολή Πυροβολικού και στη πρώτη φάση του Β΄ Παγκοσμίου Πολέμου ως αντιαεροπορικό πυροβολείο του Ναυστάθμου Σαλαμίνας και βοηθητικό καταφύγιο. Στις 23 Απριλίου 1941 το "Κιλκίς", δεχόμενο τρεις βόμβες στο μεσόστεγο και αριστερά βυθίστηκε στον Ναύσταθμο της Σαλαμίνας μετά από επίθεση γερμανικών βομβαρδιστικών Stuka, στη διάρκεια στην Γερμανικής εισβολής στην Ελλάδα. Αργότερα οι Γερμανοί απέκοψαν τους ιστούς και καπνοδόχους για ανάγκες δικού τους υλικού. Ανελκύσθηκε και διαλύθηκε μετά το τέλος του Β΄ Παγκοσμίου Πολέμου, το 1947-1949, από τον τότε Οργανισμό Ανέλκυσης Ναυαγίων (ΟΑΝ).

</doc>
<doc id="63669" url="https://el.wikipedia.org/wiki?curid=63669" title="La Combattante IIa">
La Combattante IIa

Τα Ταχέα Περιπολικά Κατευθυνόμενων Βλημάτων (ΤΠΚ ή απλά Πυραυλάκατοι, όπως έχει καθιερωθεί να απόκαλούνται) κλάσης La Combattante IIa κατασκευάστηκαν στη Γαλλία, στα ναυπηγεία Construction Mechaniques de Normandie του Χερβούργου για λογαριασμό του Γερμανικού Ναυτικού, όπου και έλαβαν την ονομασία Κλάση 148 Τίγρης (Klasse 148 / Tiger-Klasse). Όταν τα πλοία μεταβιβάστηκαν στο Ελληνικό Πολεμικό Ναυτικό η ονομασία τους άλλαξε πάλι σε Combattante IIa.

</doc>
<doc id="63670" url="https://el.wikipedia.org/wiki?curid=63670" title="FACM Class La Combattante IIa">
FACM Class La Combattante IIa



</doc>
<doc id="63672" url="https://el.wikipedia.org/wiki?curid=63672" title="Σελίμ Γ΄">
Σελίμ Γ΄

Ο Σελίμ Γ΄ ο επονομαζόμενος "Μεταρρυθμιστής" (τουρκ."III. Selim", 24 Δεκεμβρίου 1761 - 28 Ιουλίου 1808) ήταν σουλτάνος της Οθωμανικής Αυτοκρατορίας με φιλελεύθερες αντιλήψεις.
Πρώτα χρόνια.
Γεννήθηκε στην Κωνσταντινούπολη και ήταν γιος του Μουσταφά Γ΄και της Μιχρισάχ Σουλτάν και διαδέχτηκε το 1789 τον θείο του Αμπντούλ Χαμίτ Α΄. Ήταν ιδιαίτερα μορφωμένος και υπήρξε ποιητής και μουσικός. Το όνομά του συνδέθηκε με την πλέον ταραγμένη περίοδο της Ευρωπαϊκής ιστορίας: αυτήν της Γαλλικής Επανάστασης. Η εξωτερική του πολιτική σημαδεύτηκε από τις συνεχείς καταστροφικές ήττες. Το 1792 υπέγραψε τη συνθήκη Ιασίου, με το οποίο παραχωρούσε προνόμια στους Ρώσους.
Το 1798 ξέσπασε πόλεμος μεταξύ της Γαλλίας και της Οθωμανικής Αυτοκρατορίας, όταν τα στρατεύματα του Ναπολέοντα έφτασαν στην Αίγυπτο, αναγκαζόμενος τελικά σε συμμαχία. Γενικά κατά τη διάρκεια της εξουσίας του υπήρξαν πολλές αποσχιστικές τάσεις, κυρίως από πασάδες στις ανατολικές περιοχές της Αυτοκρατορίας, ενώ ενισχύθηκε η αυτονομία των παραδουνάβιων περιοχών. Επίσης εγκαινίασε για πρώτη φορά στην ιστορία της Αυτοκρατορίας μόνιμες διπλωματικές αποστολές στις μεγάλες πρωτεύουσες της Δύσης (Βιέννη, Λονδίνο, Παρίσι, Βερολίνο).
Στον εσωτερικό τομέα.
Στον εσωτερικό τομέα ο Σελίμ Γ΄ επιχείρησε πολλές ριζοσπαστικές αλλαγές, κυρίως στα στρατιωτικά ζητήματα. Συγκρότησε ειδικό συμβούλιο, στα μέλη του οποίου παραχώρησε πολλές αρμοδιότητες, ενώ περιόρισε σημαντικά αυτές του Μεγάλου Βεζίρη και των τοπικών αρχόντων. Από την αρχή της ανάρρησής του στο θρόνο έλαβε σειρά μέτρων που αφορούσαν φορολογία επί θεμάτων ιδιοκτησίας καθώς και σειρά μέτρων επί της εσωτερικής διοίκησης. 
Προσπάθησε να περιορίσει την επιρροή των Γενιτσάρων και να δημιουργήσει τακτικό στρατό Ευρωπαϊκού τύπου. Οι συγκεκριμένες όμως μεταρρυθμίσεις που αποτέλεσαν την αρχή του λεγόμενου (Nizâm-i Cedid) Τανζιμάτ, προκάλεσαν την αντίδραση των Γενίτσαρων, οι οποίοι υποκινημένοι από κύκλους της Αυλής και θρησκευτικούς ηγέτες τον ανέτρεψαν με κίνημα και τον εκθρόνισαν το 1807 περιορίζοντάς τον στα ανάκτορα.
Το τέλος.
Τελικά δολοφονήθηκε δια στραγγαλισμού κατά διαταγή του διαδόχου του στο θρόνο Μουσταφά Δ΄ μέσα στα ανάκτορα στις 28 Ιουλίου του 1808 στη Κωνσταντινούπολη και το σώμα του ρίφθηκε από τα τείχη της πόλης. Ένα χρόνο αργότερα την ίδια τύχη είχε και ο Μουσταφά Δ΄. Ο Σελίμ Γ' θεωρείται ο πρωτοπόρος του μεταρρυθμιστικού ρεύματος Νιζαμι Τζεντιντ (Nizâm-i Cedid).
Οικογένεια.
Ο Σελίμ δεν απέκτησε παιδιά.
Σύζυγοι
Σημειώσεις.
Υπέγραψε με τον τσάρο Παύλο Α' , την 21η Μαρτίου 1800 στην Κωνσταντινούπολη, την ίδρυση του πρώτου ανεξάρτητου ελληνικού κράτους μετά την Άλωση (υπό οθωμανική επίβλεψη), την Επτάνησο Πολιτεία (βλέπε σχετικό λήμμα)

</doc>
<doc id="63673" url="https://el.wikipedia.org/wiki?curid=63673" title="Αμπντούλ Μετζίτ Α΄">
Αμπντούλ Μετζίτ Α΄

Ο Αμπντούλ Μετζίτ Α΄ (Τουρκ. "Abdülmecid I", 25 Απριλίου 1823 - 26 Ιουνίου 1861) ήταν ο 31ος σουλτάνος της Οθωμανικής Αυτοκρατορίας.
Βιογραφία.
Ήταν γιος του Μαχμούτ Β΄ και της Μπεζμιαλέμ Σουλτάν. Σε μικρή ηλικία έμαθε πολλές γλώσσες όπως γερμανικά και αγγλικά, ενώ γενικότερα διακρινόταν για την ευφυΐα του.
Βασιλεία.
Εσωτερική Πολιτική.
Διαδέχθηκε τον πατέρα του στις 2 Ιουλίου του 1839 σε ηλικία μόλις 15 ετών, και συνέχισε το μεταρρυθμιστικό του έργο, το οποίο ονομάστηκε Τανζιμάτ, που σημαίνει "Ευτυχής οργάνωση". Η συγκεκριμένη μεταρρύθμιση, που επιβλήθηκε στην Οθωμανική Αυτοκρατορία από τις Δυτικές Δυνάμεις μετά από τους Κριμαϊκούς πολέμους, παραχώρησε πολλά δικαιώματα στους υπηκόους των χριστιανικών κοινοτήτων και έδωσε σημαντική ώθηση στην ανάπτυξη του εμπορίου, των γραμμάτων κ.ά. Το 1839 με τη συνθήκη "Χάτι Σερίφ" και το 1856 με τη συνθήκη "Χάτι Χουμαγιούν" δημιουργήθηκε ένα προστατευτικό πλαίσιο για τις μειονότητες και να εξασφαλίσει δικαιώματα για ισότιμη μεταχείριση, ίση απονομή δικαιοσύνης κ.ά. Το Χάτι Χουμαγιούν χαρακτηρίστηκε η Magna Carta της Τουρκίας. Παρ' όλο που οι διατάξεις των συνθηκών αυτών περί θρησκευτικών ελευθεριών παραβιάζονταν συστηματικά (Pears, σ. 2), οι θρησκευτικές και εθνικές μειονότητες (μεταξύ των οποίων και η Ελληνική) επωφελήθηκαν και προχώρησαν σε μαζική ίδρυση σχολείων, ναών και άλλων ιδρυμάτων.
Με εντολή του, το 1843, ξεκίνησε η κατασκευή του ανάκτορου Ντολμά Μπαχτσέ (τουρκ. Dolmabahçe Sarayı) που ολοκληρώθηκε το 1856. Το Ντολμά Μπαχτσέ σχεδιάστηκε από τους Αρμένιους αρχιτέκτονες Καραμπέτ και Νικογιός Μπαλιάν. Τον εσωτερικό διάκοσμο του ανακτόρου ανέλαβε ο Γάλλος διακοσμητής Σεσάν, ενώ αρκετοί Ευρωπαίοι καλλιτέχνες ανέλαβαν να φιλοτεχνήσουν έργα ζωγραφικής για να κοσμήσουν το παλάτι. Από το 1960 λειτουργεί ως μουσείο.
Εξωτερική Πολιτική.
Στην εξωτερική πολιτική ο Αμπντούλ Μετζίτ Α΄ κατάφερε να καταστείλει τα επαναστατικά κινήματα στη Συρία, στην Αλβανία, στη Βοσνία και στο Μαυροβούνιο. Στον Κριμαϊκό πόλεμο προστάτεψε εν μέρει τα συμφέροντα της Οθωμανικής Αυτοκρατορίας αλλά αναγκάστηκε να αναγνωρίσει την ένωση των παραδουνάβιων χωρών. Οι σφαγές του χριστιανικού πληθυσμού στο Λίβανο στάθηκαν αφορμή για επέμβαση των Ευρωπαϊκών δυνάμεων το 1860 που τον ανάγκασαν να αναγνωρίσει την αυτονομία της χώρας. 
Θάνατος.
Απεβίωσε στις 26 Ιουνίου του 1861 από φυματίωση και τον διαδέχτηκε ο αδερφός του Αμπντούλ Αζίζ. Γιοι του ήταν οι Μουράτ Ε΄, Αμπντούλ Χαμίτ Β΄, Μωάμεθ Ε΄ και Μωάμεθ ΣΤ΄ που επίσης έγιναν σουλτάνοι. Τάφηκε στο Τέμενος Γιαβούζ Σελίμ.
Οικογένεια.
Σύζυγοι 
Γιοί
Κόρες

</doc>
<doc id="63675" url="https://el.wikipedia.org/wiki?curid=63675" title="Γιώργος Μαυρωτάς">
Γιώργος Μαυρωτάς

Ο Γιώργος Μαυρωτάς (Αθήνα, 4 Απριλίου 1967) είναι Έλληνας πολιτικός, πρώην βουλευτής, αναπληρωτής καθηγητής (σε αναστολή καθηκόντων) του Εργαστηρίου Βιομηχανικής &amp; Ενεργειακής Οικονομίας της Σχολής Χημικών Μηχανικών του Εθνικού Μετσοβίου Πολυτεχνείου και πρώην επαγγελματίας υδατοσφαιριστής. 
Από τις 16 Ιουλίου 2019 είναι Γενικός Γραμματέας Αθλητισμού.
Βιογραφικά στοιχεία.
Το 1981 έπαιξε για πρώτη φορά στην Α’ εθνική, με την ομάδα του Ν.Ο.Βουλιαγμένης και το 1982 κλήθηκε στην εθνική εφήβων. Το 1984 κλήθηκε για πρώτη φορά στην εθνική ομάδα ανδρών και συμμετείχε στους Ολυμπιακούς Αγώνες του Λος Άντζελες. Μάλιστα ήταν ο μικρότερος σε ηλικία πολίστας της διοργάνωσης (17 ετών). Έκτοτε συμμετείχε σε όλες τις διεθνείς διοργανώσεις έως την αποχώρησή του από την εθνική ομάδα το 2000 μετά τους Ολυμπιακούς αγώνες του Σίδνεϋ. Συγκεκριμένα έλαβε μέρος σε :
Από το 1995 ως το 2000 ήταν αρχηγός της εθνικής ομάδας με την οποία έχει το ρεκόρ συμμετοχών για τα ομαδικά αθλήματα στην Ελλάδα με 511 συμμετοχές στην εθνική ανδρών. Το 2002 αποχώρησε από την ενεργό δράση μετά από 25 χρόνια στο Ν.Ο.Β. (Ναυτικός Όμιλος Βουλιαγμένης). Στην αθλητική του καριέρα οι μεγαλύτερες στιγμές ήταν η κατάκτηση του Κυπέλλου Κυπελλούχων με το Ν.Ο. Βουλιαγμένης το 1997, η κατάκτηση της δεύτερης θέσης με την εθνική ομάδα στο Παγκόσμιο Κύπελλο του 1997, η έκτη θέση στους Ολυμπιακούς Αγώνες της Ατλάντα το 1996 και η τέταρτη θέση στους Πανευρωπαϊκούς Αγώνες του 1999. Με το σύλλογό του κατέκτησε τρία πρωταθλήματα Ελλάδος (1991, 1997, 1998) και δύο κύπελλα (1996, 1999).
Ο Γιώργος Μαυρωτάς ήταν ο πρώτος Έλληνας υδατοσφαιριστής που έπαιξε στη μικτή κόσμου (Βουδαπέστη, 1999), ενώ το 2001 βραβεύθηκε από τον Πανελλήνιο Σύνδεσμο Αθλητικού Τύπου (ΠΣΑΤ) για την προσφορά του στον αθλητισμό. Είναι μέλος του Συλλόγου Ελλήνων Ολυμπιονικών και από το 2003 ως το 2010 ήταν ενεργό μέλος του Εθνικού Συμβουλίου Καταπολέμησης του Ντόπινγκ (Ε.Σ.ΚΑ.Ν.).
Παράλληλα με την αθλητική του καριέρα, το 1990 ολοκλήρωσε τις σπουδές του στο Εθνικό Μετσόβιο Πολυτεχνείο (ΕΜΠ) στη Σχολή Χημικών Μηχανικών. Το 2000 πήρε το διδακτορικό του από το ΕΜΠ με αντικείμενο την Επιχειρησιακή Έρευνα. Από τον Δεκέμβριο του 2003 ξεκίνησε την ακαδημαϊκή του καριέρα στο Εργαστήριο Βιομηχανικής &amp; Ενεργειακής Οικονομίας της Σχολής Χημικών Μηχανικών του ΕΜΠ και σήμερα είναι Αναπληρωτής Καθηγητής.
Από το 1994 είναι παντρεμένος με τη Φανή Σταθακοπούλου κι έχουν δύο γιους, τον Λεωνίδα και τον Αρη.
Το 2010 έγραψε το μυθιστόρημα "Το θεώρημα της επτάδας" που περιλαμβάνει αρκετά αυτοβιογραφικά στοιχεία και επικεντρώνεται στη σημασία της φιλίας, της συλλογικής προσπάθειας, της νίκης και της ήττας.
Το 2014 επέστρεψε στην ενεργό δράση και αγωνίστηκε στο πρωτάθλημα της Α1 με την ομάδα του Υδραϊκού.
Πολιτική σταδιοδρομία.
Το 2014 ήταν υποψήφιος ευρωβουλευτής με Το Ποτάμι.
Στις εκλογές του Ιανουαρίου και του Σεπτεμβρίου του 2015 εκλέχθηκε βουλευτής του Ελληνικού Κοινοβουλίου στην περιφέρεια Αττικής με το Ποτάμι. 
Από τον Ιανουάριο του 2018 είναι πρόεδρος της υποεπιτροπής για την Εκπαίδευση, τη Νεολαία και τον Αθλητισμό της κοινοβουλευτικής συνέλευσης του Συμβουλίου της Ευρώπης.
Από τις 16 Ιουλίου του 2019, ανέλαβε καθήκοντα Γενικού Γραμματέα Αθλητισμού στην κυβέρνηση του Κυριάκου Μητσοτάκη. Ο ίδιος δήλωσε πως δεν αποχωρεί από το Ποτάμι, ωστόσο παραιτήθηκε από αντιπρόεδρος του κόμματος. 
Εξωτερικοί σύνδεσμοι.
 

</doc>
<doc id="63676" url="https://el.wikipedia.org/wiki?curid=63676" title="Rambo III">
Rambo III



</doc>
<doc id="63679" url="https://el.wikipedia.org/wiki?curid=63679" title="Ενεργοί Γαλαξίες">
Ενεργοί Γαλαξίες



</doc>
<doc id="63680" url="https://el.wikipedia.org/wiki?curid=63680" title="Ενεργοί Γαλαξιακοί Πυρήνες">
Ενεργοί Γαλαξιακοί Πυρήνες



</doc>
<doc id="63681" url="https://el.wikipedia.org/wiki?curid=63681" title="Ενεργός γαλαξιακός πυρήνας">
Ενεργός γαλαξιακός πυρήνας



</doc>
<doc id="63682" url="https://el.wikipedia.org/wiki?curid=63682" title="Άμφια">
Άμφια

Τα ιερατικά άμφια είναι τα ενδύματα που χρησιμοποιούνται από τους κληρικούς κατά τη Θεία Λειτουργία καθώς και σε άλλες ακολουθίες και εκκλησιαστικές τελετές. Αποτελούν ταυτόχρονα διακριτικά της εκκλησιαστικής ιεραρχίας και εξουσίας καθώς για κάθε έναν από τους τρεις βαθμούς της ιεροσύνης (του διακόνου, του ιερέα και του επισκόπου ), υπάρχει ένα συγκεκριμένο ενδυματολογικό σύνολο που αντιστοιχεί στον αντίστοιχο βαθμό. Αρχικά ο όρος άμφια συναντάται στους Βυζαντινούς (μη εκκλησιαστικούς) συγγραφείς και δήλωνε οποιεσδήποτε πολύτιμες και λαμπρές ενδυμασίες. Αργότερα, ο συγκεκριμένος όρος χαρακτήριζε μόνο τα ενδύματα των αυτοκρατόρων και των κληρικών και στη μεταβυζαντινή εποχή κατέληξε να αναφέρεται αποκλειστικά στα ενδύματα των κληρικών, τα οποία ενδύονται κατά τον χρόνο άσκησης της χριστιανικής λατρείας.
Ονομάζονται «ιερά» ή «άγια» και καθίστανται αγιασμένα είτε λόγω της απλής ευλογίας που δίνεται από τον επίσκοπο (π.χ. στα άμφια κατά τη χειροτονία του κληρικού) είτε με τη χρήση τους στις διάφορες ιεροπραξίες , εφόσον είναι αφιερωμένα στο Θεό.
Ετυμολογία.
Η λέξη «άμφιον» προέρχεται από το ρήμα «αμφιέννυμι» που σημαίνει ενδύομαι και εννοεί την ένδυση γενικότερα. Ετυμολογείται από το «αμφί»+«άζω» και είναι μετάπλαση του ρήματος αμφιέννυμι που προέρχεται από τους ελληνιστικούς χρόνους. Στη ρωμαϊκή εποχή συναντούμε τον όρο με τη λατινική λέξη «πάλλιον» ή «παλλίον» (pallium) και στη συνέχεια αναφερόταν στον μανδύα των μοναχών.
Ιστορία των αμφίων.
Αμφίεση των Ισραηλιτών ιερέων.
Η αμφίεση των Ισραηλιτών ιερέων περιοριζόταν αυστηρά κατά την ώρα της λατρείας μόνο εντός του ναού του Θεού. Οι ιερείς στην καθημερινή ζωή τους έφεραν τα κοινά ενδύματα, που διευκόλυναν την κίνησή τους και τις άλλες εργασίες τους. Την εντυπωσιακή και πλούσια ενδυμασία των Ισραηλιτών αρχιερέων τη συναντούμε και πολύ αργότερα, στα χρόνια του Χριστού.
Αμφίεση την εποχή του Ιησού.
Για τη χρήση ειδικών αμφίων κατά την εποχή των Αποστόλων ή των σύγχρονών τους δεν υπάρχει καμία ένδειξη από την Καινή Διαθήκη. Είναι σχεδόν σίγουρο ότι ο Ιησούς Χριστός παρέδωσε το Μυστήριο της Θείας Ευχαριστίας, χωρίς να χρησιμοποιήσει κανένα άμφιο στην πρώτη εκείνη μυσταγωγία, αφού έγινε κατά τη διάρκεια ενός κοινού δείπνου.
Κατά τους πρώτους χριστιανικούς αιώνες δεν παρουσιάζεται καμία διαφοροποίηση της καθημερινής ενδυμασίας των κληρικών σε σχέση με τους λαϊκούς ή των χριστιανών σε σχέση με τους Ρωμαίους πολίτες. Τόσο ο Ιησούς, όσο και οι μαθητές του δεν ζητούσαν από τους πιστούς να διακρίνονται από τους άλλους ανθρώπους με την αλλαγή της ενδυμασίας και την τροποποίηση της αμφίεσής τους. Την διάκριση θα την κατόρθωναν με την αλλαγή της εσωτερικής τους κατάστασης και τον τρόπο ζωής τους. Γραπτές μαρτυρίες και απεικονίσεις μνημείων της εποχής των πρώτων αιώνων της Εκκλησίας μας δείχνουν ότι δεν έγινε καμία μεταβολή της εξωτερικής αμφίεσης των πρώτων χριστιανών και κληρικών σε σχέση με τους λοιπούς ανθρώπους της εποχής τους.
Στη Κ. Διαθήκη παρατηρείται ότι ο Κύριος και οι απόστολοι είχαν την συνηθισμένη ενδυμασία της ρωμαϊκής–ελληνιστικής εποχής, δηλαδή τον «χιτώνα» (tunica), το «ιμάτιον» (pallium), και για τον χειμώνα την «χλαμύδα» (sagum ή paladamentum). Ο χιτώνας ήταν ένδυμα με μορφή υποκαμίσου, το οποίο φοριόταν εσωτερικά. Το ιμάτιον ήταν πλατύ τετράπλευρο ύφασμα και φοριόταν πάνω από τον χιτώνα αλλά καμιά φορά και κατάσαρκα. Ο χιτώνας ήταν χειριδωτός (με μανίκια), ενώ το ιμάτιο ρίπτονταν λοξά μπροστά, πάνω στον αριστερό ώμο και άφηνε ελεύθερο το δεξί χέρι. Ο χιτώνας έφτανε λίγο πιο κάτω από τα γόνατα στους αρχαίους Έλληνες. Στην εποχή του Χριστού γίνεται μακρύτερος.
Παραλλαγή της «χλαμύδας» ήταν ο "φαιλόνης", για τον οποίο γίνεται λόγος στη Β΄ προς Τιμόθεο επιστολή, ήταν κοινό ένδυμα της εποχής, το οποίο φορούσαν αυτοί που περπατούσαν πολύ και, λόγω της κατασκευής του, τους προστάτευε από το κρύο και τη βροχή. Το τοπικό υφαντικό υλικό περιλάμβανε μαλλί από την Ιουδαία και λινάρι από τη Γαλιλαία στο φυσικό τους χρώμα που ήταν το λευκό . 
Αμφίεση στο Βυζάντιο.
Από βιβλιογραφικές έρευνες συμπεραίνεται ότι στην Ανατολή η καθιέρωση λειτουργικών αμφίων άρχισε ίσως και νωρίτερα από τον 4ο αιώνα, χωρίς όμως την καθολική καθιέρωσή τους. Η σύνοδος της Γάγγρας περί το 343 μ.Χ., αναθεμάτισε με τον 12o κανόνα της εκείνους που δεν έκαναν χρήση των αμφίων κατά την ιερουργία τους. Η καθιέρωση της ιερατικής στολής είναι πολύ πιθανό να οφείλεται όχι μόνο στην πρακτική ανάγκη να διαφοροποιηθούν τα στελέχη της Εκκλησίας από τις άλλες κοινωνικές ομάδες και να δηλώσουν την ύπαρξή τους στο πλαίσιο μιας αυτοκρατορίας, όπου το ένδυμα έπαιζε το ρόλο ταυτότητας (κοινωνική τάξη, επάγγελμα, κλπ) Ο ΚΖ ́ κανόνας της Πενθέκτης (692 μ.Χ.) και ο ΙΣΤ ́ της Ζ ́ Οικουμενικής συνόδου (787 μ.Χ.) απαγορεύει στους κληρικούς να φορούν κοσμικά ενδύματα.
Τα ενδύματα των λειτουργών κατά τη διάρκεια του μυστηρίου θα έπρεπε να είναι πεντακάθαρα και σαφώς πιο καινούρια από αυτά που χρησιμοποιούσαν στην προσωπική τους ζωή. Γεγονός είναι ότι η στολή αυτή δεν διέφερε καθόλου σε σχήμα και κοπή από τα καθημερινά τους ενδύματα.
Κατά τη μετά τον Μέγα Κωνσταντίνο εποχή, παρά το κύρος που απέκτησε ο κλήρος και την είσοδο των καλών τεχνών στη λατρεία αλλά και τις επιδράσεις από τον ρωμαϊκό τρόπο ένδυσης, δεν παρατηρήθηκε καμία μεταβολή ή αλλοίωση στα άμφια. Εξακολουθούσαν να είναι αντιγραφές των καθημερινών ενδυμάτων και μόνο σε μερικές περιστάσεις ράβονταν από βαρύτιμα υφάσματα τα οποία παρατηρούνται και αργότερα στις παραστάσεις των εικόνων. Ανομοιότητες των αμφίων με τα καθημερινά ενδύματα του λαού εμφανίζονται μετά τον 6ο αιώνα όχι για κανένα άλλο λόγο παρά του ότι η επιδρομή των λαών συντέλεσε στην επικράτηση νέων ηθών και στη μεταβολή και της ενδυμασίας που συνήθιζαν να φορούν. Το ίδιο όμως δεν συνέβη και με τον κλήρο, ο οποίος διατήρησε αμετάβλητα τα ενδύματά του.
Άμφια και εμβλήματα της Ορθόδοξης Εκκλησίας.
Ανάλογα με τις περιστάσεις και το ακολουθούμενο τυπικό ενδυμασίας των κληρικών, διακρίνονται τρεις συνθέσεις ιερατικών στολών:
Παρακάτω, δίνονται αναλυτικά οι περιγραφές των αμφίων και των εμβλημάτων, καθώς και σε ποια από τις τρεις παραπάνω συνθέσεις ανήκουν κατά περίπτωση. 
Περιγραφή.
Υπόμνημα:
Ιστορική αναδρομή.
Αρχικά οι ιερατικές στολές αποτελούνταν από το στιχάριο (στιχάρι), το οποίο ήταν κοινό και για τους τρεις βαθμούς της ιεροσύνης, το μονό οράριο, το οποίο ήταν διακριτικό άμφιο του διακονικού βαθμού, το επιτραχήλιο (πετραχήλι), τη ζώνη και το φαιλόνιο (φαιλόνι), που ήταν κοινά άμφια του βαθμού του ιερέα και του επισκόπου (με τη διαφορά ότι το φαιλόνιο του επισκόπου ήταν πολύσταυρο) και το ωμοφόριο (ωμοφόρι ή ομόφορο), που ήταν διακριτικό αποκλειστικά του αρχιερατικού αξιώματος.
Στο μεταξύ, η αρχιερατική στολή εμπλουτίστηκε με τα επιμανίκια και το επιγονάτιο, τα οποία μέχρι το τέλος του 12ου αιώνα προσδιόριζαν μόνο τον επίσκοπο. Αργότερα, η στολή των επισκόπων περιελάμβανε πλέον εκτός από το μεγάλο ωμοφόριο και έναν δεύτερο απλούστερο τύπο, το μικρό ωμοφόριο. Επίσης, περιελάμβανε την ποιμαντορική ράβδο (πατερίτσα), το αρχιερατικό εγκόλπιο και τον εγκόλπιο σταυρό. Καθώς ο επίσκοπος έπαιρνε τη θέση του Αυτοκράτορα εντός του ιερού ναού, βαθμιαία, οι αρχιερατικές στολές ομοίαζαν περισσότερο προς τα αυτοκρατορικά ενδύματα. Το πολύσταυρο φαιλόνιο αντικαταστάθηκε από τον μεγαλοπρεπή σάκκο, γνήσιο αυτοκρατορικό ένδυμα, όπως και ο μανδύας, ενώ η κεφαλή των επισκόπων κοσμούνταν με την περίτεχνη μίτρα, όμοια προς το κλειστό βασιλικό στέμμα του βυζαντινού Αυτοκράτορα με σταυρό στη κορυφή.
Από το τέλος του 12ου αιώνα, στην ιερατική στολή (των πρεσβυτέρων) καθιερώθικαν τα επιμανίκια και το επιγονάτιο, το οποίο φορούσαν βαθμοφόροι ιερείς, κατόπιν αρχιερατικής επίδοσης. Τους τελευταίους αιώνες, οι στολές των ιερέων των σλαβόφωνων μόνο Εκκλησιών υιοθέτησαν ένα άμφιο παρόμοιο με το επιγονάτιο, το επιμήριο ή ναμπιέντρενικ (набедренникъ), το οποίο επιδίδεται από αρχιερέα ως αμοιβή αποκλειστικά σε ιερέα επί μακρά υπηρεσία και υψηλή αφοσίωση.
Επίσης, από το τέλος του 12ου αιώνα τα επιμανίκια καθιερώθηκαν και στη διακονική στολή, ώστε να είναι αυτά κοινά και στους τρεις βαθμούς της ιεροσύνης. Το μήκος του οραρίου ποικίλε στη διάρκεια των αιώνων, ώσπου καθιερώθηκε το διπλό οράριο, που είχε διπλάσιο σχεδόν μήκος από το απλό, που φορούσαν στην πρωτοχριστιανική Εκκλησία. Σήμερα, οι Ελληνορθόδοξες Εκκλησίες απέβαλαν το απλό οράριο και διατήρησαν το διπλό, ενώ οι σλαβόφωνες Εκκλησίες διατήρησαν και τις δύο μορφές. Το απλό οράριο απονέμεται σε κάθε απλό διάκονο (έγγαμο ή άγαμο), ενώ το διπλό οράριο δίδεται από αρχιερέα στον Αρχιδιάκονο, τον ανώτερο διάκονο της επισκοπής.
Χρώματα των αμφίων.
Αρχικά τα άμφια και προπάντων ο μακρύς εσωτερικός χιτώνας ήταν πάντοτε λευκός (επιστολές Ιερώνυμου και Γρηγορίου του Τουρώνης). Αργότερα η ιερατική στολή άρχισε τόσο στη Δύση όσο και στην Ανατολή να ράβεται από χρωματιστά υφάσματα. Σε αυτό συντέλεσε φυσικά και η συνήθεια των αυτοκρατόρων να φορούν κατά τις εορτές χρωματιστά ενδύματα και κοσμήματα, αφού άλλωστε είναι γνωστό ότι τα άμφια δωρίζονταν στους αρχιερείς από τους αυτοκράτορες. Ήταν δηλαδή τα προσωπικά ενδύματα των αυτοκρατόρων. Επίσης, είναι γνωστό ότι οι αρχιερείς όριζαν ρούχα τους στους προκρίτους ορισμένα εκ των οποίων ήταν βασιλικά.
Για λόγους αρμονίας και ευσχημοσύνης, τα άμφια των κληρικών, της Αγίας Τραπέζης και της Αγίας Προθέσεως συνηθίζεται να φέρουν το ίδιο χρώμα, ακολουθώντας έναν καθιερωμένο χρωματικό κώδικα ανάλογα με τις εορτές και τις εποχές του ετήσιου εκκλησιαστικού κύκλου.
Σημειώσεις:
1. Ο παραπάνω χρωματικός κώδικας αφορά τους χρωματισμούς του επιτραχηλίου, της ζώνης, των επιμανικίων, του επιγονατίου, του φαιλονίου των ιερέων και του σάκκου των αρχιερέων.
2. Το στιχάριο των ιερέων και των αρχιερέων είναι κατά κανόνα πάντοτε λευκό, για να συμβολίζει την πνευματική αγνότητα και καθαρότητα, που πρέπει να περιβάλει τον ιερουργούντα κληρικό. Επίσης, συμβολίζει την πνευματική χαρά, τη φωτεινή περιβολή των Αγγέλων, το φως του Θεού, τη σάρκα του Χριστού και το καθαρό και αμόλυντο της ιερατικής τάξης. Επιπλέον, οι «ποταμοί» που υπάρχουν μόνον στο αρχιερατικό στιχάριο δηλώνουν τα χαρίσματα της διδασκαλίας, ακόμη δε και τους κρουνούς του αίματος του Χριστού.
3. Κατ' εξαίρεση, το στιχάριο συχνά μπορεί να είναι χρυσοκίτρινου, πορφυρού (βυσσινί) ή μαύρου χρώματος ανάλογα με τα υπόλοιπα άμφια της στολής. Εάν έχει πορφυρό χρώμα, σημαίνει το πάθος του Χριστού και ότι ο ενανθρωπήσας Λόγος έχυσε για το λαό του το αίμα του.
4. Τα άμφια του διακόνου ενδεχομένως να μην υπακούουν στον παραπάνω κώδικα, έχοντας ποικίλα χρώματα. Σε ορισμένες διακονικές στολές, το στιχάριο είναι ομοιόχρωμο προς τα υπόλοιπα άμφια, ενώ σε κάποιες άλλες διαφοροποιείται χρωματικά.
Εκφωνήσεις Ένδυσης των Ιερών Αμφίων.
Κάθε ιερωμένος, ενδύεται ένα ιερό άμφιο, αφού πρώτα το ευλογήσει και το προσκυνήσει. Κάθε ιερό άμφιο συνοδεύεται από μια ευχή, η οποία εκφωνείται κατά τη διάρκεια της ένδυσης του, είτε από τον ίδιο τον ενδυόμενο είτε από έναν διάκονο (σε περίπτωση ένδυσης αρχιερέα ή χειροτονίας παντός κληρικού, παρεμβάλοντας το στίχο: "Του Κυρίου δεηθώμεν" πριν από κάθε ευχή). Εδώ παρατίθενται όλες οι ευχές για κάθε άμφιο με τη σειρά στην οποία ενδύονται, ανάλογα με τον βαθμό ιεροσύνης του ενδυόμενου κληρικού.
Ένδυση Διακόνου.
1. Κατά την ένδυση του στιχαρίου: "«Αγαλλιάσσεται η ψυχή μου επί τω Κυρίω· ενέδυσε γαρ με ιμάτιον σωτηρίου, και χιτώνα ευφροσύνης περιέβαλέ με· ως νυμφίω περιέθηκέ μοι μίτραν, και ως νύμφην κατεκόσμησέ με κόσμω· πάντοτε νυν και αεί και εις τους αιώνας των αιώνων. Αμήν»."
2. Κατά την ένδυση του οραρίου:
α) "«Άγιος, Άγιος, Άγιος Κύριος Σαβαώθ· πλήρης ο ουρανός και η γη της δόξης σου. Ωσαννά εν τοις υψίστοις· ευλογημένος ο ερχόμενος εν ονόματι Κυρίου, πάντοτε νυν και αεί και εις τους αιώνας των αιώνων. Αμήν»."
β)"«Όστις θέλῃ πρώτος μέγας ἔσται ἐν ὑμῖν γενέσθω, γενέσθω ἐν ὑμῖν ἔσται πάντων διάκονος, πάντοτε νυν και αεί και εις τους αιώνας των αιώνων. Αμήν»."
3. Κατά την ένδυση του δεξιού επιμανικίου: "«Η δεξιά σου χείρ, Κύριε, δεδόξασται εν ισχύϊ· η δεξιά σου, Κύριε, έθραυσεν εχθρούς· και τω πλήθει της δόξης σου συνέτριψας τους υπεναντίους. Πάντοτε νυν και αεί και εις τους αιώνας των αιώνων. Αμήν»." (Έξοδος 15-6).
4. Κατά την ένδυση του αριστερού επιμανικίου: "«Αι χείρές σου εποίησάν με και έπλασάν με, συνέτισόν με και μαθήσομαι τας εντολάς σου. Πάντοτε νυν και αεί και εις τους αιώνας των αιώνων. Αμήν»." (Ψαλμοί, 118-73)
Ένδυση Πρεσβυτέρου.
1. Κατά την ένδυση του στιχαρίου: "«Αγαλλιάσσεται η ψυχή μου επί τω Κυρίω· ενέδυσε γαρ με ιμάτιον σωτηρίου, και χιτώνα ευφροσύνης περιέβαλέ με· ως νυμφίω περιέθηκέ μοι μίτραν, και ως νύμφην κατεκόσμησέ με κόσμω· πάντοτε νυν και αεί και εις τους αιώνας των αιώνων. Αμήν»."
(1α). Κατά την ένδυση του επιγονατίου (αν δικαιούται): "«Περίζωσαι την ρομφαίαν σου επί τον μηρόν σου, Δυνατέ, τη ωραιότητί σου και τω κάλλει σου και έντεινε και κατευοδού και βασίλευε ένεκεν αληθείας και πραότητος και δικαιοσύνης και οδηγήσει σε θαυμαστώς η δεξιά σου. Πάντοτε νυν και αεί και εις τους αιώνας των αιώνων. Αμήν»."
2. Κατά την ένδυση του επιτραχηλίου: "«Ευλογητός ο Θεός, ο εκχέων την χάριν αυτού επί τους ιερείς αυτού, ως μύρον επί κεφαλής, το καταβαίνον επί πώγωνα, τον πώγωνα του Ααρών, το καταβαίνον επί την ώαν του ενδύματος αυτού· πάντοτε νυν και αεί και εις τους αιώνας των αιώνων. Αμήν»."
3. Κατά την ένδυση της ζώνης: "«Ευλογητός ο Θεός, ο περιζωννύων με δύναμιν, και έθετο άμωμον την οδόν μου, πάντοτε νυν και αεί και εις τους αιώνας των αιώνων. Αμήν»."
4. Κατά την ένδυση του δεξιού επιμανικίου: "«Η δεξιά σου χείρ, Κύριε, δεδόξασται εν ισχύϊ· η δεξιά σου, Κύριε, έθραυσεν εχθρούς· και τω πλήθει της δόξης σου συνέτριψας τους υπεναντίους. Πάντοτε νυν και αεί και εις τους αιώνας των αιώνων. Αμήν»." (Έξοδος 15-6).
5. Κατά την ένδυση του αριστερού επιμανικίου: "«Αι χείρές σου εποίησάν με και έπλασάν με, συνέτισόν με και μαθήσομαι τας εντολάς σου. Πάντοτε νυν και αεί και εις τους αιώνας των αιώνων. Αμήν»." (Ψαλμοί, 118-73)
6. Κατά την ένδυση του φαιλονίου: "«Οι Ιερείς σου, Κύριε, ενδύονται δικαιοσύνην, και οι όσιοί σου αγαλλιάσει αγαλλιάσονται. Πάντοτε νυν και αεί και εις τους αιώνας των αιώνων. Αμήν»."
(7). Κατά την ένδυση του επιστήθιου σταυρού (αν δικαιούται): "«Όστις θέλει οπίσω μου ελθείν απαρνησάσθω εαυτόν και αράτω τον σταυρόν αυτού και ακολουθείτω μοι, πάντοτε νυν και αεί και εις τους αιώνας των αιώνων. Αμήν»."
8. Ανωκαλύμμαυχο (αν δικαιούται): "Εξήλθομεν έξω της παρεμβολής τόν ονειδισμόν τού Χριστού φέροντες, πάντοτε νυν και αεί και εις τους αιώνας των αιώνων. Αμήν."
9.Ιερατικον: "Πάντα ευσχημόνως και κατά τάξιν γινέσθω, πάντοτε νυν και αεί και εις τους αιώνας των αιώνων. Αμήν."
Ένδυση Αρχιερέα.
1. Κατά την ένδυση του στιχαρίου: "«Αγαλλιάσσεται η ψυχή μου επί τω Κυρίω· ενέδυσε γαρ με ιμάτιον σωτηρίου, και χιτώνα ευφροσύνης περιέβαλέ με· ως νυμφίω περιέθηκέ μοι μίτραν, και ως νύμφην κατεκόσμησέ με κόσμω· πάντοτε νυν και αεί και εις τους αιώνας των αιώνων. Αμήν»."
2. Κατά την ένδυση του επιτραχηλίου: "«Ευλογητός ο Θεός, ο εκχέων την χάριν αυτού επί τους ιερείς αυτού, ως μύρον επί κεφαλής, το καταβαίνον επί πώγωνα, τον πώγωνα του Ααρών, το καταβαίνον επί την ώαν του ενδύματος αυτού· πάντοτε νυν και αεί και εις τους αιώνας των αιώνων. Αμήν»."
3. Κατά την ένδυση της ζώνης: "«Ευλογητός ο Θεός, ο περιζωννύων με δύναμιν, και έθετο άμωμον την οδόν μου, πάντοτε νυν και αεί και εις τους αιώνας των αιώνων. Αμήν»."
4. Κατά την ένδυση του δεξιού επιμανικίου: "«Η δεξιά σου χείρ, Κύριε, δεδόξασται εν ισχύϊ· η δεξιά σου, Κύριε, έθραυσεν εχθρούς· και τω πλήθει της δόξης σου συνέτριψας τους υπεναντίους. Πάντοτε νυν και αεί και εις τους αιώνας των αιώνων. Αμήν»." (Έξοδος 15-6).
5. Κατά την ένδυση του αριστερού επιμανικίου: "«Αι χείρές σου εποίησάν με και έπλασάν με, συνέτισόν με και μαθήσομαι τας εντολάς σου. Πάντοτε νυν και αεί και εις τους αιώνας των αιώνων. Αμήν»." (Ψαλμοί, 118-73)
6. Κατά την ένδυση του αρχιερατικού σάκκου: "«Οι Αρχιερείς σου, Κύριε, ενδύονται δικαιοσύνην, και οι όσιοί σου αγαλλιάσει αγαλλιάσονται. Πάντοτε νυν και αεί και εις τους αιώνας των αιώνων. Αμήν»."
7. Κατά την ένδυση του επιγονατίου: "«Περίζωσαι την ρομφαίαν σου επί τον μηρόν σου, Δυνατέ, τη ωραιότητί σου και τω κάλλει σου και έντεινε και κατευοδού και βασίλευε ένεκεν αληθείας και πραότητος και δικαιοσύνης και οδηγήσει σε θαυμαστώς η δεξιά σου. Πάντοτε νυν και αεί και εις τους αιώνας των αιώνων. Αμήν»."
8. Κατά την ένδυση του μεγάλου ή μικρού ωμοφορίου: "«Επί τον ώμον Χριστέ την πλανηθείσαν άρας φύσιν, αναληφθείς τω Θεώ και Πατρί προσήγαγες, πάντοτε νυν και αεί και εις τους αιώνας των αιώνων. Αμήν»."
9. Κατά την ένδυση του αρχιερατικού σταυρού: "«Όστις θέλει οπίσω μου ελθείν απαρνησάσθω εαυτόν και αράτω τον σταυρόν αυτού και ακολουθείτω μοι, πάντοτε νυν και αεί και εις τους αιώνας των αιώνων. Αμήν»."
10. Κατά την ένδυση του αρχιερατικού εγκολπίου: "«Καρδίαν καθαράν κτίσον εν εμοί ο Θέος και πνεύμα ευθές εγκαίνιζον εν τοις εγκάτοις μου, πάντοτε νυν και αεί και εις του αιώνας των αιώνων. Αμήν»."
11. Κατά την ένδυση της αρχιερατικής μίτρας: "«Έθηκας επί την κεφαλήν αυτού στέφανον εκ λίθων τιμίων, ζωήν ητησαντό σε και έδωκας αυτού μακρότητα ημερών εις αιώνας αιώνων, πάντοτε νυν και αεί και εις τους αιώνας των αιώνων. Αμήν»."
12. Κατά την επίδοση της ποιμαντορικής ράβδου: "«Ράβδον δυνάμεως ἐξαποστελεῖ σοι Κύριος ἐκ Σιών, καὶ κατακυρίευε ἐν μέσῳ τῶν ἐχθρῶν σου, πάντοτε νυν και αεί και εις τους αιώνας των αιώνων. Αμήν»."
13. Κατά την επίδοση των δικηροτρικήρων: "«Ούτω λαμψάτο το φως ημών έμπροσθεν των ανθρώπων όπως είδοσιν ημών τα καλά έργα και δοξάσοσιν τον πατέρα ημών τον εν τοις ουρανοίς»."
Άμφια της Καθολικής Εκκλησίας.
Τα άμφια που προσδιορίζουν τον Επίσκοπο στην Καθολική και Αποστολική Εκκλησία είναι : 
Ένα άλλο ένδυμα που φοράνε μόνο οι Αρχιεπίσκοποι των Καθολικών είναι το Πάλλιο (Pallium),άμφιο που φοριέται στο στήθος σαν περιδέραιο και καταλήγει σε δύο μικρές ταινίες όπου η μια πέφτει στο στήθος και η άλλη πίσω.

</doc>
<doc id="63683" url="https://el.wikipedia.org/wiki?curid=63683" title="ΕΓΠ">
ΕΓΠ



</doc>
<doc id="63684" url="https://el.wikipedia.org/wiki?curid=63684" title="AGN">
AGN



</doc>
<doc id="63685" url="https://el.wikipedia.org/wiki?curid=63685" title="Ράσα">
Ράσα



</doc>
<doc id="63686" url="https://el.wikipedia.org/wiki?curid=63686" title="Ενεργός γαλαξίας">
Ενεργός γαλαξίας



</doc>
<doc id="63689" url="https://el.wikipedia.org/wiki?curid=63689" title="Αβραάμ Λίνκολν">
Αβραάμ Λίνκολν

Ο Αβραάμ Λίνκολν (αγγλικά: "Abraham Lincoln", 12 Φεβρουαρίου 1809 – 15 Απριλίου 1865) ήταν ο 16ος πρόεδρος των Ηνωμένων Πολιτειών Αμερικής.
Γεννήθηκε στο Χότζβιλ του Κεντάκυ και ήταν γιος του αγρότη Τόμας Λίνκολν και της βαθύτατα θρησκευόμενης Νάνσυ Χανκς. Η μητέρα του πέθανε όταν αυτός ήταν 9 χρονών και γι' αυτό ο πατέρας του παντρεύτηκε τη Σάρα Μπους Τζόνστον, η οποία ουσιαστικά τον υιοθέτησε. Από μικρή ηλικία άρχισε να εργάζεται ως αγρότης, ενώ ταυτόχρονα διάβαζε εντατικά για να τελειοποιήσει τη μόρφωσή του. Το 1830 εγκαταστάθηκε στη Νέα Ορλεάνη και κατατάχθηκε στο στρατό όπου έφτασε μέχρι τον βαθμό του λοχαγού. Το 1834 εξελέγη μέλος της Βουλής του Ιλλινόις, θέση στην οποία εκλεγόταν μέχρι το 1840. Από το 1837 ασχολήθηκε με τη δικηγορία και σε επαγγελματικό επίπεδο, ενώ το 1844 έγινε αρχηγός του κόμματος των Ουίγων. Δύο χρόνια αργότερα κατάφερε να εκλεγεί στο Κογκρέσο χωρίς όμως να διακριθεί. Επανήλθε στην πολιτική σκηνή το 1854, όταν ιδρύθηκε το Ρεπουμπλικανικό Κόμμα και τέθηκε επί τάπητος το θέμα της δουλείας. Με πύρινους λόγους κατά της δουλείας κατάφερε να προσελκύσει την προσοχή του κόσμου και να αναδειχτεί σε μία από τις σημαντικότερες προσωπικότητες της εποχής. Το 1858, ο Λίνκολν έβαλε υποψηφιότητα για γερουσιαστής, αλλά τη θέση κέρδισε ο Στίβεν Ντάγκλας του Δημοκρατικού Κόμματος.
Το 1860 έθεσε υποψηφιότητα για τον προεδρικό θώκο, τον οποίο και κέρδισε παρ' όλο που στις νότιες πολιτείες δεν κατόρθωσε να επιβληθεί. Στο μήνυμα προς τον αμερικανικό λαό, τον Μάρτιο του 1861, διακήρυξε πως προσωρινά η δουλεία θα συνεχιζόταν αλλά δεν θα επεκτεινόταν. Οι νότιες πολιτείες όμως είχαν ήδη αποφασίσει για τις επόμενες κινήσεις τους. Οι πολιτείες του Νότου είχαν ήδη σχηματίσει δική τους κυβέρνηση με πρωτεύουσα το Ρίτσμοντ της Βιρτζίνια. Τον Απρίλιο του 1861 ξέσπασε ο Αμερικανικός Εμφύλιος Πόλεμος. Την Πρωτοχρονιά του 1863 υπέγραψε το περίφημο διάταγμα για τη χειραφέτηση των μαύρων, το οποίο μπήκε ως τροπολογία στο σύνταγμα το 1865. Το 1864, ύστερα και από τις συνεχείς νίκες του στρατού, εκλέχτηκε για δεύτερη φορά πρόεδρος των Ηνωμένων Πολιτειών με ποσοστό 55%.
Γνώριζε τους αντιπάλους και τους εχθρούς του. Είχε κάποτε εκμυστηρευθεί ότι είχε δύο εχθρούς - στο εξωτερικό τον στρατό των Νοτίων και στο εσωτερικό τους τραπεζίτες δανειστές του κράτους. Και όμως στην ομιλία του μετά την ορκωμοσία της επανεκλογής του, στις 4 Μαρτίου 1865, ο Αβραάμ Λίνκολν διακήρυξε ότι δεν τρέφει "«κακίες για κανέναν»," ότι ζητεί "«ευσπλαχνία για όλους»" και ότι επιθυμεί πάνω απ' όλα "«ειρήνη ανάμεσά μας»".
Δολοφονία.
Στις 14 Απριλίου 1865, ενώ βρισκόταν σε θεωρείο στο Θέατρο Φορντ της Ουάσιγκτον, ο Τζον Γουίλκς Μπουθ, ηθοποιός και φανατικός υποστηρικτής των Νοτίων, τον πυροβόλησε με μια σφαίρα στο κεφάλι, ενώ αμέσως μετά φώναξε στα λατινικά "«Sic semper tyrannis!»", δηλαδή "«Έτσι πάντα στους τυράννους!»". Ο Λίνκολν μεταφέρθηκε σε γειτονικό σπίτι σε κωματώδη κατάσταση, όπου και εξέπνευσε νωρίς το πρωί της 15ης Απριλίου. Ο δολοφόνος του κυνηγήθηκε από τις ομοσπονδιακές υπηρεσίες και πολιορκήθηκε σε έναν αχυρώνα στη Βιρτζίνια μετά από 12 μέρες, όπου και τραυματίστηκε από πυροβολισμό των διωκτών του, πεθαίνοντας λίγο αργότερα. Όπως αποδείχθηκε, ήταν μέλος σπείρας.
Ο Λίνκολν ήταν παντρεμένος με τη Μαίρη Τοντ και είχαν αποκτήσει 4 παιδιά.
Ο Αβραάμ Λίνκολν αναγνωρίζεται από ιστορικούς και πολιτικούς επιστήμονες ίσως ως ο σημαντικότερος πρόεδρος των Ηνωμένων Πολιτειών Αμερικής.

</doc>
<doc id="63692" url="https://el.wikipedia.org/wiki?curid=63692" title="Πάνθηρ Ι (αντιτορπιλικό)">
Πάνθηρ Ι (αντιτορπιλικό)

Το αντιτορπιλικό Πάνθηρ (Β.Π. Α/Τ D-72 Πάνθηρ) ήταν παραγγελία της Ελληνικής Κυβέρνησης στα ναυπηγεία 'Camell Laird, Liverpool'. Το πλοίο εντάχθηκε στο Ελληνικό Πολεμικό Ναυτικό από το 1912 έως το 1946. Το πλοίο, μαζί με τα ομότυπα Αετός Ι, Ιέραξ ΙΙ και Λέων ΙΙ, που αποτέλεσαν τα λεγόμενα Θηρία του Πολεμικού Ναυτικού παραγγέλθηκαν από την Αγγλία στα ναυπηγεία 'Camell Laird, Liverpool'. Αγοράστηκαν έτοιμα για χρήση στην τιμή των 148,000 λιρών έκαστο, όταν οι Βαλκανικοί Πόλεμοι φαινόταν πιθανοί. Τα πλοία αυτά είχαν αρχικά παραγγελθεί από το ναυτικό της Αργεντινής, το δε Πάνθηρ αρχικά ονομαζόταν Santiago. Η παραλαβή του έγινε από τον Πλοίαρχο Αθ. Μιαούλη, ΒΝ, στο Παλέρμο της Σικελίας όπου είχε καταπλεύσει με ξένο πλήρωμα.
Στην διάρκεια των Βαλκανικών Πολέμων είχαν αγοραστεί μόνο τα βασικά πυρομαχικά (3000 βλήματα). Λόγω του ότι δεν υπήρχαν διαθέσιμες τορπίλες τα πλοία αρχικά ονομάστηκαν Ανιχνευτικά αντί για Αντιτορπιλικά. Στις 3 Δεκεμβρίου 1912, το Πάνθηρ μαζί με τα υπόλοιπα τρία Θηρία, ως μέλη του Ελληνικού Στόλου με επικεφαλής την ναυαρχίδα το Β.Π. Θ/Κ Γεώργιος Αβέρωφ και υπό την καθοδήγηση του Ναυάρχου Παύλου Κουντουριώτη έλαβε μέρος στην ναυμαχία της Έλλης και στις 5 Ιανουαρίου 1913 στην ναυμαχία της Λήμνου.
Στη διάρκεια του Πρώτου Παγκοσμίου Πολέμου εισήλθε καθυστερημένα στον πόλεμο στο πλευρό της Τριπλής Συμμαχίας και εξαιτίας της Ελληνικής ουδετερότητας τα τέσσερα Θηρία κατασχέθηκαν από τους συμμάχους τον Οκτώβριο του 1916, αντικαταστάθηκε το πλήρωμα από τους Γάλλους τον Νοέμβριο, ύψωσαν την γαλλική σημαία και υπηρέτησαν στο Γαλλικό Ναυτικό την περίοδο 1917-18. Το 1918 επεστράφησαν στην Ελλάδα σε άθλια κατάσταση και μετά από φιλότιμες προσπάθειες αποκατάστασης των ζημιών από τα ελληνικά πληρώματα κατάφεραν και ανέλαβαν καθήκοντα συνοδείας υπό ελληνική σημαία, κυρίως στο Αιγαίο Πέλαγος.
Την περίοδο 1919-20 το Πάνθηρ συμμετείχε στις επιχείρηση εκκένωσης των Ελλήνων προσφύγων από Νότια Ρωσία κατά τη διάρκεια της Ρωσικής Επανάστασης μαζί με τα θωρηκτά Κιλκίς και Λήμνος και το Αντιτορπιλικό Λέων, παραμένοντας για 263 ημέρες στην Μαύρη Θάλασσα. Κατά τον Μικρασιατικό Πόλεμο συμμετείχε στον απόκλεισμό των μικρασιατικών παραλίων.
Μετά τον πόλεμο το Πάνθηρ ανακαινίστηκε , την περίοδο 1925-1927. Έχοντας επιζήσει την γερμανική εισβολή τον Απρίλιο του 1941 το Πάνθηρ έλαβε μέρος στον Δεύτερο Παγκόσμιο Πόλεμο, έχοντας ώς βάση τον Ινδικό Ωκεανό. Μεταξύ του Μαΐου και του Οκτωβρίου 1942 ο οπλισμός του αναβαθμίστηκε επιτρέποντάς το να παρέχει καλύτερη αντιαεροπορική προστασία και ικανότητες πολέμου επιφανείας.
Μετά το τέλος του Πολέμου, το Πάνθηρ επανέπλευσε στην Ελλάδα και παροπλίστηκε το 1946.

</doc>
<doc id="63693" url="https://el.wikipedia.org/wiki?curid=63693" title="Greek destroyer Panthir">
Greek destroyer Panthir



</doc>
<doc id="63694" url="https://el.wikipedia.org/wiki?curid=63694" title="Οι Αυθαίρετοι">
Οι Αυθαίρετοι

Οι Αυθαίρετοι είναι ο τίτλος ελληνικής κωμικής τηλεοπτικής σειράς παραγωγής 1989-1991 που προβλήθηκε από τον τηλεοπτικό σταθμό Mega Channel.
Το σενάριο της σειράς έγραψε ο Βασίλης Νεμέας, ενώ τη σκηνοθεσία ανέλαβε ο Νίκος Κουτελιδάκης. Ήταν μια μαύρη κωμωδία που εξιστορούσε την αντιπαλότητα δύο οικογενειών και τις περιπέτειές τους και, κατά κάποιον τρόπο, σάρκαζε την αρνητική συμπεριφορά και εκδοχή του Έλληνα. Το πρωταγωνιστικό καστ της σειράς αποτελείται από τους Βάσια Τριφύλλη, Δημήτρη Πουλικάκο, Χρήστο Βαλαβανίδη, Νατάσα Τσακαρισιάνου, Θέμη Μάνεση και Βάνα Παρθενιάδου.
Χρονολογικά, ήταν το δεύτερο σήριαλ που έκανε πρεμιέρα στη νεοσύστατη, τότε, ιδιωτική τηλεόραση (το πρώτο ήταν το «Πατήρ υιός και πνεύμα», που ξεκίνησε την Τρίτη 21 Νοεμβρίου 1989) και συγκεκριμένα την Τετάρτη 22 Νοεμβρίου 1989, μόλις την 3η μέρα λειτουργίας του τηλεοπτικού σταθμού Mega Channel, και ώρα 21:30. 
Η σειρά ολοκληρώθηκε ύστερα από 2 σεζόν, σε 66 επεισόδια. 
Τον Φεβρουάριο του 2019, κυκλοφόρησαν διάφορα δημοσιεύματα που έκαναν λόγο για επιστροφή της σειράς σε άλλο κανάλι, με τρίτο κύκλο επεισοδίων, 30 χρόνια μετά την προβολή του πρώτου επεισοδίου. Τελικά η είδηση αυτή δεν επιβεβαιώθηκε.
Βραβεία.
Η σειρά Οι Αυθαίρετοι κατέκτησε την 10η θέση στην κατηγορία «Αγαπημένη Κωμική Σειρά» στην ψηφοφορία που έκανε το Mega για τα 20 χρόνια λειτουργίας του.

</doc>
<doc id="63695" url="https://el.wikipedia.org/wiki?curid=63695" title="Λέων ΙΙ (αντιτορπιλικό)">
Λέων ΙΙ (αντιτορπιλικό)

Το αντιτορπιλικό Λέων (Β.Π. Α/Τ D-50 Λέων) ήταν πλοίο του Ελληνικού Πολεμικού Ναυτικού (τότε "Βασιλικού Ναυτικού"). Εντάχθηκε στο Πολεμικό Ναυτικό το 1912 και παρέμεινε σε υπηρεσία έως το 1941.
Ιστορικό.
Γενικά.
Το πλοίο ήταν μια παραγγελία της Ελληνικής Κυβέρνησης προς τα ναυπηγεία Camell Laird της Αγγλίας. Μαζί με τα ομότυπα (αδελφά πλοία) Αετός Ι, Ιέραξ ΙΙ και Πάνθηρ Ι, αποτέλεσαν, εκ του ονόματος που έφεραν, τα λεγόμενα Θηρία του Πολεμικού Ναυτικού.
Κατασκευάσθηκαν στο Λίβερπουλ κι αγοράστηκαν από την Ελλάδα, έτοιμα για χρήση, στην τιμή των 148.000 λιρών έκαστο, όταν οι Βαλκανικοί Πόλεμοι φαινόταν πιθανοί. Τα πλοία αυτά είχαν αρχικά παραγγελθεί από το ναυτικό της Αργεντινής, το δε "Λέων" ονομαζόταν "Tucuman".
Βαλκανικοί Πόλεμοι και Α΄ Παγκόσμιος Πόλεμος.
Κατά τη διάρκεια των Βαλκανικών Πολέμων είχαν αγοραστεί μόνο τα βασικά πυρομαχικά (3000 βλήματα) και λόγω του ότι δεν υπήρχαν, επίσης, διαθέσιμες τορπίλες, τα πλοία αρχικά ονομάστηκαν «ανιχνευτικά», αντί για αντιτορπιλικά.
Κυβερνήτης του "Λέων" στους Βαλκανικούς Πολέμους ήταν ο Πλωτάρχης Ι. Ραζηκότσικας, επέβενε δε σε αυτό και ο Διοικητής της Μοίρας Αντιπλοίαρχος Δ. Παπαχρήστος. Στις 3 Δεκεμβρίου 1912, μαζί με τα υπόλοιπα τρία «Θηρία», ως μέλη του «Στόλου του Αιγαίου» με επικεφαλής την ναυαρχίδα θωρηκτό "Γεώργιος Αβέρωφ" και υπό την καθοδήγηση του (τότε Πλοιάρχου) Παύλου Κουντουριώτη, έλαβε μέρος στη ναυμαχία της Έλλης και, στη συνέχεια, στη ναυμαχία της Λήμνου (5 Ιανουαρίου 1913). Επίσης, συμμετείχε στην απελευθέρωση των νησιών του Βορείου και Βορειοανατολικού Αιγαίου.
Στη διάρκεια του Πρώτου Παγκοσμίου Πολέμου εισήλθε καθυστερημένα στον πόλεμο στο πλευρό της Τριπλής Συμμαχίας και εξαιτίας της Ελληνικής ουδετερότητας τα τέσσερα «Θηρία» κατελήφθησαν από τους συμμάχους τον Οκτώβριο του 1916. Παρελήφθησαν από τους Γάλλους τον Νοέμβριο και χρησιμοποιήθηκαν από το Γαλλικό Ναυτικό την περίοδο 1917-18. Το 1918 επεστράφησαν στην Ελλάδα και το "Λέων" ανέλαβε καθήκοντα συνοδείας με ελληνικά χρώματα, κυρίως στο Αιγαίο Πέλαγος και αποστολές αποκλεισμού των ακτών της Μαύρης Θάλασσας από το Βόσπορο έως την Τραπεζούντα και, κατόπιν, στην Εκστρατεία της Κριμαίας το 1919.
Έκρηξη στον Πειραιά.
Στις 22 Δεκεμβρίου 1921, στο λιμάνι του Πειραιά, το "Λέον" υπέστη εκτεταμένες ζημιές, όπως και το "Ιέραξ" που ήταν αγκυροβολημένο πλάι του, από την έκρηξη μίας βόμβας βυθού την οποία μετέφεραν μέλη του πληρώματος. Οι νεκροί ήταν πολλοί, αλλά δύσκολο να αναγνωριστούν μεμιάς όλοι, λόγω του διαμελισμού των πτωμάτων. Σκοτώθηκαν και τραυματίστηκαν συνολικά 60 άτομα που βρίσκονταν σε παρακείμενα πλοία, λέμβους, ξυλουργεία και ταρσανάδες. Από το "Λέων" έχασαν τη ζωή τους δυο αξιωματικοί, ένας υπαξιωματικός και δυο ναύτες και άλλοι δύο αξιωματικοί από το "Ιέραξ". Το "Λέων" έχασε τελείως το τμήμα της πρύμνης μέχρι το πρυμναίο πυροβόλο.
Ανατροπή δικτάτορα Πάγκαλου.
Το "Λέων" ανακαινίστηκε την περίοδο 1925-1927. Κατά την εκδήλωση του κινήματος του Γ. Κονδύλη για την ανατροπή του δικτάτορα Θ. Πάγκαλου το 1926, το "Λέων", υπό τον Κυβερνήτη του Καραβίδα, συνέβαλε αποφασιστικά στην επιτυχία των κινηματιών. Αφού αποσπάστηκε από τον υπόλοιπο στόλο, κινήθηκε γρήγορα και πρόφτασε το μικρό τορπιλοβόλο "Πέργαμος", επί του οποίου βρισκόταν ο Πάγκαλος, ο οποίος και συνελήφθη από τους άνδρες του "Λέοντος".
Β΄ Παγκόσμιος Πόλεμος.
Έλαβε μέρος στον Δεύτερο Παγκόσμιο Πόλεμο. Στις 18 Απριλίου 1941, κατά την διάρκεια της συνοδείας μίας νηοπομπής συγκρούστηκε με το επιβατηγό Α/Π "Αρντένα". Ακολούθησε έκρηξη δυο βομβών βάθους, με αποτέλεσμα να αποκοπεί το πρυμναίο τμήμα του πλοίου και να σκοτωθούν δυο αξιωματικοί. Ρυμουλκήθηκε μέχρι τον όρμο της Σούδας, όπου τελικά βυθίστηκε από γερμανικά αεροσκάφη στις 15 Μαΐου 1941. Τελευταίος Κυβερνήτης του "Λέοντος" ήταν ο Πλωτάρχης Πέτρος Πρωτόπαππας.

</doc>
<doc id="63696" url="https://el.wikipedia.org/wiki?curid=63696" title="Greek destroyer Leon">
Greek destroyer Leon



</doc>
<doc id="63697" url="https://el.wikipedia.org/wiki?curid=63697" title="Αετός Ι (αντιτορπιλικό)">
Αετός Ι (αντιτορπιλικό)

Το αντιτορπιλικό Αετός (Β.Π. Α/Τ D-01 Αετός ) εντάχθηκε και παρέμεινε σε ενέργεια στο τότε Βασιλικό Ναυτικό από το 1912 έως το 1946. Το πλοίο αυτό, μαζί με τα αδελφά πλοία Ιέραξ ΙΙ, Λέων ΙΙ και Πάνθηρ Ι, που αποτέλεσαν, εκ των ονομασιών τους, τα λεγόμενα Θηρία του Πολεμικού Ναυτικού, παραγγέλθηκαν από την Αγγλία. Αγοράστηκαν έτοιμα για επιχειρήσεις στην τιμή των 148,000 λιρών έκαστο, από τα ναυπηγεία Camell Laird του Liverpool, όταν οι Βαλκανικοί Πόλεμοι φαινόταν πιθανοί.
Τα πλοία αυτά είχαν αρχικά παραγγελθεί από το ναυτικό της Αργεντινής, το δε Αετός αρχικά ονομαζόταν San Luis. Τα τέσσερα πλοία έπλεαν με ξένα πληρώματα προς το Αλγέρι, προκειμένου να συναντήσουν εκεί το μεταγωγικό πλοίο Ιωνία, το οποίο μετέφερε τα Ελληνικά πληρώματά τους. Οταν το Αετός εισήλθε στην Μεσόγειο έμεινε ακυβέρνητο λόγω σοβαρής μηχανικής βλάβης. Τελικά ένα από τα άλλα αντιτορπιλικά διερχόμενο από την περιοχή ρυμούλκησε το Αετός με ασφάλεια στο Αλγέρι.
Στην διάρκεια των Βαλκανικών Πολέμων είχαν αγοραστεί μόνο τα βασικά πυρομαχικά (3000 βλήματα). Λόγω του ότι δεν υπήρχαν διαθέσιμες τορπίλες τα πλοία αρχικά ονομάστηκαν Ανιχνευτικά αντί για Αντιτορπιλικά. Κυβερνήτης του Αετός κατά την διάρκεια των βαλκανικών πολέμων ήταν ο Αντιπλοίαρχος Α. Δουρούτης, ΒΝ. Στις 3 Δεκεμβρίου 1912, μαζί με τα υπόλοιπα τρία Θηρία, ως μέλη του Ελληνικού Στόλου με επικεφαλής την ναυαρχίδα το Β.Π. Θ/Κ Γεώργιος Αβέρωφ και υπό την καθοδήγηση του Ναυάρχου Παύλου Κουντουριώτη έλαβε μέρος στην ναυμαχία της Έλλης και στις 5 Ιανουαρίου 1913 στην ναυμαχία της Λήμνου.
Στη διάρκεια του Πρώτου Παγκοσμίου Πολέμου "εισήλθε καθυστερημένα" στον πόλεμο στο πλευρό της Τριπλής Συμμαχίας που εξαιτίας της επιδίωξης της Ελληνικής ουδετερότητας τα τέσσερα Θηρία κατασχέθηκαν από τους "συμμάχους" τον Οκτώβριο του 1916, παρελήφθησαν από τους Γάλλους τον Νοέμβριο όπου με γαλλικά πληρώματα και υπό γαλλική σημαία, εντάχθηκαν στο Γαλλικό Ναυτικό την περίοδο 1917-18. Το 1918 επεστράφησαν στην Ελλάδα σε οικτρά κατάσταση οπου και μετά από τις φιλότιμες προσπάθειες των ελληνικών πληρωμάτων αποκατάστασης βλαβών και αναγκαίας συντήρησης κατάφεραν και ανέλαβαν καθήκοντα συνοδείας υπό ελληνική σημαία, κυρίως στο Αιγαίο Πέλαγος.
Το Αετός συμμετείχε στην εκκένωση των Ελλήνων από τη Ρωσία κατά τη διάρκεια της Ρωσικής Επανάστασης το 1918 και μετείχε στον Ελληνοτουρκικό Πόλεμο (1919 – 1922) στη θάλασσα του Μαρμαρά και το Αιγαίο Πέλαγος.
Μετά τον πόλεμο το Αετός ανακαινίστηκε , την περίοδο 1925-1927. Έχοντας επιζήσει την γερμανική εισβολή τον Απρίλιο του 1941 το Αετός έλαβε μέρος στον Δεύτερο Παγκόσμιο Πόλεμο, σε συνεργασία με το αγγλικό Βασιλικό Ναυτικό, έχοντας ώς βάση τον Ινδικό Ωκεανό.
Μετά το τέλος του Πολέμου, το Αετός παροπλίστηκε το 1946.

</doc>
<doc id="63698" url="https://el.wikipedia.org/wiki?curid=63698" title="Greek destroyer Aetos">
Greek destroyer Aetos



</doc>
<doc id="63699" url="https://el.wikipedia.org/wiki?curid=63699" title="Ιέραξ ΙΙ (αντιτορπιλικό)">
Ιέραξ ΙΙ (αντιτορπιλικό)

Το αντιτορπιλικό Ιέραξ (Α/Τ D-36 Ιέραξ) υπηρέτησε στο Ελληνικό Πολεμικό Ναυτικό από το 1912 έως το 1946. Το πλοίο, μαζί με τα ομότυπα Αετός Ι, Λέων ΙΙ και Πάνθηρ Ι, που αποτέλεσαν τα Θηρία του Πολεμικού Ναυτικού παραγγέλθηκαν από την Αγγλία στα ναυπηγεία 'Camell Laird, Liverpool'. Αγοράστηκαν έτοιμα για χρήση στην τιμή των 148,000 λιρών έκαστο, όταν οι Βαλκανικοί Πόλεμοι φαινόταν πιθανοί. Τα πλοία αυτά είχαν αρχικά παραγγελθεί από το ναυτικό της Αργεντινής, το δε Ιέραξ αρχικά ονομαζόταν Santa Fé. Η παραλαβή του έγινε από τον Πλοίαρχο Αθ. Μιαούλη, ΒΠΝ, στο Παλέρμο της Σικελίας όπου είχε καταπλεύσει με ξένο πλήρωμα.
Στην διάρκεια των Βαλκανικών Πολέμων είχαν αγοραστεί μόνο τα βασικά πυρομαχικά (3000 βλήματα). Λόγω του ότι δεν υπήρχαν διαθέσιμες τορπίλες τα πλοία αρχικά ονομάστηκαν Ανιχνευτικά αντί για Αντιτορπιλικά. Στις 21 Οκτωβρίου 1912, με κυβερνήτη τον Αντιπλοίαρχο Α. Βρατσάνο, ΒΠΝ, ήταν μέλος του στολίσκου του απελευθέρωσε τα Ψαρά. Στις 3 Δεκεμβρίου 1912, το Ιέραξ μαζί με τα υπόλοιπα τρία Θηρία, ως μέλη του Ελληνικού Στόλου με επικεφαλής την ναυαρχίδα θωρηκτό Γεώργιος Αβέρωφ και υπό την καθοδήγηση του Ναυάρχου Παύλου Κουντουριώτη έλαβε μέρος στην ναυμαχία της Έλλης και στις 5 Ιανουαρίου 1913 στην ναυμαχία της Λήμνου.
Στη διάρκεια του Πρώτου Παγκοσμίου Πολέμου εισήλθε καθυστερημένα στον πόλεμο στο πλευρό της Τριπλής Συμμαχίας και εξαιτίας της Ελληνικής ουδετερότητας τα τέσσερα Θηρία κατελήφθησαν από τους συμμάχους τον Οκτώβριο του 1916, παρελήφθησαν από τους Γάλλους τον Νοέμβριο και υπηρέτησαν στο Γαλλικό Ναυτικό την περίοδο 1917-18. Το 1918 επεστράφησαν στην Ελλάδα και ανέλαβαν καθήκοντα συνοδείας με ελληνικά χρώματα, κυρίως στο Αιγαίο Πέλαγος.
Το Ιέραξ συμμετείχε στην εκκένωση των Ελλήνων από τη Ρωσία κατά τη διάρκεια της Ρωσικής Επανάστασης το 1918 και μετείχε στον Ελληνοτουρκικό Πόλεμο (1919 – 1922) στη θάλασσα του Μαρμαρά και το Αιγαίο Πέλαγος.
Μετά τον πόλεμο το Ιέραξ ανακαινίστηκε, την περίοδο 1925-1927. Έχοντας επιζήσει την γερμανική εισβολή τον Απρίλιο του 1941 το Ιέραξ μετέβη στην Αλεξάνδρεια της Αιγύπτου, από όπου έλαβε μέρος στον Δεύτερο Παγκόσμιο Πόλεμο, όπου παρά την ηλικία του προσέφερε πολύτιμες υπηρεσίες ως συνοδό και περιπολικό. Το πλήρωμα του Ιέραξ έλαβε επίσης μέρος στην ανταρσία που ξέσπασε την Απρίλιο του 1944 υπέρ του ΕΛ.Α.Σ.
Μετά το τέλος του Πολέμου, το Ιέραξ παροπλίστηκε το 1946.

</doc>
<doc id="63700" url="https://el.wikipedia.org/wiki?curid=63700" title="Greek destroyer Ierax">
Greek destroyer Ierax



</doc>
<doc id="63701" url="https://el.wikipedia.org/wiki?curid=63701" title="Οδυσσεύς Γκραντ">
Οδυσσεύς Γκραντ

Ο Οδυσσεύς Σ. Γκραντ (αγγλικά:"Ulysses S. Grant", γενν. Χάιραμ Οδυσσεύς Γκραντ, 27 Απριλίου 1822 - 23 Ιουλίου 1885) ήταν Αμερικανός στρατιωτικός και πολιτικός που υπήρξε στρατηγός των Βορείων κατά τον Αμερικανικό Εμφύλιο Πόλεμο και 18ος πρόεδρος των Ηνωμένων Πολιτειών της Αμερικής.
Βιογραφία.
Γεννήθηκε στο Πόιντ Πλέζαντ του Οχάιο το 1822. Απόφοιτος του Ουέστ Πόιντ, έλαβε μέρος στον πόλεμο του Μεξικού, όπου έφτασε μέχρι το βαθμό του λοχαγού. Στη συνέχεια, επειδή ήταν εθισμένος στο ποτό, εξαναγκάσθηκε σε παραίτηση και ασχολήθηκε με τη γεωργία. Με το ξέσπασμα του Αμερικανικού Εμφυλίου το 1861 συγκρότησε σώμα εθελοντών και πήρε μέρος σε πολλές μάχες, στις οποίες επέδειξε θάρρος, τόλμη και στρατηγικές ικανότητες. Οι προαγωγές του ήσαν απανωτές και σύντομα προάχθηκε σε στρατηγό. Ιστορική έχει μείνει η φράση που χρησιμοποιούσε όταν ο αντίπαλός του ζητούσε να διαπραγματευθεί τους όρους παράδοσης: Απαντούσε με τη φράση «Unconditional surrender» (παράδοση άνευ όρων), πράγμα που σε συνδυασμό με τα αρχικά του ονόματός του προσήψε το προσωνύμιο «Unconditional Surrender Grant». Το 1864 έγινε αρχιστράτηγος - ύστερα από απόφαση του τότε προέδρου Αβραάμ Λίνκολν - των δυνάμεων των Βορείων και ύστερα από στρατηγικές κινήσεις κατάφερε να αναγκάσει τους Νοτίους να παραδοθούν. 
Μετά τη λήξη του εμφυλίου ο Γκραντ ανακηρύχθηκε σε εθνικό ήρωα και σύντομα ασχολήθηκε με την πολιτική. Προσχώρησε στους Ρεπουμπλικάνους και το 1868 εξελέγη πρόεδρος των Η.Π.Α. με ποσοστό 52,7%. Το 1872 επανεξελέγη με ποσοστό 55,6%. Κατά τη διάρκεια της θητείας του, κυρίως της δεύτερης, ξέσπασαν πολλά σκάνδαλα οικονομικής φύσεως. Επίσης επικρίθηκε αρκετά για την καταπιεστική συμπεριφορά του απέναντι στους Νοτίους.
Απεβίωσε στις 23 Ιουλίου του 1885. Είχε νυμφευθεί την Τζούλια Μπογκς Ντεντ και είχαν αποκτήσει τέσσερα παιδιά. Εξέδωσε τα απομνημονεύματά του σε δύο τόμους.

</doc>
<doc id="63702" url="https://el.wikipedia.org/wiki?curid=63702" title="Ολέξαντρ Πονομάριοφ">
Ολέξαντρ Πονομάριοφ

Ο Ολέξαντρ Πονομάριοφ ("Олекса́ндр Вале́рійович Пономарьо́в", 9 Αυγούστου 1973) είναι Ουκρανός τραγουδιστής. Εκπροσώπησε την Ουκρανια στη Γιουροβίζιον το 2003 με το τραγούδι "Hasta la vista" όπου ήρθε 14ος με 30 βαθμούς. Ήταν η πρώτη συμμετοχή της Ουκρανίας στο διαγωνισμό.

</doc>
<doc id="63704" url="https://el.wikipedia.org/wiki?curid=63704" title="Greenjolly">
Greenjolly

Οι Greenjolly είναι μουσικό συγκρότημα της ραπ από την Ουκρανία, οι οποίοι εκπροσώπησαν τη Ουκρανία στη Γιουροβίζιον το 2005 με το τραγούδι "Razom Nas Bahato, Nas Ne Podolaty" όπου ήρθαν 20οί με 30 βαθμούς.

</doc>
<doc id="63707" url="https://el.wikipedia.org/wiki?curid=63707" title="Μητροπολίτης Πατάρων Μελέτιος">
Μητροπολίτης Πατάρων Μελέτιος

Ο Μελέτιος (κατά κόσμον Δημήτριος Χρηστίδης) ήταν Έλληνας Μικρασιάτης ιεράρχης, Μητροπολίτης Πατάρων.
Βιογραφία.
Γεννήθηκε το 1880 στην Σπάρτη, πόλη της Πισιδίας με 7.000 Έλληνες κατοίκους. Αποφοίτησε από την Θεολογική Σχολή της Χάλκης το 1904, αφού υπέβαλε διατριβή με τίτλο «Ανδρέας Πρωτόκλητος». Διάκονος χειροτονήθηκε στις 3 Αυγούστου 1903 και πρεσβύτερος στις 20 Νοεμβρίου 1904. Υπηρέτησε ως Αρχιδιάκονος στη Μητρόπολη Καλλιουπόλεως, ως Εφημέριος της Κοινότητος Μερσίνης και ως Πρωτοσύγκελος στην Μητρόπολη Πισιδίας. Το 1908 ως αρχιμανδρίτης ανέλαβε την διεύθυνση των Ελληνικών Σχολείων Σπάρτης.
Στις 19 Δεκεμβρίου 1910 χειροτονήθηκε τιτουλάριος Επίσκοπος Πατάρων, Βοηθός Επίσκοπος της Μητροπόλεως Πισιδίας. Υπηρέτησε ως Βοηθός Επίσκοπος των Μητροπόλεων Πισιδίας (1910-1913), Νικαίας (1913-1914) και Ηρακλείας (1914-1919). Το 1919 διορίστηκε αναπληρωτής του Μητροπολίτου Πισιδίας Γερασίμου και πήγε στην Αττάλεια. Το 1920 καταδικάστηκε σε θάνατο από τουρκικό δικαστήριο, με την κατηγορία της αντιτουρκικής προπαγάνδας. Η ποινή του μετατράπηκε σε εκτοπισμό και στις 8 Ιανουαρίου 1921 εκτοπίστηκε στο εσωτερικό της Μικράς Ασίας, όπου παρέμεινε εξόριστος μέχρι το 1924.
Το 1922, μετά την Μικρασιατική Καταστροφή, αναγκάστηκε να εγκαταλείψει την Σπάρτη μαζί με όλους τους Έλληνες κατοίκους της και να καταφύγουν στην Μικρή Αρμενία και μετά στην Ελλάδα. Ο Μελέτιος ήρθε στην Ελλάδα το 1924 με τους τελευταίους συμπατριώτες του Μικρασιάτες πρόσφυγες και εγκαταστάθηκε στη Νέα Ιωνία Αττικής. Ανέλαβε καθήκοντα Βοηθού Επισκόπου στην Αρχιεπισκοπή Αθηνών και υπηρέτησε ως Αρχιεπισκοπικός Επίτροπος στην Νέα Ιωνία. Τον Ιανουάριο του 1961 το Οικουμενικό Πατριαρχείο ανύψωσε την Επισκοπή Πατάρων σε Μητρόπολη και τον Μελέτιο σε Μητροπολίτη.
Πέθανε στην Βούλα Αττικής στις 20 Ιουλίου 1967.

</doc>
<doc id="63709" url="https://el.wikipedia.org/wiki?curid=63709" title="Γεράσιμος Τανταλίδης">
Γεράσιμος Τανταλίδης

Ο Γεράσιμος (κατά κόσμον Γεώργιος Βλαδίμηρος Τανταλίδης, 20 Απριλίου 1854, Σύλλη του Ικονίου - 23 Αυγούστου 1928, Ιερουσαλήμ) διετέλεσε μητροπολίτης Σερβίων και Κοζάνης, Πισιδίας, Ιωαννίνων και Ρόδου. Καταγόταν από μεγάλη φαναριώτικη οικογένεια και ήταν σπουδαίος μεταρρυθμιστής της εκκλησίας.
Σπούδασε Θεολογία αρχικά στην Θεολογική Σχολή του Σταυρού Ιεροσολύμων και κατόπιν στη Θεολογική Σχολή της Χάλκης, από την οποία αποφοίτησε το 1879 αφού υπέβαλε διατριβή με τίτλο «Τα κατά το σχίσμα της Ανατολικής και Δυτικής Εκκλησίας».
Στις 29 Μαΐου 1879 χειροτονήθηκε διάκονος και πήγε στην Αθήνα, όπου σπούδασε Νομική. Το 1884 επέστρεψε στην Κωνσταντινούπολη και το 1885 διορίστηκε Γραμματέας της Μεγάλης Πρωτοσυγκελλίας. Στις 30 Απριλίου 1892, όντας ακόμη διάκονος, εξελέγη Μητροπολίτης Σερβίων και Κοζάνης. Στις 2 Μαΐου 1892 χειροτονήθηκε πρεσβύτερος και την επομένη επίσκοπος.
Στις 23 Οκτωβρίου 1893 διαδέχτηκε στον Μητροπολιτικό Θρόνο της Πισιδίας τον Βενέδικτο. Εισήγαγε πολλές καινοτομίες και έβαλε έλεγχο στη διαχείριση της εκκλησιαστικής περιουσίας. Στήριξε τα γράμματα στη Σπάρτη, έδρα της μητρόπολης του και πρωτοστάτησε στην ίδρυση γυμνασίου.
Την 1η Ιουνίου 1906 εξελέγη Μητροπολίτης Ιωαννίνων και στις 13 Μαρτίου 1910 Μητροπολίτης Ρόδου. Στις 26 Ιανουαρίου 1912 αποκαταστάθηκε στην Μητρόπολη Πισιδίας. Το 1923 παραιτήθηκε και εφησύχαζε στα Ιεροσόλυμα όπου και πέθανε στις 23 Αυγούστου 1928. Ενταφιάστηκε στο Κοιμητήριο της Ιεράς Μονής Προφήτου Ηλιού Ιεροσολύμων.

</doc>
<doc id="63710" url="https://el.wikipedia.org/wiki?curid=63710" title="Γούντροου Ουίλσον">
Γούντροου Ουίλσον

Ο Τόμας Γούντροου Ουίλσον (αγγλικά: Thomas Woodrow Wilson, 28 Δεκεμβρίου 1856 - 3 Φεβρουαρίου 1924) ήταν Αμερικανός πολιτικός, πανεπιστημιακός και ιστορικός, ο οποίος διετέλεσε 28ος Πρόεδρος των Ηνωμένων Πολιτειών.
Βιογραφία.
Ο Τόμας Γούντροου Ουίλσον γεννήθηκε στο Στώντον της πολιτείας Βιρτζίνια στις 28 Δεκεμβρίου 1856, γιος ιερέα. Σπούδασε πολιτικές επιστήμες στο Πανεπιστήμιο Τζονς Χόπκινς και νομικη στη Βιρτζίνια. Ήταν καθηγητής ιστορίας &amp; πολιτικών επιστημών στο Πανεπιστήμιο του Πρίνστον, του οποίου αργότερα έγινε πρύτανης. Το 1910, ο Ουίλσον εκλέχτηκε κυβερνήτης του Νιου Τζέρσεϊ ως μέλος του Δημοκρατικού Κόμματος. Το μεταρρυθμιστικό έργο του στην πολιτεία του Νιου Τζέρσεϊ τον έκανε γνωστό και τελικά έθεσε υποψηφιότητα για τον προεδρικό θώκο το 1912. Κατάφερε να κερδίσει σημαντικούς αντιπάλους όπως τον Θεόδωρο Ρούζβελτ και τον Ουίλλιαμ Ταφτ και το 1916 επανεξελέγη. 
Κατά τη διάρκεια της προεδρίας του, ο Ουίλσον στράφηκε ενάντια στα μεγάλα οικονομικά κεφάλαια με διάφορα νομοθετικά μέτρα. Η εξωτερική του πολιτική σημαδεύτηκε από τη συνέχιση της επεκτατικής πολιτικής των ΗΠΑ στην Λατινική Αμερική και από την είσοδο των ΗΠΑ στον Α΄ Παγκόσμιο Πόλεμο στο πλευρό της Αντάντ. Ήταν από τους πρωτεργάτες της Κοινωνίας των Εθνών αλλά δεν κατάφερε να πείσει το Κογκρέσο να ψηφίσει την ένταξη της χώρας σε αυτή. Ουσιαστικά η άρνηση του Κογκρέσου σήμανε και τη διάλυση της Κοινωνίας των Εθνών. Κατά τη διάρκεια μακράς περιοδείας του στις ΗΠΑ έπαθε εγκεφαλικό επεισόδιο και η υγεία του κλονίστηκε σοβαρά. Ανένηψε κάπως αλλά σπάνια έβγαινε πλέον από την προεδρική κατοικία και περπατούσε πάντα με τη βοήθεια μπαστουνιού. Το 1919, ο Ουίλσον τιμήθηκε με το Βραβείο Νόμπελ Ειρήνης. 
Απεβίωσε στην Ουάσινγκτον στις 3 Φεβρουαρίου 1924 και είχε νυμφευθεί δύο φορές.
Υστεροφημία.
Ο Ουίλσον θεωρείται ευρέως ένας από τους καλύτερους Προέδρους των Ηνωμένων Πολιτειών και ένας από τους πρωτεργάτες του φιλελευθερισμού, ενώ επηρέασε πολλούς άλλους ικανούς πολιτικούς, όπως ο Φραγκλίνος Ρούζβελτ και ο Λύντον Μπ. Τζόνσον.

</doc>
<doc id="63711" url="https://el.wikipedia.org/wiki?curid=63711" title="Μητροπολίτης Πισιδίας Κωνσταντίνος Βαλλιούλης">
Μητροπολίτης Πισιδίας Κωνσταντίνος Βαλλιούλης

Ο Κωνσταντίνος (κατά κόσμον Βαλλιούλης ή Αποστόλου ή Κωνσταντινίδης, 1862 - 1912) ήταν μητροπολίτης Πισιδίας την περίοδο 1906 ως 1912.
Γεννήθηκε στο χωριό Σκοπός Ανατολικής Θράκης το 1862. Αποφοίτησε από την Θεολογική Σχολή της Χάλκης το 1887, αφού υπέβαλε διατριβή με τίτλο «Περί του μη δειν ομνύναι». Διετέλεσε αρχιδιάκονος της Μητροπόλεως Κορυτσάς και μετά το 1890 Πρωτοσύγκελος της Μητροπόλεως Αδριανουπόλεως.
Στις 20 Ιουλίου 1895 χειροτονήθηκε Επίσκοπος Μυριοφύτου και Περιστάσεως στον Πατριαρχικό Ναό του Αγίου Γεωργίου στο Φανάρι Κωνσταντινουπόλεως. Στις 2 Δεκεμβρίου 1899 παύθηκε και στις 3 Ιουνίου 1900 εξελέγη Μητροπολίτης Γάνου και Χώρας. Στις 3 Ιουνίου 1906 εξελέγη Μητροπολίτης Πισιδίας.
Πέθανε στις 17 Ιανουαρίου 1912.

</doc>
<doc id="63712" url="https://el.wikipedia.org/wiki?curid=63712" title="Μανώλης Ρασούλης">
Μανώλης Ρασούλης

Ο Μανώλης Ρασούλης (Ηράκλειο Κρήτης, 28 Σεπτεμβρίου 1945 – Θεσσαλονίκη, 5 Μαρτίου 2011) ήταν Έλληνας συγγραφέας, τραγουδιστής, στιχουργός, και δημοσιογράφος, ιδιαίτερα γνωστός και για τους στίχους που έχει γράψει για αρκετά τραγούδια.
Στίχους του έχουν μελοποιήσει, μεταξύ άλλων, οι Μάνος Λοΐζος, Σταύρος Κουγιουμτζής, Νίκος Ξυδάκης, Σταμάτης Γονίδης Πέτρος Βαγιόπουλος, Σωκράτης Μάλαμας και Χρήστος Νικολόπουλος. Έχει μια κόρη, τη Ναταλία Ρασούλη, τραγουδίστρια, μουσικό, και τραγουδοποιό. 
Απεβίωσε από έμφραγμα σε ηλικία 66 ετών στην Θεσσαλονίκη, στις 5 Μαρτίου 2011 και βρέθηκε νεκρός στις 13 Μαρτίου.

</doc>
<doc id="63714" url="https://el.wikipedia.org/wiki?curid=63714" title="Αναρχία (αποσαφήνιση)">
Αναρχία (αποσαφήνιση)

Η λέξη αναρχία μπορεί να αναφέρεται σε ένα από τα ακόλουθα:

</doc>
<doc id="63715" url="https://el.wikipedia.org/wiki?curid=63715" title="Αναρχία">
Αναρχία



</doc>
<doc id="63720" url="https://el.wikipedia.org/wiki?curid=63720" title="Στρατιωτικός Σύνδεσμος">
Στρατιωτικός Σύνδεσμος

Υπό την ονομασία Στρατιωτικός Σύνδεσμος φέρεται μυστική οργάνωση στρατιωτικών που έδρασε στην Ελλάδα στις αρχές του 20ού αιώνα, με αποκορύφωμα το κίνημα στο Γουδί στις 15 Αυγούστου 1909, με αιτήματα που αφορούσαν μεταρρυθμίσεις στο στράτευμα, τη διοίκηση, τη δημοσιονομική πολιτική, τη δικαιοσύνη και την παιδεία. Διαλύθηκε στις 15 Μαρτίου του 1910 έχοντας επιτύχει τις επιδιώξεις του.
Δημιουργία.
Ο «Στρατιωτικός Σύνδεσμος» γεννήθηκε από τη σύμπραξη μιας ομάδας υπαξιωματικών υπό τον ταγματάρχη Γεώργιο Σ. Καραϊσκάκη, εγγονό του στρατηγού της Ρούμελης, και μιας ομάδας κατώτερων αξιωματικών υπό τους Θεόδωρο Πάγκαλο και Επαμεινώνδα (Παμμίκο) Ζυμβρακάκη. Η ομάδα των υπαξιωματικών ιδρύθηκε πρώτη (συμμετείχαν σε αυτήν μεταξύ άλλων και οι Νικόλαος Πλαστήρας και Γεώργιος Κονδύλης) και είχε ως αιχμή επαγγελματικά αιτήματα. Η ομάδα των «λοχαγών» ξεκίνησε τον Οκτώβριο του 1908 με έναν πυρήνα περί τους υπολοχαγούς Θεόδωρο Πάγκαλο και Χρήστο Χατζημιχάλη. Αυτοί, υπέγραψαν το πρώτο πρωτόκολλο του «Στρατιωτικού Συνδέσμου». Ο Σύνδεσμος ήλθε σε επαφή με την ομάδα Καραϊσκάκη, αλλά και με την ομάδα υπό τον ίλαρχο Παύλο Ζυμβρακάκη και έτσι άρχισε η ραγδαία επέκτασή της. Στις 25 Ιουνίου, 181 αξιωματικοί συγκεντρώθηκαν στο σπίτι του υπολοχαγού Χατζημιχάλη για τη σύνταξη προγραμματικών αρχών. Η διαρροή της είδησης προκάλεσε την πτώση της κυβέρνησης Θεοτόκη, ενώ οι κατευναστικές προς την Οθωμανική Αυτοκρατορία δηλώσεις (σχετικά με το Κρητικό και το Μακεδονικό) της κυβέρνησης Ράλλη προκάλεσαν την οργή του Συνδέσμου.
Το Κίνημα στο Γουδί.
Η απάντηση της κυβέρνησης Ράλλη στο Σύνδεσμο ήταν ένα κύμα μεταθέσεων, καθώς και η παραπομπή 12 αξιωματικών σε ανακριτικό συμβούλιο προς απόταξη. Όταν ο "Χρόνος", διερμηνεύοντας τις θέσεις του Συνδέσμου επιτέθηκε κατά «της βουλευτικής φεουδαρχίας των κομματικών συμμοριών και των Αυλών», ζητώντας μεταρρυθμίσεις και απομάκρυνση του Διαδόχου Κωνσταντίνου, καθώς και των πριγκίπων από το στράτευμα, ο Ράλλης προχώρησε σε συλλήψεις. Ο κύβος είχε ριφθεί. Στις 14 Αυγούστου, με μια παράτολμη ενέργειά του, ο Πάγκαλος απελευθερώνει τους κρατουμένους αξιωματικούς Σάρρο και Ταμπακόπουλο, προκαλώντας την οργή του Ράλλη, που διατάζει επιφυλακή και δεκάδες συλλήψεων. Τη νύχτα προς τη 15η Αυγούστου, ο Σύνδεσμος προχωρά σε κίνημα το οποίο θα εγκαινιάσει μία εποχή στην νεώτερη Ελλάδα κατά την οποία ο στρατός θα παρεμβαίνει.
Το πρόγραμμά του, σε ήπιο τόνο, με γενικές ευχές για μεταρρυθμίσεις στο στρατό, τη διοίκηση και την παιδεία, απέκλειε ρητά κάθε περίπτωση καθεστωτικής αλλαγής, δικτατορίας, συνταγματικής τροποποίησης ή κατάργησης της κυβέρνησης. Ζητούσε απλώς την απομάκρυνση του Διαδόχου Κωνσταντίνου και των υπόλοιπων πριγκίπων από το στράτευμα και πρότεινε σειρά μέτρων για στρατιωτική αναδιοργάνωση.
Τους όρους των επαναστατών αποδέχθηκε ο Κυριακούλης Μαυρομιχάλης, που σχημάτισε κυβέρνηση μετά την παραίτηση του Ράλλη, οπότε και ο αρχηγός του Συνδέσμου, συνταγματάρχης Νικόλαος Ζορμπάς, έδωσε διαταγή στις επαναστατημένες μονάδες να γυρίσουν στις θέσεις τους, χωρίς έτσι να εγκαθιδρυθεί δικτατορία, σύμφωνα με τις παροτρύνσεις μεγάλης μάζας του λαού και του φοιτητικού κόσμου.
Το μεγαλειώδες συλλαλητήριο των συντεχνιών της Αθήνας και του Πειραιά, που πραγματοποιήθηκε στις 14 Σεπτεμβρίου, έκανε πρόδηλη πλέον την υποστήριξη του λαού στις θέσεις του Συνδέσμου, ενώ η υποστήριξη που βρήκε το Κίνημα προκάλεσε την έντονη ανησυχία των κομμάτων, του θρόνου και των ξένων δυνάμεων.
Πρόσκληση Βενιζέλου και Διάλυση του Συνδέσμου.
Ο Σύνδεσμος επιθυμούσε την εγκαθίδρυση δικτατορίας, ωστόσο επικράτησαν οι πιο ψύχραιμες φωνές. Έτσι, μετά από πρόταση του λοχαγού Σάρρου, ο υπολοχαγός Κονταράτος βολιδοσκόπησε τον Οκτώβριο του 1909 τον Ελευθέριο Βενιζέλο ο οποίος είχε σχέση με το κίνημα. Ο Βενιζέλος έφθασε στον Πειραιά στις 28 Δεκεμβρίου 1909 και υπέδειξε τη μοναδική λύση: υπηρεσιακή κυβέρνηση και προκήρυξη εκλογών για Αναθεωρητική Βουλή. Στις 22 Ιανουαρίου 1910 αναχωρούσε για την Κρήτη, έχοντας θεμελιώσει την αναμόρφωση της πολιτικής ζωής.
Στη νέα κυβέρνηση Δραγούμη, ο Νικόλαος Ζορμπάς ανέλαβε Υπουργός Στρατιωτικών, ο Στέφανος Καλλέργης Υπουργός Εξωτερικών. Ο δε Σύνδεσμος, μετά την προκήρυξη εκλογών τον Φεβρουάριο του 1910 για Αναθεωρητική Βουλή, διαλύθηκε στις 15/3/1910, έχοντας επιτύχει τους σκοπούς του.

</doc>
<doc id="63721" url="https://el.wikipedia.org/wiki?curid=63721" title="Καλύβια Αναλήψεως">
Καλύβια Αναλήψεως



</doc>
<doc id="63722" url="https://el.wikipedia.org/wiki?curid=63722" title="ΚΚΕ Εσωτερικού - Ανανεωτική Αριστερά">
ΚΚΕ Εσωτερικού - Ανανεωτική Αριστερά



</doc>
<doc id="63723" url="https://el.wikipedia.org/wiki?curid=63723" title="Ρωσική κιθάρα">
Ρωσική κιθάρα

Η ρωσική κιθάρα είναι μια ακουστική επτάχορδη κιθάρα που χρησιμοποιείται στη Ρωσία. Είναι χορδισμένη σε 'G' major (σολ ματζόρε) με μια επιπλέον Ρε. (D', G', B, D, g, b, d').

</doc>
<doc id="63728" url="https://el.wikipedia.org/wiki?curid=63728" title="Στρατός Ξηράς">
Στρατός Ξηράς



</doc>
<doc id="63734" url="https://el.wikipedia.org/wiki?curid=63734" title="Θεωρητική αστροφυσική">
Θεωρητική αστροφυσική



</doc>
<doc id="63735" url="https://el.wikipedia.org/wiki?curid=63735" title="Αστροφυσικά σώματα">
Αστροφυσικά σώματα



</doc>
<doc id="63738" url="https://el.wikipedia.org/wiki?curid=63738" title="Παρατηρησιακή αστροφυσική">
Παρατηρησιακή αστροφυσική

Παρατηρησιακή Αστροφυσική είναι η επιστήμη που ασχολείται με την παρατήρηση των ουρανίων σωμάτων. Είναι η πρακτική και η μελέτη της παρατήρησης ουράνιων αντικειμένων με τη χρήση τηλεσκοπίων και άλλων αστρονομικών οργάνων.

</doc>
<doc id="63741" url="https://el.wikipedia.org/wiki?curid=63741" title="Μελέτιος Χρηστίδης">
Μελέτιος Χρηστίδης



</doc>
<doc id="63742" url="https://el.wikipedia.org/wiki?curid=63742" title="Κωνσταντίνος Πισιδίας">
Κωνσταντίνος Πισιδίας



</doc>
<doc id="63743" url="https://el.wikipedia.org/wiki?curid=63743" title="Μητροπολίτης ΠισιδίαςΚωνσταντίνος">
Μητροπολίτης ΠισιδίαςΚωνσταντίνος



</doc>
<doc id="63745" url="https://el.wikipedia.org/wiki?curid=63745" title="Μητροπολίτης Πισιδίας Γεράσιμος">
Μητροπολίτης Πισιδίας Γεράσιμος



</doc>
<doc id="63761" url="https://el.wikipedia.org/wiki?curid=63761" title="Συνθήκη του Λονδίνου (1839)">
Συνθήκη του Λονδίνου (1839)

Η Συνθήκη του Λονδίνου, αποκαλούμενη επίσης Συνθήκη του 1839, υπογράφηκε στις 19 Απριλίου, 1839. Σε αυτήν την συνθήκη, οι ευρωπαϊκές δυνάμεις αναγνώρισαν την ανεξαρτησία και την ουδετερότητα του Βελγίου. Η κύρια ιστορική σημασία της ήταν στο άρθρο VII, που υποχρέωνε το Βέλγιο να παραμείνει μονίμως ουδέτερο, και δέσμευε τις συμβαλλόμενες δυνάμεις να περιφρουρηθεί αυτή η ουδετερότητα σε περίπτωση εισβολής.
Εδαφικές συνέπειες.
Από το 1815, το Βέλγιο ήταν ένα μέρος του Ηνωμένου Βασιλείου των Κάτω Χωρών. Με τη συνθήκη, οι νότιες επαρχίες των Κάτω Χωρών έγιναν το Βασίλειο του Βελγίου, ενώ η επαρχία του Λιμβούργου χωρίστηκε σε βελγικό και ολλανδικό μέρος. Το ίδιο πράγμα συνέβη στο Μεγάλο Δουκάτο του Λουξεμβούργου που στη συνέχεια χωρίστηκε σε ένα βελγικό μέρος και το σημερινό μεγάλο δουκάτο που ήταν κάτω από μια προσωπική ένωση με τις Κάτω Χώρες υπό τον βασιλιά Γουλιέλμο Γ' μέχρι το 1867. Το Zeeuws-Vlaanderen αποσπάστηκε από το Βέλγιο και έγινε μέρος της ολλανδικής επαρχίας Zeeland επειδή οι Ολλανδοί δεν θέλησαν να έχει το Βέλγιο τον έλεγχο των εκβολών του Scheldt. Σε αντάλλαγμα έπρεπε να εγγυηθούν την ελεύθερη ναυσιπλοΐα του Scheldt στον λιμένα της Αμβέρσας.
Η Συνθήκη του Λονδίνου εγγυήθηκε επίσης στο Βέλγιο το δικαίωμα της διέλευσης με τραίνο ή μέσω των καναλιών πέρα από το ολλανδικό έδαφος ως έξοδο στον γερμανικό Ρουρ. Αυτό το δικαίωμα επιβεβαιώθηκε σε μια απόφαση του Δικαστηρίου της Χάγης σε μια διαφωνία μεταξύ του Βελγίου και των Κάτω Χωρών για την διαδρομή των σιδηροδρόμων του "Σιδερένιου Ρήνου".
Σημασία.
Η "de facto" ανεξαρτησία του Βελγίου είχε καθιερωθεί μέσα από εννέα έτη αδιάκοπης πάλης, την Βελγική Επανάσταση. Οι υπογράφοντες της συνθήκης (το Ηνωμένο Βασίλειο, Αυστρία, Γαλλία, Πρωσία, Ρωσία, και οι Κάτω Χώρες) τώρα επίσημα αναγνώριζαν το ανεξάρτητο Βασίλειο του Βελγίου, και (χάρη στην επιμονή του Ηνωμένου Βασιλείου) συμφωνούσαν για την ουδετερότητά του.
Η συνθήκη ήταν ένα σημαντικό έγγραφο, ειδικά για τον ρόλο της στο να επιφέρει τον Α' Παγκόσμιο Πόλεμο. Όταν η Γερμανική Αυτοκρατορία εισέβαλε στο Βέλγιο τον Αύγουστο του 1914 παραβιάζοντας την συνθήκη, η Βρετανία κήρυξε τον πόλεμο στις 4 Αυγούστου. Ενημερωμένος από το βρετανικό πρέσβη ότι η Μεγάλη Βρετανία θα κήρυσσε τον πόλεμο στη Γερμανία για την παραβίαση της βελγικής ουδετερότητας από την τελευταία, ο γερμανός καγκελάριος Theobald von Bethmann Hollweg διακήρυσσε ότι δεν θα μπορούσε να πιστέψει ότι η Μεγάλη Βρετανία και η Γερμανία θα πήγαιναν σε πόλεμο για χάρη ενός "παλιόχαρτου".
Στην πραγματικότητα, η γερμανική εισβολή οδήγησε στην απόφαση της Μεγάλης Βρετανίας να πάει σε πόλεμο για λόγους που ήταν σημαντικότεροι: θεωρήθηκε ασύλληπτο ότι η Γερμανία, με το επεκτεινόμενο Ναυτικό της, θα μπορούσε να ελέγξει τους θαλάσσιους λιμένες του Βελγίου. Στις 2 Αυγούστου, ο κάιζερ Γουλιέλμος Β' ζήτησε ανεπιτυχώς από τον Μόλτκε να ακυρώσει την εισβολή προκειμένου να κρατηθεί η Μεγάλη Βρετανία έξω από τον πόλεμο.

</doc>
<doc id="63781" url="https://el.wikipedia.org/wiki?curid=63781" title="Φελόνιο">
Φελόνιο



</doc>
<doc id="63785" url="https://el.wikipedia.org/wiki?curid=63785" title="Κίνημα του 1909">
Κίνημα του 1909



</doc>
<doc id="63807" url="https://el.wikipedia.org/wiki?curid=63807" title="Αμήν. (ταινία)">
Αμήν. (ταινία)

Το Αμήν. (πρωτότυπος τίτλος "Amen.") είναι δραματική ταινία του 2002 του σκηνοθέτη Κώστα Γαβρά. 
Υπόθεση.
Η ταινία βασίζεται στην ιστορία του χημικού Κουρτ Γκέρσταϊν (Ούλριχ Τουκούρ), υπαρκτό πρόσωπο και αξιωματικός των Ες-Ες που προσπάθησε αποτυχημένα να ευαισθητοποιήσει την Καθολική Εκκλησία σχετικά με το Ολοκαύτωμα. Ενώ προμήθευε τα στρατόπεδα συγκέντρωσης με το φονικό Zyklon B, ταυτόχρονα κατήγγειλε τα εγκλήματα, ενημερώνοντας τον Πάπα Πίο ΙΒ΄ ρισκάροντας έτσι την ασφάλειά του και της οικογένειάς του. Στις προσπάθειές του αυτές βρήκε βοήθεια από το νεαρό Ιησουίτη Ρικάρντο Φοντάνα (Ματιέ Κασσοβίτς).
Βραβεία/Διακρίσεις.
Η ταινία κέρδισε το βραβείο Σεζάρ καλύτερου σεναρίου. Ήταν υποψήφια για Χρυσή Άρκτο στο Κινηματογραφικό Φεστιβάλ Βερολίνου και για Σεζάρ καλύτερης ταινίας.

</doc>
<doc id="63809" url="https://el.wikipedia.org/wiki?curid=63809" title="Σλοβακική κορόνα">
Σλοβακική κορόνα



</doc>
<doc id="63810" url="https://el.wikipedia.org/wiki?curid=63810" title="Κορόνα Σλοβακίας">
Κορόνα Σλοβακίας

Η σλοβακική κορόνα ήταν το νόμισμα της Σλοβακίας μέχρι το Δεκέμβριο του 2008. Η σλοβακική ονομασία είναι «koruna» και ο κωδικός ISO 4217 είναι SKK.
Ιστορία.
Κατά τη διάρκεια του Β' Παγκόσμιου Πολέμου η σλοβακική κορόνα υπήρξε νόμισμα της ανεξάρτητης Δημοκρατίας της Σλοβακίας. Με τη λήξη του πολέμου και τη δημιουργία της Τσεχοσλοβακίας, αντικαταστάθηκε από την Κορόνα Τσεχοσλοβακίας σε αναλογία 1:1.
Με τη δημιουργία της ανεξάρτητης Σλοβακίας το 1993, η σλοβακική κορόνα επανεισήχθη αντικαθιστώντας την τσεχοσλοβακική κορόνα σε αναλογία 1:1. Με την ίδια αναλογία εισήχθη και η κορόνα Τσεχίας, η οποία όμως εξελίχθηκε σε αρκετά σκληρότερο νόμισμα από την κορόνα Σλοβακίας.
Η κορόνα έπαψε να είναι το νόμισμα της Σλοβακίας, μόλις η χώρα προσχώρησε στην Ευρωζώνη, την 1η Ιανουαρίου 2009.

</doc>
<doc id="63811" url="https://el.wikipedia.org/wiki?curid=63811" title="Κορόνα Τσεχίας">
Κορόνα Τσεχίας

Η τσεχική κορόνα (τσέχικα: "Koruna česká") είναι το νόμισμα της Τσεχίας. Η κοινή ονομασία είναι «koruna» (μερικές φορές αναφέρεται και ως «Πραγανά χρήματα») και ο κωδικός ISO 4217 είναι CZK. Υποδιαιρείται σε 100 χαλέρου (βραχυγραφείται ως "h", ενικός: "haléř", γενική πληθυντικού: "haléře").
Ιστορία.
Με τη δημιουργία της ανεξάρτητης Τσεχίας το 1993, η τσεχική κορόνα αντικατέστησε στις 8 Φεβρουαρίου 1993 την τσεχοσλοβακική κορόνα σε αναλογία 1:1. Με την ίδια αναλογία εισήχθη και η κορόνα Σλοβακίας, αλλά η κορόνα Τσεχίας εξελίχθηκε σε αρκετά σκληρότερο νόμισμα από αυτήν και είναι σήμερα περίπου 20-25% ακριβότερη. 
Η Τσεχία σχεδίαζε να υιοθετήσει για νόμισμα το ευρώ το 2012, ωστόσο η κυβέρνηση εγκατέλειψε το σχέδιο αυτό το 2007. Εντός της χώρας υπάρχει έντονη αντίθεση στην προοπτική να εισαχθεί το ευρώ στην Τσεχία, παρότι τα κριτήρια πληρούνται.

</doc>
<doc id="63813" url="https://el.wikipedia.org/wiki?curid=63813" title="Κορόνα Τσεχοσλοβακίας">
Κορόνα Τσεχοσλοβακίας

Η τσεχοσλοβακική κορόνα ήταν το νόμισμα του κράτους της Τσεχοσλοβακίας από τις 10 Απριλίου 1919 έως τις 14 Μαρτίου 1939 και από την 1η Νοεμβρίου 1945 ως τις 7 Φεβρουαρίου 1993. Υπήρξε επίσης για μικρά χρονικά διαστήματα, το 1939 και το 1993, νόμισμα των ανεξάρτητων Δημοκρατιών της Τσεχίας και της σλοβακίας. Και στις δύο γλώσσες ονομαζόταν «koruna» και ο κωδικός ISO 4217 ήταν CSK.
Ιστορία.
Με τη δημιουργία της Τσεχοσλοβακίας το 1945, η τσεχοσλοβακική κορόνα αντικατέστησε τα νομίσματα των δύο μέχρι τότε ανεξάρτητων δημοκρατιών σε αναλογία 1:1. Με την ίδια αναλογία αντικαταστάθηκε από την κορόνα Σλοβακίας και την κορόνα Τσεχίας το 1993, μετά τη διάλυση του κράτους.
Και τα δύο διάδοχα νομίσματα της τσεχοσλοβακικής κορόνας θα πάψουν να υπάρχουν, μόλις οι δύο χώρες εκπληρώσουν τη συμβατική τους υποχρέωση να προσχωρήσουν στην Ευρωζώνη.

</doc>
<doc id="63815" url="https://el.wikipedia.org/wiki?curid=63815" title="Εγγύς Ανατολή">
Εγγύς Ανατολή

Η Εγγύς Ανατολή αποτελεί όρο που χρησιμοποιείται κυρίως από επιστήμονες της Αρχαιολογίας, της Γεωγραφίας και της Ιστορίας, όπως επίσης από δημοσιογράφους και σχολιαστές των μέσων μαζικής ενημέρωσης (Μ.Μ.Ε.), για να περιγράψει την περιοχή που περιλαμβάνει την Μικρά Ασία (σύγχρονη Τουρκία και τις άλλοτε κτήσεις της Οθωμανικής Αυτοκρατορίας στην ανατολική Μεσόγειο), αναλυτικότερα τις Συρία, Λίβανο, σύγχρονο Ισραήλ, σύγχρονη Παλαιστίνη (εδάφη στη Δυτική Όχθη του Ιορδάνη και τη Λωρίδα της Γάζας), Ιορδανία και Αίγυπτο, καθώς και την Αρμενία. Στο οικονομικό και πολιτικό πλαίσιο προτιμάται ενίοτε ο όρος "Μέση Ανατολή", που δε χρησιμοποιείται ωστόσο από αρχαιολόγους και ιστορικούς, με δεδομένο ότι αυτός είναι νεολογισμός που καθιερώθηκε στον Β΄ Παγκόσμιο Πόλεμο. 
Προσφάτως εισήχθη ο μη ευρωκεντρικός εναλλακτικός και πιο στενά γεωγραφικός προσδιορισμός Νοτιοδυτική Ασία, αν και ο όρος δε χρησιμοποιείται ακόμη ευρέως.
Ο όρος "Εγγύς Ανατολή" άρχισε να χρησιμοποιείται στη δεκαετία 1890, όταν οι ευρωπαϊκές πολιτικές δυνάμεις αντιμετώπισαν δύο κρίσεις στην "Ανατολή". Ο Πρώτος Σινοϊαπωνικός Πόλεμος (1894-1895) συνέβη στην Άπω Ανατολή, ενώ η αστάθεια στην Κρήτη και τη Μακεδονία, μαζί με τη Γενοκτονία των Αρμενίων συνέβη στην Εγγύτερη Ανατολή (περιλαμβάνοντας ωστόσο και τα Βαλκάνια).

</doc>
<doc id="63820" url="https://el.wikipedia.org/wiki?curid=63820" title="Φρανθίσκο Χαβιέρ Περάλ">
Φρανθίσκο Χαβιέρ Περάλ

Ο Φρανθίσκο Χαβιέρ Περάλ ("Francisco Javier Peral", 4 Νοεμβρίου 1983), γνωστός ως Χαβίτο, είναι Ισπανός ποδοσφαιριστής, με ύψος 1,74 και 69 κιλά βάρος. Είναι επιθετικός.
Γεννήθηκε στην Πλασένθια της Ισπανίας στις 4 Νοεμβρίου του 1983. Πρωτοαγωνίστηκε στον Άρη τη σεζόν 2006/07 φορώντας το νούμερο 20, έχοντας 29 συμμετοχές και 3 γκολ. Στις 4 Οκτωβρίου 2007 οδήγησε τον Άρη στην πρόκριση στους ομίλους του κυπέλλου ΟΥΕΦΑ, για πρώτη φορά στην ιστορία του, σκοράροντας εκτός έδρας απέναντι στη Ρεάλ Σαραγόσα. Τον Ιανουάριο του 2011 δόθηκε δανεικός στη Ντεπορτίβο Λα Κορούνια για το υπόλοιπο της αγωνιστικής περιόδου και από την επόμενη σεζόν μετακόμισε στον Ολυμπιακό.Ακολουθησε ο δανεισμός στην τουρκική Ορντουσπόρ 

</doc>
<doc id="63824" url="https://el.wikipedia.org/wiki?curid=63824" title="Μουσείο του Πράδο">
Μουσείο του Πράδο

Το Μουσείο του Πράδο (ισπ. "Museo del Prado") είναι μουσείο τέχνης που βρίσκεται στη Μαδρίτη. Κατέχει μια από τις σπουδαιότερες συλλογές τέχνης του κόσμου, και συγκεκριμένα ένα μεγάλο πλήθος πινάκων από τον 14ο ως τις αρχές του 19ου αιώνα.
Ιστορία.
Στεγάζεται σε κτήριο που κατασκευάστηκε από τον Κάρολο Γ', στα πλαίσια του κατασκευαστικού του έργου που είχε σκοπό να αναδείξει τη Μαδρίτη. Η λέξη «"prado"», που στα ισπανικά σημαίνει «λιβάδι» χαρακτήρισε ολόκληρη την περιοχή του Μουσείου. Το κτήριο αυτό χρησιμοποιήθηκε και από τον Ναπολέοντα για τις ανάγκες του ιππικού και του πυροβολικού του.
Ιδρύθηκε ως Μουσείο ζωγραφικής και γλυπτικής. Μετά την εκθρόνιση της Ισαβέλλας Β΄ το 1868, το Μουσείο εθνικοποιήθηκε και απέκτησε το σημερινό του όνομα. Στέγασε αρχικά τη βασιλική συλλογή τέχνης, αλλά γρήγορα αποδείχτηκε μικρό, οπότε και επεκτάθηκε το 1918. Κατά τη διάρκεια του Ισπανικού Εμφυλίου Πολέμου, κατόπιν σύστασης της Κοινωνίας των Εθνών, 353 πίνακες μαζί με άλλα έργα τέχνης στάλθηκαν στη Βαλένθια. Αργότερα κατέληξαν στη Γενεύη, από όπου επέστρεψαν στο Μουσείο με νυχτερινά τρένα μέσω γαλλικού εδάφους, μόλις ξέσπασε ο Β΄ Παγκόσμιος Πόλεμος.
Εκθέματα.
βλ. και λήμμα Κατάλογος έργων του Πράδο
Αν και ιδρύθηκε ως Μουσείο ζωγραφικής και γλυπτικής, το Πράδο περιλαμβάνει σήμερα και πάνω από 5.000 σχέδια, 1.000 νομίσματα και μετάλλια, καθώς και περίπου 2.000 διακοσμητικά αντικείμενα. Τα γλυπτά του υπολογίζονται γύρω στα 700 και οι πίνακες ζωγραφικής, στους οποίος χρωστάει και τη διεθνή του αίγλη, γύρω στους 8.600. Πρόκειται για έργα των Βελάθκεθ, Γκόγια, Ελ Γκρέκο, Καραβάτζιο, Ρέμπραντ, κ.ά. Στο Μουσείο εκτίθενται περίπου το ένα τρίτο των πινάκων που κατέχει, έτσι λοιπόν τα εκθέματα εναλλάσσονται.
Το πιο γνωστό έργο που εκτίθεται στο Μουσείο είναι το «"Las Meninas"» του Βελάθκεθ. Ο Βελάθκεθ όχι μόνο παραχώρησε στο Μουσείο τα εκπληκτικά του έργα, αλλά δραστηριοποιήθηκε ενεργά στο να συγκεντρώσει στο Μουσείο έργα ιταλών καλλιτεχνών. Η περίφημη «"Γκουέρνικα"» του Πάμπλο Πικάσο εκτέθηκε στο Πράδο μετά την αποκατάσταση της Δημοκρατίας και την επιστροφή της στη χώρα, αλλά αργότερα μεταφέρθηκε στο Μουσείο Τέχνης Βασίλισσα Σοφία, όπου διαμορφώθηκε ο κατάλληλος χώρος για να εκτεθεί ένας τόσο τεράστιος πίνακας.
Σημαντικό τμήμα των πινάκων του Μουσείου ανήκουν στη χρονική περίοδο από το 15 έως το 17ο αιώνα μ.Χ., μια περίοδο που ονομάζεται «η Χρυσή περίοδος της Ισπανίας».
Συνδυάζοντας τις επισκέψεις στο Μουσείο του Πράδο με αυτές στο γειτονικό Μουσείο Thyssen-Bornemisza και στο Εθνικό Μουσείο «Κέντρο Τέχνης Βασίλισσα Σοφία», ο επισκέπτης αποκτά μια σφαιρική αντίληψη της δυτικοευρωπαϊκής τέχνης μέχρι τις μέρες μας, εφάμιλλη με αυτήν που προσφέρουν τα άλλα μεγάλα μουσεία του κόσμου.

</doc>
<doc id="63825" url="https://el.wikipedia.org/wiki?curid=63825" title="Δημοψήφισμα για την κατάργηση της μοναρχίας">
Δημοψήφισμα για την κατάργηση της μοναρχίας



</doc>
<doc id="63827" url="https://el.wikipedia.org/wiki?curid=63827" title="Ζωομορφισμός">
Ζωομορφισμός

Με τον όρο θηριομορφισμός ή ζωομορφισμός, εννοείται στο εννοιολογικό πλαίσιο της θρησκειολογίας η απεικόνιση θεών ως ζώων ή η απόδοση ζωικών χαρακτηριστικών στο σύνολο των ιδιοτήτων τους με χαρακτηριστικά παραδείγματα τον ζωομορφισμό της αρχαίας αιγυπτιακής ή της αρχαίας σκανδιναβικής θρησκείας. Σε ένα διαφορετικό πλαίσιο, αυτό της τέχνης, με τον όρο εννοούμε τη χρήση ζωικών παραστάσεων, προκειμένου ο καλλιτέχνης να αποδώσει τα επιθυμητά νοήματα ή κατά την εκτίμησή του τον καταλληλότερο διάκοσμο. Στο κοινωνικό και ψυχολογικό πλαίσιο ο θηριομορφισμός χρησιμοποιείται για την περιγραφή της ανθρώπινης συμπεριφοράς και αποτελεί σημαντικό τμήμα του αρχετυπικού ονειρικού συμβολισμού. 

</doc>
<doc id="63828" url="https://el.wikipedia.org/wiki?curid=63828" title="Θηριομορφισμός">
Θηριομορφισμός



</doc>
<doc id="63831" url="https://el.wikipedia.org/wiki?curid=63831" title="Ευρωκεντρισμός">
Ευρωκεντρισμός

Με τον όρο Ευρωκεντρισμός εννοείται η συνειδητή έμφαση σε ζητήματα ευρωπαϊκού ενδιαφέροντος, στον πολιτισμό και τις ηθικές αξίες που αναπτύχθηκαν στην ευρωπαϊκή ήπειρο και ο ταυτόχρονος αποκλεισμός ή απαξίωση των αξιών που προέρχονται από άλλους πολιτισμούς. Στην έννοια ευρωκεντρισμός περιλαμβάνεται σήμερα ο αποκαλούμενος δυτικός κόσμος σχεδόν στο σύνολό του, καθώς αντλεί τις εκπαιδευτικές, κοινωνικές και θρησκευτικές βάσεις του από την ευρωπαϊκή ήπειρο. Στην πραγματικότητα ο ευρωκεντρισμός είναι μία περίπτωση του εθνοκεντρισμού, που αποκτά ιδιαίτερη δυναμική με την οικονομική και πολιτική ενδυνάμωση της Ευρωπαϊκής Ένωσης. 
Πιθανώς ένα από τα χαρακτηριστικότερα δείγματα ευρωκεντρικής σκέψης διατυπώθηκε από τον Σάμιουελ Χάντιγκτον στο γνωστό άρθρο του «Σύγκρουση πολιτισμών;», που δημοσιεύτηκε στο "Foreign Affairs". Σύμφωνα με την άποψή του «οι δυτικές αντιλήψεις διαφέρουν θεμελιακά από τις αντιλήψεις άλλων πολιτισμών. Οι δυτικές ιδέες της εξατομίκευσης, του φιλελευθερισμού, της συνταγματικότητας, των ανθρωπίνων δικαιωμάτων, της ισότητας, της ελευθερίας, της δικαιοσύνης, της ελεύθερης αγοράς, του διαχωρισμού εκκλησίας και κράτους έχουν μικρή απήχηση στον Ισλαμικό, Κομφουκιανικό, Ιαπωνικό, Ινδουϊστικό, Βουδιστικό ή Ορθόδοξο πολιτισμό».

</doc>
<doc id="63839" url="https://el.wikipedia.org/wiki?curid=63839" title="Άμφια κληρικών">
Άμφια κληρικών



</doc>
<doc id="63844" url="https://el.wikipedia.org/wiki?curid=63844" title="Άντζελο Φίγκους">
Άντζελο Φίγκους

Ο Άντζελο Φίγκους ("Angelo Figus", 5 Ιανουαρίου 1975) είναι Ιταλός σχεδιαστής μόδας.
Γεννήθηκε το 1975 και μεγάλωσε στο Κάλγκαρι της Σαρδηνίας. Το 1995 πήγε στο Μιλάνο για να σπουδάσει αρχιτεκτονική κι αργότερα στην Αμβέρσα για να παρακολουθήσει μαθήματα μόδας στη Ακαδημία των Καλών Τεχνών (Royal Academy of Fine Arts). Τον Ιούνιο του 1999 ο διεθνής τύπος έδωσε μεγάλη δημοσιότητα στην πτυχιακή του κολεξιόν “Cuore di cane” η οποία έκανε μεγάλη εντύπωση στο διεθνη τύπο ώστε ένα μήνα αργότερα ξαναπαρουσιάστηκε στην Εβδομάδα Μόδας του Παρισιού παρόλο που παρουσίαζε δημιουργίες για άνδρες. Το 2000 έδειξε την πρώτη του γυναικεία κολεξιόν και κολεξιόν για ετοιμοφόρετα ενδύματα στον εκθεσιακό χώρο του φίλου του σχεδιαστή Dries Van Noten. Το ξεχωριστό στυλ του τον έκανε γνωστό στη διεθνή αγορά μόδας και στο θέατρο. Το 2000 σχεδίασε τα κοστούμια για την παράσταση του Ugo Rondino στο Βέλγιο. Επίσης σχεδίασε κοστούμια για την Γερμανική Όπερα. Το 2000 για την όπερα του Claude Vivier, "Rêves d’un Marco Polo" και το 2002 για την όπερα του Wagner "Lohengrin".

</doc>
<doc id="63846" url="https://el.wikipedia.org/wiki?curid=63846" title="Angelo Figus">
Angelo Figus



</doc>
<doc id="63847" url="https://el.wikipedia.org/wiki?curid=63847" title="Ανν Ντεμεουλμέστερ">
Ανν Ντεμεουλμέστερ

Η Ανν Ντεμεουλμέστερ ("Ann Demeulemeester", 29 Δεκεμβρίου 1959) είναι Βελγίδα σχεδιάστρια μόδας.
Γεννήθηκε στο Kortrijk του Βελγίου. Αποφοίτησε από τη Βασιλική Ακαδημία της Αμβέρσας (Royal Academy of Fine Arts) το 1981 και έγινε γνωστή ως μέλος των «Έξι της Αμβέρσας». Από το 1981 δούλευε ως σχεδιάστρια για κολεξιόν prêt-à-porter (ετοιμοφόρετων ενδυμάτων) σε όλο τον κόσμο. Το 1985 ίδρυσε μια εταιρεία, μαζί με τον σύζυγο της, τον Patrick Robyn, και το 1992 παρουσίασαν για πρώτη φορά στο Παρίσι γυναικεία ενδύματα και ανδρικά το 1996. Σύντομα χαρακτηρίστηκε ως μια από ους οπαδούς του κινήματος της αποδόμησης για τις πρώτες της δημιουργίες, που θεωρούνται κατά κάποιο τρόπο ως ημιτελή ενδύματα. Σπανίως σχεδιάζει με χρώμα και χρησιμοποιεί πάντα υφάσματα με φυσικές ίνες – μάλλινα και βαμβακερά – καθώς και δέρματα και γούνες ισορροπώντας το αρσενικό και το θηλυκό στοιχείο κα συνδυάζοντας την αυστηρή γραμμή με ρομαντικά στοιχεία. Άνοιξε δικό της κατάστημα το 1999.

</doc>
<doc id="63848" url="https://el.wikipedia.org/wiki?curid=63848" title="Σύμπιλ Κόνολυ">
Σύμπιλ Κόνολυ

Η Σύμπιλ Κόνολυ ("Sybil Connolly", 24 Ιανουαρίου 1921 - 6 Μαΐου 1998) ήταν Ιρλανδή σχεδιάστρια μόδας.
Γεννήθηκε το 1921 στο Σουόνσι (Swansea) της Ουαλίας. Το 1938 δούλεψε στον οίκο Bradley’s του Λονδίνου. Επέστρεψε στην Ιρλανδία, όταν άρχισε ο Β’ Παγκόσμιος Πόλεμος, και εργάστηκε στο εξειδικευμένο κατάστημα του Richard Alan στο Δουβλίνο, που έγινε γνωστό με τις δικές της δημιουργίες.
Η Αμερική την ανακάλυψε στις αρχές τις δεκαετίας του 1950, χάρη στον Camel Snow του Harper’s Bazaar. Το 1953 παρουσίασε μια κολεξιόν της στις Ηνωμένες Πολιτείες, όπου τα πρωτότυπα σχέδιά της και τα ιρλανδέζικα υφάσματα έκαναν μεγάλη εντύπωση. Το 1957 ίδρυσε δικό της οίκο με μπουτίκ για ετοιμοφόρετα ενδύματα.
Τα ρούχα της ήταν απλά και ευκολοφόρετα και χρησιμοποιούσε ασυνήθιστα υφάσματα, όπως ιριδίζοντα Donegal τουίντ. Τα βραδινά φορέματά της ήταν φτιαγμένα από αραχνοΰφαντο ιρλανδέζικο λινό με λεπτές οριζόντιες πιέτες.
Πέθανε στο Δουβλίνο το 1998.

</doc>
<doc id="63851" url="https://el.wikipedia.org/wiki?curid=63851" title="Ναι, αγαπάμε αυτή τη χώρα">
Ναι, αγαπάμε αυτή τη χώρα

To Ναι, αγαπάμε αυτή τη χώρα ή Για, βι έλσκερ ντέτε λάνε είναι ο εθνικός ύμνος της Νορβηγίας. Στην πρώτη στροφή παρουσιάζει το φυσικό -κυρίως- περιβάλλον της χώρας. Στη δεύτερη, ξεκινά μια ιστορική αναδρομή σε προσωπικότητες χρονικά μέχρι και τον Σβέρε Σίγκουρντσον, γνωστό για την εναντίωσή του στον Πάπα της Ρώμης, εντασσόμενο πιθανώς στην αντικληρικαλιστική περίοδο του Μπιόρνσον. Στην τρίτη μιλάει για στρατιωτικά κατορθώματα αγροτών και γυναικών (μεταξύ άλλων). Στην τέταρτη παρουσιάζει τους χωρικούς να προτιμούν να καίνε τις περιουσίες τους παρά να τις παραδίδουν σε εισβολείς. Στην πέμπτη υμνεί την ελευθερία που γεννήθηκε επιτέλους γι' αυτούς μετά από δύσκολους καιρούς, καθώς εκείνη την εποχή η χώρα τελούσε σε καθεστώς προσωπικής ένωσης με το θρόνο της Σουηδίας. Στην έκτη ισχυρίζεται πως ο εχθρός πέταξε μόνος του το όπλο διότι ήταν αδελφός τους και ότι τώρα πλέον τα τρία αδέλφια στέκουν ενωμένα. Τα τρία αδέλφια είναι η Δανία, η Σουηδία και η Νορβηγία. Πρόκειται για αναφορά στο κίνημα πανσκανδιναβισμού που καλλιεργήθηκε ανάμεσα στους δύο πολέμους των δουκάτων, αν και επισήμως η Σουηδία μάλλον κρατούσε απομονωτική πολιτική. Το κίνημα ήταν πιο πολύ ισχυρό στους κύκλους των φοιτητών και διανοουμένων. Στην προτελευταία στροφή καλεί τους Νορβηγούς/Βόρειους Άνδρες να ευχαριστούν τον Μεγάλο Θεό τους που απομάκρυνε τις συγκρούσεις του παρελθόντος. Στην τελευταία, αφού αρχίζει με τους πρώτους στίχους που απαντώνται και στην πρώτη, διακηρύττει ότι ο αγώνας των προγόνων τους, τούς έδωσε τη νίκη και ο δικός τους θα διασφαλίσει την ειρήνη.
Βασιλικός ύμνος της Νορβηγίας είναι ο Κονγκεσάνγκεν.
Σύγχρονη γλωσσικά απόδοση του εθνικού ύμνου (επίσημος ύμνος):
Το αυθεντικό ποίημα του Bjørnstjerne Bjørnson:
Ja, vi elsker dette landet,&lt;br&gt;
som det stiger frem&lt;br&gt;
furet, vejrbidt over vandet&lt;br&gt;
med de tusen hjem, -&lt;br&gt;
elsker, elsker det og tænker&lt;br&gt;
på vor far og mor&lt;br&gt;
og den saganat, som sænker&lt;br&gt;
drømme på vor jord.
Dette landet Harald bjerged&lt;br&gt;
med sin kjæmperad,&lt;br&gt;
dette landet Haakon værged,&lt;br&gt;
medens Øjvind kvad;&lt;br&gt;
Olav på det landet malte&lt;br&gt;
korset med sit blod,&lt;br&gt;
fra dets høje Sverre talte&lt;br&gt;
Roma midt imot.
Bønder sine økser brynte,&lt;br&gt;
der en hær drog frem;&lt;br&gt;
Tordenskjold langs kysten lynte,&lt;br&gt;
så den lystes hjem.&lt;br&gt;
Kvinder selv stod op og strede,&lt;br&gt;
som de vare mænd;&lt;br&gt;
andre kunde bare græde;&lt;br&gt;
men det kom igjen!
Visstnok var vi ikke mange;&lt;br&gt;
men vi strak dog til,&lt;br&gt;
da vi prøvdes nogle gange,&lt;br&gt;
og det stod på spil;&lt;br&gt;
ti vi heller landet brændte,&lt;br&gt;
end det kom til fald;&lt;br&gt;
husker bare, hvad som hændte&lt;br&gt;
ned på Fredrikshald!
Hårde tider har vi døjet,&lt;br&gt;
blev tilsist forstødt;&lt;br&gt;
men i værste nød blåøjet&lt;br&gt;
frihed blev os født.&lt;br&gt;
Det gav faderkraft at bære&lt;br&gt;
hungersnød og krig,&lt;br&gt;
det gav døden selv sin ære -&lt;br&gt;
og det gav forlig.
Fienden sit våben kasted,&lt;br&gt;
op visiret for,&lt;br&gt;
vi med undren mod ham hasted;&lt;br&gt;
ti han var vor bror.&lt;br&gt;
Drevne frem på stand af skammen&lt;br&gt;
gik vi søderpå;&lt;br&gt;
nu vi står tre brødre sammen&lt;br&gt;
og skal sådan stå!
Norske mand i hus og hytte,&lt;br&gt;
tak din store gud!&lt;br&gt;
landet vilde han beskytte,&lt;br&gt;
skjønt det mørkt så ud.&lt;br&gt;
Alt, hvad fædrene har kjæmpet,&lt;br&gt;
mødrene har grædt,&lt;br&gt;
har den Herre stille læmpet,&lt;br&gt;
så vi vandt vor ret.
Ja, vi elsker dette landet,&lt;br&gt;
som det stiger frem&lt;br&gt;
furet, vejrbidt over vandet&lt;br&gt;
med de tusen hjem.&lt;br&gt;
Og som fædres kamp har hævet&lt;br&gt;
det af nød til sejr,&lt;br&gt;
også vi når det blir krævet,&lt;br&gt;
for dets fred slår lejr.

</doc>
<doc id="63855" url="https://el.wikipedia.org/wiki?curid=63855" title="Sybill Connolly">
Sybill Connolly



</doc>
<doc id="63857" url="https://el.wikipedia.org/wiki?curid=63857" title="Αντιρρησίες συνείδησης στην Ελλάδα">
Αντιρρησίες συνείδησης στην Ελλάδα

Στη νεότερη ιστορία της Ελλάδας, έχουν σημειωθεί φαινόμενα αντιρρησιών συνείδησης για διάφορους λόγους, ιδιαίτερα κατά το δεύτερο τέταρτο του 20ού αιώνα.
Αρχικά, επρόκειτο για μαζικά κύματα λιποταξιών λόγω εξάντλησης από τις πολυάριθμες πολεμικές επιχειρήσεις που έλαβαν χώρα κατά τη διάρκεια της δεκαετίας του 1910. Για τον μισό και πλέον αιώνα που ακολούθησε, οι Μάρτυρες του Ιεχωβά αρνήθηκαν σταθερά να συμμετάσχουν σε οποιαδήποτε στρατιωτική υπηρεσία —στάση συνείδησης η οποία αντιμετωπίστηκε με ιδιαίτερη σκληρότητα. Τη δεκαετία του 1980 άρχισαν να εμφανίζονται ιδεολογικοί ή κοινωνικοπολιτικοί αρνητές στράτευσης. Κατά τη διάρκεια του ενός αιώνα δηλωμένης συνειδησιακής αντίρρησης ως προς τον πόλεμο και τη στρατιωτική θητεία, η ελληνική νομοθεσία είτε υπήρξε αμήχανα τιμωρητική, συχνά υπό το βάρος εσωτερικών πιέσεων, είτε σύρθηκε από τη διεθνή κοινότητα ώστε να βελτιώσει την κατάσταση. Καθοριστικής σημασίας υπήρξε η ψήφιση νόμου το 1997 που εισήγαγε μια μορφή πολιτικής κοινωνικής υπηρεσίας ως εναλλακτική της στρατιωτικής.
Ιστορικό.
Αρχές του 20ού αιώνα.
Ο θεσμός της υποχρεωτικής στράτευσης εισήχθη στην Ελλάδα το 1911, λίγο καιρό πριν την εμπλοκή της χώρας σε μια σειρά διαδοχικών πολέμων: οι Βαλκανικοί πόλεμοι (1912-1913), ο Πρώτος Παγκόσμιος Πόλεμος (1917-1918), η εκστρατεία στην Ουκρανία (1919) και οι επιχειρήσεις στη Μικρά Ασία (1920-1922). Εξαιτίας της μακράς διάρκειας αυτής της εμπλοκής —πάνω από μια δεκαετία— και της συνεπακόλουθης εξάντλησης των στρατιωτών —πολλοί από τους οποίους κατατάχθηκαν το 1911 και απολύθηκαν το 1923—, έκανε την εμφάνισή του το πρώτο μαζικό κύμα λιποταξιών στον ελληνικό στρατό.
Στη διάρκεια του Εμφυλίου Πολέμου.
Για τα επόμενα 60 χρόνια αρνητές στράτευσης για λόγους συνείδησης ήταν αποκλειστικά οι Μάρτυρες του Ιεχωβά, καθώς η χριστιανική συνείδησή τους τους επιβάλλει να παραμένουν πολιτικά και στρατιωτικά ουδέτεροι. Κατά τη διάρκεια του Εμφυλίου Πολέμου (1946-1949) Μάρτυρες του Ιεχωβά είτε καταδικάστηκαν σε θάνατο και εκτελέστηκαν είτε καταδικάστηκαν σε ισόβια δεσμά. Την περίοδο που ακολούθησε αρκετοί από αυτούς στάλθηκαν σε εξορία στη Μακρόνησο, στη Γυάρο και αλλού.
Κατά τη διάρκεια του Β΄ Παγκοσμίου Πολέμου τήρησαν την ίδια στάση ασυμβίβαστης πολιτικής ουδετερότητας και αρνήθηκαν να πάρουν όπλο, όπως συνέβη και με χιλιάδες ομοπίστους τους υπό το καθεστώς των Ναζί, από τους οποίους περισσότεροι από 200 δικάστηκαν από το Γερμανικό Πολεμικό Δικαστήριο, καταδικάστηκαν και κατόπιν εκτελέστηκαν.
Τη δεκαετία του 1960.
Χαρακτηριστική περιγραφή του κλίματος και της αντιμετώπισης που τους επιφυλασσόταν στα τέλη της δεκαετίας του 1950 και τις αρχές του 1960 καταγράφεται στο αυτοβιογραφικό διήγημα του Ντίνου Χριστιανόπουλου που έγραψε το 1963 με τίτλο "Ο Χιλιαστής" —μια από τις ελάχιστες μαρτυρίες τρίτων που σώζονται επί του θέματος από εκείνη την εποχή. Ο συγγραφέας περιγράφει την τυχαία γνωριμία του με έναν Μάρτυρα του Ιεχωβά κρατούμενο στο κέντρο κατάταξης κοντά στην Κόρινθο, όπου είχε παρουσιαστεί, και εκφράζεται με θαυμασμό για το ηθικό σθένος του. Οι μαρτυρίες του αποτελούν δείγμα της βαναυσότητας με την οποία αντιμετωπίστηκαν εκείνοι που αρνούνταν να πάρουν όπλο. Δεκαετίες αργότερα ο Χριστιανόπουλος εξακολούθησε να διώκεται εξαιτίας αυτής της σπάνιας καταγραφής των όσων συνέβαιναν στους θρησκευτικούς αντιρρησίες συνείδησης.
Καθώς κυλούσε η δεκαετία του 1960, επιβάλλονταν ποινές κάθειρξης 15 και 20 χρόνων, οι οποίες προξένησαν παγκόσμια κατάπληξη και αγανάκτηση. Οι Μάρτυρες του Ιεχωβά που παρουσιάζονταν στο στρατό και αρνούνταν να παραλάβουν όπλο εκείνη την περίοδο ήταν πάνω από 500 άτομα ανά έτος. Το 1966 η καταδίκη σε θάνατο που απαγγέλθηκε εναντίον του Χρήστου Καζάνη, ο οποίος δήλωνε ότι «η παραλαβή οπλισμού αντιβαίνει εις την συνείδησίν του και τας θρησκευτικάς του πεποιθήσεις», «προκάλεσε διεθνή κατακραυγή». Μερικές εβδομάδες αργότερα, η ποινή αυτή μετριάστηκε σε 4½ χρόνια φυλάκιση. Τη δεκαετία του 1970 συνεχίσθηκε η επιβολή εξοντωτικών ποινών 5, 8, 10 ακόμη και 20 ετών φυλάκισης με ταυτόχρονη πενταετή ή δεκαετή στέρηση των πολιτικών δικαιωμάτων. Όλα αυτά συνέβαιναν ενόσω η στρατιωτική θητεία δεν ξεπερνούσε σε διάρκεια τα 2½ χρόνια.
Τη δεκαετία του 1970.
Το νομικό καθεστώς και η βάναυση μεταχείριση των αντιρρησιών συνείδησης δεν άλλαξε ούτε όταν επανήλθε ο κοινοβουλευτισμός το καλοκαίρι του 1974. Εκείνη την περίοδο υπήρχαν κρατούμενοι Μάρτυρες του Ιεχωβά οι οποίοι είχαν ήδη εκτίσει πολυετή φυλάκιση, από εφτά ως δέκα χρόνια, σε στρατιωτικές φυλακές μετά από αλλεπάλληλες καταδίκες. Πολλοί νεαροί Μάρτυρες αναγκάστηκαν να καταφύγουν σε άλλες ευρωπαϊκές χώρες για να περιορίσουν τις συντριπτικές συνέπειες που επέφερε αυτή η πολιτειακή αντιμετώπιση στη ζωή τους λόγω της σταθερής τους απόφασης «να μην πάρουν όπλο».
Η «απάνθρωπη», «εξευτελιστική μεταχείριση» και η «βάναυση συμπεριφορά» σε βάρος των αντιρρησιών συνείδησης και η νομοθετική αντιμετώπισή τους από την πολιτεία —η οποία χαρακτηρίστηκε «νομική τρομοκρατία»— τέθηκαν προς εξέταση στο Συμβούλιο της Ευρώπης. Τον Ιούλιο του 1977, το Συμβούλιο της Ευρώπης στην Αμβέρσα αποφάνθηκε τα εξής:
Οι φωνές δημόσιας διαμαρτυρίες στο εσωτερικό της χώρας ήταν ελάχιστες. Εκείνη την περίοδο ξεχώρισε η εκδήλωση του συγγραφέα Βασίλη Βασιλικού να θέσει δημόσια το ερώτημα: «"Δεν θα βρεθεί τάχα ένας βουλευτής, μέσα στους τριακόσιους, να φέρει το θέμα στη Βουλή και να ρυθμιστεί μια για πάντα αυτό το πρόβλημα;"» Τελικά δύο βουλευτές, η Βιργινία Τσουδερού και ο Θόδωρος Αναγνωστόπουλος έθεσαν σχετική ερώτηση στη Βουλή. Η απάντηση που έλαβαν από το υπουργείο Εθνικής Άμυνας ήταν η εξής: «"Αι εφαρμοζόμεναι παρ' ημίν δι' αυτούς [τους αντιρρησίες συνείδησης] διατάξεις τυγχάνουν απολύτως εναρμονισμέναι προς τας διατάξεις του Συντάγματος"». Μάλιστα, ο τότε υπουργός Εθνικής Άμυνας, Ευάγγελος Αβέρωφ, είχε πει σε δημοσιευμένη επιστολή του:
Ο τότε υπουργός Δικαιοσύνης Κωνσταντίνος Στεφανάκης σχολίασε σε ερώτημα του βουλευτή Γεώργιου-Αλέξανδρου Μαγκάκη, υπό το βάρος σωρείας επιστολών διαμαρτυρίας που έφταναν καθημερινά από το εξωτερικό, όσον αφορά ότι υπήρχαν τότε κρατούμενοι που είχαν παραμείνει φυλακισμένοι για 10-15 χρόνια: «"Δεν γνωρίζω αν υπάρχουν άνθρωποι με αυτάς τας ποινάς. Έχει περιοριστεί πάρα πολύ ο αριθμός και εκείνο το οποίο επιτρέπεται από την σωφρονιστικήν συντελείται"». Η ανταπάντηση του ερωτώντος βουλευτή ανέφερε μεταξύ άλλων: «"Η Διεθνής Αμνηστία έχει κατάλογον των φυλακισμένων. Είναι περίπου ενενήντα τόσοι και έχουν ποινές πράγματι πολυχρονίους"».
Παράλληλα, στο ίδιο δημοσίευμα με την επιστολή του Αβέρωφ ο Γιώργος Παπαλάπας, ο οποίος κρατούνταν στις Φυλακές Ιωαννίνων ως αντιρρησίας συνείδησης, τόνισε την προθυμία των Μαρτύρων του Ιεχωβά να προσφέρουν μη στρατιωτική υπηρεσία για το κοινό καλό αναφέροντας μεταξύ άλλων:
Στις 28 Σεπτεμβρίου 1977, κάτω από την πίεση διεθνών οργανισμών και ιδιαίτερα του Συμβουλίου της Ευρώπης, η κυβέρνηση Καραμανλή, στην τελευταία μέρα λειτουργίας της Βουλής και στις 11 το βράδυ, πέρασε τον νόμο 731/1977, με τον οποίο όσοι αρνούνται να φέρουν όπλα για θρησκευτικούς λόγους μπορούσαν να εκπληρώσουν τετραετή άοπλη θητεία σε στρατόπεδο. Όσοι είχαν καταδικαστεί μέχρι τότε για ανυπακοή απαλλάχθηκαν και υποχρεούνταν να εκπληρώσουν άοπλη θητεία. Αν αρνούνταν και αυτή τη δυνατότητα, καταδικάζονταν σε ποινή φυλάκισης ίση με τη διάρκεια της άοπλης θητείας και εξαιρούνταν κατόπιν από την εκπλήρωση θητείας. Δυο χρόνια πριν, κατά τις διαδικασίες εκπόνησης του Συντάγματος του 1975, η τότε πρόταση μέρους του Κοινοβουλίου για τη θέσπιση εναλλακτικής υπηρεσίας για όσους αρνούνταν για ιδεολογικούς ή θρησκευτικούς λόγους να εκπληρώσουν στρατιωτική θητεία είχε απορριφθεί από την κυβερνητική πλειοψηφία. Η Εισηγητική Έκθεση του νέου νόμου, των υπουργών Ε. Αβέρωφ και Κ. Στεφανάκη, ανέφερε μεταξύ άλλων:
Εντούτοις, παρά την ψήφιση αυτού του νόμου από τη Βουλή των Ελλήνων, υπήρξε δυσκολία στην εφαρμογή του, καθώς δίνονταν αυθαίρετες ερμηνείες από ορισμένους στρατιωτικούς.
Εκτός αυτού, μετά την ψήφιση του νόμου, ξέσπασε θύελλα διαμαρτυριών που συνέτεινε στο να καταστεί ανίσχυρος και ελλιπής. Τις διαμαρτυρίες ενθάρρυνε —είτε σιωπηρά είτε απροκάλυπτα— η Εκκλησία της Ελλάδας. Αυτή η κατάσταση είχε ως συνέπεια να γίνει εντονότερη η βάναυση συμπεριφορά στην πράξη.
Το Φεβρουάριο του 1978, 45 αντιρρησίες συνείδησης που κρατούνταν στις Στρατιωτικές Φυλακές Αυλώνας, εξέθεσαν με συγκεκριμένα στοιχεία την κατάσταση όπως είχε διαμορφωθεί —τόσο νομικά όσο και στην πράξη— στο Συμβούλιο της Ευρώπης. Η εφημερίδα "Ελευθεροτυπία" δημοσίευσε αυτή την επιστολή στις 15 Ιουλίου 1978. Η αντίδραση του υπουργού Εθνικής Αμύνης Ε. Αβέρωφ ήταν άμεση:
Η κινητοποίηση που είχε προκληθεί από την επιστολή των 45 αντιρρησιών είχε, όμως, ως αποτέλεσμα να έρθει στην Ελλάδα δύο ημέρες αργότερα ο εκπρόσωπος της Διεθνούς Αμνηστίας. Μόλις έγινε γνωστή η άφιξή του, όλοι οι αντιρρησίες συνείδησης μεταφέρθηκαν στις Αγροτικές Φυλακές Κασσάνδρας όπου και παρέμειναν τελικά.
Στις 15 Μαρτίου 1979 η έκρυθμη κατάσταση που επικρατούσε έγινε φανερή με έντονο τρόπο: Στον 20χρονο Μάρτυρα του Ιεχωβά αντιρρησία συνείδησης Ε. Γαζή επιβλήθηκε ποινή κάθειρξης 18 χρονών. Αυτό το γεγονός έγινε αφορμή ώστε στις 10 Μαΐου του ίδιου έτους να υποβληθεί στο Συμβούλιο της Ευρώπης πρόταση 10 μελών της Συνέλευσης, η οποία ζητούσε την εξέταση της ελληνικής περίπτωσης «"εις μελέτην της παραβιάσεως του δικαιώματος αντιρρήσεως εκ λόγων συνειδήσεως, δια την στρατιωτικήν υπηρεσίαν εν Ελλάδι"». (Έγγραφο 4345/10-5-1979)
Τη δεκαετία του 1980.
Στα χρόνια που ακολούθησαν, αν και τα κινήματα για το σεβασμό των δικαιωμάτων των στρατιωτών ήταν ιδιαίτερα ενεργά, η άρνηση στράτευσης για μη θρησκευτικούς λόγους ήταν θέμα επί του οποίου δεν έπαιρναν θέση τα κόμματα της αριστεράς.
Η πολιτική αμφισβήτηση μερικών από τους παραδοσιακούς θεσμούς και ειδικά της υποχρεωτικής στρατιωτικής θητείας κέρδισε αρχικά έδαφος ανάμεσα στις τότε νεοεμφανιζόμενες οικολογικές ομάδες, στους κύκλους των ανυπότακτων και σε μέρος του αντιεξουσιαστικού χώρου. Οι πρώτες σποραδικές αναφορές στο θέμα τοποθετούνται γύρω στα 1982-1984, ενώ η "Οικολογική Εφημερίδα" καθώς και η εξαιρετική για την εποχή του έκδοση του περιοδικού "Αρνούμαι" έδωσαν φωνή με την εμφάνισή τους και προσανατόλισαν το νεογέννητο κίνημα υποστήριξης της αντίρρησης συνείδησης για κοινωνικο-πολιτικούς λόγους. Σταδιακά, καθώς οι διεθνείς σχέσεις αναπτύσσονταν, οι σχετικές εκδηλώσεις και τα άρθρα πλήθαιναν, επιτεύχθηκε μια σχετική συνοχή και οι άμεσοι στόχοι δεν αποτελούσαν ακόμη αντικείμενο σύγκρουσης —ήταν ήδη πραγματικότητα η αποφυλάκιση Μαρτύρων του Ιεχωβά με πολυετείς φυλακίσεις, έπαψαν οι επαναλαμβανόμενες διώξεις και, σταδιακά, θεσπίστηκε η νομοθεσία για εναλλακτική κοινωνική υπηρεσία.
Τα έτη 1986-1987 αναδείχτηκαν οι πρώτοι "μη θρησκευτικοί" αντιρρησίες συνείδησης. Οι δηλώσεις τους ήταν ανατρεπτικές, είχαν ανθρωπιστικό χαρακτήρα, δεν περιόριζαν την άρνηση σε ένα είδος στρατού ή πολιτικού συστήματος και προωθούσαν τη μη-βία και την κοινωνική ανυπακοή. Τον Μάρτιο του 1987 ο 28χρονος Μιχάλης Μαραγκάκης, ο πρώτος που έκανε δημόσια γνωστή την άρνησή του να στρατευτεί, συνελήφθη και τον Ιούνιο καταδικάστηκε σε τετραετή φυλάκιση.
Η κυβέρνηση ενέμεινε στη σκληρή της στάση, παρά το εντυπωσιακό κίνημα συμπαράστασης που αναπτύχθηκε στην Ελλάδα και διεθνώς. Η έλλειψη πολιτικής βούλησης καλυπτόταν από εκτιμήσεις για την αντισυνταγματικότητα της άρνησης στράτευσης και της εναλλακτικής υπηρεσίας. Μετά από έφεση που υπέβαλε τον Φεβρουάριο του 1988, η ποινή του Μαραγκάκη μετατράπηκε σε φυλάκιση 26 μηνών. Στις 22 του ίδιου μήνα άρχισε απεργία πείνας την οποία διέκοψε την Πρωτομαγιά, ύστερα από την υπόσχεση της κυβέρνησης, που θορυβημένη από τη διεθνή υποστήριξη δήλωσε πως θα εξετάσει την υπόθεση της αντίρρησης συνείδησης κάτω από θετικό πρίσμα.
Στο μεταξύ στις 12 Απριλίου του ίδιου χρόνου συνελήφθη ο αντιρρησίας Θανάσης Μακρής, ο οποίος συμπαραστάθηκε με απεργία πείνας στον Μαραγκάκη. Στις 26 Μαΐου καταδικάστηκε σε πενταετή φυλάκιση (η οποία αργότερα μετατράπηκε σε 18μηνη), και έτσι ξεκίνησε νέα απεργία πείνας στην οποία τον συνόδευσε ο Μαραγκάκης και η οποία διακόπηκε όταν η κυβέρνηση δημοσιοποίησε νομοσχέδιο τον Ιούλιο. Αυτό το σχέδιο νόμου που προέβλεπε μεταξύ των άλλων διπλάσιας διάρκειας αναπληρωματική/εναλλακτική θητεία δεν έφτασε ποτέ για συζήτηση στη Βουλή. Κατά τη διάρκεια της φυλάκισης του Μαραγκάκη και του Μακρή βρισκόταν σε εξέλιξη μια τεράστια εκστρατεία αποστολής χιλιάδων επιστολών συμπαράστασης, η οποία έφερε σε θέση άμυνας την κυβέρνηση. Οργανώθηκαν δεκάδες συναυλίες και εκδηλώσεις συμπαράστασης, ενώ πάνω από είκοσι άτομα δήλωσαν αντιρρησίες συνείδησης για ιδεολογικούς λόγους.
Ο Μιχάλης Μαραγκάκης αποφυλακίστηκε τον Δεκέμβριο του 1988 μετά από τρεις διαδοχικές απεργίες πείνας 71, 50 και 20 ημερών, ενώ ο Θανάσης Μακρής τον Ιούλιο του 1989 μετά από δύο απεργίες 55 και 33 ημερών. Και οι δύο αποφυλακίστηκαν έχοντας εκτίσει τα 2/3 της ποινής τους. Στο μεταξύ, η δυνατότητα άοπλης στρατιωτικής θητείας είχε επεκταθεί με νόμο (Φεβρουάριος 1988) και στους ιδεολογικούς αρνητές, κανείς τους όμως δεν έκανε χρήση της ρύθμισης.
Από το 1989 η είσοδος των Οικολόγων Εναλλακτικών στη Βουλή και η θετική αντιμετώπιση του θέματος εκ μέρους του Συνασπισμού έφεραν το θέμα στο κοινοβουλευτικό προσκήνιο. Την ίδια περίοδο δημιουργήθηκε ο Σύνδεσμος Αντιρρησιών Συνείδησης ως μετεξέλιξη των Επιτροπών Συμπαράστασης στους Μαραγκάκη και Μακρή.
Τη δεκαετία του 1990.
Τον Φεβρουάριο του 1990 ο αριθμός των πολιτικών αντιρρησιών συνείδησης έφτασε τους 27, ενώ ταυτόχρονα περίπου γίνεται η σημαντική εμφάνιση των πρώτων αντιρρησιών συνείδησης στην Τουρκία. Αν και οι Μάρτυρες του Ιεχωβά εξακολουθούσαν να φυλακίζονται —ανά πάσα στιγμή υπήρχαν περίπου 400 έγκλειστοι με τετραετείς ποινές σε στρατιωτικές και αγροτικές φυλακές—, έπαψαν οι διώξεις κατά των μη θρησκευτικών αντιρρησιών με εξαίρεση τις διοικητικές κυρώσεις.
Η κατάσταση άλλαξε τον Μάιο του 1991 με τη σύλληψη του Νίκου Μαζιώτη. Ακολούθησε η σύλληψη του Παύλου Ναθαναήλ τον Σεπτέμβριο. Στις δηλώσεις τους ανέφεραν ως λόγο άρνησης την ταξική/αντιεξουσιαστική τους συνείδηση και διακήρυξαν την απροθυμία τους να υπηρετήσουν οποιαδήποτε μορφή εναλλακτικής θητείας. Καταδικάστηκαν σε ένα χρόνο φυλάκιση με τριετή αναστολή και αφέθηκαν και πάλι ελεύθεροι, ενώ τους επιδόθηκε φύλλο πορείας. Ο Μαζιώτης συνελήφθη και πάλι στις 9 Οκτωβρίου 1992. Άρχισε απεργία πείνας η οποία διήρκεσε 50 μέρες και διακόπηκε με την αποφυλάκισή του.
Το 1992 η κυβέρνηση ανακοίνωσε την προετοιμασία νομοσχεδίου, του οποίου όμως η πορεία τερματίστηκε άδοξα, όταν απορρίφθηκε από το Νομικό Συμβούλιο του Κράτους ως αντισυνταγματικό στο τέλος της χρονιάς. Κατά την περίοδο των επόμενων κυβερνήσεων κυκλοφορούσαν σενάρια για νομοσχέδιο που θα αναγνωρίζει την αντίρρηση συνείδησης, όπως π.χ. η «κοινωνική θητεία στο στρατό», τα οποία θεωρήθηκαν από μερικούς ως τεχνάσματα που στόχο είχαν την αναχαίτιση των πολιτικών πιέσεων τόσο από το εξωτερικό όσο και από το εσωτερικό της χώρας. Οι αντιρρησίες είχαν φτάσει περίπου τους 100, αν και δεν ήταν όλοι διατεθειμένοι να εκπληρώσουν κοινωνική υπηρεσία, αν και όταν αυτή επρόκειτο να ψηφιστεί.
Οι περισσότεροι πολιτικοί αντιρρησίες άλλαξαν σπίτια και οι αρχές δεν τους ενόχλησαν, κατάσταση που άλλαξε με τη σύλληψη τον Αύγουστο του 1995 του Νίκου Καρανίκα στην Αλεξάνδρεια Ημαθίας. Ο Καρανίκας μεταφέρθηκε σε στρατιωτικές φυλακές και καταδικάστηκε σε φυλάκιση τεσσάρων χρόνων για ανυποταξία σε καιρό γενικής επιστράτευσης. Τον Δεκέμβριο του 1995 και μετά από την ανάπτυξη ενός μεγάλου κινήματος συμπαράστασης, το Αναθεωρητικό Δικαστήριο μείωσε την ποινή του σε ένα χρόνο με τριετή αναστολή. Κατά την έξοδό του όμως από τη δικαστική αίθουσα και σύμφωνα με την πάγια πρακτική των στρατολογικών αρχών, του επιδόθηκε φύλλο πορείας. Ο Καρανίκας δεν παρουσιάστηκε και η εναντίον του κατηγορία μετατράπηκε πλέον σε λιποταξία. Με την ίδια κατηγορία ο Νίκος Μαζιώτης, που είχε συλληφθεί για άλλη υπόθεση, καταδικάστηκε το 1998 σε πρωτόδικη φυλάκιση δέκα μηνών, η οποία στο Αναθεωρητικό Δικαστήριο μειώθηκε στους οκτώ μήνες. Ο Αργεντινός Αντόλφο Πέρες Εσκιβέλ, ο οποίος έχει τιμηθεί με το Βραβείο Νόμπελ Ειρήνης, είχε δηλώσει τα εξής:
Στο μεταξύ —αν και με καθυστέρηση δεκαετιών σε σχέση με την υπόλοιπη Ευρώπη— ψηφίστηκε στις 27 Ιουνίου 1997 ο νόμος 2510, που εισάγει μια μορφή "πολιτικής κοινωνικής" υπηρεσίας ως "εναλλακτική" της στρατιωτικής. Ο όρος «αντιρρησίας συνείδησης» αναφέρεται για "πρώτη" φορά σε νομικό κείμενο, χωρίς βέβαια αυτό να σηματοδοτεί την τυπική αναγνώριση ενός ανθρώπινου δικαιώματος. Αυτό γίνεται προφανές και από την εισηγητική έκθεση του νόμου, στην οποία αναφέρεται πως «η αντιμετώπιση του σχετικού ζητήματος των αντιρρησιών συνείδησης, με σεβασμό πάντα στον υποχρεωτικό και καθολικό χαρακτήρα της στρατιωτικής θητείας, είναι αναγκαία και για τη συμμόρφωση της χώρας προς υποχρεώσεις που έχει αναλάβει από διεθνείς συνθήκες». Στη συζήτηση της Διαρκούς Επιτροπής Εθνικής Άμυνας και Εξωτερικών Υποθέσεων που έγινε στη Βουλή, η Μαρία Δαμανάκη είχε αναφέρει μεταξύ άλλων:
Τόσο η μεγάλης διάρκειας (36 μηνών) κοινωνική θητεία που θεσπίστηκε όσο και η ουσιαστική επιβάρυνση των αντιρρησιών με τα έξοδα διαβίωσης θεσπίστηκαν με σκοπό να λειτουργήσουν ως αντικίνητρα για τον θεσμό αυτόν. Επιπλέον, η στάση του στρατού σκλήρυνε και πάλι κατά πολύ αμέσως μετά την ψήφιση του νόμου. Οι πρώτοι Μάρτυρες του Ιεχωβά που αρνήθηκαν να εκπληρώσουν εναλλακτική υπηρεσία, εξαιτίας του ότι υπάγονταν στο υπουργείο Εθνικής Άμυνας, καταδικάστηκαν σε έξι χρόνια φυλάκιση —στο διπλάσιο της τότε ισχύουσας εναλλακτικής—, ενώ οι Λάζαρος Πετρομελίδης και Γιάννης Χρυσοβέργης προσέφυγαν ενάντια στην υπερβολικά μεγάλη διάρκεια και τις συνθήκες εκπλήρωσης του θεσμού. Όταν τελικά τέθηκε σε εφαρμογή αποδεκτά η εναλλακτική υπηρεσία υπήρξε πλήθος κρουσμάτων απάνθρωπης μεταχείρισης σε βάρος των αντιρρησιών που υπηρετούσαν σε δημόσιες υπηρεσίες. Μάλιστα, υπήρξαν ακραίες αντιδράσεις και σε νομικό επίπεδο, όπως για παράδειγμα η προσφυγή της διοίκησης του Γηροκομείου Αιγίου στο Συμβούλιο της Επικρατείας, με αίτημα την απομάκρυνση του αντιρρησία Γεώργιου Κλιάμπα επειδή είναι αλλόδοξος και κατά συνέπεια δεν μπορεί να υπηρετεί σε ένα Ορθόδοξο ίδρυμα: «"Ο τοποθετούμενος είναι μάρτυς του Ιεχωβά, άλλης πίστεως δηλαδή και συνεπώς όχι μόνο αρνητής, αλλά και ακατάλληλος δια την εκτέλεσιν τής, υπό την αιγίδα του Μητροπολίτου, παρεχομένης ψυχολογικής και κοινωνικής στηρίξεως κατά το Ορθόδοξον Δόγμα των ανθρώπων με ειδικάς ανάγκας και των οικογενειών των"».
Οι προτάσεις του Συνηγόρου του Πολίτη που δόθηκαν τον Αύγουστο του 1999 στον Υπουργό Εθνικής Άμυνας Άκη Τσοχατζόπουλο για τον εξορθολογισμό του θεσμού στη μορφή που υφίστατο περιλάμβαναν μεταξύ άλλων την αποστρατιωτικοποίηση του θεσμού προκειμένου να υπαχθεί υπό την εποπτεία του Υπουργείου Εσωτερικών, να ισχύουν και για τους αντιρρησίες τα ευεργετήματα που ισχύουν και στους στρατευομένους, όπως της μειωμένης θητείας σε διάφορες κατηγορίες (π.χ. προστάτες), να επεκταθεί σε όλες τις υπηρεσίες του Δημοσίου η δυνατότητα άσκησης υπηρεσίας, να ισχύει κανονικό οκτάωρο και πενθήμερη εργασία, καθώς και η προβλεπόμενη άδεια.
Την ίδια εκείνη περίοδο, ο Πετρομελίδης συνελήφθη κοντά στο σπίτι του και τον Απρίλιο του 1999 καταδικάστηκε σε τέσσερα χρόνια φυλάκιση, απελευθερώθηκε δε με απόφαση του Εφετείου και μετά από την ανάπτυξη μεγάλου κινήματος συμπαράστασης.
Στην αυγή του 21ου αιώνα.
Στις 6 Απριλίου 2000, το Ευρωπαϊκό Δικαστήριο Ανθρωπίνων Δικαιωμάτων καταδίκασε ομόφωνα την Ελλάδα στην υπόθεση "Θλιμμένος κατά Ελλάδας" καθώς θεώρησε ότι το ελληνικό κράτος δεν έλαβε τα κατάλληλα θετικά μέτρα έτσι ώστε να διαχωρίσει αυτούς που έχουν καταδικαστεί για κακούργημα για θρησκευτικούς λόγους και τους καταδικασθέντες για κακούργημα για άλλους λόγους. Συγκεκριμένα το 1983 ο Μάρτυρας του Ιεχωβά Ιάκωβος Θλιμμένος είχε εκτίσει τη φυλάκισή του ως αντιρρησίας συνείδησης, καταδίκη που —όπως συνέβαινε με όλους τους αντιρρησίες που είχαν εκτίσει ποινή φυλάκισης λόγω της συνειδησιακής στάσης τους— καταχωρήθηκε ως "κακούργημα" στο ποινικό μητρώο του. Έξι χρόνια αργότερα, το Φεβρουάριο 1989, αυτή η κατηγορία στέρησε στον Θλιμμένο την αναγνώρισή του από το σώμα ορκωτών λογιστών και το διορισμό του σε ανάλογη θέση παρά την επιτυχία του ως δεύτερου στη σειρά στις απαιτούμενες εξετάσεις. Η προσφυγή του κατά της απόφασης απορρίφθηκε οριστικά στις 28 Ιουνίου 1996. Κατόπιν προσέφυγε στο Συμβούλιο της Επικρατείας το οποίο, αν και αρχικά δικαίωσε τον ενάγοντα και έκρινε άκυρη την απόφαση, σε επόμενη παραπομπή στην Ολομέλειά του αποφάνθηκε πως καλώς δεν είχε διοριστεί ο Θλιμμένος. Έτσι, η υπόθεση οδηγήθηκε στο Ευρωπαϊκό Δικαστήριο, το οποίο ομοφώνως απεφάνθη ότι στην υπόθεση αυτή υπήρξε παραβίαση του Άρθρου 14 (περί απαγόρευσης των διακρίσεων) σε συνδυασμό με το Άρθρο 9 (περί ελευθερίας της σκέψης, συνείδησης και θρησκείας) και του Άρθρου 6, παράγραφος 1 (δικαίωμα ακροαματικής διαδικασίας σε εύλογο χρονικό διάστημα —καθώς 7 και πλέον χρόνια κράτησαν οι διαδικασίες μέχρι να παρθεί η σχετική οριστική απόφαση) της Ευρωπαϊκής Σύμβασης για τα Δικαιώματα του Ανθρώπου. Σύμφωνα με την ίδια απόφαση, το ελληνικό κράτος κλήθηκε να αποζημιώσει τον προσφεύγοντα με το ποσό των 9 εκατομμυρίων δραχμών (περ. 26.500 €) για ηθική βλάβη και δικαστικές δαπάνες. Εντούτοις, στην Ελλάδα, ακόμη και ύστερα από αυτή την απόφαση του Ευρωπαϊκού δικαστηρίου, υπήρξαν προσφυγές στο Συμβούλιο της Επικρατείας οι οποίες στρέφονταν ουσιαστικά εναντίον του νόμου 2610/97 περί εναλλακτικής θητείας για τους αντιρρησίες συνείδησης.
Εξαιτίας του τιμωρητικού χαρακτήρα της εφαρμοζόμενης εναλλακτικής υπηρεσίας, τον Μάρτιο του 2005, η Επιτροπή Ανθρωπίνων Δικαιωμάτων των Ηνωμένων Εθνών κάλεσε την Ελλάδα να βελτιώσει την κατάσταση των αντιρρησιών συνείδησης, σημειώνοντας ότι:
Στις 4 Μαΐου 2006 ο Πετρομελίδης, Πρόεδρος του Συνδέσμου Αντιρρησιών Συνείδησης πλέον, καταδικάστηκε σε πέντε μήνες φυλάκιση με αναστολή από το Αναθεωρητικό Δικαστήριο Αθηνών για ανυποταξία σε καιρό ειρήνης. Ήταν η δεύτερη καταδίκη του μετά τον Ιούνιο του 2003 οπότε είχε καταδικαστεί από το ίδιο δικαστήριο σε 20 μήνες φυλάκιση με αναστολή, για τον ίδιο λόγο. Με την πιο πρόσφατη ερήμην καταδίκη του σε ποινή φυλάκισης 30 μηνών για ανυποταξία τον Δεκέμβριο του 2004 από το Ναυτοδικείο Πειραιά, ήρθη η αναστολή της προηγούμενης ποινής, με αποτέλεσμα να οφείλει να εκτίσει συνολική ποινή φυλάκισης 50 μηνών εφόσον συλληφθεί. Το 1998 αρνήθηκε να υπηρετήσει την εναλλακτική θητεία, καθώς θεωρείται ότι έχει άκρως τιμωρητική διάρκεια —στην περίπτωσή Πετρομελίδη επτάμισι φορές μεγαλύτερη από τη στρατιωτική θητεία που θα υπηρετούσε. Η άρνησή του εκείνη σήμαινε ότι εξέπιπτε της ιδιότητας τού αντιρρησία συνείδησης. Έκτοτε έλαβε τακτικά νέες προσκλήσεις κατάταξης να υπηρετήσει στον στρατό και του έχουν απαγγελθεί επανειλημμένα κατηγορίες για ανυποταξία. Ο Πετρομελίδης εξέτισε ποινές φυλάκισης τον Μάιο του 1998, τον Απρίλιο του 1999 και τον Σεπτέμβριο του 2002. Ακόμα και με τον νεότερο νόμο 3421/2005, βάσει του οποίου δίνεται η επιλογή υποβολής εκ νέου αίτησης για εναλλακτική πολιτική θητεία, θα έπρεπε να υπηρετήσει εναλλακτική πολιτική υπηρεσία 17 μηνών, ενώ εάν δεν ήταν αντιρρησίας συνείδησης θα υπηρετούσε εννεάμηνη στρατιωτική θητεία, από την οποία θα μπορούσε να εξαγοράσει επτάμισι μήνες και να υπηρετήσει ενάμισι μήνα.
Όπως είναι φυσικό, οι πρόσφατοι νόμοι δεν ήταν δυνατό να λύσουν τα πολλά και περίπλοκα προβλήματα που είχαν συσσωρευτεί επί πολλά χρόνια. Παρ' όλα αυτά, η ψήφισή τους αποτέλεσε θετικό βήμα, τόσο στην αντιμετώπιση της Ελλάδας από άλλες χώρες όσο και από τους Έλληνες αντιρρησίες που επέλεξαν να στηρίξουν το θεσμό με τη συμμετοχή τους.
Σύμφωνα με τον Σύνδεσμο Αντιρρησιών Συνείδησης, από το 1998 και για τα επόμενα περίπου πέντε χρόνια εκπλήρωσαν εναλλακτική πολιτική υπηρεσία πάνω από 1.000 αντιρρησίες, αν και η πορεία υλοποίησης του θεσμού ανέδειξε μια σειρά δυσλειτουργίες και προβλήματα, τα οποία κατέστησαν απαραίτητες συμπληρωματικές νομοθετικές ρυθμίσεις. Οι ρυθμίσεις αυτές έχουν επαρκώς αναλυθεί στην εμπεριστατωμένη έκθεση του Συνηγόρου του Πολίτη (1999) καθώς και στις προτάσεις της Εθνικής Επιτροπής για τα Δικαιώματα του Ανθρώπου.
Αξίζει να σημειωθεί η τεκμηρίωση από το Συμβούλιο της Ευρώπης της παραβίασης του Ευρωπαϊκού Κοινωνικού Χάρτη από την Ελλάδα για τη διακριτική μεταχείριση που επιβάλλει στους αντιρρησίες συνείδησης (2001) και η για πρώτη φορά υιοθέτηση σχετικής έκθεσης (Έκθεση Μάρτι (Marty), 2001) από την Κοινοβουλευτική Συνέλευση του Συμβουλίου της Ευρώπης. Επίσης, η πρακτική της Ελλάδας να ασκεί συνεχείς και επαναλαμβανόμενες διώξεις για το ίδιο ουσιαστικά αδίκημα μπήκε στο στόχαστρο της Επιτροπής Ανθρωπίνων Δικαιωμάτων του Ο.Η.Ε. σε συνεδρίασή της το Μάρτιο του 2005, καθώς αντέβαινε ρητά στο Διεθνές Σύμφωνο για τα Πολιτικά και Κοινωνικά Δικαιώματα.
Το 2001 ψηφίστηκε νόμος ο οποίος καθιστούσε πλέον δυνατή τη διαγραφή από το ποινικό μητρώο των αντιρρησιών συνείδησης των ποινών φυλάκισης που είχαν επιβληθεί για το στρατιωτικό αδίκημα της ανυπακοής πριν την καθιέρωση της εναλλακτικής κοινωνικής υπηρεσίας.
Η τρέχουσα κατάσταση.
Σύμφωνα με την ισχύουσα έως και το 2008 ελληνική νομοθεσία, οι λόγοι συνείδησης θεωρούνται ότι σχετίζονται με μια γενική αντίληψη περί ζωής, βασισμένη σε συνειδητές θρησκευτικές, φιλοσοφικές ή ηθικές πεποιθήσεις, που εφαρμόζονται από το άτομο απαράβατα και εκδηλώνονται με τήρηση ανάλογης συμπεριφοράς.
Μέχρι τουλάχιστον το 2007, αν και υπήρχε σχετικό νομοθετικό πλαίσιο, απορρίπτονταν συλλήβδην τα αιτήματα για εκπλήρωση εναλλακτικής πολιτικής θητείας για τους "μη θρησκευτικούς" αντιρρησίες συνείδησης, γεγονός που καταγγέλθηκε ως απαξίωση του θεσμού από την πολιτεία. Σήμερα, στους υπηρετούντες εναλλακτική υπηρεσία παρέχεται το ποσό των 223,53 ευρώ μηνιαίως εφόσον ο φορέας απασχόλησης αδυνατεί να παράσχει τροφή και στέγη.
Οι αντιρρησίες συνείδησης μέχρι το 2010 είχαν δύο επιλογές: Είτε να υπηρετήσουν άοπλη στρατιωτική θητεία είτε να υπηρετήσουν εναλλακτική κοινωνική υπηρεσία σε υπηρεσίες και δημόσιους φορείς. Στην πρώτη περίπτωση θεωρούνταν κανονικά στρατευμένοι ενώ στη δεύτερη περίπτωση δεν υπάγονταν στη δικαιοδοσία των ενόπλων δυνάμεων και δεν θεωρούνταν στρατευμένοι. Το 2010 καταργήθηκε η άοπλη στρατιωτική θητεία.
Ως προς τη διάρκεια της εναλλακτικής πολιτικής κοινωνικής υπηρεσίας, η Ευρωπαϊκή Επιτροπή Κοινωνικών Δικαιωμάτων του Συμβουλίου της Ευρώπης για τον "Ευρωπαϊκό Κοινωνικό Χάρτη" έχει νομολογήσει το 2006 ότι δεν πρέπει να υπερβαίνει το 150% του αντιστοίχου χρόνου της στρατιωτικής θητείας, δηλαδή τους 18 μήνες για όσους έχουν την υποχρέωση της 12μηνης στρατιωτικής θητείας. Ως τα μέσα του 2008, η ελληνική νομοθεσία δεν είχε συμμορφωθεί με αυτή τη διεθνή συνθήκη, η οποία έχει υπερνομοθετική ισχύ, καθώς επιβάλλει κοινωνική υπηρεσία διπλάσιας διάρκειας από την ισχύουσα στρατιωτική θητεία πλην ένα μήνα. Όμως, το καλοκαίρι του 2010 αποφασίσθηκε και εφαρμόσθηκε από τον Ιανουάριο του 2011, η μείωση της εναλλακτικής θητείας στους 15 μήνες για τους εκτελούντες πλήρη θητεία και σε ανάλογους μήνες για τους εκτελούντες μειωμένη θητεία. Τον Ιούνιο του 2019 μειώθηκε σε 12 μήνες για πλήρη θητεία, όμως τον Οκτώβριο του 2019 η νέα κυβέρνηση επανέφερε τη διάρκεια στα προηγούμενα επίπεδα, προκαλώντας την αντίδραση της Διεθνούς Αμνηστίας και άλλων οργανώσεων. 
Εναλλακτική κοινωνική υπηρεσία και αντιρρησίες συνείδησης.
Το 1997, η Βουλή των Ελλήνων ψήφισε νόμο που επιτρέπει την εναλλακτική και άοπλη κοινωνική υπηρεσία για τους αντιρρησίες συνείδησης. Το 2001, με την αναθεώρηση του Ελληνικού Συντάγματος, η Βουλή αναγνώρισε το δικαίωμα στην συνειδητή αντίρρηση στράτευσης. Αρχικά η ενναλακτική πολιτική κοινωνική υπηρεσία για τους υπόχρεους πλήρους θητείας, ήταν 36 μήνες (3 χρόνια), δηλαδή διπλάσια από την τότε θητεία στον στρατό ξηράς. Όμως στον νόμο δεν είχε γραφτεί ο όρος "διπλάσια από την στρατιωτική" αλλά αντίθετα είχε γραφτεί απλώς "συν δεκαοκτώ μήνες". Αυτό είχε ως αποτέλεσμα η σταδιακή μείωση της στρατιωτικής θητείας να μη σημαίνει μια αναλογική μείωση της εναλλακτικής. Έτσι φτάσαμε στο σημείο όταν η στρατιωτική θητεία ήταν 1 χρόνος (12 μήνες) η εναλλακτική πολιτική κοινωνική υπηρεσία να είναι 12+18=30 μήνες. Γύρω στο 2004 αλλαγή στη νομοθεσία επέτρεψε, χωρίς να αλλάζει το κείμενο του νόμου που μιλάει για +18 μήνες, να μπορεί με υπουργική απόφαση να μειώνεται η εναλλακτική πολιτική κοινωνική υπηρεσία ώστε να έχει διπλάσια πλην ένα μήνα, διάρκεια από την κανονική στρατιωτική θητεία. Η σχεδόν διπλάσια διάρκεια θητείας έχει προκαλέσει την αντίδραση μη κυβερνητικών οργανισμών, σύμφωνα με τους οποίους η εναλλακτική κοινωνική υπηρεσία στην Ελλάδα έχει «τιμωρητικό χαρακτήρα» και δεν αποτελεί αντίστοιχο της στρατιωτικής θητείας ως προσφορά σε κάποιο κοινωνικό φορέα. Στις περισσότερες χώρες της Ευρωπαϊκής Ένωσης έχει καταργηθεί η υποχρεωτική στράτευση, και όπου υπάρχει συνοδεύεται από κοινωνική θητεία, που σε άλλες χώρες θεωρείται μη τιμωρητική με κανονικές αποδοχές και διάρκεια μικρότερη του ενός χρόνου (Δανία ισόχρονη 4 μηνών, Γερμανία ισόχρονη ενός χρόνου) ενώ σε άλλες χώρες είναι προσαυξημένη και θεωρείται τιμωρητική (Αυστρία 9 μήνες εναλλακτική έναντι 6 στρατιωτικής, 50% προσαύξηση. Κύπρος 33 μήνες εναλλακτικής έναντι 24 μηνών στρατιωτικής, προσαύξηση 37,5%. Φινλανδία στις περισσότερες περιπτώσεις 12 μήνες εναλλακτική έναντι 6 στρατιωτική, προσαύξηση 100%. Εσθονία 16 μήνες εναλλακτική έναντι 8 στρατιωτική, προσαύξηση 100%)(βλ. Χάρτης του EBCO για την εναλλακτική υπηρεσία των αντιρρησιών συνείδησης στην Ε.Ε. ). Τον Απρίλιο του 2010 ανακοινώθηκε ότι η διάρκεια της εναλλακτικής θητείας θα μειωνόταν στους 15 μήνες.Όμως αυτό δε συνέβη παρά μόνο τον Ιανουάριο του 2011 με την υπογραφή υπουργικής απόφασης.(βλ. 11 Ιανουαρίου 2011 In.gr Στους 15 μήνες μειώνεται η διάρκεια της εναλλακτικής θητείας) Ας σημειωθεί ότι σύμφωνα με τις αλλαγές στη στρατολογική νομοθεσία που ψηφίστηκαν τον Σεπτέμβριο του 2010, θα μπορούσε η διάρκεια να μειωθεί ακόμα και στους 14 μήνες (αφού ο νόμος προβλέπει πλέον ότι η εναλλακτική είναι διπλάσια της μέγιστης στρατιωτικής, αλλά με υπουργική απόφαση μπορεί να μειωθεί μέχρις σημείου να είναι δύο μήνες περισσότερη από την μέγιστη στρατιωτική - που σήμερα (αρχές 2011) είναι 12 μήνες στο ναυτικό και στην αεροπορία, άρα μπορεί η εναλλακτική να μειωθεί, αν θελήσει ο υπουργός, στους 14 μήνες. Βλ. άρθρο 78 (στ) του ν.3883/2010 (ΦΕΚ 167/Α') που τροποποίησε το Άρθρο 60 του Ν. 3421/2005 (ΦΕΚ τ. Α, 302/13-12-2005)Διάρκεια της εναλλακτικής υπηρεσίας των αντιρρησιών συνείδησης). 
Οι εκτελούντες εναλλακτική κοινωνική υπηρεσία εργάζονται σε δημόσια ιδρύματα και, σε αντίθεση με τους στρατιώτες, απαγορεύεται να υπηρετήσουν στον τόπο διαμονής ή καταγωγής τους. Το κράτος προμηθεύει τους εκτελούντες εναλλακτική υπηρεσία με 223,53 ευρώ για τα έξοδα διαμονής, που θεωρεί απολύτως στοιχειώδη. Οι υπηρετούντες εναλλακτική κοινωνική υπηρεσία απασχολούνται μόνο κατά τις ώρες λειτουργίας των υπηρεσιών στις οποίες έχουν διατεθεί, σε αντίθεση με τους λοιπούς στρατεύσιμους, που απασχολούνται ολόκληρο το 24ωρο με ολιγόωρες άδειες εξόδου. Με τον τρόπο αυτό το κράτος δικαιολογεί τη μεγαλύτερη χρονική διάρκεια της εναλλακτικής κοινωνικής υπηρεσίας.
Παρά την ύπαρξη εναλλακτικής θητείας υπάρχουν ακόμη αντιρρησίες συνείδησης που αρνούνται και αυτήν (ολικοί αρνητές στράτευσης). Τον Μάρτιο του 2005 η Επιτροπή Ανθρωπίνων Δικαιωμάτων των Ηνωμένων Εθνών κάλεσε την Ελλάδα να βελτιώσει σημαντικά την κατάσταση τους, με βάση τις υποδείξεις της Διεθνούς Αμνηστίας.
Δικαίωμα αντίρρησης συνείδησης για τους εφέδρους.
Τον Σεπτέμβριο του 2010 (έπειτα και από θετικές δικαστικές αποφάσεις που είχαν προηγηθεί) αναγνωρίστηκε το δικαίωμα αντίρρησης συνείδησης για εφέδρους που είχαν υπηρετησει κανονικά την υποχρεωτική στρατιωτική θητεία τους: 
" 3. Όσοι έχουν εκπληρώσει ενόπλως τη στρατεύσιμη στρατιωτική τους υποχρέωση και αρνούνται για λόγους συνείδησης να εκπληρώσουν τις εφεδρικές τους υποχρεώσεις, εφόσον αναγνωρίζονται ως αντιρρησίες συνείδησης, εξαιρούνται από την πρόσκληση για κατάταξη και διαγράφονται από την εφεδρεία των Ενόπλων Δυνάμεων, με την απόφαση της παραγράφου 1 του άρθρου 62 του παρόντος νόμου. 4. Για τη διαδικασία και τις προϋποθέσεις αναγνώρισης των αναφερομένων στην προηγούμενη παράγραφο, εφαρμόζονται αναλογικά οι διατάξεις των άρθρων 59 έως 64 του παρόντος νόμου. " 
Δικαίωμα στην απεργία κατά τη διάρκεια της εναλλακτικής υπηρεσίας.
Τον Σεπτέμβριο του 2010 αναγνωρίστηκε εμμέσως το δικαίωμα των αντιρρησιών συνείδησης να συμμετέχουν στις απεργίες μαζί με τους συναδέλφους τους, στους φορείς που δουλεύουν. Ενώ μέχρι τότε απαγορευόταν και μάλιστα με την ποινή της έκπτωσης από το δικαίωμα στην εναλλακτική. Με τον τρόπο αυτό επιχειρούνταν να χρησιμοποιηθούν οι αντιρρησίες συνείδησης ως εν δυνάμει απεργοσπαστικός μηχανισμός. Με την αλλαγή της νομοθεσίας ικανοποιήθηκε ένα πάγιο αίτημα των αντιρρησιών, οργανώσεων ανθρωπίνων δικαιωμάτων όπως η Διεθνής Αμνηστία, ανεξάρτητης αρχής του Συνηγόρου του Πολίτη και της ΓΣΕΕ. Σύμφωνα με τον νόμο: "Προσαυξάνεται η διάρκεια της εναλλακτικής υπηρεσίας κάθε φορά που οι αντιρρησίες συνείδησης: α. Ασκούν συνδικαλιστική δραστηριότητα ή συμμετέχουν σε απεργία κατά το χρονικό διάστημα της εναλλακτικής υπηρεσίας τους. Στην περίπτωση αυτή η εναλλακτική υπηρεσία αυξάνεται για χρόνο ίσο με τις ημέρες απεργίας. β. Τιμωρούνται κατά το χρονικό διάστημα της εναλλακτικής υπηρεσίας τους, εξαιτίας παράβασης των διατάξεων για χορήγηση αδειών απουσίας, με ποινές οι οποίες ισχύουν για τους υπαλλήλους του φορέα που διατέθηκαν. Στην περίπτωση αυτή η εναλλακτική υπηρεσία αυξάνεται για χρόνο διπλάσιο των ημερών αδικαιολόγητης απουσίας." (βλ. Άρθρο 64 Νόμος 3421/2005 (ΦΕΚ τ. Α, 302/13-12-2005) όπως τροποποιήθηκε με την προσθήκη της παραγράφου 9 δυνάμει του άρθρου 78 (ιγ) του ν.3883/2010 (ΦΕΚ 167/Α').
Ας σημειωθεί ότι δεν αφαιρείται ημερομίσθιο από τους απεργούς αντιρρησίες συνείδησης, όπως γίνεται από τους συναδέλφους τους όταν απεργούν, όμως επιβαρύνονται με μια μέρα παραπάνω υπηρεσίας για κάθε μέρα απεργίας.

</doc>
<doc id="63858" url="https://el.wikipedia.org/wiki?curid=63858" title="Ελληνική Ορθόδοξη Αρχιεπισκοπή Αυστραλίας">
Ελληνική Ορθόδοξη Αρχιεπισκοπή Αυστραλίας

Η Ελληνική Ορθόδοξη Αρχιεπισκοπή Αυστραλίας είναι Αρχιεπισκοπή της Ορθόδοξης Εκκλησίας, η οποία υπάγεται στο Οικουμενικό Πατριαρχείο και έχει υπό την δικαιοδοσία της την Αυστραλία, την Τασμανία και την Νέα Γουινέα. 
Σύμφωνα με στοιχεία του 2015, έχει πάνω από 120 ενορίες και οκτώ μοναστήρια στις πέντε Αρχιερατικές της Περιφέρειες.
Ιστορία.
Οι πρώτες ορθόδοξες εκκλησίες στην Αυστραλία ήταν η Αγία Τριάδα στο Surry Hills του Σίδνεϋ (1898) και ο Ευαγγελισμός της Θεοτόκου στην Ανατολική Μελβούρνη (1900). Ο πρώτος ιερέας που κάλυψε τις θρησκευτικές ανάγκες των Ελληνορθοδόξων σε Σίδνεϋ και Μελβούρνη ήταν ο Αρχιμανδρίτης Δωρόθεος Μπακαλιάρος. Τον Μάρτιο του 1924, το Οικουμενικό Πατριαρχείο ίδρυσε την «Μητρόπολη Αυστραλίας και Νέας Ζηλανδίας» για να καλύψει τον αυξανόμενο ελληνικό πληθυσμό, ο οποίος το 1927 αριθμούσε περί τους 10.000 και είχε ιδρύσει ναούς στο Σίδνεϋ, τη Μελβούρνη, το Brisbane, το Perth και το Port Pirie στην Νότια Αυστραλία. Πρώτος Μητροπολίτης της νεοσύστατης επαρχίας του Οικουμενικού Θρόνου ήταν ο Χριστόφορος Κνήτης, ως τότε Μητροπολίτης Σερρών. Στις 4 Φεβρουαρίου 1928 εξελέγη Μητροπολίτης Βιζύης και το 1929, εν μέσω κάποιου σκανδάλου, επέστρεψε στην πατρίδα του, την Σάμο, όπου και πέθανε στις 7 Αυγούστου 1958.
Το 1931, ο Τιμόθεος Ευαγγελινίδης εξελέγη δεύτερος Μητροπολίτης Αυστραλίας και Νέας Ζηλανδίας. Έφτασε στην Αυστραλία στις 28 Ιανουαρίου 1932 και εποίμανε την επαρχία ως το 1947, οπότε εξελέγη Μητροπολίτης Ρόδου. Στις 22 Απριλίου του ιδίου έτους, τρίτος Μητροπολίτης εξελέγη ο Θεοφύλακτος Παπαθανασόπουλος, ο οποίος είχε διατελέσει και πατριαρχικός επίτροπος ως την εκλογή του προκατόχου του. Στις 2 Αυγούστου 1958 σκοτώθηκε σε αυτοκινητιστικό δυστύχημα και νέος Μητροπολίτης εξελέγη ο ως τότε επίσκοπος Ναζιανζού Ιεζεκιήλ Τσουκαλάς, ο οποίος αφίχθη στο Σίδνεϋ στις 27 Απριλίου 1959.
Την 1η Σεπτεμβρίου 1959 η επαρχία προήχθη σε Αρχιεπισκοπή και ο Ιεζεκιήλ σε Αρχιεπίσκοπο. Η αρχιερατεία του συνέπεσε με μεγάλη αύξηση του αριθμού των Ελλήνων Ορθοδόξων του ποιμνίου του λόγω αυξημένης μετανάστευσης. Έτσι, πολλές από τις σημερινές ενορίες θεμελιώθηκαν υπό την καθοδήγησή του. Το 1970 αποσπάστηκε η Νέα Ζηλανδία και δημιουργήθηκε ανεξάρτητη Μητρόπολη Νέας Ζηλανδίας. Τον Αύγουστο του 1974, η Ιερά Σύνοδος του Οικουμενικού Πατριαρχείου τον ανύψωσε σε Μητροπολίτη Πισιδίας. Πέθανε στην Αθήνα τον Ιούλιο του 1987.
Στις 3 Φεβρουαρίου 1975, η Ιερά Σύνοδος του Οικουμενικού Πατριαρχείου εξέλεξε παμψηφεί νέο Αρχιεπίσκοπο Αυστραλίας τον Μητροπολίτη Μιλητουπόλεως Στυλιανό Χαρκιανάκη, Υφηγητή στην έδρα της Συστηματικής Θεολογίας του Πανεπιστημίου Θεσσαλονίκης. Ο Στυλιανός έφτασε στο Σϊδνεϋ στις 15 Απριλίου 1975 και ενθρονίστηκε το Σάββατο του Λαζάρου, 26 Απριλίου 1975. Πέθανε στις 25 Μαρτίου 2019 στο Σίδνεϊ σε ηλικία 83 ετών από καρκίνο.
Στις 9 Μαΐου 2019, η Ιερά Σύνοδος του Οικουμενικού Πατριαρχείου εξέλεξε παμψηφεί νέο Αρχιεπίσκοπο Αυστραλίας τον ως τότε επίσκοπο Χριστουπόλεως Μακάριο Γρινιεζάκη.
Διοικητική Διάρθρωση.
Αρχιεπισκοπικές Περιφέρειες.
Στην Αρχιεπισκοπή Αυστραλίας υπάγονται έξι Περιφέρειες.
Αυτές είναι οι:
Βοηθοί Επίσκοποι.
Στην Ιερά Αρχιεπισκοπή Αυστραλίας διακονούν σήμερα έξι (10) Βοηθοί Επίσκοποι που φέρουν τους τίτλους παλαιών επισκοπών της Μικράς Ασίας (όπως Δέρβης, Μιλητουπόλεως) και της Ανατολικής Θράκης (όπως Χαριουπόλεως, Σωζοπόλεως):

</doc>
<doc id="63859" url="https://el.wikipedia.org/wiki?curid=63859" title="Μητρόπολη Αυστραλίας και Νέας Ζηλανδίας">
Μητρόπολη Αυστραλίας και Νέας Ζηλανδίας



</doc>
<doc id="63862" url="https://el.wikipedia.org/wiki?curid=63862" title="Καρδάμωμον το γνήσιον">
Καρδάμωμον το γνήσιον

 
Το Καρδάμωμον το γνήσιον ή άλλως Ελεττάρια το καρδάμωμον "(Elettaria cardamomum)", κοινώς γνωστό και ως πράσινο κάρδαμο, είναι ένα αυτοφυές ποώδες πολυετές φυτό της οικογένειας Ζιγγιβερίδων "(Zingiberaceae)", το οποίο προέρχεται από τη νότια Ινδία. Είναι το πιο κοινό από τα είδη των οποίων οι σπόροι χρησιμοποιούνται ως το καρύκευμα που ονομάζεται κάρδαμο. Καλλιεργείται ευρέως στις τροπικές περιοχές και σύμφωνα με πληροφορίες, έχει εγκλιματιστεί στη Ρεϋνιόν, Ινδοκίνα και την Κόστα Ρίκα.
Ανάπτυξη.
Το Καρδάμωμον το γνήσιον, είναι ένα πικάντικο, αρωματικό, ποώδες, πολυετές φυτό το οποίο αναπτύσσεται σε ύψος 2-4 μ. Τα φύλλα του εναλλάσσονται σε δύο σειρές, γραμμικά-λογχοειδή, μήκους 40-60 εκατοστών, με μια μακρυά αιχμηρή κορυφή. Τα άνθη είναι λευκά έως λιλά ή απαλό βιολετί, που παράγονται σε μια χαλαρή ακίδα μήκους 30-60 εκατοστών. Ο καρπός είναι ένας κίτρινο-πράσινος λοβός, τριών όψεων μήκους 1-2 εκατοστών, που περιέχει αρκετούς μαύρους και καφέ σπόρους.
Χρήσεις.
Οι πράσινοι λοβοί του σπόρου του φυτού ξηραίνονται και οι σπόροι μέσα στο λοβό χρησιμοποιούνται στην Ινδική και τις άλλες Ασιατικές κουζίνες, είτε ολόκληροι είτε αλεσμένοι. Είναι το πιο ευρέως καλλιεργούμενο είδος κάρδαμου· για τους άλλους τύπους και τις χρήσεις, δείτε κάρδαμο, μαύρο κάρδαμο.
Το τριμμένο κάρδαμο είναι ένα συστατικό σε πολλά Ινδικά κάρυ και αποτελεί την πρωταρχική συμβολή στη γεύση του "masala chai". Στο Ιράν, το κάρδαμο χρησιμοποιείται για να αρωματίσει τον καφέ και το τσάι. Στην Τουρκία, χρησιμοποιείται για να αρωματίσει το μαύρο τούρκικο τσάι, το "kakakule" στα τουρκικά.
Εκτός από τη φυσική του περιοχή, καλλιεργείται επίσης στο Νεπάλ, το Βιετνάμ, την Ταϊλάνδη και την Κεντρική Αμερική. Στην Ινδία, οι Πολιτείες και τα Ενωτικά εδάφη της Ινδίας Σικκίμ και Κεράλα, είναι οι κύριοι παραγωγοί κάρδαμου· Κατατάσσονται δε στις χώρες με τις περισσότερες καλλιεργούμενες εκτάσεις και την υψηλότερη παραγωγή.
Τα φύλλα του που φύονται κοντά στη βάση του, έχουν δυνατή πικάντικη γεύση και χρησιμοποιούνται σε σαλάτες και διάφορα γαρνιρίσματα.
Οι λοβοί του πράσινου κάρδαμου, μπορούν επίσης να χρησιμοποιηθούν ως συστατικό του μπαχαράτ.
Στην Ευρώπη, εισήχθη για πρώτη φορά γύρω στο 1300 π.Χ.
Οικολογία.
Το Καρδάμωμον το γνήσιον, χρησιμοποιείται ως τροφή των φυτών από τις προνύμφες του σκόρου "Endoclita hosei".
Ποικιλίες.
Οι τρεις φυσικές ποικιλίες των φυτών του πράσινου καρδάμου είναι:
Πρόσφατα, μερικοί καλλιεργητές απομόνωσαν φυτά υψηλής απόδοσης και άρχισαν τον πολλαπλασιασμό τους σε μεγάλη κλίμακα. Η πιο δημοφιλής ποικιλία υψηλής απόδοσης είναι η "«Njallani»". Η "«Njallani»", είναι επίσης γνωστή και ως "rup-ree-t" (σ.σ. τοπικό γλωσσικό λογοπαίγνιο, σχετικό με το νόμισμα της περιοχής τη ρουπία), είναι μια μοναδική υψηλής απόδοσης ποικιλία κάρδαμου, η οποία αναπτύχθηκε από τον Ινδό αγρότη "Sebastian Joseph" από την "Kattappana", στο Νότιο-δυτικό Ινδικό κρατίδιο Κεράλα. Ο "K. J. Baby" από την Περιοχή "Idukki" στην Κεράλα, έχει αναπτύξει μια αμιγώς λευκό-ανθη ποικιλία πράσινου κάρδαμου, προερχομένη από την ποικιλία "Vazhuka", με ακόμη υψηλότερη απόδοση από ό,τι η "«Njallani»". Η ποικιλία έχει υψηλή προσαρμοστικότητα σε διαφορετικές συνθήκες σκίασης και μπορεί επίσης να καλλιεργηθεί σε νεροκρατούμενες περιοχές.

</doc>
<doc id="63864" url="https://el.wikipedia.org/wiki?curid=63864" title="Μεθόδιος Φούγιας">
Μεθόδιος Φούγιας

Ο Μακαριστός Αρχιεπίσκοπος Πρώην Θυατείρων και Μεγάλης Βρετανίας κυρός Μεθόδιος Φούγιας (14 Σεπτεμβρίου 1924 - 7 Ιουλίου 2006) ήταν Μητροπολίτης Πισιδίας, υπέρτιμος και έξαρχος Σίδης, Μυρέων και Ατταλείας και πρώην Αρχιεπίσκοπος Θυατείρων και Μεγάλης Βρετανίας. 
Βιογραφικά στοιχεία.
Ο Κατά Κόσμον Ιωάννης Φούγιας , γεννήθηκε στο ορεινό χωριό Καλύβια Φενεού στις 13 Σεπτεμβρίου του 1924. Την εγκύκλια παιδεία του την έλαβε στο Δημοτικό σχολείο του χωριού του και στο γυμνάσιο Λεβιδίου. Το 1943 μπήκε με εξετάσεις στη Νομική Σχολή Αθηνών αλλά δεν φοίτησε λόγω των δύσκολων συνθηκών της Γερμανικής κατοχής. Το 1945 χάρις στο προσωπικό ενδιαφέρον του Αρχιεπισκόπου και αντιβασιλέα Δαμασκηνού έγινε δεκτός στην Ιερά Μονή Πεντέλης εκάρη μοναχός με το όνομα Μεθόδιος. Το 1946 εισήλθε μετά από επιτυχείς εξετάσεις στην Θεολογική Σχολή Αθηνών και το 1947 χειροτονήθηκε διάκονος. Μετά από υπόδειξη του Αρχιεπισκόπου και αντιβασιλέα Δαμασκηνού και τη συγκατάθεση του πατριάρχη Αλεξανδρείας Χριστοφόρου κατατάχθηκε στις τάξεις του κλήρου του πατριαρχείου Αλεξανδρείας, χωρίς να φύγει από την Ελλάδα. Παράλληλα υπηρετούσε τη θητεία του στον Ελληνικό στρατό, από το 1946 έως το 1950. Το 1950 χειροτονήθηκε ιερέας και το 1951 διορίστηκε Ιερατικός προϊστάμενος στην Ελληνική κοινότητα του Μονάχου της τότε Δυτικής Γερμανίας. Θα παρακολουθήσει μαθήματα ιστορίας από τους Βυζαντινολόγους F. Dοlger και H.G. Beck. To 1954 θα διοριστεί αρχιγραμματέας της Ιεράς Συνόδου του πατριαρχείου Αλεξανδρείας. Από το 1968 μέχρι το 1960 είναι Πρωτοσύγκελλος του μητροπολίτη Αξώμης Νικολάου και καθηγητής του Ελληνικού σχολείου της Αμπέμπα στην Αιθιοπία. Θα κληθεί από τον Αρχιεπίσκοπο Θυατείρων Αθηναγόρα για να γίνει βοηθός του στην περιοχή Δυτικής Γερμανίας. Αρνήθηκε την προαγωγή του σε Επίσκοπο, ενώ θα παρακολουθήσει στο Πανεπιστήμιο του Μάντσεστερ μαθήματα Εκκλησιαστικής Ιστορίας και θα ανακηρυχθεί Διδάκτωρας της Φιλοσοφίας στο ίδιο πανεπιστήμιο. Μέχρι το 1966 θα έχει την επιστασία των ορθόδοξων ενοριών της Βόρειας Αγγλίας κάτι που του επέτρεψε να δημιουργήσει νέες Ελληνικές κοινότητες και σχολεία. Θα επιστρέψει στην Ελλάδα και θα διοριστεί Α Γραματέας της Ιεράς Συνόδου της Εκκλησίας της Ελλάδος μέχρι το φθινόπωρο του 1967. Από τον Οκτώβρη του 1966 μέχρι τον Φλεβάρη του 1967 θα υπηρετήσει επίσης στον Ιερό Ναό Παναγίας Φανερωμένης Χολαργού.
Στις 29 Νοεμβρίου 1968 χειροτονήθηκε Μητροπολίτης Αξώμης από τον Πατριάρχη Αλεξανδρείας Νικόλαο τον ΣΤ΄. Η ενθρόνισή του θα γίνει στον καθεδρικό ναό του Αγίου Φρουμεντίου της Αντίς Αμπέμπα. Κατά τη διάρκεια της θητείας του έκανε την έδρα του διορθόδοξο και διεκκλησιαστικό κέντρο.
Στις 9 Οκτωβρίου 1979 πέρασε στην δικαιοδοσία του Οικουμενικού Πατριαρχείου και εξελέγη Αρχιεπίσκοπος Θυατείρων και Μεγάλης Βρετανίας παραμένοντας μέχρι το 1989.
Στις 12 Μαρτίου 1991 εξελέγη Μητροπολίτης Πισιδίας, υπέρτιμος και έξαρχος Σίδης, Μυρέων και Ατταλείας.
Απεβίωσε στις 6 Ιουλίου 2006. Υπήρξε συγγραφέας πλείστων εκκλησιαστικών και Θεολογικών βιβλίων. 
Έχει 3 αδέρφια , τον Κωνσταντίνο Φούγια , τη Μαριγώ Φούγια (1928-2017) , και τον Παναγιώτη Φούγια , Δρ. Φιλ. (1931). 

</doc>
<doc id="63865" url="https://el.wikipedia.org/wiki?curid=63865" title="Καρυδιά">
Καρυδιά



</doc>
<doc id="63866" url="https://el.wikipedia.org/wiki?curid=63866" title="Harper’s Bazaar">
Harper’s Bazaar

Το 1867 ο Fletcher Harper από τον αμερικάνικο εκδοτικό οίκο Harper Brothers έκδωσε το γυναικείο περιοδικό Harper’s Bazar με άρθρα για το σπίτι και τη μόδα. Ήταν εβδομαδιαία έκδοση έως το 1901 όπου έγινε μηνιαία. Το 1913 αγοράστηκε από τον μεγάλο εκδοτικό οίκο Hearst και το 1929 προστέθηκε ακόμα ένα a στο Bazar. Την μεγαλύτερη αποδοχή την είχε υπό την διεύθυνση της Carmel Snow. Ήταν σε ανταγωνισμό με την αμερικάνικη Vogue για όλο σχεδόν τον εικοστό αιώνα.
Στην Ελλάδα.
Το περιoδικό εκδίδεται στην Ελλάδα με την εφημερίδα Το Βήμα από το 2017. Παλιότερα εκδιδόταν με την εφημερίδα Real News.

</doc>
<doc id="63869" url="https://el.wikipedia.org/wiki?curid=63869" title="Pierre Balmain">
Pierre Balmain



</doc>
<doc id="63870" url="https://el.wikipedia.org/wiki?curid=63870" title="Vogue">
Vogue

Το Vogue είναι lifestyle περιοδικό μόδας που πρωτοεκδόθηκε στην Αμερική το 1892 ως εβδομαδιαίο. Το 1909 πουλήθηκε στον Condé Nast και άρχισε να εκδίδεται κάθε δεκαπενθήμερο το 1910. Η Βρετανική Vogue προστέθηκε το 1916 και ακολούθησαν η γαλλική, η αυστραλιανή,η ισπανική και η γερμανική. Η ισπανική Vogue εκδόθηκε μόνο για δύο χρόνια (1918-1920) ενώ η γερμανική μόνο για μερικά τεύχη το 1928. Ο Nast μετέτρεψε το Vogue από ένα μικρό εβδομαδιαίο περιοδικό σε ένα μοντέρνο περιοδικό μόδας που ανταποκρινόταν στις ανάγκες του εικοστού αιώνα.
Η ελληνική έκδοση της Vogue κυκλοφορούσε από τις εκδόσεις Λυμπέρη, αλλά η κυκλοφορία του περιοδικού ανεστάλη όταν η εταιρία έκλεισε, στις 12 Νοεμβρίου 2012 και τον Αύγουστο του 2013 κήρυξε πτώχευση. Ο κ. Λυμπέρης διαμένει κυρίως στη Βραζιλία, κάνοντας σύμφωνα με δημοσιεύματα, επαφές για την επανεκκίνηση της εκδοτικής του δραστηριότητας και επανακυκλοφορία της ελληνικής Vogue από άλλη εταιρεία .
Από τον Μάρτιο του 2019 το περιοδικό ξαναεκδίδεται μαζί με την εφημερίδα Η Καθημερινή.

</doc>
<doc id="63871" url="https://el.wikipedia.org/wiki?curid=63871" title="Νανά">
Νανά

Νανά είναι ο τίτλος ενός μυθιστορήματος του Γάλλου συγγραφέα Εμίλ Ζολά, δημοσιευμένο το 1880. Το βιβλίο έχει ως θεματολογία την γυναικεία πορνεία, ακόμη και στις υψηλότερες κοινωνικές τάξεις.
Υπόθεση.
Η ιστορία ξεκινά το 1868.
Γεννημένη μέσα στη φτώχεια και στη μιζέρια, η Νανά είναι η κόρη της Gervaise και του Coupeau. Η αρχή του μυθιστορήματος βρίσκει την Νανά σε οικονομικές δυσκολίες, μην έχοντας χρήματα για να αναθρέψει το μικρό γιο της Λουί, τον οποίο απέκτησε σε ηλικία μόλις 16 ετών. Αυτό όμως δεν την εμποδίζει από το να διαμένει σε ένα μεγάλο διαμέρισμα, δώρο ενός εραστή της. Η άνοδος της αρχίζει με έναν θεατρικό ρόλο, αυτόν της Ξανθιάς Αφροδίτης σε ένα θέατρο του Παρισιού. Στην πραγματικότητα η Νανά δεν ξέρει ούτε να τραγουδά ούτε κατέχει υποκριτικές ικανότητες, τα κουνήματα της όμως ασκούν ακατανίκητη έλξη στους άντρες, οι οποίοι ονειρεύονται να την κάνουν δική τους.
Ειδικά στην περίπτωση του κόμη Μυφφά, ενός υψηλά ιστάμενου αξιωματικού της αυτοκρατορίας, θρησκόληπτου ανθρώπου, που η Νανά γελοιοποιεί καθόλη τη διάρκεια του μυθιστορήματος. Άλλα θύματα της ακόλαστης γοητείας της είναι ο ανήλικος Ζωρζ Υγκόν, ο Βαντέβρ, καθώς και ο αδερφός του Ζωρζ, ο Φιλίπ.
Σε κάποια στιγμή όμως ερωτεύεται έναν συνάδελφο ηθοποιό και φεύγει να ζήσει μαζί του σε μια φτωχογειτονιά του Παρισιού, εγκαταλείποντας τις παλιές της συνήθειες να κοιμάται με αριστοκράτες με αντάλλαγμα χρήματα. Στην πορεία όμως ο Φοντάν αποδεικνύεται πολύ τσιγκούνης και βίαιος και η Νανά μη μπορώντας να τον αντέξει καταφεύγει στην αγκαλιά της Σατέν, στην οποία είναι τρελά ερωτευμένη.
Το απόγειο της δόξας της Νανάς έρχεται σε έναν ιππικό αγώνα, στον οποίο είναι παρών ακόμη και ο αυτοκράτορας Ναπολέων Γ΄ και ολόκληρο το Παρίσι, όταν το άλογο το οποίο ονομάσανε Νανά βγαίνει πρώτο. Ένα ντελίριο θαυμασμού για την Νανά ξεσπά και όλο το στάδιο φωνάζει το όνομα της. Έκτοτε ζει με μια εξωφρενική σπατάλη, ενώ αλλάζει κάθε μέρα πλέον εραστές και παράλληλα κοιμάται και με τη Σατέν.
Αργότερα όμως εγκαταλείπει τους εραστές της καταχρεωμένους από την αχόρταγη ματαιοδοξία της, και φεύγει για τη Ρωσία.
Κανείς δεν γνωρίζει που έχει πάει, γυρίζει όμως στο Παρίσι ξανά για να δει τον γιο της, από τον οποίο όμως κολλά ευλογιά και πεθαίνει κοντά σε όλους όσους γνώρισε.
Με την αφήγηση της ζωής της Νανάς, ο συγγραφέας περιγράφει όλη την αθλιότητα και την ασχήμια μέσα στην οποία ζει η ηρωίδα. Ακόμα και ο θάνατός της παρουσιάζεται συμβολικά, καθώς την ώρα που πεθαίνει κηρύσσεται ο γαλλογερμανικός πόλεμος, ενώ είναι σαν να πεθαίνει μαζί της και όλη η διεφθαρμένη κοινωνία που προκάλεσε μια ζωή σαν τη δική της.

</doc>
<doc id="63873" url="https://el.wikipedia.org/wiki?curid=63873" title="Αθανάσιος Σέμπος">
Αθανάσιος Σέμπος

Ο Αθανάσιος Σέμπος (1909 - 3 Απριλίου 1999) ήταν Έλληνας νομικός, δημοσιογράφος εκδότης και αθλητικός παράγοντας. 
Βιογραφία.
Ο Σέμπος γεννήθηκε στην Σύρνα Γορτυνίας το 1909 αλλά από μικρή ηλικία βρέθηκε στην Πάτρα όπου τελείωσε και το Γ΄ Γυμνάσιο. Σπούδασε νομικά. Ξεκίνησε την δημοσιογραφία από το περιοδικό Πατραϊκή εβδομάς το 1929 έπειτα στην εφημερίδα Τηλέγραφος και από το 1932 στην Αθηναϊκή Καθημερινή.
Με την ίδρυση της Ένωσης ποδοσφαιρικών σωματείων Πατρών ήταν πρώτος πρόεδρός της το 1926. Την περίοδο 1928-1931 αγωνίστηκε στην Παναχαϊκή ως επιθετικός, ενώ αγωνίστηκε και στις "Ένωση Παντοκράτορα" και "Πρόσκοποι Πατρών". 
Ήταν από τους ιδρυτές, διευθυντής και εκδότης από το 1945 μαζί με τον Γεώργιο Γεωργαλά της Αθλητικής Ηχούς. Επίσης ήταν ιδρυτής και πρώτος πρόεδρος του Πανελληνίου Συνδέσμου Αθλητικού Τύπου το 1953 και το 1959-61. Ο σύνδεσμος ιδρύθηκε πάνω σε καταστατικό που έγραψε ο ίδιος χειρόγραφα.
Πέθανε στην Αθήνα το 1999.

</doc>
<doc id="63875" url="https://el.wikipedia.org/wiki?curid=63875" title="Γιότζι Γιαμαμότο">
Γιότζι Γιαμαμότο

Ο Γιότζι Γιαμαμότο ()) είναι Ιάπωνας σχεδιαστής μόδας με έδρα το Τόκιο και το Παρίσι.
Βιογραφικό.
Γεννήθηκε στο Τόκιο το 1943. Σπούδασε νομικά στο Πανεπιστήμιο Κέιο από το οποίο αποφοίτησε το 1966. Στη συνέχεια σπούδασε σχέδιο μόδας στο Bunka Fashion College. Παρουσίασε τις πρώτες του κολεξιόν στο Τόκιο το 1977 και το 1981 εμφανίστηκε στο Παρίσι. Τα ημιτελή ασύμμετρα ρούχα με υφάσματα επεξεργασμένα κατά τέτοιο τρόπο ώστε να μοιάζουν φθαρμένα χαρακτηρίζουν το στυλ του. Η σιλουέτα που προτείνει θυμίζει άλλοτε ένα γλυπτό και άλλοτε κινείται ελεύθερα καθώς αντιπαραθέτει το μοντέρνο με το παραδοσιακό. Δημιούργησε πιο οικονομικές σειρές ρούχων: Y’s για γυναίκες (1972), Y’s για άνδρες (1979). 
Μεταξύ άλλων έχει συνεργαστεί με καλλιτέχνες όπως η Τίνα Τάρνερ, οι Placebo και ο Έλτον Τζον αλλά και με τη γνωστή εταιρία αθλητικών ειδών Adidas για τη δημιουργία σειράς ρούχων για αθλητές.

</doc>
<doc id="63876" url="https://el.wikipedia.org/wiki?curid=63876" title="Καρυδιά (φυτό)">
Καρυδιά (φυτό)

Η καρυδιά (επιστ: Καρυά, Juglans) ανήκει στην οικογένεια των Καρυοειδών (Juglandaceae) με 20 είδη φυλλοβόλων δέντρων. Είναι αυτοφυές, αγγειόσπερμο, μονοχλαμυδικό φυτό. Δεν αντιμετωπίζει πρόβλημα προσαρμογής και καλλιεργείται σε διάφορους τύπους κλιμάτων και περιβάλλοντος. Όμως αποδίδει περισσότερο σε περιοχές με θερμό και υγρό κλίμα. Το πιο συνηθισμένο και γνωστό είδος είναι η "Καρυά η βασιλική", λατινική ονομασία "Juglans regia".
Ονομασία.
Η ονομασία στα λατινικά του γένους "Juglans" προέρχεται από τις λέξεις "Jovis glans", που σημαίνουν "Διὸς βάλανος" ("Διοσβάλανος").
Περιγραφή.
Τα φύλλα της καρυδιάς είναι μεγάλα, μακριά, σύνθετα. Το κάθε φύλλο αποτελείται από 7-9 μικρά φύλλα, με ωοειδές σχήμα. Τα άνθη της είναι αφανή χωρίς πέταλα και τα αρσενικά σχηματίζουν ταξιανθίες. Ο κορμός της είναι παχύς και η διάμετρος του φτάνει τα 2,5 μέτρα.
Η κοινή καρυδιά φτάνει σε ύψος τα 35 μέτρα και είναι γνωστή και με τις ονομασίες "αγγλική" ή "περσική".
Καρπός.
Καλλιεργείται για τον καρπό της, το καρύδι, και για την εξαιρετικής ποιότητας ξυλεία της.
Τα καρύδια, όταν ωριμάσουν, τινάζονται από το δέντρο με ράβδισμα και μαζεύονται από το έδαφος πριν μαυρίσουν. Στη συνέχεια ξεφλουδίζονται και ξεραίνονται σε ειδικά ξηραντήρια. Το καρύδι έχει σχήμα σφαιρικό και το περικάρπιο του όταν είναι χλωρό είναι παχύ σαρκώδες και πράσινο ενώ όταν ωριμάζει αλλάζει χρώμα σε ανοιχτό μπεζ-καφέ και γίνεται σκληρό, ξυλώδες κέλυφος.
Το εσωτερικό του καρυδιού, η καρυδόψιχα, αποτελείται από δύο μεγάλες κοτυληδόνες οι οποίες περιβάλλονται από ένα λεπτό σπερματικό περίβλημα. Η καρυδόψιχα τρώγεται σκέτη σαν ξηρός καρπός, χρησιμοποιείται στη ζαχαροπλαστική, στη μαγειρική και τρώγεται με μέλι. Το χλωρό καρύδι γίνεται νόστιμο γλυκό του κουταλιού.
Η Κίνα είναι πρώτη στον κόσμο σε παραγωγή καρυδιών. Ακολουθούν οι Η.Π.Α., το Ιράν, η Τουρκία και η Ουκρανία.
Η έκταση που καταλαμβάνει στην Ελλάδα ανέρχεται σε 700.000 στρ. περίπου, ενώ η ετήσια παραγωγή καρυδιών ανέρχεται σε 25.000 τόνους. Η αποφλοίωση - σπάσιμο των καρυδιών πέρα των καρυδοθραυστών προσωπικής χρήσης γίνεται και σε ειδικά μηχανήματα τους σπαστήρες καρυδιών. Τα τελευταία χρόνια υπάρχουν εταιρίες που προσφέρουν τέτοιες υπηρεσίες.
Χρησιμότητα.
Το ξύλο της καρυδιάς είναι ιδιαίτερα ανθεκτικό και δεν εμφανίζει ρωγμές. Είναι συμπαγές με εξαιρετική ελαστικότητα και χρησιμοποιείται στην κατασκευή επίπλων πολύ καλής ποιότητας.
Επειδή κατεργάζεται εύκολα χρησιμοποιείται και στην ξυλογλυπτική.
Πολλαπλασιασμός.
Στην Ελλάδα η καρυδιά πολλαπλασιάζεται με σπόρο από καλά και ειδικά επιλεγμένα δέντρα. Σε άλλες χώρες ο πολλαπλασιασμός γίνεται με εμβολιασμό αλλά θεωρείται αρκετά δύσκολος.
Είδη.
Πολύ διαδεδομένο είδος καρυδιάς στην Ευρώπη είναι η "Καρυα η βασιλική" ("Juglans regia"). Ένα είδος καρυδιάς είναι η "μαύρη καρυδιά" ("Juglans nigra") δέντρο της Βόρειας Αμερικής που φτάνει σε ύψος τα 25 μέτρα και είναι μακρόβιο φυτό, που μπορεί να ξεπεράσει την ηλικία των 250 ετών.
Το ξύλο της είναι εξαιρετικής ποιότητας , ακριβό και ανθεκτικό.
Τα καρύδια που παράγει χρησιμοποιούνται στην αρτοποιία και στην παρασκευή γλυκών και παγωτού. Ακόμα ένα σημαντικό είδος είναι η Πτεροκαρύα της Κίνας και της Ιαπωνίας.

</doc>
<doc id="63877" url="https://el.wikipedia.org/wiki?curid=63877" title="Rap">
Rap



</doc>
<doc id="63878" url="https://el.wikipedia.org/wiki?curid=63878" title="Ραπ">
Ραπ



</doc>
<doc id="63883" url="https://el.wikipedia.org/wiki?curid=63883" title="Βέρνερ Στόλτενωφ">
Βέρνερ Στόλτενωφ

Ο Βέρνερ Στόλτενωφ ("Werner Stoltenhoff") γεννήθηκε στην Πάτρα το 1892, και ήταν γιος του Χέρμαν Στόλτενωφ ("Hermann Stoltenhoff") που ήρθε στην Πάτρα από τη Γερμανία και ίδρυσε τον "εμπορικό οίκο Στόλτενωφ &amp; Λουκά". Τον εμπορικό οίκο στη συνέχεια τον ανέλαβε ο Βέρνερ, ο οποίος ήταν ταυτόχρονα και πρόξενος της Νορβηγίας στην Πάτρα. Ήταν για πολλά χρόνια ποδοσφαιριστής του Παναχαικού ΓΣ και αργότερα γενικός διευθυντής της Παναχαικής, ενώ ήταν και ο πρώτος διαιτητής ποδοσφαίρου στην Πάτρα. Κατά τη διάρκεια της κατοχής ήταν πρόεδρος της ένωσης Ελλήνων αθλητών της πόλης και λαμπαδηδρόμος στην Ολυμπιάδα του 1936 Πέθανε στην Πάτρα το 1958.

</doc>
<doc id="63884" url="https://el.wikipedia.org/wiki?curid=63884" title="Συνθήκη Κωνσταντινούπολης (1482)">
Συνθήκη Κωνσταντινούπολης (1482)

Η Συνθήκη Κωνσταντινούπολης (1482) στην πραγματικότητα αποτελεί συνέχεια της Συνθήκης του 1479 με ευνοϊκότερους όρους.
Τρία ακριβώς χρόνια μετά την συνομολογηθείσα του 1479, στις 16 Ιανουαρίου 1482 ο επιδέξιος απεσταλμένος της Γαληνότατης Βενετίας στην Υψηλή Πύλη Αντώνιος Βίτρι (Antonio Vittri) κατόρθωσε ν΄ αποσπάσει από τον Σουλτάνο Βαγιαζήτ Β΄ ορισμένους νέους πρόσθετους αλλά και πολύ ευνοϊκούς όρους σημαντικότεροι των οποίων ήταν η κατάργηση της ετήσιας καταβολής φόρου των Δουκάτων και η διατήρηση των δικαιωμάτων και των ελευθεριών του Ενετού Βαΐλου που είχαν αναγνωρισθεί παλαιότερα.
Επιπτώσεις.
Γενικά με την Συνθήκη του 1479 αλλά και ιδιαίτερα μ΄ αυτή του 1482 η Βενετία διέσωσε για μια ακόμη φορά το εμπόριό της στην Ανατολή, στο Αιγαίο, πλησιάζοντας έτσι στην Κωνσταντινούπολη. Βέβαια η αποκατάσταση της ειρήνης μεταξύ των δύο αυτών Χωρών ήταν γεγονός ότι είχε επιφέρει κάποια χαρά στο δοκιμαζόμενο λαό, κυρίως στο Αιγαίο. Παραταύτα όμως οι συναφθείσες αυτές συνθήκες του 1479 και του 1482 ήταν επισφαλείς. Έφεραν όμως μια γαλήνη μέχρι το 1499 όταν ο Σουλτάνος ξεκίνησε νέο τριετή πόλεμο 1499-1502.

</doc>
<doc id="63885" url="https://el.wikipedia.org/wiki?curid=63885" title="Γιάννης Γκιωνάκης">
Γιάννης Γκιωνάκης

Ο Γιάννης Γκιωνάκης (18 Σεπτεμβρίου 1922 - 25 Αυγούστου 2002) ήταν Έλληνας ηθοποιός του θεάτρου και του κινηματογράφου.
Βιογραφία.
Γεννήθηκε στην Αθήνα. Ξεκίνησε σπουδές στην Ιατρική αλλά τον κέρδισε το θέατρο. Σπούδασε θέατρο στη Δραματική Σχολή του Κάρολου Κουν και στη σχολή του Ελληνικού Ωδείου. Στον κινηματογράφο, αξέχαστη παραμένει η ερμηνεία του στην ταινία "Τα κίτρινα γάντια" ως «Μπρίλης». 
Στις 14 Οκτωβρίου 1984 ο Γκιωνάκης πυροβόλησε τη 40χρονη Αφροδίτη Κοζανιτά, με την οποία διατηρούσε σχέση, στο σπίτι της στο Καστρί ύστερα από καυγά. Συνελήφθη και προφυλακίστηκε κατηγορούμενος για απόπειρα δολοφονίας και οπλοχρησία. Στη δίκη που ακολούθησε η κατηγορία μετατράπηκε σε επικίνδυνη σωματική βλάβη και οπλοχρησία, ύστερα από τη κατάθεση της Κοζανιτά, που υποστήριξε ότι ο Γκιωνάκης δεν είχε πάει στο σπίτι της με πρόθεση να τη σκοτώσει. Το δικαστήριο επέβαλε στον ηθοποιό ποινή φυλάκισης 15 μηνών, ποινή που ήταν μετατρέψιμη. 
Τέσσερα χρόνια πριν από το θάνατό του, υπέστη εγκεφαλικό επεισόδιο και ακολούθησαν σοβαρά προβλήματα υγείας. Τον τελευταίο μήνα της ζωής του η υγεία του παρουσίασε σοβαρή επιδείνωση. Πέθανε στις 25 Αυγούστου 2002 στο νοσοκομείο "Λευκός Σταυρός" από μόλυνση του αναπνευστικού. Κηδεύτηκε το απόγευμα της Δευτέρας 26 Αυγούστου 2002 από το Α' Νεκροταφείο Αθηνών παρουσία πολλών συναδέλφων του και απλού κόσμου. Σύμφωνα με δήλωσή του είχε γεννηθεί την ίδια χρονιά (1924) με το φίλο του κι επίσης ηθοποιό Νίκο Ρίζο. Κόρες του είναι οι Πωλίνα Γκιωνάκη και Ρενάτα Γκιωνάκη.
Ήταν υποστηρικτής του Παναθηναϊκού.

</doc>
<doc id="63887" url="https://el.wikipedia.org/wiki?curid=63887" title="Κώδικας (παλαιογρ.)">
Κώδικας (παλαιογρ.)



</doc>
<doc id="63892" url="https://el.wikipedia.org/wiki?curid=63892" title="The Hobbit">
The Hobbit



</doc>
<doc id="63894" url="https://el.wikipedia.org/wiki?curid=63894" title="Γιώργος Παναγιωτόπουλος">
Γιώργος Παναγιωτόπουλος

Ο Γιώργος Παναγιωτόπουλος (1969) ήταν Έλληνας αθλητής στίβου της Παναχαϊκης και της ΑΕΚ. Διακρίθηκε κυρίως στα 200 μέτρα, στα πανελλήνια πρωταθλήματα έχει κατακτήσει συνολικά 7 τίτλους από το 1987 έως το 1997 , τέσσερις (4) στα 200 μέτρα, δύο (2) στα 400 μέτρα και έναν (1) στα 100 μέτρα.
Βιογραφία.
Γεννήθηκε το 1969 στην Ναύπακτο, και αρχικά ασχολήθηκε με το ποδόσφαιρο με την ερασιτεχνική ομάδα του "Προμηθέα Γαβρολίμνης". Ξεκίνησε τον στίβο στην Παναχαϊκή μέχρι το 1997 που πήγε στην ΑΕΚ αφού συμπλήρωσε τα 28 χρόνια και είχε δικαίωμα ελεύθερης μεταγραφής. 
Έχει πάρει μέρος σε δύο (2) Πανευρωπαϊκά πρωταθλήματα, το 1994 ήταν 5ος με την εθνική ομάδα στα 4Χ100 μέτρα, και 7ος στα 200μέτρα. Το 1998 στο Πανευρωπαϊκό της Βουδαπέστης ήταν 4ος θέση με την Εθνική ομάδα στα4Χ100 μέτρα και 13ος στα 200μ. Στο πανευρωπαϊκό κλειστού στίβου το 1994 στο Παρίσι ήταν τρίτος στα 200 μέτρα παίρνοντας το πρώτο του μετάλλιο σε μεγάλη διοργάνωση και μετά από 18 χρόνια μετάλλιο για την Ελλάδα σε διοργάνωση κλειστού στίβου.. 
Σήμερα είναι προπονητής αθλητών στίβου.
Διακρίσεις (χρονολογικά).
Επίσης:

</doc>
<doc id="63895" url="https://el.wikipedia.org/wiki?curid=63895" title="Μητρόπολη Νέας Ζηλανδίας">
Μητρόπολη Νέας Ζηλανδίας

Η Μητρόπολη Νέας Ζηλανδίας είναι μία από τις Ορθόδοξες Μητροπόλεις οι οποίες ανήκουν στο Οικουμενικό Πατριαρχείο. 
Η έδρα της είναι το Γουέλινγκτον (Wellington), η πρωτεύουσα της Νέας Ζηλανδίας. 
Ο επίσημος τίτλος του μητροπολίτη είναι "Σεβασμιώτατος Μητροπολίτης Νέας Ζηλανδίας, υπέρτιμος και έξαρχος Ωκεανίας".
Ιστορία.
Η Μητρόπολη Νέας Ζηλανδίας ιδρύθηκε το 1970 με απόσπαση από την Αρχιεπισκοπή Αυστραλίας ως Μητρόπολη Νέας Ζηλανδίας και Εξαρχία Ινδιών, Κορέας και Ιαπωνίας, αφού αρχικά περιλάμβανε, εκτός από τη Νέα Ζηλανδία, και τις περισσότερες χώρες της Νότιας και Ανατολικής Ασίας. 
Το 1996 αποσπάσθηκε η Μητρόπολη Χονγκ Κονγκ (Κίνα, Ινδία, Φιλιππίνες, Σιγκαπούρη, Ινδονησία, Κινεζική Ταϊπέι και οι χώρες της ΝΑ Ασίας) και το 2004 η Μητρόπολη Κορέας (Κορέα, Ιαπωνία). 
Το 2005 στη Μητρόπολη εντάχθηκαν τα νησιά του Νότιου Ειρηνικού Φίτζι, Τόνγκα και Σαμόα, μαζί με τα μικρότερα νησιωτικά συμπλέγματα. Το ποίμνιο της ανέρχεται σε 10.000 περίπου πιστούς, κυρίως Έλληνες μετανάστες πρώτης, δεύτερης και τρίτης γενιάς.
Η Μητρόπολη Νέας Ζηλανδίας έχει χαρακτηρισθεί από το Οικουμενικό Πατριαρχείο ως Ιεραποστολική. Πέραν της εσωτερικής ιεραποστολής για τους Ορθοδόξους, διοργανώνεται και η ιεραποστολή προς τους υπόλοιπους κατοίκους της Νέας Ζηλανδίας (λευκούς και Μαορί) και τους κατοίκους των νησιών Φίτζι, Τόνγκα, Σαμόα και των υπόλοιπων νησιωτικών συμπλεγμάτων του Νότιου Ειρηνικού.
Μητροπολίτες Νέας Ζηλανδίας.
Μητροπολίτες έχουν διατελέσει οι:
Οργάνωση.
Η Μητρόπολη Νέας Ζηλανδίας, είναι οργανωμένη ως ακολούθως:

</doc>
<doc id="63897" url="https://el.wikipedia.org/wiki?curid=63897" title="Μακεδονία (εφημερίδα)">
Μακεδονία (εφημερίδα)

Η Μακεδονία είναι καθημερινή, πολιτική, πρωινή εφημερίδα που εκδίδεται στη Θεσσαλονίκη και κυκλοφορεί σε 22 νομούς της Βορείου Ελλάδος και της Θεσσαλίας τις καθημερινές, και σε όλη την Ελλάδα κάθε Κυριακή.
Ιστορικό.
Είναι η παλαιότερη Ελληνική και σε κυκλοφορία, πολιτική εφημερίδα της Βορείου Ελλάδος. Ιδρύθηκε το 1911, (το πρώτο της φύλλο κυκλοφόρησε στις 10 Ιουλίου 1911 και με το νέο ημερολόγιο στις 23 Ιουλίου 1911) από τον εκδότη Κωνσταντίνο Βελλίδη. Μετά τον θάνατό του (1936) ανέλαβε ο γιος του, Ιωάννης Βελλίδης, και μετά τον θάνατο του τελευταίου, (1978) αρχικά η σύζυγός του, Άννα Βελλίδη, και από το 1980 η κόρη τους, Κατερίνα Βελλίδη.
Το καλοκαίρι του 1996 η εφημερίδα έκλεισε λόγω χρεών, για να κυκλοφορήσει εκ νέου στις αρχές του 1998 από τον νέο της ιδιοκτήτη, τον επιχειρηματία Γιάννη Ραπτόπουλο. Την εφημερίδα εκδίδει μέχρι το 2018 η εταιρεία ""Μακεδονική Εκδοτική Εκτυπωτική Α.Ε." και από το 2018 μέχρι και σήμερα η "Μακεδονία Ενημέρωση Α.Ε."
Από την διεύθυνση της εφημερίδας, διαδεχόμενοι τον Κωνσταντίνο Δημάδη, μία ιστορική φυσιογνωμία για τη δημοσιογραφική οικογένεια, που διετέλεσε αρχισυντάκτης και διευθυντής της εφημερίδας για 62 χρόνια (1931 έως 1993), πέρασαν ακόμη οι δημοσιογράφοι Νίκος Βουργουντζής, Γιάννης Νικολόπουλος, Λάζαρος Χατζηνάκος, κ.ά.
Ανάμεσα στους συνεργάτες της εφημερίδας υπήρξαν κατά το παρελθόν οι Δημήτρης Χουρμούζιος, Δημήτρης Ψαθάς, Κωστής Παλαμάς, Στράτης Μυριβήλης, Γεώργιος Βαφόπουλος, Αρχέλαος και άλλοι. Ήδη από τα τέλη της δεκαετίας του '60, η εφημερίδα ξεκίνησε να καθιερώνει μία πρώιμη μορφή μονοτονικού συστήματος, καταργώντας τα σημεία στίξης και αντικαθιστώντας τα με έναν τόνο, πολλά χρόνια πριν το μονοτονικό καθιερωθεί ως η επίσημη γραφή της ελληνικής γλώσσας.
Πολιτική θέση.
Η "Μακεδονία" ήταν από τις εφημερίδες που προσδιόρισαν σε σημαντικό βαθμό τις διεργασίες της ενσωμάτωσης της Θεσσαλονίκης στο ελληνικό κράτος: η απελευθέρωσή της το 1912, είχε βρει την εφημερίδα ήδη σε κυκλοφορία και με σημαντική επιρροή στα πράγματα.
Στην αρχή δεν προσχώρησε σε κανένα από τα υπάρχοντα κόμματα, ακολουθώντας ανεξάρτητη γραμμή, όμως από το 1915 άρχισε να τάσσεται στο πλευρό του Ελευθερίου Βενιζέλου, μένοντας πιστή στη «μεγάλη δημοκρατική παράταξη», ακόμη και μετά τον Β΄ παγκόσμιο πόλεμο και την επανέκδοση της, μετά το κλείσιμο που της επιβλήθηκε από όργανα των Ναζί. Μετά τον θάνατο του Βενιζέλου, από τους διαδόχους του στήριξε αποφασιστικά τον Γεώργιο Παπανδρέου, φίλο της οικογένειας Βελλίδη.
Στα μετεμφυλιακά χρόνια η εφημερίδα είχε μια έντονα αντιδεξιά πολιτική στάση και η αρθρογραφία της ήταν συχνά απαξιωτική για τον τότε ηγέτη της ελληνικής Δεξιάς, Κωνσταντίνο Καραμανλή, συνεχίζοντας την στήριξή της στον Γεώργιο Παπανδρέου. Με τη μεταπολίτευση όμως η στάση της διαφοροποιήθηκε, καθώς έγινε μία μετριοπαθής εφημερίδα του κεντροδεξιού χώρου, αυτή τη φορά υποστηρίζοντας τον Καραμανλή, χωρίς πάντως να έχει άμεση κομματική ταύτιση.
Η εφημερίδα σήμερα.
Η "Μακεδονία" εκδίδεται καθημερινά, εκτός Δευτέρας. Κάθε Κυριακή εκδίδεται η "Μακεδονία της Κυριακής". Η τελευταία, υπήρξε η πρώτη κυριακάτικη έκδοση εφημερίδας στην Ελλάδα που εξέδωσε ταυτόχρονα και περιοδικό με την αγορά της, τις "Επιλογές"" (1982). Σήμερα, η κυριακάτικη έκδοση της εφημερίδας, συνοδεύεται από τις ακόλουθες περιοδικές εκδόσεις:
Επίσης, δύο φορές τον χρόνο κυκλοφορεί με το περιοδικό αρχιτεκτονικής και διακόσμησης "D.A.R." και τρεις φορές τον χρόνο κυκλοφορεί με το περιοδικό για την εκπαίδευση "EDU.com". Παράλληλα με τις μηνιαίες εκδόσεις, την "Μακεδονία της Κυριακής" συνοδεύουν κάθε εβδομάδα, το περιοδικό πόλης με τίτλο "LIVE στη Θεσσαλονίκη", καθώς και τα ένθετα "Ταξίδια" και "Πανόραμα".
Η "Μακεδονία" υπήρξε επίσης η πρώτη έκδοση ελληνικής εφημερίδας σε διαδικτυακή μορφή. Σημαντικό μέρος του ιστορικού αρχείου της εφημερίδας διατίθεται σε ηλεκτρονική μορφή μέσω της ψηφιακής βιβλιοθήκης εφημερίδων και περιοδικού τύπου της Εθνικής Βιβλιοθήκης της Ελλάδος.

</doc>
<doc id="63899" url="https://el.wikipedia.org/wiki?curid=63899" title="Το Βήμα">
Το Βήμα

Το Βήμα (παλαιότερα: Ἐλεύθερον Βῆμα) είναι εφημερίδα που εκδίδεται στην Αθήνα από την "Alter Ego Επιχείρηση Μέσων Μαζικής Ενημέρωσης Α.Ε." και κυκλοφορεί πανελλαδικά.
Ιστορία.
"Το Βήμα" πρωτοεκδόθηκε στις 6 Φεβρουαρίου 1922 υπό το όνομα "Ελεύθερον Βήμα". Ιδρυτές του ήταν ο πολιτικός και διπλωμάτης Αλέξανδρος Καραπάνος, ο Γεώργιος Ρούσσος, ο Αλέξανδρος Διομήδης, ο Εμμανουήλ Τσουδερός, ο Γεώργιος Εξηντάρης, ο Κωνσταντίνος Ρέντης και ο Δημήτριος Λαμπράκης, ο οποίος ανέλαβε και τη διεύθυνση, με αρχισυντάκτη τον Γεράσιμο Λύχνο. Αργότερα επανεκδόθηκε, μετά από διακοπή κάποιων ετών, το 1945, υπό το όνομα "Το Βήμα" που διατηρεί έκτοτε. Διέκοψε την καθημερινή της έκδοση το 1984, ενώ εκδίδεται εκ νέου ως ημερήσια πρωινή εφημερίδα από τον Μάρτιο του 1999.
Μετά το θάνατο του Χρήστου Λαμπράκη, εκδότης ανέλαβε ο Σταύρος Ψυχάρης, και τη θέση του ως Διευθυντή πήρε ο Παντελής Καψής. Κάθε Κυριακή εκδίδεται ως "Το Βήμα της Κυριακής" (από τις 22 Ιανουαρίου 1984 με τη σημερινή του μορφή).
Στο "Βήμα" αρθρογραφούν πολλοί γνωστοί δημοσιογράφοι των έντυπων και ηλεκτρονικών ΜΜΕ, πολιτικοί και πανεπιστημιακοί. Eίναι ιστορικά η εφημερίδα στην οποία εξέχοντες πολιτικοί συνήθως παρέχουν συνεντεύξεις ή γράφουν άρθρα. Ο Ελευθέριος Βενιζέλος, ο Γεώργιος Παπανδρέου, ο Νικόλαος Πλαστήρας, ο Κωνσταντίνος Καραμανλής και ο Ανδρέας Παπανδρέου είναι μερικοί από αυτούς που έγραψαν για την εφημερίδα.
Στις 25 Νοεμβρίου 2010 ανακοινώθηκε ότι η εφημερίδα αναστέλλει, για δεύτερη φορά στην ιστορία της μετά το 1945, την καθημερινή της έκδοση, ενώ αντίθετα θα συνεχίσει κανονικά την εβδομαδιαία Κυριακάτικη έκδοση καθώς και την έκδοση online. Από τον Αύγουστο του 2017 εκδίδεται από την "Alter Ego Επιχείρηση Μέσων Μαζικής Ενημέρωσης Α.Ε."
Κυκλοφορία.
Το Βήμα τον Οκτώβριο του 2014, είχε κυκλοφορία 84,035 φύλλα. Το 2020 είχε κυκλοφορία κατά μέσο όρο 37.000 φύλλα ανά Κυριακή, σύμφωνα με το πρακτορείο διανομής. Σύμφωνα με τους ανεξάρτητους πάροχους στοιχείων διαδικτυακής επισκεψιμότητας Alexa Internet και SimilarWeb, η ιστοσελίδα του Βήματος κατατάχθηκε 46η και 100ή αντίστοιχα σε επισκεψιμότητα στην Ελλάδα, τον Αύγουστο του 2015. Η SimilarWeb κατέταξε την ιστοσελίδα ως 24η σε επισκεψιμότητα μεταξύ των ειδησεογραφικών ιστοσελίδων, έχοντας περίπου 2.8 εκατομμύρια επισκέπτες σε μηνιαία βάση.
Ένθετα.
"Το Βήμα", πέρα από την εφημερίδα εκδίδει και τα ένθετα:

</doc>
<doc id="63900" url="https://el.wikipedia.org/wiki?curid=63900" title="Πρώτο Θέμα">
Πρώτο Θέμα

Το Πρώτο Θέμα είναι κυριακάτικη εφημερίδα η οποία εκδόθηκε πρώτη φορά στις 27 Φεβρουαρίου 2005 από τους δημοσιογράφους Θέμο Αναστασιάδη, Μάκη Τριανταφυλλόπουλο και Τάσο Καραμήτσο. Το 2008 ο Μάκης Τριανταφυλλόπουλος, μετά από διαφωνία με τον Θέμο Αναστασιάδη για την υπόθεση της απόπειρας αυτοκτονίας του Χρήστου Ζαχόπουλου, αποχώρησε και η εφημερίδα εκδιδόταν από τον Θέμο Αναστασιάδη μέχρι τον θάνατό του στις 22 Ιανουαρίου 2019. Παραμένει μέχρι και σήμερα η κυριακάτικη εφημερίδα με την μεγαλύτερη κυκλοφορία. Τον Ιανουάριο του 2008 δημιουργήθηκε ο ιστότοπος www.protothema.gr ως μια καθημερινή ηλεκτρονική εφημερίδα.
Χρηματοδότηση.
Στις 28 Ιανουαρίου 2011, σύμφωνα με δημοσίευμα της εφημερίδας Πρώτο Θέμα, ο Αναστάσιος Πάλλης απέκτησε το 40% των μετοχών της εφημερίδας εκπροσωπώντας την εταιρία «PT MEDIA CORP», η οποία είναι υπεράκτια εταιρεία και ο ιδιοκτήτης δεν είναι γνωστός. Ο Αναστάσιος Πάλλης κρίθηκε προφυλακιστέος τον Δεκέμβριο του 2013 καθώς εκκρεμούσαν δύο εντάλματα σύλληψης για εμπλοκή του στην υπόθεση του Βίκτορα Ρέστη με τον οποίο ήταν συνεργάτης αλλά και για την υπόθεση αρπαγής του Έντουαρντ Πρινγκλ Στέισι στο «Ελευθέριος Βενιζέλος». Η αύξηση του κεφαλαίου έγινε σύμφωνα με το δημοσίευμα με σκοπό «την ενίσχυση και διεύρυνση των δραστηριοτήτων της εφημερίδας, ενώ έτσι συνεχίζει να διατηρείται η απόλυτη δημοσιογραφική ανεξαρτησία». Το υπόλοιπο 60% των μετοχών παρέμειναν στον Θέμο Αναστασιάδη και τον Τάσο Καραμήτσο. Τον Ιούνιο του 2013, αναρτήθηκε στη Διαύγεια ότι η εφημερίδα πλήρωσε 156.750€ για την προμήθεια του μυθιστορήματος "Πάπισσα Ιωάννα" για τον ΟΕΔΒ.
Υπόθεση Ζαχόπουλου.
Την περίοδο που ξέσπασε το σκάνδαλο με την απόπειρα αυτοκτονίας του Ζαχόπουλου το Πρώτο Θέμα είχε δημοσιεύσει ερωτικού περιεχομένου φωτογραφίες με τον Ζαχόπουλο και την Εύη Τσέκου. Στις 14 Ιανουαρίου 2008, μετά από την κριτική που δέχτηκε η εφημερίδα για την υπόθεση της απόπειρας αυτοκτονίας του Χρήστου Ζαχόπουλου, ο Μάκης Τριανταφυλλόπουλος διαχώρισε δημόσια τη θέση του από τη στάση που τήρησε η εφημερίδα. Την ίδια ημέρα, με απόφαση που ελήφθη ομόφωνα από τη γενική συνέλευση δημοσιογράφων και εργαζομένων, ο Τριανταφυλλόπουλος τέθηκε «εκτός της οικογένειας της εφημερίδας "Πρώτο Θέμα"». Τον Οκτώβριο του 2009 ο Θέμος Αναστασιάδης καταδικάστηκε σε 19 μήνες φυλάκιση με αναστολή, για δημοσίευση φωτογραφιών στην εφημερίδα «Πρώτο Θέμα» που παρουσίαζαν τον Χρήστο Ζαχόπουλο σε προσωπικές στιγμές. Στην συνέχεια τον Απρίλιο του 2013 έγινε έφεση και το Τριμελές Εφετείο αποφάσισε ομόφωνα την αθώωση του Θέμου Αναστασιάδη για παραβίαση προσωπικών δεδομένων και οι υπόλοιποι εμπλεκόμενοι της υπόθεσης αθωώθηκαν.
Κριτική για την εφημερίδα.
Κατά καιρούς η εφημερίδα έχει επικριθεί για μη αντικειμενικά ή ακόμα και κατασκευασμένα δημοσιεύματα και για την τοποθέτησή της σε πολιτικά ζητήματα, ακόμη και για "σκονάκια" από το μέγαρο Μαξίμου.
Ειδικότερα, η εφημερίδα δέχτηκε αρνητική κριτική που της καταλογίζει ότι έπαιξε ρόλο στην άνοδο της νεοναζιστικής οργάνωσης Χρυσή Αυγή με στημένα ρεπορτάζ αλλά και προωθώντας της Χρυσή Αυγή ως μόδα (life-style). Συγκεκριμένα στις 1 Απριλίου 2012 δημοσιεύτηκε άρθρο με τίτλο «Πέτα τη γιαγιά... στη Χρυσή Αυγή» όπου παρουσιάζονται μέλη της Χρυσής Αυγής να βοηθάνε ηλικιωμένες γυναίκες ώστε να κάνουν αναλήψεις από μηχανήματα αυτόματης ανάληψης τραπεζών. Το ρεπορτάζ χαρακτηρίστηκε στημένο και φωτογραφίες απεικόνιζαν την μητέρα του χρυσαυγίτη τοπάρχη Αλέξανδρου Πλωμαρίτη (η οποία είναι η Ερωφίλη Πλωμαρίτη) και υποψήφιου στις βουλευτικές εκλογές. Στην συνέχεια στις 5 Ιουλίου 2012 νέο ρεπορτάζ με τίτλο «Άρχισε περιπολίες με τρεις εταιρίες σεκιούριτι η Χρυσή Αυγή» παρουσίαζε τάγματα εφόδου της Χρυσής Αυγής ως ομάδες περιφρούρησης και ασφάλειας των πολιτών. Στις 29/7/2012 σε πρωτοσέλιδο υπήρχε το άρθρο-ρεπορτάζ με τίτλο «Το κάμπινγκ της Χρυσής Αυγής» το οποίο διαφήμιζε την παραστρατιωτική λειτουργία των μελών της Χρυσής Αυγής ως κάμπινγκ εκγύμνασης του σώματος και του πνεύματος.
Ακόμη επικρίθηκε, γιατί προχώρησε στη δημοσίευση της φωτογραφίας του Παύλου Φύσσα λίγο πριν πεθάνει αμέσως μετά τη δολοφονική επίθεση του χρυσαυγίτη Γιώργου Ρουπακιά. Η ΕΣΗΕΑ αποδοκίμασε τη δημοσίευση της φωτογραφίας με ανακοίνωσή της όπου αναφέρεται ότι «[η] δημοσίευση αυτή όχι μόνο δεν εξυπηρετεί τις ανάγκες της ενημέρωσης, αλλά, αντιθέτως, προσβάλλει κατάφωρα τους κανόνες δεοντολογίας του επαγγέλματος και τις πανανθρώπινες αξίες».
Επίσης, στις 29 Οκτωβρίου 2020 επικρίθηκε για ένα δημοσίευμα σχετικά με τα μέτρα για τον κορονοϊό που επρόκειτο να ανακοινωθούν την επομένη (τελικά ανακοινώθηκαν δύο μέρες μετά, ακολουθούμενα από γενικό απαγορευτικό μια εβδομάδα αργότερα), από κοινού με την ιστοσελίδα Liberal, καθώς στο τέλος το δημοσίευμα περιείχε την φράση "Πέραν των προφανών ειδήσεων δίνουμε μεγάλη έμφαση στην στήριξη του Τσιόδρα έναντι των επιθέσεων από τον Τσίπρα. Δίνουμε ξεχωριστή έμφαση σε αυτό διότι την ώρα της μεγάλης συστράτευσής στην Ελλάδα και στην Ευρώπη το γεγονός ότι επιλέγουν να στοχοποιούν τους επιστήμονες και ο Τσίπρας στοχοποιεί τον Τσιόδρα είναι απαράδεκτο", η οποία φέρεται να προέρχεται από οδηγίες του μεγάρου Μαξίμου προς τα μέσα ενημέρωσης. Η εξέλιξη αυτή επικρίθηκε και από τον πρόεδρο του ΣΥΡΙΖΑ Αλέξη Τσίπρα, περιγράφοντας την κατάσταση ως "κατάντια των μέσων ενημέρωσης".

</doc>
<doc id="63903" url="https://el.wikipedia.org/wiki?curid=63903" title="Ατελείωτες Ιστορίες">
Ατελείωτες Ιστορίες



</doc>
<doc id="63904" url="https://el.wikipedia.org/wiki?curid=63904" title="Παντελής Σαββίδης">
Παντελής Σαββίδης

Ο Παντελής Σαββίδης είναι Έλληνας δημοσιογράφος με έδρα τη Θεσσαλονίκη. Γεννήθηκε το 1954 στην Αξιούπολη Κιλκίς. Εδώ και δεκατρία χρόνια είναι ο παρουσιαστής της εβδομαδιαίας εκπομπής "Ανιχνεύσεις" που προβαλλόταν στην ΕΤ3. Η εκπομπή ασχολείται με ζητήματα των Βαλκανίων, ευρωπαϊκών πολιτικών ζητημάτων και διεθνών σχέσεων. Έχει βραβευτεί με το Βραβείο Μπότση για την άρτια ενημέρωση των πολιτών της Βορείου Ελλάδας σε ότι αφορά το εγχώριο πολιτικό και βαλκανικό γίγνεσθαι 
Διετέλεσε επίσης διευθυντής της εφημερίδας Μακεδονία.

</doc>
<doc id="63912" url="https://el.wikipedia.org/wiki?curid=63912" title="Βόμβα υδρογόνου">
Βόμβα υδρογόνου

Η βόμβα υδρογόνου είναι ένα σύγχρονο θερμοπυρηνικό όπλο που η λειτουργία του βασίζεται στη σύντηξη πυρήνων βαρέων ισοτόπων του υδρογόνου (δευτερίου και τριτίου) σε πυρήνες ηλίου. Κατά τη σύντηξη αυτή παράγεται τεράστια ποσότητα ενέργειας που συνοδεύεται από μεγάλο θερμικό κύμα, ωστικό κύμα και ραδιενεργή ακτινοβολία.
Η "υδρογονοβόμβα", όπως επίσης λέγεται, αναπτύχθηκε στις αρχές της δεκαετίας του '50 και από τις δύο πλευρές του τότε Ψυχρού πολέμου, και μέχρι σήμερα αποτελεί ένα από τα ισχυρότερα όπλα μαζικής καταστροφής στον πλανήτη. Γνωστή διεθνώς και ως "H-Bomb (Hydrogen Bomb)", συγκριτικά είναι 100 έως και 1.000 φορές πιο καταστροφική απ' ό,τι μια απλή ατομική βόμβα σχάσης.
Ο πυρήνας μιας υδρογονοβόμβας αποτελείται από άτομα δευτερίου (formula_1) και τριτίου (formula_2), τα οποία είναι βαρέα ισότοπα του υδρογόνου. Για την πυροδότηση μιας υδρογονοβόμβας προαπαιτείται μια μικρότερη έκρηξη σχάσης δηλαδή μιας μικρής ατομικής βόμβας, συνήθως πλουτωνίου, η οποία λαμβάνει χώρα στο περίβλημα του πυρήνα υδρογόνου. Αυτή η πρώτη έκρηξη αυξάνει την θερμοκρασία του πυρήνα σε 100 εκατομμύρια βαθμούς Κελσίου οδηγώντας έτσι σε σύντηξη το δευτέριο και το τρίτιο, παράγοντας άτομα ηλίου και νετρόνια με ταυτόχρονη έκλυση τεράστιων ποσοτήτων ενέργειας.
Η καταστροφική της ισχύς μεγιστοποιείται από την ενέργεια των απελευθερωμένων νετρονίων, τα οποία σε συνδυασμό με τις υψηλές θερμοκρασίες είναι σε θέση να αντιδράσουν ακόμα και με τα πιο αδρανή ραδιενεργά υλικά όπως το απεμπλουτισμένο ουράνιο, πράγμα αδύνατο σε μικρότερες ενεργειακές συνθήκες. Αυτό το κύμα ενέργειας υπερδιπλασιάζει την απόδοση της βόμβας αφήνοντας παράλληλα πίσω του και τις μακροχρόνιες επιπτώσεις του με την δημιουργία ραδιενεργών καταλοίπων.
Η πρώτη έκρηξη βόμβας υδρογόνου έγινε στις 31 Οκτωβρίου (1η Νοεμβρίου τοπική) 1952 στην ατόλη Enewetak, στα Νησιά Μάρσαλ (Marshall) του Ειρηνικού ωκεανού από τις ΗΠΑ. Η έκρηξη εξαέρωσε 80 τόνους εδάφους και είχε 8 μίλια διάμετρο με 27 μίλια ύψος. Στις 12 Αυγούστου στη Σοβιετική Ένωση πραγματοποιείται η πρώτη δοκιμή βόμβας υδρογόνου. Το πιο ισχυρό πυρηνικό όπλο αυτού του τύπου που χρησιμοποιήθηκε ποτέ ήταν μια βόμβα πυρηνικής σύντηξης, η Tsar Bomba, που δοκιμάστηκε από τη Σοβιετική Ένωση στο νησί Νόβαγια Ζεμλιά του Βόρειου Παγωμένου Ωκεανού στις 30 Οκτωβρίου 1961. Η ισχύς της ισοδυναμούσε με 57.000.000 τόνους ΤΝΤ. Εξερράγη 4 χλμ πάνω από το έδαφος. Μπορούσε να προκαλέσει εγκαύματα 3ου βαθμού σε απόσταση 100 χλμ, ενώ η δόνηση από την έκρηξη έγινε αισθητή μέχρι και τη Φινλανδία. Η βόμβα ζύγιζε 27 τόνους.
Στις 24 Αυγούστου του 1968, πραγματοποιήθηκε στην ατόλη της Φανγκατάουφα, στο σύμπλεγμα της Μουρουρόα στον νότιο Ειρηνικό, η πρώτη ατμοσφαιρική δοκιμή της γαλλικής βόμβας υδρογόνου, σηματοδοτώντας την είσοδο της Γαλλίας στην ομάδα των πέντε πυρηνικών δυνάμεων. Η βόμβα, η οποία εξερράγη αναρτημένη σε αερόστατο σε ύψος 600 μέτρων από την ατόλη, είχε διαστάσεις αυτοκινήτου και ως εκ τούτου ήταν δύσχρηστη σαν όπλο. Άνοιξε όμως το δρόμο για την κατασκευή των πυρηνικών κεφαλών που θα εξόπλιζαν τους γαλλικούς πυρηνικούς πυραύλους. Στις διαμαρτυρίες των κρατών της περιοχής γι' αυτήν την «μεγαλειώδη επιστημονική, τεχνική και βιομηχανική επιτυχία», όπως τη χαρακτήρισε ο στρατηγός Σαρλ ντε Γκωλ, το Παρίσι απάντησε ότι τα φαινόμενα απατούν και ότι μόλις τρεις ώρες μετά το ολοκαύτωμα ήταν απόλυτα ασφαλής η επίσκεψη στην ατόλη.
Η πιο πρόσφατη δοκιμή βόμβας υδρογόνου έγινε το φθινόπωρο του 2017 από τη Βόρειο Κορέα, όπως ανακοίνωσε ο ανώτατος ηγέτης της χώρας, Κιμ Τζονγκ-ουν. Οι βορειοκορεάτες κατάφεραν τελικά, μετά από δύο αποτυχημένες προσπάθειες, να ανατινάξουν την βόμβα προκαλώντας τοπικό σεισμό 5,1 Ρίχτερ. Η απόφαση να προκαλέσουν έκρηξη μιας τέτοιας βόμβας επέφερε αντιδράσεις από τη διεθνή κοινότητα. Πάντως, δεν έγινε δυνατόν να επιβεβαιωθεί εξαρχής ο ισχυρισμός των Βορειοκορεατών ότι όντως πρόκειται για βόμβα υδρογόνου.

</doc>
<doc id="63913" url="https://el.wikipedia.org/wiki?curid=63913" title="Ύδραυλις">
Ύδραυλις

Η Ύδραυλις ήταν αρχαιοελληνικό αερόφωνο όργανο της αρχαιότητας με ισχυρό και έντονο ήχο, χρησιμοποιούμενο στα θεάματα του ιπποδρόμου και στην εκτέλεση στρατιωτικής μουσικής.
Η ιστορία.
Η ύδραυλις (ή ύδραυλος), το λεγόμενο όργανο του νερού, ήταν επινόηση και εφεύρεση του μηχανικού Κτησίβιου του Αλεξανδρέως. Κατασκευάστηκε στην Αλεξάνδρεια τον 3ο αιώνα π.Χ. και για τον τρόπο λειτουργίας και χρήσης του μας διασώζονται οι περιγραφές του Ήρωνα του Αλεξανδρέως και του Βιτρούβιου. Χαρακτηριστικό γνώρισμα του οργάνου αυτού ήταν το υδραυλικό σύστημα πάνω στο οποίο βασιζόταν για να λειτουργήσει, καθώς αυτό ήταν υπεύθυνο για την παραγωγή, κίνηση και ρύθμιση της πίεσης του αέρα, ο οποίος διοχετευόταν στους αυλούς διαμέσου μιας σειράς μοχλών. 
Ο μηχανισμός.
Η ύδραυλις ήταν μια μεγάλη σύριγγα, όπως η σύριγγα του Πανός, που αποτελείτο από μια σειρά ηχητικών σωλήνων από καλάμι, διαβαθμισμένων ανάλογα με το μήκος τους, μέσα στους οποίους φυσούσε ο εκτελεστής, όπου στα στόμια των αυλών της παρεχόταν υψηλής και σταθερής πίεσης αέρας. Κάτω από τους αυλούς υπήρχε μια δεξαμενή με νερό, στον πυθμένα της οποίας βρισκόταν ένα κοίλο ημισφαίριο, ο πνιγέας. Στον πνιγέα έμπαινε νερό από τις οπές της βάσης και αέρας από τους σωλήνες της κορυφής. Οι σωλήνες αυτοί ήταν πάνω από το κοίλο ημισφαίριο και κατέληγαν έξω από τη δεξαμενή. Ένας σωλήνας από αυτούς λύγιζε και συγκοινωνούσε με την πυξίδα (πυξίς-εμβολέας). Η πυξίδα ήταν μια εμβολοφόρος αντλία που διοχέτευε τον αέρα από τον σωλήνα της κορυφής με πίεση στον πνιγέα. Έπειτα, ο αέρας οδηγείτο στο στεγανό χώρο πάνω από τη δεξαμενή και κάτω από τους αυλούς. 
Οι αυλοί στο κάτω μέρος είχαν τους γλωσσοκόμους. Η γλωττίδα κάθε γλωσσοκόμου ήταν διάτρητη και με τη βοήθεια ενός μοχλού και αργότερα πλήκτρου (αγκωνίσκου) σπρωχνόταν προς τα μέσα, με αποτέλεσμα να ανοίγεται δίοδος προς το στόμιο του αντίστοιχου αυλού. Ο πεπιεσμένος αέρας διοχετευόταν στον αυλό, άρα το όργανο ηχούσε. Όταν το πλήκτρο σταματούσε να πιέζεται τότε η γλωσσίδα επανερχόταν στη θέση της με τη βοήθεια ελατηριωτού μηχανισμού, διακόπτοντας τη ροή του αέρα και ο αυλός έπαυε να ηχεί. Αξιοσημείωτο είναι το γεγονός ότι ο αέρας παραγόταν από ανθρώπους (έφηβους ή δούλους) που ανεβοκατέβαζαν, χτυπούσαν ή πηδούσαν πάνω-κάτω στα φυσερά, ενόσω ο εκτελεστής του οργάνου έπαιξε φανερώνοντας έτσι τη δεξιοτεχνία του στα πλήκτρα.
Η μετεξέλιξη.
Μετά τους Έλληνες, το πρωτοπόρο αυτό ακουστικό και τεχνολογικό κατασκεύασμα ταξίδεψε και υιοθετήθηκε πρόθυμα από πολλούς, φτάνοντας μέχρι τους Ρωμαίους και έπειτα τους Βυζαντινούς. Τον 7ο και 8ο αιώνα η ύδραυλις ονομάστηκε πλέον Όργανο και άκμαζε στο Βυζάντιο, αλλά και σε όλα τα μεγάλα κέντρα κατασκευής και παραγωγής του όπως η Κωνσταντινούπολη. Αξιομνημόνευτο είναι το περιστατικό της αποστολής ενός εκκλησιαστικού οργάνου ως δώρο το 757 μ.Χ. από το βυζαντινό αυτοκράτορα Κωνσταντίνο τον Κοπρώνυμο στον αυτοκράτορα των Φράγκων Πιπίνο τον Βραχύ, πατέρα του Καρλομάγνου. Λίγο αργότερα, το 812 μ.Χ., οι βυζαντινοί χάρισαν και ένα δεύτερο στον ίδιο τον Καρλομάγνο. Τον 10ο αιώνα κατασκευάστηκε με έξοδα της εκκλησίας το αγγλικό εκκλησιαστικό όργανο του Γουίντσεστερ, με ασυνήθιστα μεγάλο μέγεθος και με 26 φυσερά, που απαιτούσαν 70 άτομα, διαθέτοντας επίσης 40 νότες, με 10 αυλούς για κάθε νότα. 
Εξέλιξη του οργάνου αυτού είναι το μεταγενέστερο εκκλησιαστικό όργανο, το οποίο στηρίζεται πάνω στις ίδιες κατασκευαστικές βάσεις και χρησιμοποιήθηκε ως επί τω πλείστω στα πλαίσια της εκκλησιαστικής μουσικής της Δύσης, αλλά και στη συμφωνική μουσική και τον πρώιμο κινηματογράφο. Άλλα μουσικά όργανα με παρόμοια κατασκευαστική δομή απαντώνται σε πολλά μέρη του κόσμου, ιδιαίτερα στην ανατολική Ασία, και εντάσσονται στην κατηγορία των αερόφωνων οργάνων, με χαρακτηριστικό παράδειγμα το κινέζικο σενγκ.

</doc>
<doc id="63917" url="https://el.wikipedia.org/wiki?curid=63917" title="Ευρωμπάσκετ 1969">
Ευρωμπάσκετ 1969

Η 16η διοργάνωση του ευρωπαϊκού πρωταθλήματος καλαθοσφαίρισης ανδρών του 1969 (γνωστό και ως Ευρωμπάσκετ 1969) οργανώθηκε από τη FIBA Europe. Σ' αυτή τη διοργάνωση συμμετείχαν δώδεκα εθνικές ομάδες, καθώς οι αγώνες με 16 όμαδες ήταν πάρα πολλοί (72 σε σχέση με τους 42, όταν μειώθηκαν οι ομάδες). Το τουρνουά διοργάνωσε η Ιταλία και έλαβε χώρα στη Νάπολι και στην Καζέρτα, στο διάστημα 27 Σεπτεμβρίου ως 5 Οκτωβρίου.
Οι Γιουγκοσλάβοι, υπό την καθοδήγηση του Ράνκο Ζεράβιτσα, και έστω και χωρίς τον Ραντιβοϊ Κόρατς που χάθηκε άδοξα σε αυτοκινητιστικό δυστύχημα, πετυχαίνουν την πρώτη τους νίκη στην φάση των ομίλων επί της Σοβιετικής Ένωσης σε Ευρωμπάσκετ. Οι δε Σοβιετικοί υποχρεώνονται στην πρώτη τους ήττα μετά από 14 χρόνια. Η μάχη επαναλήφθηκε στον τελικό με τη Σοβιετική Ένωση αυτή την φορά να κερδίζει και να κατακτά το χρυσό μετάλλιο, σε ένα αγώνα όπου, υπό το ασφυκτικό μαρκάρισμα του Ζαρμουκαχμέντοφ, ο αείμνηστος θρύλος του Γιουγκοσλάβικου μπάσκετ, ο σέντερ ύψους 2,09 μ., Κρέζιμιρ Τσόσιτς είχε μόλις 3/20 σουτ και 6 πόντους. Η Γιουγκοσλαβία πέρασε στον τελικό νικώντας την Πολωνία στον ημιτελικό, αφού γύρισε το παιχνίδι ενώ βρισκόταν για 30 λεπτά πίσω στο σκορ. Αυτό επιτεύχθη και με την αποβολή με ντισκαλιφιέ των Πολωνών Μπόγκνταν Λίκσο και Έντβαρντ Γιουρκιέβιτς.
Μεγάλη ομάδα κατέβασε και πάλι η Τσεχοσλοβακία κατακτώντας το χάλκινο μετάλλιο επικρατώντας της Πολωνίας στον μικρό τελικό. Εντυπωσιακή είναι η πρόοδος των Ισπανών, που αυτή τη φορά είχαν στο ρόστερ τους, εκτός από τον ξανά MVP Εμιλιάνο Ροδρίγκεθ, τους Φρανθίσκο Μπουσκατό, Ενρίκε Μαργάλ και τον Αμερικανοισπανό της Ρεάλ Μαδρίτης Λιουκ. Από αυτή τη διοργάνωση ξεκίνησαν και οι μεγάλες τους κόντρες με τους Ιταλούς, του νεαρού τότε Ντίνο Μενεγκίν.
Αποτέλεσμα που προκάλεσε εντύπωση ήταν η απίστευτη συντριβή με 72 πόντους διαφορά (115-43) της Σουηδίας από την Γιουγκοσλαβία επειδή τέτοιου είδους αποτελέσματα είχαν αρχίσει να σπανίζουν.
Η Ελληνική ομάδα συμμετείχε στην διοργάνωση όπου κατέκτησε τη 10η θέση, αλλά και μόνο η είσοδος της στους 12 του τουρνουά αποτέλεσε επιτυχία διότι το επίπεδο ήταν πολύ υψηλό. Παρόλ' αυτά, διαθέτει στην σύνθεσή της και πάλι τον πρώτο σκόρερ της διοργάνωσης, τον Κολοκυθά (με 22,7 πόντους μ.ο.) αλλά και τους Χριστοφόρου (13,9 πόντοι μ.ο.), για τον οποίο ειπώθηκε ότι ήταν Αμερικάνος, τον Τρόντζο (10,1 πόντοι μ.ο.) και τον Γκούμα (9,1 πόντοι μ.ο.).
Βραβεία και Στατιστικά.
Έγιναν 42 αγώνες και επιτεύχθησαν 6245 πόντοι.
Εξωτερικοί σύνδεσμοι.
&lt;br&gt;

</doc>
<doc id="63918" url="https://el.wikipedia.org/wiki?curid=63918" title="Ευρωμπάσκετ 1967">
Ευρωμπάσκετ 1967

Η 15η διοργάνωση του ευρωπαϊκού πρωταθλήματος καλαθοσφαίρισης ανδρών του 1967 (γνωστό και ως Ευρωμπάσκετ 1967) οργανώθηκε από τη FIBA Europe. Συμμετείχαν δέκα έξι εθνικές ομάδες. Το τουρνουά διοργάνωσε η Φινλανδία στο Τάμπερε και στο Ελσίνκι, στο χρονικό διάστημα από τις 28 Σεπτεμβρίου ως 8 Οκτωβρίου. Ήταν το πρώτο Ευρωμπάσκετ το οποίο μεταδόθηκε από την τηλεόραση.
Οι Σοβιετικοί ήταν για ακόμα μια φορά αχτύπητοι, εφαρμόζοντας το ζον-πρες στην άμυνα, και, αφού είχαν πολλούς παίχτες, δεν αντιμετώπιζαν προβλήματα κούρασης. Στο πρόσωπο του ύψους 2,15μ Πολιβοντά βρήκαν τον αντικαταστάτη του Γιαν Κρούμινς και στην περιφέρεια είχαν τον δαιμόνιο Αρμενάκ Αλατσατσιάν και τον πρωτοεμφανιζόμενο Σεργκέι Μπέλοφ.
Αξιοσημείωτο γεγονός αποτελεί η καταρράκωση των Γιουγκοσλάβων που στην κυριολεξία πάτωσαν, καταλαμβάνοντας τελικά την 9η θέση, χάνοντας στον πρώτο γύρο από τους Ρουμάνους, την πολύ δυνατή Πολωνία και από την τρομερή αυτή την φορά Τσεχοσλοβακία, του νεαρού Γίρι Ζίντεκ και του καλύτερου παίκτη της διοργάνωσης, του Γίρι Ζέντνιτσεκ.
Το παιχνίδι του τουρνουά έγινε στη φάση των ομίλων μεταξύ Γιουγκοσλαβίας-Φινλανδίας, όπου οι Γιουγκοσλάβοι, αν και είχαν μείνει εκτός ημιτελικών, δεν άφησαν τους γηπεδούχους Φινλανδούς, του πολύ καλού Βαίνιου, να κερδίσουν οπότε οι 13000 φίλαθλοι, ενοχλημένοι από το αποτέλεσμα και την διαιτησία, επιδόθηκαν στη ρίψη κερμάτων, διακόπτοντας για 20 λεπτά το παιχνίδι.
Πολύ άσχημο το αποτέλεσμα για την εθνική Ελλάδας ήταν η ήττα από τους πρωταθλητές Σοβιετικούς με 82-41. Η Ελλάδα πάντως είχε στις τάξεις της τον πρώτο σκόρερ του τουρνουά, τον Γιώργο Κολοκυθά, που είχε μ.ο. 25,4 πόντους. Καλή απόδοση είχαν και οι Γιώργος Τρόντζος (με 11,4 πόντους μ.ο.) και ο Γιώργος Μπαρλάς (9,3 πόντοι μ.ο.). Στον πρώτο γύρο μάλιστα έγινε η μεγάλη έκπληξη: Ελλάδα-Βουλγαρία 78-69, ενώ στο παιχνίδι με την Ισπανία ο Κολοκυθάς πέτυχε το ατομικό ρεκόρ της καριέρας του με 43 πόντους. Σε αυτό το πανευρωπαϊκό έκανε την τρίτη και τελευταία του εμφάνιση σε Ευρωμπάσκετ ο -μετέπειτα ευρωκόουτς-Κώστας Πολίτης , ενώ έκανε και το ντεμπούτο του ο -νεαρός τότε- Βασίλης Γκούμας.
Βραβεία και Στατιστικά.
Έγιναν 72 αγώνες και επιτεύχθησαν 10.336 πόντοι.
Εξωτερικοί σύνδεσμοι.
&lt;br&gt;

</doc>
<doc id="63919" url="https://el.wikipedia.org/wiki?curid=63919" title="Το Βήμα (εφημερίδα)">
Το Βήμα (εφημερίδα)



</doc>
<doc id="63920" url="https://el.wikipedia.org/wiki?curid=63920" title="Μεταγλωτιστής">
Μεταγλωτιστής



</doc>
<doc id="63928" url="https://el.wikipedia.org/wiki?curid=63928" title="Βιζύη">
Βιζύη

Η Βιζύη ("") είναι πόλη της Ανατολικής Θράκης.
Ιστορικά στοιχεία.
Ιδρύθηκε μετά την καταστροφή της οχυρωμένης αρχαίας θρακικής πόλεως των Κοτυδών, Δάματα, από τον στρατηγό του Λυσιμάχου, Βίζυ, ο οποίος της έδωσε και το όνομά του. Η πόλη αναπτύχθηκε αρκετά και διέθετε λαμπρά κτήρια και ναούς. Κατά τους ρωμαϊκούς χρόνους έφτασε στο απόγειο της δόξας της, καθώς είχε εξαιρετικές σχέσεις με τη Ρώμη και διέθετε μάλιστα και δικό της Νομισματοκοπείο, το οποίο εξέδιδε περίτεχνα νομίσματα.
Η παρακμή της ξεκίνησε όταν ο Μέγας Κωνσταντίνος κατήργησε τους πολιτικούς θεσμούς της και το δικαίωμα κοπής νομίσματος, υποβιβάζοντάς την σε μικρή πόλη-οχυρό της αυτοκρατορίας. Η πόλη ήταν έδρα Μητρόπολης.
Στην περιοχή της Βιζύης βρέθηκαν πάνω από 30 μακεδονικές και ρωμαϊκές «τούμπες», υδραγωγεία, καθώς και προτομές, αρχαϊκές κόρες, κορινθιακά κιονόκρανα, θεμέλια κτηρίων και θεάτρου, καθώς και νεκροταφείο.

</doc>
<doc id="63930" url="https://el.wikipedia.org/wiki?curid=63930" title="Κλάιβ Μπάρκερ">
Κλάιβ Μπάρκερ

Ο Κλάιβ Μπάρκερ ("Clive Barker", 5 Οκτωβρίου 1952) είναι Άγγλος συγγραφέας και ενίοτε κινηματογραφικός σκηνοθέτης και γραφίστας. 
Γεννήθηκε στις 5 Οκτωβρίου 1952 στο Λίβερπουλ της Αγγλίας. Πριν πάει στο κολέγιο βρισκόταν στο ίδιο σχολείο με τον Τζον Λένον. Σπούδασε Αγγλική Φιλολογία και Φιλοσοφία στο Πανεπιστήμιο του Λίβερπουλ. Ο Μπάρκερ έχει δηλώσει πως είναι ομοφυλόφιλος από τις αρχές της δεκαετίας του '90. Τώρα ζει στο Λος Άντζελες της Καλιφόρνια με τον σύντροφό του, τον φωτογράφο Ντέιβιντ Άρμστρονγκ και την κόρη του Άρμστρονγκ, Νικόλ, από παλαιότερη σχέση του δευτέρου.
Ο Μπάρκερ είναι ένας εκ των κορυφαίων σύγχρονων συγγραφέων φαντασίας και τρόμου. Εμφανίστηκε στο χώρο με τη συλλογή διηγημάτων "Τα Βιβλία του Αίματος", η επιτυχία των οποίων τον έκανε αμέσως διάσημο. Μετά την κυκλοφορία των βιβλίων και στη Β. Αμερική, ο ίδιος ο Στίβεν Κινγκ είπε για τον Μπάρκερ: "Έχω δει το μέλλον του τρόμου και το όνομά του είναι Κλάιβ Μπάρκερ". Ο ίδιος ο συγγραφέας ωστόσο αποφεύγει να ταυτιστεί με την εικόνα του συγγραφέα αιματοβαμμένων διηγημάτων. Το συγγραφικό του ύφος χαρακτηρίζεται ως μοντέρνο φάνταζι και αστικό φάνταζι με στοιχεία τρόμου. Έχει όμως βαθύτερα στοιχεία ρεαλισμού και ασχολείται πολύ με τη φύση του μυαλού, του πνεύματος και των ονείρων, με τη δύναμη των λέξεων και των αναμνήσεων. Χαρακτηριστική είναι η αντίληψή του για κρυμμένους, φανταστικούς κόσμους που συνυπάρχουν με τον δικό μας και για το ρόλο της σεξουαλικότητας στο υπερφυσικό. Ο ίδιος αναφέρεται στο στυλ του ως σκοτεινό φάνταζι (dark fantasy).
Κινηματογράφος.
Ο Μπάρκερ είχε πάντα ένα ενδιαφέρον για τον κινηματογράφο. Οι ταινίες του βέβαια αποσπούσαν διφορούμενες κριτικές. Οι πρώτες του ταινίες μικρού μήκους The Forbidden και Salome, ήταν πειραματικές, καλλιτεχνικές ταινίες με σουρεαλιστικά στοιχεία.
Η πιο πετυχημένη ήταν η ταινία Hellraiser, του 1987, η οποία ήταν βασισμένη στο μυθιστόρημα "The Hellbound Heart" ("Hellraiser" στην ελληνική γλώσσα). Η επιτυχία της οδήγησε στο να γυριστούν πολλές συνέχειες, χωρίς τον Μπάρκερ στην καρέκλα του σκηνοθέτη αλλά κάποιες φορές σε συμβουλευτικό ρόλο.
Μετά την αποτυχία της ταινίας Nightbreed, ο Μπάρκερ έγραψε και σκηνοθέτησε το Lord of Illusions. Για ένα διάστημα εργαζόταν επάνω στην κινηματογραφική μεταφορά του "Άμπαρατ" σε συνεργασία με την εταιρεία Ντίσνεϊ. Καλλιτεχνικές διαφορές όμως τον ανάγκασαν να σταματήσει.
Τον Οκτώβριο του 2006 ο Μπάρκερ ανακοίνωσε μέσω της επίσημης ιστοσελίδας του ότι θα γράψει το σενάριο για ένα επερχόμενο ριμέικ της ταινίας Hellraiser.
Η επιτυχημένη ταινία του Μπέρναρντ Ρόουζ, Candyman, βασίστηκε στο διήγημα "The Forbidden", από τα "Βιβλία του Αίματος".
Ο Μπάρκερ επίσης ανέλαβε την εκτέλεση παραγωγής στην ταινία Θεοί και Δαίμονες, η οποία γνώρισε μεγάλη καλλιτεχνική και εμπορική επιτυχία ενώ ήταν υποψήφια στα βραβεία Όσκαρ.
Ως σκηνοθέτης:
Γραφιστική τέχνη και θεατρικά.
Ο Μπάρκερ είναι επίσης παραγωγικός και ως σχεδιαστής, και συχνά εικονογραφεί ο ίδιος τα βιβλία του. Ζωγραφιές του υπάρχουν στα εξώφυλλα των θεατρικών του συλλογών "Incarnations" (1995) και "Forms of Heaven" (1996), όπως επίσης και στη δεύτερη αγγλική έκδοση των Βιβλίων του Αίματος. Οι δουλειές του έχουν παρουσιαστεί στη Νέα Υόρκη, στη Bess Cutler Gallery και στο Λος Άντζελες, στη La Luz De Jesus. Πολλά από τα σχεδιαγράμματα και τις ζωγραφιές του βρίσκοναι στη συλλογή "Clive Barker, Illustrator", που εκδόθηκε το 1990.
Το έργο του Μπάρκερ "Frankenstein in Love" ανέβηκε στη σκηνή του Λονδίνου το Σεπτέμβριου του 2006.

</doc>
<doc id="63932" url="https://el.wikipedia.org/wiki?curid=63932" title="Ιερά Μητρόπολις Πατρών">
Ιερά Μητρόπολις Πατρών

Η Ιερά Μητρόπολις Πατρών, ως Τοπική Εκκλησία, έχει αποστολική τιμή και αξία καθώς ιδρύθηκε από τον Απόστολο Ανδρέα, ο οποίος θεωρείται προστάτης και πολιούχος της. 
Σύντομο ιστορικό.
Πρώτος επίσκοπος της υπήρξε ο άγιος Ιερομάρτυρας Στρατοκλής, τον οποίο χειροτόνησε λίγο πριν από το μαρτύριο του ο Απόστολος Ανδρέας. Από τότε (ca. 64 μ.Χ) μέχρι το 732 ή 733 ήταν Επισκοπή υπαγόμενη στην Μητρόπολη Κορίνθου. Τη χρονιά εκείνη προήχθη σε Αρχιεπισκοπή με πρώτο Αρχιεπίσκοπο τον Αθανάσιο. Το 806 προήχθη σε Μητρόπολη των Πατρών και παρέμεινε μέχρι το 1180. Από το 1180 έως το 1833 ο Μητροπολίτης είχε τον τίτλο "Μητροπολίτης Παλαιών Πατρών" και ο λόγος ήταν ότι υπήρχε και Μητρόπολη Νέων Πατρών (στη σημερινή Υπάτη Φθιώτιδας).. Το 1833 με Βασιλικό Διάταγμα έλαβε τον τίτλο Επισκοπή Αχαΐας και αργότερα το 1852 προήχθη σε Αρχιεπισκοπή Πατρών και Ηλείας μέχρι και τις αρχές του 20ου αιώνα, οπότε και έλαβε τον τίτλο "Ιερά Μητρόπολις Πατρών", τον οποίο διατηρεί μέχρι σήμερα.
Μετά τη Μικρασιατική Καταστροφή οι πρόσφυγες που εγκαταστάθηκαν στην Πάτρα μετέφεραν και τα κειμήλιά τους ανάμεσα στα οποία είναι και η εικόνα της Παναγίας "Ρόδον το Αμάραντον" (Παναγία η Σουλτάνα) που φυλάσσεται στον Ιερό Ναό Αγίας Φωτεινής Πατρών ο οποίος κτίστηκε από τους Μικρασιάτες.
Λοιπά στοιχεία.
Το μητροπολιτικό μέγαρο βρίσκεται δίπλα στον Ναό του Αγίου Ανδρέα (επί της οδού Γεννάδιου), ενώ οι υπηρεσίες της Ιεράς Μητροπόλεως μεταφέρθηκαν σε νέες εγκαταστάσεις επί της οδού Βότση 34 από το σημερινό Μητροπολίτη κ. Χρυσόστομο. Ο Μητροπολιτικός ναός της πόλης ονομάζεται "Ευαγγελίστρια" και βρίσκεται επί της οδού Μαιζώνος και Αγίου Νικολάου. Η Μητρόπολη Πατρών έχει στην πνευματική της δικαιοδοσία την επαρχία Πατρών που αποτελείται από 187 ενορίες και ανάλογους ενοριακούς ναούς, 82 Παρεκκλήσια και 3 Ναούς Κοιμητηρίων. Επίσης ο κλήρος της αποτελείται από 2 ιεροκήρυκες, 245 εφημέριους και 14 Διακόνους.
Μητροπολίτες.
Οι Μητροπολίτες Πατρών Γαβριήλ Δ΄ και Τιμόθεος Μαρμαρηνός εξελέγησαν Οικουμενικοί Πατριάρχες. Σημερινός Μητροπολίτης της είναι ο Χρυσόστομος Σκλήφας, ο οποίος ανέλαβε την ποιμαντική διακονία της Μητροπόλεως τον Απρίλιο του 2005.

</doc>
<doc id="63938" url="https://el.wikipedia.org/wiki?curid=63938" title="Ιερά Μητρόπολις Πισιδίας">
Ιερά Μητρόπολις Πισιδίας

Η Ιερά Μητρόπολις Πισιδίας ιδρύθηκε, άγνωστο ακριβώς πότε, από τον Απόστολο Παύλο και τον μαθητή του Βαρνάβα. 
Έδρα της μητρόπολης είναι η Σπάρτη της Πισιδίας.
Ιστορία.
Στη δικαιοδοσία της Μητρόπολης ανήκαν οι επισκοπές: Καστελλορίζου, Μάκρης, Λειβησσού, Βουρδουρίου, Πάρλας, Πόρλου, Μύρων, Σπάρτης, Ατταλείας, Ελμαλού, Φοινίκης, Νησίου και Αντιφέλλου.
Ο Μητροπολιτικός ναός ήταν αφιερωμένος στην Κοίμηση της Θεοτόκου. Ο Μητροπολίτης έφερε τον τίτλο:"Μητροπολίτης Πισιδίας, Υπέρτιμος και Έξαρχος πάσης Λυκίας, Σίδης, Μυρέων και Αττάλειας και Μικράς Αντιόχειας".
Από το 1924 με την ανταλλαγή πληθυσμών, η Επισκοπή έπαψε να υφίσταται ουσιαστικά, αλλά ο τίτλος του επισκόπου Πισιδίας δινόταν τιμητικά σε επισκόπους του Οικουμενικού Πατριαρχείου. Τα τελευταία χρόνια επανασυστάθηκε ως κανονική επισκοπή για την διαποίμανση των Ορθοδόξων της περιοχής με λειτουργούντες ναούς.
Ναοί.
Αττάλεια.
Στην Αττάλεια, στην παλιά ελληνική συνοικία "Καλιτσασλάν" είχε κτισθεί από Έλληνες το 1843-1844 ο ναός του Αγίου Αλυπίου, ο οποίος μετά το 1922 περιήλθε στην ιδιοκτησία ιδιώτη. Το κτήριο είχε εγκαταλειφθεί και έγιναν μικρές εργασίες συντήρησης. Αφού περιήλθε στην ιδιοκτησία του Οικουμενικού Πατριαρχείου, πραγματοποιήθηκε η συνολική στερέωση και αποκατάσταση του ναού , ενώ εξοπλίστηκε με ξυλόγλυπτα και εικόνες. Καθώς δεν υπήρχε πλέον ναός του Αποστόλου Παύλου στην Αττάλεια, από όπου πέρασε κατά την Α΄ Ἀποστολική περιοδεία του, αποφασίσθηκε ο ναός να τιμάται και στο όνομα του Αγ. Παύλου. Το 2011 έγιναν τα θυρανοίξια του ναού και σε ξυλόγλυπτο Προσκυνητάρι τοποθετήθηκε η ιερά Εικόνα της Παναγίας του Κύκκου, όμοιο αντίγραφο της Θαυματουργής Εικόνας, η οποία επί αιώνες βρισκόταν στον Ι.Ν. Αγ. Νικολάου Ατταλείας και την οποία οι πρόσφυγες Ατταλειώτες πήραν μαζί τους και σήμερα βρίσκεται στον Ι.Ν. Κοιμήσεως Θεοτόκου Ταύρου Αθήνας.
Αλάγια.
Στις 15 Νοεμβρίου 2015, στην πόλη της Αλάγιας (ή αλλιώς της Αλάνυας), έγιναν τα θυρανοίξια του νέου ναού της Παναγίας Πισιδιώτισσας, του πρώτου ορθόδοξου Ιερού Ναού που κτίστηκε στην ευρύτερη Μικρά Ασία μετά το 1922.
Περιστασιακά λειτουργεί και ο πρόσφατα ανακαινισμένος, από τον Δήμο Αλάνυας, ιστορικός Ι. Ναός Αγ. Γεωργίου "του Βουνού". Πρόκειται για ναό του 1873, ο οποίος βρίσκεται δέκα χιλιόμετρα από το κέντρο της πόλης Αλάνια, μέσα στο όρια του ορεινού χωριού Μεχμετλί.

</doc>
<doc id="63944" url="https://el.wikipedia.org/wiki?curid=63944" title="Ο Άγιος Πέτρος (αγιογραφία)">
Ο Άγιος Πέτρος (αγιογραφία)

Ο Άγιος Πέτρος βρίσκεται στη Μονή της Αγίας Αικατερίνης, στο Σινά. Είναι εγκαυστική εικόνα με διαστάσεις 92,8 cm ύψ. X 53,1 cm πλ. και θεωρείται έργο του 6ου αιώνα.
Τα χαρακτηριστικά της προσωπογραφίας επαναλαμβάνουν τον ήδη διαμορφωμένο παραδοσιακό τύπο της απεικόνισης του απ. Πέτρου με το χαμηλό μέτωπο, τα πυκνά και κοντά μαλλιά και κοντό γένι. Παρά τη φαινομενική μετωπικότητα της κεφαλής διακρίνεται ελαφριά στροφή του σώματος Κρατά στο δεξί του χέρι τις κλείδες και στο αριστερό μακρύ σταυροφόρο σκήπτρο. Στη διαμόρφωση του προσώπου και των ματιών διακρίνονται οι καταβολές της ελληνιστικής τέχνης, και την ίδια στιγμή οι αφαιρετικές τάσεις που υποδεικνύουν την πνευματικότητα της μορφής. 
Στο άνω τμήμα της εικόνας διακρίνονται τρία μετάλλια που περικλείουν τον Χριστό, την Παναγία και ένα νεαρό αγένειο πρόσωπο, πιθανώς τον Μωυσή ή τον Ιωάννη τον Ευαγγελιστή. Το φόντο της εικόνας καλύπτει τοίχος που καμπυλώνεται σε αψίδα.
Μετάβαση - ρεύματα.
Η εικόνα θεωρείται ότι προέρχεται από εργαστήριο της Κωνσταντινούπολης, όπου η κλασική παράδοση καλλιεργείται περισσότερο από κάθε άλλο κέντρο της εποχής και όπου παράλληλα μαρτυρείται και το ρεύμα της εκφραστικής τέχνης ή οι τεχνοτροπίες που συνδυάζονται στην εικόνα. Η αφαιρετική τάση και το καλλιτεχνικό ρεύμα της πρωτοβυζαντινής περιόδου είναι έννοιες στενά συνδεδεμένες και πιθανώς αποτελούν τη βάση για οποιαδήποτε προσπάθεια ερμηνείας της συνολικής βυζαντινής παραγωγής

</doc>
<doc id="63945" url="https://el.wikipedia.org/wiki?curid=63945" title="Φυροπόταμος Μήλου">
Φυροπόταμος Μήλου

Ο Φυροπόταμος είναι ψαροχώρι στο βόρειο άκρο της Μήλου, 4χλμ. βορειοανατολικά της Πλάκας, της πρωτεύουσας του νησιού, σε ένα μικρό κόλπο. Σύμφωνα με την απογραφή του 2011 έχει 4 κατοίκους.
Περιγραφή.
Ο Φυροπόταμος διαθέτει μια από τις καλύτερες παραλίες του νησιού και είναι ένα μικρό λιμάνι κτισμένο γύρω από ένα φυσικό κολπίσκο.
Σύρματα.
Στον κολπίσκο του Φυροποτάμου, υπάρχουν και τα περίφημα "σύρματα": τα μικρά σπιτάκια μέσα στα οποία φυλάγονται οι βάρκες κατά τη χειμερινή περίοδο και τα οποία, τα καλοκαίρια, οι ιδιοκτήτες χρησιμοποιούν για θερινές κατοικίες.

</doc>
<doc id="63963" url="https://el.wikipedia.org/wiki?curid=63963" title="Δημήτρης Γληνός">
Δημήτρης Γληνός

Ο Δημήτρης Γληνός (Σμύρνη, 22 Αυγούστου 1882 - Αθήνα, 26 Δεκεμβρίου 1943) ήταν Έλληνας εκπαιδευτικός, συγγραφέας και πολιτικός. Υπήρξε από τους πρωτεργάτες της λεγόμενης «γλωσσοεκπαιδευτικής μεταρρύθμισης». Χρημάτισε Βουλευτής του Ελληνικού Κοινοβουλίου το 1936 εκλεγμένος με το Παλλαϊκό Μέτωπο, συνεργαζόμενος με το ΚΚΕ μέχρι το καθεστώς της «4ης Αυγούστου» να τον εξορίσει στην Ανάφη.
Βιογραφία.
Γεννήθηκε στη Σμύρνη, από οικογένεια με καταγωγή το Κόρθι της Άνδρου. Το 1899 μετακόμισε στην Αθήνα (έχοντας αποφοιτήσει με «Άριστα» από την Ευαγγελική Σχολή Σμύρνης) και γράφτηκε στη Φιλοσοφική Σχολή του Πανεπιστημίου Αθηνών. Την εποχή εκείνη ήταν ακόμη οπαδός της καθαρεύουσας. Το 1904 προσχώρησε στο κίνημα του δημοτικισμού και έγινε μέλος του συλλόγου "«Έθνος και Γλώσσα»". Το 1905 λαμβάνοντας το διδακτορικό δίπλωμά του με άριστα ανέλαβε διευθυντής στην Αναξαγόρειο Σχολή στα Βουρλά της Μικράς Ασίας, και στη συνέχεια στο Ελληνογερμανικό Λύκειο της Σμύρνης. Οι διάφορες όμως δημοτικιστικές δημόσιες ομιλίες και αρθρογραφίες του προκάλεσαν βίαιες σε βάρος του αντιδράσεις, με συνέπεια να εγκαταλείψει τη Σμύρνη (1908) και να συνεχίσει τις σπουδές του στην Ιένα και τη Λειψία της Γερμανίας. Εκεί παρακολούθησε μαθήματα φιλοσοφίας, παιδαγωγικής και πειραματικής ψυχολογίας. Παράλληλα την ίδια περίοδο γνωρίστηκε με το Γεώργιο Σκληρό, από τον οποίο δέχτηκε τις πρώτες επιδράσεις της σοσιαλιστικής θεωρίας και του μαρξισμού. Αλληλογραφώντας και με τον Ίωνα Δραγούμη και άλλους δημοτικιστές μετέχει στην ίδρυση του Εκπαιδευτικού Ομίλου (1910).
Το 1911 εγκατέλειψε τις σπουδές του λόγω βιοποριστικής ανάγκης. Επιστρέφοντας στην Ελλάδα διορίστηκε αρχικά διδάσκαλος στο γυμνάσιο της Πλάκας και στη συνέχεια καθηγητής στο Αρσάκειο Λύκειο Αθηνών. Ανέλαβε και την επιμέλεια της έκδοσης του "Δελτίου του Εκπαιδευτικού Ομίλου" στο οποίο και αρθρογραφούσε διάφορα εκπαιδευτικά μελετήματα.
To 1912 διορίστηκε διευθυντής του Διδασκαλείου Μέσης Εκπαιδεύσεως. Απ΄ αυτή τη θέση τον επόμενο χρόνο, μετά από συσκέψεις με τον τότε υπουργό Παιδείας Ιωάννη Τσιριμώκο (Κυβέρνησης Ε. Βενιζέλου), υπήρξε ο βασικός υπεύθυνος και σχεδιαστής της εκπαιδευτικής μεταρρύθμισης του 1913. Αυτή εκφράστηκε με τα λεγόμενα Νομοσχέδια Τσιριμώκου, που κατατέθηκαν αλλά τελικά δεν ψηφίστηκαν.
Το 1914 πρωτοστάτησε στην ίδρυση του «Εκπαιδευτικού Συνδέσμου Λειτουργών Μέσης Εκπαιδεύσεως», διευθύνοντας και το περιοδικό "Αγωγή" του εν λόγω συνδέσμου. Συνεργαζόμενος δε με τους Μανόλη Τριανταφυλλίδη και Αλέξανδρο Δελμούζο συμμετέχει στην Εκπαιδευτική Επιτροπή που συγκρότησε ο Ελευθέριος Βενιζέλος. Στόχος ήταν η εξέταση του θέματος της εκπαιδευτικής μεταρρύθμισης και η υποβολή προτάσεων.
Μετά την παραίτηση του Βενιζέλου το 1915, απολύθηκε από τη θέση του. Κατά τα Νοεμβριανά του 1916 συνελήφθη για εξύβριση του βασιλέως και οδηγήθηκε στη φυλακή για ένα μήνα. Τον Ιανουάριο του 1917, με την αποφυλάκισή του, μετέβη στη Θεσσαλονίκη όπου και ανέλαβε σύμβουλος και γενικός γραμματέας στο Υπουργείο Παιδείας της Προσωρινής Κυβέρνησης της Θεσσαλονίκης (1917). Τότε ξεκίνησε την εφαρμογή της εκπαιδευτικής μεταρρύθμισης του 1917 προωθώντας το διάταγμα για την εισαγωγή της δημοτικής στη στοιχειώδη εκπαίδευση, γενόμενος έτσι ο πρωτεργάτης της λεγόμενης «γλωσσοεκπαιδευτικής μεταρρύθμισης». Μετά την ήττα του Βενιζέλου στις εκλογές του Νοεμβρίου 1920 παραιτήθηκε από τη θέση του και επαναδραστηριοποιήθηκε στον Εκπαιδευτικό Όμιλο.
Το Κίνημα της 11ης Σεπτεμβρίου 1922 τον επανέφερε στο υπουργείο, αλλά η δικτατορία του Θεόδωρου Πάγκαλου που ακολούθησε (1925), τον απέλυσε τον Ιανουάριο του 1926. Από τότε δεν επανήλθε ή δε δέχθηκε ο ίδιος να επανέλθει σε κυβερνητική θέση. Από το 1926 εκδίδει το περιοδικό "Αναγέννηση" όπου δημοσιεύεται, μεταξύ άλλων, η "Ασκητική" του Νίκου Καζαντζάκη. Το 1928 παραπέμπεται σε δίκη διότι θεωρείται υπεύθυνος για τα επεισόδια που έγιναν σε διάλεξη του διάσημου Ελληνορουμάνου συγγραφέα Παναΐτ Ιστράτι, στην οποία ήταν διοργανωτής μαζί με τον Καζαντζάκη. Σταδιακά αρχίζει να προσεγγίζει την Αριστερά και τις θέσεις του ΚΚΕ.
Ο Γληνός εκδηλώνεται ανοιχτά υπέρ των σοσιαλιστικών ιδεών στα 1927, όταν στον εκπαιδευτικό όμιλο συγκρούονται δύο ομάδες : η σοσιαλιστική που είναι και πλειοψηφούσα με επικεφαλής τον ίδιο και η αστική με επικεφαλής τους Δελμούζο - Τριανταφυλλίδη. Από τη σύγκρουση επήλθε διάσπαση, αφού η μειοψηφούσα ομάδα αποχώρησε και ο εκπαιδευτικός όμιλος προσανατολίστηκε οριστικά προς το σοσιαλισμό. Αυτή την περίοδο ο Γληνός διευθύνει τα Περιοδικά «Αναγέννηση» (1926-1928) και «Νέος Δρόμος» (1928-1929).
Σ' ένα βιογραφικό του σημείωμα - γραμμένο το 1936 - ο Δ. Γληνός αξιολογούσε ως εξής τη ζωή και το έργο του : «Οι κεντρικές πράξεις της ζωής μου είναι τρεις: 1) Η Θεσσαλονίκη και η δημοτική γλώσσα στα σκολειά. 2) Η διάσπαση του εκπαιδευτικού ομίλου και η διακήρυξη του 1927. 3) Ο κομμουνισμός».
Το 1934 ταξίδεψε μαζί με τον Κώστα Βάρναλη, που ήταν στενός φίλος του, στη Σοβιετική Ένωση, και όταν επέστρεψε δημοσίευσε τις εντυπώσεις του σε πολλές συνέχειες στην εφημερίδα "Νέος Κόσμος". Το 1935 εξορίστηκε στον Άγιο Ευστράτιο από τη δικτατορία του Γεωργίου Κονδύλη.
Στις εκλογές του 1936 ο Δ. Γληνός εκλέχτηκε βουλευτής με το Παλλαϊκό Μέτωπο και μ' αυτή του την ιδιότητα ανέπτυξε πλούσια δραστηριότητα για τα λαϊκά προβλήματα. Γι' αυτό και το Καθεστώς της 4ης Αυγούστου τον εξόρισε αρχικά στην Ανάφη, στη συνέχεια τον έκλεισε στην Ακροναυπλία (1936-1938), κατόπιν τον ξαναεξόρισε στη Σαντορίνη και τελικά λόγω της κλονισμένης υγείας του υποχρεώθηκε να τον μεταφέρει στην Αθήνα και να του επιβάλει κατ' οίκον περιορισμό. Ο Γληνός το εκμεταλλεύτηκε για να επιδοθεί σε πνευματική εργασία όπως έκανε και σε άλλες περιπτώσεις φυλάκισης ή εξορίας.
Όταν η Ελλάδα βρέθηκε υπό φασιστική Κατοχή, η Ασφάλεια παρέδωσε το Γληνό στους Ιταλούς κατακτητές, οι οποίοι όμως υποχρεώθηκαν να τον απολύσουν ως άρρωστο.
Στη διάρκεια της Κατοχής, ο Γληνός πρωταγωνίστησε στις διεργασίες για την ίδρυση του Εθνικού Απελευθερωτικού Μετώπου (ΕΑΜ) και συνέταξε το ιδεολογικοπολιτικό μανιφέστο "«Τι είναι και τι θέλει το ΕΑΜ»". Παράλληλα, το Δεκέμβρη του 1942, εξελέγη μέλος του Πολιτικού Γραφείου του ΚΚΕ, στις γράμμες του οποίου ήταν ενταγμένος από το 1935. Ο θάνατος τον βρήκε τα Χριστούγεννα του 1943, έπειτα από μια εγχείρηση και ενώ ετοιμαζόταν να μεταβεί στην Ελεύθερη Ελλάδα, προκειμένου να συμμετάσχει στην Κυβέρνηση Βουνού και ίσως από τη θέση του Προέδρου. 
Μέλος του Εκπαιδευτικού Ομίλου από το 1911 και επί σειρά ετών ηγετική φυσιογνωμία του, δημοσίευσε στο «Δελτίο» αυτού και στην «Αναγέννηση» φιλοσοφικές και παιδαγωγικές μελέτες. Έργα του: "Δημιουργικός ιστορισμός" (1920), "Γυναικείος ανθρωπισμός" (1921), "Οι χοίροι υΐζουσιν" (1921), "Ένας άταφος νεκρός" (1925) και άλλα. Το 1927, στη "Διακήρυξη της Διοικητικής Επιτροπής του Εκπαιδευτικού Ομίλου", συνέδεσε την παιδαγωγική κίνησή του με τις σοσιαλιστικές αντιλήψεις. Εξόριστος στον Πύργο της Σαντορίνης από τη δικτατορία Μεταξά (1936 - 1940), έγραψε την "Τριλογία του Πολέμου,"ενώ πιο πριν, όταν βρισκόταν εξόριστος στην Ανάφη, είχε γράψει το "«Διάγραμμα της διαλεχτικής φιλοσοφίας»" (Οκτώβριος 1936), πρόπλασμα μιας μεγαλύτερης μελέτης για το "«Διαλεκτικό υλισμό»." Το 1940, μετέφρασε το "Σοφιστή" του Πλάτωνα, που εκδόθηκε με δική του εισαγωγή και σχόλια από τον οίκο Ι. &amp; Π. Ζαχαρόπουλου, στη «Βιβλιοθήκη Αρχαίων Ελλήνων Πεζογράφων και Ποιητών», της οποίας διευθυντής ήταν ο ιστορικός Γιάννης Κορδάτος.
Το Διεθνές Γραφείο Εκπαίδευσης (International Bureau of Education) της UNESCO συμπεριέλαβε το Γληνό μεταξύ των 100 πιο σημαντικών διανoουμένων, πολιτικών, δημοσιολόγων κλπ. όλου του κόσμου, που με το στοχασμό και τη δράση τους είχαν σημαντική συμβολή στην υπόθεση της εκπαίδευσης από την εποχή της αυγής του ανθρώπινου πολιτισμού έως τις μέρες μας.
Τιμές στη μνήμη του.
Το όνομα «Δημήτρης Γληνός» φέρουν τιμητικά ο Σύλλογος Φοιτητών του Τμήματος Πολιτικής Επιστήμης και Δημόσιας Διοίκησης της Σχολής Οικονομικών και Πολιτικών Επιστημών του Πανεπιστημίου Αθηνών, ο Σύλλογος Φοιτητών του Τμήματος Διοίκησης Επιχειρήσεων της Σχολής Επιστημών της Διοίκησης του Πανεπιστημίου Αιγαίου, το Διδασκαλείο Δημοτικής Εκπαίδευσης του Παιδαγωγικού Τμήματος Δημοτικής Εκπαίδευσης του Αριστοτελείου Πανεπιστημίου Θεσσαλονίκης, ο ομώνυμος Σύλλογος Εκπαιδευτικών Πρωτοβάθμιας Εκπαίδευσης, το 2ο Γυμνάσιο Αγίου Δημητρίου, το Εσπερινό Γυμνάσιο-Λύκειο Θήβας, ο Σύλλογος Εργατικής &amp; Λαϊκής Επιμόρφωσης - Λαϊκό Πανεπιστήμιο "ΔΗΜΗΤΡΗΣ ΓΛΗΝΟΣ".
Το όνομά του φέρουν επίσης οδοί σε πολλές πόλεις της Ελλάδας, όπως στη Θεσσαλονίκη, στα Κωνσταντινουπολίτικα Πυλαίας, στη Μενεμένη, στη Γλυφάδα, στη Νέα Ιωνία κ.α.

</doc>
<doc id="63983" url="https://el.wikipedia.org/wiki?curid=63983" title="Museo del Prado">
Museo del Prado



</doc>
<doc id="63984" url="https://el.wikipedia.org/wiki?curid=63984" title="Φίλια Καλαβρύτων">
Φίλια Καλαβρύτων



</doc>
<doc id="63986" url="https://el.wikipedia.org/wiki?curid=63986" title="Μουσείο Πράδο">
Μουσείο Πράδο



</doc>
<doc id="63987" url="https://el.wikipedia.org/wiki?curid=63987" title="Πράδο">
Πράδο



</doc>
<doc id="63995" url="https://el.wikipedia.org/wiki?curid=63995" title="Δημήτριος Γληνός">
Δημήτριος Γληνός



</doc>
<doc id="63996" url="https://el.wikipedia.org/wiki?curid=63996" title="Καφέ-αμάν">
Καφέ-αμάν



</doc>
<doc id="64000" url="https://el.wikipedia.org/wiki?curid=64000" title="Γεννάδιος Σχολάριος">
Γεννάδιος Σχολάριος

Ο Γεννάδιος Σχολάριος (κατά κόσμον "Γεώργιος Κουρτέσιος", 1400 - 1473) ήταν ο πρώτος Πατριάρχης Κωνσταντινουπόλεως μετά την Άλωση της Κωνσταντινούπολης.
Βιογραφία.
Γεννήθηκε στην Κωνσταντινούπολη γύρω στο 1400 και ανήκε σε οικογένεια ευκατάστατη με θεσσαλική καταγωγή. Το όνομα Σχολάριος θεωρείται ότι προέρχεται από αξίωμα μέλους της οικογενείας του στον στρατό ή στα ανάκτορα.
Το γεγονός ότι η οικογένειά του ήταν εύπορη, του έδωσε τη δυνατότητα να αποκτήσει σπουδαία μόρφωση. Δεν έχουμε μαρτυρίες για το εάν σπούδασε σε κάποια σχολή. Σε επιστολή του ο ίδιος αναφέρει ότι υπήρξε αυτοδίδακτος. Παρά ταύτα πρέπει να μαθήτευσε κοντά σε κάποιον δάσκαλο της εποχής του, όπως τον Γεώργιο Πλήθωνα Γεμιστό. Ασχολήθηκε ιδιαίτερα με τη ρητορική, την τακτική, τη φιλοσοφία, τη θεολογία και τη νομική και εντρύφησε ιδιαίτερα στο έργο του Αριστοτέλη. Ήταν επίσης γνώστης της λατινικής γλώσσας. Σε νεαρή ηλικία άνοιξε σχολή, έγραψε ελληνική γραμματική και μετέφρασε φιλοσοφικά έργα της Δύσεως.
Συνδέθηκε στενά με τον Μητροπολίτη Εφέσου Μάρκο τον Ευγενικό, του οποίου έγινε πνευματικό τέκνο και τον οποίον διαδέχτηκε στον αγώνα που εκείνος είχε ξεκινήσει κατά της Ένωσης των Εκκλησιών.
Γρήγορα απέκτησε φήμη και διορίστηκε από τον Αυτοκράτορα Ιωάννη Η' Παλαιολόγο «Καθολικός Κριτής των Ρωμαίων» (δικαστικό αξίωμα) και «Καθολικός Σεκρετάριος του Βασιλέως» (γραμματέας και μυστικοσύμβουλος, ο εξ απορρήτων). Με τα αξιώματα αυτά συνόδευσε τον Αυτοκράτορα στη Σύνοδο Φερράρας-Φλωρεντίας, ως συνεργάτης του Μητροπολίτου Νικαίας Βησσαρίωνος, όπου συζητήθηκε η Ένωση των Εκκλησιών. Ο Γεννάδιος δεν υπέγραψε το τελικό κείμενο.
Το 1444 πέθανε ο Μάρκος ο Ευγενικός και ο Γεώργιος Σχολάριος τέθηκε επικεφαλής του αγώνα κατά της Ένωσης, όπως του είχε υποσχεθεί. Φαίνεται ότι μετά το θάνατο του Ιωάννη Η΄ και την άνοδο στο Θρόνο του Κωνσταντίνου του Παλαιολόγου ο Σχολάριος απογοητεύτηκε, καθώς ο νέος Αυτοκράτορας αμφιταλαντευόταν για το θέμα της Ένωσης. Έτσι το 1449 ή το 1450 αποφασίζει να μονάσει, γνωστοποιεί την απόφασή του στον Αυτοκράτορα (σώζεται σχετική επιστολή του) και κείρεται μοναχός στη Μονή Χαρσιανείτου, παίρνοντας το όνομα Γεννάδιος. Κλείστηκε στο κελλί του και στην πόρτα του επικόλλησε γραμμένα τα εξής: «Άθλιοι Ρωμαίοι, εις τί επλανήθητε και απεμακρύνατε εκ της ελπίδος του Θεού και ηλπίσατε εις την δύναμιν των Φράγκων και συν τη πόλει εν ή μέλλει φθαρήναι, εχάσατε και την ευσέβειά σας; Ίλεώς μοι Κύριε!...». Σύμφωνα με τον Κωνσταντίνο Σάθα η προκήρυξη αυτή επέτεινε δραματικά τον διχασμό ανθενωτικών ενάντια στους ενωτικούς («...μεγίστην αλλοίωσιν επήνεγκε εις τα πνεύματα»).
Κατά την Άλωση της Κωνσταντινούπολης συνελήφθη από τους Τούρκους και μεταφέρθηκε ως σκλάβος στην Αδριανούπολη. Ο Μωάμεθ Β΄ ο Πορθητής «"διέδωσεν εντέχνως"» την απόφασή του να «"επιτρέψη την εκλογήν και χειροτονίαν πατριάρχου, εις τον οποίον θα παρεχώρει σημαντικάς προνομίας"». Σύμφωνα με την "Πολιτική Ιστορία Κωνσταντινουπόλεως", ο σουλτάνος «"θέλημα τους έδωκε" [στους Χριστιανούς], "και τους είπε, όποιον θέλουν να κάμουν" [Πατριάρχη] "κατά την πίστιν τους" [...] "και συνόδου γενομένης εξέλεξαν όλοι ομοφώνως τον σοφώτατον κύριν Γεώργιον τον σχολάριον"». Μετά από την συνοδική αυτή απόφαση έδωσε ο Σουλτάνος εντολή να ελευθερωθεί «"ο Σχολάριος μετά των συγγενών του"».
Η επίσημη εκλογή, πάντως, του Γενναδίου ως Πατριάρχη συνέβη στις 6 Ιανουαρίου του 1454 από Σύνοδος που συνήλθε στην Κωνσταντινούπολη. Ο Γεννάδιος χειροτονήθηκε πρώτα διάκονος, στην συνέχεια πρεσβύτερος, κατόπιν επίσκοπος και τέλος εξελέγη Πατριάρχης. Ως Οικουμενικός Πατριάρχης, ο Σχολάριος υπέγραφε ως «"Γεννάδιος μοναχός και Πατριάρχης των του Χριστού πενήτων"». Ο Σουλτάνος τού παραχώρησε τον Ναό των Αγίων Αποστόλων προκειμένου να εγκατασταθεί εκεί το Πατριαρχείο, στο οποίο παραχώρησε και προνόμια ως θεσμού που εκπροσωπούσε πλέον τους υπόδουλους Χριστιανούς.
Το 1456 παραιτήθηκε για λόγους υγείας και υπό το βάρος των προβλημάτων. Αποσύρθηκε στη Μονή Βατοπεδίου του Αγίου Όρους και κατόπιν στη Μονή του Τιμίου Προδρόμου κοντά στις Σέρρες. Φαίνεται ότι κατά την εκεί διαμονή του ανέλαβε επιτροπικώς «"εις ζωάρκειαν"» την Μητρόπολη Σερρών. Εκλήθη δύο ακόμη φορές στον Οικουμενικό Θρόνο, το 1462 και το 1464, χωρίς όμως να αποδειχθεί με βεβαιότητα ότι ξανα-άσκησε τα καθήκοντα του Οικουμενικού Πατριάρχη.
Συγκρούστηκε με τον παλιό του δάσκαλο Γεώργιο Πλήθωνα Γεμιστό για θεολογικά, πολιτιστικά και άλλα θέματα. Μετά το θάνατο του τελευταίου το 1452, ο δεσπότης του Μυστρά Δημήτριος Παλαιολόγος παρέδωσε το χειρόγραφο του βασικού του έργου «Νόμων Συγγραφή» στον Γεννάδιο Σχολάριο. Αυτός, αφού το διάβασε, δεν το αντέκρουσε, όπως είχε αρχικά πει, αλλά περί το 1462 το έκαψε δημόσια, καθώς θεωρήθηκε «ειδωλολατρικό» και «σατανικό», που περιείχε υποτίθεται στις σελίδες του «τα σαπρά των Ελλήνων ληρήματα». Κάλεσε μάλιστα όσους κατέχουν αντίγραφα, να τα καταστρέψουν και αυτά. Παρά ταύτα, έχουν σωθεί και δημοσιευτεί αρκετά αποσπάσματα του έργου αυτού χάρη σε αντιγραφές μερικών κεφαλαίων.
Πέθανε στην Μονή Τιμίου Προδρόμου Σερρών, όπου είχε αποσυρθεί, περί το 1473. Η Πατριαρχία του, αν και σύντομη, θεωρείται σπουδαιότατη, καθώς έθεσε τα θεμέλια για τη συνέχιση της ύπαρξης του Οικουμενικού Πατριαρχείου στο πλαίσιο πλέον της Οθωμανικής Αυτοκρατορίας. Η μνήμη του τιμάται από την Ορθόδοξη Εκκλησία στις 25 Αυγούστου. Στις 7 Μαΐου 1854, ο Πατριάρχης Άνθιμος ΣΤ΄ ζήτησε να γίνει ανακομιδή των οστών του και να ταφούν στον νάρθηκα της Μονής.
Ο ισλαμοχριστιανικός διάλογος του Γενναδίου Σχολαρίου.
Το έργο του «"Περί της μόνης οδού προς την σωτηρίαν των ανθρώπων"» άρχισε να γράφεται απρογραμμάτιστα μετά από μια αιφνίδια επίσκεψη που έκανε ο Πορθητής στην Μονή Παμμακαρίστου -νέα έδρα του Πατριαρχείου. Ο Μωάμεθ ζήτησε να μάθει για την πίστη των Χριστιανών και ο Γεννάδιος του εξέθεσε με συντομία τις βασικές αρχές της χριστιανικής διδασκαλίας. Σε αυτό το έργο δεν προχωρά σε αξιολογικές κρίσεις υπέρ ή κατά του Ισλάμ. Χρησιμοποιεί κατανοητή γλώσσα και όχι δογματική για να περιγράψει το τριαδολογικό δόγμα και για να εξάρει την θεία ενότητα, ενώ καταλήγει πως δεν μπορεί να υπάρξει τελειότερος νόμος πέραν του ευαγγελικού, αφήνοντας υπαινιγμό για τις περί Κορανίου μουσουλμανικές θέσεις. Στη "Σύντομη Απολογία" του, σύντμηση και επεξήγηση του προηγούμενου έργου του, ο Γεννάδιος καλούμενος για δεύτερη φορά από τον Μωάμεθ να εκθέσει τις χριστιανικές διδασκαλίες, αποφεύγει εκ νέου να διατυπώσει αξιολογικές κρίσεις κατά του Ισλάμ. Έχοντας μεσολαβήσει δύο συζητήσεις με τον Μωάμεθ και με μουσουλμάνους ιεροδιδασκάλους αυτή τη φορά και επειδή διατύπωσαν παράπονα και λόγω άγνοιας της ελληνικής γλώσσας και λόγω της πυκνότητας της σκέψης του Σχολαρίου, ο Μωάμεθ τον κάλεσε να συντομεύσει και να απλοποιήσει το κείμενό του.. Το τρίτο και τελευταίο κείμενό του ήταν το "Ερωτήσεις και αποκρίσεις περί της θεότητος του Κυρίου ημών Ιησού Χριστού". Πρόκειται για μια συνομιλία που είχε ο Γεννάδιος με μουσουλμάνους αξιωματούχους στην πόλη των «Φαιρών» (Σερρών), όταν μετά την παραίτησή του από τον Οικουμενικό θρόνο μόναζε στο μοναστήρι του Τιμίου Προδρόμου. Εδώ πλέον οι αναφορές του Γενναδίου είναι πιο συγκεκριμένες για το Ισλάμ, χωρίς όμως πάλι να κατονομάζει το Ισλάμ και τους μουσουλμάνους, καθώς οι συνομιλητές του του ζητούν να υπεισέλθει σε θεολογικά θέματα της ορθόδοξης πίστης δυσνόητα γι' αυτούς. Γενικά και στα τρία κείμενά του αποφεύγει να αναφερθεί στην προγενέστερή του βυζαντινή απολογητική γραμματεία κατά του Ισλάμ, η οποία απέρριπτε το πρόσωπο του προφήτη Μωάμεθ και την προφητεία του. Γενικά από την όλη στάση του φαίνεται «πράος, συμφιλιωτικός και ταυτοχρόνως πολύ σταθερός στις χριστιανικές διδασκαλίες».

</doc>
<doc id="64005" url="https://el.wikipedia.org/wiki?curid=64005" title="Αχιλλέας Γραμματικόπουλος">
Αχιλλέας Γραμματικόπουλος

Ο Αχιλλέας Γραμματικόπουλος (16 Μαΐου 1908 - 30 Δεκεμβρίου 2008) ήταν Έλληνας διεθνής ποδοσφαιριστής του Ολυμπιακού Πειραιώς και από τις σημαντικότερες μορφές στην ιστορία του συλλόγου. Αγωνιζόταν στη θέση του τερματοφύλακα και έμεινε γνωστός ως "Θαμόρα" από το διάσημο Ισπανό ομόλογό του της ίδιας -περίπου- εποχής.
Ποδοσφαιρική πορεία.
Σε ηλικία 8 χρονών εντάχθηκε στον Πειραϊκό Σύνδεσμο ως αθλητής της αναρρίχησης επί κάλω. Με το ποδόσφαιρο ασχολήθηκε στο ανεπίσημο σωματείο "Αήττητος Πειραιώς" (που αργότερα απορροφήθηκε ενδεχομένως από τον τοπικό Άρη) με έδρα την πλατεία Αλεξάνδρας στο λιμάνι.
Ολυμπιακός Πειραιώς.
Μετακινήθηκε στον Ολυμπιακό το 1926, για να υπερασπίσει πρώτη φορά την εστία του το 1928. Έπειτα 18ετίας στο σύλλογο, αποσύρθηκε το 1944 από την ενεργό δράση κατόπιν μίας φιλικής συνάντησης με τον ΑΠΟ Γουδή. Μετείχε σε 58 επίσημους αγώνες (δεν συμπεριλαμβάνεται ένα άγνωστο πλήθος στο πειραϊκό πρωτάθλημα), αναλυτικά ως εξής:
Υπήρξε θεαματικός και οξυδερκής, σε σημείο να του αποδοθεί το προσωνύμιο "Θαμόρα" που παρέπεμπε στο σύγχρονό του και θεωρούμενο ως τον κορυφαίο τερματοφύλακα προπολεμικά, το Ρικάρντο Θαμόρα των Εσπανιόλ, Μπαρτσελόνα, Ρεάλ Μαδρίτης και εθνικής Ισπανίας.
Εθνική Ελλάδας.
Χρίστηκε 5 φορές διεθνής με την ομάδα των Ανδρών και συγκεκριμένα: 
Μετέπειτα πορεία.
Με το τέλος της σταδιοδρομίας του, διετέλεσε διαιτητής στο ανώτατο επίπεδο του ελληνικού ποδοσφαίρου. Το 1967 ήταν από τους ιδρυτές της ποδοσφαιρικής ακαδημίας του Ολυμπιακού, στον οποίο παρέμεινε ενεργό μέλος έως το τέλος της ζωής του. Για σειρά ετών αποτελούσε το ζωντανό προπολεμικό θρύλο του συλλόγου, από κοινού με τον Λεωνίδα Ανδριανόπουλο (απεβίωσε 3 χρόνια μετά τον ίδιο, επίσης υπεραιωνόβιος). Κατά τον εορτασμό των 99ων γενεθλίων του τo Μάιο του 2007, είχε δηλώσει:
"Ολη μου η ζωή είναι ο Ολυμπιακός και όταν θα κλείσω τα μάτια μου, θέλω να λένε όλοι ο κυρ Αχιλλέας, η Ολυμπιακάρα. Αυτά που πέρασα όλα αυτά τα χρόνια στο σύλλογο με κρατάνε στη ζωή και μου δίνουν αναπνοή."
Έδινε συχνά το παρόν στον ετήσιο αγώνα παλαιμάχων Βραδυποριακός - Ταλαιπωριακός, πραγματοποιώντας δε το εναρκτήριο λάκτισμα το 2008 μόλις τρεις εβδομάδες πριν τη συμπλήρωση ενός αιώνα ζωής του, κατέρριψε το παγκόσμιο ρεκόρ ηλικίας για ποδοσφαιριστή.
Απεβίωσε στις 30 Δεκεμβρίου 2008, έχοντας υπερβεί την ηλικία των 100 ετών και 7 μηνών.
Τίτλοι - διακρίσεις.
5 πρωταθλήματα Ελλάδας:
6 πρωταθλήματα ΕΠΣ Πειραιώς:
Όντας στέλεχος του Συνδέσμου Βετεράνων Ποδοσφαιριστών Ολυμπιακού Πειραιώς, βραβεύθηκε από τον Κάρολο Παπούλια στις 19 Νοεμβρίου 2008, με τον Πρόεδρο της Δημοκρατίας να αναφέρει μεταξύ άλλων:
"Ήταν για μένα μια μεγάλη συγκίνηση. Είστε ονόματα που πέρασαν στην ψυχή της νεολαίας και στη δικιά μου ψυχή. Και δώσατε το παράδειγμα αυτού του αθλητισμού, που όλοι θέλουμε και επιδιώκουμε να είναι: ένας αθλητισμός για τον αθλητισμό, ένας αθλητισμός για ένα στεφάνι δάφνης. Σας εύχομαι να τα χιλιάσετε στα χρόνια, να σας έχουμε πάντοτε εδώ, να βλεπόμαστε, να συγκινούμαστε και να σας ευχαριστήσω θερμότατα για τη σημερινή συγκινητική μέρα."

</doc>
<doc id="64006" url="https://el.wikipedia.org/wiki?curid=64006" title="Φίλιππος Κουράντης">
Φίλιππος Κουράντης

Ο Φίλιππος Κουράντης (Πειραιάς, 1904 - Πειραιάς, 17 Οκτωβρίου 1952) ήταν Έλληνας διεθνής ποδοσφαιριστής, ο οποίος αγωνιζόταν ως αμυντικός. Το παρατσούκλι του ήταν «ψαλίδας».
Καριέρα.
Σε συλλογικό επίπεδο.
Ξεκίνησε το ποδόσφαιρο στην ομάδα του Πειραϊκού Συνδέσμου το 1920, για να ακολουθήσουν στη συνέχεια οι Α.Π.Σ. Πειραιά, Πειραϊκός Όμιλος και Εθνικός Πειραιώς. Το 1928 εντάχθηκε στον Ολυμπιακό, στον οποίο αγωνίστηκε επί οκτώ συναπτά έτη, μέχρι το 1936 που σταμάτησε οριστικά το ποδόσφαιρο, σε ηλικία 32 ετών.
Στην εθνική Ελλάδας.
Υπήρξε δώδεκα φορές διεθνής με την εθνική Ελλάδας. Το ντεμπούτο του πραγματοποιήθηκε στις 30 Ιουνίου 1929 στην εντός έδρας αναμέτρηση εναντίον της Βουλγαρίας (1-1), ενώ η τελευταία του συμμετοχή ήταν στις 21 Ιουνίου 1935 εναντίον της Γιουγκοσλαβίας.
Ως προπονητής.
Μετά το τέλος της ποδοσφαιρικής καριέρας του διετέλεσε προπονητής σε διάφορες ομάδες μεταξύ των οποίων οι Πανασπροπυργιακός, Προοδευτική κ.α.
Ασθενήσας από καρκίνο, πέθανε στις 17 Οκτωβρίου 1952, σε ηλικία 48 ετών.

</doc>
<doc id="64007" url="https://el.wikipedia.org/wiki?curid=64007" title="Γιάννης Βάζος">
Γιάννης Βάζος

Ο Γιάννης Βάζος (Σμύρνη, φθινόπωρο 1914 – Πειραιάς, 6 Νοεμβρίου 1991) ήταν Έλληνας διεθνής ποδοσφαιριστής του Ολυμπιακού Πειραιώς. Η σταδιοδρομία του εκτάθηκε τόσο πριν, όσο και μετά το Β' παγκόσμιο πόλεμο και συνέπεσε με του Κώστα Χούμη του γείτονα Εθνικού, ατυχώς για την εθνική Ελλάδας δεδομένου ότι θεωρήθηκαν οι κορυφαίοι κεντρικοί επιθετικοί της χώρας προπολεμικά. Με ενεργητικό 450 τερμάτων σε 364 επίσημους και φιλικούς αγώνες τους, αποτελεί για τους ερυθρόλευκους το δεύτερο σκόρερ όλων των εποχών, θέση που αναμένεται να διατηρήσει σε μόνιμη βάση στην ιστορία του συλλόγου.
Βιογραφικά στοιχεία.
Γεννήθηκε στη Σμύρνη το φθινόπωρο του 1914 σε οικογένεια με σχετική οικονομική άνεση. Ο πατέρας του Ζαχαρίας (από τα Βουρλά) ήταν έμπορος ζώων και διατηρούσε κρεοπωλείο, ενώ η μητέρα του Στέλλα εξαιτίας ασθένειας κατά την εγκυμοσύνη, είχε δύσκολο τοκετό με συνέπεια να κινδυνέψει η δική της ζωή και του νεογέννητου, το οποίο απέκτησε νευρολογικό πρόβλημα στα κάτω άκρα. Ακριβώς σε αυτό οφειλόταν η ελαφρά, αλλά εμφανής ιδιαιτερότητα του Βάζου στο τρέξιμο, με τους φιλάθλους να πιστεύουν ότι διαθέτει κοντύτερο το "καλό" δεξί του πόδι, μία φήμη που πάντως δεν έχει διαψευσθεί. Υπήρξε το μεσαίο από 7 αδέλφια και συγκεκριμένα τα μεγαλύτερα Ευαγγελία, Γεωργία, Βασίλη και τα νεότερα Στέλιο, Χρήστο, Κατίνα.
Η οικογένεια στη Μικρασιατική καταστροφή εγκατέλειψε τη Σμύρνη με ναυλωμένη βάρκα, ενώ κατά τη διαφυγή τους αποφεύχθηκε εντελώς τυχαία ένα δεύτερο περιστατικό που θα είχε μοιραία κατάληξη για τον 8χρονο, τότε, Γιάννη. Αντίθετα με άλλους πρόσφυγες, είχαν μόλις ένα πρώτο σύντομο σταθμό στην "παλαιά" Ελλάδα (πιθανώς τη Χίο) και γρήγορα εγκαταστάθηκαν μόνιμα στη Δραπετσώνα του Πειραιά, όπου ο πατέρας ασχολήθηκε τώρα με τη λιανική -μόνο- πώληση κρέατος. Ο Βάζος, παρότι ο αρχικός σχεδιασμός στη Σμύρνη προέβλεπε σπουδές και ελεύθερη επιλογή επαγγέλματος, παρακολούθησε έως την Ε' δημοτικού και από 11 ετών εργάστηκε στο κατάστημα − όπως άλλωστε και ο δύο χρόνια μικρότερος Στέλιος, με τον οποίο τους συνέδεε μία ιδιαίτερα στενή σχέση. Εκείνη την εποχή ήρθε σε πρώτη επαφή με το ποδόσφαιρο.
Το δεύτερο εξάμηνο του 1933 παντρεύτηκε τη Ροδή, επίσης Μικρασιάτισσα, κατόπιν γνωριμίας μερικών μηνών και παρά την πατρική διαφωνία για το νεαρό της ηλικίας τους. Στα 19 έγινε πατέρας στη Στέλλα, ενώ περίπου μία δεκαετία αργότερα ακολούθησε ο Ιορδάνης. Ενδιάμεσα είχε στρατευτεί την περίοδο 1937 με 1939 στο Α' Σύνταγμα Στρατού, όπου οργάνωσε ισχυρή ποδοσφαιρική ομάδα με τη στήριξη του αντισυνταγματάρχη Αγησίλαου Σινιώρη. Κατά την κήρυξη του Ελληνοϊταλικού πολέμου παρουσιάστηκε στο Βόλο, προωθήθηκε στο Τομόρι και υπό τις διαταγές του ίδιου πήρε μέρος σε επιχειρήσεις της Ταξιαρχίας Ελιγμών.
Εξαιτίας της έλλειψης τροφίμων, με την έναρξη της Κατοχής μετέτρεψε το κρεοπωλείο σε κατάστημα ποτών, αλλά σύντομα συνελήφθη επειδή διακινήθηκαν εκεί κάποια απαγορευμένα είδη. Ο ίδιος αρνήθηκε πρότερη γνωριμία του με τους υπαίτιους, το Στρατοδικείο όμως της οδού Σίνα 8 τον καταδίκασε σε θάνατο, ποινή που δύσκολα μειώθηκε σε 5ετή κράτηση. Από τον Ιούλιο του 1941 παρέμεινε φυλακισμένος επί ένα χρόνο και 12 ημέρες, με μεγάλο διάστημα στο στρατόπεδο καταναγκαστικών έργων του Τατοΐου, του δόθηκε δε χάρη στα πλαίσια πανηγυρισμού των κατοχικών δυνάμεων για κάποια επιτυχία τους στο πολεμικό μέτωπο. Το σπίτι του, εξ άλλου, είχε σχεδόν καταστραφεί ολοσχερώς από το γερμανικό βομβαρδισμό του λιμένος Πειραιώς την 7η Απριλίου 1941 και η οικογένεια Γιάννη Βάζου φιλοξενήθηκε στο πατρικό του, μέχρι την αγορά νέου στην Κοκκινιά (σήμερα Νίκαια). Σε αυτό διέμεινε για μακρά περίοδο της μεταγενέστερης ζωής του.
Απεβίωσε στις 6 Νοεμβρίου 1991 στον Πειραιά.
Ποδοσφαιρική σταδιοδρομία.
Με το ποδόσφαιρο άρχισε να ασχολείται όταν σταμάτησε το σχολείο στα 11 και εργάστηκε για την οικογενειακή επιχείρηση. Διακρίθηκε άμεσα και "“οι φίλοι του τούλεγαν να γραφτεί σε μια ομάδα, μα ο Γιάννης ήταν ακόμη μικρός — μόλις 13 χρονών — και ο πατέρας του δεν έβλεπε με καλό μάτι την μπάλλα.”"
Απόλλων Δραπετσώνας.
Ενάντια στην οικογενειακή αντίδραση, το 1929 εντάχθηκε 15ετής στο ανεπίσημο σωματείο Απόλλων της συνοικίας του, με συμπαίκτες τους μετέπειτα γνωστούς Ρούσσο, Βουβουδάκη και Χατζησάββα. Γρήγορα καθιερώθηκε στη θέση του δεξιού μεσοκυνηγού (ντεμί επιθετικού) ή μέσα δεξιά στην τότε διάταξη 2-3-5, ενώ καθοριστικό για τη συνέχιση της παρουσίας του στο άθλημα στάθηκε ένα τυχαίο -επίσης- γεγονός με τον πατέρα του. Αυτός σε μία προσπάθεια εντοπισμού του επανειλημμένως ασυνεπή επαγγελματικά γιου, βρέθηκε για πρώτη φορά σε ποδοσφαιρική αλάνα, γνωρίζοντας την αποθέωση και πλήθος συγχαρητηρίων όταν δήλωσε οργισμένος πως είναι ο γονιός του Βάζου που τον αναζητεί, αλλά και παρατηρώντας "σοβαρούς κυρίους" να παθιάζονται ως θεατές με το άγνωστο στον ίδιον παιχνίδι. Εκείνο το βράδυ υποχρέωσε το νεαρό να του εξηγήσει τους λόγους ενασχόλησής του με αυτό, όπως και τους κανονισμούς, με τη συζήτηση να ολοκληρώνεται περίπου ως εξής: "“Είμαι σύμφωνος να παίζεις όσο θέλεις, θέλω όμως να γίνεις άσσος. Θέλω να είμαι περήφανος για σένα.”" Έκτοτε μετατράπηκε σε ένθερμο φίλαθλο, στη δε συνέχεια θεώρησε χρέος να συνδράμει τα υποτυπώδη διοικητικά του σωματείου με το χρόνο και το περιορισμένο του εισόδημα.
ΑΕΚ Πειραιώς.
Ορισμένες πηγές αναφέρουν ότι το 1931 αγωνίστηκε για την ΑΕΚ Πειραιώς, με τη βιογραφία του έκδοσης το Δεκέμβριο του 1947 (ως ενεργού ακόμη αθλητή) να μην περιέχει σχετική αναφορά. Στις αρχές πάντως του έτους απείχε από τις δραστηριότητες του Απόλλωνα, έχοντας έρθει σε ρήξη με τη διοίκηση -του πατέρα του περιλαμβανομένου- υποστηρίζοντας προφορικά και γραπτά ότι οι ίδιοι οι παίκτες του συλλόγου δεν θα έπρεπε να καταβάλουν τη μηνιαία συνδρομή μέλους. Είναι ενδεχόμενο να πήρε το συγκεκριμένο διάστημα μέρος σε φιλικές -μόνο- συναντήσεις της γειτονικής ΑΕΚ, δεδομένου ότι η μετακίνησή του στον Ολυμπιακό συμφωνήθηκε στη διάρκεια του ημιχρόνου ενός τέτοιου αγώνα.
Ολυμπιακός Πειραιώς.
Πρώτες εμφανίσεις.
Την άνοιξη του 1931 αποδέχθηκε αμέσως την πρόταση για ένταξη στους ερυθρόλευκους, από το σύμβουλο και ανιχνευτή ταλέντων Γιώργο Αλεκάκη (παλαιό αμυντικό τους) που "“τούκαμε εντύπωσι ο δυναμισμός του, η εξυπνάδα του, το πείσμα και η πονηράδα του”". Άρχισε προπονήσεις με τη β' ομάδα, επειδή όμως το δελτίο του στον Απόλλωνα βρισκόταν σε ισχύ, δεν απέκτησε δικαίωμα συμμετοχής σε επίσημες αναμετρήσεις παρά μόνον από τη νέα περίοδο. Την ερχόμενη, 1932-33, υπήρξε τόσο ο φυσικός διάδοχος για τη θέση του βασικού κεντρικού επιθετικού, με το Γιώργο Ανδριανόπουλο να έχει αποσυρθεί από το καλοκαίρι του 1931 (στα 28 ώστε να αφοσιωθεί σε δικηγορία και πολιτική), όσο και ο τυπικός, όταν ο ίδιος ο θρυλικός "Ποδάρας" του είχε ήδη απονείμει το σχετικό "τίτλο" έπειτα την εξαιρετική πρώτη του εμφάνιση με την α' ομάδα. Αυτή είχε πραγματοποιηθεί από τις 20 Σεπτεμβρίου 1931 στην παρθενική συνάντηση του Ολυμπιακού για το κύπελλο Ελλάδας, μία νίκη 4-1 επί του Ατρόμητου Αθηνών (ακόμη στην οδό Αχαρνών), με το Βάζο να πετυχαίνει τα 3 τέρματα αν και χρησιμοποιήθηκε ως κεντρικός μέσος (σέντερ χαφ, θέση που χωρίς τα οργανωτικά της καθήκοντα μετεξελίχθηκε σε εκείνη του πρώτου, ιστορικά, κεντρικού αμυντικού).
Πολύ σύντομα επιλέχθηκε εκ νέου για τα φιλικά του γηπέδου ΠΑΟ με τον Απόλλωνα Αθηνών (3-3, δικά του τα 2) και την αυστριακή Βάκερ (0-2), όπου πλέον του ανατέθηκε ο ρόλος του σέντερ φορ. Έχει ειπωθεί ότι πριν τον πρώτο αγώνα, ο μόλις 17χρονος ζήτησε και έλαβε την "ψήφο εμπιστοσύνης" των συμπαικτών του, ώστε από τη νευραλγική αυτή θέση να "“οδηγήσει την ενδεκάδα”" σύμφωνα με έκφραση της εποχής. Ενδεικτική τέλος για την προσοχή που έτυχε ο καινούργιος θεσμός του Κυπέλλου, αλλά και τη γενικότερη νοοτροπία στο τότε ελληνικό ποδόσφαιρο, είναι η θεώρηση των Πειραιωτών υπευθύνων ότι ο νεαρός δοκιμάζεται για "πρώτη" φορά με την α' ομάδα κατά τα δύο φιλικά -εμπρός στο αθηναϊκό φίλαθλο κοινό- και όχι με τον Ατρόμητο -στο Ποδηλατοδρόμιο-, ο οποίος αποτελούσε αφενός υπολογίσιμο σύνολο και αφετέρου αντίπαλο στα πλαίσια μίας επίσημης διοργάνωσης.
Η "θρυλική τριπλέτα".
Την ίδια περίοδο 1931-32 (για δύο συνεχείς και τρεις συνολικά), εφαρμόστηκε επίσης το πείραμα της προπολεμικής Εθνικής κατηγορίας, με τον Ολυμπιακό να έχει εξασφαλίσει τη συμμετοχή του λόγω παρουσίας στο προηγούμενο Πανελλήνιο πρωτάθλημα (κατάκτηση) και να μην μετέχει στο χαμηλής δυναμικότητας τοπικό πειραϊκό, το οποίο προσφερόταν για προώθηση παικτών από τη β' ομάδα. Συνέπεια ήταν ο Βάζος να μην λάβει ευκαιρίες στη νέα διοργάνωση, που εξελίχθηκε απογοητευτικά για το σύλλογο με τον περιορισμό στην 5η θέση από τις 8 της βαθμολογίας και μόνο μέσω διαβάθμισης με την Άμυνα Κοκκινιάς να αποφεύγει τον υποβιβασμό στην Α' τοπική κατηγορία ΕΠΣ Πειραιώς. Το τέλος της περιόδου έφερε και αυτό στην καριέρα Βασίλη και Ντίνου Ανδριανόπουλου, οπότε σε συνδυασμό με την πριν έτους αποχώρηση του Γιώργου, τα τρία αδέλφια αναπληρώθηκαν αντίστοιχα από τον μέσα δεξιά Χριστόφορο Ράγγο, τον μέσα αριστερά Θεολόγο Συμεωνίδη (επανακάμψαντα από και διεθνή ήδη με την Άμυνα) και τον Βάζο.
Οι συγκεκριμένοι ποδοσφαιριστές, τελείως διαφορετικών προσόντων και παιχνιδιού, γρήγορα συγκρότησαν μία επιθετική τριάδα με μέγιστη συνεισφορά στην κατάκτηση 5 Πανελλήνιων πρωταθλημάτων τα ερχόμενα 6 χρόνια και μετείχε "αυτούσια" το 1933 σε δύο αγώνες της Εθνικής ομάδας για το Βαλκανικό κύπελλο Εθνών του Βουκουρεστίου. Αντίθετα με ότι πιστεύεται εκ των υστέρων, η "θρυλική τριπλέτα" η οποία κατέστησε δημοφιλή τον Ολυμπιακό στην Ελλάδα, πρόκειται περί των Ράγγου-Βάζου-Συμεωνίδη και όχι η προγενέστερη Βασίλη-Γιώργου-Ντίνου. Πιθανές αιτίες, η εξάπλωση στο μεταξύ του ποδοσφαιρικού ενδιαφέροντος σε ολόκληρη τη χώρα και η επανειλημμένη στέψη τους ως εθνικών πρωταθλητών (έστω Αθηνών-Πειραιώς-Θεσσαλονίκης μόνο) στη νεοπαγή διοργάνωση της ΕΠΟ, ενώ κοινό σημείο αναφοράς των δύο τριάδων αποτελεί, βέβαια, η τροφοδότησή τους από τον αριστερό ακραίο επιθετικό και νεότερο Ανδριανόπουλο, το Λεωνίδα.
Σύνοψη.
Ο Βάζος αγωνίστηκε με τον Ολυμπιακό επί 18ετία και εγκατέλειψε την ενεργό δράση στα 35. Η παρουσία του πάντως δεν υπήρξε αδιάλειπτη, με τουλάχιστον μία φορά μετά την Απελευθέρωση να αποφασίζει την οριστική αποχώρηση και να επανέρχεται εξαιτίας έλλειψης ισάξιου αντικαταστάτη. Απουσίασε κατά την πρώτη μεταπολεμική αγωνιστική περίοδο 1945-46, πριν επιστρέψει για τις επόμενες τρεις (πιθανώς σε μη σταθερή βάση) και αναδειχθεί εκ νέου αρχισκόρερ στο πρωτάθλημα Ελλάδας (4η φορά), κατακτήσει δύο επιπλέον τίτλους πρωταθλητή και τον μοναδικό του ως κυπελλούχος (με χατ τρικ στον τελικό), χριστεί δε για 14η και τελευταία φορά διεθνής το 1948, ξανά έπειτα από 12 χρόνια! Στις 26 Ιουνίου 1949 και την εκτός έδρας ήττα 3-2 από τον Παναθηναϊκό για το πρωτάθλημα, πραγματοποίησε -χωρίς να πετύχει κάποιο τέρμα- την καταληκτική εμφάνιση της ποδοσφαιρικής του σταδιοδρομίας σε επίσημο επίπεδο.
Μετείχε σε 11 από τις 13 τελικές ή/και προκριματικές φάσεις Πανελλήνιου πρωταθλήματος ή Εθνικής κατηγορίας που οι ερυθρόλευκοι αγωνίστηκαν επί των ημερών του, με εξαίρεση την παρθενική περίοδο 1931-32 στο σύλλογο και την πρώτη μεταπολεμική 1945-46. Σε 7 περιπτώσεις συνέβαλε στην κατάληψη της κορυφής (1933, 1934, 1936, 1937, 1938, 1947, 1948), σε 8 της αντίστοιχης του πρωταθλήματος Πειραιώς και το 1947 στην πρώτη κατάκτηση κυπέλλου Ελλάδας από τον Ολυμπιακό. Ο ίδιος ο Βάζος αναδείχθηκε 4 φορές αρχισκόρερ στο ελληνικό πρωτάθλημα (1933, 1936 με ακόμη τρεις, 1937, 1947), μία δεύτερος (1938) και 2 φορές πρώτος νοτίου ομίλου (1934, 1939 με Μαρόπουλο).
Συμμετοχές-τέρματα.
Σύμφωνα με το Χρήστο Αρβανίτη, συλλέκτη στατιστικών στοιχείων του ποδοσφαιρικού Ολυμπιακού, έχουν ως εξής:
Κατέχει τη διάκριση του δεύτερου ερυθρόλευκου σκόρερ όλων των εποχών και λαμβάνοντας υπόψη τις επικρατούσες σήμερα συνθήκες στο άθλημα (επίτευξη λιγότερων τερμάτων, συχνότερες μεταγραφές), είναι βέβαιο πως θα παραμένει για όλη την ιστορία του συλλόγου.
Μικτή Πειραιώς.
Μόνιμο στέλεχος της μικτής Πειραιώς σε όλη την καριέρα του.
Εθνική Ελλάδας.
Στην εθνική Ελλάδας αγωνίστηκε 14 φορές και σημείωσε 4 τέρματα.
Τίτλοι - διακρίσεις.
Ως ποδοσφαιριστής του Ολυμπιακού Πειραιώς
Σύνθημα.
Ο Βάζος αποτέλεσε τον πρώτο ποδοσφαιριστή έπειτα τους αδελφούς Ανδριανόπουλου ή Ανδριανοπουλαίους (ίσως και τον αμυντικό Φίλιππο Κουράντη), ο οποίος πρωταγωνίστησε σε σύνθημα της ερυθρόλευκης κερκίδας. Έχει καταγραφεί χαρακτηριστικά το εξής προπολεμικό:

</doc>
<doc id="64008" url="https://el.wikipedia.org/wiki?curid=64008" title="Κλασική εποχή">
Κλασική εποχή

Με τον όρο κλασική εποχή αναφέρεται η χρονική περίοδος της αρχαίας ελληνικής ιστορίας, περίπου 200 χρόνων, από το 480 π.Χ. έως το 323 π.Χ., κατά την οποία υπήρξε ραγδαία άνθιση στον χώρο του πολιτισμού. Πήρε το όνομά της από τα υψηλά επιτεύγματα που σημειώθηκαν εκείνη την περίοδο.
Τα ιστορικά χαρακτηριστικά γνωρίσματα της εποχής.
Ο 5ος και ο 4ος αιώνας π.Χ. είναι η εποχή της ακμής ορισμένων πόλεων-κρατών και της μετέπειτα επικράτησης της Μακεδονίας. Ο 5ος αιώνας είναι ο αιώνας της σταθερότητας, καθώς όλος ο ελληνικός κόσμος οργανώνεται σε συμμαχίες γύρω από το δίπολο Αθήνα-Σπάρτη. Ο 4ος αιώνας είναι ο αιώνας της πολυδιάσπασης των δυνάμεων του ελληνικού κόσμου (με τη σπαρτιατική, έπειτα τη θηβαϊκή ηγεμονία και στη συνέχεια τη Β’ αθηναϊκή συμμαχία), με αποτέλεσμα την αστάθεια, τις συχνές περσικές παρεμβάσεις αλλά και τη διαμόρφωση της πανελλήνιας ιδέας, με κύριο εκπρόσωπο τον Ισοκράτη, ο οποίος αναζητούσε έναν ισχυρό ηγεμόνα για να συνενώσει τους Έλληνες εναντίον των Περσών. Τότε διατυπώθηκε και η άποψη περί μίας "εξέχουσας προσωπικότητας" που άνοιξε το δρόμο για την επικράτηση της μοναρχίας επί του συστήματος πολιτικής οργάνωσης των πόλεων-κρατών. Η ελληνική συνείδηση είχε διαμορφωθεί ήδη την πρώιμη αρχαϊκή εποχή. Πρώτη γραπτή μαρτυρία είναι ο όρος "πανέλληνες" που απαντάται στον Ησίοδο, περί το 700 π.Χ..
Μορφές διακρατικών σχέσεων.
Την περίοδο αυτή συναντάμε την ανάπτυξη όλων των μορφών διακρατικών σχέσεων μεταξύ των ελληνικών κρατών, τόσο πολιτικών όσο και θρησκευτικών ενώσεων. Συνήφθησαν, λοιπόν:
Πιο σημαντικές ήταν οι πολυμερείς ενώσεις διότι συνένωναν μεγαλύτερα τμήματα του ελληνικού χώρου και ήταν πιο αποτελεσματικές από οργανωτική άποψη, όπως π.χ. η Α’ Αθηναϊκή Συμμαχία.
Αυξημένη χρήση γραπτού λόγου.
Από το τέλος των Περσικών Πολέμων έχουμε ευρεία χρήση του γραπτού λόγου: στην τραγωδία και στην αύξηση του αριθμού των δημόσιων και ιδιωτικών επιγραφών. Καθιερώθηκε, ακόμη, η αποτύπωση του εθνικού ονόματος στον οπισθότυπο των νομισμάτων (το εθνικό όνομα παραγόταν από τοπωνύμια ή από ευρύτερες γεωγραφικές περιοχές). Συνέβαλε η λειτουργία του δημοκρατικού πολιτεύματος και οι πολυμερείς σχέσεις. Οι πολιτικές συνθήκες οδήγησαν στην ανάπτυξη καινούργιων ειδών γραπτού λόγου, όπως η αττική πεζογραφία και το δράμα. Νέα είδη του γραπτού λόγου είναι η ιστοριογραφία (δημιούργημα της πρώιμης κλασικής περιόδου), το δοκίμιο, η βιογραφία, το μυθιστόρημα. Τα θέματα του δράματος είναι σύγχρονα γεγονότα και καταστάσεις (π.χ. η «Μιλήτου άλωσις», οι «Πέρσαι») όπως και οι κωμωδίες του Αριστοφάνη. Ο Ηρόδοτος συγγράφει την ιστορία των περσικών πολέμων και ο Θουκυδίδης αυτή του Πελοποννησιακού πολέμου. Ο Ξενοφώντας συνεχίζει τη διήγηση του Θουκυδίδη μέχρι το 362 π.Χ.. 
Η πολιτική φιλοσοφία ασχολείται με ζητήματα πολιτικής πράξης και θεωρίας. Οι ρήτορες εκφωνούν λόγους για πραγματικά ζητήματα της εξωτερικής και της εσωτερικής πολιτικής κατάστασης. Οι επιστήμες αναπτύσσονται ιδιαίτερα εκείνη την περίοδο, κυρίως η ιατρική, τα μαθηματικά, η φιλοσοφία.
Ιωνική Επανάσταση (499-493 π.Χ.).
Η Ιωνική Επανάσταση εναντίον των Περσών έδωσε την αφορμή για τους Περσικούς Πολέμους, δηλαδή την εμπλοκή της Ελλάδας σε πόλεμο με την Περσία. Οι περισσότερες ιωνικές πόλεις ανήκαν σε σατραπεία της περσικής αυτοκρατορίας ήδη από το 545 π.Χ. Το 499 π.Χ. ξεκίνησε η εξέγερση των ιωνικών πόλεων με αφετηρία τη Μίλητο και τον τύραννο της πόλης Αρισταγόρα. Γρήγορα επεκτάθηκε σε όλες τις πόλεις της δυτικής Μικράς Ασίας και στην Κύπρο. Ο Αρισταγόρας ζήτησε βοήθεια από την Ελλάδα και επισκέφθηκε το χειμώνα του 499 ή 498 π.Χ. το Σπαρτιάτη βασιλιά Κλεομένη Α’, αλλά δεν βρήκε ανταπόκριση. Τελικά,όμως, δέχτηκαν να συνδράμουν η Αθήνα και η Ερέτρια, που έστειλαν προς ενίσχυση των επαναστατών της Ιωνίας 20 και 5 πλοία αντίστοιχα. Οι δυνάμεις αυτές ηττήθηκαν το 498 π.Χ. στην Έφεσο και όσοι επέζησαν επέστρεψαν στην Ελλάδα. Το 494 π.Χ. η Μίλητος αλώθηκε από τους Πέρσες και εντός του 493 π.Χ. η περσική κυριαρχία αποκαταστάθηκε. 
Το 492 π.Χ. ο Μαρδόνιος εκστράτευσε ανεπιτυχώς στη Μακεδονία.
Περσικοί πόλεμοι (490-479 π.Χ.).
Την περίοδο αυτή στην Ελλάδα, ισχυρότερη δύναμη ήταν η Σπάρτη, ως ηγεμονική δύναμη της Πελοπονησιακής συμμαχίας, ενώ παράλληλα, στην Αθήνα ανερχόμενη πολιτική δύναμη ήταν η αντιπερσική πολιτική παράταξη, με κυριότερο εκφραστή το Θεμιστοκλή. Ο Θεμιστοκλής ήταν άρχων το 493-492 π.Χ. και υποστήριξε σθεναρά τη ναυπήγηση στόλου και την επάνδρωση των πλοίων με θήτες. 
Το 490 π.Χ. έλαβε χώρα η πρώτη περσική εκστρατεία, με επικεφαλής τους Πέρσες στρατηγούς, το Δάτη και τον Αρταφέρνη. Υπέταξαν διαδοχικά τη Νάξο, την Κάρυστο και την Ερέτρια (που καταλήφθηκε με προδοσία). Όταν αποβιβάστηκαν στην Αττική ακολούθησε η αποφασιστική Μάχη του Μαραθώνα που έλαβε χώρα το Σεπτέμβριο του 490 π.Χ. Σε αυτήν πανδημεί οι Αθηναίοι με το Μιλτιάδη στην ανώτατη διοίκηση (ο οποίος είχε επισκιάσει και τον πολέμαρχο Καλλίμαχο) και με την υποστήριξη των Πλαταιέων νίκησαν τους Πέρσες. Οι Σπαρτιάτες κατέφτασαν εκ των υστέρων στο πεδίο των επιχειρήσεων. Σχετικό επίγραμμα για τους Αθηναίους νεκρούς της μάχης έγραψε ο Σιμωνίδης ο Κείος.
Ήδη το 493-492 με την προτροπή του Θεμιστοκλή άρχισε η ναυπήγηση νέων πλοίων με τα χρήματα από τα μεταλλεύματα του Λαυρίου. Ο ίδιος θεωρούσε ότι ο στόλος θα αποτελέσει αποφασιστικό παράγοντα σε επικείμενη σύγκρουση με τους Πέρσες. Ο νέος αθηναϊκός στόλος, αποτελούμενος από 180 νέες τριήρεις και από 100 παλιές πεντηκοντόρους, καθιστούσε την Αθήνα πρώτη ναυτική δύναμη στην Ελλάδα, και ήταν έτοιμος το 481 π.Χ. Το ίδιο έτος οι αντιπερσικές ελληνικές δυνάμεις δημιούργησαν την ελληνική συμμαχία των περσικών πολέμων, γνωστή από τον Ηρόδοτο με την ονομασία «Έλληνες». Ο Ξέρξης ο Α’ βασιλιάς των Περσών τέθηκε επικεφαλής της εκστρατείας που ξεκίνησε από τις Σάρδεις, πέρασε τον Ελλήσποντο και έθεσε υπό την κυριαρχία του τη Μακεδονία. Εν συνεχεία οι περσικές δυνάμεις προχώρησαν χωρίς να συναντήσουν ιδιαίτερη αντίσταση, αφού η Θεσσαλία και η Θήβα είχαν "μηδίσει", δηλαδή είχαν αποδεχτεί τους Πέρσες. Συγκρούστηκαν με ελληνικές δυνάμεις στις Θερμοπύλες με 4.000 Πελοποννήσιους, εκ των οποίων οι 300 Σπαρτιάτες με επικεφαλής τον Λεωνίδα, και 3.000 από στρατιωτικά τμήματα από τη Λοκρίδα τη Φωκίδα καθώς και Θεσπιείς. Τελικά μετά την προδοσία από τον Εφιάλτη, στο πεδίο της μάχης παρέμειναν ως το τέλος οι 300 Σπαρτιάτες και οι 700 Θεσπιείς οι οποίοι και έπεσαν ηρωικά. 
Ενώ συνεχιζόταν η κάθοδος των Περσών, οι Αθηναίοι εκκένωσαν την πόλη τους και η τελική αναμέτρηση δόθηκε στη θάλασσα, με τη ναυμαχία της Σαλαμίνας, που κατέληξε σε περήφανη νίκη του ελληνικού στόλου. Ο Ξέρξης απογοητευμένος, επέστρεψε στην Περσία και αρχηγός του περσικού στρατού ανέλαβε ο Μαρδόνιος. 
Την άνοιξη του 479 π.Χ. ο Μαρδόνιος εισέβαλε στην Αττική και με τη μάχη στις Πλαταιές στα τέλη του 479 π.Χ., νίκησαν οι ΄Ελληνες. Αυτό ήταν και το τέλος των επιθετικών πολέμων των Περσών. Οι 31 πόλεις που συμμετείχαν στον αντιπερσικό συνασπισμό, αφιέρωσαν στο ναό του Απόλλωνα στους Δελφούς ένα χρυσό τρίποδα που υποβασταζόταν από τρεις χάλκινους όφεις. Τον τρίποδα τον έλιωσαν αργότερα οι Φωκείς, διασώθηκε, όμως, η στήλη των όφεων, η οποία μεταφέρθηκε στην Κωνσταντινούπολη όπου και βρίσκεται σήμερα. 
Τον Αύγουστο 479 π.Χ. ο Σπαρτιάτης βασιλιάς Λεωτυχίδης, νίκησε τον περσικό στόλο στη Μυκάλη και ο Ξάνθιππος πολιόρκησε και κατέλαβε τη Σηστό το φθινόπωρο του ίδιου έτους. Το 480 π.Χ. στην Ιμέρα της βόρεια Σικελίας σημειώθηκε μία σημαντική νίκη των Ελλήνων υπό τον Γέλωνα τύραννο των Συρακουσών επί των Καρχηδονίων αντιπάλων τους.
Η «χρυσή» πεντηκονταετία (479-431 π.Χ.).
Οι στρατιωτικές περσικές βάσεις παρέμεναν στην Ηιόνα και στο Δωρίσκο καθώς και μικρότερες φρουρές σε άλλα σημεία του βορείου Αιγαίου. Για την απελευθέρωση των ελληνικών πόλεων της Μικράς Ασίας απαιτούνταν επιθετικοί πόλεμοι. Η Σπάρτη ήταν μία συμβατική στρατιωτική δύναμη που διέθετε μόνο ισχυρό πεζικό και δεν ήταν διατεθειμένη να αναλάβει επιθετικές επιχειρήσεις. Οι τελευταίες κοινές επιχειρήσεις των Σπαρτιατών με τους υπόλοιπους Έλληνες ήταν εναντίον του Βυζαντίου (478) και στην Κύπρο (478). Το φθινόπωρο του 478 ιδρύθηκε η Α’ Αθηναϊκή συμμαχία. Για μία πεντηκονταετία, ο ευδιάκριτος ανταγωνισμός Αθήνας -Σπάρτης και η ισορροπία δυνάμεων οδήγησε σε σχετική ειρήνη. 
Οι σημαντικότερες εξελίξεις έλαβαν χώρα στην Αθήνα. Επρόκειτο για πολιτικές εξελίξεις, επί μέρους αλλαγές του πολιτικού συστήματος που είχε εισηγηθεί ο Κλεισθένης. Κατ’ αρχάς, το 487 π.Χ. άλλαξε ο τρόπος εκλογής των αρχόντων. Ενώ ως τότε εκλέγονταν απευθείας από την Εκκλησία του δήμου, τώρα προηγούνταν εκλογή των υποψηφίων ανάμεσα στους οποίους γινόταν κλήρωση. Η δεύτερη αλλαγή είναι οι μεταρρυθμίσεις του Εφιάλτη, αρχηγού των δημοκρατικών, το 462 π.Χ. με τις οποίες αφαιρέθηκαν οι πολιτικές αρμοδιότητες από τον Άρειο Πάγο και αυξήθηκε ο έλεγχος των αρχόντων με τρεις νέους θεσμούς, μετά την έγκριση της εκκλησίας του δήμου. Η επιτροπή της Βουλής των 500 όπου καλούνταν για απολογία ο υπό κατηγορία άρχοντας, οι λογισταί που εκλέγονταν από την Εκκλησία για να διαχειρίζονται τα χρήματα και οι θεσμοθέται για δίκη στο δικαστήριο. Ο έλεγχος των αρχόντων γινόταν εκ των προτέρων μέσω της δοκιμασίας και μέσω της εισαγγελίας, μήνυσης για παράβαση καθήκοντος. Στον Άρειο Πάγο έμειναν μόνο οι δίκες φόνου και ηθικού χαρακτήρα.
Τον Εφιάλτη, μετά τη δολοφονία του, διαδέχθηκε στην ηγεσία της παράταξης των δημοκρατικών ο Περικλής, ο οποίος καθιέρωσε τη μισθοδοσία των αξιωματούχων (π.χ. βουλευτών, στρατηγών) και το 457 π.Χ. χορηγήθηκε το δικαίωμα κλήρωσης για τους εννέα άρχοντες και στους ζευγίτες. Τα αξιώματα για τους 500 ήταν οι ταμίαι της Αθηνάς, οι στρατηγοί και οι Ελληνοταμίαι, που διαχειρίζονταν τα οικονομικά της συμμαχίας.
Το 477 ιδρύθηκε η Α' Αθηναϊκή συμμαχία, που περιλάμβανε τις παράλιες πόλεις και τα νησιά του βορείου Αιγαίου, της Προποντίδας ως το Βυζάντιο, των ακτών της Μικράς Ασίας και, στη μεγάλη της ακμή, της νότιας Μικράς Ασίας ως την Παμφυλία και όλα σχεδόν τα νησιά του Αιγαίου. Κατά τη διάρκεια των ετών 478-405 σημειώθηκαν αποστασίες στους κόλπους της συμμαχίας. Η Αθήνα επανέφερε με τη βία στη συμμαχία όσες πόλεις είχαν αποστατήσει, κάτι που δεν θα συνέβαινε, αρχικά τουλάχιστον, στη Β’ αθηναϊκή συμμαχία.
Τις αρχές της οργάνωσης της συμμαχίας τις πληροφορούμαστε από το Θουκυδίδη (Α, 96-97). Του συμμαχικού στρατού ηγήθηκε ο Κίμων, ο οποίος κατάφερε να εκδιώξει τους Πέρσες από την Ηιόνα και έλεγξε έτσι ολόκληρο το Αιγαίο. Αποκατέστησε την ασφάλεια της ναυσιπλοϊας, απαλλάσσοντας π.χ. τη Σκύρο από τους πειρατές των οποίων ήταν βάση. Επεξέτεινε τη συμμαχία ως την Παμφυλία και, το 476 π.Χ. μετά τη μάχη στον Ευρυμέδοντα, η Αθήνα έφτασε στο απώτατο όριο της κυριαρχίας της. 
Παράλληλα, έχουμε μία μεταβολή στο χαρακτήρα της συμμαχίας, λόγω δύο γεγονότων. Το πρώτο ήταν η μεταφορά του ταμείου της συμμαχίας από τη Δήλο στην Αθήνα, το 454 π.Χ. Το δεύτερο ήταν οι δυσβάσταχτοι φόροι που επέβαλαν στους συμμάχους τους. 
Το 450 π.Χ., συμφωνήθηκε η Καλλίειος ειρήνη στη βάση του ισχύοντος status quo.
Πελοποννησιακός πόλεμος (431-404 π.Χ.).
Ο Πελοποννησιακός πόλεμος απλώθηκε σε μεγάλο μέρος του ελληνικού χώρου. Αίτιο κατά το Θουκυδίδη ήταν το δέος της Σπάρτης προς την Αθήνα, δηλαδή ο ανταγωνισμός μεταξύ των δύο μεγάλων ελληνικών πολιτικών δυνάμεων της εποχής. Πριν ξεσπάσει, προηγήθηκαν γεγονότα τα οποία προκάλεσαν την αντίδραση της Σπάρτης.
Τρεις ήταν οι αφορμές για την έναρξη του πολέμου: 
Η περίοδος 431-421 ονομάζεται Αρχιδάμειος πόλεμος, από το όνομα του βασιλιά της Σπάρτης Αρχίδαμου του Β’, και έληξε με την ισορροπία ωφελειών και απωλειών και από τις δύο πλευρές όπως αυτήν αποτυπώθηκε στη Νικίειο ειρήνη, η οποία συμφωνήθηκε παρά τη θέληση Κορινθίων και Βοιωτών και αποδείχθηκε προσωρινή. Όμως, ένα ασήμαντο αρχικά γεγονός επηρέασε το συσχετισμό δυνάμεων. Η μικρή σικελική πόλη Έγεστα αντιμετώπιζε προβλήματα και ζήτησε τη βοήθεια των Αθηναίων. Η Σικελική εκστρατεία του 415 π.Χ. οργανώθηκε από τους Αθηναίους, με επικεφαλής τους στρατηγούς Νικία, Λάμαχο και Αλκιβιάδη, οι οποίοι στάλθηκαν για βοήθεια της Έγεστας και των Λεοντίνων εναντίον των φιλοσπαρτιατικών Συρακουσών. Η εκστρατεία έληξε το 413 π.Χ. με ολοσχερή καταστροφή του αθηναϊκού εκστρατευτικού σώματος. 
Το 413 π.Χ. ο Σπαρτιάτης βασιλιάς κατέλαβε τη Δεκέλεια και η πολιτική δύναμη της Αθήνας αποδυναμώθηκε, κάτι που οδήγησε στην αποστασία πολλών πόλεων το διάστημα 413-411 π.Χ. Οι συγκρούσεις μεταφέρθηκαν στο βόρειο και βορειοανατολικό Αιγαίο. Παρόλη την εξασθένηση της αθηναϊκής ισχύος δε γνωρίζουμε ποια θα ήταν η έκβαση του πολέμου αν δε συναπτόταν η συμμαχία Σπάρτης-Περσίας. Στην Αθήνα συνέβη μία σύντομη πολιτική μεταβολή: στις 7 Ιουνίου 411 π.Χ. συνέβη μια ολιγαρχική πολιτειακή αλλαγή, γνωστή ως "Τετρακόσιοι", η οποία παρέμεινε στην εξουσία μέχρι το Σεπτέμβριο του ίδιου έτους. Η πλήρης αποκατάσταση του δημοκρατικού πολιτεύματος έγινε το 410 π.Χ. με τη νίκη του Αλκιβιάδη και του αθηναϊκού στόλου στην Κύζικο, οπότε και οι θήτες ζήτησαν πλήρη πολιτικά δικαιώματα.
Στις 4 Φεβρουαρίου 411 π.Χ. συνθήκη μεταξύ Σπάρτης και Περσικής αυτοκρατορίας προέβλεπε οικονομική υποστήριξη στον κατά θάλασσα πόλεμο, κάτι που χρησιμοποιήθηκε αποτελεσματικά από τον Λύσανδρο, βασιλιά της Σπάρτης. Το 407 π.Χ. ο Κύρος έγινε σατράπης της Μικράς Ασίας και προσέγγισε τον Λύσανδρο.
Τον Αύγουστο 406 π.Χ. έλαβε χώρα η ναυμαχία των Αργινουσών, στην οποία νίκησαν οι Αθηναίοι και σκοτώθηκε ο Σπαρτιάτης ναύαρχος Καλλικρατίδας, βυθίστηκαν 70 πλοία και πνίγηκαν 1400 άνδρες, όμως έξι Αθηναίοι στρατηγοί καταδικάστηκαν γι' αυτό σε θάνατο. Το θέρος του 404 π.Χ., μετά τη βαριά ήττα στους Αιγός Ποταμούς, οι Αθηναίοι αποδέχτηκαν τη νίκη των Σπαρτιατών με τους εξής όρους: 
Επίσης, ο Λύσανδρος επέβαλε στην Αθήνα την τυραννική διακυβέρνηση των "Τριάκοντα" και σπαρτιατική φρουρά στην Ακρόπολη, ενώ στις στις υπόλοιπες πόλεις επέβαλλε δεκαρχίες. Όμως, ο δημοκρατικός Αθηναίος Θρασύβουλος μαζί με άλλους εξόριστους δημοκρατικούς κατέλαβαν δήμους-φρούρια της Αττικής και, είτε με στρατολογήσεις είτε με εφήβους, κατάφεραν να ανατρέψουν επί των "τριάκοντα". Τότε, ο Παυσανίας και δύο έφοροι, σε αντίθεση με τον Λύσανδρο, υποστήριξαν την πολιτική συμφιλίωσης με παροχή αμνηστίας και για τις δύο πλευρές.
Πληθυσμιακές εξελίξεις στη Σπάρτη.
Η ιστορική εξέλιξη της Σπάρτης επηρέασε την στρατιωτική ικανότητα της πόλης. 
Κατά την αρχαιοελληνική παράδοση, ο Λυκούργος με την κατανομή κλήρων δημιούργησε ένα σώμα 9000 πολιτών. Το αίτιο της μείωσης του αριθμού των πολιτών κατά την κλασική εποχή δεν είναι γνωστό. Ίσως, η εξέλιξη αυτή να σχετίζεται με τον τρόπο μεταβίβασης της γης εκτός του πλαισίου του κληρονομικού νόμου. Φαίνεται ότι κάποια στιγμή (άγνωστο πότε) κατέστη δυνατή και με άλλους τρόπους, πέραν του κληρονομικού, η μεταβίβαση γης. Οι αλλαγές οδήγησαν σε απώλεια γης και σε αδυναμία συμμετοχής στα συσσίτια και απώλεια της ιδιότητας του πολίτη.
Το 424 π.Χ., ο Βρασίδας είχε στη διάθεσή του 1000 μισθοφόρους και 700 είλωτες με οπλιτικό οπλισμό, κάτι που έγινε για πρώτη φορά τότε. Όσοι από αυτούς τους είλωτες επέζησαν απελευθερώθηκαν το 421 π.Χ., με τη Νικίειο ειρήνη και είναι γνωστοί ως ‘βρασίδειοι’.
Το 421 π.Χ. για πρώτη φορά μαρτυρείται ο όρο "νεοδαμώδεις", οι οποίοι στο εξής χρησιμοποιούνται σε μακρινές στρατιωτικές επιχειρήσεις ή σε φρουρές. Ήταν είλωτες που απελευθερώθηκαν και συμπλήρωναν το στρατό, εφόσον πληρούσαν τις ανάλογες φυσικές προϋποθέσεις, μετά από ταχεία στρατιωτική προετοιμασία. Το 400-395 π.χ. ο στρατός της Σπάρτης στη Μικρά Ασία περιλάμβανε νεοδαμώδεις.
Η σημαντική μείωση του αριθμού των πολιτών εξηγεί και την ήττα του σπαρτιατικού στρατού στα Λεύκτρα.
Σπαρτιατική ηγεμονία.
Η σπαρτιατική ηγεμονία χρονικά εκτείνεται από το τέλος του πελοποννησιακού πολέμου (404 π.Χ.) μέχρι τη μάχη των Λεύκτρων (371 π.Χ.), κατά την οποία η πόλη της Σπάρτης ήταν η κυρίαρχη πολιτική και στρατιωτική δύναμη στον κόσμο των ελληνικών πόλεων, τις οποίες ηγεμόνευε.
Με το τέλος του Πελοποννησιακού πολέμου, η Σπάρτη αποτέλεσε την ηγέτιδα δύναμη του ελληνικού κόσμου. Τα έτη 400 π.Χ.-395 π.Χ. ο Σπαρτιάτης βασιλιάς Αγησίλαος Β΄ διεξήγαγε επιχειρήσεις στην Ιωνία για την υπεράσπιση των ελληνικών πόλεων από τους σατράπες των Σάρδεων, Τισσαφέρνη, και του Δασκυλείου, Φαρνάβαζο, διότι ο τελευταίος απαιτούσε οι ελληνικές πόλεις της περιοχής να του καταβάλλουν φόρο, κάτι που θα σήμαινε την υπαγωγή τους στην περσική διοίκηση.Εν τω μεταξύ, στην ηπειρωτική Ελλάδα ξέσπασε ο Κορινθιακός πόλεμος. 
Το 395 π.Χ. δημιουργήθηκε ένας αντισπαρτιατικός συνασπισμός με την οικονομική υποστήριξη της Περσίας, αποτελούμενος από το Άργος, την Κόρινθο, την Αθήνα και τη Θήβα. Αυτό είχε ως αποτέλεσμα την ανάκληση του στρατού του Αγησιλάου από την Ιωνία. Το 394 π.Χ. δόθηκε μία ναυμαχία στην Κνίδο που οδήγησε στην ήττα του σπαρτιατικού από τον αθηναϊκό στόλο, με συνέπεια η Σπάρτη να μην ελέγχει πλέον το Αιγαίο. Ήταν το πρώτο γεγονός που έδωσε στην Αθήνα τη δυνατότητα να επανέλθει στο Αιγαίο και να ασκήσει πολιτική επιρροή στην περιοχή, αφού αποδεσμεύθηκε από τη συνθήκη του 404 π.Χ. και άρχισε να ανακτά την πολιτική της ισχύ. Το τέλος του πολέμου ήλθε με την Ανταλκίδειο ειρήνη ή ειρήνη του βασιλέως (φθινόπωρο του 387 π.Χ.), που επικυρώθηκε την άνοιξη του 386 π.Χ., που συμφωνήθηκε μεταξύ του Αρταξέρξη Β’ και του Σπαρτιάτη ναυάρχου Ανταλκίδα και ανακοινώθηκε στους εκπροσώπους των ελληνικών πόλεων από τον Τισσαφέρνη. Σύμφωνα με τους όρους της ειρήνης: οι ελληνικές πόλεις της Μικράς Ασίας μαζί με τις Κλαζομενές και η Κύπρος ανήκαν πλέον στον Αρταξέρξη οι υπόλοιπες πόλεις ήταν αυτόνομες, εκτός από τη Λήμνο, τη Σκύρο και την Ίμβρο, που αναγνωρίστηκαν ως αθηναϊκές κληρουχίες. Η Σπάρτη ανέλαβε την επίβλεψη της τήρησης των όρων. 
Η αυτονομία κάθε πόλης δεν επέτρεπε πλέον τη δημιουργία ευρύτερων συνασπισμών. Έτσι, μετά την άνοιξη του 386 π.Χ. η Σπάρτη διέλυσε το κοινό των Βοιωτών και εγκατέστησε ένα ολιγαρχικό καθεστώς και μία σπαρτιατική φρουρά στην Καδμεία, την ακρόπολη της Θήβας. Το 382 π.Χ. η Σπάρτη κινήθηκε εναντίον του κοινού των Χαλκιδέων που είχε ως κέντρο την Όλυνθο. Ο Ολυνθιακός πόλεμος (382-379) έληξε με τη διάλυση του κοινού των Χαλκιδέων. Τα πράγματα, όμως, άρχισαν να μεταβάλλονται. Το Δεκέμβριο του 379 π.Χ. δημοκρατικοί Θηβαίοι εκδίωξαν τη σπαρτιατική φρουρά από την Καδμεία. η Θήβα, λοιπόν, ήταν η πρώτη πόλη στην οποία σημειώθηκε προσπάθεια με σκοπό να ελευθερωθεί και η υπόλοιπη Βοιωτία. Ακολούθησε πόλεμος ανάμεσα σε Βοιωτούς και Σπαρτιάτες, καθώς η Σπάρτη δεν αναγνώριζε τους Θηβαίους ως εκπρόσωπο του κοινού των Βοιωτών, πόλεμος ο οποίος έληξε με τη συντριπτική ήττα της Σπάρτης στη μάχη των Λεύκτρων το 371 π.Χ., που σήμανε και τη ληξη της σπαρτιατικής ηγεμονίας.
Θηβαϊκή ηγεμονία (371-362 π.Χ).
Με τον όρο θηβαϊκή ηγεμονία εννοούμε την επέκταση της πολιτικής επιρροής της Θήβας εκτός των ορίων της Βοιωτίας. Η επίτευξη της ηγεμονίας προϋπέθετε την ανασύσταση της βοιωτικής ομοσπονδίας, κάτι που έλαβε χώρα την περίοδο 379-371 με την απελευθέρωση των βοιωτικών πόλεων. Ήδη από το 370 π.Χ. όλη η κεντρική Ελλάδα (Εύβοια, Φωκίς, Λοκρίς, Μαλίς, Αιτωλία, Ακαρνανία) από τη Βοιωτία στο νότο ως την Ακαρνανία στα δυτικά ήταν σύμμαχος της Θήβας. Μεταξύ των Θηβαίων που απελευθέρωσαν την πόλη από τη Σπάρτη ήταν ο Πελοπίδας και ο Επαμεινώνδας, οι οποίοι ως "Βοιωτάρχαι" (όρος αντίστοιχος του στρατηγού) επιχείρησαν ο Πελοπίδας προς βορρά και ο Επαμεινώνδας προς νότο. Στόχος των επιχειρήσεων του Πελοπίδα ήταν ο περιορισμός της ισχύος του τυράννου των Φερρών Αλέξανδρου και η ανασύσταση του Κοινού των Θεσσαλών. Η πρώτη εκστρατεία του Επαμεινώνδα ήταν και από τις σημαντικότερες. Ήδη μετά τη μάχη των Λεύκτρων ανασυστάθηκε το κοινό των Αρκάδων και σημειώθηκαν κινήματα εναντίον της Σπάρτης. Ο Επαμεινώνδας με το στρατό του προέλασε κατά μήκος του ποταμού Ευρώτα λεηλατώντας τη Λακωνία, κάτι που είχε ως άμεση συνέπεια την ίδρυση ανεξάρτητου μεσσηνιακού κράτους με κέντρο τη Μεσσήνη το 369 π.Χ. και τον περιορισμό της Σπάρτης στη Λακωνία, εντός των ορίων της πριν την κατάκτηση της Μεσσηνίας. Ο Επαμεινώνδας σκοτώθηκε το 362 π.Χ., στη μάχη της Μαντινείας.
Ο θάνατος του Επαμεινώνδα σήμανε το τέλος της Θηβαϊκής ηγεμονίας. Ο Πελοπίδας είχε ήδη σκοτωθεί το 364 π.Χ. (?) κατά τη διάρκεια εκστρατείας στη Θεσσαλία εναντίον του τυράννου των Φερρών Αλεξάνδρου.
Β’ Αθηναϊκή Συμμαχία.
Μετά τη μάχη της Κνίδου η Σπάρτη απώλεσε τον έλεγχο του Αιγαίου κάτι που διευκόλυνε την επάνοδο των Αθηναίων μέσω προσπαθειών αποκατάστασης των φιλικών σχέσεων με τις πόλεις και τα νησιά που ήταν μέλη της Α’ αθηναϊκής συμμαχίας. Αρχικά, πραγματοποιήθηκαν διμερείς συμφωνίες από το 384 π.Χ. και εξής. Η πρώτη συμφωνία έγινε με τη Χίο και σώζεται η επιγραφή της, η οποία περιέχει και τον όρο της αυτονομίας και της ελευθερίας. Ο αρχικός πυρήνας της Β’ αθηναϊκής συμμαχίας ήταν οι πόλεις εκείνες που είχαν υπογράψει διμερή συνθήκη με την Αθήνα (Χίος, Μυτιλήνη, Μήθυμνα, Ρόδος, Βυζάντιο, Θήβα). Καθορίστηκαν οι αρχές λειτουργίας της συμμαχίας και η Αθήνα κάλεσε και τα άλλα ελληνικά κράτη να συμμετάσχουν. Σώζεται το μήνυμα του Αριστοτέλη, με το οποίο καλούνται και οι υπόλοιπες πόλεις για διεύρυνση της συμμαχίας. 
Οι διαφορές της Α’ από τη Β’ Αθηναϊκή Συμμαχία ήταν οι εξής: στη Β’ λειτουργούσε πάντα το συνέδριο των συμμάχων και παράλληλα η εκκλησία του αθηναϊκού δήμου, σε διπλή λειτουργία. Δεν υπήρχε ετήσιος τακτικός φόρος, αλλά η σύνταξις. Δεν επιτρεπόταν σε Αθηναίους η κατοχή γης ή η παραμονή στρατού στις χώρες των συμμάχων. Η Β’ αθηναϊκή συμμαχία, λοιπόν, είχε συγκροτηθεί στη βάση της ισοτιμίας, αν και οι αρχές αυτές δεν τηρήθηκαν στη συνέχεια, με αποτέλεσμα την επιθυμία πολλών συμμάχων να αποστατήσουν. Σε μαρμάρινη στήλη αναγραφόταν οι όροι της συμμαχίας και στη συνέχεια τα ονόματα των κρατών που την αποτελούσαν. Χαρακτηριστικό είναι ότι περιλαμβανόταν και ο όρος για την ελευθερία και την αυτονομία κάθε πόλης, που αναφερόταν στην εξωτερική πολιτική και στην εσωτερική διοίκηση, για να μη προσκρούει στους όρους της Ανταλκιδείου ειρήνης. Η Β’ αθηναϊκή συμμαχία εκτεινόταν στον ίδιο σχεδόν χώρο με την πρώτη, δεν περιλάμβανε, όμως, τις πόλεις που κατά την Ανταλκίδειο ειρήνη υπάγονταν στην περσική διοίκηση.
Η Β’ αθηναϊκή συμμαχία συρρικνώθηκε μετά το Β’ συμμαχικό πόλεμο που σημειώθηκε λόγω της αποστασίας της Ρόδου της Χίου και του Βυζαντίου (357-355 π.Χ.). Μετά το τέλος του πολέμου η συμμαχία συρρικνώθηκε στο 1/3 του χώρου που κατείχε. Ό, τι απέμεινε απωλέσθηκε με τη μάχη στη Χαιρώνεια, σύμφωνα με την ειρήνη που ακολούθησε την ανεπιτυχή για τους Αθηναίους έκβαση της οποίας, καταλυόταν η συμμαχία και η Αθήνα διατηρούσε μόνο τις κληρουχίες της.
Τα ομοσπονδιακά κράτη.
Ήταν μία μορφή κρατικής οργάνωσης που για πρώτη φορά συναντάται στην ελληνική αρχαιότητα με παλαιότερο το "Κοινό των Βοιωτών". Οι αρχαίοι Έλληνες απέδιδαν την οργάνωση αυτή με τους όρους: έθνος, κοινόν, συμπολιτεία ή χρησιμοποιώντας το εθνικό όνομα. Τα Κοινά αυτά προέκυψαν εξελικτικά.
Το γενικό σχήμα ήταν το εξής: υπήρχε μία κεντρική κυβέρνηση από τους αντιπροσώπους των πόλεων και τα εδάφη του ομοσπονδιακού κράτους διαιρούνταν εδαφικά σε επιμέρους γεωγραφικές ενότητες και η βάση των ομοσπονδιακών κρατών, οι πόλεις που το αποτελούσαν. Κάθε πόλη είχε τους δικούς της θεσμούς που συνυπήρχαν με αυτούς της κεντρικής κυβέρνησης.
Οι σημαντικότεροι θεσμοί του κεντρικού κράτους: επικεφαλής ήταν ένα αξίωμα με πολιτικές και στρατιωτικές αρμοδιότητες, που συνήθως ονομαζόταν στρατηγός, αλλά υπάρχουν και άλλες ονομασίες (π.χ. οι βοιωτάρχαι του βοιωτικού κοινού). Υπήρχαν επίσης ένας ίππαρχος, ένας ναύαρχος και ένας γραμματεύς. Κατά κανόνα υπήρχε μία βουλή με προβλεπτικές αρμοδιότητες και μία πρωτοβάθμια συνέλευση. Ακόμη, υπήρχαν ομοσπονδιακοί νομογράφοι, που κατάρτιζαν και αναθεωρούσαν τους νόμους, ομοσπονδιακό δικαστήριο, ομοσπονδιακός στρατός, ομοσπονδιακό ταμείο, ομοσπονδιακό νόμισμα που έφερε επιγραφή του εθνικού ονόματος. Κέντρο κάθε κοινού ήταν η έδρα της κεντρικής κυβέρνησης πού, συνήθως, ήταν και θρησκευτικό κέντρο. Γνώρισμα των κοινών είναι η ύπαρξη διπλού πολιτικού δικαιώματος, π.χ. Αιτωλός εκ Καλυδώνος.
Το παλαιότερο ήταν το Βοιωτικό Κοινό, που δημιουργήθηκε περί το 525/520 π.Χ., καταλύθηκε το 386 π.Χ. και ανασυστάθηκε το 378 π.Χ. Μέχρι το 386 π.Χ. είχε μία ομοσπονδιακή βουλή και όχι πρωτοβάθμια συνέλευση, με επικεφαλής έντεκα βοιωτάρχας, δικαστήριο κάι μετά την ανασύστασή του το 378 π.Χ. είχαμε μεταβολές, αφού υπήρχε πλέον πρωτοβάθμια συνέλευση αλλά όχι βουλή και ο αριθμός των βοιωταρχών μειώθηκε σε επτά.
Οι Αμφικτυονίες.
Η αμφικτυονία ήταν μία θρησκευτική ένωση κρατών που βρίσκονταν γεωγραφικά γύρω από ένα ή περισσότερα ιερά. Δεν είχαν πολιτικό χαρακτήρα, ανεξαρτήτως της εμπλοκής της δελφικής αμφικτυονίας σε δύο πολέμους. Η λέξη έχει δύο γραφές εκ των οποίων και οι δύο μαρτυρούνται στην αρχαιοελληνική παράδοση: αμφικτιονία (που προέρχεται από την πρόθεση αμφί και τη ρίζα κτι- [=κατοικώ], π.χ. τα μέλη της αμφικτιονίας ονομάζονταν περικτίονες) και αμφικτυονία (από τη μυθολογική παράδοση, τον Αμφικτύονα).
Δεν γνωρίζουμε πολλά για την οργάνωση των αμφικτυονιών, αλλά έχουμε πολλές πληροφορίες για τη Δελφική Αμφικτυονία ή Αμφικτυονία των Πυλών και Δελφών, η οποία είχε δύο θρησκευτικά κέντρα: το ένα ήταν το ιερό της Δήμητρας και της Κόρης στις Πύλες και το άλλο ήταν το ιερό του Απόλλωνα στους Δελφούς. Ήταν σημαντική λόγω του ιερού, που ήδη από τον 8ο π.Χ. αιώνα είχε μεγάλη πολιτική και θρησκευτική σημασία. Ενεπλάκη σε δύο "ιερούς" πολέμους, τον τρίτο και τον τέταρτο. Σώθηκαν οι λογαριασμοί της οικονομικής διαχείρισης της ανοικοδόμησης του ναού που καταστράφηκε το 373 π.Χ. Αρχικά, η αμφικτιονία απλωνόταν γύρω από τις Πύλες και ήταν γνωστή ως αμφικτυονία των Πυλών. Αργότερα, εντάχθηκαν και οι Δελφοί στην αμφικτυονία, η οποία πλέον περιλάμβανε εντός των ορίων της το ιερό του Απόλλωνα και μετονομάστηκες σε Αμφικτυονία των Πυλών και των Δελφών, ίσως αμέσως μετά τον Α’ Ιερό πόλεμο.
Το γεγονός ότι η αμφικτυονία των Δελφών και των Πυλών είχε δώδεκα έθνη μέλη (Ανατολική και Δυτική Λοκρίδα, Φωκείς, Θεσσαλοί, Δωριείς, Ίωνες της Αττικής, Βοιωτοί, Μαλιείς, Αχαιοί, Μάγνητες, Αινιάνες και η πόλη των Δελφών) και όχι πόλεις δείχνει ότι ήταν παλιά αμφικτυονία. Το κάθε μέλος έστελνε δύο αντιπροσώπους στο αμφικτυονικό συνέδριο, αποτελούμενο από 24 αντιπροσώπους, οι οποίοι ονομάζονταν ιερομνήμονες και διαχειρίζονταν τα οικονομικά της συμμαχίας. Μεταβολή στη σύσταση του συνεδρίου επήλθε το 346 π.Χ., όταν οι Φωκείς αποβλήθηκαν από την αμφικτυονία και οι δύο θέσεις δόθηκαν στον Φίλιππο.
Μακεδονική κυριαρχία (338-323 π.Χ.).
Η εσωτερική ανασυγκρότηση και η πολιτική της εξάπλωση της εξωτερικής επιρροής του μακεδονικού βασιλείου έλαβε χώρα κατά τη βασιλεία του Φιλίππου Β' (359-336 π.Χ.). Τα κύρια χαρακτηριστικά γνωρίσματα της εσωτερικής πολιτικής του Φιλίππου είναι η ανασυγκρότηση του κράτους, η βελτίωση των οικονομικών, η αναδιοργάνωση του στρατού, η ενίσχυση της κεντρικής εξουσίας. Όλα αυτά είχαν ως αποτέλεσμα η Μακεδονία πολύ γρήγορα να γίνει η ισχυρότερη δύναμη στην Ελλάδα. Η εξωτερική πολιτική του είχε εξής κατευθύνσεις: 
Το συνέδριο συγκλήθηκε για δεύτερη φορά το Φεβρουάριο του 337 π.Χ. στην Κόρινθο και αποφασίστηκε η διεξαγωγή πολέμου εναντίον της περσικής αυτοκρατορίας και η ανάθεση στο Φίλιππο του τίτλου του στρατηγού αυτοκράτορα. Ο τίτλος αυτός απονεμόταν σε στρατηγούς ελληνικών πόλεων, συχνά στην Αθήνα, και σήμαινε πλήρη εξουσιοδότηση να ενεργήσει κατά την κρίση του χωρίς να απευθύνεται στο δήμο.
Το 336 π.Χ. δολοφονείται ο Φίλιππος αλλά ο γιος του Αλέξανδρος (ο επονομαζόμενος Μέγας) συνέχισε με την ίδια επιτυχία την πολιτική εδραίωσης της μακεδονικής κυριαρχίας στην Ελλάδα, η οποία επισφραγίστηκε με την καταστροφή της Θήβας και την εκ νέου σύγκληση του συνεδρίου στην Κόρινθο. Αυτή τη φορά ως στόχος ορίστηκε η από κοινού εκστρατεία εναντίον της Περσικής αυτοκρατορίας, την οποία και πραγματοποίησε. Με το θάνατό του το 323 π.Χ. συμβατικά τελειώνει η κλασική περίοδος.
Αρχαίες πηγές και ιστορικοί της εποχής.
Περσικοί πόλεμοι.
Σύγχρονες των γεγονότων των περσικών πολέμων πηγές είναι τα επιγράμματα του Σιμωνίδη από την Κέα και η τραγωδία του Αισχύλου "«Πέρσαι»" (472 π.Χ.). 
Μεταγενέστερες πηγές είναι ο Ηρόδοτος από την Αλικαρνασσό (485-425 π.Χ.), το έργο του οποίου "«Ιστορίαι»" έχει μεγάλη ιστορική αξία. Στο έργο του περιέγραψε τη σύγκρουση Ελλήνων και Περσών μέχρι την κατάληψη της Σηστού από τους Έλληνες (479 π.Χ.) Ο Κικέρων τον αποκάλεσε πατέρα της ιστορίας. Τα εννέα βιβλία του έργου έχουν τα ονόματα των εννέα Μουσών. Κεντρική ιδέα του έργου του Ηροδότου είναι η αντιπαλότητα Ελλήνων και Περσών, Ευρώπης και Ασίας. Επίσης, μας δίνει πληροφορίες και για τα γεγονότα του δευτέρου μισού του 6ου π.Χ. αιώνα. Η ιστορική του συγγραφή βασιζόταν στην αυτοψία, την προσωπική έρευνα και την προφορική παράδοση, πληροφορίες, δηλαδή, που έπαιρνε από πρόσωπα με γνώση των γεγονότων. Ταξίδεψε στον Εύξεινο Πόντο, τη Μικρά Ασία, τη Μεσοποταμία, τη Φοινίκη, την Αίγυπτο, στη Σικελία και στην Κάτω Ιταλία. Πληροφορίες για τους Περσικούς πολέμους έχουμε και σε δύο βίους του Πλουτάρχου, τον "«Αριστείδη»" και τον "«Θεμιστοκλή»".
Πεντηκονταετία 479-431 π.Χ..
Για την πεντηκονταετία 479-431 έχουμε ελάχιστες σύγχρονες ιστορικές πηγές, π.χ. τις "«Ευμενίδες»" (458 π.Χ.) του Αισχύλου, που εξυμνούν τον Άρειο Πάγο ως θεσμό.
Μεταγενέστερες ιστορικές πηγές είναι η ιστορική αναδρομή που προτάσσει της περιγραφής του Πελοποννησιακού πολέμου ο Θουκυδίδης, καθώς και μία σύντομη ιστορική σύνθεση στον Διόδωρο Σικελιώτη. Επίσης οι βίοι "«Κίμων»" και "«Περικλής»" του Πλουτάρχου.
Πελοποννησιακός πόλεμος.
Για την περίοδο του Πελοποννησιακού πολέμου, σύγχρονη πηγή αποτελεί το έργο του Θουκυδίδη του Ολόρου από τον Αλιμούντα (πέθανε περί το 400 π.Χ.), ο οποίος είναι ο δημιουργός της θεματικής ιστορίας και θεμελιωτής της ιστοριογραφία ως επιστήμης. Το έργο του αποτελείται από 8 βιβλία. Στο πρώτο κάνει μία αναδρομή στο ιστορικό παρελθόν του μινωικού και του μυκηναϊκού πολιτισμού, των οποίων κάνει μία γενική περιγραφή. Δεν ολοκλήρωσε το έργο του, το οποίο εξιστορεί τα γεγονότα μέχρι το χειμώνα του 411 π.Χ. Ήταν ο πρώτος που ακολούθησε μία χρονική αφήγηση των γεγονότων, η οποία στηρίζεται στη διαίρεση κάθε έτους σε θέρος, την περίοδο διεξαγωγής των πολεμικών επιχειρήσεων (Μάρτιος-Οκτώβριος), και χειμώνα. Στο έργο του περιλαμβάνει πολλές δημηγορίες και διαπραγματεύσεις. Το έργο του Θουκυδίδη συμπληρώνουν τα "«Ελληνικά»" του Ξενοφώντα Γρύλλου Ερχιέως, που γεννήθηκε περί το 430/425 π.Χ. και πέθανε στην Κόρινθο μετά το 355 π.Χ. και ο οποίος είχε λάβει φιλοσοφική μόρφωση ως μαθητής του Σωκράτη. Το 401 π.Χ. έλαβε μέρος στην εκστρατεία των Μυρίων και το 396 π.Χ. συνόδευσε το Σπαρτιάτη βασιλιά Αγησίλαο στη Μικρά Ασία και έπειτα στην Ελλάδα για να πολεμήσει εναντίον των Αθηνών στη μάχη της Κορώνειας.
Στις πηγές για τον Πελοποννησιακό πόλεμο συγκαταλέγονται και οι κωμωδίες του Αριστοφάνη και ένα ανώνυμο πολιτικό κείμενο με προπαγανδιστικό κατά της δημοκρατίας χαρακτήρα με τον τίτλο "«Αθηναίων Πολιτεία»", που αποδίδεται στον ψευδο-Ξενοφώντα. Ακόμη λόγοι ρητόρων, όπως ο Λυσίας, ο Ανδοκίδης, ο Αντιφών. Μεταγενέστερες πηγές είναι οι βίοι του Πλουτάρχου "«Περικλής»", "«Νικίας»", "«Αλκιβιάδης»" και "«Λύσανδρος»".
4ος αιώνας π.Χ..
Πηγές σύγχρονες για τον 4ο αιώνα είναι ο "«Αγησίλαος»", η "«Κύρου Ανάβασις»" (η εκστρατεία του Κύρου εναντίον του αδερφού του Αρταξέρξη Β΄) και τα "«Ελληνικά»" (411-394 π.Χ.), όλα βιβλία του Ξενοφώντα. Ακόμη, πολιτικοί λόγοι ρητόρων, όπως ο Λυσίας, ο Ισοκράτης, ο Δημοσθένης, ο Αισχίνης, που αναφέρονται στην εσωτερική και στην εξωτερική πολιτική κατάσταση. Ο Δημοσθένης (384-322 π.Χ.) ήταν φανατικός αντίπαλος του Φιλίππου Β΄ και υποστήριζε με σθένος τις θέσεις του, στους οξείς "«Φιλιππικούς»" και "«Ολυνθιακούς»" λόγους του.
Στις μεταγενέστερες πηγές ανήκει ο Διόδωρος Σικελιώτης, στα βιβλία 15-17, και οι βίοι του Πλουτάρχου "«Πελοπίδας»", "«Λύσανδρος»", "«Δημοσθένης»", "«Αγησίλαος»" και "«Αρταξέρξης»".
Η εποχή του Μεγάλου Αλεξάνδρου.
Αναφορικά με τον Μέγα Αλέξανδρο, είναι απορίας άξιο ότι δεν έχουν σωθεί έργα σύγχρονα για το πρόσωπό του, παρά μόνο λίγα αποσπάσματα από το έργο του Καλλισθένη "«Πράξεις Αλεξάνδρου»".
Μεταγενέστερες πηγές είναι το 17ο βιβλίο του Διόδωρου του Σικελιώτη, ο βίος του Πλουτάρχου "«Αλέξανδρος»", η "«Αλεξάνδρου Ανάβασις»" του Φλάβιου Αρριανού και η "«Επιτομή από τις ιστορίες του Πομπήιου Τρόγου»" του Ρωμαίου ιστορικού Ιουστίνου. Ο Πλούταρχος και ο Αρριανός αντλούν πληροφορίες από την καταγραφή των γεγονότων κατά την εκστρατεία, τις λεγόμενες "«εφημερίδες»", οι οποίες δε σώθηκαν και με τις οποίες ήταν πιθανόν επιφορτισμένοι ο Ευμένης από την Καρδία και ο Διόδοτος από την Ερυθραία. Παραδείγματος χάρη, η αφήγηση του θανάτου του Αλεξάνδρου από τον Πλούταρχο πιθανότατα βασίζεται στις εφημερίδες. Επίσης, σημαντικότατες πηγές, όπως τα έργα του Κλειτάρχου και του Τιμαγένη, έχουν χαθεί, αν και σε αυτά βασίστηκαν πιθανότατα όλοι οι ιστορικοί της ρωμαϊκής εποχής.
Χαρακτηριστικό είναι ότι ο Αλέξανδρος ήταν ένας μύθος εν ζωή. Υπήρχαν λαϊκές παραδόσεις γι' αυτόν τις οποίες μας παραδίδει ο Διόδωρος, ενώ στο τέλος του 3ου π.Χ. αιώνα έχουμε τη συγγραφή του έργου "«Μυθιστόρημα του Αλεξάνδρου»" του ψευδο-Καλλισθένη.

</doc>
