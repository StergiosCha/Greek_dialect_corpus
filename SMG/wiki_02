<doc id="41652" url="https://el.wikipedia.org/wiki?curid=41652" title="Ραφαήλ">
Ραφαήλ

Ο Ραφαέλο Σάντσιο ντα Ουρμπίνο (ιταλ.: "Raffaello Sanzio da Urbino", 28 Μαρτίου ή 6 Απριλίου 1483 - 6 Απριλίου 1520), γνωστός ως Ραφαήλ, ήταν Ιταλός ζωγράφος και αρχιτέκτονας της πρώιμης Αναγέννησης. Το έργο του θαυμάζεται για τη σαφήνεια των μορφών, την ευκολία της σύνθεσης και την οπτική επίτευξη του νεοπλατωνικού ιδεώδους του ανθρώπινου μεγαλείου. Υπήρξε ένας από τους επιφανέστερους καλλιτέχνες της εποχής του, του οποίου η φήμη και η αξία υπήρξαν ανάλογες με εκείνες του Μιχαήλ Άγγελου και του Λεονάρντο ντα Βίντσι.
Ο Ραφαήλ ήταν εξαιρετικά παραγωγικός. Διηύθυνε ένα ασυνήθιστα μεγάλο εργαστήριο και, παρά τον πρόωρο θάνατό του σε ηλικία 37 ετών, άφησε ένα τεράστιο έργο. Πολλά από τα έργα του βρίσκονται στο Παλάτι του Βατικανού, οι τοιχογραφίες στις λεγόμενες «Αίθουσες του Ραφαήλ» του οποίου ήταν το κεντρικό και μεγαλύτερο έργο της καριέρας του. Το πιο γνωστό έργο του είναι η «Σχολή των Αθηνών» στην «Αίθουσα της Υπογραφής». Μετά τα πρώτα του χρόνια στη Ρώμη, μεγάλο μέρος του έργου του εκτελέστηκε από το εργαστήριό του με βάση σχέδιά του, με σημαντική απώλεια ποιότητας. Άσκησε μεγάλη επιρροή όσο ζούσε, αν και εκτός Ρώμης το έργο του ήταν κυρίως γνωστό από αντίγραφα.
Μετά τον θάνατό του, η επιρροή του μεγάλου αντιπάλου του, Μιχαήλ Άγγελου, ήταν πιο διαδεδομένη μέχρι τον 18ο και 19ο αιώνα, οπότε οι πιο γαλήνιες και αρμονικές αναλογίες του Ραφαήλ θεωρήθηκαν και πάλι ως υψηλότερα πρότυπα. Η τεχνοτροπία του διακρίνεται σε τρεις φάσεις και τρία στυλ, που αναλύθηκε για πρώτη φορά από τον Τζόρτζο Βαζάρι: τα πρώτα του χρόνια στην Ούμπρια, στη συνέχεια μια περίοδος περίπου τεσσάρων ετών (1504-1508) κατά την οποία απορρόφησε τις καλλιτεχνικές παραδόσεις της Φλωρεντίας, ακολουθούμενες από τα τελευταία έντονα και θριαμβευτικά του δώδεκα χρόνια στη Ρώμη, δουλεύοντας για δύο Πάπες και τους στενούς συνεργάτες τους.
Οικογενειακό περιβάλλον.
Ο Ραφαήλ γεννήθηκε το 1483 στο μικρό αλλά καλλιτεχνικά σημαντικό δουκάτο Ουρμπίνο στην περιοχή Μάρκε της κεντρικής Ιταλίας, όπου ο πατέρας του, Τζιοβάνι Σάντι ήταν ζωγράφος της Αυλής του τοπικού Δούκα. Η φήμη της Αυλής είχε εξαπλωθεί χάρη στον Φεντερίκο ντα Μοντεφέλτρο, έναν εξαιρετικά επιτυχημένο στρατηγό ("condottiere") που είχε γίνει Δούκας από τον Πάπα Σίξτο Δ΄ (το Ουρμπίνο αποτελούσε μέρος των Παπικών Κρατών) και ο οποίος πέθανε το έτος πριν γεννηθεί ο Ραφαήλ. Η Αυλή του Φεντερίκο ήταν περισσότερο λογοτεχνική παρά καλλιτεχνική, αλλά ο Τζιοβάνι Σάντι ήταν και ποιητής και ζωγράφος και είχε γράψει ένα έμμετρο χρονικό της ζωής του Φεντερίκο, και έγραφε τα κείμενα και σχεδίαζε την διακόσμηση για ψυχαγωγικές εκδηλώσεις της Αυλής. Το ποίημά του για τον Φεντερίκο τον εμφανίζει γνώστη των πιο προχωρημένων Βορειοϊταλών ζωγράφων και των πρώιμων Φλαμανδών καλλιτεχνών. Στην πολύ μικρή Αυλή του Ουρμπίνο ήταν πιθανότατα πολύ πιο κοντά στον στενό κύκλο της Οικογένειας από τους περισσότερους ζωγράφους της Αυλής.
Τον Φεντερίκο διαδέχθηκε ο γιος του, Τζουντομπάλντο ντα Μοντεφέλτρο, ο οποίος παντρεύτηκε την Ελιζαμπέτα Γκοντσάγκα, κόρη του Δούκα της Μάντοβα, της πιο λαμπρής από τις μικρότερες ιταλικές Αυλές τόσο για τη μουσική όσο και για τις εικαστικές τέχνες. Υπό την ηγεμονία τους, η Αυλή συνέχισε να είναι κέντρο λογοτεχνικής παιδείας. Μεγαλώνοντας στον κύκλο αυτού της μικρής Αυλής ο Ραφαήλ απέκτησε τις εξαιρετικές συνήθειες και τις κοινωνικές δεξιότητες που περιέγραψε ο Βαζάρι. Η ζωή στην Αυλή του Ουρμπίνο αμέσως μετά από αυτή την περίοδο επρόκειτο να αποτελέσει το πρότυπο των αρετών της ιταλικής ουμανιστικής Αυλής που περιέγραψε ο Μπαλντασσάρε Καστιλιόνε στο κλασικό του έργο «Ο Αυλικός» ("Il Cortegiano"), που εκδόθηκε το 1528. Ο Καστιλιόνε μετακόμισε στο Ουρμπίνο το 1504, όταν ο Ραφαήλ δεν ζούσε πια εκεί, αλλά την επισκεπτόταν συχνά, και έγιναν καλοί φίλοι. Ο Ραφαήλ συνδέθηκε και με άλλους τακτικούς επισκέπτες της Αυλής: οι Πιέτρο Μπιμπιένα και Πιέτρο Μπέμπο, και οι δύο αργότερα καρδινάλιοι, είχαν αρχίσει ήδη να γίνονται γνωστοί ως συγγραφείς και αργότερα θα βρίσκονταν στη Ρώμη την ίδια περίοδο με τον Ραφαήλ. Ο Ραφαήλ είχε εύκολα πρόσβαση στους υψηλότερους κύκλους της εποχής του κατά τη διάρκεια της ζωής του, ένας από τους παράγοντες που έτειναν να δίνουν την παραπλανητική εντύπωση ότι η σταδιοδρομία του ήταν άκοπη. Ωστόσο δεν έλαβε πλήρη ανθρωπιστική εκπαίδευση. Δεν είναι σαφές πόσο εύκολα διάβαζε τα λατινικά.
Πρώιμος βίος και έργο.
Η μητέρα του Ραφαήλ, Μάγια ντι Μπατίστα Κιάρλα, πέθανε το 1491 όταν αυτός ήταν σε ηλικία οκτώ ετών και ακολούθησε την 1η Αυγούστου 1494 ο πατέρας του, ο οποίος είχε ξαναπαντρευτεί. Ο Ραφαήλ έμεινε έτσι πεντάρφανος σε ηλικία έντεκα ετών. Επίσημος κηδεμόνας του έγινε ο μόνος θείος του από την πλευρά του πατέρα του, ο ιερέας Μπαρτολομέο, ο οποίος στη συνέχεια ξεκίνησε δικαστικό αγώνα κατά της θετής του μητέρας. Πιθανόν συνέχισε να ζει με την μητέρα του όταν δεν έμενε με δάσκαλο ως μαθητευόμενος. Είχε δείξει ήδη ταλέντο, σύμφωνα με τον Βαζάρι, ο οποίος λέει ότι ο Ραφαήλ ήταν «μεγάλη βοήθεια στον πατέρα του». Ένα αυτοπροσωπογραφικό σχέδιο από τα εφηβικά του χρόνια δείχνει την ακρίβειά του. Το εργαστήριο του πατέρα του συνέχισε και ο Ραφαήλ, ίσως μαζί με την θετή του μητέρα, προφανώς έπαιξε ρόλο στη διαχείρισή του από πολύ μικρή ηλικία. Στο Ουρμπίνο ήρθε σε επαφή με τα έργα του Paolo Uccello, προηγουμένως ζωγράφου της Αυλής (1475), και του Luca Signorelli, ο οποίος μέχρι το 1498 ήταν εγκατεστημένος στο κοντινό Città di Castello.
Σύμφωνα με τον Βαζάρι, ο πατέρας του τον έβαλε ως μαθητευόμενο στο εργαστήριο του Περουτζίνο, δασκάλου της Ούμπρια, «παρά τα δάκρυα της μητέρας του». Πηγή της μαθητείας αυτής ήταν μόνο ο Βαζάρι και άλλος ένας και αμφισβητήθηκε, καθώς η ηλικία των οκτώ θεωρείται πολύ νωρίς για να ξεκινήσει μια τέτοια μαθητεία. Μια εναλλακτική θεωρία είναι ότι έλαβε τουλάχιστον κάποια εκπαίδευση από τον Τιμοτέο Βίτι, ο οποίος ήταν ζωγράφος της Αυλής στο Ουρμπίνο από το 1495. Οι περισσότεροι σύγχρονοι ιστορικοί συμφωνούν ότι ο Ραφαήλ εργάστηκε τουλάχιστον ως βοηθός του Περουτζίνο από το 1500 περίπου. Η επιρροή του Περουτζίνο στην πρώιμη δουλειά του Ραφαήλ είναι πολύ σαφής: «πιθανώς κανένας άλλος ιδιοφυής μαθητής δεν έχει απορροφήσει ποτέ τόσο πολύ τη διδασκαλία του δασκάλου του, όσο ο Ραφαήλ», σύμφωνα με τον Heinrich Wölfflin. Ο Βαζάρι έγραψε ότι ήταν αδύνατο να διακρίνει κανείς τίνος είναι ένα έργο μεταξύ των δύο τους σε αυτή την περίοδο, αλλά πολλοί σύγχρονοι ιστορικοί τέχνης ισχυρίζονται ότι το καταφέρνουν καλύτερα και ανιχνεύουν το χέρι του σε συγκεκριμένες περιοχές έργων του Περουτζίνο ή του εργαστηρίου του. Εκτός από την στυλιστική εγγύτητα, οι τεχνικές τους είναι πολύ παρόμοιες, όπως για παράδειγμα η βαφή που εφαρμόζεται χοντρικά, χρησιμοποιώντας μέσο για βερνίκι, σε σκιές και σκούρα ρούχα, αλλά πολύ λεπτό στις περιοχές της σάρκας. Υπερβολική ρητίνη στο βερνίκι προκαλεί συχνά ρωγμές σε περιοχές χρωμάτων στα έργα και των δύο καλλιτεχνών. Το εργαστήριο του Περουτζίνο ήταν ενεργό τόσο στην Περούτζια όσο και στη Φλωρεντία, διατηρώντας ενδεχομένως δύο μόνιμες έδρες. Ο Ραφαήλ χαρακτηρίζεται ως «δάσκαλος», δηλαδή πλήρως εκπαιδευμένος, τον Δεκέμβριο του 1500.
Το πρώτο τεκμηριωμένο έργο του ήταν το ιερό της εκκλησίας του Αγίου Νικολάου του Τολεντίνο στην Τσιττά ντι Καστέλλο, μια πόλη που βρίσκεται στα μισά του δρόμου μεταξύ Περούτζια και Ουρμπίνο. Ο Εβατζελίστα ντα Πιαν ντι Μελέτο, ο οποίος είχε εργαστεί για τον πατέρα του, κατονομάζεται επίσης στην ανάθεση. Το έργο ανατέθηκε το 1500 και τελείωσε το 1501. Σήμερα σώζονται μόνο μερικά κομμένα τμήματα και ένα προπαρασκευαστικό σχέδιο, το οποίο έπαθε σοβαρές ζημιές σε ένα σεισμό το 1789. Στα επόμενα χρόνια ζωγράφισε έργα για άλλες εκκλησίες εκεί, συμπεριλαμβανομένης της Σταύρωσης (περίπου το 1503) και της Μνηστείας της Παναγίας (1504, Πινακοθήκη Μπρέρα), και για την Περούτζια, όπως Η Στέψη της Παναγίας. Πιθανότατα επισκέφθηκε τη Φλωρεντία αυτή την περίοδο. Πρόκειται για μεγάλα έργα, μερικά ως τοιχογραφίες, όπου ο Ραφαήλ εκτείνει με σιγουριά τις συνθέσεις του στο κάπως στατικό στυλ του Περουτζίνο. Ζωγράφισε επίσης πολλούς μικρούς εξαιρετικούς πίνακες ζωγραφικής αυτά τα χρόνια, πιθανότατα κυρίως για τους ειδήμονες της Αυλής του Ουρμπίνο, όπως οι Τρεις Χάριτες και ο Άγιος Μιχαήλ, και ξεκίνησε επίσης να ζωγραφίζει Μαντόνες και πορτρέτα. Το 1502 πήγε στη Σιένα κατόπιν πρόσκλησης ενός άλλου μαθητή του Περουτζίνο, του Πιντουρίκκιο, «που ήταν φίλος του Ραφαηλ και τον αναγνώριζε ως καλλιτέχνη υψηλότατης ποιότητας» για να βοηθήσει πιθανόν στα σχέδια για μια σειρά τοιχογραφιών στη «βιβλιοθήκη Πικολομίνι» στον καθεδρικό ναό της Σιένα. Προφανώς είχε ήδη μεγάλη ζήτηση ακόμη και σε αυτό το πρώιμο στάδιο της σταδιοδρομίας του.
Επιρροή της Φλωρεντίας.
Ο Ραφαήλ έκανε «νομαδική» ζωή, δουλεύοντας σε διάφορα κέντρα της Βόρειας Ιταλίας, αλλά πέρασε πολύ χρόνο στη Φλωρεντία, ίσως από το 1504. Παρόλο που υπάρχει αναφορά στην «φλωρεντινή περίοδο» της ζωής του (περίπου 1504-1508), εντούτοις πιθανώς ποτέ δεν υπήρξε συνεχής κάτοικος της πόλης. Πάντως μπορεί να χρειαζόταν να επισκεφθεί την πόλη για να εξασφαλίσει υλικά. Υπάρχει μια συστατική επιστολή του Ραφαήλ, που χρονολογείται από τον Οκτώβριο του 1504, από τη μητέρα του Δούκα του Ουρμπίνο προς τον "Gonfaloniere" (αξιωματούχο) της Φλωρεντίας: «"Κομιστής αυτής θα βρεθεί ο Ραφαήλ, ζωγράφος από το Ουρμπίνο, ο οποίος, πολύ προικισμένος στο επάγγελμά του, έχει αποφασίσει να περάσει λίγο χρόνο στη Φλωρεντία για να σπουδάσει. Επειδή ο πατέρας του ήταν πολύ άξιος και ήμουν πολύ συνδεδεμένη με αυτόν και ο γιος είναι λογικός νεαρός άνδρας με καλούς τρόπους, και για τους δυο λόγους τον περιβάλλω με μεγάλη αγάπη...».
Όπως και νωρίτερα με τον Περουτζίνο και άλλους, ο Ραφαήλ μπόρεσε να αφομοιώσει την επιρροή της φλωρεντινής τέχνης, διατηρώντας παράλληλα το δικό του εξελισσόμενο ύφος. Τοιχογραφίες στην Περούτζια περίπου του 1505 δείχνουν μια νέα μνημειώδη ποιότητα στις μορφές που μπορεί να οφείλονται σε επιρροή του Φρα Μπαρτολομέο, ο οποίος, όπως λέει ο Βαζάρι, ήταν φίλος του Ραφαήλ. Εντούτοις η πιο εντυπωσιακή επιρροή στο έργο αυτών των ετών είναι ο Λεονάρντο ντα Βίντσι, ο οποίος επέστρεψε στην πόλη από το 1500 έως το 1506. Τα μορφές του Ραφαήλ αρχίζουν να παίρνουν πιο δυναμικές και πολύπλοκες θέσεις και, παρότι τα θέματα της ζωγραφικής του εξακολουθούν να είναι ήρεμα, έκανε σχέδια μαχόμενων γυμνών ανδρών, μια από τις εμμονές της περιόδου στην Φλωρεντία. Ένα άλλο σχέδιο είναι το πορτρέτο μιας νεαρής γυναίκας που χρησιμοποιεί την πυραμιδική σύνθεση τριών τετάρτων της μόλις αποπερατωθείσας Μόνα Λίζα, αλλά εξακολουθεί να φαίνεται εντελώς ραφαηλικής τεχνοτροπίας. Μια άλλη από τις συνθετικές εφευρέσεις του Λεονάρντο, η πυραμιδική Αγία Οικογένεια, επαναλήφθηκε σε μια σειρά έργων που παραμένουν μεταξύ των πιο διάσημων πινάκων του. Στην Βασιλική Συλλογή του Λονδίνου υπάρχει ένα σχέδιο του Ραφαήλ που απεικονίζει το χαμένο έργο του Λεονάρντο «Λήδα και Κύκνος», από το οποίο προσάρμοσε την κοντραπόστο στάση της δικής του «Αγίας Αικατερίνης της Αλεξάνδρειας». Τελειοποιεί επίσης την δική του εκδοχή των προτύπων σφουμάτο του Λεονάρντο, για να δώσει λεπτότητα στη ζωγραφική της σάρκας και αναπτύσσει την αλληλεπίδραση των ματιών μεταξύ των ομάδων του, οι οποίες είναι πολύ λιγότερο αινιγματικές από αυτές του Λεονάρντο. Διατηρεί όμως το απαλό καθαρό φως του Περουτζίνο στους πίνακές του.
Ο Λεονάρντο ήταν περισσότερο από τριάντα χρόνια μεγαλύτερος από τον Ραφαήλ, ενώ ο Μιχαήλ Άγγελος, ο οποίος ήταν εγκατεστημένος στη Ρώμη αυτή την περίοδο, μόλις οκτώ. Ο Μιχαήλ Άγγελος αντιπαθούσε ήδη τον Λεονάρντο και στην Ρώμη τον μίσησε ακόμα περισσότερο, αποδίδοντας συνωμοσίες εναντίον του σε αυτόν. Ο Ραφαήλ πρέπει να είχε δει έργα του στη Φλωρεντία, αλλά στο πιο πρωτότυπο έργο του τα χρόνια αυτά, πηγαίνει σε διαφορετική καλλιτεχνική κατεύθυνση. Η «Αποκαθήλωσή» του βασίζεται σε κλασικές σαρκοφάγους για να διασκορπίσει τις μορφές σε όλο το μπροστινό μέρος της εικόνας σε ένα σύμπλεγμα με όχι εντελώς επιτυχημένη διάταξη. Ο Wöllflin ανιχνεύει στην γονατιστή μορφή στα δεξιά επιρροή από την Παναγία στο έργο "Doni Tondo" του Μιχαήλ Άγγελου, αλλά το υπόλοιπο της σύνθεσης απέχει πολύ από το στυλ του Μιχαήλ Άγγελου ή του Λεονάρντο. Αν και εκτιμήθηκε πολύ εκείνη την εποχή και πολύ αργότερα απομακρύνθηκε βίαια από την Περούτζια από τους Μποργκέζε, είναι μάλλον μοναδικό στο έργο του Ραφαήλ. Ο κλασικισμός του πήρε αργότερα μια λιγότερο καθαρή κατεύθυνση.
Ρωμαϊκή περίοδος.
Οι Αίθουσες του Βατικανού.
Το 1508 ο Ραφαήλ εγκαταστάθηκε στη Ρώμη, όπου έζησε την υπόλοιπη ζωή του. Ήρθε στην Ρώμη ως προσκεκλημένος του νέου Πάπα, Ιούλιου Β΄, ίσως μετά από σύσταση του αρχιτέκτονα Ντονάτο Μπραμάντε, ο οποίος τότε ασχολούνταν με την Βασιλική του Αγίου Πέτρου και καταγόταν λίγο έξω από τον Ουρμπίνο και είχε μακρινή συγγένεια μαζί του. Σε αντίθεση με τον Μιχαήλ Άγγελο, ο οποίος είχε παραμείνει στη Ρώμη αρκετούς μήνες μετά την πρώτη πρόσκλησή του, ο Πάπας Ιούλιος ανέθεσε αμέσως στον Ραφαήλ τις τοιχογραφίες των αιθουσών που προοριζόταν να γίνουν η ιδιωτική βιβλιοθήκη του Πάπα στο Παλάτι του Βατικανού. Αυτή ήταν μια πολύ μεγαλύτερη και πιο σημαντική ανάθεση από οποιαδήποτε είχε αναλάβει στο παρελθόν. Είχε ζωγραφίσει μόνο ένα πίνακα για ιερό ναού στην Φλωρεντία. Αρκετοί άλλοι καλλιτέχνες και οι ομάδες βοηθών τους εργάζονταν ήδη σε διαφορετικές αίθουσες, πολλοί επιζωγραφίζοντας πρόσφατα ολοκληρωμένα έργα ζωγραφικής που είχε αναθέσει ο αδηφάγος προκάτοχος του Ιούλιου, Αλεξάνδρος ΣΤ΄, του οποίου τις συνεισφορές και το οικόσημο ο Ιούλιος είχε αποφασίσει να εξαφανίσει ολοσχερώς από το παλάτι. Στον Μιχαήλ Άγγελο, στο μεταξύ, είχε ανατεθεί να ζωγραφίσει την οροφή της Καπέλα Σιστίνα.
Η πρώτη από τις αίθουσες που επρόκειτο να τοιχογραφηθούν, γνωστή σήμερα ως «Αίθουσα της Υπογραφής» ("Stanza della Segnatura") μετά την χρήση του στην εποχή του Vasari, έμελλε να επιδράσει εντυπωσιακά στη ρωμαϊκή τέχνη και θεωρείται γενικά ως σήμερα το μεγαλύτερο αριστούργημά του, που περιλαμβάνει την «Σχολή των Αθηνών», τον «Παρνασσό» και την «Έριδα». Στη συνέχεια δόθηκαν στον Ραφαήλ και άλλες αίθουσες για διακόσμηση, εκτοπίζοντας έτσι άλλους καλλιτέχνες όπως ο Perugino και ο Signorelli. Ολοκλήρωσε τρεις διαδοχικές αίθουσες, καθεμιά με πίνακες σε κάθε τοίχο και συχνά στην οροφή, περνώντας όλο και περισσότερο το ζωγραφικό έργο από τα λεπτομερή σχέδια του στην μεγάλη και εξειδικευμένη ομάδα βοηθών που είχε αποκτήσει, οι οποίοι και τελικά πρόσθεσαν και μια τέταρτη αίθουσα, προσθέτοντας ίσως μερικά μόνο σχέδια του Ραφαήλ μετά τον πρώιμο θάνατό του το 1520. Ο θάνατος του Πάπα Ιούλιου το 1513 δεν διέκοψε καθόλου το έργο, καθώς τον διαδέχτηκε ο τελευταίος Πάπας του Ραφαήλ, ο Μεδίκος Λέων Ι΄, με τον οποίο ο Ραφαήλ απέκτησε μια ακόμα πιο στενή σχέση και ο οποίος συνέχισε να του αναθέτει έργα. Ο φίλος του Ραφαήλ, Cardinal Bibbiena, ήταν επίσης ένας από τους παλιούς δασκάλους του Λέοντα και στενός φίλος και σύμβουλός του.
Ο Ραφαήλ επηρεάστηκε σαφώς από την Σιστίνα Καπέλα του Μιχαήλ Άγγελου κατά τη διάρκεια της ζωγραφικής των αιθουσών. Ο Vasari είπε στον Bramante ότι τον άφησε κρυφά να την δει. Το πρώτο τμήμα ολοκληρώθηκε το 1511 και η αντίδραση άλλων καλλιτεχνών στην τρομακτική δύναμη του Μιχαήλ Άγγελου ήταν το κυρίαρχο ερώτημα στην ιταλική τέχνη για τις επόμενες δεκαετίες. Ο Ραφαήλ, ο οποίος είχε ήδη δείξει το χάρισμά του να απορροφά επιρροές άλλων στο προσωπικό του στυλ, απάντησε στην πρόκληση ίσως καλύτερα από οποιονδήποτε άλλον καλλιτέχνη. Μία από τις πρώτες και σαφέστερες περιπτώσεις ήταν η απεικόνιση του ίδιου του Μιχαήλ Αγγέλου ως Ηράκλειτου στην «Σχολή των Αθηνών», η οποία φαίνεται να εμπνέεται σαφώς από τις Σίβυλλες και τους γυμνούς άνδρες της οροφής της Καπέλα Σιστίνα. Άλλες μορφές σε αυτό και σε μεταγενέστερα έργα στην αίθουσα δείχνουν τις ίδιες επιρροές, αλλά αρκετά συνεκτικές με την εξέλιξη του στυλ του Ραφαήλ. Ο Μιχαήλ Άγγελος κατηγόρησε τον Ραφαήλ για αντιγραφή και χρόνια μετά το θάνατο του Ραφαήλ παραπονέθηκε σε επιστολή του ότι «όλα όσα γνώριζε για την τέχνη τα πήρε από μένα», αν και άλλα αποσπάσματά του δείχνουν πιο γενναιόδωρες κρίσεις.
Αυτές οι πολύ μεγάλες και περίπλοκες συνθέσεις έχουν θεωρηθεί έκτοτε ως ένα από τα υπέρτατα έργα υψηλού ύφους της Αναγέννησης και την κλασική τέχνη της μετα-μεσαιωνικής Δύσης. Δίνουν μια εξαιρετικά ιδεαλιστική απεικόνιση των μορφών που απεικονίζονται και οι συνθέσεις, αν και πολύ προσεκτικά σχεδιασμένες σε σχέδια, επιτυγχάνουν «"sprezzatura"», έναν όρο που εφευρέθηκε από τον φίλο του Castiglione, ο οποίος τον προσδιόριζε ως «μια ορισμένη αταραξία που κρύβει όλη την τέχνη και κάνει ό,τι λέει ή κάνει κανείς να φαίνεται αναμφισβήτητο και άκοπο...». Σύμφωνα με τον Michael Levey, «ο Ραφαήλ προσδίδει στις μορφές του μια εικόνα υπεράνθρωπης σαφήνειας και χάριτος σε ένα σύμπαν Ευκλείδειων βεβαιοτήτων. Η ζωγραφική φτάνει στην υψηλότερη ποιότητα στις δύο πρώτες αίθουσες, αλλά οι μεταγενέστερες συνθέσεις, ειδικά εκείνες που περιλαμβάνουν δραματική δράση, δεν είναι εξ ολοκλήρου τόσο επιτυχημένες είτε στη σύλληψη είτε στην εκτέλεσή τους από το εργαστήριο.
Αρχιτεκτονική.
Μετά τον θάνατο του Μπραμάντε το 1514, ο Ραφαήλ ανέλαβε τη διεύθυνση των έργων στην Βασιλική του Αγίου Πέτρου. Το μεγαλύτερο μέρος της δουλειάς του άλλαξε ή κατεδαφίστηκε μετά το θάνατό του και την αποδοχή του σχεδιασμού του Μιχαήλ Άγγελου, αλλά σώθηκαν μερικά σχέδια. Φαίνεται ότι τα σχέδιά του θα έκαναν την εκκλησία πολύ πιο σκοτεινή από τον τελικό σχεδιασμό, με πολλές κολώνες σε όλο τον κυρίως ναό «σαν δεντροστοιχία» σύμφωνα με μια μεταθανάτια κριτική ανάλυση του Antonio da Sangallo του Νεότερου. Θα μπορούσε ίσως να έμοιαζε με τον ναό στο βάθος της «Εκδίωξης του Ηλιόδωρου από τον Ναό».
Σχεδίασε αρκετά άλλα κτίρια και για μικρό χρονικό διάστημα ήταν ο σημαντικότερος αρχιτέκτονας στη Ρώμη, εργαζόμενος για έναν μικρό κύκλο γύρω από τον Πάπα. Ο Πάπας Ιούλιος είχε κάνει αλλαγές στη ρυμοτομία της Ρώμης, δημιουργώντας αρκετές νέες αρτηρίες, τις οποίες ήθελε να γεμίσει με υπέροχα παλάτια.
Ένα σημαντικό κτίριο, το Palazzo Branconio dell'Aquila για τον Κουβικουλάριο του Πάπα Λέοντα Giovanni Battista Branconio, καταστράφηκε ολοσχερώς για να ανοίξει χώρος για την πλατεία του Μπερνίνι μπροστά στον Άγιο Πέτρο, αλλά σώζονται τα σχέδια της πρόσοψης και της αυλής. Η πρόσοψη ήταν ασυνήθιστα πλούσια διακοσμημένη για την περίοδο, συμπεριλαμβανομένων τόσο των βαμμένων φατνωμάτων πάνω από τον τελευταίο από τους τρεις ορόφους, όσο και των πολλών γλυπτών στο μεσαίο.
Οι κύριοι σχεδιασμοί για τη Villa Farnesina δεν ήταν του Ραφαήλ, αλλά αυτός σχεδίασε και διακόσμησε με ψηφιδωτά το παρεκκλήσι Chigi του ίδιου ιδιοκτήτη, του Παπικού Θησαυροφύλακα Agostino Chigi. Ένα άλλο κτήριο, για τον γιατρό του Πάπα Λέοντα, το Palazzo Jacopo da Brescia, μετακινήθηκε στη δεκαετία του 1930 αλλά σώζεται. Αυτό σχεδιάστηκε για να συμπληρώσει ένα ανάκτορο του Μπραμάντε στον ίδιο δρόμο, στον οποίο έζησε και ο ίδιος ο Ραφαήλ για λίγο.
Η Βίλλα Μαντάμα, μια πολυτελής έπαυλη στην πλαγιά ενός λόφου για τον τότε Καρδινάλιο Ιούλιο των Μεδίκων ("Giulio de' Medici"), τον μετέπειτα Πάπα Κλήμη Ζ΄, δεν ολοκληρώθηκε ποτέ και τα πλήρη του σχέδια θα πρέπει να ανασκευαστούν με υποθέσεις. Δημιούργησε ένα σχέδιο, του οποίου τα τελικά σχέδια κατασκευής ολοκληρώθηκαν από τον Antonio da Sangallo τον Νεότερο. Ακόμα και ελλιπής, ήταν η πιο εξελιγμένη σχεδίαση έπαυλης που εμφανίστηκε στην Ιταλία και επηρέασε σε μεγάλο βαθμό την μετέπειτα εξέλιξη του είδους. Φαίνεται ότι είναι το μοναδικό σύγχρονο κτίριο στη Ρώμη, του οποίου ο Αντρέα Παλλάντιο έκανε ένα μετρημένο σχέδιο.
Μόνο μερικές κατόψεις σώζονται σήμερα για ένα μεγάλο παλάτι που προοριζόταν για τον ίδιο τον Ραφαήλ στην νέα οδό «Via Giulia», στην περιοχή της Regola, για την οποία είχε αγοράσει το οικόπεδο τα τελευταία χρόνια. Βρισκόταν σε ένα ακανόνιστο νησάκι κοντά στον ποταμό Τίβερη. Φαίνεται ότι όλες οι προσόψεις θα είχαν μια τεράστια σειρά από κολώνες που ανέβαιναν τουλάχιστον δύο ορόφους ως τον κυρίως όροφο, «ένα μεγαλοπρεπές χαρακτηριστικό χωρίς προηγούμενο στον σχεδιασμό ιδιωτικών ανακτόρων».
Ο Ραφαήλ ζήτησε από τον Μάρκο Φάμπιο Κάλβο να μεταφράσει τα «Τέσσερα Βιβλία Αρχιτεκτονικής» του Βιτρούβιου στα ιταλικά. Παρέλαβε την μετάφραση γύρω στα τέλη Αυγούστου του 1514. Σώζεται στην Βιβλιοθήκη του Μονάχου, με χειρόγραφες σημειώσεις του Ραφαήλ στο περιθώριο.
Αρχαιότητα.
Περί το 1510, ο Ραφαήλ ζήτησε από τον Μπραμάντε να κρίνει σύγχρονα αντίγραφα του Συμπλέγματος του Λαοκόοντος. Το 1515 του δόθηκε αρμοδιότητα για όλες τις αρχαιότητες που δεν είχαν ανασκαφεί ακόμη μέσα ή ως ένα μίλι έξω από την πόλη. Οποιοσδήποτε ανέσκαπτε αρχαιότητες ήταν υποχρεωμένος να ενημερώσει τον Ραφαήλ εντός τριών ημερών και οι κτίστες δεν επιτρεπόταν να καταστρέψουν επιγραφές χωρίς άδεια. Ο Ραφαήλ έγραψε μια επιστολή προς τον Πάπα Λέοντα, στην οποία πρότεινε τρόπους για να σταματήσει η καταστροφή των αρχαίων μνημείων και πρότεινε μια οπτική έρευνα της πόλης για την καταγραφή όλων των αρχαιοτήτων με οργανωμένο τρόπο. Ο Πάπας σκόπευε να συνεχίσει να χρησιμοποιεί αρχαία τοιχοποιία στην κατασκευή του Αγίου Πέτρου, αλλά ήθελε επίσης να διασφαλίσει ότι καταγράφηκαν όλες οι αρχαίες επιγραφές και διασώθηκαν τα γλυπτά, προτού επιτραπεί η επαναχρησιμοποίηση των λίθων.
Σύμφωνα με τον Μαρίνο Σανούτο τον Νεότερο, το 1519 ο Ραφαήλ προσφέρθηκε να μεταφέρει έναν οβελίσκο από το Μαυσωλείο του Αυγούστου στην πλατεία του Αγίου Πέτρου για 90.000 δουκάτα. Σύμφωνα με τον Marcantonio Michiel, ο «νεανικός θάνατος του Ραφαήλ έθλιψε τους ανθρώπους των γραμμάτων, γιατί δεν μπόρεσε να ολοκληρώσει την περιγραφή και την ζωγραφική της αρχαίας Ρώμης που ετοίμαζε, και η οποία ήταν πολύ όμορφη». Ο Ραφαήλ σκόπευε να φτιάξει έναν αρχαιολογικό χάρτη της αρχαίας Ρώμης, αλλά αυτό δεν έγινε ποτέ. Σώζονται τέσσερα αρχαιολογικά σχέδιά του.
Άλλα ζωγραφικά έργα.
Τα έργα του Βατικανού ανάλωσαν το μεγαλύτερο μέρος του χρόνου του Ραφαήλ, αν και ζωγράφισε πολλά πορτρέτα, συμπεριλαμβανομένων εκείνων των δύο κύριων προστατών του, του Πάπα Ιουλίου Β΄ και του διαδόχου του, Λέοντα Ι΄, με τον πρώτο να θεωρείται από τους καλύτερούς του. Άλλα πορτρέτα ήταν φίλων του, όπως ο Castiglione ή ο άμεσος παπικός κύκλος. Άλλοι ηγέτες πίεσαν για να τους κάνει το πορτρέτο, και ο Βασιλιάς Φραγκίσκος Α΄ της Γαλλίας έλαβε δύο πίνακες ως διπλωματικό δώρο από τον Πάπα. Για τον Agostino Chigi, εξαιρετικά πλούσιο τραπεζίτη και παπικό θησαυροφύλακα, ζωγράφισε τον "Θρίαμβο της Γαλάτειας" και σχεδίασε περαιτέρω διακοσμητικές τοιχογραφίες για τη Βίλα Φαρνεζίνα του, ένα παρεκκλήσιο στην εκκλησία της Σάντα Μαρία ντελλα Πάτσε και ψηφιδωτά στο ταφικό παρεκκλήσιο της Σάντα Μαρία ντελ Πόπολο. Σχεδίασε επίσης μέρος της διακόσμησης για την Villa Madama, με το περισσότερο έργο και στις δύο επαύλεις να εκτελείται από το εργαστήριό του.
Μία από τις πιο σημαντικές παπικές αναθέσεις του ήταν δέκα προσχέδια (σώζονται σήμερα επτά στο Μουσείο Βικτωρίας και Αλβέρτου) για ταπετσαρίες με σκηνές από την ζωή των Αγίων Πέτρου και Παύλου, που προορίζονταν για την Καπέλα Σιστίνα. Τα προσχέδια στάλθηκαν στις Βρυξέλλες για να υφανθούν στο εργαστήριο του Πίτερ Κούκε φαν Ελστ. Πιθανολογείται ότι ο Ραφαήλ είδε ολοκληρωμένη την σειρά πριν από το θάνατό του (πιθανότατα ολοκληρώθηκαν το 1520). Επίσης σχεδίασε και ζωγράφισε ένα περιστύλιο στο Βατικανό, έναν μακρύ διάδρομο που τότε ήταν ανοικτός προς μια αυλή από την μια πλευρά. Δημιούργησε μια σειρά από σημαντικά ζωγραφικά έργα για ιερό βήμα ναών, συμπεριλαμβανομένης της «"έκστασης της Αγίας Καικιλίας"» και της «Μαντόννα Σιστίνα». Το τελευταίο του έργο, στο οποίο εργαζόταν μέχρι τον θάνατό του, ήταν μια μεγάλη «"Μεταμόρφωση"», η οποία μαζί με το «"Il Spasimo"» δείχνει την κατεύθυνση που πήρε η τέχνη του στα τελευταία του χρόνια - πιο πρωτο-μπαρόκ παρά μανιεριστική.
Υλικά ζωγραφικής.
Ο Ραφαήλ ζωγράφισε πολλά από τα έργα του σε βάση ξύλου ("Η Παναγία με τα γαρύφαλλα"), αλλά χρησιμοποίησε επίσης καμβά ("Μαντόννα Σιστίνα") και ήταν γνωστό ότι χρησιμοποιούσε λάδια ξήρανσης όπως λινέλαιο ή έλαια καρυδιάς. Η παλέτα του ήταν πλούσια και χρησιμοποιούσε σχεδόν όλες τις τότε διαθέσιμες χρωστικές ουσίες, όπως ουλτραμαρίν, κίτρινο μολυβδο-κασσίτερου, καρμίνη, κιννάβαρι, αλιζαρίνη, βερντιγκρί και ώχρα. Σε αρκετούς πίνακές του ("Ansidei Madonna") χρησιμοποίησε ακόμη και την σπάνια βραζιλίνη, μεταλλική χρυσόσκονη και την ακόμη λιγότερο γνωστή μεταλλική σκόνη βισμουθίου.
Εργαστήριο.
Ο Βαζάρι λέει ότι ο Ραφαήλ πρέπει να είχε ένα εργαστήριο με πενήντα μαθητές και βοηθούς, πολλοί από τους οποίους αργότερα έγιναν σημαντικοί καλλιτέχνες οι ίδιοι. Ήταν αναμφισβήτητα η μεγαλύτερη ομάδα εργαστηρίου που συστήθηκε από οποιονδήποτε ζωγράφο της «Παλαιάς Σχολής» και πολύ μεγαλύτερη από το κανονικό. Περιλάμβαναν καθιερωμένους δασκάλους από άλλα μέρη της Ιταλίας, πιθανότατα σε συνεργασία με τις δικές τους ομάδες ως υπεργολάβους, καθώς και μαθητές και ταξιδιώτες. Έχουμε πολύ λίγα στοιχεία για τους εσωτερικούς κανόνες εργασίας του εργαστηρίου, εκτός από τα ίδια τα έργα τέχνης, τα οποία συχνά είναι πολύ δύσκολο να αποδοθούν σε συγκεκριμένο χέρι.
Οι πιο σημαντικοί ήταν ο Τζούλιο Ρομάνο, νεαρός μαθητής από την Ρώμη (μόνο περίπου εικοσιενός ετών όταν πέθανε ο Ραφαήλ) και ο Gianfrancesco Penni, ήδη Φλωρεντινός διδάσκαλος. Τους έμειναν πολλά από τα σχέδια και άλλα αντικείμενα του Ραφαήλ και συνέχισαν σε κάποιο βαθμό το εργαστήριο μετά τον θάνατό του. Ο Penni δεν πέτυχε προσωπική φήμη ίση με αυτήν του Τζούλιο, καθώς μετά το θάνατο του Ραφαήλ έγινε μη ισότιμος συνεργάτης του για μεγάλο μέρος της υπόλοιπης καριέρας του. Ο Perino del Vaga, ήδη διδάσκαλος, και ο Polidoro da Caravaggio, ο οποίος φαίνεται ότι προήχθη από εργάτης που μετέφερε οικοδομικά υλικά στον χώρο, έγιναν επίσης ξεχωριστοί ζωγράφοι οι ίδιοι. Ο συνεργάτης του Polidoro, Maturino da Firenze, όπως και ο Penni, επισκιάστηκε σε μεταγενέστερη φήμη από τον συνεργάτη του. Ο Giovanni da Udine είχε ένα πιο ανεξάρτητο καθεστώς και ήταν υπεύθυνος για την διακοσμητική μαρμαροκονία και τα γραφικά που περιβάλλουν τις κύριες τοιχογραφίες. Οι περισσότεροι από τους καλλιτέχνες διασκορπίστηκαν αργότερα, και μερικοί σκοτώθηκαν στην βίαιη Λεηλασία της Ρώμης το 1527. Αυτό ωστόσο συνέβαλε στη διάδοση εκδοχών του στυλ του Ραφαήλ σε όλη την Ιταλία και πέραν αυτής.
Ο Βαζάρι υπογραμμίζει ότι ο Ραφαήλ διηύθυνε ένα πολύ αρμονικό και αποτελεσματικό εργαστήριο και είχε την εξαιρετική ικανότητα να εξομαλύνει προβλήματα και επιχειρήματα τόσο με τους προστάτες όσο και με τους βοηθούς του - σε αντίθεση με το θυελλώδες μοτίβο των σχέσεων του Μιχαήλ Άγγελου και με τους δύο. Παρότι τόσο ο Penni όσο και ο Giulio ήταν τόσο ταλαντούχοι που η διάκριση μεταξύ των χεριών τους και του ίδιου του Ραφαήλ εξακολουθεί να είναι μερικές φορές δύσκολη, εντούτοις δεν υπάρχει αμφιβολία ότι πολλές από τις μεταγενέστερες τοιχογραφίες του, και πιθανώς μερικοί από τους πίνακες του καβαλέτου του, είναι περισσότερο αξιοσημείωτοι για το σχεδιασμό τους παρά για την εκτέλεσή τους. Πολλά από τα πορτραίτα του, όσα είναι σε καλή κατάσταση, δείχνουν την ευφυΐα του στον λεπτομερή χειρισμό του χρώματος μέχρι το τέλος της ζωής του. 
Μεταξύ των μαθητών και βοηθών του συγκαταλέγονται οι Raffaellino del Colle, Andrea Sabbatini, Bartolommeo Ramenghi, Pellegrino Aretusi, Vincenzo Tamagni, Battista Dossi, Tommaso Vincidor, Timoteo Viti (ζωγράφος από το Urbino) και ο γλύπτης και αρχιτέκτονας Lorenzetto (γαμπρός του Giulio). Οι εκδότες και οι αρχιτέκτονες στον κύκλο του Ραφαήλ συζητούνται παρακάτω. Υποστηρίχθηκε ότι ο Φλαμανδός Μπέρναρντ φαν Ορλέι δούλεψε για τον Ραφαήλ για κάποιο χρονικό διάστημα, και πως ο Luca Penni, αδελφός του Gianfrancesco και αργότερα μέλος της Πρώτης Σχολής του Φονταινεμπλώ, μπορεί να ήταν μέλος της ομάδας.
Σχέδια.
Ο Ραφαήλ ήταν ένας από τους καλύτερους σχεδιαστές στην ιστορία της δυτικής τέχνης και χρησιμοποίησε εκτενώς σχέδια για να σχεδιάσει τις συνθέσεις του. Σύμφωνα με έναν σχεδόν σύγχρονο, όταν άρχιζε να σχεδιάζει μια σύνθεση, άπλωνε πολλά σχέδιά του στο πάτωμα και άρχιζε να σχεδιάζει «γρήγορα», δανειζόμενος στοιχεία από εδώ και εκεί. Σώζονται πάνω από σαράντα σκίτσα για την "Έριδα", και μπορεί να υπήρχαν πολλά περισσότερα στην αρχή. Σώζονται πάνω από τετρακόσια φύλλα συνολικά. Χρησιμοποίησε διαφορετικά σχέδια για να τελειοποιήσει τις πόζες και τις συνθέσεις του, προφανώς σε μεγαλύτερο βαθμό από τους περισσότερους άλλους ζωγράφους, κρίνοντας από τον αριθμό των παραλλαγών που σώζονται: «... Έτσι δούλευε ο Ραφαήλ, ο οποίος ήταν τόσο πλούσιος σε ευρηματικότητα, πάντα με τέσσερις ή έξι τρόπους για να παρουσιάσει μια αφήγηση, ο καθένας διαφορετικός από τους υπόλοιπους, και όλοι τους γεμάτοι χάρη και καλοδουλεμένοι», έγραψε άλλος συγγραφέας μετά το θάνατό του. Για τον John Shearman, η τέχνη του Ραφαήλ σηματοδοτεί «μια μετατόπιση των πόρων από την παραγωγή στην έρευνα και την ανάπτυξη».
Όταν διαμορφωνόταν μια τελική σύνθεση, συχνά γινόταν ταπετσαρία σε πλήρεις διαστάσεις, η οποία στη συνέχεια τρυπιόταν με καρφίτσα και έριχναν αιθάλη για να αφήσουν διακεκομμένες γραμμές στην επιφάνεια ως οδηγό. Έκανε επίσης ασυνήθιστα εκτεταμένη χρήση, τόσο σε χαρτί όσο και σε γύψο, μιας «τυφλής γραφίδας», χαράζοντας γρατσουνιές που άφηναν μόνο μικρή εσοχή, αλλά κανένα σημάδι. Αυτά είναι ορατά στον τοίχο της "Σχολής των Αθηνών" και στα πρωτότυπα πολλών σχεδίων. Τα «Σχέδια του Ραφαήλ», ως σχέδια ταπισερί, ήταν πλήρως χρωματισμένα με κολλώδη χρωστική, καθώς στάλθηκαν στις Βρυξέλλες για να ακολουθήσει η ύφανση.
Σε μεταγενέστερα έργα του εργαστηρίου του, τα σχέδια είναι συχνά πολύ πιο ελκυστικά από τα έργα ζωγραφικής. Τα περισσότερα σχέδια του Ραφαήλ είναι αρκετά ακριβή - ακόμη και τα αρχικά σκίτσα με γυμνές μορφές περιγράμματος είναι σχεδιασμένα προσεκτικά και μεταγενέστερα σχέδια εργασίας έχουν συχνά υψηλό βαθμό φινιρίσματος, με σκίαση και μερικές φορές επισημάνσεις με λευκό χρώμα. Δεν έχουν την ελευθερία και την ενέργεια ορισμένων σχεδίων του Λεονάρντο και του Μιχαήλ Άγγελου, αλλά είναι σχεδόν πάντα αισθητικά πολύ ικανοποιητικά. Ήταν ένας από τους τελευταίους καλλιτέχνες που χρησιμοποίησαν εκτεταμένα ένα αιχμηρό κομμάτι αργύρου ή άλλου μετάλλου, αν και έκανε επίσης υπέροχη χρήση του πιο ελεύθερου μέσου της κόκκινης ή μαύρης κιμωλίας. Στα τελευταία του χρόνια ήταν ένας από τους πρώτους καλλιτέχνες που χρησιμοποίησαν γυναικεία μοντέλα για προπαρασκευαστικά σχέδια - οι άνδρες μαθητές ("garzoni") συνήθως χρησιμοποιούνταν για μελέτες και των δύο φύλων.
Εκτυπώσεις.
Ο Ραφαήλ δεν έκανε εκτυπώσεις ο ίδιος, αλλά συνεργάστηκε με τον Μαρκαντόνιο Ραϊμόντι ο οποίος δημιούργησε χαρακτικά βασισμένα στα σχέδια του Ραφαήλ, τα οποία δημιούργησαν πολλές από τις πιο διάσημες ιταλικές εκτυπώσεις του αιώνα και ήταν σημαντικές για την ανάδειξη της αναπαραγωγικής εκτύπωσης. Το ενδιαφέρον του ήταν ασυνήθιστο για τόσο μεγάλο καλλιτέχνη. Από τους συγχρόνους του το έκανε μόνο ο Τιτσιάνο, ο οποίος είχε δουλέψει με πολύ μικρότερη επιτυχία με τον Ραϊμόντι. Δημιουργήθηκαν συνολικά περίπου πενήντα εκτυπώσεις. Μερικά ήταν αντίγραφα σχεδίων του Ραφαήλ, αλλά άλλα σχέδια προφανώς δημιουργήθηκαν από τον Ραφαήλ καθαρά για να εκτυπωθούν. Ο Ραφαήλ έκανε προπαρασκευαστικά σχέδια, πολλά από τα οποία σώζονται, ώστε ο Ραϊμόντι να τα μεταφέρει σε χαρακτικά.
Οι πιο διάσημες πρωτότυπες εκτυπώσεις που προέκυψαν από την συνεργασία ήταν η "Λουκρητία", η "Κρίση του Παρισιού" και η "Σφαγή των Αθώων" (από την οποία χαράχτηκαν δύο πανομοιότυπες εκδοχές). Μεταξύ των εκτυπώσεων των πινάκων ο "Παρνασσός' (με σημαντικές διαφορές) και η "Γαλάτεια" ήταν επίσης ιδιαίτερα γνωστές. Εκτός Ιταλίας, οι αναπαραγωγικές εκτυπώσεις του Ραϊμόντι και άλλων ήταν ο κύριος τρόπος με τον οποίο βιώθηκε η τέχνη του Ραφαήλ μέχρι τον εικοστό αιώνα. Ο Baviero Carocci, που ονομάζεται "Il Baviera" από τον Βαζάρι, ένας βοηθό του στον οποίο ο Ραφαήλ προφανώς εμπιστευόταν τα χρήματά του, κατέληξε να αποκτήσει τις περισσότερες χάλκινες πλάκες μετά το θάνατο του Ραφαήλ και είχε επιτυχημένη καριέρα στη νέα απασχόληση του εκδότη εκτυπώσεων.
Προσωπική ζωή και θάνατος.
Από το 1517 μέχρι το θάνατό του, ο Ραφαήλ ζούσε στο Παλάτσο Καπρίνι, που βρισκόταν στην γωνία της πλατείας Scossacavalli και της οδού Alessandrina στο Borgo, σε ένα παλάτι μάλλον μεγαλόπρεπου στιλ που σχεδίασε ο Μπραμάντε. Δεν παντρεύτηκε ποτέ, αλλά το 1514 αρραβωνιάστηκε με τη Μαρία Bibbiena, ανιψιά του Καρδιναλίου Medici Bibbiena. Φαίνεται ότι πείστηκε να το κάνει αυτό από τον φίλο του τον Καρδινάλιο, και η έλλειψη ενθουσιασμού του συνάγεται από το ότι δεν έγινε γάμος ως τον θάνατό του το 1520. Λέγεται ότι είχε πολλές σχέσεις, αλλά μια μόνιμη εμμονή κατά την παραμονή του στην Ρώμη ήταν «"La Fornarina"», η Margherita Luti, κόρη του αρτοποιού ("fornaro") Francesco Luti από την Σιένα, ο οποίος ζούσε στην Via del Governo Vecchio. Έγινε αξιωματούχος της Παπικής Αυλής, γεγονός που του έδωσε ισχύ στην Αυλή και ένα πρόσθετο εισόδημα, και κατόπιν αναγορεύτηκε ιππότης Παπικού Τάγματος. Ο Βαζάρι ισχυρίζεται ότι είχε για κάποια στιγμή την φιλοδοξία να γίνει Καρδινάλιος, ίσως μετά από ενθάρρυνση του Πάπα Λέοντα, στην οποία μπορεί επίσης να οφείλεται η καθυστέρηση του γάμου του.
Ο Ραφαήλ πέθανε απρόσμενα την Μεγάλη Παρασκευή, 6 Απριλίου 1520, που ήταν πιθανότατα τα 37α γενέθλιά του. Ο Βαζάρι λέει ότι ο καλλιτέχνης πέθανε από εξάντληση που προκλήθηκε από αδιάκοπα ρομαντικά ενδιαφέροντα ενώ εργαζόταν στην Loggia. Μεταγενέστεροι ιστορικοί έχουν αναφέρει αρκετές άλλες εκδοχές. Στην οξεία ασθένειά του, η οποία διήρκεσε δεκαπέντε ημέρες, ο Ραφαήλ ήταν αρκετά ήρεμος για να εξομολογηθεί τις αμαρτίες του, να κοινωνήσει και να τακτοποιήσει τις υποθέσεις του. Υπαγόρευσε την διαθήκη του, με την οποία άφησε αρκετά χρήματα για την φροντίδα της ερωμένης του. Η εκτέλεση της διαθήκης του ανατέθηκε στον πιστό υπηρέτη του Baviera, και άφησε το μεγαλύτερο μέρος του περιεχομένου του εργαστηρίου του στον Giulio Romano και Penni. Κατόπιν επιθυμίας του, ετάφη στο Πάνθεον.
Η κηδεία του ήταν εξαιρετικά μεγαλοπρεπής και ακολουθήθηκε από μεγάλα πλήθη. Σύμφωνα με το ημερολόγιο του Παπικού Τελετάρχη Paris de Grassis
, τέσσερις καρδινάλιοι ντυμένοι στα μωβ έφεραν το σώμα του, το χέρι του οποίου ασπάστηκε ο Πάπας. Η επιγραφή στη μαρμάρινη σαρκοφάγο του Ραφαήλ, ένα ελεγειακό δίστιχο που γράφτηκε από τον Πιέτρο Μπέμπο, λέει: «"Εδώ κείται ο διάσημος Ραφαήλ, από τον οποίο η Φύση φοβήθηκε μήπως κατακτηθεί όσο ζούσε και όταν πέθανε, φοβήθηκε και η ίδια μήπως πεθάνει"».
Κριτική.
Ο Ραφαήλ εκτιμήθηκε ιδιαίτερα από τους συγχρόνους του, αν και η επιρροή του στο καλλιτεχνικό ύφος της εποχής του ήταν μικρότερη από εκείνη του Μιχαήλ Άγγελου. Ο μανιερισμός που ξεκίνησε μετά τον θάνατό του, και αργότερα το μπαρόκ, πήγε την τέχνη «σε μια κατεύθυνση εντελώς αντίθετη» προς τα χαρακτηριστικά του Ραφαήλ. «Με τον θάνατο του Ραφαήλ, η κλασική τέχνη - η Υψηλή Αναγέννηση - υποχώρησε», σύμφωνα με τον Walter Friedländer. Σύντομα θεωρήθηκε ως το ιδανικό πρότυπο από όσους αποστρέφονταν τις υπερβολές του μανιερισμού.
Ο ίδιος ο Βαζάρι, παρά το γεγονός ότι ήρωας του παρέμεινε ο Μιχαήλ Άγγελος, φτάνει να κρίνει την επιρροή του ως επιβλαβή με κάποιους τρόπους, και πρόσθεσε αποσπάσματα στη δεύτερη έκδοση του έργου του «"Le vite de' più eccellenti pittori, scultori, e architettori"» εκφράζοντας παρόμοιες απόψεις.
Οι συνθέσεις του Ραφαήλ θαυμάζονταν και μελετώνταν πάντα και έγιναν ο ακρογωνιαίος λίθος της εκπαίδευσης των ακαδημιών τέχνης. Η περίοδος της μεγαλύτερης επιρροής του ήταν από τα τέλη του 17ου έως τα τέλη του 19ου αιώνα, όταν ο τέλειος διάκοσμος και οι αναλογίες του θαυμάζονταν σε μεγάλο βαθμό. Θεωρήθηκε ως το καλύτερο πρότυπο «ιστορικής ζωγραφικής», που θεωρείται το υψηλότερο στην ιεραρχία των ειδών. Ο Τζόσουα Ρέινολντς στο έργο του «"Discourses"» επαίνεσε την «απλή, σοβαρή και μεγαλοπρεπή αξιοπρέπειά του» και είπε ότι «βρίσκεται γενικά στην πρωτοπορία των πρώτων ζωγράφων», ειδικά για τις τοιχογραφίες του (στις οποίες συμπεριέλαβε και τα «προσχέδια»), ενώ «ο Μιχαήλ Άγγελος διεκδικεί την επόμενη θέση. Δεν είχε τόσες δεξιοτεχνίες όσες ο Ραφαήλ, αλλά εκείνες που είχε ήταν του υψηλότερου είδους...».
Ο Ρέινολντς ήταν λιγότερο ενθουσιώδης για τους πίνακες ζωγραφικής του Ραφαήλ, αλλά η ελαφρά συναισθηματικότητά τους τους έκανε εξαιρετικά δημοφιλείς τον 19ο αιώνα: «Τις γνωρίζουμε από την παιδική μας ηλικία και μετά, μέσω πολύ μεγαλύτερου αριθμού αναπαραγωγών από όσες είχε οποιοσδήποτε άλλος καλλιτέχνης στον κόσμο...», έγραψε ο Wölfflin, ο οποίος γεννήθηκε το 1862, για τις Μαντόνες του Ραφαήλ.
Στην Γερμανία, ο Ραφαήλ είχε τεράστια επιρροή στη θρησκευτική τέχνη της «Ναζαρηνής Σχολής» και της «Σχολής του Ντύσσελντορφ» τον 19ο αιώνα. Αντίθετα, στην Αγγλία, οι «Προραφαηλίτες» αντέδρασαν ανοικτά ενάντια στην επιρροή του (και αυτή των θαυμαστών του, όπως ο Ρέινολντς), επιδιώκοντας την επιστροφή σε στυλ προγενέστερό του.
Ως το 1900, η δημοτικότητα του Ραφαήλ ξεπέρασε αυτή του Μιχαήλ Άγγελου και του Λεονάρντο Ντα Βίντσι, ίσως ως αντίδραση στον υποτονικό Ραφαηλισμό ακαδημαϊκών καλλιτεχνών του 19ου αιώνα, όπως ο Μπουγκερώ. Αν και ο ιστορικός τέχνης Bernard Berenson χαρακτήρισε τον Ραφαήλ το 1952 ως τον «πιο διάσημο και πιο αγαπημένο» δάσκαλο της Υψηλής Αναγέννησης, οι ιστορικοί τέχνης Leopold και Helen Ettlinger λένε ότι η μικρότερη δημοτικότητα του Ραφαήλ τον 20ό αιώνα γίνεται εμφανής από το «περιεχόμενο των βιβλιοθηκών τέχνης... Σε αντίθεση με τα βιβλία που, το ένα μετά το άλλο, αναπαράγουν ξανά λεπτομερείς φωτογραφίες της οροφής της Καπέλα Σιστίνα ή του Λεονάρντο, η βιβλιογραφία για τον Ραφαήλ, ιδιαίτερα στα αγγλικά, περιορίζεται σε λίγα μόνο βιβλία». Καταλήγουν, ωστόσο, ότι «από όλους τους μεγάλους αναγεννησιακούς δασκάλους, η επιρροή του Ραφαήλ είναι η πιο συνεχής».
Έργα.
Α’. Πίνακες 
Β’. Τοιχογραφίες 

</doc>
<doc id="41657" url="https://el.wikipedia.org/wiki?curid=41657" title="Επιχείρημα ad hominem">
Επιχείρημα ad hominem



</doc>
<doc id="41660" url="https://el.wikipedia.org/wiki?curid=41660" title="Βησσαρίων ο Τραπεζούντιος">
Βησσαρίων ο Τραπεζούντιος

Ο Βησσαρίων ο Τραπεζούντιος ή Βασίλειος (κατά κόσμον) Βησσαρίων (κατά Χριστόν) (2 Ιανουαρίου 1403 - 18 Νοεμβρίου 1472) ήταν Βυζαντινός κληρικός, καρδινάλιος της Καθολικής Εκκλησίας και τιτουλάριος Λατίνος Πατριάρχης Κωνσταντινουπόλεως, καθώς και ένας από τους επιφανείς λόγιους που συνέβαλαν στη σημαντική αναβίωση των γραμμάτων τον 15ο αιώνα. Αποτελεί μία από τις σημαντικότερες μορφές του βυζαντινού και ιταλικού ουμανισμού της κοσμοϊστορικής εποχής της μετάβασης από τον Μεσαίωνα στην Αναγέννηση.
Βιογραφικά στοιχεία.
Γεννήθηκε στην Τραπεζούντα του Πόντου, τότε πρωτεύουσα της ομώνυμης Αυτοκρατορίας των Μεγάλων Κομνηνών. Για αιώνες το κοσμικό του όνομα θεωρούταν λανθασμένα Ιωάννης, πρόσφατα επικράτησε το όνομα Βασίλειος σαν ορθότερο. Ήταν ένα από τα 15 παιδιά βυζαντινής οικογένειας με γνωστό μόνο το όνομα της μητέρας του που ονομαζόταν Θεοδούλη και ότι όλα τα άλλα αδέλφια του πέθαναν πριν το θάνατο των γονιών του. Έλαβε την βασική του παιδεία στην Τραπεζούντα, τελώντας υπό την προστασία του επισκόπου Τραπεζούντας Δοσίθεου. Το 1415 ο Δοσίθεος μεταβαίνοντας στην Κωνσταντινούπολη πήρε μαζί του τον Βασίλειο όπου και τον παρέδωσε ως τρόφιμο σε μία Μονή προκειμένου να συνεχίσει φοίτηση κοντά σε μεγάλους διδασκάλους όπως τον Γεώργιο Χρυσοκόκκη στην "Πατριαρχική Ακαδημία" και αργότερα κοντά στον επίσκοπο Σηλυβρίας τον Ιγνάτιο Χορτασμένο όπου φέρεται να μαθήτευσε μαζί με τον Φραγκίσκο Φίλελφο και τον Μάρκο τον Ευγενικό.
Ορθόδοξη δράση - Κωνσταντινούπολη.
Στις 30 Ιανουαρίου του 1423 και σε ηλικία 20 ετών κάρηκε μοναχός λαμβάνοντας το όνομα Βησσαρίων και το 1426 χειροτονήθηκε διάκονος. Το 1431, όταν ο Δοσίθεος ορίσθηκε μητροπολίτης Μονεμβασίας ο Βησσαρίων χειροτονήθηκε Πρεσβύτερος και στη συνέχεια μετέβη στο Μυστρά για να παρακολουθήσει τα μαθήματα του διαπρεπούς φιλοσόφου Γεωργίου Πλήθωνα Γεμιστού. Με τον Πλήθωνα μυήθηκε στην πλατωνική φιλοσοφία, της οποίας αργότερα θα γίνει ένας από τους σημαντικότερους εκπροσώπους στη Δύση. Κατά την περίπου πενταετή παραμονή του στον Μυστρά μπόρεσε ν΄ αντιληφθεί την κρισιμότητα της θέσης που βρισκόταν τότε ο βυζαντινός ελληνισμός όπου και του γεννήθηκε ο σταθερός προσανατολισμός για προσέγγιση με τη Δύση. Εξ αυτού του λόγου έκανε πολλά διαβήματα προς τους Παλαιολόγους, Δεσπότες του Μυστρά, (αδελφούς του αυτοκράτορα Ιωάννη Η΄), με τους οποίους είχε δημιουργήσει φιλικές σχέσεις για την αναγκαιότητα της παραπάνω προσέγγισης. Χαρακτηριστικό υπήρξε το υπόμνημά του προς τον Κωνσταντίνο και Θεόδωρο Β Παλαιολόγο , υποδεικνύοντας στροφή της πολιτικής τους προς τη Δύση και την ανάγκη ριζικών κοινωνικών μεταρρυθμίσεων
Το 1436 έγινε ηγούμενος σε μοναστήρι της Κωνσταντινούπολης. Το 1437 όταν ο Αυτοκράτορας Ιωάννης Η΄ Παλαιολόγος αποφάσισε να μεταβεί στη Φεράρα επικεφαλής της ορθόδοξης αντιπροσωπείας προκειμένου να διαπραγματευτεί με τους ρωμαιοκαθολικούς την ένωση των Εκκλησιών και την παροχή στρατιωτικής βοήθειας κάλεσε τον Βησσαρίωνα να τον συνοδεύσει στη Σύνοδο, (καθώς επίσης και τον Πλήθωνα Γεμιστό), και μάλιστα για περισσότερη επισημότητα φρόντισε να χειροτονηθεί μητροπολίτης Νικαίας. Στο τρίμηνο ταξίδι δια θαλάσσης συνδέθηκε φιλικά με τον καρδινάλιο Νικόλαο Κουζάνο. Στη βυζαντινή αντιπροσωπία στη Σύνοδο της Φερράρας-Φλωρεντίας ο Βησσαρίων αναδείχθηκε ως ο διαπρεπέστερος εκπρόσωπος των ενωτικών, αν και αρχικά ανήκε στην παράταξη των ανθενωτικών. Σημειώνεται ότι κατά τις συζητήσεις που διεξάχθηκαν ο Βησσαρίων αρχικά υποστήριξε τις ορθόδοξες θέσεις ενώ προοδευτικά έγινε συμβιβαστικός. Αποδέχθηκε την προσθήκη στο Σύμβολο της Πίστεως του «Φιλιόκβε», υποστηρίζοντας την ισοτιμία των εκφράσεων «εκ του Υιού» και «δια του Υιού», ενώ στο επίμαχο σημείο του «καθαρτηρίου πυρός» έκλινε προς τις απόψεις των Καθολικών. Τελικά η εν λόγω σύνοδος έληξε με την υπογραφή του «Όρου της Ενώσεως». Στις 6 Ιουλίου του 1439 ήταν αυτός που ανέγνωσε στα ελληνικά τη διακήρυξη της ένωσης των Εκκλησιών στον καθεδρικό ναό της Φλωρεντίας, παρουσία του πάπα Ευγενίου του Δ΄ και του αυτοκράτορα Ιωάννη Η΄ Παλαιολόγου.
Μετά το πέρας της Συνόδου επέστρεψε στην Κωνσταντινούπολη, όπου του ανακοινώθηκε η προαγωγή του σε Καρδινάλιο από τον Πάπα Ευγένιο Δ΄, μαζί με τον Ισίδωρο του Κιέβου. Η παπική αυτή προαγωγή θρησκευτική και διπλωματική έγινε σε αναγνώριση της θεολογικής και φιλοσοφικής του παιδείας. Στο μεταξύ στη Βασιλεύουσα υπήρξε μεγάλη ένταση από τους ανθενωτικούς και η παραμονή του Βησσαρίωνα εκεί θεωρούμενου ως πρωτεργάτη της υπογραφής της Ένωσης και «προδότη της πίστεως» ήταν ιδιαίτερα δύσκολη, όπου και αναγκάσθηκε ν΄ αποσυρθεί του δημόσιου βίου και να απομονωθεί αρχικά στη Μονή του Παντεπόπτου καθώς και σε άλλες Μονές της Κωνσταντινούπολης επιδιδόμενος σε μελέτες αρχαίων ελληνικών κωδίκων και πατερικών κειμένων για υποστήριξη των ενωτικών θέσεων. Έτσι μετά και την κατακραυγή που δέχθηκε λαμβάνοντας μέρος στην εκλογή του ενωτικού πατριάρχου Κωνσταντινούπολης Μητροφάνη Β' που υπαγόρευσε ο αυτοκράτορας, αναγκάσθηκε την άνοιξη του 1441 να εγκαταλείψει την Κωνσταντινούπολη και να μεταβεί στη Δύση για να αναλάβει τα καθήκοντά του ως καρδινάλιος.
Ρωμαιοκαθολική δράση - Ρώμη - Μπολόνια.
Φθάνοντας στη Δύση γρήγορα εξοικειώθηκε με τη λατινική γλώσσα και κουλτούρα και απέκτησε επιρροή στο εσωτερικό της καθολικής Εκκλησίας. Στον θυρεό του σαν καρδινάλιος επιλέγει την παράσταση των δύο χεριών, ένα από την ανατολή και ένα από τη Δύση, που κρατούν έναν σταυρό, για να επισημάνει την πίστη του στην Ένωση των Εκκλησιών. Το 1442 τοποθετήθηκε από τον πάπα Ευγένιο Δ ηγούμενος του μοναστηριού φραγκισκανών του Αγ.Ιωάννη στη Ραβέννα. Το 1450 ο Πάπας Νικόλαος Ε΄ του ανέθεσε τη διακυβέρνηση της Μπολόνια, τότε μέρος του παπικού κράτους. Σε αυτή τη θέση έμεινε μέχρι το 1455, όταν πέθανε ο Νικόλαος Ε΄.
Όταν έφτασε στη σημαντική για τους καθολικούς επισκοπή της Μπολόνια, η πόλη σπαρασσόταν από εμφύλιες έριδες και εξωτερικούς κινδύνους, ωστόσο στα πέντε χρόνια του αναδείχθηκε "έμπειρος πολιτικός, ατρόμητος στρατιωτικός κι ένθερμος της Παιδείας προστάτης", συμφιλιώνοντας τις αντίπαλες παρατάξεις, ενισχύοντας τα τείχη της πόλης, ανεγείροντας Γυμνάσιο και ενθαρρύνοντας τους νέους να μορφωθούν, επιβραβεύοντας τους επιμελέστερους κι όσους έδειχναν ευγενή άμιλλα. Όταν κλήθηκε να φύγει το 1455, οι κάτοικοι της Μπολόνια, χάραξαν δημόσια επιγραφή "Bessario episcopo Tusculano, cardinali Niceno, benefactori nostri", δηλ στο Βησσαρίωνα επίσκοπο Τουσκουλάνου, καρδινάλιο Νικαίας τον ευεργέτη μας.
Στο κονκλάβιο του 1455, για την εκλογή του νέου πάπα, για πολύ μικρή διαφορά ψήφων δεν έγινε ποντίφικας. Από τους λόγους που κάτι τέτοιο δεν συνέβη ήταν η ελληνική του καταγωγή, η προσκόλλησή του στο μοναστικό τρόπο ζωής και η απουσία κάποιας πολιτικής δύναμης που θα τον προωθούσε. Όπως γράφει χαρακτηριστικά ο Κων.Σάθας "παρ"ολίγον επετύγχανεν, ει μη εφρύαττε κατ'αυτού ο καρδινάλιος Αλάνος, αρχιεπίσκοπος Αβινιώνος, όστος εν τω ακαταλογίστω φανατισμώ του δεν ηννόει πώς Έλλην, πρώην σχισματικός, ηδύνατο να γίνει κεφαλή του καθολικού κόσμου". Επίσης εναντίον του λειτούργησε η ανάμνηση του Κρητικού αντίπαπα Αλέξανδρου Ε'.
Και πάλι το 1458, σε νέο κονκλάβιο μετά τον θάνατο του Πάπα Καλλίστου Γ΄, για μικρή διαφορά δεν κατάφερε να εκλεγεί. Ο Κάλλιστος τον τιμούσε και συμμεριζόταν το σχέδιο Σταυροφορίας γι' ανακατάληψη της Πόλης. Αμέσως έστειλε το Βησσαρίωνα στο βασιλιά της Αραγωνίας Αλφόνσο Ε' που διοικούσε τη Νάπολη για να τον πείσει να ηγηθεί της εκστρατείας, αλλά οι έριδες μεταξύ των ηγεμόνων της Δύσης κι ο θάνατος του Αλφόνσο το 1458 τους χάλασαν τα σχέδια.
Παρ' ότι η παράδοση επιβάλλει σε καρδινάλιους να ξυρίζονται, ο Βησσαρίων διατήρησε γένια και μουστάκι, ίσως ως "εθνικήν ανάμνησιν"
To 1456 ορίστηκε αρχιεπίσκοπος Μεσσήνης και Σαβόκα στη Σικελία. Από αυτή τη θέση εργάστηκε ιδιαίτερα για την ανοικοδόμηση των "βασιλειανών" μοναστηριών της Κάτω Ιταλίας, σε συνεργασία με τον Αθανάσιο Χαλκιόπουλο και διέσωσε πολλά χειρόγραφα αρχαίων Ελλήνων συγγραφέων που αράχνιαζαν στις βιβλιοθήκες τους, όπως για παράδειγμα από την πλούσια συλλογή του Αγ.Νικολάου του Κάζολε (San Nicola di Casole) πριν καταστραφεί από τους Τούρκους στη μάχη του Τάραντα (1480).
Πολιτική δράση.
Ο νέος Πάπας όμως, Πίος Β΄, γρήγορα έκανε τον Βησσαρίωνα έναν από τους σημαντικότερους συμβούλους του. Το κύριο μέλημα του Πίου Β΄ ήταν η οργάνωση μιας Σταυροφορίας εναντίον των Τούρκων, οι οποίοι με τις επεκτατικές τους τάσεις αποτελούσαν τον υπ' αριθμόν ένα κίνδυνο για τον χριστιανικό κόσμο, κυρίως τη Βενετία και την Ουγγαρία. Ο Πάπας θέλοντας να ενώσει την χριστιανική Ευρώπη κάτω από την καθοδήγησή του, έβρισκε στον τουρκικό κίνδυνο, ο οποίος ήταν παρόλα αυτά πραγματικός, μια πρώτης τάξεως ευκαιρία να κερδίσει πολιτικό και ηθικό κύρος. Το 1459 ο Πάπας οργάνωσε μία πανευρωπαϊκή σύνοδο στη Μάντοβα για την οργάνωση της Σταυροφορίας, όπου ο Βησσαρίων "ηγόρευσε θαυμασίως", ωστόσο βρήκε πολύ μικρή ανταπόκριση, ειδικά λόγω των διαπληκτισμών ανάμεσα στους Γερμανούς.
Αμέσως μετά το πέρας της συνόδου (1460) ο Πίος έστειλε τον Βησσαρίωνα πρώτα στη Βενετία, μετά στη Νυρεμβέργη της Γερμανίας και τελικά στη Βιέννη για να πείσει τον αυτοκράτορα Φρειδερίκο Γ΄ και τους Γερμανούς πρίγκιπες να σταματήσουν τις μεταξύ τους συγκρούσεις και να συγκεντρώσουν τις δυνάμεις τους για τη Σταυροφορία. Δύο χρόνια πήγαινε από τον ένα ηγεμόνα στον άλλο, με δικά του έξοδα, βγάζοντας πύρινους λόγους, εξαντλώντας τα επιχειρήματα κι ακόμα με δάκρυα ("δακρυρροών...υπό ακραιφνούς πατριωτισμού" γράφει ο Σάθας) παρακαλούσε. Αλλά εις μάτην. Τελικά επέστρεψε άπρακτος στη Ρώμη. Το 1460 ήδη έμαθε με πίκρα την κατάληψη του αγαπημένου του Μυστρά κι ένα χρόνο μετά της γενέτειράς του Τραπεζούντας. Το 1462 πιθανόν συμμετείχε στην υποδοχή στη Ρώμη της κάρας του Αγίου Ανδρέα που έστειλε σε χρυσή λειψανοθήκη από την Πάτρα ο Θωμάς Παλαιολόγος. Όταν πέθανε ο τελευταίος (1465), ανέλαβε υπό την προστασία του τα παιδιά του. Το 1463 ο Βησσαρίων αναγορεύτηκε Λατίνος Πατριάρχης Κωνσταντινουπόλεως (ένας τίτλος με συμβολικό μόνον χαρακτήρα) και τον ίδιο χρόνο έγινε εκπρόσωπος του Πάπα στη Βενετία για να οργανώσει το στόλο των Σταυροφόρων, με σχέδιο να εκστρατεύσουν το καλοκαίρι του 1464. Ο στόχος ήταν να συγκεντρωθούν 20.000 στρατιώτες στον Τάραντα και ν' αποπλεύσουν για το Δυρράχιο, όπου θα ενώνονταν με άλλους 20.000 Αλβανούς του Σκεντέρμπεη. Τα σχέδια ματαιώθηκαν με τον θάνατο του Πίου Β΄ τον Αύγουστο του 1464 στην Ανκόνα, στο δρόμο για τον Τάραντα κι ενώ ετοίμαζε την άφιξη του στόλου για την Σταυροφορία. Στο μεταξύ όμως οι Βενετοί είχαν αρχίσει τον δικό τους πόλεμο με τους Τούρκους στην Πελοπόννησο. Ο Βησσαρίων συνέβαλε σ' αυτό με μια φλογερή ομιλία του προς τους άρχοντες της πόλης και το δόγη Κριστόφορο Μόρο στις 28 Ιουλίου 1463. Για τους Βενετούς αυτός ο πόλεμος που θα κρατήσει 16 χρόνια θα είναι καταστροφικός, ο Βησσαρίων όμως έβλεπε τώρα στη Βενετία την κληρονόμο του Βυζαντίου. Αυτός είναι ένας από τους λόγους πού το 1468 θα χαρίσει στην πόλη της Βενετίας την ανεκτίμητη βιβλιοθήκη του: σχεδόν 1000 χειρόγραφα, ελληνικά και λατινικά, που θα αποτελέσουν τον πυρήνα της Μαρκιανής Βιβλιοθήκης της Βενετίας. Κυρίως όμως, τα βιβλία αυτά έπρεπε, σύμφωνα με τις επιθυμίες του ίδιου του Βησσαρίωνα, να είναι στη διάθεση των Ελλήνων για να μην ξεχάσουν ποιες είναι οι ρίζες τους τώρα που δεν έχουν πατρίδα.
Από το 1464 και μετά η πολιτική δράση του Βησσαρίωνα περιορίζεται. Ούτε στο κονκλάβιο του 1464, παρ' ότι θεωρούταν υποψήφιος (papabile), διεκδίκησε δυναμικά την εκλογή του και πάπας εξελέγη ο Παύλος Β', που αν και ήταν Βενετός δεν έδειξε ιδιαίτερο ενδιαφέρον για πόλεμο με τους Τούρκους. Ο Βησσαρίων φρόντισε τους Έλληνες που συνέχισαν να έρχονται από την Ανατολή κι ασχολήθηκε με τη μελέτη και τη συγγραφή. Γράφει το σημαντικότερό του έργο "In calumniatorem Platonis" ("Εναντίον του συκοφάντη του Πλάτωνα", εννοώντας πιθανότατα το Γεώργιο τον Τραπεζούντιο) για να υπερασπιστεί την πλατωνική φιλοσοφία γενικά από τους αριστοτελικούς επικριτές της. Ωστόσο επένδυσε σε ένα συμμαχικό συνοικέσιο για την κόρη του Θωμά Ζωή Παλαιολογίνα. Πρώτα επιχείρησε να την παντρέψει με τον Ιάκωβο Β της Κύπρου (Λουζινιάν), στέλνοντας για την ευόδωση του σχεδίου του τον Αθανάσιο Χαλκιόπουλο το 1467 στη Λευκωσία. Όταν αυτό απέτυχε, κατάφερε να την παντρέψει το 1468 με το Ρώσο δούκα Ιβάν Γ', αναπτερώνοντας για λίγο τις ελπίδες για στρατιωτική συμμαχία
To 1470 οι Τούρκοι κατακτούν την Εύβοια (Νεγροπόντε), την δεύτερη σημαντικότερη αποικία των Βενετών στο Αιγαίο μετά την Κρήτη, και το νέο συνταράσσει τη Δύση. Συγκλονισμένος από τις επιτυχίες των Τούρκων στην Ανατολή (το 1460 οι Τούρκοι κατέλαβαν την Πελοπόννησο, το 1461 την ιδιαίτερη πατρίδα του Βησσαρίωνα, Τραπεζούντα) ο Βησσαρίων γράφει μια σειρά επιστολών προς τους ηγεμόνες της Ιταλίας και μεταφράζει στα λατινικά τον πρώτο Ολυνθιακό του Δημοσθένη, όπου ο συγγραφέας προειδοποιεί τους Αθηναίους για τον μακεδονικό κίνδυνο και τις επεκτατικές βλέψεις του Φιλίππου, καθαρή αναφορά στον κίνδυνο που αποτελεί ο σουλτάνος Μωάμεθ Β΄ για τη Δύση αν οι ηγεμόνες αδιαφορήσουν ακόμη και δεν συμβάλλουν στην εξουδετέρωσή του. Αυτά τα κείμενα θα τυπωθούν ενώ ο Βησσαρίων ζει και θα έχουν για πολλές δεκαετίες μεγάλη διάδοση.
Με το θάνατο του Πάπα Παύλου Β' στις 26 Ιουλίου 1471, προτάθηκε και πάλι από αρκετούς καρδινάλιους να γίνει Πάπας, αλλά όπως γράφει ο Κων.Σάθας, ένας καρδινάλιος (Λατίνο Ορσίνι, της γνωστής πλούσιας δυναστικής οικογένειας) εξαγόρασε ψήφους για λογαριασμό του μετέπειτα πάπα Σίξτου Δ', κι ένας άλλος (Νικόλαο Περότι) πλαστογράφησε. Γι αυτό ο Βησσαρίων του είπε "Άυτη η απάτη Νικόλαε αφαιρεί από εμέ την τιάραν, από εσέ δε τα κάτεργα".
Ο Πάπας Σίξτος Δ΄ αναθέτει στο Βησσαρίωνα στο τέλος του 1471 μιαν ακόμη αποστολή, στη Γαλλία αυτή τη φορά, πάλι για την οργάνωση μιας εκστρατείας εναντίον των Τούρκων. Η υποδοχή του βασιλιά της Γαλλίας Λουδοβίκου ΙΑ' ήταν όμως ψυχρή, λόγω των προβλημάτων μεταξύ του Πάπα και του βασιλιά για εκκλησιαστικά ζητήματα. Κατά τον ιστορικό Σάθα, ο στόχος του Βησσαρίωνα ήταν να συμβιβάσει το Λουδοβίκο με τον πρίγκιπα της Βουργωνίας (Βουργουνδία), αλλά μόλις ο Λουδοβίκος είδε το γηραιό Βησσαρίωνα και τη ειδικά τη γενειάδα του, αρνήθηκε να του μιλήσει θεωρώντας το βάρβαρο. 
Με την επιστροφή του στην Ιταλία ο Βησσαρίων αρρώστησε και πέθανε στις 18 Νοεμβρίου 1472 στη Ραβέννα, πριν ακόμη φτάσει στην Ρώμη, στο σπίτι του φίλου του από τη Βενετία Αντόνιο Ντάντολο. Κατά τον S.Mercati, δηλητηριάστηκε από αντίζηλο Γάλλο καρδινάλιο. Η κηδεία του έγινε μερικές ημέρες αργότερα στην εκκλησία των Αγίων Αποστόλων στη Ρώμη, που ήταν στη δικαιοδοσία του, παρουσία των άλλων καρδιναλίων αλλά και του ίδιου του Πάπα. Εκεί βρίσκεται σήμερα ο τάφος του και το δίστιχο επίγραμμα στα ελληνικά που συνέθεσε ο ίδιος από το 1466 ενώ ακόμη ζούσε: «ΤΟΥΤ'ΕΤΙ ΒΗΣΣΑΡΙΩΝ ΖΩΝ ΗΝΥΣΑ ΣΩΜΑΤΙ ΣΗΜΑ, ΠΝΕΥΜΑ ΔΕ ΦΕΥΞΕΙΤΑΙ ΠΡΟΣ ΘΕΟΝ ΑΘΑΝΑΤΟΝ», που σημαίνει «Ενώ ακόμη ζούσα, ο Βησσαρίων ανήγειρα αυτό το μνημείο για το σώμα, το πνεύμα θα πάει στον αθάνατο Θεό».
Ο ουμανιστής Λορέντσο Βάλλα είπε για τη γλωσσική του δεινότητα "Latinorum graecissimus fuit, Graecorum Latinissimus", ενώ τη σύνεση και σοφία επαίνεσε ο Λαόνικος Χαλκοκονδύλης ("...ως ξυνέσει τε από φύσεως...ες σοφίαν την Ελλήνων τε και Ρωμαίων, ουδενός δεύτερος").
Πνευματική δράση.
Το νέο της άλωσης της Κωνσταντινούπολης το 1453 τον βρήκε στην Μπολόνια και από εκείνη την στιγμή ο ίδιος έγινε σημείο αναφοράς για τους Έλληνες πρόσφυγες που κατέφευγαν στην Ιταλία και που σε αυτόν τον σπουδαίο συμπατριώτη τους έβρισκαν έναν προστάτη. Κύριο μέλημα του όμως, κυρίως μετά το σοκ της άλωσης της Πόλης, ήταν η διάσωση της κλασικής ελληνικής κληρονομιάς από την τουρκική επέκταση. Με τα οικονομικά μέσα που είχε στη διάθεσή του σαν καρδινάλιος άρχισε να συγκεντρώνει ελληνικά χειρόγραφα από τον ελληνικό χώρο και να προωθεί τις ελληνικές σπουδές στη Δύση, τοποθετώντας σε έδρες ελληνικών τους πιο μορφωμένους Έλληνες που έρχονταν από την κατακτημένη Ελλάδα, κυρίως την Κωνσταντινούπολη.
Ο Βησσαρίων είχε επαφές με τους σημαντικότερους ουμανιστές της εποχής του και η επίδρασή του στους κύκλους των διανοουμένων ήταν πολύ μεγάλη. Η δράση του όμως για την οργάνωση της Σταυροφορίας δεν είχε κανένα αποτέλεσμα όπως ο ίδιος προσδοκούσε. Επιπλέον η ένωση των Εκκλησιών δεν είχε βρει, για διάφορους λόγους, απήχηση στον ορθόδοξο κόσμο και ακολούθως η ένταξή του Βησσαρίωνα στην καθολική Εκκλησία επέφερε μια «"damnatio memoriae"» (καταδίκη μνήμης) για το πρόσωπό του στον ελληνορθόδοξο κόσμο ακόμη και στην νεότερη βιβλιογραφία. Ο ίδιος ο Βησσαρίωνας ήταν απόλυτα πεπεισμένος για την επιλογή του να ξεπεράσει, θυσιάζοντας το θρησκευτικό μέρος της ταυτότητάς του για να περισώσει αυτό που ίδιος θεωρούσε σημαντικότερο: την ελληνική του διάσταση, εννοούμενη πολιτισμικά. Γι' αυτόν ο τουρκικός ζυγός απειλούσε την εθνική ταυτότητα των Ελλήνων επειδή τους στερούσε, μαζί με την πολιτική ανεξαρτησία, τη δυνατότητα της ελληνικής παιδείας, όχι της θρησκευτικής ελευθερίας (την οποία εξάλλου οι Σουλτάνοι σεβόντουσαν στους αλλόθρησκους υπηκόους τους εφόσον αυτοί πλήρωναν τους φόρους τους, αν και είχαν τη δύναμη της αναγκαστικής εξωμοσία τους). Ωστόσο η ελπίδες των ενωτικών σε μια λυτρωτική επέμβαση της Δύσης στη Ανατολή ήταν υπερβολικές, όχι μόνο επειδή η Δύση ίσως να μην ήθελε ένα δυνατό Βυζάντιο, αλλά και επειδή η Δύση κατακερματισμένη και σε μια φάση κρίσιμη της ιστορίας της, μετά μάλιστα από ένα υπερ-εκατονταετή πόλεμο που έληξε ομοίως το 1453, δεν μπορούσε να αντιμετωπίσει επιθετικά τους Τούρκους, παρά μόνον αμυντικά και πάλι με μεγάλες δυσκολίες. Σε μια εποχή δραματικών αλλαγών όπως αυτές που βίωνε ο ελληνισμός στον 15ο αιώνα, οι επιλογές ήταν λίγες και πάντα επίπονες και ο Βησσαρίωνας έκανε τις δικές του.
Το βιβλιογραφικό του εργαστήρι.
Για τη διάσωση και συγκέντρωση χειρογράφων, έστελνε πράκτορες στην Ανατολή και αγόραζε κώδικες από μοναστήρια (ή έβαζε ανθρώπους να τους αντιγράψουν). Είχε συστήσει στην έπαυλή του στη Ρώμη (στον Κυρινάλιο λόφο) και μετά στη Grottaferrata, 20χλμ νοτιοανατολικά από τη Ρώμη πάνω στην Αππία οδό ένα κωδικογραφικό εργαστήρι, όπου δεκάδες Έλληνες οι οποίοι έψαχναν δουλειά στην Ιταλία έβρισκαν καταφύγιο και, τέλος, αγόραζε κώδικες που έφερναν Ελληνες πρόσφυγες απ' τον ελλαδικό χώρο αλλά και από μοναστήρια στην Κάτω Ιταλία. Το κωδικογραφικό αυτό εργαστήρι, που σύντομα έγινε μια μικρή ακαδημία, αποτέλεσε ένα κέντρο συστηματικής καταγραφής, μελέτης και σχολιασμού της Κλασικής Γραμματείας, στο οποίο μάλιστα σύχναζαν πολλοί διάσημοι Ιταλοί φιλόλογοι και μελετητές της κλασικής σκέψης. Ανάμεσα σ’ αυτούς που υπογράφουν τους κώδικες είναι ο φίλος και προστατευόμενός του Μιχαήλ Αποστόλης, ο μεγάλος δάσκαλος και φιλόλογος που άφησε εποχή στη Φλωρεντία Ανδρόνικος Κάλλιστος, ο προστάτης των "βασιλειανών" μοναστηριών της Κάτω Ιταλίας Αθανάσιος Χαλκιόπουλος, ο αξιοθαύμαστος για την καλλιγραφική του δεινότητα Ιωάννης Ρώσσος, ο δάσκαλος του καρδινάλιου Γεώργιος Πλήθων Γεμιστός και ο Ιταλός κυνηγός χειρογράφων Κυριάκος Αγκωνίτης. Τα χειρόγραφα αυτά περιείχαν έργα φιλοσοφικά, ποιητικά, λογοτεχνικά, ρητορικά, ιστορικά, γεωγραφικά, μαθηματικά, αστρονομικά, ιατρικά κ.ά. Της πολύτιμης προστασίας του Βησσαρίωνα φαίνεται οτι έτυχε και ο καθηγητής ελληνικών στην Πλατωνική Ακαδημία της Φλωρεντίας Ιωάννης Αργυρόπουλος που συνεργάστηκε με τον ουμανιστή Μαρσίλιο Φιτσίνο. Από κει πέρασαν ακόμα ο Λαόνικος Χαλκοκονδύλης, ο Δημήτριος Χαλκοκονδύλης και κατά πάσα πιθανότητα ο μικρός τότε Ιανός Λάσκαρης
Συγγραφικό έργο.
Συνέγραψε πλήθος θεολογικών έργων, κυρίως προς υπεράσπιση της Ένωσης των Εκκλησιών. Έχει συντάξει πλήθος λόγων για την προώθηση της σταυροφορικής κίνησης, μια ανθολογία κλασικών κειμένων, μεταφράσεις αρχαιοελληνικών κειμένων στα Λατινικά και το 1436 συνέγραψε ένα Εγκώμιο της Τραπεζούντας, της ιδιαίτερης πατρίδας του. Σημαντικότατο θεωρείται το φιλοσοφικό του έργο για την υπεράσπιση της Πλατωνικής φιλοσοφίας, τη σύνοψη της Αριστοτελικής Φιλοσοφίας. Επίσης κατά τα πρότυπα του Θωμά Ακινάτη προσπάθησε να εντάξει την Πλατωνική φιλοσοφία στη Χριστιανική σκέψη.
Αποφάσισε να αφήσει το πολύτιμο αυτό έργο στη Βενετία, όπου η ελληνική κοινότητα αριθμούσε περί τους 4.000. «Δεύτερο Βυζάντιο» αποκαλούσε ο Βησσαρίων τη Βενετία σε επιστολή του γραμμένη στις 31 Μαΐου 1468 προς το δόγη Κριστόφορο Μόρο, στην οποία εξηγούσε γιατί επέλεξε να εμπιστευτεί τα πολύτιμα βιβλία του σ' αυτή την πόλη. Κατά μία πηγή (Villemain) τού ζήτησε να επιστραφούν στην Ελλάδα όταν αυτή μελλοντικά ελευθερωθεί, για να μην ξεχάσουν οι Έλληνες ποιες είναι οι ρίζες τους, ωστόσο τέτοιος όρος δεν υπάρχει στην επιστολή. Όλο το συγγραφικό του έργο βρίσκεται έως σήμερα συγκεντρωμένο σε ιδιόγραφο κώδικα στη Μαρκιανή Βιβλιοθήκη στη Βενετία με χαρακτηριστικά στοιχεία COD. GR. 533. Κάποια απ' αυτά τα χειρόγραφε εξέδωσε μερικές δεκαετίες αργότερα ο πρωτοπόρος της βιβλιοδεσίας εντύπων Άλδος Μανούτιος με τη βοήθεια στη μετάφραση και σύνταξη από τον Κρητικό λόγιο Μάρκο Μουσούρο και τον Αρσένιο Αποστόλη, γιο του μαθητή του Πλήθωνα, Μιχαήλ Αποστόλη και του άλλου Κρητικού Ιωάννη Ρώσου.
Τα συγγράμματά του διακρίνονται σε θεολογικά, φιλοσοφικά και διάφορα τα οποία και είναι:
Βιβλιογραφία.
Θεματική Βιβλιογραφία
Ενδιαφέρουσες οι συλλογές άρθρων της Concetta Bianca, Da Bisanzio a Roma – Studi sul cardinale Bessarione, Roma e Rinascimento 1999 και του John Monfasani, Byzantine Scholars in Renaissance Italy: Cardinal Bessarion and Other Emigrés. Selected essays, Aldershot 1995. Ο καλαίσθητος κατάλογος μιας έκθεσης στην Βενετία αφιερωμένη στον Βησσαρίωνα με τίτλο Bessarione e l' Umanesimo, Napoli 1994, G. Fiaccadori (επιμ.) περιέχει πολλά ενδιαφέροντα άρθρα για τον Έλληνα Καρδινάλιο και φωτογραφίες χειρογράφων και άλλων αντικειμένων. 

</doc>
<doc id="41662" url="https://el.wikipedia.org/wiki?curid=41662" title="Γεώργιος Χρυσοκόκης">
Γεώργιος Χρυσοκόκης



</doc>
<doc id="41666" url="https://el.wikipedia.org/wiki?curid=41666" title="Μωάμεθ Β΄ ο Πορθητής">
Μωάμεθ Β΄ ο Πορθητής

Ο Μωάμεθ Β΄ γνωστός και ως Μωάμεθ ο Πορθητής και Φατίχ Σουλτάν Μεχμέτ στα τουρκικά ("II. Mehmed", 30 Μαρτίου 1432 - 3 Μαΐου 1481) ήταν Οθωμανός σουλτάνος, ο οποίος βασίλεψε κατά τα διαστήματα 1444-1446 και 1451-1481. Θεωρείται ένας από τους σημαντικότερους Οθωμανούς σουλτάνους, που ακόμη και σήμερα οι Τούρκοι θεωρούν ως μία από τις μεγαλύτερες μορφές στην ιστορία τους.
Παιδική ηλικία.
Ο Μωάμεθ γεννήθηκε στις 30 Μαρτίου του 1432 στην Αδριανούπολη, πρωτεύουσα τότε του Οθωμανικού κράτους. Ήταν τρίτος γιος του Σουλτάνου Μουράτ Β΄ και της Χιουμά Χατούν. Σε μικρή ηλικία έμεινε ορφανός από μητέρα και τον πήρε στην προστασία της η Μάρα Μπράνκοβιτς, σύζυγος του Μουράτ και κόρη του ηγεμόνα των Σέρβων Γεωργίου Μπράνκοβιτς, πράγμα που θα τον κάνει να τρέφει σε όλη του τη ζωή βαθιά εκτίμηση προς το πρόσωπο της Μάρας. Σε ηλικία 11 ετών εστάλη ως κυβερνήτης στην Αμάσεια της Μικράς Ασίας, όπως ίσχυε τότε για τους Οθωμανούς πρίγκηπες.
Πρώτη Βασιλεία.
Τον Αύγουστο του 1444, και αφού ο Μουράτ είχε κλείσει τα ανοιχτά μέτωπα κατά των Δυτικών στην Ευρώπη και των Τουρκομάνων εμίρηδων στη Μικρά Ασία, αποφάσισε να παραιτηθεί υπέρ του Μωάμεθ και να αποσυρθεί στην Μαγνησία της Ιωνίας. Λίγο όμως μετά την άνοδό του στο θρόνο, ο νεαρός Μωάμεθ βρέθηκε αντιμέτωπος με έναν ισχυρό αντιτουρκικό σταυροφορικό συνασπισμό στην Ευρώπη και την επανάληψη των συγκρούσεων από τους Καραμανίδες εμίρηδες. Παράλληλα την περίοδο εκείνη ξέσπασε μια ενδοπαλατιανή σύγκρουση μεταξύ των φιλοπόλεμων υπουργών, υπό τον Τουραχάν Μπέη και των διαλλακτικών ειρηνόφιλων, υπό τον πανίσχυρο Μέγα Βεζίρη Χαλίλ Πασά. Τελικά ο Χαλίλ θα καταφέρει να προκαλέσει εξέγερση των γενιτσάρων κατά του νεαρού Σουλτάνου και της πολιτικής του, που βρισκόταν υπό την επιρροή των φιλοπόλεμων, και να τον αναγκάσει να παραιτηθεί ζητώντας την επιστροφή του Μουράτ. Ο Μουράτ θα καταφέρει να περάσει με τον στρατό του τα Στενά και να ηγηθεί της αντεπίθεσης κατά των Σταυροφόρων και να τους νικήσει στη μάχη της Βάρνας.
Δεύτερη άνοδος στο θρόνο.
Ο Μωάμεθ παρέμεινε στην αφάνεια μέχρι το θάνατο του πατέρα του το 1451, οπότε επανήλθε στο θρόνο. Αναφέρεται πως κατά το διάστημα αυτό αρκετές φορές ο Μουράτ εκδήλωσε την επιθυμία να παραιτηθεί αλλά τον απέτρεπε ο Μέγας Βεζύρης.
Κατάλυση της Βυζαντινής Αυτοκρατορίας.
Από τη στιγμή της επιστροφής του στο θρόνο έθεσε ως στόχο την κατάκτηση της Κωνσταντινούπολης και των υπολειμμάτων της Βυζαντινής αυτοκρατορίας. Αρχικά επιδίωξε να ρυθμίσει όποιες εκκρεμότητες υπήρχαν. Έτσι μετά από σύντομη εκστρατεία στη Μικρά Ασία, έκλεισε ειρήνη με τους καραμανίδες. Παράλληλα σύναψε νέα ειρήνη με τους Ούγγρους και ανανέωσε τις συνθήκες με τις ιταλικές δημοκρατίες, πετυχαίνοντας έτσι να απομονώσει το Βυζάντιο από κάθε πηγή ενισχύσεων. Τότε οι Βυζαντινοί διέπραξαν το μοιραίο λάθος να τον εκβιάσουν απειλώντας να ελευθερώσουν τον Κασίμ Τσελεμπή, τον Οθωμανό πρίγκηπα που κρατούσαν αιχμάλωτο από το 1403, ζητώντας την καταβολή χρηματικών ποσών. Αμέσως μετά τη ρύθμιση των ανοιχτών μετώπων, ο Μωάμεθ έφτασε στο Βόσπορο και οικοδόμησε ένα κάστρο, το Ρούμελη-Χισάρ ή Λαιμοκοπία, κλείνοντας έτσι το Βόσπορο για τα εχθρικά πλοία. Επίσης άρχισε την κατασκευή πολλών κανονιών, διαφόρου διαμετρήματος προκειμένου να καταστρέψει τα χιλιόχρονα τείχη της Πόλης. Τελικά τον Απρίλιο του 1453 έφτασε μπροστά στην Πόλη οδηγώντας ένα στρατό άνω των 100 χιλιάδων πολεμιστών. Μετά από σκληρή πολιορκία σαράντα επτά ημερών, η Πόλη έπεσε στις 29 Μαΐου 1453 και επακολούθησε άγρια σφαγή. Γρήγορα όμως ο Μωάμεθ που είχε σαφώς εκδηλώσει την επιθυμία του να καταστήσει την Πόλη πρωτεύουσα του κράτους του άρχισε να την ανοικοδομεί, μεταφέροντας πληθυσμούς από άλλες περιοχές. Αργότερα άρχισε μια σειρά από εκστρατείες που οδήγησαν στην κατάλυση του Δουκάτου των Αθηνών, του Δεσποτάτου του Μυστρά, της αυτοκρατορίας της Τραπεζούντας και των φραγκικών ηγεμονιών του Αιγαίου. Μέχρι το 1461 σχεδόν όλος εκείνος ο γεωγραφικός χώρος που αποτελούσε τον πυρήνα της Βυζαντινής αυτοκρατορίας είχε ενωθεί ξανά σε ένα νέο κράτος.
Κατακτήσεις στην Ασία.
Κατά τα πρώτα χρόνια μετά την Άλωση εξεστράτευσε αρκετές φορές κατά των Τουρκομανικών εμιράτων, καταφέρνοντας να καταλύσει την ηγεμονία των Καραμανιδών και να απωθήσει τις ορδές των Ασπροπροβατάδων του Ουζούν Χασάν από τη Μικρά Ασία. Με τις κατακτήσεις του αυτές οι διάδοχοί του θα βρεθούν αντιμέτωποι με τις δύο άλλες μεγάλες αυτοκρατορίες της Μέσης Ανατολής, τους Μαμελούκους της Αιγύπτου και τους Σαφαβίδες της Περσίας
Κατακτήσεις στη Μεσόγειο και τη Μαύρη Θάλασσα.
Ο Μωάμεθ νωρίς αντιλήφθηκε την ανάγκη δημιουργίας ισχυρού ναυτικού, ώστε να μην εξαρτάται από τις διαθέσεις των ιταλικών δημοκρατιών που κυριαρχούσαν ακόμη στην Ανατολική Μεσόγειο. Στη διαδικασία αυτή οι Γενουάτες ήταν ο πιο εύκολος αντίπαλος και γρήγορα κατάφερε να θέσει υπό τον έλεγχό του τις κυριότερες θέσεις τους (Γαλατάς, Λέσβος, νησιά Θρακικού πελάγους, Αίνος, Καφφάς κ.α.). Μετά μάλιστα την κατάκτηση των γενοβέζικων θέσεων στον Καφφά και στην υπόλοιπη Κριμαία, κατάφερε να καταστήσει και το Χανάτο της Κριμαίας υπό την επικυριαρχία του. Ισχυρότερη αντίσταση συνάντησε από τη Βενετία η οποία ήταν αποφασισμένη να υπερασπιστεί με κάθε τρόπο την εκτεταμένη αποικιακή της αυτοκρατορία. Επί των ημερών του διεξήχθη ο πρώτος Βενετο-Τουρκικός πόλεμος που κατέληξε σε νίκη των Οθωμανών, οι οποίοι επέτυχαν να αποσπάσουν την Εύβοια, μερικά νησιά του Αιγαίου και κάποιες θέσεις στην Πελοπόννησο. Αργότερα, στα τελευταία χρόνια της βασιλείας του, ο Μωάμεθ επιχείρησε ανεπιτυχώς να καταλάβει και τη Ρόδο από τους Ιωαννίτες Ιππότες.
Κατακτήσεις στα Βαλκάνια.
Παρά τις συνθήκες του με τους Ούγγρους ο Μωάμεθ θα επιδιώξει γρήγορα να τους απωθήσει από τη βόρειο Βαλκανική, εγκαινιάζοντας έτσι μια μακρά σειρά πολεμικών συγκρούσεων. Αρχικά θα εισβάλλει στη Σερβία, καταλύοντας την ανεξαρτησία της. Έπειτα θα εισβάλλει στην Βλαχία για να εξουδετερώσει τον ηγεμόνα Βλαντ Τσέπες (γνωστότερος ως Βλαντ ο Παλουκωτής ή Δράκουλας). Οι τρεις επανειλημμένες εκστρατείες του όμως θα αποτύχουν παταγωδώς και θα μετρήσει τεράστιες απώλειες 50.000 νεκρών. Για να εμποδίσει τους Ούγγρους να βοηθήσουν τους Βλάχους εισέβαλε στην Βοσνία καταλαμβάνοντας το Σαράγιεβο. Επίσης επιχείρησε να καταλάβει την Αλβανία, πράγμα που θα πετύχει μόνο 10 χρόνια μετά το θάνατο του ηγέτη των Αλβανών Γεωργίου Καστριώτη ή Σκεντέρμπεη, το 1478. Αποκορύφωμα της δράσης του ήταν η επίθεση στην Ιταλία και η κατάληψη του Οτράντο το 1480.Πέθανε στις 3 Μαΐου του 1481 και ενώ ετοίμαζε μια νέα εκστρατεία στην Ιταλία με στόχο την κατάκτηση του προπύργιου του Δυτικού Χριστιανισμού της Ρώμης η οποία μετά την υποταγή της Κωνσταντινούπολης και του Οικουμενικού πατριαρχείου παρέμενε η μόνη πνευματική αντίσταση απέναντι στο Ισλάμ.
Η στάση του έναντι των Χριστιανών.
Ο Μωάμεθ Β΄ μετά την κατάληψη της Κωνσταντινούπολης (1453) παραχώρησε σημαντικά προνόμια στο Οικουμενικό Πατριαρχείο, σε μια προσπάθεια να ελέγξει τον χριστιανικό πληθυσμό της Οθωμανικής Αυτοκρατορίας.
Θάνατος.
Ο Μωάμεθ Β΄ πέθανε μετά από σύντομη ασθένεια στις 3 Μαΐου 1481 σε ηλικία 49 ετών στην περιοχή Μάλτεπε της Κωνσταντινούπολης. Εικάζεται ότι πέθανε από δηλητηρίαση, χωρίς να είναι βέβαιο ποιος ήταν υπεύθυνος για το θάνατό του. Ο γιατρός του Μωάμεθ Β΄, Γιακούμπ Πασάς, ένας εβραίος που ασπάστηκε το Ισλάμ, ήταν ο βασικός ύποπτος για την χορήγηση δηλητηρίου στον Μωάμεθ για εκτεταμένο χρονικό διάστημα. Ο Γιακούμπ Πασάς σκοτώθηκε λίγο αργότερα, κατά τη διάρκεια της εξέγερσης των γενίτσαρων. Μια άλλη πηγή αναφέρει ότι πιθανότατα ο Μωάμεθ Β' δηλητηριάστηκε από τον Πέρση γιατρό του. 
Παρά τις επί σειρά ετών απόπειρες δολοφονίας εναντίον του από τη Βενετία, οι υποψίες για το θάνατό του Μωαμεθ περιστρέφονται κυρίως γύρω από το γιο του, Βαγιαζήτ Β΄. Ο θάνατός του έκανε ιδιαίτερη εντύπωση στην Ευρώπη καθώς όλοι έλεγαν "Ο μεγάλος αετός είναι νεκρός". Τον διαδέχθηκε ο γιος του Βαγιαζήτ Β΄. Τάφηκε στο Τέμενος Φατίχ.

</doc>
<doc id="41681" url="https://el.wikipedia.org/wiki?curid=41681" title="Κατάλογος λιμνών της Ελλάδας">
Κατάλογος λιμνών της Ελλάδας

Ακολουθεί κατάλογος των λιμνών της Ελλάδας, κατηγοριοποιημένες σε φυσικές και τεχνητές λίμνες:

</doc>
<doc id="41684" url="https://el.wikipedia.org/wiki?curid=41684" title="Γιεσίμ Ουστάογλου">
Γιεσίμ Ουστάογλου

Η Γιεσίμ Ουστάογλου ("Yeşim Ustaoğlu", 18 Νοεμβρίου 1960) είναι Τουρκάλα σκηνοθέτρια κινηματογράφου.
Βιογραφία.
Γεννήθηκε το 1960 στο Σαρικαμίς της ανατολικής Τουρκίας και μεγάλωσε στην Τραπεζούντα, στα παράλια της Μαύρης Θάλασσας. Σπούδασε αρχιτεκτονική στο Πανεπιστήμιο Γιλντίζ στην Κωνσταντινούπολη, εργάστηκε ως αρχιτέκτονας, κατόπιν ως δημοσιογράφος και σε διάφορα τηλεοπτικά εργαστηρία.
Μετά από διάφορες βραβευμένες μικρού μήκους ταινίες η Ουστάογλου γύρισε το 1994 την πρώτη της μεγάλου μήκους κινηματογραφική ταινία («The Trace»), η οποία παρουσιάστηκε σε πολυάριθμα διεθνή φεστιβάλ ταινιών, μεταξύ άλλων στη Μόσχα και στο Γκέτεμποργκ.
Διεθνή αναγνώριση απέκτησε με την ταινία «Journey to the Sun» (1999), η οποία μεταξύ άλλων πήρε και το βραβείο «Γαλάζιος Άγγελος» για την καλύτερη ευρωπαϊκή ταινία στο Διεθνές Φεστιβάλ Κινηματογράφου Βερολίνου (Μπερλινάλε). Το 2004 ακολούθησε η ταινία «Waiting for the Clouds», η οποία επίσης πήρε διάφορα βραβεία.

</doc>
<doc id="41685" url="https://el.wikipedia.org/wiki?curid=41685" title="Proxy server">
Proxy server



</doc>
<doc id="41689" url="https://el.wikipedia.org/wiki?curid=41689" title="Opel">
Opel

Η Adam Opel AG (Opel, ) είναι γερμανική εταιρεία κατασκευής αυτοκινήτων, με έδρα το Ρύσελσχαϊμ στη Γερμανία. Η εταιρεία ιδρύθηκε στις 21 Ιανουαρίου του 1863 και ξεκίνησε την κατασκευή αυτοκινήτων το 1899. Το 1929 η Opel εξαγοράστηκε από την General Motors και συνέχισε ως θυγατρική της. Στις 5 Μαρτίου 2017, σε μια συμφωνία ύψους 2,2 δις ευρώ, ο Όμιλος PSA ανακοίνωσε την εξαγορά της Opel και της βρετανικής Vauxhall (Βόξολ), η οποία ουσιαστικά είναι οι δεξιοτίμονες εκδοχές των μοντέλων της Όπελ που διατίθενται αποκλειστικά στο Ηνωμένο Βασίλειο. Από τον Ιανουάριο του 2021 και οι δύο εταιρείες ανήκουν στον όμιλο Stellantis.
Ιστορία.
Τα πρώτα χρόνια.
Η Opel ιδρύθηκε το 1863 από τον Άνταμ Όπελ και ξεκίνησε να κατασκευάζει ραπτομηχανές και άλλα οικιακές συσκευές. Ο ιδρυτής πέθανε το 1895, έχοντας καταφέρει η εταιρεία του να είναι ο μεγαλύτερος κατασκευαστής ραπτομηχανών στην Ευρώπη και να παράγει πάνω από 2.000 ποδήλατα ετησίως. Κατασκεύασαν τα πρώτα τους αυτοκίνητα το 1898, αγοράζοντας τα δικαιώματα από την εταιρεία Lutzmann και διαθέτοντας τα με την επωνυμία Opel-Lutzman. Δύο χρόνια αργότερα, μετά την παύση της συνεργασίας, ο γιος του Όπελ υπέγραψε νέα συμφωνία με την γαλλική εταιρεία Darracq για την κατασκευή οχημάτων με την επωνυμία Opel-Darracq. Τα αυτοκίνητα ήταν καμπίνες Όπελ πάνω σε πλαίσια της Darracq, κινούμενα από έναν δικύλινδρο κινητήρα.
Το 1906 ξεκίνησαν να κατασκευάζουν αυτοκίνητα βασισμένα σε δικά τους σχέδια και σταμάτησαν την παραγωγή των Opel-Darracq. Τα πρώτα δείγματα παρουσιάστηκαν στην έκθεση αυτοκινήτου του Αμβούργου του 1906. Το 1911 μία πυρκαγιά κατέστρεψε ολοσχερώς το εργοστάσιο. Έχτισαν νέα μονάδα παραγωγής με καινούρια, εκσυγχρονισμένα μηχανήματα και σταμάτησαν την κατασκευή ραπτομηχανών. Η παραγωγή πλέον αποτελούνταν από ποδήλατα, μηχανάκια και αυτοκίνητα. Το 1913 ήταν ο μεγαλύτερος κατασκευαστής αυτοκινήτων στη Γερμανία.
Εξαγορά από την General Motors.
Τον Μάρτιο του 1929 ο αμερικανικός όμιλος της General Motors εξαγόρασε το 80% της εταιρείας και μέχρι το 1931 αύξησε το ποσοστό της στο 100%. Η οικογένεια Όπελ κέρδισε 66 εκατομμύρια δολάρια από τη συναλλαγή.
GM Ευρώπης.
Πολλά από τα αυτοκίνητα που είχε πουλήσει η General Motors παγκoσμίως, ήταν σχέδια της Όπελ, μεταξύ τους μοντέλα όπως τα Corsa, Astra, Vectra, Meriva A και Omega. Πολλά μοντέλα της Όπελ είχαν συχνά πωληθεί και με άλλα εταιρικά σήματα της GM, όπως Vauxhall στην Αγγλία, Holden στην Αυστραλία, Chevrolet στην Λατινική Αμερική και Saturn στις Η.Π.Α. Το πολυμορφικό Zafira κυκλοφόρησε στην Ιαπωνία με το σήμα της Subaru ως Subaru Traviq, ενώ το Omega πωλήθηκε το χρονικό διάστημα 1997 – 2001 στις ΗΠΑ με το σήμα της Cadillac ως Cadillac Catera.
Η ίδια η Opel, είχε εμφανιστεί και στις Ηνωμένες Πολιτείες με το δικό της σήμα στα τέλη της δεκαετίας του 1960 και τα οχήματά της πωλούνταν σε αντιπροσωπείες της Buick, σαν εισαγόμενα.
Η Opel ήταν το 1996 το ισχυρότερο εμπορικό σήμα της General Motors στην Ιαπωνία, με 38.000 πωλήσεις. Μία δεκαετία αργότερα και μετά την κατακόρυφη πτώση των πωλήσεων (μόλις 1.800 πωλήσεις το 2005), η GM αποφάσισε να την αποσύρει στα τέλη του 2006 από την Ιαπωνική αγορά.
Το αρχηγείο της εταιρείας βρίσκεται στο Ρουσελσχάιμ και τα εργοστάσια στο Μπόχουμ, στο Άιζεναχ και το Καϊζερσλάουτερν. Εργοστάσια υπάρχουν ακόμη σε Βέλγιο, Ισπανία και Πολωνία. Αυτοκίνητα Όπελ κατασκευάζονται επίσης στο εργοστάσιο της Vauxhall στην Αγγλία. Τον Οκτώβριο του 2004 και υπό την απειλή 12.000 απολύσεων, οι εργάτες στα εργοστάσια της Όπελ κατέβηκαν σε απεργία που είχε μεγάλο αντίκτυπο στην παραγωγή. Οι διαπραγματεύσεις της εταιρείας με τους εργαζόμενους ακόμα συνεχίζονται, ενώ ένα από τα εργοστάσια της Όπελ στην Πορτογαλία έκλεισε μέσα το 2006 και η γραμμή παραγωγής μεταφέρθηκε στην Ισπανία.
Στις 30 Μαΐου 2009 ανακοινώθηκε συμφωνία μεταξύ της General Motors, της γερμανικής κυβέρνησης και των εμπλεκομένων πλευρών για την εξαγορά της Όπελ από τις Magna International και Sberbank, στο πλαίσιο της οικονομικής εξυγίανσης της μητρικής εταιρείας. Το Νοέμβριο του 2009, ωστόσο, η GM αποφάσισε να ακυρώσει την εξαγορά, καθώς η Opel αποτελεί την κυριότερη πηγή κερδών στην Ευρώπη. Η τελευταία φορά που η Opel ήταν κερδοφόρα υπό την GM, ήταν το 1999.
Εξαγορά από την PSA.
Τελικώς, η Opel πωλήθηκε στο Groupe PSA το Μάρτιο του 2017, μαζί με την Vauxhall (Βόξολ), η οποία ουσιαστικά είναι οι δεξιοτίμονες εκδοχές των μοντέλων της Όπελ που διατίθενται αποκλειστικά στο Ηνωμένο Βασίλειο (η Vauxhall ήταν από το 1925 επίσης θυγατρική του ομίλου της General Motors).

</doc>
<doc id="41691" url="https://el.wikipedia.org/wiki?curid=41691" title="Άλμπους Ντάμπλντορ">
Άλμπους Ντάμπλντορ

Ο Άλμπους Πέρσιβαλ Γούλφρικ Μπράιαν Ντάμπλντορ (αγγλικά: Professor Albus Percival Wulfric Brian Dumbledore) είναι φανταστικός χαρακτήρας της σειράς βιβλίων "Χάρι Πότερ" της Τζ. Κ. Ρόουλινγκ. Είναι διευθυντής (πριν γίνει διευθυντής ήταν καθηγητής στις Μεταμορφώσεις) της Σχολής Χόγκουαρτς για Μαγείες και Ξόρκια για το μεγαλύτερο μέρος της σειράς, και ο ιδρυτής του Τάγματος του Φοίνικα, μιας οργάνωσης η οποία μάχεται εναντίον του κύριου ανταγωνιστή στη σειρά, του Λόρδου Βόλντεμορτ. Ο καθηγητής Ντάμπλντορ λατρεύει τη μουσική δωματίου και το μπόουλινγκ.
Το μοναδικό του ελάττωμα είναι ότι βλέπει στους ανθρώπους πάντα κάποια θετική πλευρά και τους δίνει πολλές ευκαιρίες. Ο Ντάμπλντορ είναι ο μόνος μάγος που φοβάται ο Λόρδος Βόλντεμορτ. Ήταν αυτός που βρήκε τον Τομ (νεαρό Βόλντεμορτ) και προσπάθησε να τον κάνει να αλλάξει τον χαρακτήρα του και να έρθει στο Χόγκουαρτς. Παρ' όλες τις διαβεβαιώσεις του Χερτ ο Ντάμπλντορ ποτέ δεν τον πίστεψε πραγματικά και γι' αυτό τον παρακολουθούσε στενά καθ' όλη τη διάρκεια των σπουδών του.
Γρήγορα κατάλαβε ότι ο Βόλντεμορτ είχε δημιουργήσει Πεμπτουσιωτές για να γίνει αθάνατος. Έτσι ξεκίνησε να ψάχνει γι’ αυτούς ώσπου ανακάλυψε τον πρώτο, το δαχτυλίδι του Μάρβολο Γκοντ, το οποίο ήταν δεμένο με μια φοβερή κατάρα. Βαριά πληγωμένος γύρισε πίσω στη σχολή όπου και πήρε ιατρικές βοήθειες από τον Σνέιπ, ο οποίος τον πληροφόρησε ότι έχει πολύ μικρό διάστημα ζωής. Μιας και ήξερε ότι ο Ντράκο Μαλφόι είχε εντολές να τον σκοτώσει, παρακάλεσε τον Σνέιπ να τον αποτελειώσει όταν του το ζητήσει, ώστε να μην διαπράξει φόνο ο νεαρός Μαλφόι.
Μαγικά κατορθώματα και ικανότητες.
Σε νεαρή ηλικία, ο Ντάμπλντορ παρουσίασε τεράστιες μαγικές ικανότητες και στις εξετάσεις των ΕΔΕΜ. Ακόμη και η εξεταστής του στις μεταμορφώσεις και στα ξόρκια, ομολόγησε ότι ο Ντάμπλντορ έκανε πράγματα με το ραβδί του που, η ίδια, δεν είχε ξαναδεί. Ο Ντάμπλντορ είναι επίσης γνωστός γιατί μπορεί να εκτελέσει άριστα το εξαιρετικά πολύπλοκο ξόρκι του Προστάτη (ο Προστάτης του παίρνει τη μορφή φοίνικα), γιατί δημοσίευσε αρκετά άρθρα στα περιοδικά 'Μεταμορφώσεις Σήμερα', 'Προκλήσεις στη Μαγεία' και 'Ο Πρακτικός Αλχημιστής', για την προεδρία του στη Δημογεροντία και γιατί του πρόσφεραν τη θέση του Υπουργού Μαγείας αρκετές φορές αν και ποτέ δεν δέχτηκε. Ο Ντάμπλντορ ομολόγησε ότι μπορεί να γίνεται απόλυτα αόρατος χωρίς να χρησιμοποιεί αόρατο μανδύα, αλλά με το ξόρκι της κατηγορίας των μεταμορφώσεων "Evanesco "κατά το οποίο δεν εξαφανίζεται αλλά δημιουργεί ένα τέλειο καμουφλάζ. Ο Ντάμπλντορ είναι επίσης πολύ ειδικευμένος στη σφραγισματική και στη διεισδυτική. Επίσης, θεωρείται ιδιαίτερα γνωστός για τη νίκη του επί του κακού μάγου Γκρίντελβαλντ, το 1945, για την ανακάλυψη των δώδεκα χρήσεων του αίματος των δράκων και για την πρωτοποριακή εργασία του στην Αλχημεία, μαζί με τον συνεργάτη του Νικολά Φλαμέλ.
Το ραβδί από κουφοξυλιά.
Όταν πια είχε μεγαλώσει, ο Ντάμπλντορ πήρε στην κατοχή του το ραβδί από κουφοξυλιά. Το ραβδί από κουφοξυλιά είναι ένας απ' τους τρεις Κλήρους του Θανάτου, και κάνει τον κάτοχό του παντοδύναμο. Πριν απ' τον Ντάμπλντορ, το ραβδί ήταν στην κατοχή του Γκέλερτ Γκρίντελβαλντ, με τον οποίο ο Ντάμπλντορ μονομάχησε και τελικά νίκησε, κερδίζοντας συγχρόνως και την κατοχή του ραβδιού. Μετά τη δολοφονία του Ντάμπλντορ από τον Σέβερους Σνέιπ το ραβδί από κουφοξυλιά θάφτηκε μαζί του. Όταν ο Λόρδος Βόλντεμορτ ανακάλυψε την αξία του ραβδιού, παραβίασε τον τάφο του Ντάμπλντορ και το πήρε. Ο Βόλντεμορτ, νομίζοντας ότι θα γίνει ο κάτοχος του ραβδιού, σκοτώνει τον Σνέιπ, πιστεύοντας ότι ήταν κάτοχος του. Όμως, ο Ντάμπλντορ είχε αφοπλιστεί από τον Ντράκο Μαλφόι στον Ημίαιμο Πρίγκιπα πριν δολοφονηθεί απ τον Σνέιπ. Γι' αυτό το λόγο, η πίστη του ραβδιού μεταφέρθηκε στον Ντράκο, αντί να σβήσει με τον θάνατο του Ντάμπλντορ, γιατί ο Ντάμπλντορ και ο Σνέιπ είχαν προσυμφωνήσει τον θάνατό του. Όταν ο Χάρι αφοπλίζει τον Ντράκο στους "Κλήρους του Θανάτου", κερδίζει την πίστη και την κατοχή του ραβδιού. Το ραβδί λέγεται ότι κατέχει ιδιαίτερη μαγική δύναμη που τα άλλα μαγικά ραβδιά δεν έχουν, όπως π.χ. να επισκευάσει το ραβδί του Χάρι (σύμφωνα με τα λόγια του γνωστού ραβδοποιού Ολιβάντερ, "είναι αδύνατον να επισκευαστεί ένα σπασμένο μαγικό ραβδί"). Στην πραγματικότητα, το ραβδί από κουφοξυλιά, δεν κάνει τον κάτοχο του άτρωτο σε μια μονομαχία, αλλά δεν παύει να είναι το πιο ισχυρό μαγικό ραβδί.
Γέννηση και νεότερα χρόνια.
Ο Άλμπους Ντάμπλντορ γεννήθηκε το 1881, από τον Πέρσιβαλ και Κέντρα Ντάμπλντορ. Τρία χρόνια μετά τη γέννηση του γεννήθηκε ο αδελφός του, Άμπερφορθ και έπειτα η αδελφή του Αριάνα. Τρία παιδιά Μαγκλ επιτέθηκαν στην Αριάνα, ενώ ήταν μόλις έξι χρονών, γιατί την είδαν να χρησιμοποιεί μαγεία (άθελα της), όπως οι περισσότεροι μάγοι σε ιδιαίτερα νεαρή ηλικία. Αυτή η επίθεση είχε ως αποτέλεσμα την Αριάνα να γίνει διανοητικά άρρωστη για την υπόλοιπη ζωή της. Τον περισσότερο καιρό ήταν ακίνδυνη, ευχάριστη και φοβισμένη, αλλά ορισμένες φορές βρισκόταν εκτός ελέγχου με ξεσπάσματα θυμού τα οποία προκαλούσαν έκρηξη της μαγικής της δύναμης. Ο πατέρας του Άλμπους, Πέρσιβαλ, επιτέθηκε στα τρία Μαγκλ παιδιά για να τους τιμωρήσει για το κακό που κάνανε στην κόρη του. Γι' αυτό το λόγο στάλθηκε στο Αζκαμπάν για μία ζωή. Για να μην κλειστεί η Αριάνα στο Νοσοκομείο Μαγικών Νόσων και Τραυμάτων "Ο Άγιος Μάνγκο", η Κέντρα μετακόμισε όλη την οικογένειά της στο χωριό Γκόντρικς Χόλλοου, και η αρρώστια τής Αριάνα παρέμεινε κρυφή. Οι γείτονες νόμιζαν πως απλώς ήταν μια Σκουίμπ. Όταν ο Ντάμπλντορ πήγε στη σχολή Χόγκουαρτς για Μαγείες και Ξόρκια, έγινε φίλος με τον Έλφια Ντοτζ, ο οποίος χλευαζόταν λόγο του ότι είχε προσβληθεί από δρακοευλογιά και το πρόσωπό του είχε μία πρασινωπή απόχρωση. Ενώ φοιτούσε στο Χόγκουαρτς, ο Ντάμπλντορ ήταν γνωστός ως ο πιο καλός μαθητής που είχε φοιτήσει ποτέ στη σχολή. Βραβεύτηκε με όλα τα βραβεία του Χόγκουαρτς και σύντομα γνώρισε πολλά πρόσωπα υψηλού επιπέδου όπως ο Νίκολας Φλαμέλ, Μπατίλντα Μπάγκσοτ και Άνταλμπερτ Γουάφλινγκ. Οι εργασίες του και η έρευνα του πήραν μεγάλη δημοσιότητα στα περιοδικά όπως 'Μεταμορφώσεις σήμερα', 'Προκλήσεις στην Μαγεία' και 'Ο Πρακτικός Αλχημιστής'. Ο κοιτώνας του ήταν το Γκρίφιντορ. Τότε στη σχολή μπήκε ο Άμπερφορθ, ο μικρός αδελφός του Ντάμπλντορ. Τελικά, ο Άμπερφορθ αποδείχτηκε πως δεν κατείχε το πρωτοφανές μαγικό ταλέντο του Ντάμπλντορ- ενώ ο Άμπερφορθ μελετούσε τις μονομαχίες, ο Άλμπους έλυνε τις διαμάχες του με τη συζήτηση. Όταν ο Ντάμπλντορ και ο Ντοτζ έφυγαν από τη σχολή, κανόνισαν να πάνε τον 'τότε-παραδοσιακό' Γύρο του Κόσμου. Την παραμονή του ταξιδιού τους, ο τότε δεκαοχτάχρονος Ντάμπλντορ υπέφερε τον θάνατο της μητέρας του, Κέντρα, που δολοφονήθηκε από την Αριάνα σε ένα απ' τα ξεσπάσματα θυμού της.
Ντάμπλντορ και Γκρίντελβαλντ.
Επειδή οι γονείς του Ντάμπλντορ ήταν απόντες, (ο πατέρας του στο Αζκαμπάν και η μητέρα του νεκρή) ως ο αρχηγός της οικογένειας ήταν δικιά του ευθύνη να βάλει φαγητό στο τραπέζι της οικογένειάς του (καθώς τους είχε απομείνει ελάχιστος χρυσός). Ήταν υποχρεωμένος να μείνει στο σπίτι με την Αριάνα ενώ ο Άμπερφορθ συνέχιζε τις σπουδές του. Λίγο καιρό αργότερα, ένας νέος και ταλαντούχος μάγος εμφανίστηκε στο Γκόντρικς Χόλλοου για να ζήσει με την θεία του Μπατίλντα Μπάγκσοτ, τη συγγραφέα του βιβλίου 'Η Ιστορία της Μαγείας'. Ο νεαρός Ντάμπλντορ έγινε φίλος με τον Γκέλερτ Γκρίντελβαντ αφού τους σύστησε η Μπάγκσοτ, και μαζί ονειρεύτηκαν να κυβερνήσουν τον κόσμο 'για το υπέρτατο καλό' με το να συλλέξουν τους θρυλικούς Κλήρους του Θανάτου. Και οι δύο πίστευαν ότι ο κόσμος των μάγων έπρεπε να πάρει τη θέση που του αξίζει, δηλαδή πάνω απ' τους Μαγκλ. Πίστευαν πως οι μάγοι έπρεπε να κυριαρχήσουν τους Μαγκλ και να τους βάλουν στη θέση τους μαζί με τον υπόλοιπο κόσμο. Ο Ντάμπλντορ αργότερα παρατήρησε ότι η συνείδησή του ήταν μόνο το σλόγκαν τους 'για το υπέρτατο καλό', και ότι βαθιά μέσα του ήξερε ποιος πραγματικά ήταν ο Γκέλερτ Γκρίντελβαλντ (αλλά λήφθηκε ακόμα με τις δυνατότητες και τις ιδέες του συγχρόνως, απομονωμένος στο σπίτι με τις γονικές ευθύνες). Αν χρειαζόταν να καταστρέψουν όποιον σταθεί στο δρόμο τους, θα ήταν 'για το ευρύτερο συμφέρον' και ότι όλες οι απώλειες και τα βάσανα που θα υποστούν θα ανταμειφθούν με εκατονταπλάσια ανταμοιβή. Όμως, Ο Ντάμπλντορ, γεμάτος με δίψα για γνώση και δύναμη αγνόησε τα προβλήματα της οικογένειάς του. Γιατί και οι δύο χρειαζόντουσαν να ταξιδέψουν πολύ για να αποκτήσουν οπαδούς, ο Ντάμπλντορ κανόνισε να πάρει και την Αριάνα μαζί του ενώ ο Άμπερφορθ θα πήγαινε στη σχολή του. Δύο μήνες φιλίας, ο Άμπερφορθ πλησίασε και τους δύο και τους είπε ότι η Αριάνα δεν μπορούσε να αντέξει τόση πίεση και αυτό θα την έβλαπτε. Ο Γκρίντελβαλντ είπε στον Άμπερφορθ ότι ήταν ένας ηλίθιος που εμπόδιζε τον δρόμο του αδελφού του, ενώ η νέα τάξη πήρε θέση, η Αριάνα και όλοι οι μάγοι παγκοσμίως δεν θα χρειαζόταν να κρύβονται και ότι οι Μάγκλ θα έχουνε δικό τους μέρος να ζούνε. Τότε, Ο Γκρίντελβαλντ χρησιμοποίησε τη βασανιστική κατάρα στον Άμπερφορθ και οι τρεις άρχισαν να μονομαχούν. Τότε, η Αριάνα εξοργίστηκε και προσπάθησε να βοηθήσει αλλά βρέθηκε νεκρή: μία απ τις κατάρες τους εξοστρακίστηκε, χτύπησε και σκότωσε την Αριάνα. Για την υπόλοιπη ζωή του, ο Ντάμπλντορ ένιωθε ένοχος για τον άδικο θάνατό της, αλλά ποτέ δεν ήταν σίγουρος αν η κατάρα που τη χτύπησε ήταν η δικιά του ή κάποιου άλλου.

</doc>
<doc id="41694" url="https://el.wikipedia.org/wiki?curid=41694" title="Μαγνησία του Σιπύλου">
Μαγνησία του Σιπύλου

Η Μαγνησία του Σιπύλου (αρχ. Μαγνησία επί Σιπύλω) ήταν μία από τις δύο πόλεις με το όνομα Μαγνησία που ίδρυσαν οι Μάγνητες στην Μικρά Ασία τον 10ο αιώνα π.Χ. Στη Μαγνησία τον 2ο αιώνα π.Χ. έγινε μία από τις σημαντικότερες μάχες της αρχαιότητας της οποίας συνέπεια ήταν να υποταχθεί η περιοχή της Μικράς Ασίας στη Ρωμαϊκή Αυτοκρατορία.
Στην περιοχή είχε κτισθεί από τον αυτοκράτορα Ιωάννη Γ´ Δούκα Βατάτζη η Μονή Σωτήρος Χριστού Σωσάνδρων
Σήμερα στην θέση της αρχαίας πόλης υπάρχει η τουρκική πόλη Μανίσα.

</doc>
<doc id="41698" url="https://el.wikipedia.org/wiki?curid=41698" title="Μωάμεθ ΣΤ΄">
Μωάμεθ ΣΤ΄

Ο Μωάμεθ ΣΤ΄ (τουρκ.: "VI. Mehmed", 14 Ιανουαρίου 1861 - 16 Μαΐου 1926), ή "Μεχμέτ Βαχιντεντίν", ήταν ο 36ος και τελευταίος σουλτάνος της Οθωμανικής Αυτοκρατορίας, κυβερνώντας από το 1918 έως το 1922. Ο αδελφός του, Μωάμεθ Ε΄, έγινε κληρονόμος του θρόνου μετά την αυτοκτονία του Γιουσούφ Ιζζεντίν Εφέντι, γιου του Αμπντούλ Αζίζ, το 1916, ως το μεγαλύτερο αρσενικό μέλος της Οθωμανικής Δυναστείας.
Ζωή.
Γεννήθηκε στις 14 Ιανουαρίου 1861 στα Ανάκτορα Ντολμαμπαχτσέ στην Κωνσταντινούπολη και έλαβε το όνομα Πρίγκιπας Μοχάμεντ Βαχίντ ουμπντίν εφέντη. Ήταν ο 20ός και τελευταίος γιος του Σουλτάνου Αμπντούλ Μετζίτ Α΄ και μικρότερος αδελφός των Σουλτάνων Μουράτ Ε΄, Αμπντούλ Χαμίτ Β΄ και του προκατόχου του Μωάμεθ Ε΄, τον οποίο και διαδέχτηκε στις 4 Ιουλίου 1918 με το όνομα Μωάμεθ ΣΤ΄. Ήταν γιος της Γκιουλουστού Σουλτάν. Όταν η μητέρα του πέθανε ο Μεχμέτ ήταν βρέφος και έτσι δόθηκε στη Σαγιεστέ Χανιμεφέντι για να τον μεγαλώσει, η οποία ήταν μία άλλη σύζυγος του πατέρα του.
Είχε τη φήμη ιδιαιτέρως έξυπνου και δραστήριου ατόμου, με διπλωματικές ικανότητες και φιλελεύθερες αρχές, ο οποίος όμως λόγω των συνθηκών υπό τις οποίες ανέβηκε στο θρόνο δεν μπορούσε να κάνει και πάρα πολλά πράγματα. Στην πραγματικότητα η οθωμανική αυτοκρατορία, μετά την ήττα της στον Α' Παγκόσμιο Πόλεμο ήταν καταδικασμένη να καταρρεύσει και να διαμελιστεί μεταξύ των λαών που την αποτελούσαν, ακολουθώντας την τύχη των συμμάχων της, και υπ' αυτές τις συνθήκες τα περιθώρια ελιγμών της σουλτανικής κυβέρνησης ήταν ελάχιστα. Τελικά υπό την πίεση των Μεγάλων δυνάμεων αναγκάστηκε να αποδεχθεί τους όρους τους, όπως αυτοί διατυπώθηκαν στη συνδιάσκεψη του Σαν Ρέμο, και να υπογράψει τη Συνθήκη των Σεβρών. 
Οι Τούρκοι εθνικιστές, υπό τον Κεμάλ Ατατούρκ, αρνήθηκαν να αποδεχτούν τους όρους της συνθήκης και στην επανάσταση που επακολούθησε κατάφεραν, εκμεταλλευόμενοι τις αδυναμίες και τους συσχετισμούς μεταξύ των Δυνάμεων, να επικρατήσουν μεν στο εσωτερικό, να αποδεχθούν τελικά τους όρους της συνθήκης, εκτός εκείνων που αφορούσαν την Ελλάδα και τίποτε περισσότερο από το να διατηρήσουν το ελάχιστο εναπομείναν έδαφος της άλλοτε κραταιάς αυτοκρατορίας μετονομάζοντάς το (περιοριζόμενοι) και επίσημα σε Τουρκία.
Εξορία και θάνατος.
Έτσι μετά την επικράτησή τους, οι κεμαλικοί δημιούργησαν Εθνική Εθνοσυνέλευση στην Άγκυρα και κήρυξαν την 1 Νοεμβρίου 1922 την κατάργηση του Σουλτανικού πολιτεύματος, αντικαθιστώντας το με Χαλιφάτο. Τότε και ο Σουλτάνος αναγκάστηκε να εγκαταλείψει την Κωνσταντινούπολη στις 17 Νοεμβρίου, με το Βρετανικό θωρηκτό Malaya, και να καταφύγει στη Μάλτα.
Αργότερα εγκαταστάθηκε στην Ιταλία, στο Σαν Ρέμο, όπου και πέθανε από αιφνίδιο καρδιακό επεισόδιο, τη νύκτα στις 15 προς 16 Μαΐου 1926. Στο Χαλιφάτο τον διαδέχτηκε ο εξάδελφός του Αμπντούλ Μετζίτ Β΄.
Οικογένεια.
Σύζυγοι
Γιος
Κόρες

</doc>
<doc id="41700" url="https://el.wikipedia.org/wiki?curid=41700" title="Γρηγόριος Παλαμάς">
Γρηγόριος Παλαμάς

Ο Γρηγόριος ο Παλαμάς (1296 - 14 Νοεμβρίου 1359) ήταν φιλόσοφος, λόγιος και κληρικός. Ήταν μοναχός του Αγίου Όρους, κατόπιν Αρχιεπίσκοπος Θεσσαλονίκης και διαπρεπής θεολόγος του Ησυχασμού. Οι διδασκαλίες του προς υπεράσπιση του Ησυχασμού ενάντια στην επίθεση του επισκόπου Βαρλαάμ αναφέρονται ευρύτερα υπό τον γενικό τίτλο "Παλαμισμός", ενώ οι οπαδοί του "Παλαμίτες". Κείμενά του βρίσκονται στη Φιλοκαλία. Τιμάται ως άγιος της Ανατολικής Ορθόδοξης Εκκλησίας. Η ημέρα μνήμης του είναι η 14η Νοεμβρίου και η δεύτερη Κυριακή των Νηστειών που ονομάζεται "Κυριακή του Αγίου Γρηγορίου του Παλαμά".
Η ζωή του.
Πρώτα χρόνια.
Ο Γρηγόριος Παλαμάς γεννήθηκε το 1296 στην Κωνσταντινούπολη από αριστοκρατική γενιά. Οι γονείς του, Κωνστάντιος και Καλλονή κατάγονταν από την Μικρά Ασία, την οποία εγκατέλειψαν λόγω της τουρκικής προέλασης και κατέφυγαν στην βυζαντινή πρωτεύουσα. Ο Γρηγόριος είχε πέντε αδέλφια, τον Μακάριο, τον Θεοδόσιο, την Επίχαρη και τη Θεοδότη. Ο πατέρας του, Κωνσταντίνος Παλαμάς, ήταν συγκλητικός και μέλος της αυτοκρατορικής αυλής. Ο Ανδρόνικος Β' εκτίμησε τόσο πολύ τα προσόντα του ώστε του ανέθεσε την εκπαίδευση του εγγονού του Ανδρόνικου Γ'. Ο πατέρας του πέθανε αφού δέχθηκε στην επιθανάτια κλίνη του τη μοναχική κουρά, όταν ο Γρηγόριος ήταν επτά ετών, οπότε περιήλθε υπό την προστασία του αυτοκράτορα. Οι κοσμικές σπουδές του περιλάμβαναν κυρίως τα κλασικά trivium και quatrivium. Φοίτησε στο Πανεπιστήμιο της Κωνσταντινούπολης γραμματική, ρητορική, φυσική, λογική και με δάσκαλο τον Θεόδωρο Μετοχίτη μελέτησε ιδιαίτερα τη φιλοσοφία. Σε ηλικία δεκαεπτά ετών του ανατέθηκε να συντάξει και να εκφωνήσει πραγματεία περί του Αριστοτέλη ενώπιον του Θεόδωρου Μετοχίτη και του Ανδρόνικου Β'.
Μοναστική σταδιοδρομία.
Αν και ο αυτοκράτορας τον προόριζε για υψηλά κρατικά αξιώματα, εκείνος άρχισε να ασχολείται με την άσκηση και την ασκητική φιλολογία. Η μοναστική του κλίση καλλιεργήθηκε από τις συναναστροφές του με διάσημους μοναχούς στην βυζαντινή πρωτεύουσα. Ο Θεόληπτος Φιλαδελφείας τον μύησε στην νοερά προσευχή, ενώ ο Γρηγόριος σε ηλικία ούτε είκοσι ετών αποσύρθηκε στη μοναστική ζωή, πείθοντας να κάνουν το ίδιο και μέλη της οικογένειάς του: η μητέρα του Καλή, οι δύο αδελφές Επίχαρη και Θεοδότη και τα άλλα δύο αδέλφια του, Μακάριος και Θεοδόσιος. Αρχικά μετέβη στο όρος Παπίκιο και μετά σε διάφορες τοποθεσίες στον Άθω: στο Βατοπέδι -υπό την καθοδήγηση του ησυχαστή Νικοδήμου- στο κοινόβιο της Μεγίστης Λαύρας, όπου ονομάστηκε ψάλτης από τον εκεί ηγούμενο, και στο τέλος τριών ετών ερημίτης στην Γλωσσία, υπό την καθοδήγηση του μοναχού Γρηγορίου. Σύμφωνα με φιλοπαλαμικές πηγές, λόγω επιδρομών Τούρκων πειρατών στην περιοχή του Άθω θέλησε να ταξιδέψει στα Ιεροσόλυμα και στο Σινά αλλά στάθμευσε στη Θεσσαλονίκη. Οι κατοπινοί πολέμιοί του θεώρησαν ως αίτιο φυγής του τον φόβο να μη θεωρηθεί μεσσαλιανιστής, επειδή οι τελευταίοι παρέβλεπαν τα ιερά μυστήρια για να αφοσιωθούν αποκλειστικά στην προσευχή. Κατά τους πολέμιούς του στη διάρκεια της παραμονής του στα μοναστήρια του Παπικίου ήλθε σε επαφή με Βογομίλους, οι οποίοι αρκούνταν στο "Πάτερ ημών", το οποίο έλεγαν επτά φορές την ημέρα και πέντε φορές τη νύχτα. Ήλθε σε επαφή μαζί τους μόνο για να τους προσηλυτίσει κατά τον Φιλόθεο Κόκκινο, εγκωμιαστή του Παλαμά, ενώ επίσης ήδη από τα πρώτα βήματά του στον μοναχισμό συγκρούσθηκε με αυτούς.
Το 1326 χειροτονήθηκε ιερέας στη Θεσσαλονίκη από τον τότε Μητροπολίτη Θεσσαλονίκης και μετέπειτα Πατριάρχη Κωνσταντινουπόλεως Ιωάννη Καλέκα. Στη Θεσσαλονίκη έγινε μέλος ενός είδους πνευματικού κύκλου, εμπνευστής του οποίου ήταν ο Ισίδωρος, μαθητής του Γρηγορίου Σιναΐτου και ο οποίος αποσκοπούσε στην διάχυση της άσκησης της προσευχής εκτός μοναστηριών. Αργότερα αναχώρησε μαζί με δέκα ακόμα ιερείς για τη Βέροια, όπου παρέμεινε για πέντε χρόνια, εφαρμόζοντας αυστηρή μόνωση. Ο θάνατος της μητέρας του τον απομάκρυνε προσωρινά στην Κωνσταντινούπολη και οι Σερβικές επιδρομές στην Βέροια τον έστειλαν οριστικά το 1331 στο Άγιο Όρος.
Ο μεταρρυθμιστικός του ζήλος και η αυστηρότητα της άσκησής του τον έφεραν σε σύγκρουση με τους μοναχούς και αποτραβήχτηκε περί το 1335 στο ησυχαστήριό του στον Άγιο Σάββα. Αργότερα έγινε ηγούμενος στην μονή Εσφιγμένου.
Η ησυχαστική έριδα.
Περί το 1337, ο Ησυχασμός προσέλκυσε την προσοχή ενός λογίου της Ορθόδοξης Εκκλησίας, του Βαρλαάμ, ενός μοναχού από την Καλαβρία που είχε έρθει στην Κωνσταντινούπολη περίπου επτά χρόνια νωρίτερα. Αντιδρώντας στις επικρίσεις για τα θεολογικά του κείμενα ότι ο Γρηγόριος Παλαμάς είχε επικοινωνήσει μαζί του, ο Βαρλαάμ συνάντησε Ησυχαστές και άκουσε περιγραφές των πρακτικών τους. Εκπαιδευμένος στην Δυτική Σχολαστική θεολογία, ο Βαρλαάμ σκανδαλίστηκε από τις περιγραφές που άκουσε και έγραψε πολλές πραγματείες, με τις οποίες γελοιοποιούσε τις πρακτικές αυτές. Ο Βαρλαάμ αμφισβήτησε, ως αιρετικό και βλάσφημο, το δόγμα των Ησυχαστών ως προς την φύση του ακτίστου φωτός, πανομοιότυπου με εκείνο που είχε φανεί στους μαθητές του Ιησού στην Μεταμόρφωσή Του στο Όρος Θαβώρ, η εμπειρία του οποίου ήταν ο στόχος της πρακτικής των Ησυχαστών. Οι πληροφοριοδότες του είπαν ότι αυτό το φως δεν ήταν θεϊκής ουσίας, αλλά θεωρούνταν ότι είχε άλλη υπόσταση. Ο Βαρλαάμ θεώρησε αυτήν την έννοια πολυθεϊστική, καθώς υπαινίσσεται δύο αιώνια όντα, έναν ορατό (αμετάβλητο) και έναν αόρατο (υπερβατικό) Θεό. 
Ο Γρηγόριος Παλαμάς ενεπλάκη στην έριδα καθώς κλήθηκε από τους αδελφούς του μοναχούς στο Άγιο Όρος να υπερασπιστεί τον Ησυχασμό από τις επιθέσεις του Βαρλαάμ. Καλά μορφωμένος στην ελληνική φιλοσοφία (διαλεκτική μέθοδο) και ως εκ τούτου ικανός να υπερασπίσει τον Ησυχασμό με μεθόδους που χρησιμοποιούνταν και στη Δύση, ο Παλαμάς τον υπερασπίστηκε με μια σειρά Συνόδων στην Κωνσταντινούπολη, καθώς και με μια σειρά έργων. 
Τα τελευταία χρόνια.
Από τον Μάρτιο του 1354 έως την άνοιξη του 1355 ο Γρηγόριος Παλαμάς πέρασε ένα χρόνο στη Μικρά Ασία ως αιχμάλωτος των Τούρκων που κατέλαβαν το πλοίο του καθώς ταξίδευε από τη Θεσσαλονίκη στην πρωτεύουσα. Ως αιχμάλωτος μεταφερόταν από τόπο σε τόπο. Από τη Λάμψακο τον μετέφεραν στις Πηγές, μετά στην Προύσα, και ακολούθως στη Νίκαια της Βιθυνίας. Κατά τη διάρκεια της αιχμαλωσίας του είχε τρεις θεολογικούς διαλόγους με τους μουσουλμάνους για θέματα πίστεως, δηλαδή για τη διαφορά μεταξύ του Μουσουλμανισμού και του Χριστιανισμού. Εξαγοράστηκε από Σέρβους εμπόρους, ίσως απεσταλμένους του κράλη Στέφανου Δουσάν, ο οποίος πάντοτε επεδίωκε τον προσεταιρισμό του, και επέστρεψε στην επισκοπή του.
Μετά την απελευθέρωσή του και μέχρι το θάνατό του από ασθένεια στις 14 Νοεμβρίου του 1359 σε ηλικία 63 ετών, παρέμεινε στη Θεσσαλονίκη, όπου και αφοσιώθηκε στην άσκηση των ποιμαντικών του καθηκόντων. Νεώτεροι ερευνητές δέχονται ως έτος θανάτου του το 1357.
Αγιοκατάταξη.
Μετά το θάνατό του έφτασαν στην Κωνσταντινούπολη πληροφορίες σχετικά με θαύματά του. Ο Γρηγόριος Παλαμάς άρχισε να τιμάται ως άγιος σχεδόν αμέσως μετά το θάνατό του στην Λαύρα και στην Καστοριά. Ο Πατριάρχης ζήτησε ακριβή έκθεση από την Θεσσαλονίκη η οποία του εστάλη. Βάσει της εκθέσεως αυτής, ο διάδοχος του Καλλίστου, Πατριάρχης Φιλόθεος συνέταξε εγκώμιο και ακολουθία.
Με συνοδική απόφαση του Οικουμενικού Πατριαρχείου (1368) ανακηρύχθηκε και επίσημα Άγιος της Ορθοδόξου Ανατολικής Εκκλησίας. Ορισμένες Βυζαντινές Καθολικές Εκκλησίας που βρίσκονται σε κοινωνία με την Ρώμη, τον τιμούν στη θεία λειτουργία, αποκαλώντας τον άγιο, ενώ επανειλημμένα ο Πάπας Ιωάννης Παύλος Β΄ τον ανέφερε ως μεγάλο θεολόγο συγγραφέα.
Η Ορθόδοξη Εκκλησία τιμά τη μνήμη του στις 14 Νοεμβρίου και κατά τη Β' Κυριακή των Νηστειών, αμέσως μετά από την Κυριακή της Ορθοδοξίας και ως συνέχεια εκείνης, επειδή η νίκη επί των Θεωριών τού Βαρλαάμ θεωρείται εφάμιλλη της νίκης κατά των εικονομάχων.
Τα λείψανα του Αγίου Γρηγορίου Παλαμά φυλάσσονται στον Μητροπολιτικό Καθεδρικό Ναό της Θεσσαλονίκης, ο οποίος φέρει το όνομά του.
Το 2009, ύστερα από πρόταση της Μητροπόλεως Βεροίας, Ναούσης και Καμπανίας, το Οικουμενικό Πατριαρχείο αποφάσισε την αγιοκατάταξη και των μελών της οικογένειάς του, των γονέων του Κωνσταντίου και Καλής, και των αδελφών του Θεοδοσίου, Μακαρίου, Επιχάριτος και Θεοδότης. Ημέρα μνήμης τους ορίστηκε η 18η Δεκεμβρίου.
Το έργο του.
Η εργασία του για τον Αριστοτέλη περί της αρετής.
Ο έφηβος Γρηγόριος πλήρης γνώσεων καλείται να παρουσιάσει την εργασία του για τον Αριστοτέλη μπροστά στον αυτοκράτορα Ανδρόνικο Β΄, τον πιο σοφό άνδρα της Κωνσταντινούπολης Θεόδωρο Μετοχίτη, σε αξιωματούχους και λόγιους της βασιλικής αυλής. Η αρετή σύμφωνα με τον Αριστοτέλη διακρίνεται σε ηθική και διανοητική. Διανοητική αρετή είναι η σοφία, η σύνεση και η φρόνηση. Αντίστοιχα η ηθική αρετή είναι η σωφροσύνη, η γενναιοδωρία και η εγκράτεια. Η Διανοητική αρετή γεννιέται και αναπτύσσεται με τη διδασκαλία, για το λόγο αυτό απαιτείται καιρός και πείρα. Η ηθική αρετή αποκτάται από το έθος με κόπο εσωτερικό. Και τι είναι αρετή και πως αυτή ορίζεται από τον Αριστοτέλη τον ρώτησε ο Θεόδωρος Μετοχίτης; 
Στην ψυχή μας απήντησε ο Γρηγόριος, τρία είδη συμβαίνουν, πάθη, δυνάμεις και έξεις. Η αρετή ανήκει στις έξεις.
Πάθη της ψυχής είναι η επιθυμία, ο φόβος, η οργή, το θάρρος, η χαρά, η ζήλια, το μίσος, ο οίκτος και όλα, όσα προκαλούν ηδονή και λύπη. Δυνάμεις της ψυχής είναι εκείνες, που μας κάνουν δεκτικούς στα πάθη, δηλαδή μας ωθούν στο να χαιρόμαστε, να ζηλεύουμε να οργιζόμαστε κτλ. Έξεις της ψυχής είναι εκείνες, που μας προδιαθέτουν καλώς ή κακώς προς τα πάθη. Κατ αυτόν τον τρόπο συνηθίζουμε ή να κατανικούμε τα πάθη και γινόμαστε αγαθοί και ενάρετοι ή να υποτασσόμαστε στα πάθη και γινόμαστε κακοί. 
Η αρετή δεν είναι ούτε δύναμη της ψυχής ούτε πάθος αλλά έξη και μάλιστα τέτοιου είδους έξη, με την οποία οι άνθρωποι καθίστανται αγαθοί και εκτελούν με ευσυνειδησία τα έργα τους. Η αρετή στην ουσία της είναι το μέσο δύο ακροτήτων, από τις οποίες η μία είναι η υπερβολή και η άλλη η έλλειψη. Η αρετή ουσιαστικά είναι το μέτρο, η μεσότης. Για παράδειγμα, η γενναιοδωρία είναι αρετή ανάμεσα στην υπερβολή της ασωτίας και στην έλλειψη φιλαργυρίας. Η πραότητα είναι αρετή ανάμεσα στην υπερβολή της οργής και στην έλλειψη ψυχρότητας. Συμπερασματικά, αρετή είναι το μέσο μεταξύ δύο κακών, από τις οποίες η μία είναι υπερβολή και η άλλη έλλειψη. 
Είναι πράγματι δύσκολο να είναι κανείς ενάρετος καθώς πρέπει σε κάθε ενέργειά του να πετυχαίνει τη μεσότητα. Δεν είναι εύκολο να ασκεί ο καθένας την αρετή, αντίθετα ο άνθρωπος άγεται και φέρεται μάλλον προς τις δύο ακρότητες. Πολύ πιο δύσκολο μάλιστα είναι να επιλέγει κανείς σε κάθε περίπτωση μεταξύ πολλών ακροτήτων τη μεσότητα, την αρετή. Είναι σπάνιο και κατά κάποιον τρόπο υπεράνθρωπο να έχει ο άνθρωπος όλη την αρετή μέσα του.
Επειδή λοιπόν είναι τόσο δύσκολο, τόσο σπάνιο, αξιέπαινο και ωραίο να πετύχουμε παντού τη μεσότητα, ο Αριστοτέλης προτείνει να επιλέγει ο άνθρωπος το λιγότερο κακό από τις δύο ακρότητες. Να εξετάζει προσεκτικά και ειλικρινά σε ποια από τις δύο ακρότητες είναι περισσότερο επιρρεπής και να επιλέγει αποφασιστικά την αντίθετη. Να κάνει δηλαδή, ό,τι με τα στραβά ξύλα. Για να τα σιάξει, πρέπει να τα πιέσει προς την αντίθετη πλευρά. Αν για παράδειγμα είναι επιρρεπής στην θρασύτητα, θα πρέπει να αγωνιστεί να αποκτήσει το αντίθετο, τη δειλία. Έτσι σιγά σιγά θα αποκτήσει την επαινετή ανδρεία. Αποφεύγοντας λοιπόν άλλοτε την υπερβολή και άλλοτε την έλλειψη θα πετύχει ευκολότερα τη μεσότητα και το αγαθό. Παντως οι χριστιανοί πιστεύουμε ότι, παρότι η αρετή είναι δύσκολη υπόθεση, εντούτοις είναι κατορθωτή με το νεύμα του Θεού και την πνοή του Παναγίου Πνεύματος.
Η σχέση με τον Μεσσαλιανισμό.
Ο Γρηγόριος Παλαμάς κατηγορήθηκε για μεσσαλιανισμό από τον Βαρλαάμ: Η αφετηρία της σύγχυσης της νοεράς προσευχής των ησυχαστών με εκείνης των μεσσαλιανών ήταν η πεποίθηση των ησυχαστών ότι στην κατάστασης της θεώσεως είχαν όραση του ακτίστου φωτός ως παροχή και δωρεά του Θεού, ενώ οι μεσσαλιανοί πίστευαν ότι ενώνονται με το Θεό αμέσως, ανεξάρτητα από της Θεία Χάρη και τη μοναστική και μυστηριακή ζωή της Εκκλησίας. Ο Βαρλαάμ το έκανε αυτό είτε διότι είχε σύγχυση και άγνοια της νηπτικής παράδοσης της Εκκλησίας, είτε έδρασε με κακοβουλία.
Η περί Θεού διδασκαλία του Γρηγορίου Παλαμά.
Η διάκριση που κάνει ο Παλαμάς μεταξύ "ουσίας" και "ενέργειας" του Θεού κατανοούνται αντιστοίχως αναφορικά με τον Πλάτωνα και τον Αριστοτέλη αντίστοιχα. Τα σχετικά με την ουσία θυμίζουν την πλατωνική ιδέα του "αγαθού" και την ταύτισή της με τη θεότητα, ως κάτι ασύλληπτο από τον ανθρώπινο νου, αλλά και με οντολογική έννοια, ως η πρώτη εκείνη αιτία, από την οποία εξαρτάται κάθε τι. Η "ενέργεια" από την άλλη πλευρά κατανοείται με την οντολογική σημασία του όρου στην Αριστοτελική σκέψη σε σχέση με την κίνηση, και το Θεό ως πρώτον κινούν ακίνητον.
Γνωσιολογία του Γρηγορίου Παλαμά.
Ο Παλαμάς κάνει διάκριση μεταξύ επιστημονικής-φιλοσοφικής συλλογιστικής και θεολογικού στοχασμού. Η αριστοτελική-διαλεκτική απόδειξη δεν κινείται στο ίδιο μεθοδολογικό επίπεδο με τις αποδείξεις των θεολογικών κειμένων. Ως προς την χρήση των "όρων" και των ονομάτων αυτά δεν είναι προσδιοριστικά και εξαντλητικά της ουσίας του, αλλά δηλώνουν τον τρόπο και το είδος των παραγωγικών εκδηλώσεών του που εκπέμπει ως ενέργεια έξω από το πεδίο της καθαυτό ύπαρξής του. Υπάρχουν στοιχεία του Θεού που αποτελούν αντικείμενο έρευνας, απόδειξης και γνώσης και στοιχεία που παραμένουν ανεξερεύνητα. Ως προς τον τρόπο έρευνας των θεολογικών ζητημάτων, ο Παλαμάς προκρίνει τον αποδεικτικό συλλογισμό και όχι τον αριστοτελικό διαλεκτικό. Αυτή η διάκριση ξεκινά από τη διάκριση των διαφορετικών οντολογικών επιπέδων που απαιτούν διαφορετική μεθοδολογία: έτσι ο αποδεικτικός συλλογισμός αφορά αντικειμενικά δεδομένα μονίμως ισχύοντα (ο Θεός συνεχώς υπάρχει και δεν αλλάζει) και ο διαλεκτικός αναφέρεται στα αισθητά μεταβλητά οντολογικά δεδομένα. Ο πρώτος γίνεται με καταφατικούς και αποφατικούς όρους.
Συγγράμματα Γρηγορίου Παλαμά.
Τα έργα που μας άφησε διακρίνονται σε δογματικά, ασκητικά, λειτουργικά, ποιμαντικά, αγιολογικά, ηθικά και ομιλίες.
Συγγράμματα υπέρ των ησυχαζόντων.
Ο Βαρλαάμ συντάσσει τρία βιβλία αντιησυχαστικού περιεχομένου, για τα οποία μόνο άκουσε ο Παλαμάς χωρίς όμως να τα έχει διαβάσει. Έτσι γράφει αντίστοιχο πόνημα στις αρχές του 1338. Στα τρία του βιβλία περιορίζει την αξία της θύραθεν σοφίας και διακρίνει τη σοφία σε θεία και ανθρώπινη. Μιλάει επίσης για την συγκέντρωση του νου εντός του σώματος, ενώ τέλος ασχολείται με τον θείο φωτισμό και την τελείωση. Όταν πια το 1339 ο Παλαμάς πληροφορήθηκε με μεγαλύτερη ακρίβεια για τα σχετικά τρία βιβλία του Βαρλαάμ συνέταξε άλλα τρία βιβλία με πιο αναλυτική επεξεργασία των ζητημάτων. Όταν ο Βαρλαάμ κατηγόρησε τον Παλαμά για μεσσαλιανισμό ο Παλαμάς απάντησε με τρία νέα βιβλία. Επειδή εκδόθηκαν σε τρεις ομάδες από τρία βιβλία συνήθως ονομάζονται "Τριάδες". Οι σύγχρονοί και οι μεταγενέστεροι του συγγραφέας τους, τα αντιμετώπισαν ως τα πιο σημαντικά από όλα του τα έργα, επειδή αποτελούσαν μια αξιόλογη συνοπτική έκθεση του περιεχομένου της ορθόδοξης μοναστικής πνευματικότητας.
Επιστολές προς τους πρώτους ηγέτες των αντιησυχαστών.
Τοποθετούνται χρονικά στα πρώτα χρόνια της έριδας, είναι αναλυτικά:
Επίδραση του Γρηγορίου Παλαμά.
Στην Ορθόδοξη Θεολογία.
Από το 1453 έως τον 19ο αιώνα.
Από τα πρώτα χρόνια της Τουρκοκρατίας αποσιωπάται πλήρως από τα διάφορα επίσημα θεολογικά, αλλά και από τα εκλαϊκευτικά ή ποιμαντικά κείμενα των Ορθοδόξων. Οι Νικηφόρος Θεοτόκης, Ηλίας Μηνιάτης και Μελέτιος Πηγάς δεν τον αναφέρουν καθόλου στις ομιλίες τους για την Β' Κυριακή των νηστειών της Μεγάλης Τεσσαρακοστής, ημέρα λειτουργικής μνήμης του Παλαμά. Άγνοια πλήρης υπάρχει σχετικά με τη σκέψη του στην Ορθόδοξη Ρωσία, αλλά ελληνόφωνοι ορθόδοξοι συνιστούν εξαιρέσεις: Μαξιμος Γραικός, Γαβριήλ Σεβήρος, Μητροφάνης Κριτόπουλος, Νικόδημος Μεταξάς, Νεκτάριος Ιεροσολύμων, Γεράσιμος Βλάχος ο Κρης, Δοσίθεος Β΄ Ιεροσολύμων, Βικέντιος Δαμοδός, Ευγένιος Βούλγαρης, Αθανάσιος ο Πάριος, Άγιος Μακάριος Νοταράς και Νικόδημος ο Αγιορείτης. Οι Δοσίθεος Β΄ Ιεροσολύμων και Νικόδημος Μεταξάς αποπειρώνται να εκδώσουν τα Παλαμικά έργα, όπως και ο Νικόδημος ο Αγιορείτης. Η αναστολή οφείλεται στη δράση της λατινικής προπαγάνδας. Τελικά, έργα του Παλαμά θα συμπεριληφθούν στην Φιλοκαλία του αγίου Νικοδήμου Αγιορείτου και προηγουμένως στην έκδοση αποσπασματικών έργων από το Νικόδημο Μεταξά και τον Αθανάσιο Πάριο.
Στον 20ό αιώνα.
Ενώ η αποδοχή της θεολογικής διδασκαλίας του Γρηγορίου Παλαμά φαίνεται σχεδόν καθολική στον ορθόδοξο κόσμο, υπάρχουν και ορισμένες μεμονωμένες περιπτώσεις «έντονης κριτικής ή κατάφωρης άγνοιας από ορισμένους ορθόδοξους θεολόγους και διανοητές», κατά τον θεολόγο Σταύρο Γιαγκάζογλου. Η ελλαδική ακαδημαϊκή ορθόδοξη θεολογία αντιμετωπίζει ποικιλοτρόπως τη σκέψη του Παλαμά. Κυμαίνεται από την άγνοια στην πλήρη κατάφαση του θεολογικού στοχασμού του. Ο Γρηγόριος Παπαμιχαήλ συγγράφει την πρώτη επιστημονική πραγματεία για την προσωπικότητα και τη σκέψη του Παλαμά. Τα εγχειρίδια δογματικής των Ζήκου Ρώση και Χρήστου Ανδρούτσου δεν κάνουν καμία μνεία στον Παλαμά και τη θεολογία του. Το 1922 δημοσιεύονται στον "Νέο Ελληνομνήμονα" δύο έργα του Παλαμά, ενώ το 1917 εκδίδεται το περιοδικό "Γρηγόριος Παλαμάς" από τη Μητρόπολη Θεσσαλονίκης. Ο Πατρολόγος Δημήτριος Μπαλάνος χαρακτηρίζει τον ησυχασμό ως μια ανώφελη ή άσκοπη έριδα που ερχόταν σε σύγκρουση με την "ημετέραν λογικήν". Ο Παναγιώτης Τρεμπέλας στην Δογματική του δεν έκανε καμία αναφορά στον Παλαμά, ενώ στη δύση του βίου του έγραψε μελέτη για την σχέση του μυστικισμού με την αποφατική και καταφατική θεολογία. Το 1959 τιμάται στη Θεσσαλονίκη η εξακοσιοστή επέτειος από την κοίμηση του Παλαμά, ενώ ο εξωτερικός συνεργάτης της "Ζωής" Δημήτρης Κουτρουμπής θα είναι ο πρώτος που θα μιλήσει και θα γράψει για τον Παλαμά στην οργάνωση αυτή. Σημαντικό σταθμό στην πρόσληψη του Παλαμά ήταν η έκδοση όλων των έργων του, που πραγματοποιήθηκε με πρωτοβουλία και επιμέλεια του Παναγιώτη Χρήστου, πατρολόγου στο Πανεπιστήμιο Θεσσαλονίκης στις αρχές της δεκαετίας του 1960 (1962).
Για το βιβλικό θεολόγο Σάββα Αγουρίδη ο Παλαμισμός δεν είναι τίποτε άλλο παρά μια βυζαντινή νεοπλατωνική θεολογία, ενώ η διάκριση μεταξύ ουσίας και ενεργειών ήταν αποτέλεσμα την απόπειρας εκμηδένισης της σημασίας της κτιστής δημιουργίας έναντι της Αναγέννησης και του δυτικού ανθρωπισμού. Ο Παλαμάς για τον Αγουρίδη επεξεργάστηκε την θεολογία των ακτίστων ενεργειών για να ξεφύγει από την σκληρή πραγματικότητα της εποχής του. Όσον αφορά τους νεοπαλαμιστές Ρώσους θεολόγους αλλά και τους Ελλαδίτες ομοδόξους τους, επιχειρούν κατά τον Αγουρίδη, μια ελιτίστικη κίνηση μοναστικών κύκλων ως ατομοκεντρική φυγή από την ιστορική πραγματικότητα.
Στην ρωσική θεολογική σκέψη.
Αν και η ρωσική ακαδημαϊκή θεολογική σκέψη μέχρι τον 19ο αιώνα δεν απέδιδε τη δέουσα σημασία στον Παλαμά, υπογραμμίζοντας την ασυνέχεια της σκέψης του με εκείνη που διαμορφώθηκε μέχρι τον 8ο αιώνα, οι Ρώσοι θεολόγοι της διασποράς θα επαναφέρουν δυναμικά στο προσκήνιο την θεολογία του.
Τα έργα του Παλαμά αρχίζουν να γίνονται γνωστά στη Δύση στην διάρκεια του 20ού αιώνα, από τους Ρώσους θεολόγους της διασποράς, οι οποίοι μετά την Οκτωβριανή Επανάσταση εγκαθίστανται στην Δύση και κυρίως στην Γαλλία. Κύριοι εκπρόσωποι αυτής της στροφής είναι Βλαδίμηρος Λόσσκυ και Ιωάννης Μάγεντορφ.
Στην δυτική θεολογική σκέψη.
Από το 1453 έως τον 19ο αιώνα.
Οι Ρωμαιοκαθολικοί μισσιονάριοι που δρουν στην Ανατολή ασκούν δριμεία κριτική σε βάρος του Παλαμά. Ο Ιησουίτης Φραγκίσκος Ριχάρδος εκδίδει σε ελληνική μετάφραση το έργο του "Τα έργα της πίστεως της Ρωμαϊκής Εκκλησίας εις την διαφεύνδευσιν της ορθοδοξίας" όπου κατηγορεί επί αιρέσει τον Παλαμά. Καλεί τους Ορθοδόξους να καύσουν τα"Τριώδια" μαζί με την ακολουθία του Παλαμά. Η "Σκοτοδίνη" του Γεράσιμου Βλάχου ήταν η απάντηση στην αντιπαλαμική αυτή πολεμική. Το 1635 ο D. Petau αποκαλεί την διδασκαλία του Παλαμά " redicula dogmata", ενώ μαζί του συμφωνούν και οι λατινόφρονες και οι ουνίτες Ιωάννης Καρυόφυλλος, Πέτρος Αρκούδιος, Λέων Αλλάτιος. Παράλληλα οι Έλληνες σπουδαστές στο κολλέγιο του Αγίου Αθανασίου της Ρώμης πιέζονταν να αναθεματίζουν τους αντιλατίνους αγίους της Ορθόδοξης Εκκλησίας. Φτάνοντας στον 19ο αιώνα, ο Ζακ Πολ Μιν ζήτησε συγγνώμη από τους αναγνώστες του επειδή συμπεριέλαβε μεταξύ των συγγραμμάτων λατινιζόντων και αντιησυχαστών και έργα του Παλαμά, αλλά αυτό το έκανε για λόγους ιστορικούς, όπως ισχυρίστηκε.
Στον 20ό αιώνα.
Την τριακονταετία 1920-1950 ομάδα Ρωμαιοκαθολικών θεολόγων ερευνητών έχοντας επικεφαλής τον Martin Jugie άρχισε να εκδίδει έργα αντιησυχαστών και να ελέγχει τον Παλαμά για διάφορα ζητήματα όπως για πλατωνισμό, ότι ερμηνεύει ο ίδιος και οι μαθητές του σοφιστικά και υποκειμενικά της προηγούμενη πατερική παράδοση, καταστρατηγεί το δόγμα της απόλυτης απλότητας του Θεού με τις ανθρωπομορφικές του κατασκευές, πουθενά δεν ασχολείται με την Εκκλησία, καλλιεργεί έναν ψευδομυστικισμό, ενώ αποδεχόμενη η Ορθόδοξη Εκκλησία τις Παλαμικές διδασκαλίες (π.χ διάκριση ουσίας και ενεργειών, η ασκητική και ησυχαστική εμπειρία της θέας του ακτίστου φωτός) εισάγει καινοτομίες.
Δεν έλειψαν όμως και οι θετικές αναγνώσεις του Παλαμισμού, χωρίς να συγκροτούν ιδιαίτερο ρεύμα, στις οποίες υπερβαίνεται η παραδοσιακή νεοσαχαλιστική αντίληψη περί αιρετικής διδασκαλίας η οποία είναι άσχετη με την προηγούμενη θεολογική και ασκητική παράδοση των Ελλήνων πατέρων, ενώ λόγω της πατερικής κίνησης που η δυτική θεολογία γνώρισε ή της εμφάνισης της "nouvelle theologie" νέες αναγνώσεις επιχειρήθηκαν, όπως η συσχέτιση Θωμά Ακινάτη και Γρηγορίου Παλαμά. Επίσης αρχίζουν να απασχολούν την δυτική θεολογική έρευνα όψεις της Παλαμικής θεολογίας, όπως η πνευματολογία του, η μαριολογία του, η ασκητική μυστική του, η περί θεώσεως και απολυτρώσεως διδασκαλία του. Τέλος το 1970 ιδρύθηκε στην Ιταλία το Ινστιτούτο Ορθόδοξων Θεολόγων Σπουδών "Άγιος Γρηγόριος Παλαμάς" που εξέδωσε στα ιταλικά το corpus των Παλαμικών έργων.
Στην προτεσταντική θεολογία.
Μέχρι την δεκαετία του 1980 η προτεσταντική θεολογία δεν είχε ασχοληθεί συστηματικά με την Παλαμική θεολογία. Η Γερμανίδα προτεστάντισσα θεολόγος Dorothea Wendenburg υποστηρίζει πως ο Παλαμάς με τη διδασκαλία του για τον σωτηριολογικό ρόλο που έχουν οι υποστάσεις της Αγίας Τριάδος κατέστησε τις υποστάσεις της Αγίας Τριάδος χωρίς ιδιαίτερη σωτηριολογική σημασία για την ορθόδοξη θεολογική διδασκαλία. Η ίδια δέχεται ότι η διάκριση μεταξύ ουσίας και ενεργειών που κάνει ο Παλαμάς εντοπίζεται και στην προπαλαμαική θεολογία γι' αυτό και μεταξύ τους υπάρχει ενότητα.
Αποτίμηση της θεολογικής προσφοράς του.
Ο Ρώσος θεολόγος και μοναχός της Ιεράς Μονής Αγίου Παντελεήμονος Αγίου Όρους Βασίλειος Krivocheine παρατηρεί χαρακτηριστικά ότι με τον Γρηγόριο Παλαμά, «[...] η παραδοσιακή ασκητική και μυστική διδασκαλία της ορθόδοξης Ανατολής βρήκε στα έργα του όχι μόνο την πλήρη και συστηματική έκφραση, αλλά και τη θεολογικοφιλοσοφική δικαίωσή της».
Όσον αφορά την διάκριση μεταξύ ανατολικού και δυτικού μυστικισμού ο παλαματικός ησυχασμός συνέβαλε καίρια προς την κατεύθυνση της απόκτησης ενός ιδιάζοντος χαρακτηριστικού στον τρόπο σκέψης της ανατολικής Εκκλησίας.

</doc>
<doc id="41704" url="https://el.wikipedia.org/wiki?curid=41704" title="Θεόδωρος Μετοχίτης">
Θεόδωρος Μετοχίτης

Ο Θεόδωρος Μετοχίτης (1270 - 13 Μαρτίου 1332) ήταν Βυζαντινός λόγιος και ανώτατος αξιωματούχος και πανεπιστήμων, από τους σπουδαιότερους συγγραφείς του Βυζαντίου, πρόδρομος της ανθρωπιστικής αναγέννησης του 15ου αι. Γόνος αριστοκρατικής οικογενείας του Βυζαντίου και γιος του αρxιδιακόνου Γεωργίου Μετοχίτη. Έλαβε εξαιρετική μόρφωση από την παιδική του ηλικία και από το 1290 μπήκε στην υπηρεσία του αυτοκράτορα Ανδρονίκου Β'. Αναρριχήθηκε σε όλα τα αξιώματα της βυζαντινής διοίκησης και έφτασε στο αξίωμα του πρωθυπουργού του κράτους στα 1315, εκτοπίζοντας τον μέχρι τότε πρωθυπουργό Νικηφόρο Χούμνο. 
Βίος.
Γεννήθηκε στη Κωνσταντινούπολη και έζησε δύσκολα νεανικά χρόνια, επειδή η αριστοκρατική οικογένειά του είχε πέσει στη δυσμένεια του αυτοκράτορα Μιχαήλ Η΄. Στη γενέτειρά του ολοκλήρωσε μια καλή «εγκύκλιο παιδεία» και σε ηλικία είκοσι ετών μπήκε στην υπηρεσία του Ανδρονίκου Β΄ στην Κωνσταντινούπολη για να κρατήσει σε όλη σχεδόν τη ζωή του σπουδαία αξιώματα. Ύστερα από επιτυχημένες διπλωματικές αποστολές στην Κύπρο και την Κιλικία 1295, τη Σερβία 1298 και τη Θεσσαλονίκη 1304 ο Μετοχίτης έγινε διαδοχικά «λογοθέτης των οικειακών», «παραδυναστεύων», «λογοθέτης του γενικού», «Μεσάζων» ή μέγας λογοθέτης που αποτελούσε το υψηλότερο αξίωμα στη βυζαντινή διοίκηση. 
Κατά τα πρώτα χρόνια της πρωθυπουργίας του ασχολήθηκε ανακαινίζοντας ριζικά και διακοσμώντας με θαυμάσια ψηφιδωτά, από τα καλύτερα της Παλαιολογείου τέχνης, την περίφημη Μονή της Χώρας (το σημερινό Καριγιέ Τζαμί) στην πρωτεύουσα. Εμπλέχτηκε στη σύγκρουση μεταξύ Ανδρονίκου Β' και του εγγονού του Ανδρονίκου Γ'. Μετά την επικράτηση του τελευταίου η μεγάλη περιουσία του δημεύτηκε και μετά από κάποιο διάστημα στην εξορία του επιτράπηκε να αποσυρθεί ως μοναχός στη Μονή της Χώρας, όπου και πέθανε περί το 1332. 
Η πολιτική του δράση διακόπηκε βίαια με την επικράτηση του Ανδρόνικου Γ' το 1328, οπότε εξορίστηκε στο Διδυμότειχο. Πέθανε το 1332 στην αγαπημένη του Μονή της Χώρας που είχε καταστήσει σπουδαστήριο και ησυχαστήριο και όπου είχε αποσυρθεί το 1331 ως μοναχός Θεόληπτος.
Την κόρη του Ειρήνη παντρεύτηκε ο Ιωάννης Παλαιολόγος, υιός του Κωνσταντίνου, αδελφού του Ανδρονίκου Β'.
Ιδιαίτερη αναφορά.
Κορυφαία έφραση του θαυμασμού προς τον Μετοχίτη είναι: "«Ο Επιτάφιος εις τον μέγαν λογοθέτην Θεόδωρον Μετοχίτην»" του Νικηφόρου Γρηγορά.
Συγγραφικό του έργο.
Στα σημαντικότερα συγγράμματά του ανήκουν η συλλογή «Υπομνηματισμοί και σημειώσεις γνωμικαί» (λατ. "Miscellanea philosophica et historica") σε 120 κεφάλαια με θέματα κυρίως από την κλασική παιδεία και ιστορία και η πραγματεία «Ηθικός ή περί παιδείας».Γενικά σ΄όλο το συγγραφικό έργο του Μετοχίτη εντυπωσιάζουν η πολυμάθεια, η ακρίβεια των κρίσεων, οι πρωτοποριακές για την εποχή αντιλήψεις και ο θερμός ανθρώπινος τόνος.
Οικογένεια.
Νυμφεύτηκε και είχε τέκνα:

</doc>
<doc id="41708" url="https://el.wikipedia.org/wiki?curid=41708" title="Τέμενος">
Τέμενος

Το τέμενος, &lt;τέμνω,τέμενος, είναι οριοθετημένος (τεχνητά ή όχι) χώρος μέσα στο οποίο λατρευόταν μια θεότητα ή συνηθέστερα ένας ήρωας στην αρχαία Ελλάδα. Ήταν συνήθως αλσύλλια που περιέκλειαν βωμούς ή και άλλες πρόχειρες, τυχαία τοποθετημένες κατασκευές για την τέλεση ιεροπραξιών. Αποτελούν ένα από τα βασικότερα χαρακτηριστικά της αρχαίας θρησκείας, ιδίως στις απαρχές της, καθώς και μέσα από την οριοθέτηση και καθιέρωση του χώρου προήλθαν τα ιερά.
Ο όρος δεν έχει αντίστοιχό του στις λατινογενείς γλώσσες, γεγονός που καταδεικνύει τον ιδιαίτερο χαρακτήρα της έννοιας. Δυο από τα πιο γνωστά τεμένη ήταν αυτά του Πέλοπα στην Ολυμπία (Πελόπιον) και του Οφέλτη στη Νεμέα.

</doc>
<doc id="41716" url="https://el.wikipedia.org/wiki?curid=41716" title="Πάπας Ιωάννης Παύλος Α΄">
Πάπας Ιωάννης Παύλος Α΄

Ο Πάπας Ιωάννης Παύλος Α΄ ("Papa Giovanni Paolo I"), γεννημένος ως Αλμπίνο Λουτσιάνι ("Albino Luciani", 17 Οκτωβρίου 1912 - 28 Σεπτεμβρίου 1978) υπηρέτησε ως Πάπας από τις 26 Αυγούστου του 1978 έως τον ξαφνικό θάνατό του 33 ημέρες αργότερα. Είχε διατελέσει Καρδινάλιος και Πατριάρχης Βενετίας (1969-1978).
Αποτελεί τον πρώτο Πάπα που προέρχεται από την εργατική τάξη. Στην Ιταλία, ενθυμείται με τον χαρακτηρισμό "ο χαμογελαστός Πάπας" ("Il Papa del Sorriso") ή "Το χαμόγελο του Θεού" ("Il Sorriso di Dio").
Η ζωή του.
Πρώτα χρόνια.
Γεννήθηκε στο Κανάλε ντ' Αγκόρντο, κοντά στο Μπελούνο της βόρειας Ιταλίας. Προερχόταν από μια φτωχή οικογένεια της εργατικής τάξης, σοσιαλιστικών αντιλήψεων. Ήταν το πρώτο από τα τρία παιδιά του Giovanni Luciani, που εργαζόταν ως κτίστης, και της Bortola Tancon. Μετά από σπουδές σε εκκλησιαστικά σεμινάρια της περιοχής χειροτονήθηκε ιερέας το 1935 διακονώντας στην πατρίδα του το Κανάλε ντ' Αγκόρντο (τότε Φόρνο ντι Κανάλε). Το 1937 έγινε καθηγητής και υποδιευθυντής του εκκλησιαστικού σεμιναρίου του Μπελούνο και δίδαξε δογματική, ιερή τέχνη, ηθική θεολογία και κανονικό δίκαιο.
Το 1941 ξεκίνησε το διδακτορικό του και το 1947 αναγορεύθηκε διδάκτορας του Γρηγοριανού Πανεπιστημίου Ρώμης. 
Το 1949, δημοσίευσε ένα βιβλίο με τίτλο "Catechetica in briciole" (Κατήχηση σε ψήγματα). Αυτό το βιβλίο, το πρώτο του, αφορούσε τη διδασκαλία των αληθειών της πίστης με έναν απλό τρόπο, άμεσα και κατανοητό σε όλους τους ανθρώπους.
Το 1954 ορίσθηκε γενικός βικάριος της επισκοπής Μπελούνο. 
Επίσκοπος - Καρδινάλιος.
Το 1958 χειροτονήθηκε επίσκοπος της πόλης Βιττόριο Βένετο. Στις 15 Δεκεμβρίου 1969 εξελέγη Πατριάρχης Βενετίας. Το 1973 ανακηρύχθηκε Καρδινάλιος. Παράλληλα διετέλεσε αντιπρόεδρος της επισκοπικής συνόδου Ιταλίας.
Στη Σύνοδο των Επισκόπων που πραγματοποιήθηκε στη Ρώμη το 1971, στην οποία τον προσκάλεσε προσωπικά ο τότε Πάπας, ο Λουτσιάνι πρότεινε οι επισκοπές των χωρών με έντονη βιομηχανοποίηση να παραδώσουν το 1% του συνόλου των εισοδημάτων τους σε χώρες του Τρίτου Κόσμου "όχι ως ελεημοσύνη, αλλά ως κάτι που οφείλεται. Οφείλεται, ώστε να αντισταθμιστούν οι αδικίες που διαπράττει ο καταναλωτικά προσανατολισμένος κόσμος απέναντι στον «κόσμο με πορεία προς την ανάπτυξη» και ώστε να πραγματοποιήσει κατά κάποιο τρόπο την αποκατάσταση της κοινωνικής αμαρτίας, την οποία πρέπει να γνωρίζουμε".
Πάπας.
Τον Αύγουστο του 1978, μετά το θάνατο του Πάπα Παύλου ΣΤ', εξελέγη διάδοχός του από το κολλέγιο των Καρδιναλίων. Στις 26 Αυγούστου ανακοινώθηκε η εκλογή του και στις 3 Σεπτεμβρίου ενθρονίστηκε επισήμως. Ήταν ο πρώτος που επέλεξε διπλό όνομα, προκειμένου να τιμήσει τους δύο προκατόχους του.
Ο Πάπας αρνήθηκε την καθιερωμένη έως τότε τελετή στέψης με την παπική τιάρα και επέλεξε μια απλή τελετή κατά την οποία έλαβε το παπικό pallium ως σύμβολο της θέσης του ως Επίσκοπος της Ρώμης.
Κατά τη διάρκεια των ημερών που ακολούθησαν την εκλογή, οι καρδινάλιοι ήταν γενικά χαρούμενοι και μερικοί από αυτούς δήλωσαν πως είχαν εκλέξει τον «υποψήφιο του Θεού». Ο Αργεντινός Καρδινάλιος Eduardo Francisco Pironio δήλωσε: "Ήμασταν μάρτυρες ενός ηθικού θαύματος". Η μητέρα Τερέζα, σχολιάζοντας τον νέο παπά είπε πως "ήταν το μεγαλύτερο δώρο του Θεού, μια δέσμη ηλίου της αγάπης του Θεού που λάμπει στο σκοτάδι του κόσμου".
Ο Πάπας Ιωάννης Παύλος Α΄, είχε θέσει έξι σχέδια:
Πέθανε στις 29 Σεπτεμβρίου του ίδιου έτους, διατελώντας Πάπας για 33 ημέρες. Πρόκειται για ένα από τα συντομότερα ποντιφικάτα στην ιστορία της Ρωμαιοκαθολικής Εκκλησίας. Ετάφη στην κρύπτη της βασιλικής του Αγίου Πέτρου.
Θεωρίες για τον θάνατό του.
Το συντομότατο ποντιφικάτο του, ο αιφνίδιος θάνατος και η έλλειψη νεκροψίας δημιούργησε μια έντονη φημολογία γύρω από τα πραγματικά αίτια του θανάτου του. Κάποιοι ισχυρίζονται ότι πέθανε ενώ σχεδίαζε μεταρρύθμιση στη διοίκηση της Banca Vaticana, γεγονός που μπορεί να έθιγε τα συμφέροντα πολλών. Άλλοι πάλι ότι λόγω των ριζοσπαστικών αντιλήψεών του ήταν ανεπιθύμητος από πολλούς, εν μέσω μάλιστα του Ψυχρού Πολέμου. Τη φημολογία μάλιστα αυτή εκμεταλλεύτηκε ο σκηνοθέτης Φράνσις Φορντ Κόπολα στο τρίτο μέρος της τριλογίας του «Ο Νονός»..
Έργο.
Ηθική θεολογία.
Η ηθική θεολογία του Ιωάννη Παύλου Α΄ είχε υπάρξει αντικείμενο συζήτησης, λόγω των απόψεών του σχετικά με μία σειρά από θέματα και ιδίως τις αμβλώσεις. Υπάρχει μάλιστα διαφωνία για το αν ο Ιωάννης Παύλος Α΄ ήταν φιλελεύθερος, συντηρητικός ή μετριοπαθής σε θέματα εκκλησιαστικής διδασκαλίας και εξαιτίας αυτού είναι δύσκολο να εκτιμηθούν οι απόψεις του.
Αντισύλληψη.
Ο Λουτσιάνι είχε ανάμικτα συναισθήματα σχετικά με την παραδοσιακή στάση για την αντισύλληψη. Το 1968, ως Επίσκοπος του Βιττόριο Βένετο, υπέβαλε έκθεση στον Πατριάρχη της Βενετίας, Τζοβάνι Ουρμπάνι, υποστηρίζοντας ότι το χάπι αντισύλληψης θα πρέπει να επιτρέπεται. Η έκθεση είχε την έγκριση και άλλων επισκόπων του Βένετο και αργότερα υποβλήθηκε στον Πάπα Παύλο ΣΤ΄. Όταν εκδόθηκε το "Humanae vitae" («Ανθρώπινη Ζωή») από τον Πάπα Παύλο ΣΤ΄, στις 25 Ιουλίου 1968, ο Λουτσιάνι υπερασπίστηκε αυτή την εγκύκλιο. Φαίνεται όμως να διέψευσε αυτή την υπεράσπιση σε επιστολή που έγραψε τέσσερις ημέρες μετά την έκδοση της εγκυκλίου. Τον Μάιο του 1978, ο Καρδινάλιος Λουτσιάνι προσκλήθηκε να μιλήσει σε ένα συνέδριο στο Μιλάνο για την 10η επέτειο από την έκδοση της εγκυκλίου. Ωστόσο, αρνήθηκε να μιλήσει στην εκδήλωση, καθώς και να παρευρεθεί.
Σύμφωνα με τους συγγραφείς Ρέιμοντ και Λορέτα Σίμπεκ, που έγραψαν τη βιογραφία του, ο Λουτσιάνι την περίοδο που υπηρετούσε ως Πατριάρχης της Βενετίας "«ήταν αδιάλλακτος στην υποστήριξή του στη διδασκαλία της Εκκλησίας και αυστηρός με εκείνους, οι οποίοι μέσω της πνευματικής υπερηφάνειας και της ανυπακοής, δεν έδιναν προσοχή στην απαγόρευση της αντισύλληψης από την Εκκλησία, αν και ενώ δεν συγχωρούσε την αμαρτία, ήταν υπομονετικός με εκείνους που προσπάθησαν ειλικρινά και απέτυχαν να ζήσουν με τη διδασκαλία της Εκκλησίας»".
Αμβλώσεις.
Σε επιστολή του προς τον Κάρλο Γκολντόνι, που δημοσιεύθηκε στο βιβλίο «Illustrissimi», ο Λουτσιάνι εναντιώνεται με τη μέθοδο της άμβλωσης και υποστήριζε ότι αυτή παραβίαζε τον νόμο του Θεού και αντιβαίνει στα βαθύτερα ιδανικά των γυναικών, καθώς και ότι τις διαταράσσει βαθιά.
Τεχνητή γονιμοποίηση.
Σε μια συνέντευξη, πριν από το θάνατο του Πάπα Παύλου ΣΤ΄, το 1978, ζητήθηκε η άποψή του για τη γέννηση του πρώτου μωρού μέσα από δοκιμαστικό σωλήνα, της Λουίζ Μπράουν. Ο Λουτσιάνι εξέφρασε τις ανησυχίες του σχετικά με την πιθανότητα η τεχνητή γονιμοποίηση να οδηγήσει τις γυναίκες να θεωρηθούν ως «βρεφικά εργοστάσια», ωστόσο αρνήθηκε να καταδικάσει τους γονείς της Λουίζ.
Όπως δήλωσε ο ίδιος, "«από κάθε πλευρά, ο τύπος στέλνει τα συγχαρητήριά του στο αγγλικό ζευγάρι και τις καλύτερες ευχές στο κοριτσάκι τους. Σε μίμηση του Θεού, που επιθυμεί και αγαπά την ανθρώπινη ζωή, προσφέρω και εγώ τις καλύτερες ευχές μου στο κοριτσάκι. Όσο για τους γονείς της, δεν έχω κανένα δικαίωμα να τους καταδικάσω. Υποκειμενικά, αν έχουν ενεργήσει με τη σωστή πρόθεση και με καλή πίστη, μπορούν ακόμη και να αποκτήσουν μεγάλη αξία ενώπιον του Θεού για αυτό που έχουν αποφασίσει και ζήτησαν από τους γιατρούς να φέρουν εις πέρας»". Ο Λουτσιάνι πρόσθεσε ότι "«κάνοντας ωστόσο την πράξη και την καλή πίστη, προκύπτει το ηθικό ερώτημα σχετικά με το αν η εξωμήτρια γονιμοποίηση είναι νόμιμη. ... Δεν βρίσκω κανέναν βάσιμο λόγο για παρέκκλιση από αυτόν τον κανόνα, εννοώντας νόμιμο τον διαχωρισμό της μετάδοσης ζωής από την πράξη του γάμου»".
Διαζύγιο.
Το 1969, ο Λουτσιάνι χαρακτήρισε τις εξωγαμικές σχέσεις ως μικρότερο κακό μπροστά στα διαζύγια. Είπε ότι τέτοιες ενώσεις δεν πρέπει να είναι ίσης σημασίας με το γάμο, αλλά πρόσθεσε ότι "«υπάρχουν αναμφισβήτητα παθολογικές οικογενειακές καταστάσεις, που αποτελούν επώδυνες περιπτώσεις. Για να διορθωθούν αυτές, ορισμένοι προτείνουν το διαζύγιο, το οποίο αντίθετα θα τις επιδεινώσει. Όμως, μια θεραπεία εκτός από το διαζύγιο δεν μπορεί να βρεθεί πραγματικά; Μόλις η νόμιμη οικογένεια προστατευθεί και γίνει τόπος τιμής, δεν θα μπορείτε να αναγνωρίσετε με όλες τις κατάλληλες προφυλάξεις κάποια αστική επίπτωση στις πραγματικές ενώσεις (στους γάμους)»".
Ομοφυλοφιλία.
Σε μια συνέντευξη του 1974, όταν ήταν Πατριάρχης της Βενετίας, ο Λουτσιάνι υποστήριξε την παραδοσιακή γραμμή της Εκκλησίας σχετικά με την σεξουαλικότητα των ατόμων: «Μια σεξουαλικότητα που αξίζει στον άνθρωπο πρέπει να αποτελεί μέρος της αγάπης για ένα άτομο διαφορετικού φύλου, με τις πρόσθετες δεσμεύσεις της πίστης και της αδιαλυτότητας».
Χειροτονία γυναικών.
Σε μια ομιλία του, το 1975, σε μια ομάδα καλογριών, εξέφρασε τις απόψεις του σχετικά με τη χειροτονία των γυναικών στην ιεροσύνη:
Ίδρυμα και Μουσείο.
Στην πατρίδα του, το Κανάλε ντ' Αγκόρντο της Ιταλίας, ιδρύθηκε και λειτουργεί το Μουσείο Αλμπίνο Λουτσιάνι (Museo Albino Luciani) και το Ίδρυμα Πάπα Λουτσιάνι (Fondazione Papa Luciani).
Αγιοκατάταξη.
Το 2003 αναγνωρίστηκε από τον διάδοχό του Πάπα ως "υπηρέτης του Θεού" και το 2017 αναγνωρίστηκε από τον Πάπα Φραγκίσκο ως "σεβάσμιος" (venerable) που αποτελεί το δεύτερο στάδιο από τα τέσσερα της διαδικασίας αγιοκατάταξης.

</doc>
<doc id="41720" url="https://el.wikipedia.org/wiki?curid=41720" title="Ψευδο-Διονύσιος ο Αρεοπαγίτης">
Ψευδο-Διονύσιος ο Αρεοπαγίτης

Διονύσιος ο Αρεοπαγίτης είναι το ψευδώνυμο που έχει δοθεί σε έναν Σύρο μοναχό του 5ου αιώνα, ο οποίος ήταν νεοπλατωνιστής φιλόσοφος και εκκλησιαστικός συγγραφέας. Ενώ τα έργα του θεωρούνται από τα δημοφιλέστερα έργα της χριστιανικής γραμματείας, ο συγγραφέας, που κρύβεται πίσω από το όνομα του Χριστιανού του 1ου αιώνα Διονύσιου που αναφέρεται τις Πράξεις των Αποστόλων, παραμένει εντελώς άγνωστος.
Το 500 μ.Χ. περίπου εμφανίστηκαν, πιθανόν στη Συρία, κάποια ψευδεπίγραφα συγγράμματα στην ελληνική που εμφάνιζαν τον Διονύσιο τον Αρεοπαγίτη ως συγγραφέα τους, τα οποία προέρχονταν από έναν Χριστιανό νεοπλατωνιστή με τάσεις προς τον μονοφυσιτισμό και τον μυστικισμό. Στα έργα του αυτοαποκαλείται «Διονύσιος ο Πρεσβύτερος», υπαινισσόμενος ότι ήταν ο Διονύσιος ο Αρεοπαγίτης, ο μαθητής του Απόστολου Παύλου. Τελικά αυτός ο Σύρος νεοπλατωνικός (μάλλον σύγχρονος του Βοήθιου, 480–524 μ.Χ.) κατέληξε να αποκαλείται «Ψευδο-Διονύσιος».
Αρεοπαγιτικά Συγγράμματα.
Υπό το ψευδώνυμο αυτό εμφανίζεται μια δογματική, αποτελούμενη από τέσσερα ανεξάρτητα έργα (πραγματείες) που τιτλοφορούνται: 
Συμπλήρωμα των παραπάνω 4 πραγματειών είναι και οι 10 διασωθείσες σύντομες επιστολές που ο ίδιος ο συγγραφέας απευθύνει προς τους μαθητές των Αποστόλων Τιμόθεο, Τίτο, Σωσίπατρο, Πολύκαρπο και προς τον Ευαγγελιστή Ιωάννη που βρισκόταν υπό περιορισμό στη Πάτμο.
Σε αυτά τα έργα επιχειρείται ο συγκερασμός της πλατωνικής φιλοσοφίας με τον χριστιανισμό. Η επιτυχία τους ήταν πολύ μεγάλη και επηρέασαν έντονα τη φιλοσοφική και θεολογική σκέψη σε όλη τη διάρκεια του Μεσαίωνα. Ο όσιος Μάξιμος ο Ομολογητής έγραψε εκτενή σχόλια και στην ουσία αποκάθαρε τα έργα από την υποψία αιρετικών δοξασιών.
Έκδοση.
Η πρώτη έντυπη έκδοση των παραπάνω πραγματειών έγινε στη Φλωρεντία το 1516 που ακολούθησαν και πολλές άλλες. Στην Ελληνική Πατρολογία του Μιν ανατυπώθηκαν στην εκ Βενετίας γενόμενη έκδοση του 1755 και περιελήφθηκαν στον 3ο και 4ο τόμο. Σε αυτά τα εκδοθέντα συγγράμματα ο συγγραφέας φέρεται να κάνει μνεία και για άλλα έργα, που όμως δεν έχουν διασωθεί: 
Κατόπιν και των παραπάνω οι πραγματείες του Ψευδο-Διονύσιου του Αρεοπαγίτη αριθμούνται σε οκτώ, εκ των οποίων διασώθηκαν οι τέσσερις.
Ιστορικό εμφάνισης.
Μέχρι το πρώτο τέταρτο του 6ου αιώνα τα συγγράμματα αυτά ήταν άγνωστα. Φαίνεται να εμφανίστηκαν κατά πρώτον σε κάποια θεολογική συζήτηση μεταξύ των Ορθοδόξων και των Σεβηριανών μετριοπαθών χριστιανών, δηλαδή των μονοφυσιτών που έγινε το 533 στην Κωνσταντινούπολη. Οι οπαδοί του Σεβήρου, μονοφυσίτες, προς υποστήριξη των απόψεών τους μεταχειρίστηκαν χωρία αυτών των συγγραμμάτων θεωρώντας ως πραγματικό συγγραφέα τον Διονύσιο τον Αρεοπαγίτη. Ο προεδρεύων όμως της συνόδου της Εφέσου Υπάτιος αμφισβήτησε τη γνησιότητά τους και κατέδειξε πως ήταν αδύνατον αυτά να τα είχε συντάξει ο φερόμενος ως συγγραφέας τους. 
Οι αμφιβολίες αυτές με τον καιρό λησμονήθηκαν και, όπως ήταν φυσικό, άρχισαν να διαδίδονται σε Ανατολή και Δύση ταχύτατα αφού μέσω αυτών συνδεόταν η παλαιότερη αρχαία φιλοσοφία με τη νεότερη χριστιανική. Έτσι ο Μάξιμος ο Ομολογητής τα ερμήνευσε και υποστήριξε τη γνησιότητά τους, ενώ ο Ιωάννης ο Σκυθοπολίτης έγραψε επ' αυτών σχόλια και ο Παχυμέρης (13ος αιώνας) τα παράφρασε. Επίσης στη συριακή γλώσσα μεταφράστηκαν από τον Αβά Ιλδουΐνο.
Ο αυτοκράτορας του Βυζαντίου Μιχαήλ Γ', λόγω της εξαιρετικής τιμής που έτρεφε στον Διονύσιο τον Αρεοπαγίτη, που εσφαλμένα θεωρείτο ως απόστολος της Γαλατίας, όταν επισκέφθηκε το Παρίσι, πρόσφερε στον βασιλέα της Γαλλίας έναν κώδικα που περιείχε ίσως μέρος αυτών των συγγραμμάτων και που μεταφράστηκαν κατόπιν εντολής του βασιλιά της Γαλλίας Καρόλου του Φαλακρού από τον Ιωάννη Εριγένα. Και αυτά ακριβώς είναι που διασώθηκαν μέχρι σήμερα.
Σημεία αμφισβήτησης.
Οι σημαντικότεροι λόγοι αμφισβήτησης ότι αυτά τα κείμενα τα έγραψε ο Διονύσιος ο Αρεοπαγίτης είναι:
Τα παραπάνω πείθουν πως ο αληθινός συγγραφέας ζούσε στη Συρία και έγραψε στο τέλος περίπου του 5ου με αρχές του 6ου αιώνα.
Αναζήτηση επί αναζητήσεων.
Στο ερώτημα ποιος ήταν τελικά ο συγγραφέας αυτών των κειμένων οι διάφοροι ερευνητές τον αναζήτησαν μεταξύ των Ορθοδόξων, άλλοι μεταξύ των «αιρετικών» και άλλοι πάλι μεταξύ των Ελλήνων νεοπλατωνικών (εθνικών) και μάλιστα μεταξύ των τότε «ιερέων» του Διονύσου! Πάντως τελευταία κατά την άποψη του αειμνήστου Κωνσταντίνου Δυοβουνιώτη η γνώμη του Γκρίγκερ ότι ο συγγραφέας των έργων αυτών είναι δυνατόν να είναι ο Διονύσιος ο Γάζης φίλος του Πέτρου του Ίβηρος, μονοφυσίτη επισκόπου Μαϊουμά (που πέθανε το 487) φαίνεται άξια κάθε προσοχής.

</doc>
<doc id="41721" url="https://el.wikipedia.org/wiki?curid=41721" title="Άγιος Αδριανός Αργολίδας">
Άγιος Αδριανός Αργολίδας

Ο Άγιος Ανδριανός είναι ένα χωριό 5 χιλιόμετρα έξω από το Ναύπλιο. Ανήκει στο Δήμο Ναυπλιέων του οποίου αποτελεί (μαζί με τα χωριά Παναγία, Προφήτης Ηλίας και τη Μονή Καρακαλά) Δημοτικό Διαμέρισμα. Κατά την απογραφή του 2011 βρέθηκε να έχει 1080 κατοίκους. ( Αρκετά στοιχεία για την ιστορία, τη συγκρότηση και την εξέλιξη του χωριού καθώς και πλούσιο αρχειακό και φωτογραφικό υλικό υπάρχουν στο βιβλίο "Ένα χωριό γράφει την ιστορία του. Κατσίγκρι - Άγιος Αδριανός" που εκδόθηκε το 2002 από το Δημοτικό Σχολείο Αγίου Αδριανού με τη συνεργασία των κατοίκων του χωριού και τη συγγραφή του δασκάλου Βασίλη Παπαμιχαλόπουλου. Το βιβλίο βρίσκεται και εδώ. (Βιντεοπαρουσίαση του βιβλίου.))
Ιστορικά στοιχεία.
Το αρχικό όνομα του χωριού ήταν "Κατσίγκρι", από το όνομα ενός τούρκου Πασά που λεγόταν "Κατσίγκρ Αγάς". Μετά την απελευθέρωση πήρε το όνομα "Άγιος Αδριανός", από το εκκλησάκι του Αγίου Αδριανού που σώζεται ακόμα και σήμερα. 
Απέναντι από το εκκλησάκι βρίσκεται το "Παλιόκαστρο", ένα κάστρο Μυκηναϊκό, που λέγεται ότι ήταν ενδιάμεσος σταθμός των Μυκηναίων πρός το Αρχαίο Θέατρο της Επιδαύρου. Μέσα στο χωριό υπάρχει ένα Πυργόσπιτο που έχει κατασκευαστεί περίπου το 1750. Σήμερα είναι τελείως εγκαταλελειμμένο και κινδυνεύει να πέσει. Αρχαιολογικού ενδιαφέροντος είναι το Φράγμα της Τίρυνθας, που βρίσκεται στο βορειοδυτικό μέρος του χωριού. Στο χωριό υπάρχουν ακόμα 2 αρχαία πγάδια.
Η εκκλησία του Αγίου Αδριανού.
Το εκκλησάκι του Αγίου Αδριανού, βρίσκεται στο λόφο Αγίου Αδριανού και είναι χτισμένο το 1753. Γέροντες του χωριού ισχυρίζονται ότι υπήρχε αναγραφή σε τοίχο με ημερομηνία του 1400. Η φωτιά όμως που έχει κάψει το εκκλησάκι 2 φορές, έσβησε τα ίχνη της χρονολογίας. Στον τοίχο, πάνω σε εικόνα αναγράφεται ότι οι αγιογραφίες έγιναν το 1753. 
Ό Αγιος Αδριανός θεωρείται θαυματουργός και έχει πολύ μεγάλη προσέλευση πιστών από όλη την Ελλάδα. Δίπλα από την ωραία πύλη της εκκλησίας υπάρχει μια τρύπα, για την οποία λέγεται ότι είναι πολύ καλό να περάσει ο επισκέπτης, ειδικά τα άτεκνα ζευγάρια.
Σημερινή εικόνα του οικισμού.
Οι κάτοικοι του χωριού ασχολούνται κυρίως με την καλλιέργεια πορτοκαλιών και πατάτας. Επειδή οι καλλιέργειες των αγροτικών προιόντων δεν αποδίδουν οικονομικά, ορισμένοι κάτοικοι έχουν αρχίσει να λειτουργούν τα παραδοσιακά ταβερνάκια. 
Μεγάλο πρόβλημα το χωριό έχει με το νερό, το οποίο είναι ακατάλληλο για οικιακή χρήση, επειδή έχει πολύ αυξημένα νιτρικά άλατα και χρησιμοποιείται μόνο για τα περιβολικά και την καθαριότητα των κατοικιών. Έχουν γίνει προσπάθειες να υδρευτεί το χωριό από τις πηγές της Λέρνης από τις οποίες υδρεύεται και το Ναύπλιο.
Στο χωριό υπάρχει ο Μορφωτικός Σύλλογος "Άγιος Αδριανός" που τελευταία έχει αναλάβει πρωτοβουλίες για να αναπτυχθούν οι πολιτισμικές κληρονομιές του χωριού. Εκδίδει διμηνιαία εφημερίδα με τίτλο «Το κατσίγκρι».
Στον Άγιο Αδριανό επίσης υπάρχει έντονη αθλητική δραστηριότητα. Η ομάδα ποδοσφαίρου του χωριού, η Δόξα, διακρίνεται στα τοπικά πρωταθλήματα της Αργολίδας. Μάλιστα, έχει στο ενεργητικό της ένα κύπελλο Αργολίδας, το οποίο κατέκτησε το 1984. Στην ομάδα, που αγωνίζεται στο Δημοτικό Στάδιο Ν. Τίρυνθας, αθλείται σημαντικό μέρος της νεολαίας του χωριού.

</doc>
<doc id="41722" url="https://el.wikipedia.org/wiki?curid=41722" title="Τάπιρος">
Τάπιρος

&lt;br&gt;
Ο Ταπιρος είναι φυτοφάγο μεγαλόσωμο παχύδερμο θηλαστικό με μικρή προβοσκίδα, της οικογένειας των ταπιριδών (Tapiridae) και της τάξης των περισσοδακτύλων (Perissodactyla). 
Εμφάνιση.
Ο τάπιρος έχει οπλές και είναι πολύ ογκώδης. Το μήκος του είναι 2 περίπου μέτρα, το ύψος του (στο ακρώμιο) έως 1 μέτρο, και το βάρος του φτάνει τα 300 κιλά. Έχει κωνικό κεφάλι, μάτια μικρά και καστανά, και αυτιά επίσης μικρά και όρθια. Η προβοσκίδα του είναι κινητή αλλά μικρή, και στην άκρη της βρίσκονται τα ρουθούνια του. Στα πίσω πόδια έχει τρία δάχτυλα, αλλά στα μπροστινά τρία κύρια δάχτυλα κι ένα τέταρτο, που χρησιμοποιείται όταν βαδίζει σε μαλακό έδαφος. Μερικοί λένε ότι στην όψη μοιάζει με γουρούνι.
Είδη ταπίρων.
Υπάρχουν 4 είδη ταπίρων. Το πρώτο ζει στην Ασία και τα άλλα τρία στην αμερικανική ήπειρο. Το ασιατικό είδος διαθέτει λιγότερα χρωμοσώματα.
Ζωή, αναπαραγωγή και εχθροί.
Ο τάπιρος ζει συνήθως σε δάση κοντά σε νερό. Η διάρκεια ζωής του είναι 25-30 χρόνια. Τα αρσενικά ωριμάζουν σεξουαλικά στα 3-5 χρόνια, ενώ τα θηλυκά ωριμάζουν λίγο νωρίτερα και βρίσκονται σε περίοδο οργασμού κάθε δυο-τρεις μήνες. Το ζευγάρωμα λαμβάνει χώρα κάτω από το νερό και μετά από κύηση 13 μηνών τα θηλυκά γεννούν συνήθως ένα μικρό. Κάθε θηλυκό γενναει ένα μικρό κάθε δυο χρόνια, και αυτός ο αργος ρυθμός αναπαραγωγης σε συνδυασμό με το κυνήγι από τον άνθρωπο είναι οι λόγοι που τον καθιστουν απειλούμενο ειδος. Υπάρχουν ενδείξεις ότι πρόκειται για μονογαμικά ζώα, πάντως ζουν ζωή μάλλον μοναχική και τα ζευγάρια δεν συναντιούνται ιδιαίτερα εκτός των περιόδων ζευγαρώματος.
Αγαπούν το μπάνιο σε νερό. Είναι ζώα φιλήσυχα και ντροπαλά, που συνήθως δεν επιτίθενται σε ανθρώπους. 
Αλλοι εχθροί του ταπιρου εκτος από τον άνθρωπο που τον κυνηγά για το νόστιμο κρέας του είναι οι ιαγουαροι, οι κροκόδειλοι, οι τίγρεις και τα ανακόντα. Απέναντι σ' αυτά τα ζώα μπορεί να αμυνθεί με το παχύ δέρμα του και την μεγάλη ταχύτητά του στο τρέξιμο. 
Οι τάπιροι τρέφονται κυρίως με ρίζες, φύλλα και φρούτα.

</doc>
<doc id="41723" url="https://el.wikipedia.org/wiki?curid=41723" title="Βάιολετ Μποντλέρ">
Βάιολετ Μποντλέρ



</doc>
<doc id="41724" url="https://el.wikipedia.org/wiki?curid=41724" title="Νικηφόρος Χούμνος">
Νικηφόρος Χούμνος

Ο Νικηφόρος Χούμνος (1250 - 16 Ιανουαρίου 1327) ήταν Βυζαντινός λόγιος και αξιωματούχος της πρώιμης Παλαιολόγειας περιόδου και μία από τις σημαντικότερες προσωπικότητες που συνέβαλαν στην άνθηση των γραμμάτων και των τεχνών κατά τη λεγόμενη Παλαιολόγεια Αναγέννηση. Είναι γνωστός για την εντεκαετή θητεία του ως επικεφαλής υπουργός (μέγας λογοθέτης) του αυτοκράτορα Ανδρόνικου Β΄ Παλαιολόγου, για τον έντονο πνευματικό του ανταγωνισμό με τον επίσης μελετητή και αξιωματούχο Θεόδωρο Μετοχίτη και για την οικοδόμηση της μονής της Θεοτόκου Γοργοεπήκοου στην Κωνσταντινούπολη.
Βιογραφία.
Γεννήθηκε στην Θεσσαλονίκη μεταξύ των ετών 1250 και 1255. Καταγόταν από επιφανή οικογένεια, η οποία ήδη από τον 11ο αιώνα έβγαλε αρκετούς υψηλόβαθμους αξιωματούχους. Ο Νικηφόρος έλαβε επιμελημένη μόρφωση: σπούδασε ρητορική και φιλοσοφία και υπήρξε μάλιστα μαθητής του Γεωργίου (Γρηγορίου) του Κύπριου, μετέπειτα Πατριάρχη. Μετά το πέρας των σπουδών του εισήλθε στην αυτοκρατορική γραφειοκρατία.
Έκανε την πρώτη του εμφάνιση στην ιστορία περί το 1275 καταλαμβάνοντας τον χαμηλό βαθμό του κοσμήτορα, ως επικεφαλής πρεσβείας στον Μογγόλο ηγεμόνα του Ιλχανάτοτ της Περσίας, Αμπάκα Χαν. Αν και υπό τον Μιχαήλ Η' ο Χούμνος είχε υποστηρίξει την Ένωση των Εκκλησιών, αργότερα υπό τον διάδοχό του, τον ένθερμο Ορθόδοξο και ευσεβή Ανδρόνικο Β΄ Παλαιολόγο, υπαναχώρησε. Περί το 1285 συνέθεσε έναν πανηγυρικό προς τιμήν του αυτοκράτορα, τονίζοντας δεόντως όχι μόνο τις αρετές και τα πολεμικά του επιτεύγματα, αλλά και την αντίθεσή του στην Ένωση.
Κατόπιν, η άνοδος του στην ιεραρχία ήταν ταχεία: στις αρχές του 1294, μετά το θάνατο του Θεόδωρου Μουζάλων, ο Ανδρόνικος Β' τον διόρισε "μυστικό" (σύμβουλο εξ απορρήτων) και "μεσάζοντα" (αντίστοιχο του σημερινού πρωθυπουργού), ενώ το 1295 έλαβε επίσης το αξίωμα του "επί του κανικλείου", επικεφαλής της αυτοκρατορικής Αυλής. Όπως αναφέρει ο Γεώργιος Παχυμέρης, ο αυτοκράτορας απουσίαζε όλο και περισσότερο από τα διοικητικά του καθήκοντα για να αφιερωθεί στην προσευχή και τη νηστεία, αφήνοντας τον Χούμνο να χειριστεί αποτελεσματικά τη διακυβέρνηση του κράτους. Η αυξανόμενη επιρροή του Χούμνου οδήγησε επίσης σε σύγκρουση με τον εκθρονισθέντα πατριάρχη Αθανάσιο Α΄, στην εκθρόνιση του οποίου το 1293 ίσως έπαιξε κάποιο ρόλο. Η αντιπαλότητά τους, που πιθανότατα οφείλεται στις συγκεντρωτικές τάσεις του Χούμνου και στην κλασικικιστική και ανθρωπιστική του παιδεία, βάθυνε και σημαδεύτηκε από την ανταλλαγή αμοιβαίων κατηγοριών για διαφθορά.
Το 1303, μετά την αποτυχία του προγραμματισμένου γάμου της κόρης του, Ειρήνης, με τον Αλέξιο Β' της Τραπεζούντας, και παρά την αντίθεση της αυτοκράτειρας Ειρήνης, εξασφάλισε τους δεσμούς του με την κυβερνώσα δυναστεία, παντρεύοντάς την με τον τρίτο γιο του αυτοκράτορα, τον "δεσπότη" Ιωάννη Παλαιολόγο (1286-1308). Ωστόσο, δύο χρόνια αργότερα επαύθη από μεσάζων και αντικαταστάθηκε από τον Θεόδωρο Μετοχίτη. Κατά τη διάρκεια της θητείας του συγκέντρωσε μεγάλη περιουσία, ιδίως κτήματα στην Μακεδονία, μέσω δωροδοκιών, πώλησης αξιωμάτων και φορολόγησης αγροτών. Οι πρακτικές αυτές ήταν αρκετά διαδεδομένες μεταξύ της Παλαιολόγειας γραφειοκρατίας, της οποίας η διεφθαρμένη διοίκηση ήταν ιδιαίτερα επαχθής στα θέματα της Αυτοκρατορίας. Μέρος αυτής της περιουσίας χρησιμοποιήθηκε για την ίδρυση και προίκηση της μονής της Θεοτόκου Γοργοεπηκόου στην Κωνσταντινούπολη.
Τα έτη 1309–1310 ο Χούμνος υπηρέτησε ως κυβερνήτης της δεύτερης μεγαλύτερης πόλης της Αυτοκρατορίας, της Θεσσαλονίκης, αλλά παραιτήθηκε από το αξίωμα. Κατά τη διάρκεια της δεκαετίας του 1320 συμμετείχε σε παρατεταμένη ανταλλαγή κατηγοριών με τον κύριο πνευματικό και πολιτικό του αντίπαλο, τον Θεόδωρο Μετοχίτη. Ενώ ο Χούμνος χλευάζει την έλλειψη καθαρότητας του αντιπάλου του, ο Μετοχίτης εστίασε στην έλλειψη ενδιαφέροντος του Χούμνου για την φυσική και στην άγνοιά του για την αστρονομία, την οποία αυτός θεωρούσε «την υψηλότερη μορφή επιστήμης». Περί το 1326, ο Χούμνος εκάρη μοναχός, λαμβάνοντας το μοναστικό όνομα Ναθαναήλ, και αποσύρθηκε στη μονή του Χριστού Φιλανθρώπου στην Κωνσταντινούπολη, το οποίο ιδρύθηκε από την κόρη του Ειρήνη. Εκεί πέθανε στις 16 Ιανουαρίου 1327.
Συνέγραψε πλήθος έργων με αντιλατινικό και αντιπλατωνικό περιεχόμενο, καθώς και ρητορικού χαρακτήρα, τα οποία παραμένουν αδημοσίευτα.
Έργα.
Ο Χούμνος ήταν παραγωγικός συγγραφέας, επηρεασμένος σε μεγάλο βαθμό από τους Κλασικούς, τους οποίους είχε σπουδάσει ως νεαρός μαθητής. Τα έργα του, πολλά από τα οποία παραμένουν αδημοσίευτα, περιλαμβάνουν ρητορικά κομμάτια, όπως το εγκώμιο στον Ανδρόνικο Β', καθώς και πραγματείες για την φιλοσοφία, ιδίως για τη θεωρία των στοιχείων, την μετεωρολογία, την κοσμολογία και την θεολογία. Αρκετές από αυτές τις πραγματείες φαίνεται να έχουν δημιουργηθεί με αφορμή λογοτεχνικές συγκεντρώσεις στην Αυλή, μερικές φορές μπαρουσία του Αυτοκράτορα. Από την εκτενή αλληλογραφία του, σώζονται 172 επιστολές.
Στα φιλοσοφικά του έργα, ο Χούμνος αποδεικνύεται «ένθερμος και επιδέξιος» υπερασπιστής του Αριστοτέλη. Εντούτοις δεν ενσερίζεται τον Αριστοτελισμό, αλλά ενδιαφέρεται μάλλον να παράσχει μια άκαμπτα λογική φιλοσοφική αιτιολόγηση για τα δόγματα που της χριστιανικής θεολογίας. Με τις επιθέσεις του στις πλατωνικές θεωρίες της ουσίας και της μορφής ή με την απόρριψη των θεωριών του Πλωτίνου περί ψυχής, ο Χούμνος προσπαθεί να αποδείξει την χριστιανική θεολογική διδασκαλία.
Σύμφωνα με τον Γάλλο Βυζαντινολόγο Ροντόλφ Γκιγιάν, «με την αγάπη του για την αρχαιότητα, παθιασμένος, αν και λίγο δουλοπρεπής, και με την ποικιλία των γνώσεών του ο Χούμνος κηρύσσει τον ιταλικό ανθρωπισμό και τη δυτική Αναγέννηση».
Οικογένεια.
Ο αδελφός του Νικηφόρου, Θεόδωρος, ήταν επίσης υπάλληλος της Αυλής. Από τον γάμο του με άγνωστη γυναίκα, ο Χούμνος είχε πολλά παιδιά:

</doc>
<doc id="41726" url="https://el.wikipedia.org/wiki?curid=41726" title="Χούμνος Νικηφόρος">
Χούμνος Νικηφόρος



</doc>
<doc id="41728" url="https://el.wikipedia.org/wiki?curid=41728" title="Φανάρι">
Φανάρι

Το Φανάρι είναι συνοικία της Κωνσταντινούπολης, μεταξύ του τείχους του Κωνσταντίνου και του Θεοδοσιανού τείχους. Υπάγεται στην περιφέρεια του Φατίχ στο κέντρο της πόλης, ευρισκόμενο γύρω από τον πέμπτο λόφο της Κωνσταντινούπολης, που φέρει το ίδιο όνομα, και βρέχεται από τον Κεράτιο κόλπο. Από το 1601 εδρεύει εκεί το Οικουμενικό Πατριαρχείο. Γύρω του αναπτύχθηκε έκτοτε μια ελληνική συνοικία, όπου εγκαταστάθηκαν οι περισσότεροι από τους Έλληνες άρχοντες, οι οποίοι έλαβαν την προσωνυμία Φαναριώτες. Το Φανάρι είχε μία επιφανή μεγάλη ελληνική κοινότητα μέχρι την δεκαετία του '60.
Η σύγχρονη συνοικία είναι αρκετά υποβαθμισμένη και μάλλον μια σκιά του λαμπρού παρελθόντος της. Κατοικείται κυρίως από αρκετά θρησκόληπτους μουσουλμάνους -μετανάστες από την ενδοχώρα της Ανατολίας- καθώς και Κούρδους. Εξακολουθεί και υφίσταται ωστόσο και μικρός Χριστιανικός πληθυσμός, αποτελούμενος από αραβόφωνους Αντιοχείς Έλληνες (μετανάστες από τη Συρία) και τα λιγοστά εναπομείναντα μέλη της αρχικής Ελληνικής κοινότητας.
Ιστορία.
Κατά τα Βυζαντινά χρόνια το Φανάρι αποκαλούνταν "Πετρίον" λόγω του πετρώδους υπεδάφους του που δημιουργούσε και επικίνδυνους υφάλους στα γύρω νερά του Κερατίου. Δεν είναι γνωστό από ποιους κατοικούνταν τότε, με διαφορετικές θεωρίες να υποστηρίζουν ότι ήταν κατάλυμα Ιταλών ή Εβραίων εμπόρων αλλά παράλληλα λόγω της πανοραμικής του θέας στον Κεράτιο είναι βάσιμο να θεωρηθεί ότι το κατοικούσαν ευγενείς. Ίσως πάλι να υπάρχει μια αλήθεια και στις δύο θεωρίες, καθώς μετά τις ασύλληπτες καταστροφές της Πρώτης Άλωσης είναι πιθανό να εγκαταλείφθηκε από τους ευγενείς και να κατοικήθηκε από εμπόρους και άλλα κατώτερα κοινωνικά στρώματα. Η ύπαρξη υφάλων στη περιοχή κατέστησε αναγκαία τη κατασκευή ενός φανού (φάρου) κατά τα βυζαντινά χρόνια, από τον οποίον η συνοικία οφείλει το σημερινό της όνομα. Ο φανός πρέπει να βρισκόταν στην προεξοχή που δημιουργούν οι υπώρειες του Πέμπτου Λόφου μπροστά στο Πατριαρχείο, εκεί που σήμερα βρίσκεται η βαπορόσκαλα.
Φαίνεται πως το Φανάρι άρχισε να κατοικείται μαζικά από Έλληνες αμέσως μετά την Άλωση ενώ σύμφωνα με ορισμένους ιστορικούς όπως τον Κώστα Σταματόπουλο το Φανάρι και οι παρακείμενες περιοχές έγιναν ευθύς η καρδιά της Ρωμιοσύνης από το 1456. Καθώς κατά τα Οθωμανικά χρόνια οι μη-Μουσουλμάνοι απαγορευόταν να φέρουν όπλα οι Έλληνες γρήγορα καταπιάστηκαν με το εμπόριο και τη βιοτεχνία, με αποτέλεσμα οι αμιγώς Ελληνικές συνοικίες του Κερατίου όπως το Φανάρι να μετατραπούν σύντομα σε ακμάζοντα κέντρα εμπορίου. Οι Ιταλοί έμποροι που μέχρι τότε έλεγχαν το Βυζαντινό εμπόριο διώκονται από τους Οθωμανούς και παράλληλα η εδραίωση της "Pax Ottomana" δημιουργεί τις κατάλληλες συνθήκες για να δημιουργηθεί από τα μέσα του 16ου αιώνα μια ελληνική εμπορική πλουτοκρατία. 
Ελληνικές οικογένειες πλουτίζουν και δημιουργούν εκτεταμένες εμπορικές διασυνδέσεις με τη Δύση, υιοθετώντας παράλληλα επίθετα Βυζαντινών Αυτοκρατόρων της αρέσκειάς τους όπως "Καντακουζινός", "Παλαιολόγος" και "Κομνηνός" χωρίς να σχετίζονται με τις εν λόγω δυναστείες, καθώς εκείνα τα χρόνια η οικογένεια και η καταγωγή ήταν σημαντικές για τη χορήγηση εμπορικής πίστεως. Πολλές από αυτές τις οικογένειες εγκαταστάθηκαν κάποια στιγμή και συγκεντρώθηκαν στο Φανάρι και επιδίωκαν πάντοτε στενές σχέσεις με το κράτος. Ήταν πολυμαθείς και με αξιοσέβαστες σπουδές στην Ευρώπη οι οποίες τους επέτρεψαν να ανέβουν ψηλά στην ιεραρχία της Αυτοκρατορίας και να κερδίζουν την εύνοια των Σουλτάνων, αποσπώντας έτσι διάφορα άλλα προνόμια όπως εμπορικά μονοπώλεια. Αυτή η τάξη έμεινε γνωστή ως οι "Φαναριώτες". Πολλοί Φαναριώτες σπούδαζαν ιατρική στην Ευρώπη κερδίζοντας έτσι την εύνοια των Οθωμανών καθώς Τούρκοι ιατροί δεν υπήρχαν παρα ελάχιστοι, ενώ παράλληλα άλλοι γίνονταν γλωσσομαθείς πρεσβευτές ή υψηλόβαθμα διοικητικά στελέχη της Αυτοκρατορίας, όπως ηγεμόνες της Μολδοβλαχίας. Πολλοί Φαναριώτες βέβαια είχαν άδοξο τέλος, καθώς έπεφταν θύματα δολοπλοκιών άλλων Φαναριωτών οι οποίοι φθονούσαν τα προνόμιά τους τα οποία επιδίωκαν να αποκτήσουν οι ίδιοι, ή και των Οθωμανών οι οποίοι φαίνεται πως φθονούσαν και είχαν ανάγκη τη περιουσία τους (εξαιτείας των υπέρογκων χρεών λόγω πολέμων και καταχρήσεων της αυλής) με αποτέλεσμα να ψάχνουν αφορμές για την εκτέλεσή τους, συχνά επικαλούμενοι προσπάθειες συνωμοσίας. Δεν ήταν λίγες οι περιπτώσεις Φαναριωτών που έσκαβαν ο ένας τον τάφο του άλλου. Το 1601 το Οικουμενικό Πατριαρχείο εγκαθίσταται οριστικά στο Φανάρι, το οποίο γίνεται πλέον η καρδιά της Χριστιανοσύνης στην Οθωμανική Αυτοκρατορία.
Οι Φαναριώτες λάμβαναν πολλές φορές σημαντικά αξιώματα κυρίως στη Μολδοβλαχία φτάνοντας ακόμα και αυτό του Ηγεμόνα. Η περίοδος των ετών 1711-1821 της Ρουμάνικης Ιστορίας είναι ακόμη και σήμερα γνωστή ως ο "Αιώνας των Φαναριωτών". Εκεί είχε καθιερωθεί το Βυζαντινό εθιμοτυπικό και η ελληνική γλώσσα ήταν διαδεδομένη, με αποτέλεσμα πολλοί να αποκαλούν τη Μολδοβλαχία εκείνης της περιόδου το "Βυζάντιο μετά το Βυζάντιο". Οι Φαναριώτες επίσης έπαιξαν πρωταγωνιστικό ρόλο στην άνθηση του νεοελληνικού διαφωτισμού με την ίδρυση σχολείων σε πολλά μέρη της Οθωμανικής Αυτοκρατορίας.
Τα πολλά προνόμια των Φαναριωτών εντός της Οθωμανικής Αυτοκρατορίας τους έκανε να υιοθετήσουν, με εξαίρεση μεμονωμένες περιπτώσεις, μια αμφιλεγόμενη και ίσως αρνητική στάση προς την Ελληνική Επανάσταση. Παρότι οι Φαναριώτες δεν βρέθηκαν συνολικά στις γραμμές του Αγώνα και το Οικουμενικό Πατριαρχείο διαχώρισε ξεκάθαρα τη γραμμή του, με τον Πατριάρχη Γρηγόριο τον Ε' να υπογράφει εγκύκλιο που αναθεμάτιζε τους επαναστάτες, το τίμημα που πλήρωσαν οι Φαναριώτες ήταν βαρύτατο και το Φανάρι των Φαναριωτών είχε πλέον τελειώσει. Φανατισμένος όχλος επιτέθηκε στο Φανάρι και άρχισε να σφάζει κατοίκους του αδιακρίτως, λεηλατώντας παράληλλα και πυρπολώντας τα αρχοντικά του. Ανήμερα του Πάσχα του 1821 ο Πατριάρχης απαγχονείται μπροστά από της είσοδο του Πατριαρχείου. Τελικά η Ρωσία απειλεί με εισβολή και έτσι οι σφαγές σταματούν. Οι Φαναριώτες μεταναστεύουν στη Ρωσία, τη Γαλλία τη Μολδοβλαχία και την Αίγυπτο (βλέπε επίσης Αιγυπτιώτες), με όσους παραμένουν στη Πόλη να μετακομίζουν στη συνοικία του Πέραν, όπου περιτριγυρισμένοι από Ευρωπαϊκές Πρεσβείες νιώθουν μεγαλύτερη ασφάλεια, παραμένοντας Φαναριώτες μονάχα στο όνομα.
Μετά την Επανάσταση και την αποχώρηση των περισσότερων Φαναριωτών με λίγες εξαιρέσεις, η περιοχή αλλάζει εμφάνιση και κοινωνικό ιστό και μεταμορφώνεται σε μία μικροαστική γειτονιά, παραμένοντας ωστόσο εξ ολοκλήρου Ελληνική, για ακόμη έναν αιώνα, μέχρι δηλαδή να αρχίσουν τα απανωτά χτυπήματα του Τουρκικού κράτους κατά της Ομογένειας από τη δεκαετία του '20 και έπειτα. Στα τέλη του 19ου αιώνα και στις αρχές του 20ου με την αυγή της Βιομηχανικής Επανάστασης οι Οθωμανικές αρχές αποφασίζουν να καταστήσουν τον Κεράτιο και τις γύρω περιοχές την καρδιά της εκβιομηχάνισης της πρωτεύουσας. Πολλά παραθαλάσσια μέγαρα του Φαναριού γκρεμίστηκαν δίνοντας τη θέση τους σε εργαστήρια, ενώ βιοτεχνίες και αποθήκες αντικατέστησαν τους όμορφους κήπους. Παράλληλα ο Κεράτιος γεμίζει με δύσωσμα απόβλητα. Όλα αυτά επιταχύνουν τη κοινωνική υποβάθμιση της περιοχής. Το 1926 κατά τα έργα διαπλάτυνσης μιας σημαντικής οδικής αρτηρίας κατεδαφίστηκαν πολλά αρχοντικά. 
Πάντως, ακόμη και μετά τον ξεπεσμό της περιοχής και μετέπειτα τη Μικρασιατική Καταστροφή ο Ελληνισμός του Φαναριού επιβίωσε από την ολοένα και αυξανόμενη εχθρικότητα του Τουρκικού Κράτους μέχρι και τα Σεπτεμβριανά και τις απελάσεις του 1964. Οι περισσότεροι Έλληνες σε μια περίοδο 10 ετών αποχώρησαν από τη Κωνσταντινούπολη, με αποτέλεσμα αμιγώς Ελληνικές συνοικίες όπως το Φανάρι να ερημωθούν σχεδόν εξ ολοκλήρου, παραμένοντας σε μεγάλο βαθμό έτσι μέχρι και σήμερα. Το Φανάρι έχει εποικιστεί έκτοτε από επαρχιώτες Τούρκους πολύ χαμηλού εισοδηματικού επιπέδου καθώς και πολλούς Κούρδους, οι οποίοι περικυκλωμένοι από τον Μεγαλοαστικό και Ελληνικό χαρακτήρα της περιοχής όπου κατοικούν ομολογούν πολλές φορές ότι αισθάνονται αποξενωμένοι.
Τη δεκαετία του 1980 ο τότε δήμαρχος Μπεντρετίν Νταλάν υποσχέθηκε να καθαρίσει τα νερά του Κερατίου αλλά και να εξαφανίσει τα πλέον εγκαταλελειμμένα βιομηχανικά κτίσματα από τη περιοχή και αποφάσισε να μετατρέψει τη νότια ακτή του Κερατίου σε παραθαλάσσιο πάρκο. Ωστόσο στις μαζικές κατεδαφίσεις που ακολούθησαν δεν εξαφανίστηκαν μόνο βιομηχανικά κτίσματα αλλά και αρκετά από τα αρχοντικά που είχαν επιβιώσει μέχρι τότε. Πάντως στις απέναντι όχθες του Κερατίου πολλά βιομηχανικά κτίσματα διασώζονται και έχουν αναπαλαιωθεί και αφιερωθεί σε εκπαιδευτικούς και πολιτιστικούς σκοπούς.
Αξιοθέατα.
Πατριαρχικός Ναός Αγίου Γεωργίου.
Ο Πατριαρχικός Ναός του Αγίου Γεωργίου είναι ο κύριος Ελληνoρθόδοξος καθεδρικός ναός ακόμα σε χρήση στην Κωνσταντινούπολη. Από το 1601 είναι η έδρα του Οικουμενικού Πατριαρχείου Κωνσταντινουπόλεως, του ανώτερου Πατριαρχείου της Ελληνικής Ορθόδοξης Εκκλησίας που αναγνωρίζεται και ως πνευματική κεφαλή ολόκληρης της Ανατολικής Ορθόδοξης Εκκλησίας. Ο ναός είναι αφιερωμένος στον Άγιο Γεώργιο, μάρτυρα του Χριστιανισμού, και είναι το κέντρο πολλών σημαντικών λατρευτικών ακολουθιών. Τα πιο πολύτιμα αντικείμενά του, που σώθηκαν από κάθε διαδοχική πυρκαγιά, είναι ο πατριαρχικός θρόνος, ο οποίος πιστεύεται ότι χρονολογείται από τον 5ο αιώνα, ορισμένες σπάνιες ψηφιδωτές εικόνες και λείψανα των Αγίων Γρηγορίου του Θεολόγου και Ιωάννου του Χρυσοστόμου. Μερικά από τα οστά αυτών των δύο αγίων, τα οποία λεηλατήθηκαν από την Κωνσταντινούπολη κατά την Δ΄ Σταυροφορία το 1204, επεστράφησαν στην Εκκλησία του Αγίου Γεωργίου από τον Πάπα Ιωάννη Παύλο Β΄ το 2004. Πίσω από την εκκλησία βρίσκονται τα γραφεία του Πατριαρχείου και της Πατριαρχικής Βιβλιοθήκης.
Μεγάλη του Γένους Σχολή.
Η Μεγάλη του Γένους Σχολή είναι το αρχαιότερο σε λειτουργία εκπαιδευτικό ίδρυμα του Ελληνισμού. Επανιδρύθηκε μετά την Άλωση Κωνσταντινουπόλεως -ως συνέχεια της Οικουμενικής Πατριαρχικής Σχολής που ιδρύθηκε τον 4ο αιώνα από τον Μεγάλο Κωνσταντίνο- από τον Πατριάρχη Γεννάδιο Σχολάριο. Το σύγχρονο επιβλητικό κτήριο της σχολής εγκαινιάστηκε το 1882 και αποκαλείται συχνά και "Κόκκινο Κάστρο" λόγω της εξωτερικής του εμφάνισης και του χρώματος. Από το 1454 λειτουργεί σχεδόν αδιαλείπτως, παρέχοντας υψηλού επιπέδου μόρφωση στους Έλληνες και όχι μόνο μαθητές της. Μεταξύ των αποφοίτων της περιλαμβάνονται οι γόνοι των διαπρεπών Φαναριώτικων οικογενειών, πλήθος πατριαρχών και Ορθοδόξων Ιεραρχών, υψηλόβαθμοι αξιωματούχοι της Υψηλής Πύλης (ακόμη και Τούρκοι) μέχρι και πολιτικοί του Νέου Ελληνικού κράτους. Σήμερα λειτουργεί ως σχολείο δευτεροβάθμιας εκπαίδευσης και έχει 53 εγγεγραμένους φοιτητές.
Παναγία η Μουχλιώτισσα.
Η Παναγιά η Μουχλιώτισσα ή των Μογγόλων είναι Ορθόδοξη χριστιανική εκκλησία στην Κωνσταντινούπολη, που ανήκει στο Οικουμενικό Πατριαρχείο Κωνσταντινουπόλεως. Τον ναό τον ανίδρυσε η Μαρία Παλαιολογίνα, θυγατέρα νόθη του Μιχαήλ Παλαιολόγου στα τέλη του δεκάτου τρίτου αιώνα, η οποία και δώρισε όλη την περιουσία της σε αυτόν. Μετά την Άλωση η εκκλησία αυτή δωρίθηκε στον Χριστόδουλο, αρχιτέκτονα του τεμένους του κατακτητή στα ερείπια του ναού των Αγίων Αποστόλων. Ο Χριστόδουλος μάλλον έλαβε ως ανταμοιβή όλη την περιοχή. Ο ναός βρίσκεται κτισμένος πάνω από το μετόχι του Αγίου Τάφου στην ομώνυμη συνοικία.
Ναός του Αγίου Στεφάνου.
Ο Ναός του Αγίου Στεφάνου είναι ένας Βουλγαρικός Ορθόδοξος ναός που βρίσκεται στο Φανάρι. Αποκαλείται συχνά η "σιδηρά εκκλησία" λόγω των μεγάλων ποσοτήτων χυτοσιδήρου που χρησιμοποιήθηκαν στη κατασκευή της. Μέχρι τον 19ο αιώνα οι Βούλγαροι προσεύχονταν σε Ελληνορθόδοξες εκκλησίες, αλλά μετά την αφύπνηση του Βουλγαρικού Εθνικισμού και την ίδρυση της Βουλγαρικής Εξαρχίας οι Βούλγαροι προσεύχονται σε ξεχωριστούς ναούς. Η συγκεκριμένη εκκλησία ακολουθεί νεογοτθικό και νεομπαρόκ στυλ και εγκαινιάστηκε το 1898. Ανακαινίστηκε μεταξύ των ετών 2011-2018 με Βουλγαρο-Τουρκική συνεργασία. Ανήκει στη Βουλγαρική κοινότητα της Πόλης.
Γέφυρα Ουνκαπανί.
Η γέφυρα Ουνκαπανί ή Ατατούρκ κατασκευάστηκε το 1940 και είναι η τέταρτη διαδοχική γέφυρα που έχει υπάρξει σε αυτό το σημείο. Έχει μήκος 477 μέτρα και πλάτος 25 μέτρα. Ενώνει το Φανάρι με το Πέραν.

</doc>
<doc id="41731" url="https://el.wikipedia.org/wiki?curid=41731" title="Διονύσιος ο Αρεοπαγίτης">
Διονύσιος ο Αρεοπαγίτης

Ο Άγιος Ιερομάρτυρας Διονύσιος ο Αρεοπαγίτης, είναι ο πολιούχος άγιος των Αθηνών. Η μνήμη του εορτάζεται στις 3 Οκτωβρίου. Είναι προστάτης των Δικαστικών και του Δικαστικού Σώματος. Γεννήθηκε στην Αθήνα το ένατο έτος μετά από την γέννηση του Χριστού. Διετέλεσε μέλος του Ανώτατου Δικαστηρίου του Αρείου Πάγου.
Υπήρξε ένας από τους πρώτους Αθηναίους που πίστεψαν στον Χριστό. Σε νεαρή ηλικία βρέθηκε στην Ηλιούπολη της Αιγύπτου (κοντά στο σημερινό Κάιρο) ακριβώς την εποχή της Σταυρώσεως του Κυρίου. Την Μεγάλη εκείνη Παρασκευή την ώρα της σταυρώσεως του Χριστού αν και μεσημέρι, σκοτίστηκε ο ήλιος "Ἀπὸ δὲ ἕκτης ὥρας σκότος ἐγένετο ἐπὶ πᾶσαν τὴν γὴν ἕως ὥρας ἐνάτης"(Ματ. 27,45). Ο Διονύσιος συγκλονίστηκε από το παράδοξο αυτό φαινόμενο και αναφώνησε: «ἢ Θεὸς πάσχει ἢ τὸ πᾶν ἀπόλλυται» («ή ο Θεός υποφέρει ή χάνεται το παν»). Σημείωσε δε με επιμέλεια την ημέρα και ώρα του υπερφυσικού αυτού γεγονότος του σκοτισμού του Ηλίου.
Όταν επέστρεψε στην Αθήνα άκουσε το κήρυγμα του Αποστόλου Παύλου στον Άρειο Πάγο να μιλά για εκείνο το υπερφυσικό σκοτάδι κατά την Σταύρωση του Κυρίου διαλύοντας κάθε αμφιβολία για την εγκυρότητα της νέας του πίστης. Βαπτίσθηκε, με την οικογένειά του κατά το έτος 52 μ.Χ. Η αποδοχή του Διονυσίου στον Χριστό αναφέρεται στις Πράξεις των Αποστόλων στο κεφάλαιο 17 και στίχο 34 «τινὲς δὲ ἄνδρες κολληθέντες αὐτῷ ἐπίστευσαν, ἐν οἷς καὶ Διονύσιος ὁ Ἀρεοπαγίτης καὶ γυνὴ ὀνόματι Δάμαρις καὶ ἕτεροι σὺν αὐτοῖς».
Όταν έμαθε ότι στα Ιεροσόλυμα ζει η Μητέρα του Χριστού, ταξίδεψε μέχρι εκεί όπου και την συνάντησε. Από αυτή την συνάντηση είπε: «το παρουσιαστικό της, τα χαρακτηριστικά της, η όλη εμφάνιση της μαρτυρούν, ότι είναι πράγματι Μητέρα Θεού». Στα Ιεροσόλυμα ξαναβρέθηκε, όταν εκοιμήθη η Θεοτόκος και εξεδήμησε προς τον Υιόν και τον Θεόν της. Τότε ηρπάγη και αυτός όπως οι Απόστολοι και άλλοι Ιεράρχαι, εν νεφέλαις και αιθερίως μετέβη και παρέστη εις την κηδείαν της Παναγίας.
Διετέλεσε Επίσκοπος της πόλεως των Αθηνών και έλαβε μαρτυρικό τέλος δια της πυράς.Την μαρτυρία ότι ο Διονύσιος ο Αρεοπαγίτης υπήρξε επίσκοπος Αθηνών την δίνει ο Διονύσιος Κορίνθου και μας τη μεταφέρει στην "Εκκλησιαστική Ιστορία" του ο Ευσέβιος Καισαρείας.
Η εγκυκλοπαίδεια Britannica αναφέρει ότι τον συνέχεαν με μεταγενέστερους Χριστιανούς με το ίδιο όνομα, όπως ο πρώτος επίσκοπος της Αθήνας τον 2ο αιώνα και ο Σεν Ντενί (Άγιος Διονύσιος) στη Γαλλία.
Στην Αθήνα υπάρχουν δυο μεγάλοι ναοί που φέρουν το όνομά του, ο ένας στο Κολωνάκι επί της οδού Σκουφά, ενώ ο άλλος είναι η Καθολική Μητρόπολη της Αθήνας, επί της οδού Πανεπιστημίου. Το όνομά του φέρει επίσης ο πεζόδρομος περιμετρικά της Ακρόπολης, που περνά από το βράχο του Αρείου Πάγου. 
Είναι ο πολιούχος άγιος των Γαργαλιάνων Μεσσηνίας, όπως και στο χωριό Διονύσι στα νότια του νομού Ηρακλείου. Το χωριό πήρε το όνομά του από τον άγιο και είναι το μόνο χωριό της Κρήτης με εκκλησία προς τιμήν του αγίου Διονυσίου του Αρεοπαγίτη.
Υμνογραφία.
Ἀπολυτίκιον
Ἦχος πλ. α’. Τὸ συνάναρχον Λόγον.
Ἀγρευβεῖς τῷ τοῦ Παύλου Πάτερ κηρύγματι, ὑφηγητὴς ἀνεδείχθης τῶν ὑπὲρ νοῦν δωρεῶν, διαvoiα ὑψηλὴ καλλωπιζόμενος, τῶν γὰρ ἀΰλων οὐσιῶν, τᾶς ἀρχὰς μυαταγωγεῖς, ὡς μύστης τῶν ἀπορρήτων, καὶ τῆς σοφίας ἐκφάντωρ, Ἱερομάρτυς Διονύσιε.
Κοντάκιον
Ἦχος πλ. δ’. Τῇ ὑπερμάχῳ.
Τὰς οὐρανίους διαβὰς πύλας ἐv πνεύματι, μαθητευθεὶς τῷ ὑπὲρ τρεῖς οὐρανοὺς φθάσαντι, Ἀποστόλου Διονύσιε τῶν ἀῤῥήτωv, ἐπλουτίσθης πᾶσαν γνῶσιν καὶ κατηύγασας, τοὺς ἐν σκότει ἀγνωσίας πρὶν καθεύδοντας, διὸ κράζομεν, Χαίροις Πάτερ παγκόσμιε.
Μεγαλυνάριον
Πρῶτος Ἀθηναίων Ἀρχιερεύς, πρῶτος τε καὶ μάρτυς γεγονέναι ἀξιωθείς, ὑπὲρ ἡμῶν ἁπάντων ποιοῦ σὴν ἱκεσίαν Θεῷ, θερμαῖς λιταῖς σου, ὦ Διονύσιε.
Ὁ Οἶκος
Ἄγγελος ἐξ ἀνθρώπων ἀρεταῖς χρηματίσας, ὁ μέγας Διονύσιος πᾶσαν, ὡς ὑπόπτερος, ἐμυήθη τὸν νοῦν τὴν οὐράνιον γνῶσιν· διὸ ᾄσμασιν , ὡς Ἄγγελον τιμήσωμεν, βοῶντες πρὸς αὐτὸν τοιαῦτα.
Χαῖρε, ὁ γνοὺς Χριστὸν διὰ Παύλου, χαῖρε, πολλοὺς πρὸς Χριστὸν ἐπιστρέψας.
Χαῖρε, πολυθέου σκηνῆς ὀλετήριον, χαῖρε, θεογνώστου βουλῆς σκοπευτήριον.
Χαῖρε, βίβλος θεοχάρακτος, μυστηρίων θησαυρέ, χαῖρε πίναξ θεομόρφωτε, καὶ διόπτρα οὐρανοῦ.
Χαῖρε, ὅτι τὸ Πάθος τοῦ Κυρίου κατεῖδες, χαῖρε, ὅτι προθύμως δι' αὐτὸν σφαγιάζῃ.
Χαῖρε, πηγὴ βλυστάνουσα ἄφεσιν, χαῖρε, ῥανὶς κοιλαίνουσα ἄνοιαν.
Χαῖρε, ὁδὸς ἀπλανὴς σωτηρίας, χαῖρε, φραγμὸς ἀσεβῶν παροδίας.
Χαίροις, Πάτερ παγκόσμιε. 
= Λείψανα Αγίου Διονυσίου Αρεοπαγίτου =
Λείψανα Αγίου Διονυσίου Αρεοπαγίτου φυλάσσονται:
Σημειώσεις.
Ύστερα από την με αριθμ. 22/30 Σεπτεμβρίου 1999 εγκύκλιο της (Ορθόδοξης) Αρχιεπισκοπής Αθηνών, η μνήμη του Αγίου Διονυσίου του Αρεοπαγίτου συμπεριελήφθηκε να τιμάται επιπρόσθετα, εκτός από τις 3, και στις 12 Οκτωβρίου, οπότε και ορίσθηκε να τιμάται η σύναξη των εν Αθήναις αγίων.

</doc>
<doc id="41732" url="https://el.wikipedia.org/wiki?curid=41732" title="Καστανιές Έβρου">
Καστανιές Έβρου

"Για συνώνυμους οικισμούς δείτε το λήμμα: Καστανιές (αποσαφήνιση)"
Οι Καστανιές, επίσημα αι Καστανεαί, είναι μεγάλος πεδινός οικισμός της περιφερειακής ενότητας Έβρου σε υψόμετρο 42 μέτρα.
Γεωγραφία - Ιστορία.
Οι Καστανιές βρίσκονται στα σύνορα μεταξύ Ελλάδας και Τουρκίας. Εκεί βρίσκεται ο ένας από τους δύο τελωνειακούς σταθμούς κατά μήκος των χερσαίων συνόρων των δύο χωρών. Στις Καστανιές βρίσκεται το μοναδικό χερσαίο σύνορο της Ελλάδας με την Τουρκία, (σε μήκος περίπου 11 χιλιομέτρων) δεδομένου ότι το υπόλοιπο σύνορο καθορίζεται από την κοίτη του ποταμού Έβρου. Βρίσκεται βορείως της Ορεστιάδας και παρακείμενος του οικισμού των Ριζίων και σε απόσταση 7 χιλιομέτρων από την τουρκική πόλη της Αδριανούπολης. Σύμφωνα με την απογραφή του 2011 έχει πληθυσμό 1.059 κατοίκους, ενώ το 2001 είχε 1.516, που ασχολούνται κυρίως με τη γεωργία. Το 1923 συστάθηκε εκεί, το το πρώτο Τελωνείο στην ελληνοτουρκική μεθόριο, το οποίο λειτουργεί μέχρι και σήμερα. Το χωριό επί τουρκοκρατίας ονομαζόταν "Τσιρέκιοϊ" και παλαιότερα είχε γνωρίσει μεγάλη οικονομική ανάπτυξη, από την καλλιέργεια της σκούπας. Στις Καστανιές λειτουργεί δημοτική βιβλιοθήκη ενταγμένη στο πρόγραμμα του Εθνικού Κέντρου βιβλίου για την αναγνωσιμότητα στον Νομό Έβρου. Τον Μάρτιο του 2018 στα ελληνοτουρκικά σύνορα, στις Καστανιές Έβρου, αιχμαλωτίστηκαν από πολυμελή τουρκική περίπολο δύο Έλληνες αξιωματικοί.

</doc>
<doc id="41733" url="https://el.wikipedia.org/wiki?curid=41733" title="Δήμος Φερών Έβρου">
Δήμος Φερών Έβρου



</doc>
<doc id="41735" url="https://el.wikipedia.org/wiki?curid=41735" title="Πείραμα Πλατώ">
Πείραμα Πλατώ

Το Πείραμα Πλατώ έγινε το 1873 και σκοπό είχε την απόδειξη και εδραίωση της θεωρίας Λαπλάς.
Το πείραμα αυτό που έλαβε το όνομα του δημιουργού του Βέλγου φυσικού Ιωσήφ Πλατώ (1801-1883) είχε ως εξής:&lt;br&gt;
Σε μίγμα οινοπνεύματος και ύδατος με τη βοήθεια χοάνης εισάγεται ποσότητα ελαίου, ίδιας σχετικής πυκνότητας με το μίγμα. Το έλαιο λαμβάνει τελικά τη μορφή σφαίρας που όμως δεν μεγαλώνει σε τεράστια ποσότητα ελαίου, φθάνοντας τη μέγιστη διάμετρο των 14 εκατοστών. Εάν το μίγμα μαζί με την έκκεντρη σφαίρα του ελαίου τοποθετηθεί σε φυγόκεντρο δίσκο έτσι που ο άξονας αυτού να συμπίπτει με τον άξονα της σφαίρας και δοθεί ταχύτητα περιστροφής ίση προς μία πλήρη στροφή ανά 5-6 δευτερόπλεπτα, η σφαίρα του ελαίου θ΄ αρχίσει βαθμηδόν να παίρνει σχήμα σφαιροειδούς δηλαδή να πιέζονται οι πόλοι και να εξογκούται περί τον "ισημερινό" και το σφαιροειδές να καθίσταται περισσότερο πεπλατυσμένο αυξανομένης της ταχύτητας.
Όταν η ταχύτητα περιστροφής υπερβεί τις τρεις στροφές ανά δευτερόπεπτο η μάζα του ελαίου αρχίζει να κοιλούται περί τους πόλους ο δε "ισημερινός" να επιμηκύνεται τόσο ώστε στο τέλος ν΄ αποσπάται περιφερειακά ως δακτύλιος κυκλικός. Τέλος ο δακτύλιος αυτός τεμαχίζεται και η ποσότητα του ελαίου που τον συνιστούσε σχηματίζει ξεχωριστή σφαίρα συμπυκνούμενη και κινούμενη ομοίως και κατά ίδια φορά περί τον άξονα της απομείνασας κεντρικής μάζας ελαίου.
Με το πείραμα αυτό υποστηρίχθηκε ο κατα θεωρία του Λαπλάς σχηματισμός των πλανητών και των δορυφόρων, δηλαδή από δακτύλιο που αποσπάσθηκε της αρχικής ηλιακής μάζας, καθώς και η πλάτυνση των περί άξονα κινουμένων ουρανίων σωμάτων του Πλανητικού μας συστήματος. Παρά τάυτα όπως είπε ο ίδιος ο Πλατώ: «Είναι πολύ παρακινδυνευμένο το να θέλουμε εκ του πειράματος αυτού να συμπεράνουμε κάτι σχετικό με τα ουράνια φαινόμενα».

</doc>
<doc id="41738" url="https://el.wikipedia.org/wiki?curid=41738" title="Καστανιές (αποσαφήνιση)">
Καστανιές (αποσαφήνιση)

Με την ονομασία Καστανιές μπορεί να αναφερόμαστε σε:

</doc>
<doc id="41739" url="https://el.wikipedia.org/wiki?curid=41739" title="Πάπας Λέων Β΄">
Πάπας Λέων Β΄

Ο Πάπας Λέων ο Β΄ ("Papa Leone II", 611 - 28 Ιουνίου 683) διαδέχθηκε στον παπικό θρόνο τον Πάπα Αγάθωνα που ανακηρύχθηκε Άγιος.
Ο Λέων Β΄ διακρίνονταν για την μόρφωσή του και την ακριβή γνώση της Ελληνικής και Λατινικής γλώσσας. Παραδέχθηκε τις αποφάσεις της Στ΄ Οικουμενικής Συνόδου και συνυπέγραψε τα πρακτικά της Συνόδου αυτής, αναθεματίζοντας ως αιρετικό τον Πάπα Ονώριο τον Α΄ που είχε προσχωρήσει στην αίρεση των Μονοθελητών. 
Επίσης υπέταξε την αυτοκέφαλη αρχιεπισκοπή της Ραβέννας και έκτισε δύο Ναούς στη Ρώμη σε ρυθμό (σχήμα) Βασιλικής εκ των οποίων σώζεται μόνο ο ένας, αυτός του Αγίου Σεβαστιανού.

</doc>
<doc id="41740" url="https://el.wikipedia.org/wiki?curid=41740" title="Πάπας Λέων Γ΄">
Πάπας Λέων Γ΄

Ο Πάπας Λέων ο Γ΄ ("Papa Leone III", 750 - 12 Ιουνίου 816) διαδέχθηκε τον Πάπα Αδριανό τον Α΄.
Αμέσως μόλις ανήλθε στο παπικό θρόνο έσπευσε να δηλώσει υποταγή στο Κάρολο τον Μέγα στον οποίο και απέστειλε εθιμοτυπικά τις κλείδες του Τάφου του Αγίου Πέτρου και τη σημαία της Ρώμης. Η ενέργεια αυτή του Πάπα προκάλεσε μεγάλη αγανάκτηση στην αριστοκρατία της Ρώμης, μέχρι του σημείου ο Πάπας να ξυλοκοπηθεί, και εκινδύνευε να συλληφθεί, να γλωσσοτομηθεί και να τυφλωθεί με την κατηγορία της εσχάτης προδoσίας. Αναγκάσθηκε τότε να εγκαταλείψει τη Ρώμη και να καταφύγει στην Αυλή του Καρόλου, ο οποίος και τον αποκατέστησε στη συνέχεια στο θρόνο του. 
Στις 25 Δεκεμβρίου του 800 ο Λέων έστεψε τον Κάρολο ως Αυτοκράτορα του Δυτικού Ρωμαϊκού κράτους, γεγονός που επισημοποίησε την πολιτική χειραφέτηση της Ιταλίας και της χριστιανικής Δύσης εν γένει, από το Βυζάντιο. Μετά τον θάνατο του Καρόλου (814) ο Λέων Γ΄ επέδειξε μεγάλη σκληρότητα προς τους αντιπάλους του φθάνοντας στο σημείο να διατάξει την θανάτωση πέραν των 300 εξ αυτών. Τον πολυπληθή αυτό φόνο ο Αυτοκράτορας Λουδοβίκος ο Ευσεβής θεώρησε αυθαιρεσία που πρόσβαλε τα επί της Ρώμης δικαιώματά του και διέταξε τη σύγκλιση Συνόδου προς εξέταση του ζητήματος. Πλην όμως ο Λέων Γ΄ το 816 απεβίωσε.
Και όμως η μνήμη του Λέοντος Γ΄ εορτάζεται από την Καθολική Εκκλησία στις 12 Ιουνίου.

</doc>
<doc id="41743" url="https://el.wikipedia.org/wiki?curid=41743" title="Έιμι Σμαρτ">
Έιμι Σμαρτ

Η Έιμι Σμαρτ ("Amy Lysle Smart", 26 Μαρτίου 1976) είναι Αμερικανίδα ηθοποιός.
Βιογραφία.
Τα πρώτα χρόνια.
Η Έιμι γεννήθηκε στην Τοπάνγκα της Καλιφόρνια. Ο πατέρας της, Τζον Σμαρτ, ήταν πωλητής και η μητέρα της, Τζούντι Κάριγκτον, δούλευε στο μουσείο Γκέτι. Έχει έναν αδερφό, τον Άνταμ. Η Έιμι σπούδασε κλασσικό χορό για δέκα χρόνια και γράφτηκε σε μαθήματα υποκριτικής σε ηλικία 16 ετών, ξεκίνησε την καριέρα της όμως σαν μοντέλο, δουλεύοντας σε Ιταλία, Γαλλία, Μεξικό και Ταϊτή.
Σταδιοδρομία.
Η Έιμι είχε ένα μικρό ρόλο στην ταινία "Starship Troopers" το 1997, όπου υποδύθηκε μια πιλότο και φίλη της πρωταγωνίστριας Ντενίζ Ρίτσαρντς. Το 1999 έπαιξε την φιλενάδα ενός δημοφιλούς παίχτη του φούτμπολ στην ταινία "Varsity Blues". Εμφανίστηκε επίσης στην τηλεοπτική σειρά "Felicity". Τα επόμενα χρόνια συμμετείχε σε μια σειρά ταινιών που απευθύνονταν κυρίως σε εφηβικό κοινό, όπως τα φιλμ "Road Trip" (2002) και "The Butterfly Effect" (2004). Το 2002 ήταν 27η στη λίστα του περιοδικού Stuff με τις "102 πιο σέξι γυναίκες στον κόσμο", ενώ το 2004 ήταν υποψήφια στα βραβεία του MTV, στην κατηγορία "Καλύτερο Φιλί", για το φιλί που αντάλλαξε με την Κάρμεν Ελέκτρα στην ταινία "Starsky &amp; Hutch".
Το 2005 η Έιμι συμπρωταγωνίστησε με τον Ράιαν Ρέινολντς στην σχετικά πετυχημένη ρομαντική κωμωδία "Just Friends" ενώ έχει εμφανιστεί και σε μερικά επεισόδια της τηλεοπτικής σειράς "Scrubs" (2003) υποδυόμενη την σύζυγο ενός ασθενή σε κώμα. Το 2006 συμμετείχε στην ταινία "Crank" στο πλευρό του Τζέισον Στάθαμ ενώ εμφανίζεται και στην τηλεοπτική σειρά "Smith" που ξεκίνησε να προβάλεται στις 19 Σεπτεμβρίου από το τηλεοπτικό δίκτυο CBS.
Προσωπική ζωή.
Η Έιμι είναι εκπρόσωπος του οργανισμού "Heal the Bay" και έχει δουλέψει για πολλές ανθρωπιστικές, φιλοζωικές και περιβαλλοντικές οργανώσεις. Είναι αρραβωνιασμένη με τον ηθοποιό Brandon Williams, με τον οποίο διατηρούσε μακροχρόνια σχέση. Είναι στενή φίλη της ηθοποιού Άλι Λάρτερ με την οποία είχε συμπρωταγωνιστήσει στο "Varsity Blues" και παλιότερα συγκατοικούσαν. Έχει δύο γάτες, το Yogi και τη Nala.

</doc>
<doc id="41751" url="https://el.wikipedia.org/wiki?curid=41751" title="Πάπας Λέων Δ΄">
Πάπας Λέων Δ΄

Ο Πάπας Λέων ο Δ΄ ("Papa Leone IV", 790 – 17 Ιουλίου 855) διαδέχθηκε τον Πάπα Σέργιο τον Β΄.
Αμέσως μόλις ανήλθε στο παπικό θρόνο ο Λέων ο Δ΄ δήλωσε πίστη και υποταγή στον Αυτοκράτορα Λοθάριο. Ανακαίνισε το Ναό του Αγίου Πέτρου, επιδιόρθωσε τα Αυρηλιανά τείχη της Ρώμης και οχύρωσε το Βατικανό κτίζοντας δύο γέφυρες και συνδέοντας αυτό με το φρούριο του Αγίου Αγγέλου.
Το 849 νίκησε τους Σαρακηνούς στη ναυμαχία της Όστιας ενώ το 850 έστεψε τον Λουδοβίκο Β΄ Αυτοκράτορα της Αγίας Ρωμαϊκής Αυτοκρατορίας.

</doc>
<doc id="41752" url="https://el.wikipedia.org/wiki?curid=41752" title="Πάπας Λέων Ε΄">
Πάπας Λέων Ε΄

Ο Πάπας Λέων ο Ε΄ (903) παρέμεινε στο παπικό θρόνο για ένα περίπου μήνα και κάποιες μέρες (Ιούλιο-Σεπτέμβριο), όταν στη συνέχεια μετά από στάση ανατράπηκε και ρίχθηκε στη φυλακή από τον Αντιπάπα Χριστόφορο.

</doc>
<doc id="41753" url="https://el.wikipedia.org/wiki?curid=41753" title="Πάπας Λέων ΣΤ΄">
Πάπας Λέων ΣΤ΄

Ο Πάπας Λέων ο ΣΤ΄ ("Papa Leone VI", ... - Δεκέμβριος 928) διατέλεσε Πάπας μόνο επί 6 μήνες και κάποιες ημέρες (Μάιος-Δεκέμβριος) κατά την εποχή της παπικής πορνοκρατίας, όταν η Θεοδώρα μαζί με τις κόρες της Μαροζία και Θεοδώρα διεύθυναν τη Ρωμαιοκαθολική Εκκλησία.

</doc>
<doc id="41758" url="https://el.wikipedia.org/wiki?curid=41758" title="Πάπας Λέων Ζ΄">
Πάπας Λέων Ζ΄

Ο Πάπας Λέων Ζ΄ ("Papa Leone VII", ... - 13 Ιουλίου 939) ήταν Πάπας από τις 3 Ιανουαρίου του 936 έως το θάνατό του το 939. Ήταν ο διάδοχος του Πάπα Ιωάννη ΙΑ΄ και τον ακολούθησε ο Πάπας Στέφανος Η΄. Η εκλογή του Λέοντα Ζ' ως Πάπα εξασφαλίστηκε από τον Αλβέριχο Β', κυβερνήτη της Ρώμης εκείνη την εποχή. Αν και διατήρησε στενή φιλία με τον Αλβέριχο, γιο της διάσημης εταίρας Μαροκίας, εντούτοις κάλεσε παρ΄ αυτόν τον ηγούμενο της Μονής του Κλουνύ Όθωνα στον οποίο και εμπιστεύθηκε την αποκατάσταση της μοναχικής τάξης και πειθαρχίας στα εντός της Ρώμης και πέριξ μοναστήρια.

</doc>
<doc id="41767" url="https://el.wikipedia.org/wiki?curid=41767" title="Πρωτεΐνη">
Πρωτεΐνη

Οι πρωτεΐνες αποτελούν τα πιο διαδεδομένα και πολυδιάστατα, τόσο στη μορφή όσο και στη λειτουργία τους, μακρομόρια.
Ακόμη και σε ένα φαινομενικά «απλό» κύτταρο ενός βακτηρίου εντοπίζονται εκατοντάδες διαφορετικές πρωτεΐνες, με την καθεμία εξ αυτών να έχει ιδιαίτερο ρόλο. Οι πρωτεΐνες αποτελούν είτε δομικά συστατικά των μεμβρανών του κυττάρου, είτε συνεργούν σε κάποια συγκεκριμένη λειτουργία, όπως η δημιουργία πρωτεϊνικών συμπλόκων. Είναι μεγάλα σύνθετα βιομόρια, με μοριακό βάρος από 10.000 μέχρι πάνω από 1 εκατομμύριο, αποτελούμενα από αμινοξέα, τα οποία ενώνονται μεταξύ τους με πεπτιδικούς δεσμούς σχηματίζοντας μια γραμμική αλυσίδα, καλούμενη αλυσίδα πολυπεπτιδίων. 
Όλες οι πρωτεΐνες περιέχουν άνθρακα, οξυγόνο και άζωτο και οι περισσότερες εξ αυτών και θείο και υδρογόνο, αφού τα αμινοξέα περιέχονται από αυτό.
Η ακολουθία αμινοξέων σε μια πρωτεΐνη καθορίζεται από ένα γονίδιο και κωδικοποιείται κατά τον γενετικό κώδικα DNA. Παρόλο που ο γενετικός κώδικας κωδικοποιεί 20 αμινοξέα, τα αμινοξέα που συνιστούν την πρωτεΐνη συχνά υφίστανται χημικές αλλαγές κατά τη μετα-μεταγραφική τροποποίηση: προτού η πρωτεΐνη να μπορέσει να λειτουργήσει είτε στο κύτταρο, είτε ως τμήμα των μηχανισμών ελέγχου.
Επίπεδα οργάνωσης.
Οι πρωτεΐνες παράγονται από τα ριβοσώματα που βρίσκονται μέσα στο κυτταρόπλασμα και αρχικά εμφανίζονται ως απλές μη διακλαδωμένες αλληλουχίες αμινοξέων, δηλαδή πεπτιδίων ή πολυπεπτιδίων, σχηματίζοντας την "πρωτοταγή δομή", για την οποία καθοριστικοί παράγοντες είναι τα νουκλεϊκά οξέα, τα οποία και φέρονται να ελέγχουν όλες τις λειτουργίες αλλά και τα κληρονομικά γνωρίσματα των οργανισμών.
Στη συνέχεια όλα τα πολυπεπτίδια υφίστανται μια φυσική διαμόρφωση προκειμένου να αποκτήσουν μια "δευτεροταγή δομή" η οποία προκαλείται από δεσμούς υδρογόνου που αναπτύσσονται μεταξύ των καρβοξυλομάδων και των αμινομάδων των αμινοξέων. Ο πλέον διαδεδομένος τύπος τέτοιας μορφής πολυπεπτιδίου είναι η λεγόμενη "α-έλικα", δεξιόστροφη, όπου οι σπείρες διατηρούνται στη θέση τους με δεσμούς υδρογόνου μεταξύ των καρβοξυλομάδων και των αμινομάδων των αμινοξέων. Μια άλλη δευτεροταγής δομή είναι η λεγόμενη "β-πτυχωτή επιφάνεια" όπου στη περίπτωση αυτή διασταυρώνονται παράλληλες αλυσίδες πολυπεπτιδίων που ενώνονται στις διασταυρώσεις με δεσμούς υδρογόνου σχηματίζοντας έτσι μια εξαιρετικά σφιχτή δομή, όπως στο μετάξι. Οι πρωτεΐνες με τέτοιες σχετικά απλές δισδιάστατες δευτερογενείς δομές ονομάζονται γενικά ινώδεις πρωτεΐνες.
Στη συνέχεια τα πολυπεπτίδια υφίστανται ακόμα πιο περίπλοκο δίπλωμα (πτύχωση) το οποίο καλείται "τριτοταγής δομή". Με τον όρο τριτοταγή δομή, εννοούμε το τελικό και λειτουργικό σχήμα που αποκτά το πολυπεπτίδιο, οπότε ονομάζεται πλέον πρωτεΐνη. Αυτή η αναδίπλωση πραγματοποιείται από την αλληλεπίδραση των πλευρικών ομάδων των αμινοξέων (π.χ. σχηματισμός δισουλφιδικών δεσμών μεταξύ δύο κυστεϊνικών καταλοίπων). 
Τέλος, υπάρχουν και πρωτεΐνες που αποτελούνται από πολλές πολυπεπτιδικές αλυσίδες που είναι χαλαρά ενωμένες και αυτό αποτέλεί τη λεγόμενη "τεταρτοταγή δομή". Παράδειγμα είναι η αιμοσφαιρίνη.
Επίσης στις πρωτεϊνες ανακαλύφθηκε και άλλο ένα επιπέδο οργάνωσης. Πρόκειται για τη πρωτεϊνική επικράτεια - ή περιοχή - (protein domain), η οποία μπορεί να διπλωθεί ανεξάρτητα σε μια συμπαγή, σταθερή δομή. Μια περιοχή αποτελείται από 100 με 250 αμινοξέα και αποτελεί μονάδα από την οποία δομούνται πολύ μεγαλύτερες πρωτεϊνες. Οι διαφορετικές περιοχές σχετίζονται με διαφορετική λειτουργία.
Κατάταξη πρωτεϊνών.
Γενικά οι πρωτεΐνες ανάλογα της "μορφής" τους διακρίνονται σε ινώδεις πρωτεΐνες και σε σφαιρικές πρωτεΐνες. 
Με κριτήριο τη "σύνθεσή" τους διακρίνονται σε απλές (όταν αποτελούνται μόνο από αμινοξέα) και σε σύνθετες (όταν στο μόριό τους περιλαμβάνονται και μη πρωτεϊνικά τμήματα όπως μέταλλα, σάκχαρα, λίπη κ.λπ.).
Επίσης με κριτήριο ακόμη τη "λειτουργία" τους διακρίνονται σε δομικές (όταν αποτελούν τα δομικά υλικά του κυττάρου), και λειτουργικές (όταν συμβάλλουν σε κάποιες λειτουργίες).
Βιολογικός ρόλος.
Οι διάφορες λειτουργίες που παρατηρούνται στους οργανισμούς γίνονται χάρη στις πρωτεΐνες. Ο δε βιολογικός τους ρόλος καθορίζεται κάθε φορά από την τρισδιάστατη δομή τους που είναι συνέπεια της αλληλουχίας των αμινοξέων, η οποία και ξεκινά από την πρωτοταγή δομή. 
Όπως άλλα βιολογικά μακρομόρια (π.χ. οι πολυσακχαρίτες, τα λιπίδια, και νουκλεϊκά οξέα) έτσι και οι πρωτεΐνες είναι απαραίτητες για όλους τους ζωντανούς οργανισμούς και συμμετέχουν σε κάθε διαδικασία μέσα στα κύτταρα. Πολλές πρωτεΐνες δρουν ως ένζυμα που καταλύουν τις βιοχημικές αντιδράσεις, και είναι ζωτικής σημασίας στο μεταβολισμό. Άλλες πρωτεΐνες έχουν δομικές ή μηχανικές λειτουργίες, όπως οι πρωτεΐνες του κυτταρικού σκελετού, οι οποίες συμβάλλουν στη διατήρηση της μορφής των κυττάρων. Οι πρωτεΐνες είναι επίσης σημαντικές στη διακυτταρική επικοινωνία, τη δράση του ανοσοποιητικού συστήματος, τον σχηματισμό κυτταρικών ιστών, και τον κυτταρικό κύκλο. 
Οι πρωτεΐνες είναι απαραίτητα συστατικά στη διατροφή μας, δεδομένου ότι o άνθρωπος (όπως και τα ζώα) δεν μπορεί να συνθέσει όλα τα αμινοξέα, αλλά πρέπει να τα λάβει από τα τρόφιμα. Μέσω της διαδικασίας της πέψης, αποικοδομείται η πρωτεΐνη στα ελεύθερα αμινοξέα που μπορούν να χρησιμοποιηθούν για την πρωτεϊνική σύνθεση
Μελέτη πρωτεϊνών.
Υπάρχει μια μεγάλη ποικιλία πρωτεϊνών, η κάθε μία με ξεχωριστή διαμόρφωση στο χώρο, η οποία οφείλεται στη διαφορετική αλληλουχία αμινοξέων τους, και ξεχωριστές ιδιότητες και τρόπο με τον οποίο δρουν. Για να γίνει η μελέτη τους, οι πρωτεΐνες πρέπει να απομονωθούν από το κυτταρικό διάλυμα στο οποίο βρίσκονται, κάτι που επιτυγχάνεται με ποικίλες διαδικασίες που καθαρίζουν τις πρωτεΐνες ώστε να μην έχουν προσμίξεις. Στη συνέχεια μπορεί να βρεθεί η αλληλουχία της πρωτεΐνης με τη μέθοδο Edman, αλλά πρόσφατα σε αυτό το τομέα η χρήση τεχνικών του ανασυνδυασμένου DNA έχει προσφέρει νέες πληροφορίες. Στο προσδιορισμό της δομής μιας πρωτεΐνης πολύ χρήσιμη έχει αποδειχθεί η χρήση της φασματοσκοπίας πυρηνικού συντονισμού (NMR) και η κρυσταλλογραφία με ακτίνες Χ. Τέλος, σημαντική για τη κατανόηση της φυσιολογικής δράσης μιας πρωτεΐνης είναι ο εντοπισμός της στον οργανισμό.
Καθαρισμός.
Η μελέτη μιας πρωτεΐνης πρέπει να γίνει σε καθαρή πρωτεΐνη ώστε να προκύψουν σαφή συμπεράσματα. Έτσι η πρωτεΐνη πρέπει να απομονωθεί από το αρχικό υλικό, το οποίο μπορεί να είναι καλλιέργεια κυττάρων από φυτικούς η ζωικούς οργανισμούς. Ο καθαρισμός γίνεται με βάση πρωτόκολλα καθαρισμού.
Για να γίνει σωστά η απομόνωση πρέπει να υπάρχει μια δοκιμασία (essay) ώστε να επιβεβαιωθεί η παρουσία της πρωτεΐνης στο διάλυμα. Η δοκιμασία αυτή πρέπει να είναι όσο το δυνατό πιο εξειδικευμένη για τη πρωτεΐνη που ψάχνουμε ώστε ο καθαρισμός να γίνει αποτελεσματικότερος. Αν η πρωτεΐνη είναι ένζυμο, τότε αυτή η δοκιμασία βασίζεται συνήθως στην αντίδραση που καταλύει. Επίσης χρήσιμη στο καθαρισμό είναι η γνώση της συγκέντρωσης της πρωτεΐνης που μπορεί να γίνει εύκολα και με ακρίβεια. Με βάση αυτά τα δύο μεγέθη μπορεί να υπολογιστεί η ειδική δραστικότητα, η οποία είναι ο λόγος της ενζυμικής δραστηριότητας προς τη συγκέντρωση όλων των πρωτεϊνών του διαλύματος. Όσο ο καθαρισμός προχωρά, η ενζυμική δραστηριότητα αυξάνεται.
Ο καθαρισμός αρχίζει με την φυγοκέντρηση ενός ομογενοποιήματος, το οποίο αποτελείται κύτταρα χωρίς την κυτταρική μεμβράνη τους. Η φυγοκέντρηση γίνεται σε τρεις φάσεις στις οποίες χωρίζονται τα μέρη του κυττάρου. Σε κάθε φάση το υπερκείμενο φυγοκεντρείται ξανά σε μεγαλύτερη ταχύτητα για περισσότερη ώρα. Αυτή η διαδικασία λέγεται διαφορική φυγοκέντρηση και από αυτή προκύπτουν κλάσματα ελαττωμένης πυκνότητας. Αρχικά καθιζάνει το πυρηνικό κλάσμα μετά το μιτοχονδριακό κλάσμα και τέλος το μικροσωμικό κλάσμα, ενώ το υπερκείμενο της τελευταίας φυγοκέντρησης λέγεται κυτοσόλιο και περιέχει διαλυτές πρωτεΐνες. Ένα κλάσμα από αυτά θα έχει μεγαλύτερη ενεργότητα και αυτό θα επιλεχθεί για περαιτέρω καθαρισμό.
Το κλάσμα που προέκυψε από τη φυγοκέντρηση περιέχει χιλιάδες διαφορετικές πρωτεΐνες. Για να γίνει απομόνωση της ζητούμενης πρωτεΐνης χρησιμοποιούνται τεχνικές που βασίζονται στα διακριτά χαρακτηριστικά των πρωτεϊνών, όπως είναι η διαλυτότητα, το φορτίο, το μέγεθος και η αλληλεπίδραση με άλλες ουσίες λόγω χημικής συγγένειας. Σε κάθε στάδιο, το διάλυμα ελέγχεται για τη παρουσία της πρωτεΐνης. Μια πρώτη διαδικασία που χρησιμοποιείται είναι η εξαλάτωση. Οι περισσότερες πρωτεΐνες παρουσιάζουν μικρή διαλυτότητα σε υψηλή συγκέντρωση άλατος, αλλά η ποσότητα άλατος που απαιτείται για τη απομάκρυνση της πρωτεΐνης από το διάλυμα, με αποτέλεσμα η εξαλάτωση να χρησιμεύει για τη κλασμάτωση των πρωτεϊνών. Το περιττό άλας στη συνέχεια μπορεί να απομακρυνθεί με τη μέθοδο της διαπήδησης. Ο διαχωρισμός με βάση το μέγεθος γίνεται με χρωματογραφία διήθησης σε πηκτή. Το μίγμα πρωτεϊνών διέρχεται μέσα από μια στήλη που περιέχει πορώδες πολυμερές. Μια μικρή πρωτεΐνη χρειάζεται περισσότερο χρόνο να διέλθει από το διάλυμα από μια μεγαλύτερη και έτσι οι πρωτεΐνες με διαφορετικό μέγεθος θα εκλουστούν σε διαφορετικούς χρόνους. Ο διαχωρισμός με βάση το φορτίο γίνεται με βάση το φορτίο γίνεται με χρωματογραφία ιοντοανταλλαγής. Το μίγμα πρωτεϊνών διέρχεται από μια στήλη με φορτισμένα ιόντα (είτε θετικά είτε αρνητικά), ενώ βρίσκεται σε pH 7. Οι πρωτεΐνες φορτισμένες αντίθετα με τα ιόντα θα παραμείνουν μέσα στη στήλη, ενώ οι υπόλοιπες θα διέλθουν. Τέλος, η χρωματογραφία συγγένειας βασίζεται στην υψηλή συγγένεια με μία χημική ουσία, με αποτέλεσμα όταν διέλθουν από μια στήλη που τη περιέχει, η πρωτεΐνη να παραμείνει σε αυτή.
Για να καθοριστεί πόσο αποτελεσματικό είναι ένα πρωτόκολλο καθαρισμού υπάρχουν δύο τρόποι. Ο πρώτος είναι με τη συνεχή εξέταση της ειδικής δραστικότητας, η οποία αυξάνει όσο προχωρά ο καθαρισμός, και ο δεύτερος είναι με τη εξέταση των πρωτεϊνών που εμφανίζονται σε κάθε στάδιο του καθαρισμού. Το δεύτερο είναι δυνατό μια ηλεκτροφόρηση δύο διαστάσεων, η οποία χωρίζει τις πρωτεΐνες με βάση του ισοηλεκτρικό σημείο και το μέγεθός τους.
Προσδιορισμός αλληλουχίας αμινοξέων.
Η γνώση της πρωτοταγούς δομής μιας πρωτεΐνης, δηλαδή η αλληλουχία των αμινοξέων, παρέχει χρήσιμα στοιχεία για τη λειτουργία και την εξέλιξη μιας πρωτεΐνης. Ο προσδιορισμός της αλληλουχίας των αμινοξέων αρχίζει με το προσδιορισμός της σύστασης των αμινοξέων του πεπτιδίου. Η πρωτεΐνη υδρολύεται με θέρμανση σε διάλυμα υδροχλωρίου στους 110 βαθμούς Κελσίου για μια ημέρα. Τα υδρολυμένα αμινοξέα στη συνέχεια διαχωρίζονται με χρωματογραφία ιοντοανταλλαγής και η ταυτότητα του αμινοξέως προσδιορίζεται από τον όγκο ρυθμιστικού διαλύματος που απαιτείται για την απομάκρυνσή του από τη στήλη. Στη συνέχεια, η ποσότητα του αμινοξέως προσδιορίζεται με αντίδραση νινυδρίνης. Το αμινοξύ θερμαίνεται μαζί με τη νινυδρίνη και με φασματοφωτομετρία μετράται η απορρόφησή του. Η απορρόφηση είναι ανάλογη με τη συγκέντρωση του αμινοξέως. Άλλες μέθοδοι είναι πιο ευαίσθητες, όπως η χρήση φθορεσκαμίνης, η οποία φωσφορίζει όταν αντιδρά με τις αμινικές ομάδες.
Το επόμενο βήμα είναι ο προσδιορισμός του αμινικού τελικού άκρου. Σήμερα αυτό γίνεται με τη χρήση ουσιών γνωστών ως dabsyl και dansyl χλωρίδιο. Συγκεκριμένα, το dabsyl αλληλεπιδρά με μία μη φορτισμένη αμινική ομάδα και δημιουργεί ένα σταθερό παράγωγο σουλφαμιδίου, το οποίο δεν καταστρέφεται κατά τη υδρόλυση της πρωτεΐνης. Αν και αυτή η μέθοδος είναι ευαίσθητη και αποτελεσματική για το προσδιορισμό του αμινοτελικού άκρου, δε μπορεί να επαναληφθεί διότι η όξινη υδρόλυση της πρωτεΐνης προκαλεί την αποδιάταξή της. Για το προσδιορισμό της αλληλουχία τώρα χρησιμοποιείται η αποικοδόμηση Edman. Το κύριο αντιδραστήριο αυτής της μεθόδου είναι το φαινυλοϊσοθειοκυανικό, το οποίο αντιδρά με το αμινοξύ που βρίσκεται στο αμινοτελικό άκρο της πρωτεΐνης και σχηματίζει ένα παράγωγο φαινυλο-θειοκαρβαμοϋλίου, και υπό ήπιες συνθήκες από τη πρωτεΐνη απελευθερώνεται ένα κυκλικό παράγωγο του τελικού αμινοξέως, η ένωση φαινυλο-υδαντοϊνο(PTH)-αμινοξύ. Στη συνέχεια ο κύκλος μπορεί να επαναληφθεί ξανά στο υπόλοιπο πεπτίδιο. Το PTH αμινοξύ αναγνωρίζεται με υγρή χρωματογραφία υψηλής πίεσης. Ο κύκλος αποικοδόμησης Edman μπορεί να αναγνωρίσει μέχρι 50 αμινοξέα. Για να προσδιοριστεί η αλληλουχία πρωτεϊνών με περισσότερα αμινοξέα, η πρωτεΐνη τεμαχίζεται σε μικρά κομμάτια με ενζυμικές και χημικές μεθόδους. Η αλληλουχία των αμινοξέων προσδιορίζεται με τη μέθοδο Edman, ενώ η σειρά των πεπτιδίων με βάση τα αλληλεπικαλυπτόμενα κομμάτια τους. Για πρωτεΐνες που αποτελούνται από πολλές αλυσίδες, πρώτα γίνεται ο προσδιορισμός του αριθμού των αλυσίδων, είτε μετρώντας αμινοτελικά άκρα, είτε με ηλεκτροφόρηση, και μετά η εύρεση της αλληλουχίας των αμινοξέων γίνεται για κάθε αλυσίδα ξεχωριστά.
Μια άλλη μέθοδος αφορά τη χρήση του DNA για το προσδιορισμό της αλληλουχία της πρωτεΐνης. Το γονίδιο που κωδικοποιεί την πρωτεΐνη κλωνοποιείται και έτσι μπορεί να βρεθεί η αλληλουχία νουκλεοτιδίων του. Στη συνέχεια, η αλληλουχία νουκλεοτιδίων αποκαλύπτει αμέσως την αλληλουχία αμινοξέων της πρωτεΐνης που κωδικοποιείται από το γονίδιο. Το μειονέκτημα αυτής της μεθόδου είναι ότι πολλές πρωτεΐνες τροποποιούνται μετά τη σύνθεσή τους στα ριβωσώματα, με αποτέλεσμα να εξακολουθεί να απαραίτητη η απομόνωση της πρωτεΐνης.
Προσδιορισμός δομής.
Οι δύο σημαντικότερες τεχνικές προσδιορισμού της δομής μιας πρωτεΐνης είναι η φασματοσκοπία πυρηνικού μαγνητικού συντονισμού και η κρυσταλλογραφία με ακτίνες Χ.
Εντόπιση στον οργανισμό.
Η εντόπιση μιας πρωτεΐνης μέσα στο κύτταρο, και γενικότερα μέσα στον οργανισμό είναι το ίδιο σημαντική για τη μελέτη της φυσιολογικής της δράσης με τον προσδιορισμό της αλληλουχίας αμινοξέων και τη ς δομής της πρωτεΐνης. Για το εντοπισμό μιας πρωτεΐνης χρησιμοποιούνται μονοκλωνικά αντισώματα, τα οποία προσδένουν την πρωτεΐνη με την οποία εμφανίζουν συγγένεια. Τα αντισώματα αναγνωρίζουν μια συγκεκριμένη περιοχή της πρωτεΐνης, το αντιγόνο, στην οποία και προσδένονται. Στη συνέχεια, ιχνηθετημένα με φθορίζουσες ή ραδιενεργές ουσίες αντισώματα προσδένουν στα πρώτα και επιτρέπουν τον εντοπισμό τους. Τα μονοκλωνικά αντισώματα χρησιμοποιούνται ευρέως στις εργαστηριακές εξετάσεις επειδή είναι εξειδικευμένα, με αποτέλεσμα να συνδέονται με ένα μόνο αντιγόνο.
Υπάρχουν αρκετές τεχνικές που χρησιμοποιούν μονοκλωνικά αντισώματα για να εντοπιστεί μια συγκεκριμένη πρωτεΐνη. Όταν η πρωτεΐνη βρίσκεται σε ένα διάλυμα, όπως για παράδειγμα ο ορός του αίματος, χρησιμοποιείται η ενζυμοσύνδετη ανοσοπροσροφητική μέτρηση (γνωστή εν συντομία ως ELISA). Μια διαφορετική μέθοδος για την ανίχνευση πρωτεϊνών στο κύτταρο ή σε ένα κυτταρικό υγρό είναι η ανοσοαποτύπωση ή αποτύπωση Ουέστερν (Western blotting). Σε αυτή τη τεχνική το διάλυμα ηλεκτροφορείται σε πηκτή SDS-πολυακρυλαμιδίου και για να αντιδράσουν πιο εύκολα με το αντίσωμα μεταφέρονται σε μια άλλη επιφάνεια. Έπειτα, ένα δεύτερο ιχνηθετημένο αντίσωμα συνδέεται με το πρώτο και βοηθά στον εντοπισμό του. Για την παρατήρηση πρωτεϊνών μέσα στο κύτταρα χρησιμοποιείται ο ανοσοφθορισμός. Φθορίζοντα αντισώματα προσδένονται στη πρωτεΐνη στόχο και στη συνέχεια ένα μικροσκόπιο φθορισμού αποκαλύπτει τη θέση τους (άρα και τη θέση της πρωτεΐνης) μέσα στο κύτταρο.
Ιστορία.
Το όνομα πρωτεΐνη προέρχεται από το ελληνικό "πρώτα", το οποίο σημαίνει "πρωταρχικής σημασίας" και περιγράφηκε αρχικά και ονομάστηκε από τον Γιονς Γιάκομπ Μπερτσέλιους το 1838. Εντούτοις, ο κεντρικός ρόλος τους στους ζωντανούς οργανισμούς δεν εκτιμήθηκε πλήρως έως το 1926, όταν ο Τζέιμς Σάμερ ("James B. Sumner") έδειξε ότι το ένζυμο ουρεάση ήταν μια πρωτεΐνη. Η πρώτη πρωτεϊνική δομή, αυτή της μυοσφαιρίνης, βρέθηκε από τους Μαξ Πέρουτζ ("Max Perutz") και Τζον Κέντριου ("John Kendrew") το 1958, η οποία τους χάρισε το βραβείο Νόμπελ στη Χημεία.

</doc>
<doc id="41768" url="https://el.wikipedia.org/wiki?curid=41768" title="Πάπας Λέων Η΄">
Πάπας Λέων Η΄

Ο Πάπας Λέων ο Η΄ ("Papa Leone VIII", ... - 1 Μαρτίου 965) διαδέχθηκε έναν από τους αισχρότερους Πάπες της εποχής της Πορνοκρατίας, τον Ιωάννη ΙΒ΄, γιο του Αλβέριχου του Β΄, ο οποίος καθαιρέθηκε. Ο Λέων ανήλθε εντός της ίδιας ημέρας όλους τους βαθμούς της ιεροσύνης και την επομένη χειροτονήθηκε επίσκοπος.
Ο Λέων ο Η΄ υποστηριζόταν από τον Αυτοκράτορα Όθωνα. Όμως μετά την αναχώρησή του τελευταίου από την Ρώμη, επανήλθε το 963 ο έκπτωτος Ιωάννης ο Β΄ και εξεδίωξε τον Λέοντα αφού ακύρωσε με συνοδική πράξη την εκλογή του.
Το 964 όταν πέθανε ο Ιωάννης μετά από αποπληξία επανήλθε στο θρόνο ο Λέων, τον οποίο όμως απομάκρυνε στη συνέχεια ο λαός της Ρώμης ανακηρύσσοντας ως Πάπα τον Βενέδικτο τον Ε΄. Μετά όμως από επέμβαση του Αυτοκράτορα Όθωνα ο Λέων αποκαταστάθηκε και παρέμεινε στο παπικό θρόνο μέχρι το θάνατό του τον ίδιο χρόνο, το 965.

</doc>
<doc id="41770" url="https://el.wikipedia.org/wiki?curid=41770" title="Πάπας Λέων ΙΑ΄">
Πάπας Λέων ΙΑ΄

Ο Πάπας Λέων ο ΙΑ΄ (κοσμικό όνομα "Αλεσσάντρο ντι Οτταβιάνο ντε’ Μέντιτσι", ιταλ. "Alessandro di Ottaviano de' Medici", * Φλωρεντία, 2 Ιουνίου 1535 – Ρώμη, 27 Απριλίου 1605), ήταν ο 232ος Πάπας της Ρωμαιοκαθολικής εκκλησίας από την 1 Απριλίου 1605 έως το θάνατό του. 
Βιογραφία.
Ήταν μέλος της ισχυρής οικογένειας των Μεδίκων της Φλωρεντίας, η μητέρα του Φραντσέσκα Σαλβιάτι ήταν ανιψιά του Πάπα Λέοντα Ι΄ και ο πατέρας του Οτταβιάνο των Μεδίκων καταγόταν από ένα άλλο δευτερεύων παρακλάδι της ίδιας οικογένειας. Αρχικά χειροτονήθηκε ιερέας και αργότερα στάλθηκε από τον ξάδερφό του Κόζιμο Α' των Μεδίκων στη Ρώμη ως πρέσβης του δουκάτου της Τοσκάνης στον Πάπα Πίο Ε΄. Εκλέχτηκε επίσκοπος της Πιστόια την 9 Μαρτίου 1573 και την 15 Ιανουαρίου 1574 προβιβάστηκε στη μητροπολιτική καθέδρα της Φλωρεντίας, αν και πήρε την κυριότητα της έδρας μόνο την 12 Μαρτίου του 1583. Προτιμούσε να ζει στην παπική αυλή και γι' αυτό εξουσιοδότησε τον επίσκοπο του Καμερίνο Αλφόνσο Μπιναρίνο τη διεύθυνση της αρχιεπισκοπής. Η απουσία του από τη Φλωρεντία δε σήμανε όμως και την απώλεια ενδιαφέροντος για την πόλη του. Αντίθετα όρισε βικάριους, αναδιοργάνωσε τα αρχεία και ξεκίνησε τη συντήρηση του αρχιεπισκοπικού μεγάρου ("Palazzo Arcivescovile") το οποίο είχε υποστεί πολλές ζημιές από την πυρκαγιά του 1533.
Ανακηρύχθηκε καρδινάλιος το 1583 από τον Πάπα Γρηγόριο ΙΓ΄ και μόνο τότε έκανε τη θριαμβευτική του είσοδο στην πόλη. Έμεινε στην ιστορία ως ένας ακούραστος μεταρρυθμιστής, που προώθησε επίσης τη συντήρηση και διακόσμηση πολλών εκκλησιών, και άφησε το σημάδι του στην αρχιεπισκοπή της Φλωρεντίας. Έκανε μία σύνοδο το 1589 και άφησε πολλά διατάγματα.
Ο Πάπας Κλήμης Η΄ τον διόρισε Αποστολικό λεγάτο στο Παρίσι το 1596, όπου βοήθησε για τη συμφιλίωση του Ερρίκου Δ΄ της Γαλλίας, ο οποίος είχε παντρευτεί τη Μαρία των Μεδίκων, με την Καθολική Εκκλησία.
Στο κονκλάβιο του 1605 η υποψηφιότητά του ήταν μία έκπληξη. Ο Φίλιππος Γ΄ της Ισπανίας υποστήριξε αυτή την υποψηφιότητα, ενώ ο Ερρίκος Δ΄ τον στήριξε οικονομικά λόγω της συγγένειάς τους. Το ιταλικό κόμμα, οδηγούμενο από τον καρδινάλιο Αλντομπραντίνι, ενώθηκε με το γαλλικό και έτσι τελικά εκλέχτηκε Πάπας.
Λίγο μετά τη στέψη του αρρώστησε, και πέθανε έχοντας παραμείνει στον Παπικό θρόνο μόλις 17 μέρες (27 υπολογίζοντας από την ημέρα της εκλογής του την 1 Απριλίου). Οι φλωρεντινοί χρησιμοποιούσαν αργότερα για τον Λέοντα ΙΑ΄ τον χαρακτηρισμό "Πάπας Αστραπή" ("Papa Lampo")

</doc>
<doc id="41771" url="https://el.wikipedia.org/wiki?curid=41771" title="Οράτιος">
Οράτιος

Ο Κουίντος Οράτιος Φλάκκος ("Quintus Horatius Flaccus", 8 Δεκεμβρίου 65 π.Χ. - 27 Νοεμβρίου 8 π.Χ.), γνωστότερος απλώς ως Οράτιος, ήταν ο κορυφαίος Ρωμαίος λυρικός ποιητής κατά την εποχή του Οκταβιανού Αύγουστου. Για πολλούς είναι ένας από τους δύο μεγαλύτερους Λατίνους ποιητές όλων των εποχών μαζί με τον Βιργίλιο.
Η ζωή του.
Γεννήθηκε στη Βενόζα, μία κωμόπολη στα σύνορα Απουλίας και Λουκανίας, ως γιος απελεύθερου γεννημένος ο ίδιος ελεύθερος. Ο πατέρας του εργαζόταν ως μεσάζοντας σε δημοπρασίες. Παρότι ο ποιητής παρουσιάζει τον εαυτό του ως «πτωχόν και τίμιον» αγρότη ("macro pauper agello", «Σάτιρες» 1.6.71), η ασχολία του πατέρα του ήταν επικερδής για τους πρώην σκλάβους: ο πατέρας του μπόρεσε να ξοδέψει αρκετά χρήματα για την εκπαίδευση του γιου του, συνοδεύοντάς τον αρχικώς στη Ρώμη για τη στοιχειώδη μόρφωση και στέλνοντάς τον κατόπιν στην Αθήνα να μελετήσει Ελληνικά και Φιλοσοφία. Ο Οράτιος αργότερα εξέφρασε την ευγνωμοσύνη του ως εξής:
"«Αν ο χαρακτήρας μου βαρύνεται με λίγα μικρά ελαττώματα, κατά τα άλλα είναι τίμιος και ηθικός. Αν λίγους μόνο διάσπαρτους λεκέδες μπορείτε να δείξετε σε μια κατά τ´άλλα αγνή επιφάνεια, αν κανείς δε μπορεί να με κατηγορήσει για φιλοχρηματία, ή λαγνεία, ή ασωτίες, αν ζω ζωή ενάρετη, αμόλυντη από ακαθαρσίες (συγχωρείστε μου προς στιγμή τον αυτοέπαινό μου),κι αν είμαι ένας καλός φίλος για τους φίλους μου, στον πατέρα μου οφείλονται όλα αυτά... ... Αξίζει από μένα ευγνωμοσύνη και αίνο. Ποτέ δε θα μπορούσα να ντρέπομαι για ένα τέτοιο πατέρα, ούτε και νιώθω ανάγκη καμιά ν' απολογηθώ, σαν πολλούς άλλους, επειδή είμαι γιος απελεύθερου»."
Μετά τη δολοφονία του Ιουλίου Καίσαρα, ο Οράτιος πήγε στο στρατό, υπό τις διαταγές του στρατηγού Βρούτου. Πόλεμησε ως αξιωματικός ("tribunus militum") στη Μάχη των Φιλίππων. Αργότερα ισχυρίσθηκε ότι σώθηκε πετώντας την ασπίδα του και φεύγοντας. Επειδή κηρύχθηκε αμνηστία για όσους είχαν πολεμήσει κατά του Οκταβιανού Αυγούστου, ο Οράτιος επέστρεψε στην Ιταλία, όπου όμως ανακάλυψε ότι η ακίνητη περιουσία του είχε δημευθεί και (μάλλον) ότι ο πατέρας του είχε πεθάνει. Είχε πάντως τα χρήματα για να αγοράσει μία μόνιμη θέση εργασίας ως "scriba quaestorius", ένα αξίωμα του Θησαυροφυλακίου, που του επέτρεψε να ζήσει άνετα και να επιδοθεί στην ποιητική του τέχνη. Αργότερα κατόρθωσε να εισέλθει σε ένα λογοτεχνικό κύκλο που περιελάμβανε τους Βιργίλιο και Ρούφο. Εκείνοι τον γνώρισαν στον Μαικήνα, φίλο και έμπιστο του Αυγούστου, που έγινε ο προστάτης του και δώρισε στον Οράτιο ένα αγρόκτημα με έπαυλη κοντά στο Tibur (το σημερινό Τίβολι). Μη έχοντας κληρονόμους, ο Οράτιος το άφησε πεθαίνοντας στον αυτοκράτορα Αύγουστο. Το αγρόκτημα διατηρείται και σήμερα ως τόπος προσκυνήματος για τους φίλους του έργου του.
Το έργο του.
Ο Οράτιος έγραψε ποιήματα λυρικά και ποιήματα δαχτυλικά.

</doc>
<doc id="41772" url="https://el.wikipedia.org/wiki?curid=41772" title="Παράβλημα">
Παράβλημα

Παράβλημα είναι ο επίσημος όρος του κοινώς λεγόμενου στη ναυτική γλώσσα μπαλόνι ή στρωμάτσο*. Πρόκειται για κατασκεύασμα που ανακρεμάται στα πλευρά των πλοίων ή λέμβων για τη προφύλαξή τους από πρόσκρουση ή τριβή κατά τη παραβολή τους σε άλλο πλωτό ή στη προκυμαία.
Τα παραβλήματα κατασκευάζονται από πλέγμα σχοινιού ή από καραβόπανο γεμισμένο με τρίμματα φελλού ή στουπιών ή από ξύλο κυλινδρικό. Σήμερα τα περισσότερα είναι πλαστικά. Ως ευκολότερη κατασκευή είναι τα ελαστικά από ρόδες αυτοκινήτων που προηγουμένως "πατρονάρονται" με σχοινί.&lt;br&gt; 
Όλα τα παραβλήματα είναι αφαιρετά και κρεμιούνται σε κατάλληλο ύψος από τη θάλασσα όταν παρίσταται ανάγκη.
Σε ακάτους ναύδετα και σε λιμενικές εγκαταστάσεις φέρονται περιφερειακά σε μόνιμη εγκατάσταση.
Τα δεξαμενόπλοια και τα Ωκεάνια Ναυαγοσωστικά φέρουν τα μεγαλύτερα μπαλόνια που απαντώνται σήμερα στο εμπόριο, διαμέτρου μέχρι και 2 μέτρων.
(*) Στρωμάτσο λέγεται ιδιαίτερα το παράβλημα που τοποθετείται στην άκρη του καταπέλτη των πορθμείων για την ανετότερη φορτοεκφόρτωση των οχημάτων.

</doc>
<doc id="41773" url="https://el.wikipedia.org/wiki?curid=41773" title="Σβάροζιτς">
Σβάροζιτς



</doc>
<doc id="41775" url="https://el.wikipedia.org/wiki?curid=41775" title="Αχμέτ Β΄">
Αχμέτ Β΄

Ο Αχμέτ Β΄ (II. Ahmed, 25 Φεβρουαρίου 1643 - 6 Φεβρουαρίου 1695) ήταν σουλτάνος της Οθωμανικής αυτοκρατορίας από το 1691 έως το 1695.
Βιογραφία.
Ο Αχμέτ Β΄ γεννήθηκε το 1643 στο Τοπ Καπί στην Κωνσταντινούπολη και ήταν γιος του σουλτάνου Ιμπραήμ Α΄ (1640-1648) και της Χατιτζέ Μουαζέζ Σουλτάν. Ανήλθε στο θρόνο μετά το θάνατο του μεγαλύτερου αδελφού του Σουλεϊμάν Β' (1687-1691). Η τετραετής βασιλεία του υπήρξε περίοδος έντονης παρακμής, καταπτώσεως και συνεχών καταστροφών για την Οθωμανική Αυτοκρατορία. 
Λίγο μετά την άνοδό του στο θρόνο τα οθωμανικά στρατεύματα συνετρίβησαν από τους Αυστριακούς, που πολεμούσαν υπό την ηγεσία του Λουδοβίκου-Γουλιέλμου, Μαργκράβου του Μπάντεν, στη μάχη του Σλάνκαμεν. Συνέπεια αυτής της μάχης ήταν η εκκένωση της Ουγγαρίας από τους Οθωμανούς. Από τις σημαντικότερες ενέργειές του ήταν ο διορισμός του Μουσταφά Κιοπρουλού ως Μεγάλου Βεζίρη. Πέθανε στα 1695. Τάφηκε στο Τέμενος Σουλεϊμανιέ.
Οικογένεια.
Σύζυγος
Γιοί
Κόρες

</doc>
<doc id="41776" url="https://el.wikipedia.org/wiki?curid=41776" title="Μουράτ Ε΄">
Μουράτ Ε΄

Ο Μουράτ Ε΄ (τουρκ: "Murad V", 21 Σεπτεμβρίου 1840 - 29 Αυγούστου 1904) ήταν ο 33ος σουλτάνος της Οθωμανικής Αυτοκρατορίας, ο οποίος βασίλεψε από τις 30 Μαΐου έως τις 31 Αυγούστου του 1876. Ήταν γιος του σουλτάνου Αμπντούλ Μετζίτ Α΄.
Βιογραφία.
Στο θρόνο ανήλθε μετά την καθαίρεση του θείου του Αμπντούλ Αζίζ. Τελούσε υπό την επιρροή της γαλλικής σκέψης και πολιτισμού και επί των ημερών του η Οθωμανική Αυτοκρατορία απομακρύνθηκε από την ρωσική επιρροή. Βασίλεψε μόλις για 93 ημέρες, από τις 30 Μαΐου 1876 μέχρι τις 31 Αυγούστου του ιδίου έτους.Ήταν ο μόνος Οθωμανός σουλτάνος που ήταν μυημένος στον ελευθεροτεκτονισμό και μασόνος.Τον καθαίρεσαν με το αιτιολογικό ότι είχε τρελαθεί. 
Πολλοί ισχυρίζονται ότι τρελάθηκε μετά τη δολοφονία του προκατόχου του, από τύψεις και από το φόβο ότι μπορεί να είχε την ίδια τύχη και αυτός. Κατά τη σύντομη βασιλεία του απέτυχε να προωθήσει τις συνταγματικές μεταρρυθμίσεις του Τανζιμάτ και έτσι απομονώθηκε από τους φιλελεύθερους. Επίσης με την απομάκρυνσή του από τη ρωσική επιρροή και τη στροφή του προς τη Γαλλία θα επιδεινώσει τις σχέσεις με τη Ρωσία και θα οδηγήσει στον καταστροφικό πόλεμο του 1877-1878. 
Μετά την καθαίρεσή του παρέμεινε κλεισμένος στα ανάκτορα μέχρι το θάνατό του στις 29 Αυγούστου 1904.
Οικογένεια.
Σύζυγοι
Γιοι
Κόρες

</doc>
<doc id="41777" url="https://el.wikipedia.org/wiki?curid=41777" title="Οσποδάρος">
Οσποδάρος

Ο οσποδάρος, ή οσποδάριος ήταν διοικητικός τίτλος της Οθωμανικής διοίκησης για τη Μολδαβία και τη Βλαχία που δήλωνε τον διοικητή, ηγεμόνα, πρίγκηπα με σχετική αυτονομία, και διατηρήθηκε από τον 15ο ως τις αρχές του 19ου αιώνα. 
Τη θέση μετά το 1700 και μέχρι την Ελληνική Επανάσταση κατείχαν σταθερά Φαναριώτες, αξίωμα το οποίο διατηρούνταν για λιγότερο από 3 χρόνια. Σε αντίθεση με τους Πασάδες οι Οσποδάροι δεν είχαν στρατιωτικές αρμοδιότητες, αλλά είχαν την υποχρέωση να παρέχουν στρατεύματα σε περίπτωση πολέμου των Οθωμανών
Σημαντικοί Οσποδάροι μεταξύ άλλων ήταν οι Αλέξανδρος Χαντζερής, Ιωάννης Καρατζάς (1812), Αλέξανδρος Σούτσος (1812), Κωνσταντίνος Νέγρης γενικός τοποτηρητής (1821), Γρηγόριος Δ΄ Γκίκας οσποδάρος κλπ

</doc>
<doc id="41780" url="https://el.wikipedia.org/wiki?curid=41780" title="Άκιλις Ριτσόλι">
Άκιλις Ριτσόλι

Ο Άκιλις Ριτσόλι ("Achilles G. Rizzoli", 1896 - 1981), που παρέμεινε ανώνυμος όσο ζούσε, έγινε, μετά το θάνατό του, ένας από τους πιο γνωστούς καλλιτέχνες του περιθωρίου.
Ο Ριτσόλι ζούσε κοντά στο Σαν Φρανσίσκο, όπου δούλευε σαν σχεδιαστής σε αρχιτεκτονικό γραφείο. Μετά το θάνατό του ανακαλύφθηκαν στο διαμέρισμά του πολλά περίτεχνα σχέδια, τα περισσότερα με τη μορφή χαρτών και αρχιτεκτονικών κατόψεων κτιρίων, που περιέγραφαν το φανταστικό κόσμο που είχε νοερά κατασκευάσει. Πολλά φέρουν τον χαρακτηρισμό "Y.T.T.E.," ("Yield To Total Elation", "Παραδοθείτε στην Ολοκληρωτική Έκσταση"). Τα σχέδια περιλαμβάνουν "πορτραίτα" της μητέρας του (με την οποία ζούσε μέχρι το θάνατό της) και παιδιών της γειτονιάς του, συμβολικά σχεδιασμένων ως εντυπωσιακά νεομπαρόκ κτίρια. Μερικά από τα σχέδια περιγράφουν σημαντικά γεγονότα στη ζωή του Ριτσόλι, όπως την πρώτη φορά που αντίκρυσε ένα αιδοίο στη ηλικία των σαράντα ετών.
Το 2000 γυρίστηκε η ταινία "Yield to Total Elation: The Life and Art of Achilles Rizzoli" που περιγράφει τη ζωή και το έργο του.

</doc>
<doc id="41782" url="https://el.wikipedia.org/wiki?curid=41782" title="Δόκτωρ Τζέκυλ και Μίστερ Χάυντ">
Δόκτωρ Τζέκυλ και Μίστερ Χάυντ



</doc>
<doc id="41784" url="https://el.wikipedia.org/wiki?curid=41784" title="Δόκτωρ Τζέκυλ και Μίστερ Χάυντ (1931)">
Δόκτωρ Τζέκυλ και Μίστερ Χάυντ (1931)



</doc>
<doc id="41789" url="https://el.wikipedia.org/wiki?curid=41789" title="Μονή Εσφιγμένου">
Μονή Εσφιγμένου

Η Ιερά Πατριαρχική και Σταυροπηγιακή Μονή Εσφιγμένου είναι μία εκ των είκοσι μονών του Αγίου Όρους και κατατάσσεται δέκατη όγδοη (18η) στην ιεραρχική τάξη των Αγιορείτικων Μονών. 
Η νόμιμη και κανονική αδελφότητα διαμένει προσωρινά στις Καρυές με τον Καθηγούμενο της μονής Αρχιμανδρίτη Βαρθολομαίο, καθώς οι κεντρικές εγκαταστάσεις της Μονής Εσφιγμένου κατέχονται παράνομα από καταληψίες.
Τοποθεσία.
Η Ιερά Μονή Εσφιγμένου είναι παραθαλάσσια και βρίσκεται βόρεια και ανατολικά της Αθωνικής χερσονήσου.
Ιστορία.
Με το όνομα Μονή του Εσφιγμένου υπήρχε ήδη Μονή από τον 10ο αιώνα και φαίνεται ότι βρισκόταν σε ακμή. Σύμφωνα με την παράδοση το μοναστήρι ιδρύθηκε από την αυτοκράτειρα Πουλχερία (408-450) και πολλοί από τους ιδρυτές μοναχούς προέρχονταν από το αρχικό μοναστήρι που είχε καταστραφεί από κατολίσθηση. Κατά τον 14ο αιώνα ηγούμενος του μοναστηριού είχε αναδειχθεί ο Γρηγόριος Παλαμάς. Επίσης εγκαταβίωσε σ' αυτό για κάποιο διάστημα ο Πατριάρχης Αθανάσιος Α΄. Ερημώθηκε πολλές φορές από πειρατικές επιδρομές, κυρίως εκ των Αγαρηνών, αλλά απέκτησε σημαντική δύναμη μετά τον 18ο αιώνα. Το καθολικό κτίστηκε το 1810 στη θέση παλαιότερου ναού που κατεδαφίστηκε, ενώ η τοιχογράφηση έγινε από τους Γαλατσάνους ζωγράφους το 1811 και 1818. Το μοναστήρι κατελήφθη από τους Τούρκους κατά την επανάσταση του 1821, όπου υπέστη από τους εισβολείς μεγάλες καταστροφές και το μεγαλύτερο μέρος της αδελφότητας εκτελέστηκε ή αναγκάστηκε να το εγκαταλείψει. Παλιότερο κτίριο της Μονής είναι η τράπεζα που διατηρεί τοιχογραφίες του 16ου-17ου αιώνα. 
Εκτός από το καθολικό και την τράπεζα η Μονή διαθέτει μια πολύ καλή συλλογή βυζαντινών και μεταβυζαντινών εικόνων, από τις οποίες ξεχωρίζει η ψηφιδωτή εικόνα του Χριστού. Η βιβλιοθήκη περιλαμβάνει πολλά και σπάνια χειρόγραφα, ανάμεσα στα οποία ξεχωρίζει το υπ' αριθμόν 14 για τις σπάνιες μικρογραφίες του.
Μετά τη συνάντηση του Οικουμενικό Πατριάρχη Αθηναγόρα και του Πάπα Παύλου ΣΤ΄ στην Ιερουσαλήμ το 1965 οι μοναχοί της Εσφιγμένου έπαψαν να μνημονεύουν τον Πατριάρχη και το 1972 αποχώρησαν από την Ιερά Κοινότητα, το ανώτατο διοικητικό όργανο της αθωνικής πολιτείας και διέκοψαν την επικοινωνία με τις υπόλοιπες αγιορείτικες μονές και τις ορθόδοξες εκκλησίες.
Άξια ενδιαφέροντος.
Στη Μονή αυτή αξίζει να δουν οι επισκέπτες το καθολικό με τις τοιχογραφίες των Γαλατσάνων ζωγράφων (1811), στο σκευοφυλάκιο τμήμα της σκηνής του Ναπολέοντα Βοναπάρτη και στην ιστορική βιβλιοθήκη της Μονής τα σπάνια εικονογραφημένα χειρόγραφα. Όμως η κατάσταση των κειμηλίων, του αρχείου και της μονής εν γένει είναι άγνωστη, καθώς οι καταληψίες εμποδίζουν, παράνομα, την είσοδο στη μονή εκπροσώπων της αρμόδιας Εφορίας Αρχαιοτήτων του Υπουργείου Πολιτισμού.
Κανονική αδελφότητα.
Το 2002 εξελέγη από την Ιερά Κοινότητα νέα αδελφότητα για να επανδρώσει το μοναστήρι, αλλά δεν έχει σταθεί δυνατόν να εγκαταβιώσει σε αυτό, λόγω της συνεχιζόμενης κατάληψης. Για τον λόγο αυτό εγκαταβιεί στις Καρυές.
Ηγούμενος διετέλεσε έως την κοίμησή του το 2013 ο Αρχιμανδρίτης π. Χρυσόστομος Κατσουλιέρης. Από το 2013 ο εκλεγμένος ηγούμενος που εγκαθιδρύθηκε από την Ιερά Κοινότητα Αγίου Όρους είναι ο Αρχιμανδρίτης π. Βαρθολομαίος Γαζέτας. 
Η εκλεγμένη από την Ιερά Κοινότητα του Αγίου Όρους αδελφότητα της Μονής, που λειτουργεί εκτός κεντρικού κτηρίου της μονής, απαρτίζεται από 23 συνολικά άτομα, μοναχούς και εξαρτηματικούς. 
Κατάληψη μονής.
Σήμερα οι παράνομα διαμένοντες στη μονή θεωρούνται σχισματικοί από το Οικουμενικό Πατριαρχείο και από κάθε τοπική ορθόδοξη Εκκλησία και Πατριαρχείο, ενώ έχουν καταδικαστεί τελεσίδικα από την Ελληνική Δικαιοσύνη για πλειάδα αστικών και ποινικών αδικημάτων, μεταξύ των οποίων και για κατάληψη κτηρίων της μονής. 
Οι καταληψίες παραμένουν παράνομα στο κεντρικό κτήριο της Μονής με επικεφαλής τον Μεθόδιο Παπαλαμπρακόπουλο, ο οποίος έχει επισήμως καθαιρεθεί παντός ιερατικού βαθμού και εκκρεμεί απέλασή του από το Άγιο Όρος.
Τον Φεβρουάριο του 2017 βουλευτές της Χρυσής Αυγής συμμετείχαν σε συγκέντρωση διαμαρτυρίας υπέρ των καταληψιών.

</doc>
<doc id="41797" url="https://el.wikipedia.org/wiki?curid=41797" title="Παλαιό Ρωμαϊκό Σύμβολο">
Παλαιό Ρωμαϊκό Σύμβολο

Το Παλαιό Ρωμαΐκό Σύμβολο, γράφτηκε στις αρχές του 2ου αιώνα μ.Χ. και είναι ένα πρωτοχριστιανικό Σύμβολο Πίστεως, το οποίο αναπτύχθηκε από τις ερωτήσεις που κάναν οι υποψήφιοι Χριστιανοί πριν βαπτιστούν. Το Παλαιό Ρωμαΐκό Σύμβολο, το οποίο αναπτύχθηκε από την Εκκλησία της Ρώμης, είναι το κείμενο πάνω στο οποίο βασίστηκε το σημερινό Σύμβολο της Νίκαιας-Κωνσταντινούπολης και του Συμβόλου των Αποστόλων.
Η Ελληνική μετάφραση.
Greek text of Marcellus of Ancyra

</doc>
<doc id="41801" url="https://el.wikipedia.org/wiki?curid=41801" title="Φισκάρδο Κεφαλονιάς">
Φισκάρδο Κεφαλονιάς

Το Φισκάρδο είναι παραθαλάσσιο χωριό στη βόρεια Κεφαλονιά, στο πλησιέστερο σημείο Κεφαλονιάς - Ιθάκης. Ως οικσιμός αναφέρεται το 1866 στο ΦΕΚ 9Α - 28/01/1866 να ορίζεται έδρα του τότε δήμου Δολιχίου. Το 1912 με το ΦΕΚ 248Α - 18/08/1912 ορίζεται έδρα της νεοϊδρυθείσας ομώνυμης κοινότητας και το 1919 με το ΦΕΚ 43Α - 09/03/2019 προσαρτάται στο νεοϊδρυθέντα δήμο Σάμης. Σύμφωνα με την απογραφή 2011 έχει πληθυσμό 189 κατοίκους ενώ κατά την απογραφή του 2001 είχε 205 κατοίκους. Πήρε το όνομά του από τον Νορμανδό κατακτητή Ροβέρτο Γυισκάρδο, που το 1085 πολιόρκησε την περιοχή. Το χωριό είναι από τα λίγα του νησιού που διατηρεί τον παλιό αρχιτεκτονικό χαρακτήρα του, καθώς δεν έπαθε σοβαρές ζημιές από το καταστροφικό σεισμό του 1953. Το Φισκάρδο έχει χαρακτηριστεί παραδοσιακός οικισμός και είναι επίσης ο τόπος καταγωγής του ποιητή Νίκου Καββαδία.
Το Φισκάρδο είναι δημοφιλής τουριστικός προορισμός την καλοκαιρινή περίοδο κυρίως από Άγγλους τουρίστες, στην δεύτερη θέση και με μεγάλη διαφορά έρχονται οι Έλληνες και όλες οι υπόλοιπες εθνικότητες.

</doc>
<doc id="41803" url="https://el.wikipedia.org/wiki?curid=41803" title="Μεταξάτα Κεφαλονιάς">
Μεταξάτα Κεφαλονιάς

Τα Μεταξάτα είναι χωριό της νότιας Κεφαλονιάς, της άλλοτε επαρχίας Κραναίας. Αποτελεί δημοτικό διαμέρισμα του Δήμου Λειβαθούς και το 2001 είχε 493 κατοίκους. Βρίσκεται περίπου 10 χλμ. ΝΑ. από το Αργοστόλι, σε υψόμετρο 140 μ. 
Ιστορία.
Τα Μεταξάτα απέκτησαν το όνομά τους από τον Βυζαντινό Ευγενή, Υπασπιστή του Κωνσταντίνου Παλαιολόγου, Μαρκαντώνιο Μεταξά, που εγκαταστάθηκε στην περιοχή (που έως τότε λεγόταν "Φραντζάτα") μετά την πτώση της Κωνσταντινούπολης το 1453. Από το χωριό κατάγονται επιφανή μέλη της ιστορικής οικογένειας Μεταξά όπως τα αδέρφια Ανδρέας και Κωνσταντίνος Μεταξάς, που ηγήθηκαν δύναμης Κεφαλλήνων που συμμετείχε στην Επανάσταση του 1821 στην Πελοπόννησο. 
Η περιοχή κατοικήθηκε ήδη από την αρχαιότητα όπως υποδηλώνουν οι Μυκηναϊκοί Τάφοι που ανακαλύφθηκαν στην περιοχή "Χαλικερά" από τον αρχαιολόγο Σπύρο Μαρινάτο, με φτωχότερα όμως ευρήματα από αυτούς των Μαζαρακάτων και των Τάφων της Λακήθρας. Κατά το πέρασμά του από τον Κεφαλλονιά το 1777, ο Κοσμάς ο Αιτωλός δίδαξε στην περιοχή "Σταυρός" των Μεταξάτων. Μέχρι τους σεισμούς του 1953, ένα κουβούκλι με ξύλινο σταυρό μαρτυρούσε το ακριβές σημείο όπου έμεινε.
Στο χωριό έζησε επίσης το 1823 επί τέσσερις μήνες ο Λόρδος Βύρων, προτού μεταβεί στο Μεσολόγγι, γράφοντας μάλιστα και αρκετά ποιήματα για την περιοχή και τις φυσικές ομορφιές της. Σήμερα στην κεντρική πλατεία του χωριού υπάρχει ο ανδριάντας του και σε κοντινή απόσταση το σπίτι που έζησε. Στην είσοδό του δεσπόζει αναμνηστική πλάκα που μνημονεύει τον μεγάλο φιλέλληνα ποιητή. 
Στην κεντρική πλατεία του χωριού βρίσκεται ο Ιερός Ναός της Αγίας Παρασκευής, κλασικό δείγμα επτανησιακής αρχιτεκτονικής, που ανοικοδομήθηκε αμέσως μετά τους καταστροφικούς σεισμούς του 1953. Στο καμπαναριό της εκκλησίας έχει τοποθετηθεί αναμνηστική πλάκα προς τιμήν του πλοιάρχου Γεράσιμου Β. Μεταξά και των πέντε ναυτικών από τα Μεταξάτα που έχασαν την ζωή τους στις 6 Οκτωβρίου 1925 κατά το ναυάγιο του ατμοπλοίου "Μαργαρίτα" στον Ινδικό Ωκεανό.
Μέχρι το 1953 στα Μεταξάτα υπήρχαν έξι εκκλησίες που ανήκαν ως επί το πλείστον στις μεγάλες οικογένειες του χωριού. Από αυτές σήμερα λειτουργούν τρεις: ο Ι.Ν. Αγίας Παρασκευής, ο Ι.Ν. Παναγίας και ο Ι.Ν. Αγίου Νικολάου. Η εκκλησία του Αγίου Νικολάου Μεταξάτων αποτέλεσε τον 17ο αι. την έδρα της Επισκοπής Κεφαλληνίας και Ζακύνθου, γι' αυτό και σήμερα είναι γνωστή στους κατοίκους ως "Επισκοπή". Στον ίδιο χώρο λειτούργησε το πρώτο Τυπογραφείο της Ελλάδας όταν το μετέφερε από την Αγγλία στα Μεταξάτα ο Αρχιεπίσκοπος Κεφαλληνίας, Ζακύνθου και Ιθάκης (1628-1645) Νικόδημος Μεταξάς. Τα ερείπια του πρώτου Τυπογραφείου σώζονται μέχρι σήμερα στον προαύλιο χώρο του ναού.
Νεότερα χρόνια.
Τα Μεταξάτα, όπως ολόκληρη η Κεφαλονιά, υπέστησαν ολοκληρωτική καταστροφή από τον μεγάλο σεισμό του Αυγούστου 1953 που κατέστρεψε όλα τα πετρόκτιστα σπίτια του χωριού. Η ανοικοδόμησή τους ολοκληρώθηκε περί τα τέλη της δεκαετίας του '50 με τα περισσότερα σπίτια να διατηρούν τον παραδοσιακό προσεισμικό τους χαρακτήρα. Παρ'όλα αυτά, οι οικονομικές ανακατατάξεις που έφεραν οι σεισμοί ανάγκασαν πολλούς κατοίκους να φύγουν για την Αθήνα ή άλλα αστικά κέντρα και ο πληθυσμός σημείωσε απότομη πτώση, η οποία όμως άρχισε να αντιστρέφεται τα τελευταία χρόνια, ιδίως από τα τέλη της δεκαετίας του '90. Σήμερα στα Μεταξάτα βρίσκεται η έδρα της Φιλαρμονικής του Δήμου Λειβαθούς καθώς και της Εθελοντικής Ομάδας Δασοπροστασίας του νησιού.
Γεωγραφία.
Τα Μεταξάτα συνορεύουν ανατολικά με τις Κεραμειές, νότια με τα Κουρκουμελάτα και δυτικά με τη Λακήθρα. Στην περιοχή κυριαρχούν οι εύφορες πεδιάδες που ευνοούν τις γεωργικές και κτηνοτροφικές δραστηριότητες των κατοίκων ενώ το εξαιρετικά εύφορο κλίμα του χωριού οφείλεται σε μεγάλο βαθμό στην γειτνίασή του από βορρά και ανατολή με την οροσειρά του Αίνου. Τα Μεταξάτα διαμορφώνουν έναν κόμβο με δύο δρόμους, ο ένας οδηγώντας δυτικά στη Λακήθρα και στο Αργοστόλι και ο άλλος οδηγώντας βόρεια στα Τραυλιάτα και στον δρόμο Αργοστολίου-Πόρου και νότια στα Κουρκουμελάτα και το αεροδρόμιο.

</doc>
<doc id="41806" url="https://el.wikipedia.org/wiki?curid=41806" title="Post Rock">
Post Rock



</doc>
<doc id="41807" url="https://el.wikipedia.org/wiki?curid=41807" title="Άννα Πολιτκόφσκαγια">
Άννα Πολιτκόφσκαγια

Η Άννα Στεπάνοβνα Πολιτκόφσκαγια (, 30 Αυγούστου 1958 - 7 Οκτωβρίου 2006) ήταν Ρωσίδα δημοσιογράφος, πολύ γνωστή για την αντίθεσή της στη διακυβέρνηση του Βλαντίμιρ Πούτιν.
Ζωή και καριέρα.
Η Πολιτκόφσκαγια γεννήθηκε στη Νέα Υόρκη στις 30 Αυγούστου 1958 ως Άννα Μαζέπα (Мазепа), από γονείς καταγόμενους από την Σοβιετική Ουκρανία, οι οποίοι δούλευαν ως διπλωμάτες στον ΟΗΕ. Σπούδασε δημοσιογραφία στο Κρατικό Πανεπιστήμιο της Μόσχας, απ' όπου αποφοίτησε το 1980, και ξεκίνησε την καριέρα της στην εφημερίδα "Ιζβέστια". Από τον Ιούνιο του 1999 έγραφε στήλες για τις διαδικτυακές ενημερωτικές εκδόσεις της εφημερίδας "Νόβαγια Γκαζέτα". Εξέδωσε πολλά βραβευμένα βιβλία για την Τσετσενία και το καθεστώς του Πούτιν, το πιο πρόσφατο από τα οποία ήταν το "Putin's Russia". Αναμείχθηκε, σε πολλές περιπτώσεις, σε διαπραγματεύσεις για απελευθέρωση ομήρων, συμπεριλαμβανομένης της κρίσης του Οκτωβρίου του 2002 στο Νορντ-Οστ, όπου Τσετσένοι αντάρτες είχαν καταλάβει ένα θέατρο στην Μόσχα. Η Πολιτκόβσκαγια αναμείχθηκε επίσης στην υποστήριξη των νομίμων δικαιωμάτων των οικογενειών των θυμάτων.
Ένας Ρώσος αξιωματικός του στρατού κατηγορήθηκε για απόπειρα εναντίον της ζωής της το 2003, αλλά απαλλάχθηκε. Κατά τη διάρκεια της κρίσης στο Μπεσλάν το 2004, η Πολιτκόφσκαγια έπεσε θύμα δηλητηρίασης, αφότου ήπιε τσάι σε μια πτήση της γραμμής, καθώς πήγαινε στο Μπεσλάν για να βοηθήσει στις διαπραγματεύσεις. Αρρώστησε βαριά, έχασε της αισθήσεις της και δεν κατάφερε να πάει στην περιοχή. Η αιτία της αρρώστιας δεν έχει προσδιοριστεί, σύμφωνα με την Επιτροπή για την Προστασία των Δημοσιογράφων.
Θάνατος.
Η Πολιτκόφσκαγια βρέθηκε νεκρή από πυροβολισμό το Σάββατο 7 Οκτωβρίου 2006 στον ανελκυστήρα της πολυκατοικίας της στην κεντρική Μόσχα. Η εκτιμώμενη ώρα θανάτου είναι 15:30 τοπική ώρα Ελλάδος (13:30 GMT). Το γεγονός ανέφεραν το Interfax και άλλες ρωσικές υπηρεσίες ενημέρωσης.
 Η αστυνομία είπε ότι ένα πιστόλι Μακάροφ και τέσσερις σφαίρες βρέθηκαν δίπλα της. Πρώιμες αναφορές υποδεικνύουν φόνο κατόπιν συμβολαίου, αλλά δεν είναι γνωστό ποιος τον διέπραξε.
Ο αρχισυντάκτης της "Νόβαγια Γκαζέτα", Ντμίτρι Μουράτοφ, είπε ότι την ημέρα της δολοφονίας της, η Πολιτκόφσκαγια σχεδίαζε να καταθέσει μια εκτεταμένη ιστορία για τις πρακτικές βασανισμού που πιστεύεται ότι χρησιμοποιούνταν από τις τσετσενικές αρχές. Ο Μουράτοφ επίσης ανέφερε ότι αυτοί που κατηγορούνταν για βασανιστήρια ανήκουν σε σώματα ασφαλείας πιστά στον φιλομοσχοβίτη πρωθυπουργό της Τσετσενίας Ραμζάν Καντίροφ. Ο Γενικός Εισαγγελέας θα επιληφθεί προσωπικά της υπόθεσης, όπως ανακοίνωσε το γραφείο του στις 8 Οκτωβρίου 2006. Το γραφείο του εισαγγελέα ανέφερε επίσης ότι οι ερευνητές θεωρούν την επαγγελματική δουλειά της Πολιτκόφσκαγια ως κύριο κίνητρο της δολοφονίας της. Η κηδεία της έγινε Τρίτη 10 Οκτωβρίου, 13:30 τοπική ώρα Ελλάδος, στο Νεκροταφείο Τρογιεκουρόφσκι.

</doc>
<doc id="41811" url="https://el.wikipedia.org/wiki?curid=41811" title="Άννα Στεπάνοβνα Πολιτκόβσκαγια">
Άννα Στεπάνοβνα Πολιτκόβσκαγια



</doc>
<doc id="41812" url="https://el.wikipedia.org/wiki?curid=41812" title="Πολιτκόβσκαγια Άννα Στεπάνοβνα">
Πολιτκόβσκαγια Άννα Στεπάνοβνα



</doc>
<doc id="41813" url="https://el.wikipedia.org/wiki?curid=41813" title="Πολιτκόβσκαγια Άννα">
Πολιτκόβσκαγια Άννα



</doc>
<doc id="41815" url="https://el.wikipedia.org/wiki?curid=41815" title="Anna Politkovskaya">
Anna Politkovskaya



</doc>
<doc id="41826" url="https://el.wikipedia.org/wiki?curid=41826" title="Ray of Light">
Ray of Light

Το Ray of light (Ακτίνα Φωτός) είναι το έβδομο προσωπικό άλμπουμ της Madonna και κυκλοφόρησε από τη Warner Bros. Records το Μάρτιο του 1998. Η παραγωγή έγινε κυρίως από τον William Orbit και τον Patrick Leonard. Το άλμπουμ δέχτηκε πολύ θετικές κριτικές και σημείωσε τεράστια εμπορική επιτυχία παγκοσμίως (6 φορές πλατινένιο στη Μεγάλη Βρετανία/ 4 φορές πλατινένιο στις ΗΠΑ).
Το άλμπουμ έδειξε μία στροφή της Madonna σε περισσότερο ηλεκτρονικούς ήχους και μία διαφορετική στιχουργική διάθεση που αφορούσε τη μητρότητα, τη δόξα και την πνευματικότητα. Το "Ray of light" παρουσίασε μία Madonna σαφώς βελτιωμένη φωνητικά καθώς είχε παρακολουθήσει μαθήματα φωνητικής για την ταινία Evita. Το 1999 το άλμπουμ κέρδισε 4 βραβεία Grammy και έχει πουλήσει πάνω από 20 εκατομμύρια αντίτυπα παγκοσμίως.
Κριτικές και βραβεία.
Το άλμπουμ δέχτηκε θετική ανταπόκριση από τους περισσότερους κριτικούς παγκοσμίως. Το περιοδικό Slant περιέγραψε το "Ray of light" ως ένα “ποπ αριστούργημα”. Το αμερικανικό ψυχαγωγικό κανάλι E! εγκωμίασε το άλμπουμ για τη βαθύτητα των στίχων του. Η κριτική του Rob Sheffield στο Rolling Stone ήταν περισσότερο θετική, αν και παρατήρησε κάποιες αδυναμίες στην παραγωγή του Orbit “…δεν γνωρίζει τα κόλπα για την ολοκλήρωση ενός άλμπουμ, γι’αυτό επαναλαμβάνεται”. Στο All Music Guide ο Stephen Thomas Erlewine χαρακτήρισε το "Ray of light" ως “τον πιο περιπετειώδη δίσκο” της Madonna και του έδωσε τέσσερα στα πέντε αστέρια.
Το 1999, το "Ray of light" κέρδισε τρία βραβεία Grammy (“Best Pop Album”, ”Best Dance Recording”, “Best Recording Package”) και το ομότιτλο τραγούδι του άλμπουμ κέρδισε το Βραβείο Καλύτερου Βίντεο. Ήταν υποψήφιο για δύο ακόμη βραβεία (Record and Album of the Year). Το 2002, οι τηλεθεατές του VH1 στη Μεγάλη Βρετανία ψήφισαν το "Ray of light" ως το δέκατο καλύτερο άλμπουμ όλων των εποχών. Εκείνη τη χρονιά ψηφίστηκε και από τους αναγνώστες του Rolling Stone ως ο εικοστός πρώτος καλύτερος Ηλεκτρονικός Dance δίσκος που έγινε ποτέ.
Singles.
Το "Frozen", το πρώτο σινγκλ του άλμπουμ, έγινε το ένατο Νο1 της Madonna στη Μεγάλη Βρετανία και έφτασε στο Νο2 στις ΗΠΑ. Σε συνεργασία με τους Leonard και Orbit, το τραγούδι περιλάμβανε ένα νέο φωνητικό βεληνεκές της Madonna πάνω σε έγχορδα μουσικά όργανα και συνθεσάιζερ. Το 2005, ένα βελγικό δικαστήριο απαγόρευσε την αναμετάδοση του τραγουδιού αλλά και την πώληση του δίσκου στη χώρα, εφόσον η έναρξη του Frozen θεωρήθηκε αντιγραφή του τραγουδιού “Ma vie fout le camp” του Salvatore Acquaviva.
Το δεύτερο σινγκλ “Ray of light” περιείχε ένα συνδυασμό ήχων techno και ηλεκτρικής κιθάρας. Το βίντεο του τραγουδιού σκηνοθετήθηκε από τον Jonas Åkerlund και περιλάμβανε πολύ γρήγορες εικόνες της καθημερινότητας όπως ανθρώπους να επιβιβάζονται στο μετρό, να παραγγέλνουν φαγητό, να περπατούν στο δρόμο κλπ.
Το “Drowned World/Substitute for Love” κυκλοφόρησε τον Αύγουστο του 1998. το βίντεο προκάλεσε πολλά σχόλια καθώς απεικόνιζε τη Madonna να καταδιώκεται από παπαράτσι, ένα σενάριο παρόμοιο με τα αίτια θανάτου της πριγκίπισσα Νταϊάνα το 1997. 
Το "The Power of goodbye" ήταν το τέταρτο single που προέκυψε από το album για την Ευρώπη και τρίτο για την Αμερική, αφού το Drowned world/Substitute for love προωθήθηκε ως single μόνο στην Ευρωπαϊκή Αγορά. Η κυκλοφορία του πραγματοποιήθηκε το Σεπτέμβριο του 1998 και συνοδεύτηκε από βίντεο κλιπ.
Το τελευταίο σινγκλ ήταν το “Nothing Really Matters” και συνοδεύτηκε από ένα βίντεο του Johan Renck επηρεασμένο από το βιβλίο του Άρθουρ Γκόλντεν, "Αναμνήσεις μιας Γκέισας".
Πηγές.
1. http://en.wikipedia.org/wiki/Ray_Of_Light
2. www.madonna.com

</doc>
<doc id="41840" url="https://el.wikipedia.org/wiki?curid=41840" title="Φάλκο">
Φάλκο

Ο Φάλκο (Falco, πραγματικό όνομα: "Johann „Hans“ Hölzel", 19 Φεβρουαρίου 1957 - 6 Φεβρουαρίου 1998) ήταν Αυστριακός τραγουδιστής της ποπ.
Γεννήθηκε στη Βιέννη, όπου και σπούδασε μουσική στο Ωδείο της πόλης. Πριν τη διεθνή του καριέρα, ήταν μπασίστας σε ένα χαρντ ροκ συγκρότημα της χώρας το, το Drahdiwaberl. Ήταν ένας από τους πρώτους Ευρωπαίους που προσπάθησαν να ενσωματώσουν τη ραπ μουσική στην ευρωπαική ποπ. Το σε ρυθμό ραπ τραγούδι του "Rock Me Amadeus" (εμπνευσμένο από τη βραβευμένη με Όσκαρ ταινία "Amadeus") από το άλμπουμ του Falco 3, έγινε κορυφαία διεθνής επιτυχία το 1986. Ήταν το πρώτο ραπ τραγούδι που έγινε Νο 1 στις ΗΠΑ. (Το "Ice Ice Baby" του Vanilla Ice το 1991 συνήθως αναφέρεται ως ο πρώτος πραγματικός ραπ δίσκος που έφτασε στην κορυφή των 100 δημοφιλέστερων τραγουδιών του Billboard.)
Άλλες επιτυχίες του Φάλκο ήταν το "Der Kommissar" (ένα ημι- ραπ κομμάτι, που μιλάει για τα ναρκωτικά) , το 1982, το "Jeanny" και άλλα. 
Πέθανε στο θέρετρο της Πουέρτο Πλάτα έπειτα από τροχαίο δυστύχημα. Το αυτοκίνητό του είχε συγκρουστεί με λεωφορείο στην πόλη αυτή της Δομινικανής Δημοκρατίας και ο καλλιτέχνης πέθανε σε ηλικία μόλις 40 ετών.

</doc>
<doc id="41846" url="https://el.wikipedia.org/wiki?curid=41846" title="Όζον">
Όζον

Το όζον (αγγλικά: "ozone") ή τριοξυγόνο είναι μια τριατομική αλλομορφή του οξυγόνου, με χημικό τύπο O3. Το καθαρό όζον, στις «κανονικές συνθήκες περιβάλλοντος», δηλαδή σε θερμοκρασία 25 °C και υπό πίεση 1 atm, είναι ένα ανοικτογάλανο αέριο με ευδιάκριτη δριμεία οσμή. Είναι πολύ λιγότερο σταθερό από το διοξυγόνο, δηλαδή τη διατομική αλλομορφή του οξυγόνου, και γι' αυτό το όζον διασπάται στην κατώτερη ατμόσφαιρα σε κανονικό διοξυγόνο. Το όζον σχηματίζεται από το διοξυγόνο με την επίδραση της υπεριώδους ακτινοβολίας, καθώς επίσης και με την επίδραση των ατμοσφαιρικών ηλεκτρικών εκκενώσεων, και είναι παρόν σε χαμηλές συγκεντρώσεις σε όλην την ατμόσφαιρα της Γης. Στην τροπόσφαιρα (το χαμηλότερο μέρος της ατμόσφαιρας που κατοικούν άνθρωποι) το όζον θεωρείται ατμοσφαιρικός ρύπος και έχει οριστεί σειρά τιμών που αφορούν στη μετρούμενη συγκέντρωσή του, για παράδειγμα στην σελίδα ποιότητας αέρα στην Κύπρο.. Ενώ στην τροπόσφαιρα ο στόχος είναι η μείωση της συγκέντρωσης του όζοντος, στην στρατόσφαιρα ο στόχος είναι η σταθεροποίηση της συγκέντρωσης του όζοντος. Στην στρατόσφαιρα (εξωτερικό μέρος της γήινης ατμόσφαιρας) το όζον θεωρείται η ασπίδα που απορροφά την υπεριώδη ακτινοβολία του ηλίου. Η μείωση της συγκέντρωσης του όζοντος στην στρατόσφαιρα ονομάστηκε τρύπα του όζοντος.
Η οσμή του όζοντος είναι δριμεία, θυμίζοντας εκείνη του χλωρίου, και γίνεται αντιληπτή από πολλούς ανθρώπους σε χαμηλές συγκεντρώσεις της τάξης των 10 ppb στων αέρα. Ο χημικός τύπος του όζοντος (O3) καθορίστηκε το 1865. Το μόριο αποδείχθηκε αργότερα ότι είναι διαμαγνητικό. Στις κανονικές συνθήκες είναι ένα ανοικτογάλαζο αέριο, που συμπυκνώνεται προοδευτικά σε κρυογονικές θερμοκρασίες, οπότε γίνεται σκούρο μπλε υγρό και τελικά (με επιπλέον ψύξη) ένα βιολετί - μαύρο στερεό. Η αστάθεια του όζοντος, σε σχέση με το συνηθισμένο διοξυγόνο, είναι τόση ώστε τόσο το πυκνό αέριο όζον όσο και το υγρό όζον μπορεί να διασπαστούν εκρηκτικά. Γι' αυτό χρησιμοποιείται εμπορικά μόνο σε χαμηλές συγκεντρώσεις.
Το όζον είναι ένα ισχυρό οξειδωτικό μέσο, πολύ ισχυρότερο από ότι το διοξυγόνο, και έχει πολλές βιομηχανικές και καταναλωτικές εφαρμογές που είναι σχετικές με την οξείδωση. Ωστόσο, με το ισχυρό οξειδωτικό δυναμικό του, το όζον, προκαλεί βλάβες στο βλεννογόνους και στους αναπνευστικούς ιστούς των ζώων, αλλά και στους ιστούς των φυτών, σε συγκεντρώσεις πάνω από περίπου 100 ppb. Αυτό κάνει το όζον έναν δυνάμει αναπνευστικό κίνδυνο και επομένως ένα ρυπαντή, όταν βρίσκεται κοντά στην επιφάνεια του πλανήτη μας. Από την άλλη όμως, το αποκαλούμενο «στρώμα του όζοντος», ένα τμήμα της στρατόσφαιρας με μια υψηλότερη συγκέντρωση όζοντος, που κυμαίνεται μεταξύ 2 και 8 ppm, είναι ζωτικής σημασίας, γιατί αποτρέπει τη βλαβερή υπεριώδη ακτινοβολία του ήλιου από το να φθάσει στην επιφάνεια της Γης, προς όφελος των φυτών, των ζώων και των ανθρώπων.
Ιστορία του όζοντος.
Το όζον ήταν η πρώτη αλλοτροπική μορφή που περιγράφηκε από την επιστήμη και ανακαλύφθηκε από τον Κρίστιαν Φρίντριχ Σένμπαϊν ("Christian Friedrich Schönbein") κατά τη διάρκεια εκτέλεσης πειραμάτων αργής οξείδωσης φωσφόρου και ηλεκτρόλυσης νερού το 1840. Το ονόμασε έτσι με βάση την ελληνική λέξη για την οσμή ("ὄζειν"), από τη μυρωδιά που γίνεται αντιληπτή στις νύχτες με καταιγίδες αστραπών. Εντούτοις, η μυρωδιά αυτή, προέρχεται γενικά από τα ιόντα που παράγονται κατά τη διάρκεια των ραγδαίων χημικών αλλαγών που λαμβάνουν χώρα σε τέτοια καιρικά φαινόμενα και όχι από το ίδιο το όζον.
Χημικές Ιδιότητες.
Είναι αέριο ασταθές, ισχυρά οξειδωτικό, ισχυρό τοξικό με χαρακτηριστική οσμή και κυανό χρώμα. Είναι λίγο διαλυτό στο νερό και, καθώς είναι ασταθές και εύκολα διασπάται, δεν αφήνει υπολείμματα. Το όζον που βρίσκεται στο επίπεδο της θάλασσας θεωρείται μολυσματικό στοιχείο για τον αέρα αυτού του επιπέδου από τον Παγκόσμιο Οργανισμό Υγείας και έχει ανεπιθύμητες επιπτώσεις στο αναπνευστικό σύστημα των μελών του ζωικού βασιλείου. Από την άλλη, το όζον είναι χρήσιμο όταν βρίσκεται στην ανώτερη ατμόσφαιρα, γιατί απορροφά την επιβλαβή υπεριώδη ακτινοβολία και έτσι αυτή δεν φθάνει στη γήινη επιφάνεια. Εμφανίζεται σε χαμηλή συγκέντρωση στο σύνολο της γήινης ατμόσφαιρας. Το όζον έχει πολλές βιομηχανικές και καταναλωτικές εφαρμογές. Χρησιμοποιείται και στην οζονοθεραπεία, μια πρακτική εναλλακτικής ιατρικής που δεν είναι αποδεκτή από την επικρατούσα επιστημονική ιατρική κοινότητα.
Παραγωγή όζοντος.
Το Όζον μπορεί να παραχθεί από ξηρό Ο2 ή ατμοσφαιρικού αέρα που οδηγείται προς περιοχή όπου λαμβάνουν χώρα ηλεκτρικές εκκενώσεις τάσης 5.000 - 20.000 Βολτ. Μερικά ηλεκτρικά εξαρτήματα παράγουν αξιόλογα επίπεδα όζοντος, κυρίως συσκευές που χρησιμοποιούν υψηλές τάσεις, όπως ιονιστές αέρος, εκτυπωτές λέιζερ, φωτοαντιγραφικά και ηλεκτροσυγκολλητές. Επίσης συσκευές με ηλεκτροκίνητα περιστρεφόμενο κινητήρα μπορούν να δημιουργήσουν όζον από τη συνεχή δημιουργία σπινθήρων στο εσωτερικό του κινητήρα.
Χρήση του όζοντος στην Ιατρική (Οζονοθεραπεία).
Την τελευταία εικοσαετία 1990-2010 άρχισε σε αρκετές Ευρωπαϊκές χώρες και στις ΗΠΑ η κυκλοφορία οικιακών συσκευών που παρήγαγαν και διέλυαν σε πόσιμο νερό Όζον (στην Ελλάδα γνωστό ως "Οζονούχο ύδωρ") αλλά και η κυκλοφορία του ακόμα και σε υγρή μορφή για ενέσιμη χρήση στην Ιατρική. Ορισμένοι έμποροι-εταιρείες των μηχανημάτων-γεννητριών όζοντος (στην Ελλάδα με πρωταγωνιστή τον ιατρό και τηλεπωλητή Ανδρέα Φικιώρη) πραγματοποιούν αμφιλεγόμενες διαφημίσεις στις οποίες ισχυρίζονται ότι "το όζον είναι μια θαυματουργή θεραπεία για όλες τις ασθένειες, όπως τα Εκφυλιστικά Νοσήματα, ο Καρκίνος, το AIDS, κλπ", έχοντας μάλιστα συνηγόρους των απόψεων τους και διπλωματούχους ιατρούς. Από την άλλη πλευρά, υπάρχουν οι διαφωνούντες που δηλώνουν ότι "οι ισχυρισμοί περί θεραπευτικής αξίας του Όζοντος είναι αβάσιμοι, αμφισβητείται η τεκμηρίωση και αξιοπιστία της Οζονοθεραπείας και δίνει σε πολλούς ανθρώπους ψεύτικες ελπίδες". Άλλοι μετριοπαθείες χρήστες της οζονοθεραπείας ισχυρίζονται ότι "η ενέσιμη χρήση όζοντος (=με ένεση στους ιστούς και στο αρθρικό υγρό) που περιβάλλουν τα οστά και τις αρθρώσεις, προωθεί απλώς τους δικούς τους μηχανισμούς επούλωσης μυοσκελετικών βλαβών, μέσω της οξυγόνωσης των ιστών" .
Απόψεις επίσημων φορέων για την οζονοθεραπεία.
Η θεραπευτική χρήση του όζοντος δεν έχει εγκριθεί από τις υγειονομικές αρχές ή ιατρικούς συλλόγους σε οποιαδήποτε αγγλόφωνη χώρα, και οι περισσότερες πολιτείες των ΗΠΑ απαγορεύουν την εμπορία των γεννητριών όζοντος, την ιατρική χρήση της, ακόμη και την έρευνα αλλά και τις ιατρικές δοκιμές της θεραπείας του όζοντος, έτσι ώστε οι γιατροί να κινδυνεύουν να χάσουν τα ιατρικά τους πιστοποιητικά από χορήγηση ή τη συνταγογράφηση θεραπείας του όζοντος.
Πρωταγωνιστής ενάντια στην Οζονοθεραπεία είναι το FDA (Food and Drug Administration), η Αμερικανική Υπηρεσία Τροφίμων και Φαρμάκων, το οποίο αναφέρει ότι "το Όζον είναι ένα τοξικό αέριο που δεν είναι γνωστό για χρήσιμες ιατρικές εφαρμογές, για συμπληρωματική ή για προληπτική θεραπεία". Το FDA αναφέρει επίσης ότι "προκειμένου το Όζον να είναι αποτελεσματικό ως μικροβιοκτόνο, πρέπει να περιέχεται σε συγκέντρωση πολύ μεγαλύτερη από αυτή που μπορεί να γίνει ανεκτή με ασφάλεια από τον άνθρωπο και τα ζώα". To FDA ενέκρινε πρόσφατα τη χρήση του Όζοντος ως απολυμαντικό στη βιομηχανία επεξεργασίας τροφίμων. Το διάσημο περιοδικό JAMA (Journal of American Medical Association) του Αμερικανικού Ιατρικού Συλλόγου (JAMA), και η WHO (World Health Organization, Παγκόσμια Οργάνωση Υγείας) που εδρεύει στη Γενεύη ουδέποτε έχουν δημοσιεύσει οποιαδήποτε έρευνα αναφορά οφέλη από τη χρήση του όζοντος στην ιατρική. Ωστόσο, σε διάφορα διεθνή ιατρικά περιοδικά έχουν δημοσιευθεί εκατοντάδες άρθρα αναφορικά με "θετικά αποτελέσματα της ιατρικής εφαρμογής του όζοντος σε μια σειρά από παθολογικά νοσήματα". Οι περισσότερες από αυτές τις μελέτες έχουν δημοσιευθεί από το 1990 και μετά, και είναι προσβάσιμα στις ιατρικές βιβλιοθήκες (PubMed), περιλαμβάνουν δε προ-κλινικές μελέτες, πειράματα σε ζώα, ιστορικά ασθενών, ελεγχόμενες με εικονικό φάρμακο διπλές τυφλές μελέτες, ανθρώπινες εξετάσεις και αξιολογήσεις. Οι συγγραφείς αυτών των άρθρων είναι ως επί το πλείστον από τις Ιταλία, Πολωνία, Ρωσία, Γερμανία, Κούβα, Ισπανία, Ισραήλ, Ιαπωνία και Ηνωμένες Πολιτείες της Αμερικής, και τα εξαχθέντα συμπεράσματα έρχονται σε σύγκρουση με την άποψη του FDA. Γενικά η εν λόγω βιβλιογραφία είναι γραμμένη κυρίως στις μητρικές γλώσσες (και όχι στην αγγλική), με αποτέλεσμα να μην είναι ευρέως ελεγμένη (σαφώς λιγότερο peer review). Ο Gérard Β. Sunnen ισχυρίζεται ότι "η ιατρική χρήση της οζονοθεραπείας σχετίζεται με τη δράση του όζοντος στο να σκοτώνει ιούς και τα βακτήρια στο αίμα και προτείνει ότι εκεί πρέπει να στραφεί η επιστημονική έρευνα". Η άδεια, όμως, του συγκεκριμένου ιατρού έχει ανακληθεί από το τμήμα υγείας του Πανεπιστημίου της Νέας Υόρκης, του οποίου ήταν πτυχιούχος..

</doc>
<doc id="41850" url="https://el.wikipedia.org/wiki?curid=41850" title="Ray of light">
Ray of light



</doc>
<doc id="41852" url="https://el.wikipedia.org/wiki?curid=41852" title="Ρεύμα του Κόλπου">
Ρεύμα του Κόλπου

Το Ρεύμα του Κόλπου, μαζί με τη βόρεια προέκτασή του, είναι ένα ισχυρό, θερμό και ταχύ ρεύμα του Ατλαντικού Ωκεανού που δημιουργείται στον Κόλπο του Μεξικού. Βγαίνει στον ωκεανό, από τα στενά της Φλόριντα και ακολουθεί τις ανατολικές ακτές των Ηνωμένων Πολιτειών και της Νέας Γης πριν διασχίσει τον Ατλαντικό Ωκεανό. Σε συντεταγμένες περίπου 30° Δ, 40° Β, χωρίζεται στα δύο και το βόρειο τμήμα κατευθύνεται προς τη Βόρεια Ευρώπη, ενώ το νότιο προς τα ανοιχτά της Δυτικής Αφρικής. Το Ρεύμα του Κόλπου επηρεάζει το κλίμα της ανατολικής ακτής των ΗΠΑ και του Καναδά, αλλά και αυτό της Δυτικής Ευρώπης, της Ιρλανδίας και της Νορβηγίας.Αυξάνει τη θερμοκρασία του νερού,την περιεκτικότητά του σε αλάτι κ.ά.,με αποτέλεσμα να παίζει σημαντικό ρόλο στη διαμόρφωση του κλίματος. Ο Ατλαντικός ωκεανός επηρεάζει με τα θερμά του ρεύματα, όπως το ρεύμα του κόλπου, τις παραθαλάσσιες ευρωπαϊκές χώρες που βρέχονται από αυτόν, π.χ. Ιρλανδία, Γαλλία, Ισπανία, κτλ. Το πιο σημαντικό είναι ότι σε αυτόν δημιουργούνται πλούσια σε υγρασία σύννεφα που δίνουν σημαντικές βροχές στην βορειοδυτική Ευρώπη. Ο Ατλαντικός δημιουργεί αυτο που ονομάζουμε ωκεάνιο κλίμα.
Τα νερά του Κόλπου είναι 10-12°C θερμότερα από τα νερά του Ατλαντικού Ωκεανού

</doc>
<doc id="41855" url="https://el.wikipedia.org/wiki?curid=41855" title="Θάλασσα των Σαργασσών">
Θάλασσα των Σαργασσών

Η Θάλασσα των Σαργασσών είναι μια περιοχή του Βόρειου Ατλαντικού.
Η θάλασσα είναι ουσιαστικά μια επιμήκης περιοχή στο μέσο του Βόρειου Ατλαντικού, και περιστοιχίζεται από θαλάσσια ρεύματα. Στα Δυτικά το όριό της καθορίζεται από το Ρεύμα του Κόλπου, στα Βόρεια από το Βορειοατλαντικό ρεύμα, Ανατολικά από το ρεύμα των Καναρίων και Νότια από το Ισημερινό ρεύμα του Βόρειου Ατλαντικού. Οι διαστάσεις της είναι κατά προσέγγιση 1.100 χιλιόμετρα πλάτος και 3.200 χιλιόμετρα μήκος, από τις 70 έως τις 40 μοίρες γεωγραφικό μήκος και 25-35 μοίρες γωγραφικό πλάτος. Τα νησιά Βερμούδες βρίσκονται στο δυτικό όριο της θάλασσας.
Η θάλασσα των Σαργασσών είναι επίσης γνωστή για το φαινόμενο της μεγάλης διάρκειας νηνεμίας (άπνοια) κατά τη διάρκεια του οποίου τεράστιες ποσότητες φυκιών συγκεντρώνονται στην έκταση της. Τα παλιά χρόνια αποτελούσε φόβητρο των ναυτικών και των ιστιοφόρων πλοίων καθώς δεν διέθεταν μηχανές ώστε να μπορούν να συνεχίσουν το ταξίδι τους και συχνά τα κολλημένα στα φύκια πλοία μετατρέπονταν σε υγρούς τάφους για το πλήρωμα δεδομένου ότι τότε ήταν πολύ δύσκολος ο έγκαιρος εντοπισμός ενός ναυαγίου. Στη σημερινή εποχή πολλά μικρά σκάφη κινδυνεύουν εάν βρεθούν εκεί καθώς τα φύκια κολλάνε στις μικρές προπέλες και μπορούν άνετα να τα ακινητοποιήσουν.
Ο Χριστόφορος Κολόμβος πίστευε πως βρήκε στεριά, βλέποντας τα φύκια.

</doc>
<doc id="41859" url="https://el.wikipedia.org/wiki?curid=41859" title="Ρα">
Ρα

Ο Ρα (Κοπτικά: ⲣⲏ) ήταν για τους Αιγύπτιους ο θεός ήλιος με κεφάλι γερακιού. Ενώθηκε με τον Άμμωνα και αποτέλεσε τη μεγάλη δυναστική θεότητα της Αιγύπτου. Οι Αιγύπτιοι υποστήριζαν ότι αυτός έφτιαχνε τους ανθρώπους και αυτοαποκαλούνταν τα ζωντανά του Ρα.
Στο κεφάλι του είχε έναν ηλιακό δίσκο και το κεφάλι γερακιού ήταν όμοιο με εκείνο του Ώρου και του Σόκαρ. Με την πέμπτη δυναστεία (2494-2345 π.Χ.) είχε γίνει ένας σημαντικός θεός στην αρχαία Αιγυπτιακή θρησκεία, ο οποίος προσδιορίζεται κατά κύριο λόγο με τον μεσημεριανό ήλιο. Η έννοια του ονόματος είναι αβέβαιη, αλλά πιστεύεται ότι, αν δεν είναι μια λέξη για την «Ήλιος» μπορεί να είναι μια παραλλαγή του ή συνδέονται με λέξεις που σημαίνουν «δημιουργική δύναμη» και «δημιουργός». Το κύριο κέντρο λατρείας του ήταν η Ηλιόπολη (Αιγυπτιακή ονομασία "lunu" που σημαίνει «ο τόπος των κιόνων»),που βγαίνει από τις ελληνικές λέξεις «Ήλιος» και «Πόλη»).
Το κρυφό όνομα.
Η Ίσις ήθελε ο Όσιρις να γίνει βασιλιάς στην Αίγυπτο. Έτσι έστειλε ένα φίδι (μια κόμπρα) να δαγκώσει τον Ρα, το βασιλιά όλων των θεών. Η Ίσις του είπε πως θα τον γιατρέψει, αν εκείνος της αποκάλυπτε το μυστικό του όνομα, που ήταν ουσιαστικά το κλειδί της δύναμής του. Ο Ρα συμφώνησε και παρέδωσε τη δύναμή του στον Όσιρι.

</doc>
<doc id="41860" url="https://el.wikipedia.org/wiki?curid=41860" title="Αρχιπέλαγος">
Αρχιπέλαγος

Ο όρος αρχιπέλαγος, στη γεωγραφία, χαρακτηρίζει γεωλογικό σχηματισμό αποτελούμενο από μια αλυσίδα ή ανεπτυγμένη συστάδα νησιών. 
Αρχιπελάγη απαντώνται συνήθως στην ανοιχτή θάλασσα, αν και σε μερικές περιπτώσεις γειτνιάζουν με μεγάλους όγκους ξηράς. Τα αρχιπελάγη είναι συχνά ηφαιστειογενή, σχηματισμένα κατά μήκος ωκεάνιων ρηγμάτων ή σε περιοχές με ενεργή ηφαιστειακή δραστηριότητα, εντούτοις στη διαδικασία σχηματισμού τους εμπλέκονται και άλλες γεωλογικές διεργασίες όπως η απόθεση, η αποσάθρωση και η ανύψωση του εδάφους.
Στην Ελλάδα αρχικά χρησιμοποιήθηκε ως όρος στρατιωτικής διοικητικής ορολογίας (φιλολογίας) π.χ. «Γενική Διοίκηση Αρχιπελάγους», «Μεραρχία Αρχιπελάγους» κλπ. 
Ετυμολογία.
Ο όρος «"arcipelago"» προέρχεται από τις Ελληνικές λέξεις «άρχων» ("αρχηγός / πρώτος") και «πέλαγος» (θάλασσα) . Αρχικά η ονομασία αφορούσε το Αιγαίο Πέλαγος. Ήταν η μεσαιωνική του ονομασία και αναφέρεται με αυτή σε όλους τους χάρτες που διασώζωνται από την εποχή. Αργότερα προσδίορίζεται με αυτόν τον όρο τα νησιά του Αιγαίου σαν ενότητα. 
Όταν ανακαλύφθηκαν οι μεγάλες συστάδες νησιών και νησίδων στον Ειρηνικό Ωκεανό υπήρξε ανάγκη να προσδιορίζονται επιμέρους θάλασσες με καταφανή την ύπαρξη συστάδων νησίδων. Για το λόγο αυτό χρησιμοποιήθηκε ο έτοιμος αυτός όρος. Έτσι σε μία θάλασσα (μεγάλης έκτασης) μπορεί να περιλαμβάνονται επιμέρους αρχιπελάγη. 
Λογοτεχνία.
Ο όρος χρησιμοποιήθηκε μεταφορικά στο αυτοβιογραφικό χρονικό «Αρχιπέλαγος Γκουλάγκ» του Αλεξάντρ Σολζενίτσιν.

</doc>
<doc id="41862" url="https://el.wikipedia.org/wiki?curid=41862" title="Οριγκάμι">
Οριγκάμι

Το οριγκάμι (, Χέπμπορν: origami από τα "όρι" και "κάμι", που σημαίνουν το δίπλωμα χαρτιού) είναι η καλλιτεχνία του διπλώματος χαρτιού, ενώ απαγορεύεται το κόψιμό του. Είναι επινόηση των Ιαπώνων. Το οριγκάμι χρησιμοποιεί το δίπλωμα για την κατασκευή πολλών θεμάτων. Το οριγκάμι εξασκούνταν ήδη από την εποχή Edo (1603-1867). Σε μία άλλη τέχνη διπλώματος χαρτιού, με το όνομα κιριγκάμι, το κόψιμο του χαρτιού επιτρέπεται.
Το οριγκάμι δεν χρησιμοποιείται μόνο ως εικαστική τέχνη και τρόπος διασκέδασης, αλλά έχει εφαρμογές και σε τομείς όπως τα μαθηματικά, η αρχιτεκτονική, η ιατρική (ως μέθοδος θεραπείας) κ.ά.
Το χαρτί που χρησιμοποιείται για το οριγκάμι μπορεί να είναι οποιοδήποτε τετράγωνο χαρτί. Υπάρχουν όμως και ειδικά χαρτιά, τα οποία είναι πιο ανθεκτικά, αφού δεν σκίζονται και έτσι παίρνουν πιο εύκολα την επιθυμητή φόρμα. Κυκλοφορούν σε πολλούς τύπους και χρώματα ανάλογα με τα μοντέλα που θέλει κανείς να φτιάξει.

</doc>
<doc id="41865" url="https://el.wikipedia.org/wiki?curid=41865" title="Αρχιτεκτόνημα από χαρτί">
Αρχιτεκτόνημα από χαρτί

Με τον όρο Αρχιτεκτόνημα από χαρτί ("origamic architecture") αναφερόμαστε στην τρισδιάστατη αναπαραγωγή αρχιτεκτονικών σχεδίων ή αντικειμένων, χρησιμοποιώντας χαρτί ή πιο συχνά λεπτό χαρτόνι, το οποίο κόβεται και διπλώνεται κατάλληλα. 
Ιστορία.
Δημιουργός του αρχιτεκτονήματος από χαρτί είναι ο αρχιτέκτονας Masahiro Chatani (*1939, Hiroshima). Η μαθήτριά του, η Keiko Nakazawa σχεδιάζει κυρίως κάρτες με θέματα ζώων και λουλουδιών. Από τους δυο τους πολλά βιβλία έχουν εκδοθεί. Η Ολλανδέζα Ingrid Siliakus είναι γνωστή για τα σχέδια κτιρίων της και για το βιβλίο της "Papierarchitectuur, van gebouw tot kaart" (αρχιτεκτόνημα από χαρτί, από κτίριο σε κάρτα).
Άλλα ονόματα.
Το πιο γνωστό όνομα του "αρχιτεκτονήματος από χαρτί" είναι ο αγγλικός όρος "origamic architecture (OA)". Στα ιαπωνικά ονομάζεται "origami kenchiku". Η σημασία του "origami" είναι δίπλωμα (χαρτιού), "kenchiku" σημαίνει αρχιτεκτόνημα. Στα ελληνικά, συνήθως, αποκαλείται "μακέτα [από χαρτί]" από τους μη μυημένους στην ιαπωνική. 

</doc>
<doc id="41868" url="https://el.wikipedia.org/wiki?curid=41868" title="Όρος Ίδη">
Όρος Ίδη



</doc>
<doc id="41870" url="https://el.wikipedia.org/wiki?curid=41870" title="Χαρτινή αρχιτεκτονική">
Χαρτινή αρχιτεκτονική



</doc>
<doc id="41871" url="https://el.wikipedia.org/wiki?curid=41871" title="Οριγάμι">
Οριγάμι



</doc>
<doc id="41872" url="https://el.wikipedia.org/wiki?curid=41872" title="Γραμμική Α">
Γραμμική Α

Η Γραμμική Α είναι μινωική γραφή που ανακαλύφθηκε στην Κρήτη από τον Άρθουρ Έβανς το 1900. Η γραφή αυτή θεωρείται πρόγονος της Γραμμικής Β, η οποία είναι μυκηναϊκή, και του κυπρομινωικού συλλαβαρίου το οποίο είναι μη αποκρυπτογραφημένο.
Προέλευση.
Όπως και η Γραμμική Β, έτσι και η Γραμμική Α είναι αποτυπωμένη κυρίως σε πήλινες πινακίδες. Τέτοιες πινακίδες έχουν βρεθεί στην Κνωσό, στη Φαιστό, στην Αγία Τριάδα, στα Μάλια, στα Χανιά, στις Αρχάνες κ.α. αλλά και εκτός Κρήτης στη Μήλο, στην Κέα, στα Κύθηρα, στη Θήρα, στη Μίλητο και στην Τροία.
Χρονολογείται πριν την έλευση των Μυκηναίων στην Κρήτη, από το 1800 ως το 1450 π.Χ. περίπου.
Μορφή.
Η Γραμμική Α αποτελείται όπως και η Γραμμική Β από συλλαβογράμματα (χαρακτήρες με συγκεκριμένη συλλαβική φωνητική αξία) και ιδεογράμματα (ή λογογράμματα, χαρακτήρες που αντιπροσωπεύουν αντικείμενα). Έχουν βρεθεί περί τα 60-70 συλλαβογράμματα και 60 ιδεογράμματα. Περίπου τα μισά από αυτά είναι κοινά με τους χαρακτήρες της Γραμμικής Β, κάτι που οδήγησε στην εικασία ότι η Α είναι πρόγονός της.
Υλικά γραφής.
Σήμερα σώζονται μόνο λίγα κείμενα σε Γραμμική Α, κυρίως σε πήλινες πινακίδες, σε λίθινα αντικείμενα ή μέταλλα. Οι πήλινες πινακίδες δεν είχαν ψηθεί σκόπιμα με σκοπό να διατηρηθούν, αλλά ψήθηκαν και σκληρύνθηκαν από τυχαίες πυρκαϊές. Οι πινακίδες από πηλό που δεν είχαν ψηθεί ήταν εύθρυπτες και γενικά δεν διατηρούνταν επί πολύ χρόνο. Αυτό οδηγεί στην υπόθεση ότι γράφονταν για προσωρινή χρήση. Όμως η εύρεση μεγάλου αριθμού σφραγισμάτων, πολλά των οποίων φέρουν το αποτύπωμα από νήματα (σπάγγο), καθώς και κρεμαστών σφραγισμάτων με τρύπες, οδηγεί στο συμπέρασμα ότι κατά τη μινωική περίοδο παραγόταν ένας μεγάλος όγκος αρχείων σε φθαρτά υλικά (συνήθως λεπτό δέρμα ή περγαμηνή ή πάπυρο). Τα υλικά αυτά διπλώνονταν και δένονταν με νήμα σαν μικρό πακέτο, και σφραγίζονταν με σβώλο υγρού πηλού, ο οποίος στη συνέχεια σφραγιζόταν με σφραγίδες ώστε να διασφαλιστεί ότι δεν θα παραβιαστεί. Έτσι έχει βρεθεί μεγάλος αριθμός σβόλων πηλού ("noduli, Flat-based nodules" ή "Σφραγίσματα με επίπεδη βάση", κατά τη βιβλιογραφία) στα οποία διακρίνεται το αρνητικό αποτύπωμα του νήματος και του υλικού πάνω στα οποία είχαν πιεσθεί. Εικάζεται ότι το σφραγισμένο "πακέτο" με το γραπτό κείμενο αποτελείτο είτε από φύλλα περγαμηνής, σε μέγεθος περίπου το μισό ενός φύλλου χαρτιού Α4, είτε ήταν τυλιγμένο σε ρολό και διπλωμένο, στο οποίο τοποθετείτο κρεμαστή σφραγίδα από πηλό, με δύο τρύπες. Πιστεύεται ότι το περιεχόμενο αυτών των εγγράφων ήταν παρόμοιο με αυτών που ευρίσκονται στη Μέση Ανατολή, δηλαδή καταγραφές αποθηκών, δικαιώματα επί γαιών, νόμοι, επίσημη αλληλογραφία κλπ.
Γλώσσα.
Η Γραμμική Α δεν έχει αποκρυπτογραφηθεί και αποτελεί ένα από τα μεγαλύτερα μυστήρια της σύγχρονης αρχαιολογίας. Η αποκρυπτογράφησή της θα αποκαλύψει τη γλώσσα και ενδεχομένως και την καταγωγή των Μινωιτών.
Τα ιδεογράμματα μας επιτρέπουν να συμπεράνουμε με αρκετή ασφάλεια το περιεχόμενο των πινακίδων. Πρόκειται για καταλόγους ανθρώπων και αγαθών.
Η ύπαρξη κοινών χαρακτήρων και κοινών συνδυασμών χαρακτήρων στις δύο Γραμμικές γραφές επιτρέπει την ευρέως αποδεκτή εικασία ότι οι κοινοί χαρακτήρες έχουν την ίδια φωνητική αξία και στις δύο γραφές. Με βάση την αποκρυπτογραφημένη Γραμμική Β έχουν μεταγραφεί τα κείμενα της Γραμμικής Α, αλλά η φωνητική τους απόδοση δεν ανήκει σε καμιά ως τώρα γνωστή γλώσσα. Από την άλλη λείπουν από τη Γραμμική Β χαρακτήρες, οι οποίοι στη Γραμμική Α φαίνεται να είναι σημαντικοί, ενώ η Γραμμική Β χρησιμοποιεί χαρακτήρες από τη μινωική ιερογλυφική γραφή, οι οποίοι δεν υπάρχουν στη Γραμμική Α.
Στο τέλος των απαριθμήσεων εμφανίζεται πάντα η ίδια λέξη, η οποία με βάση τη Γραμμική Β αποδίδεται ως "ku-ro" ή "ku-lo". Εικάζεται ότι σημαίνει "σύνολο", "άθροισμα". Ως λέξη όμως δεν μπορεί να ενταχθεί με ασφάλεια σε καμία από τις γνωστές γλώσσες. Έχουν προβληθεί οι διαφορετικές μεταξύ τους εικασίες ότι συγγενεύει με τη σημιτική ρίζα "*kul", με την ινδοευρωπαϊκή ρίζα "*kwol" ή με την ετρουσκική λέξη "churu", οι οποίες έχουν συγγενή σημασία.
Εικάζεται ότι η γλώσσα των κειμένων της Γραμμικής Α μπορεί να είναι η ετεοκρητική, η οποία επιβίωσε και μετά την κατάληψη της Κρήτης από τους Μυκηναίους και δείγματα της οποίας σώζονται σε μεταγενέστερες επιγραφές γραμμένες με το ελληνικό αλφάβητο. Το συμπέρασμα αυτό δεν γίνεται αποδεκτό από όλους, επειδή υποστηρίζεται ότι στην Κρήτη την εποχή εκέινη μπορεί να υπήρχαν πάνω από μία μη ελληνικές γλώσσες. Η μη ελληνικότητα της γλώσσας της Γραμμικής Α ενισχύεται πάντως από το γεγονός ότι η εξέλιξή της, η Γραμμική Β, δεν αποδίδει την ελληνική γλώσσα με ακρίβεια. Με βάση αυτό το γεγονός θεωρούν αρκετοί ότι η Γραμμική Α ταίριαζε καλύτερα στη γλώσσα, για την οποία ήταν προορισμένη, ενώ η Γραμμική Β, παίρνοντας τις φωνητικές αξίες της, μόνο μερικώς μπορούσε να χρησιμοποιηθεί ως ελληνική γραφή, γι' αυτό και στη συνέχεια εγκαταλείφθηκε.

</doc>
<doc id="41874" url="https://el.wikipedia.org/wiki?curid=41874" title="Origami">
Origami



</doc>
<doc id="41876" url="https://el.wikipedia.org/wiki?curid=41876" title="Οινόφυτα Βοιωτίας">
Οινόφυτα Βοιωτίας

Τα Οινόφυτα είναι κωμόπολη του νομού Βοιωτίας και δημοτική κοινότητα του Δήμου Τανάγρας. Βρίσκονται στα νότια του νομού στην κοιλάδα του Ασωπού ποταμού σε υψόμετρο 110 μέτρων. Τα Οινόφυτα αποτελούν σήμερα βιομηχανική περιοχή. Ο πληθυσμός των Οινοφύτων, σύμφωνα με την Απογραφή του 2011, είναι 2.927 κάτοικοι. Παλιότερα ο οικισμός ονομαζόταν Στανιάτες.
Διοικητικές Μεταβολές.
Τα Οινόφυτα αποτέλεσαν έδρα κοινότητας που συστάθηκε το 1912. Το 1971 προσαρτήθηκε στην κοινότητα ο οικισμός Δήλεσι. Η κοινότητα Οινοφύτων διατηρήθηκε στη συνέχεια αμετάβλητη μέχρι το 1994 οπότε αναγνωρίστηκε σε δήμο. Με την εφαρμογή του σχεδίου Καποδίστριας τα Οινόφυτα παρέμειναν έδρα του νέου διευρυμένου δήμου Οινοφύτων στον οποίο συνένωθηκαν και οι κοινότητες Αγίου Θωμά και Κλειδιού. Με την εφαρμογή του σχεδίου Καλλικράτης το 2011 ο δήμος Οινοφύτων καταργήθηκε και εντάχθηκε στον νέο διευρυμένο Δήμο Τανάγρας.
Πρόσωπα.
Από τα Οινόφυτα κατάγεται ο Αρχιεπίσκοπος Ιερώνυμος Β´.

</doc>
<doc id="41877" url="https://el.wikipedia.org/wiki?curid=41877" title="Palm OS">
Palm OS

Το Palm OS (Πάλμ-Ο-Ες) είναι το λειτουργικό σύστημα για τους υπολογιστές παλάμης της σειράς Palm καθώς και για Smartphones.
Αρχικά, οι συσκευές κατασκευάζονταν μόνο από την εταιρία Palm, η οποία επινόησε και το λειτουργικό σύστημα. Αργότερα, η εταιρία Palm διαχωρίστηκε στις δυο θυγατρικές εταιρίες PalmSource (λογισμικό) και PalmOne (υλικό). Το 2005, η εταιρία PalmOne επανέκτησε τα δικαιώματα στο παλιό όνομα και μετονομάστηκε πάλι σε Palm. Οι Sony, Handspring, Garmin, Symbol και άλλοι κατασκευαστές χρησιμοποιούσαν το Palm OS στις συσκευές τους. Η Sony έχει όμως αποσυρθεί από την αντίστοιχη ευρωπαϊκή αγορά και η Handspring εξαγοράστηκε από την Palm, έτσι ώστε οι συσκευές με Palm OS να κατασκευάζονται σχεδόν αποκλειστικά από την εταιρία Palm. 
Το 2005, η PalmSource εξαγοράστηκε από την ιαπωνική εταιρία Access Co. Ltd..
Εκδόσεις.
Palm OS 1.0.
Χρησιμοποιείται από το 1996 στα μοντέλα "Palm 1000" και "Palm 5000". Περιέχει εφαρμογές για διαχείριση επαφών και υποχρεώσεων, ημερολόγιο, σημειωματάριο, αριθμομηχανή και μια εφαρμογή ασφαλείας.
Palm OS 2.0.
Χρησιμοποιείται από το 1997 στα μοντέλα "PalmPilot Personal", "PalmPilot Pro" και το "IBM WorkPad". Νέα χαρακτηριστικά είναι η φωτιζόμενη οθόνη, μια εφαρμογή για διαχείριση οικονομικών και πρόγραμμα ηλεκτρονικού ταχυδρομείου. Επίσης υπάρχει υποστήριξη του TCP/IP.
Palm OS 3.0.
Το 1998, οι συσκευές "Palm III" και "IBM WorkPad II" είναι εξοπλισμένες με θύρες υπερύθρων. 
Palm OS 3.1.
Το 1999, οι συσκευές "Palm IIIx", "Palm IIIe" και "Palm V" διαθέτουν βελτιωμένη οθόνη και ταχύτερο επεξεργαστή . Για πρώτη φορά γίνεται χρήση επαναφορτιζόμενων μπαταρίων και το "Visor" της Handspring έχει υποδοχή για προσθήκη π.χ. καρτών μνήμης (Springboard Expansion Slot).
Palm OS 3.2.
Το "Palm VII" διαθέτει ενσωματωμένο ασύρματο μόντεμ, το οποίο όμως λειτουργεί μόνο στις Ηνωμένες Πολιτείες.
Palm OS 3.3.
Το "TRG Pro" της Handera διαθέτει υποδοχή Compact Flash. Η Palm παρέχει δωρεάν αναβάθμιση για το Palm III, Palm IIIx και Palm V. Οι διαφορές από την έκδοση 3.1 είναι κυρίως η υποστήριξη του συμβόλου του Ευρώ, ταχύτερες διαδικασίες συγχρονισμού με Η/Υ (HotSync) και καλύτερη συνδετικότητα μέσω υπερύθρων.
Palm OS 3.5.
Τον Μάρτιο του 2000, παρουσιάζεται το "Palm IIIc" με οθόνη 256 χρωμάτων. Οι οθόνες των συσκευών "Palm IIIxe" και "Palm Vx" υποστηρίζουν μόνο 16 αποχρώσεις του γκρι, αλλά οι μπαταρίες τους παρέχουν μεγαλύτερη διάρκεια λειτουργίας.
Palm OS 3.5.1.
Έκδοση για το "Palm m100", που εμφανίζεται τον Αύγουστο του 2000. Για πρώτη φορά χρησιμοποιείται η εφαρμογή "Notes", η οποία επιτρέπει χειρόγραφες σημειώσεις (παρόμοια με το DiddleBug κ.α.)
Palm OS 3.5.2.
Έκδοση για το "Handspring Visor".
Palm OS 3.5.3.
Το "PEG S300" της Sony έχει ένα Jog Dial (ροδέλα πλοήγησης) και υποστηρίζει κάρτες μνήμης MemoryStick. Το μοντέλο "Handera 330" είναι εξοπλισμένο με οθόνη ανάλυσης 240×320 εικονοστοιχείων. Το "Handspring Treo" είναι υπολογιστής παλάμης με ενσωματωμένο κινητό τηλέφωνο και διατίθεται προαιρετικά και με πληκτρολόγιο.
Palm OS 4.0.
Οι συσκευές "Palm m500" και "Palm m505" επιτρέπουν σύνδεση μέσω USB, έχουν υποδοχές για κάρτες μνήμης MMC και SD και διαθέτουν δονητική ειδοποίηση. 

</doc>
<doc id="41883" url="https://el.wikipedia.org/wiki?curid=41883" title="Κλάους Μποντλέρ">
Κλάους Μποντλέρ



</doc>
<doc id="41919" url="https://el.wikipedia.org/wiki?curid=41919" title="Ηλεκτροακουστική μουσική">
Ηλεκτροακουστική μουσική

Ο όρος ηλεκτροακουστική μουσική έχει χρησιμοποιηθεί για να περιγράψει διαφορετικά μουσικά είδη και τεχνικές. Παρόλο που γενικά θεωρείται κλάδος της ηλεκτρονικής μουσικής, δεν υπάρχει ομοφωνία για τον ορισμό και τα χαρακτηριστικά της. Για κάποιους, οποιοσδήποτε ήχος ακούγεται μέσω (μη φυσικών) ηχείων είναι "ηλεκτροακουστικός", ενώ για άλλους, ο όρος προϋποθέτει αισθητικά κριτήρια.
Εκτός από ήχους κλασικών οργάνων και ήχους παρμένους από το περιβάλλον, χρησιμοποιούνται ήχοι τεχνητοί. Συχνά οι συνθέτες της ηλεκτροακουστικής μουσικής δεν ενδιαφέρονται τόσο ενεργά για τις παραδοσιακές παραμέτρους της μουσικής όπως τη μελωδία, την αρμονία, τον ρυθμό, δίνοντας έτσι έμφαση σε άλλα χαρακτηριστικά του ήχου, όπως τον χώρο (νοητό ή πραγματικό), το φάσμα, την υφή. 
Η ηλεκτροακουστική μουσική περιλαμβάνει έργα για μαγνητοταινία ("tape"), έργα με "ζωντανά ηλεκτρονικά" ("live electronics") και "μεικτά έργα" ("mixed"). Ο όρος «μαγνητοταινία» έχει μείνει παραδοσιακά από την εποχή που μαγνητοταινίες χρησιμοποιούνταν για την παραγωγή ηλεκτροακουστικού ήχου. Χαρακτηρίζει έργα προηχογραφημένα, χωρίς ζωντανή παραγωγή ήχων, αλλά συνήθως με ζωντανή μίξη ή αλλιώς «ζωντανή διάχυση» (live diffusion) του ήχου στα ηχεία που περιβάλλουν το κοινό. Έργα με "ζωντανά ηλεκτρονικά" λέγονται αυτά στα οποία γίνεται χρήση μέσων παραγωγής ηλεκτρονικών ήχων, ζωντανής επεξεργασίας ακουστικών ή ηλεκτρονικών ήχων. Το "μεικτό έργο" χαρακτηρίζει μια σύνθεση όπου, εκτός του ηλεκτροακουστικού μέσου, χρησιμοποιούνται και ακουστικά όργανα.
Όροι που είτε είναι συνώνυμοι με την "ηλεκτροακουστική μουσική" είτε περιγράφουν κάποια ιδιαιτερότητα τεχνική ή αισθητική είναι η ηχητική τέχνη (sonic art/audio art), η μουσική υπολογιστών (computer music), η ηλεκτρονική μουσική (electronic music), η συγκεκριμένη μουσική (musique concrète), κ.ά.

</doc>
<doc id="41922" url="https://el.wikipedia.org/wiki?curid=41922" title="Άννα Φρανκ">
Άννα Φρανκ

Η Άννα Φρανκ (Φραγκφούρτη, 12 Ιουνίου 1929 - στρτόπεδο συγκέντρωσης Μπέργκεν-Μπέλζεν, Φεβρουάριος ή Μάρτιος 1945) ήταν Γερμανίδα Εβραϊκής καταγωγής που έγραψε ένα ημερολόγιο ενώ κρυβόταν, μαζί με τους δικούς της και τέσσερις οικογενειακούς φίλους, σε ένα σπίτι στο Άμστερνταμ κατά τη διάρκεια της γερμανικής κατοχής της Ολλανδίας. 
Η οικογένειά της είχε μετακομίσει στο Άμστερνταμ όταν οι Ναζί πήραν την εξουσία στη Γερμανία, αλλά παγιδεύτηκε όταν η κατοχή επεκτάθηκε και στην Ολλανδία. Καθώς οι διώξεις των Εβραίων εντάθηκαν, η οικογένεια άρχισε τον Ιούλιο του 1942 να κρύβεται σε μυστικά δωμάτια του γραφείου του πατέρα, Όττο Φρανκ. Μετά από δύο χρόνια τούς κατέδωσαν και η οικογένεια στάλθηκε στα στρατόπεδα συγκέντρωσης. Η Γκεστάπο λεηλάτησε τη σοφίτα, όπου κρυβόταν η οικογένειά της, αφήνοντας ανάκατα στο πάτωμα περιοδικά, βιβλία, εφημερίδες κτλ. Λίγες μέρες αργότερα, μια καθαρίστρια βρήκε ανάμεσά τους το ημερολόγιο της Άννα. Χωρίς να ξέρει τι ήταν, το παρέδωσε στη Μιπ και την Έλλη, δύο κορίτσια, που η βοήθειά τους στις εβραϊκές οικογένειες δεν αποκαλύφθηκε ποτέ. Η Άννα και η αδελφή της, Μαργκότ, μεταφέρθηκαν, δύο μήνες πριν το θάνατο της μητέρας τους, στο γερμανικό στρατόπεδο Μπέργκεν – Μπέλζεν. Εκεί η Άννα έδειξε το ίδιο κουράγιο και καρτερικότητα που την είχαν κάνει γνωστή στο Άουσβιτς. Τον Φεβρουάριο του 1945 και τα δυο κορίτσια αρρώστησαν από τύφο. Μια μέρα, η Μαργκότ, προσπαθώντας να σηκωθεί από το κρεβάτι της, που βρισκόταν ακριβώς πάνω από το κρεβάτι της Άννα, έχασε την ισορροπία της και έπεσε κάτω. Στην κατάσταση που βρισκόταν, ο οργανισμός της δεν άντεξε το σοκ. Ο θάνατος της αδελφής της προκάλεσε στην Άννα αυτό που όλα τα προηγούμενα βάσανά της δεν μπόρεσαν να προκαλέσουν: έσπασε το ηθικό της. Λίγες μέρες αργότερα, στις αρχές Μαρτίου, πέθανε.
Ο πατέρας της, Όττο, ο μόνος που επέζησε από τους οκτώ της σοφίτας, γύρισε μετά το τέλος του πολέμου στο Άμστερνταμ, όπου ανακάλυψε ότι το ημερολόγιό της είχε διασωθεί. Πεπεισμένος ότι αποτελούσε μοναδική μαρτυρία, προχώρησε στην έκδοσή του. Το ημερολόγιο εκδόθηκε στην ολλανδική γλώσσα, με τον τίτλο "Het Achterhuis" (Το πίσω σπίτι).
Το ημερολόγιο, που είχε δοθεί στην Άννα ως δώρο για τα 13α γενέθλιά της, περιγράφει τα γεγονότα της ζωής της από τις 12 Ιουνίου 1942 μέχρι την τελευταία μέρα που έγραψε σ' αυτό, την 1η Αυγούστου 1944. Γραμμένο στα ολλανδικά, μεταφράστηκε σε πολλές γλώσσες κι έγινε ένα από τα πιο πολυδιαβασμένα βιβλία του κόσμου. Διασκευάστηκε για την τηλεόραση, τον κινηματογράφο, το θέατρο, ακόμα και για την όπερα. Το βιβλίο δίνει μια λεπτομερή περιγραφή της καθημερινής ζωής κατά τη διάρκεια της Ναζιστικής Κατοχής· μέσω των γραπτών της, η Άννα Φρανκ έγινε ένα από τα πιο γνωστά θύματα του Ολοκαυτώματος.
Πολλοί αρνητές του Ολοκαυτώματος όπως ο Ρομπέρ Φωρισσόν και ο Ντέιβιντ Ίρβινγκ επέκριναν το Ημερολόγιο της Άννα Φράνκ ως μερικώς πλαστό.
Ελληνικές μεταφράσεις.
("Het Achterhuis" είναι ο πρωτότυπος τίτλος του έργου). 

</doc>
<doc id="41924" url="https://el.wikipedia.org/wiki?curid=41924" title="Μεταξάτα Κεφαλλονιάς">
Μεταξάτα Κεφαλλονιάς



</doc>
<doc id="41925" url="https://el.wikipedia.org/wiki?curid=41925" title="Πουέρτο Ρίκο">
Πουέρτο Ρίκο

Το Πουέρτο Ρίκο (αγγλικά: ""Commonwealth of Puerto Rico", ισπανικά: "Estado Libre Asociado de Puerto Rico"") ή αλλιώς Πόρτο Ρίκο, είναι νησί της Κεντρικής Αμερικής στον Ατλαντικό ωκεανό. Πρόκειται για το μικρότερο και ανατολικότερο από τα νησιά των Μεγάλων Αντιλλών. Έχει έκταση 9.104 τ. χλμ. και πληθυσμό 3.285.874 κατοίκους σύμφωνα με την απογραφή του 2020 και αποτελεί υπερπόντια κτήση των ΗΠΑ. Από το 1952 είναι μαζί με τα γύρω του νησιά αυτοκυβέρνητη πολιτεία (Ελεύθερη Συνδεδεμένη Πολιτεία του Πουέρτο Ρίκο), εξαρτημένη στην εξωτερική πολιτική και την άμυνα από τις ΗΠΑ. Η ονομασία Πουέρτο Ρίκο μεταφράζεται στα ελληνικά ως Πλούσιο Λιμάνι.
Γεωγραφία.
Θέση - Σύνορα.
Το νησί του Πουέρτο Ρίκο βρίσκεται σε βόρειο γεωγραφικό πλάτος 18 στην τροπική ζώνη, ανατολικά του νησιού της Ισπανιόλας, και εκτείνεται από δυτικά προς στα ανατολικά ως ένα παραλληλόγραμμο με μήκος 180 χλμ. και πλάτος 64 χλμ. Η Ελεύθερη Συνδεδεμένη Πολιτεία του Πουέρτο Ρίκο βρέχεται βόρεια από τον Ατλαντικό ωκεανό, νότια από την Καραϊβική θάλασσα, ανατολικά βρίσκεται ο θαλάσσιος δίαυλος των Παρθένων Νήσων και δυτικά με τον δίαυλο της νήσου Μόνα χωρίζεται από τη Δομινικανή Δημοκρατία. 
Μορφολογία.
Το έδαφος του νησιού του Πουέρτο Ρίκο είναι κατά το μεγαλύτερο μέρος του ορεινό και διασχίζεται από Δ στα Α από μία ενιαία ορεινή ζώνη, που περιλαμβάνει τις οροσειρές της Κεντρικής Κορδιλιέρας, με ψηλότερη κορυφή τη Σιέρρα ντε Πούντα (1.336 μέτρα), και της Σιέρρα ντε Λουκίγιο. Το ορεινό αυτό σύστημα είναι απότομο προς Ν και σχετικά ομαλό προς Β, όπου δημιουργούνται στενές αλλά εύφορες παραθαλάσσιες πεδιάδες. Σε μικρότερη έκταση, πεδινή ζώνη υπάρχει και στο νότιο τμήμα του νησιού.
Οι βόρειες και νότιες ακτές του νησιού είναι αρκετά απόκρημνες, σε αντίθεση μάλλον με τις δυτικές και ανατολικές. Γενικό γνώρισμα των νότιων ακτών είναι ότι δεν υπάρχουν λιμάνια προφυλαγμένα από τους ισχυρούς ανέμους της περιοχής. Μικρά νησιά περιβάλλουν τις ακτές, όπως και σειρά από σκοπέλους. Στα ανατολικά του νησιού βρίσκεται το νησί Μόνα, ενώ στα δυτικά τα νησιά Βιέκες και Κουλέμπρα.
Ποτάμια - Λίμνες.
Το νησί διαρρέεται από πολλούς χειμάρρους, κυρίως προς Β, όμως και προς Ν. Τα μικρά αυτά ποτάμια γενικά ξεκινούν από το κεντρικό σύστημα ορεινών όγκων που διατρέχει το νησί. Οι λίμνες του νησιού είναι και αυτές μικρές και σχετίζονται με τα υδροηλεκτρικά έργα που εκμεταλλεύονται τους υδάτινους πόρους ορισμένων από τα ποτάμια του Πουέρτο Ρίκο. Στις ακτές παρατηρείται και αριθμός λιμνοθαλασσών.
Κλίμα.
Το βόρειο μέρος του νησιού βρίσκεται υπό την επίδραση των ΒΑ αληγών ανέμων που δημιουργούν άφθονες βροχές και πυκνότατη τροπική βλάστηση, ενώ το νότιο μέρος είναι ξηρότερο και στις πλαγιές των βουνών υπάρχουν στέπες και αρκετές άγονες εκτάσεις. Το κλίμα είναι καθαρά τροπικό κυρίως στο βόρειο τμήμα του νησιού, που πλήττεται συχνά από τις τροπικές θύελλες.
Βλάστηση - Ζώα.
Ως προς τη χλωρίδα και την πανίδα του το Πουέρτο Ρίκο χαρακτηρίζεται από τα γενικά ανάλογα γνωρίσματα των νησιών της Καραϊβικής. Το τροπικό κλίμα έχει αποτέλεσμα να εντοπίζεται στο νησί η σχετική βιοποικιλότητα των δασών της βροχής, ειδικά στο βορειοανατολικό τμήμα του Πουέρτο Ρίκο, το οποίο σε ένα βαθμό τελεί υπό καθεστώς προστατευόμενης περιοχής. Δεν υπάρχουν μεγάλα θηλαστικά, όμως είναι αξιοσημείωτος ο πλούτος σε είδη ερπετών. Μεγάλος είναι και ο πλούτος της θαλάσσιας ζωής των υδάτων που περιβάλλουν το Πουέρτο Ρίκο.
Οικονομία.
Πρωτογενής παραγωγή.
Το Πουέρτο Ρίκο βασίζεται σε μεγάλο βαθμό στη γεωργική παραγωγή. Κυριότερα προϊόντα είναι το ζαχαροκάλαμο, ο καφές, ο καπνός, τα εσπεριδοειδή, οι μπανάνες, οι ανανάδες, τα οπωρολαχανικά, το ρύζι κ.ά., ενώ ο σχετικά αναπτυγμένος τομέας της κτηνοτροφίας αφορά στην εκτροφή κυρίως βοοειδών, πουλερικών και χοίρων και κατά δεύτερο λόγο αιγοπροβάτων. Η παραγωγή αλιευμάτων είναι αξιόλογη και σ’ αυτήν εντάσσονται και προϊόντα ιχθυοτροφίας. Το υπέδαφος του νησιού περιλαμβάνει χρώμιο, χρυσό, κοβάλτιο, νικέλιο, γραφίτη, τύρφη. Εξορύσσονται επίσης άργιλος και αλάτι. Η δασοκομία βρίσκεται σε χαμηλά επίπεδα και αυτό οφείλεται στην παλαιότερη υπερεκμετάλλευση των δασικών πόρων του νησιού που είχε ως αποτέλεσμα ευρεία αποψίλωση έως τον 20ό αιώνα.
Βιομηχανία - Εμπόριο.
Ειδικός οργανισμός έχει την εποπτεία όλης της οικονομικής ανάπτυξης της χώρας. Χάρη σε ένα πρόγραμμα ανάπτυξης έχουν δημιουργηθεί πολλές βιομηχανίες, που έχουν αυξήσει τη γεωργική παραγωγή, τις μεταφορές και επικοινωνίες, το οικιστικό πρόγραμμα και πολλούς άλλους παραγωγικούς τομείς. Η βιομηχανία γνωρίζει σημαντική ανάπτυξη στην υφαντουργία, τα είδη διατροφής, την τσιμεντοποιία, την υποδηματοποιία. Επίσης παρασκευάζεται ρούμι από ζαχαροκάλαμο κτλ. Στη βιομηχανική ανάπτυξη συμβάλλει και η ηλεκτρική αυτάρκεια του νησιού, συνέπεια επενδύσεων που πραγματοποιήθηκαν μετά το β’ παγκόσμιο πόλεμο. Με την πάροδο του χρόνου και με τις ευνοϊκές συνθήκες, όπως το χαμηλό κόστος της εργασίας και παλαιότερα οι φοροελαφρύνσεις των αμερικανικών επιχειρήσεων για τις επενδύσεις τους στο Πουέρτο Ρίκο, σημαντικές πρόοδοι σημειώθηκαν επίσης στην πετροχημική βιομηχανία, στη φαρμακοβιομηχανία και στον τομέα της παραγωγής προϊόντων των νέων τεχνολογιών. Τα περισσότερα προϊόντα εξάγονται στις ΗΠΑ που είναι ο μεγαλύτερος και ο σημαντικότερος εμπορικός εταίρος της χώρας. Ανοδική είναι η πορεία του γενικού τομέα των υπηρεσιών. Ο τουρισμός επίσης συντελεί στην οικονομική ανάπτυξη του Πουέρτο Ρίκο και στηρίζεται σε μεγάλο βαθμό στις αφίξεις επισκεπτών από τις ΗΠΑ.
Πολιτική Εξέταση.
Το Πουέρτο Ρίκο είναι πυκνοκατοικημένη περιοχή. Τα 2/3 του πληθυσμού είναι ισπανικής και λοιπής ευρωπαϊκής καταγωγής και το υπόλοιπο 1/3 αποτελείται από αφρικανικής καταγωγής κατοίκους και μιγάδες. Οι κάτοικοι, όσον αφορά τον τρόπο ζωής τους, είναι επηρεασμένοι από την ισπανική κατοχή και διατηρούν πολλά από τα λατινοαμερικανικά έθιμα. Επίσημη γλώσσα είναι η ισπανική, παρόλο που και η αγγλική χρησιμοποιείται ευρέως και για διοικητικούς σκοπούς. Το μεγαλύτερο ποσοστό των κατοίκων είναι χριστιανοί (καθολικοί).
Πρωτεύουσα του Πουέρτο Ρίκο είναι το Σαν Χουάν (421.958 κάτοικοι). Άλλες μεγάλες πόλεις είναι η Μπαγιαμόν (220.262 κατ.) στο βόρειο τμήμα του νησιού, η Πόνσε (187.749 κατ.) στο νότιο τμήμα, η Κάγουας (133.447 κάτ.) στο κεντροδυτικό, η Μαγιαγουές (100.371 κατ.), σημαντικό λιμάνι των δυτικών ακτών του Πουέρτο Ρίκο, κ.ά. 
Πολιτική.
Το Πουέρτο Ρίκο βρίσκεται υπό την πολιτική και οικονομική κυριαρχία των ΗΠΑ. Η εκτελεστική εξουσία ασκείται από τον κυβερνήτη, ενώ η νομοθετική από τη γερουσία και τη βουλή. Ο κυβερνήτης και τα δύο νομοθετικά σώματα προκύπτουν με καθολική ψηφοφορία των κατοίκων και έχουν τετραετή θητεία. Σύμφωνα με το Σύνταγμα του 1952, που έγινε δεκτό από το Κογκρέσο των ΗΠΑ, το Πουέρτο Ρίκο είναι ελεύθερο κράτος ενωμένο με τις ΗΠΑ. Οι κάτοικοί του έχουν την αμερικανική ιθαγένεια, αλλά δεν εκπροσωπούνται κανονικά στο κογκρέσο των ΗΠΑ, ούτε καταβάλλουν ομοσπονδιακούς φόρους. Τον κυβερνήτη επικουρούν στο έργο του οι υπουργοί, οι οποίοι έχουν τη συγκατάθεση της Βουλής και της Γερουσίας. Ανά 4 χρόνια, εκλέγεται αντιπρόσωπος του Πουέρτο Ρίκο, ο οποίος δίχως δικαίωμα ψήφου εκπροσωπεί τους κατοίκους στο αμερικανικό κοινοβούλιο. Στην πολιτική ζωή της χώρας κυριαρχούν δύο μεγάλα κόμματα, που εκφράζουν αντίστοιχα και διαφορετικά ρεύματα της πορτορικανικής κοινωνίας, ως προς το ζήτημα των σχέσεων με τις ΗΠΑ. Πρόκειται για το Λαϊκό Δημοκρατικό Κόμμα, που υποστηρίζει το σημερινό καθεστώς της κοινοπολιτείας, και το Νέο Προοδευτικό Κόμμα, το οποίο τάσσεται υπέρ της πλήρους ενσωμάτωσης στις ΗΠΑ. Μειοψηφική είναι η εκλογική παρουσία του Κόμματος για την Ανεξαρτησία του Πουέρτο Ρίκο, που όπως δηλώνει και ο τίτλος του συγκεντρώνει στους κόλπους του τους υποστηρικτές της ολοκληρωτικής αποδέσμευσης από τις ΗΠΑ.
Το καθεστώς του Πουέρτο Ρίκο έχει επιτρέψει στα νησιά που το συνιστούν να απολαμβάνουν ευμάρεια πρωτόγνωρη σε σχέση με τα ανεξάρτητα κράτη στην ευρύτερη περιοχή της Καραϊβικής, αν και σε γενικές γραμμές το βιοτικό επίπεδο των κατοίκων βρίσκεται συγκριτικά προς αυτό των ΗΠΑ σε χαμηλό επίπεδο.
Εκλογές.
Στο Πουέρτο Ρίκο διεξάγονται κάθε 4 χρόνια εκλογές για Κυβερνήτη και Κάτοικο Αρμοστή (εκλέγεται κάθε 4 έτη, τελευταία εκλογή το 2020). Εκλέγεται επίσης η Γερουσία και η Βουλή των Αντιπροσώπων.
Ιστορία.
Πρώτοι κάτοικοι του νησιού ήταν οι Ινδιάνοι της φυλής των Αραουάκων, οργανωμένοι σε ομάδες και με κύρια απασχόληση τη γεωργία και το ψάρεμα. Ο Χριστόφορος Κολόμβος ανακάλυψε το νησί το 1493, στο δεύτερο ταξίδι του και αφού τους εξολόθρευσε το ονόμασε Σαν Χουάν Μπατίστα. Επικράτησε όμως λίγο αργότερα η ονομασία "Πουέρτο Ρίκο", η οποία αρχικά περιλαμβανόταν στην ονομασία του νησιού και σημαίνει «πλούσιο λιμάνι» στα ισπανικά, από την εύφορη τοποθεσία της πρώτης αποβίβασης. Το όνομα Σαν Χουάν διατηρήθηκε όσον αφορά την ονομασία της πρωτεύουσας. 
Για πρώτη φορά εγκαταστάθηκαν μόνιμοι άποικοι Ισπανοί το 1509 με την επίβλεψη του πρώτου κυβερνήτη, του Χουάν Πόνθε ντε Λεόν. Το 1521, ιδρύθηκε η πρωτεύουσα του νησιού, η Σαν Χουάν. Γρήγορα, οι Ισπανοί εξαφάνισαν τους ιθαγενείς και εγκατέστησαν μεταφερμένους από την Αφρική δούλους στις φυτείες και τα ορυχεία χρυσού, που ήταν πλούσια την εποχή εκείνη. 
Τον 17ο και τον 18ο αι. έγιναν πολλές προσπάθειες κατάληψης του νησιού, που ήταν σημαντική στρατιωτική βάση, άλλοτε από τους Ολλανδούς και άλλοτε από τους Βρετανούς, χωρίς όμως αποτέλεσμα. Οι προστριβές με τη μητρόπολη άρχισαν τον 19ο αι., με αποκορύφωμα την απόπειρα εξέγερσης του 1867, η οποία όμως απέτυχε. Το 1897, η Ισπανία αναγνώρισε την αυτονομία του νησιού, το οποίο καταλήφθηκε το 1898 από τις ΗΠΑ, κατά τη διάρκεια του Αμερικανοϊσπανικού πολέμου. 
Με τη συνθήκη του Παρισιού (1898), το Πουέρτο Ρίκο παραχωρήθηκε στις ΗΠΑ, οι οποίες μετονόμασαν το νησί σε "Porto Rico" , διόρισαν στρατιωτικό διοικητή και εκτελεστικό συμβούλιο (1900). Τον στρατιωτικό διοικητή αντικατέστησε αργότερα πολιτικός διοικητής, κυβερνήτης (διορισμένος κατευθείαν από τον πρόεδρο των ΗΠΑ), τον οποίο βοηθούσε στο έργο του μια αιρετή βουλή. Με το Σύνταγμα («Οργανικός Χάρτης») του 1917, οι Πορτορικανοί απέκτησαν την αμερικανική ιθαγένεια, ενώ συμπεριλήφθηκε και η μέριμνα παράστασης στο αμερικανικό κοινοβούλιο ενός αιρετού από τους Πορτορικανούς αντιπροσώπου του νησιού με τετραετή θητεία. 
Το 1918, μεγάλος σεισμός έπληξε το νησί και προκάλεσε δεκάδες θυμάτων, όπως επίσης και εκτεταμένες υλικές καταστροφές, ιδίως στο δυτικό τμήμα του και το λιμάνι του Μαγιαγουές. Κατά τη διάρκεια του Β' Παγκόσμιου Πολέμου, το Πουέρτο Ρίκο ήταν σημαντική αεροπορική και ναυτική βάση των ΗΠΑ, καθώς εξασφάλιζε την προστασία της διώρυγας του Παναμά. Το 1948 αποδόθηκε στους κατοίκους του Πουέρτο Ρίκο το δικαίωμα να εκλέγουν μόνοι τους τον κυβερνήτη και τα μέλη της βουλής και της γερουσίας. Πρώτος κυβερνήτης του νησιού εκλέγεται ο Λουίς Μουνιόζ Μαρίν, αρχικά ένθερμος οπαδός της ανεξαρτησίας του νησιού και ηγέτης του Λαϊκού Δημοκρατικού Κόμματος. Οι προσπάθειές του για διεύρυνση της αυτονομίας του Πουέρτο Ρίκο καρποφόρησαν με την παραχώρηση από τις ΗΠΑ του σημερινού καθεστώτος, το οποίο τέθηκε σε ισχύ το 1952, μαζί με το σημερινό σύνταγμα του Πουέρτο Ρίκο. Το 1967 πραγματοποιήθηκε δημοψήφισμα, με το οποίο οι Πορτορικανοί ψήφισαν κατά 60% υπέρ της διατήρησης της κατάστασης σύνδεσης με τις ΗΠΑ. 
Παρά τις προσπάθειες ορισμένων κυβερνητών, όπως του Πέδρο Ροσελό που άσκησε τα καθήκοντά έως το 200], για αλλαγή του καθεστώτος σύνδεσης του Πουέρτο Ρίκο με τις ΗΠΑ, η πλειοψηφία συνέχισε να επιθυμεί το ήδη υπάρχον καθεστώς. Τις δεκαετίες 1970 και 1980 κορύφωσε τις επιθετικές του ενέργειες ο παράνομος στρατός των Ενόπλων Δυνάμεων της Εθνικής Απελευθέρωσης, που δρούσε με βάση την πορτορικανική κοινότητα των ΗΠΑ. Το 1993, σε δημοψήφισμα για το ίδιο θέμα η πλειοψηφία επέλεξε τη διατήρηση τη υπάρχουσας κατάστασης. Ίδιο ήταν και το αποτέλεσμα του δημοψηφίσματος το 1998, όταν είχε προταθεί να γίνει το Πουέρτο Ρίκο η 51η πολιτεία των ΗΠΑ. Η πλειοψηφία και πάλι αποφάσισε να παραμείνει η περιοχή σε σχέση σύνδεσης με τις ΗΠΑ. Αξιοσημείωτα χαμηλό υπήρξε το ποσοστό των Πορτορικανών που επέλεξαν στο δημοψήφισμα να ταχθούν υπέρ της ανεξαρτησίας του νησιού, ενώ πάνω από 40% δήλωσε την υποστήριξή τους στην πλήρη ενσωμάτωση του νησιού στις ΗΠΑ. 
Η χρονιά του 1998 σημαδεύτηκε για το νησί από τις καταστροφικές συνέπειες που προκάλεσε ο τυφώνας Τζορτζ. Κατά τις εκλογές του 2000, η πρώτη γυναίκα κυβερνήτης του Πουέρτο Ρίκο, Σίλα Μαρία Καλδερόν, δεσμεύτηκε ότι θα διατηρηθεί το καθεστώς που προϋπήρχε.

</doc>
<doc id="41927" url="https://el.wikipedia.org/wiki?curid=41927" title="Αιγυπτιακή Βίβλος των Νεκρών">
Αιγυπτιακή Βίβλος των Νεκρών

Ως Βιβλίο των Νεκρών αναφέρονται αρχαία αιγυπτιακά κείμενα, γραμμένα αρχικά πάνω στις σαρκοφάγους και αργότερα σε παπύρους που θάβονταν μαζί με το νεκρό, στο εσωτερικό των σαρκοφάγων. Το κείμενο συχνά ήταν γραμμένο για κάποιο συγκεκριμένο άτομο και έτσι κανένα αντίγραφο δεν είναι ολόιδιο με κάποιο άλλο. Για παράδειγμα, η "Βίβλος των Νεκρών" για τον γραφέα Άνι, ο "Πάπυρος του Άνι" έχει συνολικά μήκος 28 μέτρων και αποτελείται από τριάντα επτά φύλλα . 
Περιεχόμενο και χρήση.
Τα Βιβλία των Νεκρών περιέχουν συλλογές από επωδούς, αριθμούς και μαγικές επικλήσεις για χρήση από τους νεκρούς στη μεταθανάτια ζωή. Είχαν το ρόλο να καθοδηγήσουν τους νεκρούς στις διάφορες δοκιμασίες που θα συναντούσαν πριν φθάσουν στον Κάτω Κόσμο ("Ντουάτ"). Υπάρχουν περίπου 200 μαγικές επικλήσεις.
Συνήθως περιείχαν εικόνες που έδειχναν τις δοκιμασίες στις οποίες θα υποβαλλόταν ο νεκρός, αλλά και το χάρτη του Ντουάτ. Τα εμπόδια αυτά περιλάμβαναν διάφορα τέρατα και λίμνες φωτιάς. Η μούμια ήταν οπλισμένη με τη Βίβλο, ώστε να τα καταπολεμήσει. Η πιο σημαντική δοκιμασία ήταν το ζύγισμα της ψυχής του νεκρού, που έκανε ο θεός Άνουβις: η καρδιά του νεκρού ζυγιζόταν σε σχέση το "Φτερό της Αλήθειας" της θεάς Μά'ατ. Αν η καρδιά ήταν πιο ελαφριά από το φτερό, επιτρεπόταν να προχωρήσει, αν όχι καταβροχθιζόταν από το τέρας Αμμούτ, ένα συνδυασμός κροκόδειλου, λιονταριού και ιπποπόταμου. Ο θεός Θωθ κατέγραφε το αποτέλεσμα.
Ιστορία.
Οι παλαιότερες εκδόσεις του βιβλίου χρονολογούνται από τον 16ο αιώνα π.Χ. και εμπεριέχουν παλαιότερα κείμενα από το 2000 π.Χ. ("Κείμενα των Σαρκοφάγων") και από το 2600-2300 π.Χ. ("Κείμενα των Πυραμίδων")

</doc>
<doc id="41928" url="https://el.wikipedia.org/wiki?curid=41928" title="Ψευδο-Διονύσιος Αρεοπαγίτης">
Ψευδο-Διονύσιος Αρεοπαγίτης



</doc>
<doc id="41929" url="https://el.wikipedia.org/wiki?curid=41929" title="Ψευδοδιονύσιος Αρεοπαγίτης">
Ψευδοδιονύσιος Αρεοπαγίτης



</doc>
<doc id="41931" url="https://el.wikipedia.org/wiki?curid=41931" title="Ηλίας Ηλιού">
Ηλίας Ηλιού

Ο Ηλίας Ηλιού του Φιλίππου (Μύρινα Λήμνου, Μάιος 1904 - Αθήνα, 25 Ιανουαρίου 1985) ήταν Έλληνας βουλευτής, δικηγόρος, συγγραφέας και πρόεδρος του κόμματος Ενιαία Δημοκρατική Αριστερά (ΕΔΑ).
Βίος.
Οικογενειακή καταγωγή.
Γεννήθηκε στο Κάστρο (σημερινή ονομασία Μύρινα) της Λήμνου στις 18/31 Μαΐου του 1904. Ο πατέρας του Φίλιππος και η μητέρα του Ευθαλία δεν κατάγονταν από τη Λήμνο. Η μακρινή καταγωγή του πατέρα του ήταν από την Κρήτη.
Η μητέρα του Ευθαλία, το γένος Ιωάννη Ζάννα ή Ζαννού γεννήθηκε στη Βέροια γύρω στα 1880. Σπούδασε στο Ζάππειο Διδασκαλείο της Κωνσταντινούπολης, διορίστηκε από το Πατριαρχείο στο Παντελίδειο Παρθεναγωγείο στη Λήμνο, όπου το 1903 γνώρισε και παντρεύτηκε τον Φίλιππο.
Παιδικά χρόνια-σπουδές.
Ο Ηλίας Ηλιού ήταν πρωτότοκος γιος της οικογένειας. Είχε αδέλφια: τους Κώστα (1906-1982), Γιάννη (1909-1970), την Ελένη (1911-2011). Ο Ηλίας Ηλιού φοίτησε στο Πραδίσειο νηπιαγωγείο στο Κάστρο και στην επτατάξια Αστική Σχολή. Τον Ιανουάριο του 1916 σε ηλικία 36 ετών πέθανε η μητέρα του από νεφρίτιδα. Το φθινόπωρο του 1919 εγκαταστάθηκε στη Χίο και αποφοιτά από το Γυμνάσιο της Χίου το 1921.
Σπούδασε νομική στο Πανεπιστήμιο Αθηνών(εγγράφηκε στις 11 Ιανουαρίου 1922), ενώ τον Απρίλιο της ίδιας χρονιάς αρχίζει αρθρογραφία στο Νουμά. Την ίδια χρονιά εκδίδεται η μετάφραση του της νουβέλας του Αιμίλ Ζολά "Για μια νύχτα αγάπης". Το 1923 εντάσσεται στη Δημοκρατική Νεολαία του Αλέξανδρου Παπαναστασίου.. Το 1926-1927 υπηρετεί στη Θράκη στο 29ο Σύνταγμα Πεζικού. Τον Οκτώβριο του 1927, πεθαίνει ο πατέρας του από τύφο. Γυρίζει ασκούμενος δικηγόρος στο Πρωτοδικείο Μυτιλήνης το 1928 και από τον Ιανουάριο του 1929 δικηγορεί.
Οικογενειακή κατάσταση.
Στον μεσοπόλεμο αρραβωνιάζεται την Ελευθερία Καλδή. Η σύζυγός του, κόρη του Γεώργιου Καλδή και της Μαριάνθης Ματσικά (1885-1970), ήταν εγγονή του προύχοντα του Μούδρου, Γ. Ματσικά. Θα παντρευτούν στις 5 Ιανουαρίου 1930. Με τη σύζυγό του έμεινε μαζί 55 χρόνια με τις ενδιάμεσες περιόδους εξορίας. Απέκτησε μαζί της δύο παιδιά: τον Φίλιππο (1931-2004) και της Μαρία (Μαίρη) (γενν. 1934) που από τη δεκαετία του 1950 ζει στην Ελβετία μόνιμα. Απέκτησε και τρία εγγόνια (τον Φιλίπ και Στεφάν Τσιόμπι και τον Ηλία Ηλιού) Ο Ηλίας Ηλιού ήταν μόνιμος κάτοικος κέντρου Αθηνών (στην οδό Βουκουρεστίου) και μιλούσε επίσης γαλλικά. Πέθανε στις 25 Ιανουαρίου 1985 (επιπλοκές διαβήτη). Προς τιμήν του, δόθηκε το όνομά του σε νεοδιανοιγείσα τότε (1986) κεντρική λεωφόρο του Δήμου Αθηναίων στη συνοικία του Νέου Κόσμου.
Πολιτική δράση.
Τον Αύγουστο του 1929 εκλέγεται κοινοτικός σύμβουλος Κάστρου.
Ως εκλεγμένος κοινοτικός σύμβουλος μετέχει το 1931 στο Πανελλήνιο συνέδριο κοινοτήτων. Στις εκλογές της 25ης Σεπτεμβρίου 1932 θέτει για πρώτη φορά υποψηφιότητα στο νομό Λέσβου με το Αγροτικόν Εργατικόν Κόμμα του Αλέξανδρου Παπαναστασίου. Αναδείχθηκε δεύτερος σε σταυρούς προτίμησης.
Στις αρχές του 1935 εγκαθίσταται στην Αθήνα και έγινε σύμβουλος της ΓΣΕΕ, της ομοσπονδίας Μεταφορών, της ομοσπονδίας ηλεκτρισμού και κοινής ωφελείας.
Τον Ιούλιο του 1935 αρθρογραφεί υπέρ της αβασίλευτης δημοκρατίας.
Στην κατοχική περίοδο, στα Δεκεμβριανά και στον Εμφύλιο.
Όταν κηρύχθηκε ο πόλεμος με τους Ιταλούς επιστρατεύτηκε, αλλά παρέμεινε στην Αθήνα λόγω ηλικίας στη διάθεση του Α' Σώματος Στρατού έως την κατάρρευση του μετώπου. Κατά τη διάρκεια της Κατοχής προσχώρησε στο Εθνικό Απελευθερωτικό Μέτωπο (ΕΑΜ) και πήρε μέρος στην Εθνική Αντίσταση. Αυτό έγινε μετά από παρότρυνση συναδέλφων του καθώς και του φίλου του Ασημάκη Πανσέληνου. Τον Μάρτιο του 1942 προάγεται σε δικηγόρο παρά Πρωτοδίκαις, μετά παρά τω Εφετείω Αθηνών και τελικά παρ'Αρείω Πάγω. Σταδιακά προσεγγίζοντας το ΚΚΕ ως απλό μέλος του ΕΑΜ. Στα Δεκεμβριανά όταν η Εθνοφυλακή και τα αγγλικά στρατεύματα καταλάβουν τους Αμπελόκηπους , όπου έμενε, θα συλληφθεί μαζί με τον 13χρονο γιο του και τον 70χρονο πεθερό του και θα παραμείνει στο ΙΔ' Αστυνομικό Τμήμα Αμπελοκήπων για ένα μήνα. Το 1945 έγινε μέλος του Κομμουνιστικού Κόμματος Ελλάδας ύστερα και από πρόταση του Μιλτιάδη Πορφυρογένη. Παράλληλα ανέλαβε ενεργά δικηγορική δράση υποστηρίζοντας διωκόμενους αγωνιστές της Εθνικής Αντίστασης.
Αρχές Μαρτίου 1947 συλλαμβάνεται επειδή μεταξύ άλλων είχε καταθέσει αυτοβούλως στην Επιτροπή του ΟΗΕ και παρίστατο ως συνήγορος στο Πρωτοδικείο για να υπερασπιστεί την ΕΠΟΝ που απειλείτο με διάλυση. Εστάλη στην Ικαρία και τον Οκτώβριο με τα μέτρα κατευνασμού της κυβέρνησης Σοφούλη επιστρέφει στην Αθήνα. Τον Μάρτιο του 1948 εκτοπίζεται στην Ικαρία (παρά την έκκληση του πεθερού του, πρώην βουλευτή του Κόμματος των Φιλελευθέρων, προς τον πρωθυπουργό Θεμιστοκλή Σοφούλη) αφήνοντας στη γυναίκα του να μεγαλώσει δύο ανήλικα παιδιά και παραδίδοντας ιδιαίτερα μαθήματα γαλλικών, καθώς είχε φοιτήσει στη Γαλλική Σχολή Μυτιλήνης. Στις αρχές του 1949 μεταφέρθηκε στη Μακρόνησο. Τον Ιούλιο του 1950 μεταφέρθηκε στον Αη Στράτη.
Μετά τον Εμφύλιο.
Το 1951 εξελέγη βουλευτής της ΕΔΑ στην Εκλογική περιφέρεια Λέσβου-Λήμνου αν και ήταν εξόριστος, αλλά η εκλογή του ακυρώθηκε. Εκλέχτηκε ξανά το 1956 και στη συνέχεια σε όλες τις επόμενες εκλογές. Κοινοβουλευτικό εκπρόσωπος της ΕΔΑ μετά από το 1958. Ως το 1963 στο νομό Λέσβου και το 1964 στην Α΄ Αθήνας. Ως το 1967 ο Ηλίας Ηλιού ήταν μόνιμος κοινοβουλευτικός εκπρόσωπος της ΕΔΑ. Ως νομικός με σπάνια γενική παιδεία και ως μετριοπαθής πολιτικός έχαιρε ιδιαίτερης εκτίμησης από όλες τις πολιτικές πτέρυγες της Βουλής. Προφητική αναφέρεται, η καταγγελία του από το βήμα της Βουλής κατά της επερχόμενης τότε «χούντας των στρατοκρατών» και συγκεκριμένα κατά του αντισυνταγματάρχη Γεωργίου Παπαδόπουλου στις 23 Ιουλίου 1965, ενώ είχε καταγγείλει ως πράξη προβοκάτσιας το "σαμποτάζ του Έβρου". 
Στην περίοδο της δικτατορίας 1967-1974.
Λίγο πριν τις 6 το πρωί ο επικεφαλής ασφαλείας του Γ' Αστυνομικού Τμήματος στο Κολωνάκι με δύο αστυφύλακες τον συνέλαβε, βάσει των καταλόγων που υπήρχαν προληπτικά στα διάφορα αστυνομικά τμήματα στο πλαίσιο του σχεδίου "Προμηθεύς". Το απόγευμα μεταφέρθηκε στον Ιππόδρομο. Στις 23 Απριλίου ο ανθυπίλαρχος Κότσαρης έδωσε εντολή να μεταφερθεί σε ιδιαίτερο χώρο όπου τον υποχρέωσαν να σταθεί με το ένα πόδι και στη συνέχεια εδάρη. Αιμόφυρτος μεταφέρθηκε την επομένη στο 401 Στρατιωτικό Νοσοκομείο, γι' αυτό και παρουσίασε οξόνη, ενώ ο διαβήτης του είχε επιδεινωθεί. Παρά την αντίθετη γνώμη των γιατρών τον γύρισαν στον Ιππόδρομο. Τις επόμενες ημέρες μεταφέρθηκε στη Γυάρο, ενώ τον Σεπτέμβριο του 1967 συγκλήθηκε ιατρικό συμβούλιο, λόγω επιδείνωσης της υγείας του. Ο καθηγητής Νικόλαος Χρηστέας αποφάνθηκε πως έπρεπε να μεταφερθεί στο Γενικό Νοσοκομείο Αθηνών, επειδή εμφάνιζε συμπτώματα αποφρακτικής αρθρίτιδας στο δεξί κάτω άκρο, ενώ έπασχε από σακχαρώδη διαβήτη. Στις 20 Νοεμβρίου 1967 μεταφέρθηκε από το νοσοκομείο κρατουμένων "Άγιος Παύλος" των φυλακών Αβέρωφ στην Α' Πανεπιστημιακή Κλινική του Γενικού Νοσοκομείου Αθηνών "Βασιλεύς Παύλος". Εκεί έμεινε για πέντε μήνες αυστηρά φρουρούμενος. Στις 2 Μαΐου 1968 επέστρεψε στο νοσοκομείο των φυλακών Αβέρωφ. Τυπικά φερόταν εκτοπισμένος στο Παρθένι της Λέρου.
Τον Ιανουάριο του 1970 του δόθηκε δίωρη άδεια να παρακολουθήσει την κηδεία της πεθεράς του στο Α' Νεκροταφείο (με τη συνοδεία αστυνομικών με πολιτικά) και τον Μάρτιο την κηδεία του αδελφού του Γιάννη στο Νεκροταφείο της Νέας Φιλαδέλφειας. Αποφυλακίστηκε στις 5 Ιουνίου 1970. Επιστρέφει για ιατρική παρακολούθηση στο Γενικό Νοσοκομείο Αθηνών και για λόγους υγείας στα Λουτρά Υπάτης παρακολουθούμενος από την Ασφάλεια.
Στην περίοδο της μεταπολίτευσης.
Στις 25 Ιουλίου 1974 χαιρέτησε το σχηματισμό πολιτικής κυβέρνησης αλλά και διατύπωσε την πικρία του σχετικά με τη σύνθεση του κυβερνητικού σχήματος. Μια εβδομάδα μετά την πτώση της δικτατορίας συναντήθηκε με τον Καραμανλή, ο οποίος τον διαβεβαίωσε για τη μελλοντική νομιμοποίηση του ΚΚΕ. Μετά την πτώση της στρατιωτικής δικτατορίας των συνταγματαρχών (μεταπολίτευση) ανασυγκρότησε την ΕΔΑ της οποίας και έγινε πρόεδρoς. Εξελέγη για δύο κοινοβουλευτικές περιόδους βουλευτής με την Ενωμένη Αριστερά (1974), όπου ως υποψήφιος στην Α΄Αθηνών έλαβε 26.047 σταυρούς, αντίστοιχο με το 53% των ψήφων της Ε.Α. και με τη Συμμαχία Προοδευτικών και Αριστερών Δυνάμεων (1977), οπότε εξελέγη μόνον αυτός στην Α΄Αθήνας χωρίς σταυρό προτίμησης ως επικεφαλής του σχήματος. Στη διεξαγωγή του Δημοψηφίσματος απουσίαζε στο εξωτερικό για λόγους υγείας Συμμετείχε στην κοινοβουλευτική επιτροπή επεξεργασίας του νέου Συντάγματος, αλλά απείχε της ψηφοφορίας έγκρισής του. Στα τέλη του 1979 εισηγήθηκε τη δημιουργία ευρύτερου συμμαχικού σχήματος με τη συμμετοχή του ΚΚΕ εσ. και του ΚΟΔΗΣΟ, χωρίς όμως ανταπόκριση. Αποσύρθηκε από την πολιτική το 1981 δηλώνοντας σε συνέντευξη που παραχώρησε: ""Δυστυχώς, οι γκάφες των ομοφρόνων μου κατέστρεψαν ένα πανίσχυρο προοδευτικό κίνημα και μας πήγαν πολλές δεκαετίες πίσω."
Η αποχώρηση από την πολιτική και το τέλος.
Τελευταία φορά στη Βουλή μίλησε στις 29 Ιουνίου 1981, κατά τη συζήτηση του νόμου για την καθιέρωση της απλής αναλογικής στις Ευρωεκλογές. Μετά την αποχώρησή του από την πολιτική συνέχισε να πηγαίνει καθημερινά στα γραφεία της ΕΔΑ. Στις 26 Σεπτεμβρίου προχώρησε σε δήλωση στήριξης του ΠΑΣΟΚ. Συναντήθηκε πολλές φορές με τον Ανδρέα Παπανδρέου, ενώ καταδίκασε την εισβολή των Σοβιετικών στην Πολωνία, λέγοντας, "ο υπαρκτός σοσιαλισμός είναι σοσιαλισμός ανύπαρκτος"". Το φθινόπωρο του 1984 εισήχθη στον Ευαγγελισμό λόγω επιπλοκών με τον διαβήτη και στις 25 Ιανουαρίου 1985 πέθανε στο Νοσοκομείο ΚΑΤ, αφού είχε υποστεί όλο και βαρύτερους ακρωτηριασμούς στο δεξί του πόδι. Η κηδεία του έγινε την επόμενη ημέρα δημοσία δαπάνη με τιμή υπουργού εν ενεργεία από το Α' Νεκροταφείο.
Συγγραφική δράση.
Ο Ηλίας Ηλιού ήταν τακτικός συνεργάτης του "Νουμά" από τον Απρίλιο του 1922 έως τον Ιούνιο του 1923 με ενδιαφέροντα τη γαλλική μεταφρασμένη λογοτεχνία, την θεατρική κριτική και την ποίηση. Πρώιμα ταυτίζεται με το κίνημα του δημοτικισμού και χρησιμοποιεί αρκετούς ψυχαρισμούς (βνωμοσύνη, συνεπούεμενα). Στο περιοδικό "Ερανιστής" στα 1923-1924 με το ψευδώνυμο "Επαρχιώτης" δημοσιεύει ένα ποίημα και ένα πεζό-σατιρικά κείμενα με τίτλο "Εις εαυτόν". Στην εφημερίδα Πολιτεία στις 7 Ιανουαρίου 1925 δημοσιεύει μια ποιητική παρωδία με τίτλο "Κεραυνός" όπου σχολιάζει τις πολιτικές επιλογές του Γεώργιου Κονδύλη. Με ψευδώνυμο Κ. Βάφης, μιμούμενος ειρωνικά τον Αλεξανδρινό Καβάφη .Από τον Ιούνιο του 1924 έως τον Οκτώβριο της ίδιας χρονιάς συνεργάζεται με την εφημερίδα Νέα Λήμνος: με τη χρήση ψευδωνύμων όπως "Γκρινιάρης", "Ασυρματιστής" και "Άγιος Ονούφριος" θίγει θέματα, όπως η ίδρυση Γυμνασίου στο νησί, η αγροτική αποκατάσταση των προσφύγων. Το 1937 δημοσιεύει σε τέσσερις συνέχειες στο περιοδικό Νεοελληνικά Γράμματα του Δημήτρη Φωτιάδη ένα εκτενές δοκίμιο με τον περιπαιχτικό τίτλο "Κουτίων εγκώμιο"-σάτιρα της μοντέρνας πολυκατοικίας των Αθηνών. Στη σειρά των εκδόσεων Ζαχαρόπουλος μεταφράζει και σχολιάζει τη Ρητορική του Αριστοτελη, δύο λόγους του Αισχίνη: Κατά Τιμάρχου και Περί παραπρεσβείας. Η Ρητορική τυπώθηκε σε τρία τεύχη το 1936 και στα 1980-1981 την επεξεργάστηκε εκ νέου μεταφέροντάς την στη δημοτική και προσθέτοντας στην εισαγωγή μια ομιλία του στη Βουλή τον Δεκέμβριο του 1978 με την ευκαιρία των 2300 ετών από το θάνατο του Αριστοτέλη.
Το 1940 εκδίδει ερμηνευτική συνολικά και κατ' άρθρον μονογραφία για το νόμο 2371/1940 "περί εργολαβιών δημοσίων έργων" με αναφορά στην αγγλική και γαλλική νομολογία.
Κοινωνική δράση.
Το καλοκαίρι του 1925 εκλέγεται γραμματέας στο Διοικητικό Συμβούλιο της Φιλαρμονικής Λήμνου. Το 1931 εκλέγεται αντιπρόεδρος του νεοσύστατου Παλλημνιακού Αθλητικού Ομίλου και ως γραμματέας στην αιρετή δεκαμελή επιτροπή του Παλλημνιακού Ταμείου Εκπαιδευτικής Πρόνοιας (Σεπτέμβριος 1931-Νοέμβριος 1934). Επίσης υπήρξε μέλος της Εταιρίας μελέτης και σχεδιασμού ΕΠΑΝ (Επιστήμη Ανοικοδόμησης του δημοκρατικού Συλλόγου Ελλήνων Επιστημόνων), των Δικηγορικών Συλλόγων Μυτιλήνης και Αθηνών. Πήρε μέρος στα Συνέδρια της Διεθνούς Εταιρίας Δημοκρατικών Νομικών (Βρυξέλλες 1956, Σόφια 1960) και στα Συνέδρια της Οργάνωσης για την αμνηστία στην Ελλάδα (Παρίσι 1960 και 1962).

</doc>
<doc id="41945" url="https://el.wikipedia.org/wiki?curid=41945" title="ΥΕΝΕΔ">
ΥΕΝΕΔ



</doc>
<doc id="41946" url="https://el.wikipedia.org/wiki?curid=41946" title="ΣΚΑΪ TV">
ΣΚΑΪ TV



</doc>
<doc id="41948" url="https://el.wikipedia.org/wiki?curid=41948" title="Άννα Μαζέπα">
Άννα Μαζέπα



</doc>
<doc id="41949" url="https://el.wikipedia.org/wiki?curid=41949" title="Μαζέπα Άννα">
Μαζέπα Άννα



</doc>
<doc id="41950" url="https://el.wikipedia.org/wiki?curid=41950" title="Άννα Πολιτκόβσκαγια">
Άννα Πολιτκόβσκαγια



</doc>
<doc id="41951" url="https://el.wikipedia.org/wiki?curid=41951" title="Άννα Στεπάνοβνα Πολιτκόφσκαγια">
Άννα Στεπάνοβνα Πολιτκόφσκαγια



</doc>
<doc id="41952" url="https://el.wikipedia.org/wiki?curid=41952" title="Πολιτκόφσκαγια Άννα Στεπάνοβνα">
Πολιτκόφσκαγια Άννα Στεπάνοβνα



</doc>
<doc id="41953" url="https://el.wikipedia.org/wiki?curid=41953" title="Πολιτκόφσκαγια Άννα">
Πολιτκόφσκαγια Άννα



</doc>
<doc id="41954" url="https://el.wikipedia.org/wiki?curid=41954" title="Ανεξάρτητος (Σερρών)">
Ανεξάρτητος (Σερρών)

Ο Ανεξάρτητος είναι πολιτική και οικονομική εφημερίδα, σήμερα διαδικτυακής έκδοσης, από τον Λευκώνα Σερρών. Ιδρύθηκε το 1996, ενώ διέκοψε την έντυπη και ημερήσια έκδοση το 2010.
Ιστορικό.
Η έντυπη έκδοση ήταν ημερήσια πολιτική και οικονομική εφημερίδα που εκδιδόταν στις Σέρρες από το 1996 έως τις αρχές του 2010. Κυκλοφορούσε όλες τις ημέρες της εβδομάδας εκτός της Δευτέρας.
Από το 1997 ήταν μέλος του Συνδέσμου Ημερησίων Περιφερειακών Εφημερίδων (ΣΗΠΕ). Έως το 2010, εκδότης διευθυντής ήταν ο Στέλιος Ρακιτζής. Το 1999 δημιουργείται και η διαδικτυακή έκδοση της εφημερίδας. Το 2010, το δυσμενές οικονομικό κλίμα πλήττει την έντυπη έκδοση της εφημερίδας οπότε αναστέλλεται η κυκλοφορία της. Συνεχίζει πλέον μόνο στο διαδίκτυο, με εκδότη και διευθυντή τον Χρήστο Πλακιά.

</doc>
<doc id="41955" url="https://el.wikipedia.org/wiki?curid=41955" title="Καθημερινός Παρατηρητής">
Καθημερινός Παρατηρητής



</doc>
<doc id="41956" url="https://el.wikipedia.org/wiki?curid=41956" title="Ελεύθερο Βήμα">
Ελεύθερο Βήμα

Το όνομα Ελεύθερο Βήμα χρησιμοποιήθηκε και χρησιμοποιείται για εφημερίδες στην Ελλάδα:

</doc>
<doc id="41957" url="https://el.wikipedia.org/wiki?curid=41957" title="Ευρυτανικά Νέα">
Ευρυτανικά Νέα



</doc>
<doc id="41958" url="https://el.wikipedia.org/wiki?curid=41958" title="Φωνή της Φλωρίνης">
Φωνή της Φλωρίνης

Η Φωνή της Φλωρίνης είναι εβδομαδιαία εφημερίδα που εκδίδεται στη Φλώρινα. Πρωτοκυκλοφόρησε στις 17 Μαρτίου 1962 από την Ασημούλα Θεοδ. Βόσδου. Ιδιοκτήτης, εκδότης και διευθυντής της ο Θεόδωρος Λεων. Βόσδου. Το 2003 τιμήθηκε με έπαινο από την Ακαδημία Αθηνών. Το λογότυπο της εφημερίδας σχεδίασε ο Φλωρινιώτης ζωγράφος Ηλίας Βυζάντης.

</doc>
<doc id="41959" url="https://el.wikipedia.org/wiki?curid=41959" title="Ελεύθερο ηλεκτρόνιο">
Ελεύθερο ηλεκτρόνιο

Ελεύθερα ηλεκτρόνια θεωρούνται ηλεκτρόνια της εξωτερικής στιβάδας (τελευταίας), του πυρήνα του ατόμου τα οποία σε ορισμένα στοιχεία δε είναι δεσμευμένα αποκλειστικά με ένα άτομο, αλλά κυκλοφορούν ελεύθερα, δίνοντας ως αποτέλεσμα ηλεκτρική αγωγιμότητα σε αυτά τα υλικά.
Λόγω της μεγάλης απόστασης, η επ΄ αυτών ασκούμενη έλξη των πρωτονίων του πυρήνα είναι ασθενέστατη με συνέπεια τα ηλεκτρόνια αυτά, (της εξωτερικής στιβάδας), να ξεφεύγουν από την τροχιά τους και να εισέρχονται σε τροχιά πέριξ άλλου πυρήνα παραπλήσιου ατόμου και να γυρνούν ελεύθερα.
Το γεγονός αυτό δεν συνεπάγεται απαραίτητα και την αλλαγή της σύνθεσης του ατόμου ή της ηλεκτρικής κατάστασης του σώματος, αφού κατά τον ίδιο τρόπο ηλεκτρόνια παραπλήσιων ατόμων αποκαθιστούν την ισορροπία εναλλασσόμενα με άλλα, με παρόμοια συμπεριφορά.
Αυτά λοιπόν τα συνδεδεμένα χαλαρά με τον πυρήνα ηλεκτρόνια χαρακτηρίζονται "ελεύθερα ηλεκτρόνια", τα οποία είναι δυνατόν υπό την επίδραση εξωτερικής δύναμης να πειθαρχήσουν την ακατάστατη κίνησή τους μέσα στο σώμα που φέρονται. Μιά τέτοια εξωτερική δύναμη είναι η γνωστή μπαταρία που φέρει ένα θετικό και έναν αρνητικό ακροδέκτη.
Είναι γνωστά περί τα 100 είδη ατόμων που παρουσιάζουν ελεύθερα ηλεκτρόνια. Στα ελεύθερα ηλεκτρόνια βασίζεται το φαινόμενο του ηλεκτρικού ρεύματος καθώς και ο καθορισμός των αγωγών, των ημιαγωγών, και των μονωτών. 
Τα ελεύθερα ηλεκτρόνια είναι η αιτία της ηλεκτρικής αγωγιμότητας, υπεραγωγιμότητας και των δινορευμάτων. Σε ένα υλικό τα ελεύθερα ηλεκτρόνια μπορεί να είναι τόσα πολλά, ώστε να γίνεται λόγος για "θάλασσα ελευθέρων ηλεκτρονίων". Η κίνηση και θέση των ελεύθερων ηλεκτρονίων ευθύνεται επίσης και για την κατανομή του φορτίου σε ένα φορτισμένο σώμα. Η κατανομή σταθεροποιείται σε τέτοια κατανομή, ώστε η διαφορά δυναμικού μεταξύ δύο οποιωνδήποτε σημείων του σώματος να είναι μηδέν. Αυτό παραβιάζεται όταν υπάρχει διαφορά θερμοκρασίας σε δύο διαφορετικές περιοχές του ίδιου αγώγιμου μέσου, όπου κατά αναλογία με τη θερμική διαστολή και την άνωση, τα ηλεκτρόνια τείνουν να έχουν την ίδια πυκνότητα σε όλο το μέσο. Έτσι, παράγεται μακροσκοπικά διαφορά δυναμικού.
Τα ελεύθερα ηλεκτρόνια μπορούν να αποσπαστούν από ένα σώμα με ηλεκτρικό πεδίο, όπως συμβαίνει σε καθοδικούς σωλήνες και στις ακτινογραφίες.

</doc>
<doc id="41967" url="https://el.wikipedia.org/wiki?curid=41967" title="Διονύσιος">
Διονύσιος

Το όνομα Διονύσιος είναι αρχαίο ελληνικό όνομα. Σημαίνει «αφιερωμένος στον Διονύσο», τον θεό του κρασιού, του γλεντιού και της γονιμότητας στην αρχαιοελληνική μυθολογία. Χρησιμοποιείται αδιαλείπτως ως βαφτιστικό όνομα μέχρι σήμερα.
Το Διονύσιος μπορεί να αναφέρεται σε:
Ιστορικά πρόσωπα.
Άγιοι και μάρτυρες.
Υπάρχουν άγιοι με το όνομα Διονύσιος: Άγιος Διονύσιος με γνωστότερους τους:
και οι μάρτυρες:
Ηγούμενοι και μοναχοί.
Οι σημαντικότεροι με το όνομα Διονύσιος ηγούμενοι και μοναχοί είναι οι:

</doc>
<doc id="41968" url="https://el.wikipedia.org/wiki?curid=41968" title="Ασπίς ΙΙ (αντιτορπιλικό)">
Ασπίς ΙΙ (αντιτορπιλικό)

Το Ασπίς ΙΙ / D-06 ήταν αντιτορπιλικό τύπου ‘FLETCHER’, μετασκευής ‘FRAM-II’, πρώην USS Conner (DD-582).
Ναυπηγήθηκε το 1942-1943 στα ναυπηγεία ‘Boston Navy Yard, Boston Mass’ και εκσυγχρονίστηκε αργότερα στις Η.Π.Α. στην Καλιφόρνια. Παραχωρήθηκε από τις Η.Π.Α. κατά τα έτη 1959 – 1960. Παρελήφθη στον ναύσταθμο LONG BEACH – Καλιφόρνια. Η ύψωση της Ελληνικής Σημαίας έγινε στις 10 Νοεμβρίου 1959 στο Λογκ Μπίτς. Όμοιου τύπου πλοία: ‘Βέλος ΙΙ’, 'Ασπίς ΙΙ', ‘Λόγχη ΙΙ’ και 'Σφενδόνη ΙΙΙ'. Παροπλίστηκε στις 1 Φεβρουαρίου 1991.

</doc>
<doc id="41969" url="https://el.wikipedia.org/wiki?curid=41969" title="Άστιγξ Ι (κανονιοφόρος)">
Άστιγξ Ι (κανονιοφόρος)

Άστιγξ Ι (Κανονιοφόρος)
Κανονιοφόρος - Ιστιοφόρο - 46 τόνων
Ναυπηγήθηκε το 1833 στον Ναύσταθμο Πόρου. Από το 1841 έως το 1853 ανιχνευτικό για τα βυθισμένα πλοία.
Ιδίου τύπου ‘Άστιγξ Ι’, ‘Αποστόλης Ι’, ‘‘Τσαμαδός’’, ‘Τομπάζης Ι’, ‘ΜΙΑΟΥΛΗΣ’, ‘Καχράν’, ‘Σαχτούρης Ι’, 'Ανδρούτσος’, ‘ΚΡΙΕΖΗΣ’, 'Κανάρης Ι', ‘11Η (Μυκάλη Ι)’ και ‘12η (ΣΦΑΚΤΗΡΙΑ)’. Από το 1841 αναφέρεται χωρίς οπλισμό. Αναφέρεται στη σύνθεση του Στόλου έως και το 1853.

</doc>
<doc id="41970" url="https://el.wikipedia.org/wiki?curid=41970" title="Κέντρο Διεθνούς Πολιτικής Θεσσαλονίκης">
Κέντρο Διεθνούς Πολιτικής Θεσσαλονίκης

Το Κέντρο Διεθνούς Πολιτικής Θεσσαλονίκης (Κε.Δι.Πο.Θ. - CIPT) είναι ένας μη κερδοσκοπικός ακαδημαϊκός οργανισμός που ιδρύθηκε το 2006 με σκοπό την προώθηση της πολιτική επιστήμης, με εξειδίκευση στις διεθνείς σχέσεις, τις στρατηγικές σπουδές και την πολιτική οικονομία. Ειδικό αντικείμενο μελέτης είναι οι εξωτερικές σχέσεις της Ελλάδας. Το Κέντρο εδρεύει στην Καλαμαριά Θεσσαλονίκης και στοχεύει στην διοργάνωση ημερίδων και συνεδρίων και επιστημονικών συναντήσεων οι οποίες θα προάγουν την επιστημονική έρευνα.

</doc>
<doc id="41972" url="https://el.wikipedia.org/wiki?curid=41972" title="Αστίγξ Ι (Κανονιοφόρος)">
Αστίγξ Ι (Κανονιοφόρος)



</doc>
<doc id="41974" url="https://el.wikipedia.org/wiki?curid=41974" title="Μπλε Τζαμί">
Μπλε Τζαμί

Το Μπλε Τζαμί ή Τζαμί του Σουλτάνου Αχμέτ, ή Αχμέτ Τζαμί, ή Αχμετιέ Τζαμί (στα τούρκικα "Sultanahmet Camii") είναι το ωραιότερο και μεγαλύτερο τζαμί στην Κωνσταντινούπολη, ξακουστό και για την αρμονία του. Θεωρείται ένα από τα μεγαλύτερα αριστουργήματα της Ισλαμικής αρχιτεκτονικής παγκοσμίως και αρχιτέκτονάς του υπήρξε ο Σεντεφχάρ Μεχμέτ Αγάς (Sedefhar Mehmet Ağa) μαθητής του Μιμάρ Σινάν.
Ιστορία.
Το τζαμί χτίστηκε μεταξύ 1609 και 1616 με διαταγή του σουλτάνου Αχμέτ Α' -από τον οποίο πήρε και το όνομά του- όταν αυτός ήταν σε ηλικία 20 ετών. Βρίσκεται στο παλαιότερο τμήμα της Κωνσταντινούπολης, κοντά στην τοποθεσία του αρχαίου Ιππόδρομου (Ατ Μεϊντάνι), και απέναντι (δυτικά) από την Αγία Σοφία.Είναι επίσης πολύ κοντά στο Τοπ Καπί, τόπο διαμονής των Σουλτάνων της Οθωμανικής Αυτοκρατορίας μέχρι το 1853, που είναι στη συνέχεια της Αγίας Σοφιάς, ανατολικά, επί της ευρωπαϊκής ακτής του Βόσπορου. Για κάποιον που βλέπει την παραλία από τη θάλασσα, οι θόλοι και οι μιναρέδες του Μπλε τζαμιού δίπλα στην Αγιά Σοφιά κυριαρχούν στη θέα της Κωνσταντινούπολης.
Το τζαμί αυτό χτίστηκε στο κέντρο της νοτιοδυτικής πλευράς του ιπποδρόμου επίτηδες απέναντι από την Αγία Σοφία, έτσι ώστε να δεσπόζει κατά την προσέγγιση των πλοίων. Η κατασκευή αυτού του οικοδομήματος είχε ενθουσιάσει τόσο τον νεαρό Σουλτάνο που λέγεται ότι και ο ίδιος εργάστηκε για την ανέγερσή του. Δυστυχώς όμως για τον ίδιο τον Σουλτάνο δεν πρόλαβε να χαρεί πολύ το περίλαμπρο αυτό οικοδόμημα λόγω του θανάτου του ένα μόλις χρόνο μετά το άνοιγμα των θυρών του. Μάλιστα, έχει ταφεί μέσα στο τζαμί. Σήμερα, και τα δυο κτίρια συναποτελούν ένα μοναδικό ιστορικό και αρχιτεκτονικό σύνολο.
Το τζαμί έγινε γνωστό στη Δύση σαν "Μπλε Τζαμί" λόγω της κυριαρχίας του μπλε χρώματος στην εσωτερική του διακόσμηση. Παρόλα αυτά, το μπλε χρώμα δεν ήταν μέρος της αρχικής διακόσμησης του τζαμιού και στις μέρες μας έχει ξεκινήσει η διαδικασία αφαίρεσής του. Σήμερα, το τζαμί δεν δίνει ιδιαίτερα την εντύπωση του "μπλε" στους επισκέπτες.
Ο αρχιτέκτονας του Αχμέτ του Α΄ είχε λάβει εντολή να μη λυπηθεί κανένα έξοδο, προκειμένου να δημιουργήσει τον πιο εντυπωσιακό και όμορφο τόπο λατρείας του Ισλάμ στον κόσμο. Μάλιστα ο Σουλτάνος είχε διατάξει, πριν φύγει για τη Μέκκα, να κατασκευαστεί ο τρούλος από ατόφιο χρυσό. Αυτό φυσικά δεν θα μπορούσε να συμβεί λόγο του βάρους του χρυσού. Ο αρχιτέκτονας τότε κατασκεύασε τον τρούλο με απλά υλικά, ενώ για να σώσει την ζωή του πρόσθεσε και 6 μιναρέδες γύρω από το Τζαμί, δικαιολογούμενος στον Σουλτάνο πως υπήρξε θύμα παρανόησης, (ο αριθμός "έξι" (αλτί) και η λέξη "χρυσός" (αλτίν) προφέρονται σχεδόν το ίδιο στα Τούρκικα)! 
Η βασική δομή του τζαμιού είναι περίπου κυβική, 53 επί 51 μέτρα. Όπως συμβαίνει με όλα τα τζαμιά, είναι έτσι προσανατολισμένο ώστε όταν οι πιστοί κάνουν την προσευχή τους να είναι στραμμένοι προς τη Μέκκα. Διακρίνεται σε τρία μέρη: την εξωτερική αυλή, την εσωτερική αυλή (προαύλιο) και το κυρίως οικοδόμημα.
Αρχιτεκτονική.
Ο κεντρικός κύβος σκεπάζεται από ένα βαθμιδωτό σύστημα θόλων και ημίθολων, που κορυφώνεται στον κεντρικό θόλο, οι διαστάσεις του οποίου είναι 33 μετρα διάμετρος και 43 μέτρα ύψος στο κεντρικό του σημείο. Το συνολικό αποτέλεσμα χαρακτηρίζεται από τέλεια οπτική αρμονία και οδηγεί το μάτι στην κορυφή του θόλου.
Το Μπλε Τζαμί είναι το μοναδικό στην Τουρκία που έχει έξι μιναρέδες. Όταν αποκαλύφθηκε ο αριθμός των μιναρέδων, ο Σουλτάνος κατηγορήθηκε για αλαζονεία, καθώς εκείνη την εποχή τον ίδιο αριθμό μιναρέδων είχε και η Κάαμπα στη Μέκκα. Ο Αχμέτ ξεπέρασε το πρόβλημα πληρώνοντας για να χτιστεί ένας έβδομος μιναρές στο τζαμί της Μέκκας.
Στο κατώτερο εσωτερικό μέρος το τζαμί κοσμείται με περισσότερα από 20.000 χειροποίητα κεραμικά πλακάκια, φτιαγμένα στο Ιζνίκ (Νίκαια στην αρχαιότητα). Τα ανώτερα επίπεδα είναι βαμμένα. Περισσότερα από διακόσια παράθυρα με περίτεχνα σχέδια από βιτρώ αφήνουν να περάσει φυσικό φως, που στις μέρες μας ενισχύεται από πολυέλαιους. Οι διακοσμήσεις συμπεριλαμβάνουν στίχους από το Κοράνι, πολλοί απ' τους οποίους αποτυπώθηκαν από τον Σαίντ Κασίμ Γκουμπάρι, που θεωρούνταν ο κορυφαίος καλλιγράφος της εποχής. Τα πατώματα καλύπτονται με χαλιά που δωρίζουν οι πιστοί και αντικαθίστανται τακτικά.
Το πιο σημαντικό στοιχείο της εσωτερικής αρχιτεκτονικής είναι το "μιχράμπ", δηλαδή η κόγχη προσευχής, φτιαγμένο από λεπτοδουλεμένο μάρμαρο, και με τους πλαϊνούς τοίχους σκεπασμένους από κεραμικά πλακάκια. Στα δεξιά του μιχράμπ βρίσκεται το "μινμπέρ", δηλαδή ο άμβωνας, όπου στέκεται ο ιμάμης κατά τη διάρκεια της μεσημεριανής προσευχής της Παρασκευής ή των ιερών ημερών. Το τζαμί έχει σχεδιαστεί κατά τέτοιο τρόπο ώστε, ακόμα κι όταν είναι γεμάτο κόσμο, όλοι να μπορούν να βλέπουν και να ακούν τον μάμη.
Καθένας από τους μιναρέδες έχει τρία μπαλκόνια, και μέχρι πρόσφατα ο μουεζίνης ανέβαινε μια στενή σκάλα στο εσωτερικό του μιναρέ πέντε φορές τη μέρα για να καλέσει σε προσευχή. Σήμερα χρησιμοποιούνται μεγάφωνα, και το κάλεσμα αντηχεί σε όλη την παλιά πόλη, συνδυασμένο με το κάλεσμα από τα άλλα τζαμιά της περιοχής. Πολλοί Τούρκοι και τουρίστες μαζεύονται το δειλινό στο πάρκο απέναντι από το τζαμί για να ακούσουν το κάλεσμα για τη βραδυνή προσευχή, καθώς ο ήλιος δύει και το τζαμί φωτίζεται από χρωματιστούς προβολείς.

</doc>
<doc id="41979" url="https://el.wikipedia.org/wiki?curid=41979" title="Ρόδης Ρούφος - Κανακάρης">
Ρόδης Ρούφος - Κανακάρης

Ο Ρόδης Κανακάρης - Ρούφος (1924 - 12 Οκτωβρίου 1972) ήταν Έλληνας διπλωμάτης και συγγραφέας, που ανέπτυξε σημαντική αντιστασιακή δράση κατά τη διάρκεια της Χούντας των Συνταγματαρχών.
Βιογραφικά στοιχεία.
Γεννήθηκε το 1924 και ήταν γιος του Λουκά Κανακάρη - Ρούφου, βουλευτή και υπουργού, και της Ελένης Παπαγεωργακοπούλου. Από την πλευρά του πατέρα του καταγόταν από παλιά οικογένεια πολιτικών της Πάτρας και ήταν εγγονός του Θάνου Κανακάρη - Ρούφου, δημάρχου Πατρέων και υπουργού, δισέγγονος του Μπενιζέλου Ρούφου καθώς και του Αριστομένη Προβελέγγιου, πολιτικού και ακαδημαϊκού. Σπούδασε νομική στο Πανεπιστήμιο Αθηνών. Στη διάρκεια της Κατοχής εντάχθηκε στην οργάνωση Ιερά Ταξιαρχία καθώς και στη ΡΑΝ "(Ρωμυλία-Αυλών-Νήσοι"), ερχόμενος σε σύγκρουση με τα μέλη της Ενιαίας Πανελλαδικής Οργάνωσης Νέων (ΕΠΟΝ) στο Πανεπιστήμιο Αθηνών. Υπήρξε στενός φίλος του Κίτσου Μαλτέζου, η δολοφονία του οποίου τον σημάδεψε. Το 1944 εντάχθηκε στον Ιερό Λόχο του Εθνικού Συνδέσμου Ανωτάτων Σχολών (ΕΣΑΣ) και εν συνεχεία στον Εθνικό Δημοκρατικό Ελληνικό Σύνδεσμο (ΕΔΕΣ) του Ναπολέοντα Ζέρβα.
Το 1949 εισήλθε στο διπλωματικό σώμα. Υπηρέτησε ως διπλωματικός εκπρόσωπος στη Βιέννη (1952 - 1954), τη Λευκωσία (1954 - 1956) και το Παρίσι (1960 - 1964). Στη διάρκεια της θητείας του στο Παρίσι γράφτηκε στη Σορβόννη για εκπόνηση διδακτορικής διατριβής, την οποία δεν ολοκλήρωσε, με θέμα την εξέγερση των Αθηναίων εναντίον των Ρωμαίων κατά τα έτη 88-86 π.Χ. Το 1967 υπηρετούσε στην κεντρική υπηρεσία του υπουργείου Εξωτερικών φέροντας τον βαθμό του Συμβούλου Πρεσβείας Α΄. Με την εγκαθίδρυση της Χούντας των Συνταγματαρχών, αφού πρώτα εισηγήθηκε, χωρίς επιτυχία, στους συναδέλφους του να παραιτηθούν ομαδικά, ζήτησε εξάμηνη άδεια, για να απολυθεί από τη Χούντα οριστικά το 1969 "λόγω αυτογνωμόνου απουσίας εκ της υπηρεσίας".
Ως υποπρόξενος στη Λευκωσία συνεργάστηκε με την Εθνική Οργάνωσις Κυπρίων Αγωνιστών (ΕΟΚΑ) και τον Γεώργιο Γρίβα, με τον οποίο διατηρούσε αλληλογραφία, καθώς και με τον Αρχιεπίσκοπο Μακάριο, με τον οποίο συνεργάστηκε εντατικά κατά τις διαπραγματεύσεις με τον κυβερνήτη της Κύπρου, σερ Τζων Χάρντιγκ, διαμορφώνοντας σε μεγάλο βαθμό την τακτική του Μακαρίου. Υποστηρίζεται επίσης ότι ήταν αυτός που εισηγήθηκε στον Μακάριο να ζητήσει την παραίτηση του υπουργού Εξωτερικών της Ελλάδας, Σπύρου Θεοτόκη από τον Κωνσταντίνο Καραμανλή. Τον Μάρτιο του 1959, αν και τοποθετημένος στην Αθήνα, θα κληθεί να λάβει μέρος στην επιτροπή στο Λονδίνο που είχε συγκληθεί να επεξεργαστεί τις λεπτομέρειες της συμφωνίας της Ζυρίχης, παραμένοντας εκεί μέχρι και τον Απρίλιο του 1960.
Υπήρξε επίσης στενός φίλος του Γιώργου Σεφέρη και του Θεόφιλου Δ. Φραγκόπουλου.
Απεβίωσε στο Κολωνάκι, στις 12 Οκτωβρίου το 1972, σε ηλικία 48 ετών, έχοντας προσβληθεί από καρκίνο, και ενταφιάστηκε στο Α΄ νεκροταφείο Αθηνών. Ήταν παντρεμένος με την Αριέττα Σκαναβή, με την οποία απέκτησαν δύο γιους, τον Λουκά, δικηγόρο, και τον Θάνο, μουσικό. Τρία χρόνια μετά τον θάνατό του η ελληνική πολιτεία τον τίμησε με τον Μεγαλόσταυρο του Τάγματος του Φοίνικος για την αγωνιστική του δράση.
Συγγραφικό έργο.
Παράλληλα με τη διπλωματική του σταδιοδρομία ανέπτυξε συγγραφική δραστηριότητα εκδίδοντας αρκετά μυθιστορήματα. Στην ελληνική πεζογραφία εμφανίστηκε στα μέσα της δεκαετίας του '50 με την τριλογία "Χρονικό μιας σταυροφορίας," που αφορά την περίοδο της αντίστασης στη διάρκεια της Κατοχής. Περιλαμβάνει τα μυθιστορήματα "Η ρίζα του μύθου" (1954), "Πορεία στο σκοτάδι" (1955) και "Η άλλη όχθη" (1958), μέσα από τα οποία περιγράφεται η Εθνική Αντίσταση και ο ελληνικός εμφύλιος πόλεμος από την οπτική γωνία της δεξιάς αστικής παράταξης. Ο πρώτος τόμος της τριλογίας διαπνεόταν από έντονα αντικομμουνιστικά αισθήματα αλλά κατά τη διάρκεια της συγγραφής των επομένων δύο τόμων η στάση του συγγραφέα άρχισε να μεταβάλλεται αισθητά με αποτέλεσμα ο τρίτος τόμος να αποτελεί ένα γεφύρωμα του χάσματος των δύο αντιμαχόμενων πλευρών. Στο μυθιστόρημα "Η" "Χάλκινη Εποχή" (1960), δημοσιευμένο πρώτα στα αγγλικά υπό τον τίτλο "The Age of Bronze", περιγράφει την πάλη των Ελλήνων της Κύπρου κατά της αγγλικής αποικιοκρατίας.
Επίσης, ασχολήθηκε με άλλα είδη λογοτεχνίας, όπως δοκίμια, ποίηση και μεταφράσεις. Στη διάρκεια της δικτατορίας υπήρξε ένα από τα μέλη της αντικαθεστωτικής εκδοτικής ομάδας. Το 1970 κυκλοφόρησε στην Ελβετία ανώνυμα στα γαλλικά το έργο του "Vérit"é "sur la Grèce," που καταγγέλλει το καθεστώς της Ελλάδος, έργο που κυκλοφόρησε και στην Αγγλία σε μετάφραση του Ρίτσαρντ Κλογκ "(Richard Clogg)" με τίτλο "Inside the Colonels' Greece", σημειώνοντας μεγάλη επιτυχία. Την ίδια εποχή πήρε μέρος και στις συλλογικές εκδόσεις "Δεκαοχτώ κείμενα" (1970), "Νέα Κείμενα" (1971) και "Νέα Κείμενα 2" (1972). Πολλά επίσης κείμενά του έχουν δημοσιευτεί σε περιοδικά όπως "Νέα Εστία", "Κυπριακά Γράμματα", "Η Συνέχεια" και "Εποχές". Στα πρώτα του έργα υπέγραφε με το ψευδώνυμο "Ρόδης Προβελέγγιος", διότι πίστευε, λανθασμένα, ότι ως διπλωματικός υπάλληλος δεν επιτρέπεται να δημοσιεύει βιβλία με το όνομά του. Για τη συγγραφική του δραστηριότητα τιμήθηκε με το Βραβείο των Δώδεκα, με το Κρατικό Βραβείο Μυθιστορήματος και με το Βραβείο Κώστα Ουράνη (το 1956 για το έργο του "Πορεία στο σκοτάδι"). Περισσότερο ολοκληρωμένο λογοτεχνικά έργο του θεωρείται το αλληγορικό μυθιστόρημα "Οι Γραικύλοι" (1967).
Κατά τη διάρκεια της δικτατορίας ο Ρόδης Ρούφος υπήρξε μέλος της "κίνησης των 18", η οποία διαμαρτυρόταν για την υποχρεωτική δημοσίευση έργων τους από τη Χούντα στις λογοκριμένες εφημερίδες, ζητώντας παράλληλα αποκατάσταση της ελευθεροτυπίας, καθώς και στην Εταιρεία Μελέτης Ελληνικών Προβλημάτων (ΕΜΕΠ), που απαγορεύθηκε στη συνέχεια από το καθεστώς. Υπήρξε επίσης, μαζί με τον Στρατή Τσίρκα, εμπνευστής των "Δεκαοχτώ Κειμένων", που εκδόθηκαν τον Ιούλιο του 1970. Τον επόμενο χρόνο ακολούθησε η έκδοση των δύο τόμων των "Νέων Κειμένων," με συμμετοχή πάλι του Ρόδη Ρούφου. Τα κείμενα αυτά στρέφονταν κατά της Χούντας, αποτελώντας έτσι μια από τις πρώτες συγκροτημένες διαμαρτυρίες διανοουμένων. Θεωρείται ότι η παρουσία του, λόγω της πολιτικής οξυδέρκειάς του και της μετριοπάθειάς του, υπήρξε καθοριστική ώστε να ομολαποιοηθούν οι όποιες διαφωνίες παρουσιάστηκαν στα μέλη της ανομοιογενής ομάδας των δεκαοκτώ συγγραφέων, ο δε πρόωρος θανατός του επηρέασε σημαντική την πορεία και εξέλιξη αυτής.
Μετά τον θάνατό του, οι κληρονόμοι του εξέδωσαν τον τόμο "Επιλογή", με ανέκδοτα λογοτεχνικά του κείμενα.

</doc>
<doc id="41980" url="https://el.wikipedia.org/wiki?curid=41980" title="Ιωάννης Ρούφος">
Ιωάννης Ρούφος

Ο Ιωάννης Ρούφος (Πάτρα, Οκτώβριος 1870 - Αθήνα, 21 Σεπτεμβρίου 1908) ήταν Έλληνας πολιτικός εκλεγμένος βουλευτής Αχαΐας.
Βιογραφία.
Γεννήθηκε στην Πάτρα τον Οκτώβριο του 1870 και ήταν γιος του Γεωργίου Ρούφου, Από την πλευρά του πατέρα του ήταν εγγονός των πρώην πρωθυπουργών Μπενιζέλου Ρούφου και Γεωργίου Κουντουριώτη. Σπούδασε πολιτικές επιστήμες στην Αθήνα και το Παρίσι.
Τον Σεπτέμβριο του 1901 μετά τον θάνατο του πατέρα του Γεωργίου ανέλαβε αρχηγός του Ρουφικού κόμματος. Εκλέχτηκε βουλευτής Αχαΐας το 1899 κι επανεκλέχθηκε το 1902, το 1905 και το 1906. Απεβίωσε το 1908 εν ενεργεία βουλευτής. Η εφημερίδα "Νεολόγος" τύπωσε έκτακτη έκδοση για τον θάνατο του ενώ το Δημοτικό Συμβούλιο εξέδωσε συλλυπητήριο ψήφισμα.
Απεβίωσε το 1908, 38 ετών, από ανίατη νόσο που τον ταλαιπωρούσε επί τετραετία. Η Κηδεία του έγινε στο Α΄ νεκροταφείο Πατρών , παρευρέθηκαν οι αρχές της πόλης, εκπρόσωποι όλων των πολιτικών παρατάξεων και πλήθος κόσμου. Επίσης υπήρξε έκτακτο δρομολόγιο αμαξοστοιχίας από την Αθήνα. Η μητέρα του αρνήθηκε την πρόταση της κυβέρνησης η κηδεία του να γίνει δημοσία δαπάνη.

</doc>
<doc id="41981" url="https://el.wikipedia.org/wiki?curid=41981" title="Ιωάννη Ρούφος">
Ιωάννη Ρούφος



</doc>
<doc id="41982" url="https://el.wikipedia.org/wiki?curid=41982" title="Άγγελος Ρούφος">
Άγγελος Ρούφος

Ο Άγγελος (Αγγελής) Ρούφος ήταν βουλευτής Αχαΐας.
Βιογραφικά στοιχεία.
Γεννήθηκε το 1852 στην Πάτρα και ήταν γιος του Μπενιζέλου Ρούφου, γόνου της γνωστής οικογενείας των Πατρινών πολιτικών. Είχε εκλεγεί τρεις φορές βουλευτής, το 1881 εκλέχτηκε δεύτερος στην Επαρχία Πατρών με 5346 ψήφους . Το 1899 ήταν υποψήφιος δήμαρχος Πατρέων άλλα απέτυχε λόγω της διάσπασης του Ρουφικού κόμματος αφού ο αδελφός του Αθανάσιος Κανακάρης ήταν επίσης υποψήφιος και συνεπώς αντίπαλος του.

</doc>
<doc id="41983" url="https://el.wikipedia.org/wiki?curid=41983" title="Αγγελής Ρούφος">
Αγγελής Ρούφος



</doc>
<doc id="41986" url="https://el.wikipedia.org/wiki?curid=41986" title=".tz">
.tz

.tz είναι ο top-level domain κωδικός για την Τανζανία στο Διαδίκτυο. Οι εγγραφές λαμβάνουν χώρα στο τρίτο επίπεδο υπό τα ακόλουθα ονόματα δευτέρου επιπέδου:
Πρόσθετα ονόματα δευτέρου επιπέδου προστέθηκαν την Τρίτη 14 Φεβρουαρίου 2012:

</doc>
<doc id="41988" url="https://el.wikipedia.org/wiki?curid=41988" title=".tw">
.tw

.tw είναι ο top-level domain κωδικός για την Ταϊβάν στο Διαδίκτυο.
Δείτε επίσης: Κατάλογος top-level domains.

</doc>
<doc id="41989" url="https://el.wikipedia.org/wiki?curid=41989" title=".tt">
.tt

.tt είναι ο top-level domain κωδικός για το Τρινιντάντ και Τομπάγκο στο Διαδίκτυο.
Δείτε επίσης: Κατάλογος top-level domains.

</doc>
<doc id="41990" url="https://el.wikipedia.org/wiki?curid=41990" title=".vc">
.vc

.vc είναι ο top-level domain κωδικός για τον Άγιο Βικέντιο και Γρεναδίνες στο Διαδίκτυο. Η εγγραφή είναι ανοιχτή παγκοσμίως και έχει χρησιμοποιηθεί για διάφορους ιστότοπους που δεν σχετίζονται απαραίτητα με αυτήν την τοποθεσία

</doc>
<doc id="41991" url="https://el.wikipedia.org/wiki?curid=41991" title=".ve">
.ve

.ve είναι ο top-level domain κωδικός για τη Βενεζουέλα στο Διαδίκτυο.
Στις 3 Μαρτίου 2009 ο κωδικός ISO 3166-1 για τη Βενεζουέλα άλλαξε για να αντανακλήσει το VE που χρησιμοποιείται στο τομέα.
Οι εγγραφές επιτρέπονται χωρίς περιορισμούς, μόνο στο τρίτο επίπεδο:
Οι ακόλουθοι τομείς δευτέρου επιπέδου επιτρέπουν περιορισμένες εγγραφές τρίτου επιπέδου:
Διεθνοποιημένα ονόματα τομέων είναι διαθέσιμα χρησιμοποιώντας τους ακόλουθους Ισπανικούς χαρακτήρες: á, é, í, ó, ú, ü, και ñ.
Υπάρχει ένας αριθμός τομέων δεύτερου επιπέδου, όπως οι cha.ve, internet.ve, ipv6.ve, nic.ve

</doc>
<doc id="41992" url="https://el.wikipedia.org/wiki?curid=41992" title=".vg">
.vg

.vg είναι ο top-level domain κωδικός για τις Βρετανικές Παρθένους Νήσους στο Διαδίκτυο. Καθώς η απόκτηση ενός domain δεν απαιτεί φυσική παρουσία στη χώρα, domain με κατάληξη .vg έχουν χρησιμοποιηθεί πολλές φορές από πειρατικές ιστοσελίδες.

</doc>
<doc id="41993" url="https://el.wikipedia.org/wiki?curid=41993" title=".vi">
.vi

.vi είναι ο top-level domain κωδικός για τα Αμερικανικές Παρθένους Νήσους στο Διαδίκτυο. Επιτρέπονται τομείς δευτέρου επιπέδου (με περισσότερους από 2 χαρακτήρες), αλλά μόνο για εταιρείες ή κατοίκους των Παρθένων Νήσων.

</doc>
<doc id="41994" url="https://el.wikipedia.org/wiki?curid=41994" title="Εξισώσεις Μάξγουελ">
Εξισώσεις Μάξγουελ

"Για σχέσεις θερμοδυναμικής, βλέπε τις σχέσεις Μάξουελ. Για την ιστορία των εξισώσεων, βλέπε Ιστορία των εξισώσεων Μάξουελ"
Οι εξισώσεις του Μάξουελ είναι ένα σύνολο των μερικών διαφορικών εξισώσεων που, σε συνδυασμό με το νόμο της δύναμης Λόρεντζ, αποτελούν τα θεμέλια της κλασικής ηλεκτροδυναμικής, της κλασικής οπτικής, και των ηλεκτρικών κυκλωμάτων.Τα πεδία αυτά με τη σειρά τους αποτελούν τη βάση των σύγχρονων ηλεκτρικών και των επικοινωνιακών τεχνολογιών. Οι εξισώσεις του Μάξουελ περιγράφουν πώς τα ηλεκτρικά και μαγνητικά πεδία δημιουργούνται και πώς αλληλεπιδρούν μεταξύ τους από τις γομώσεις και τα ρεύματα. Πήραν το όνομά τους από τον Σκοτσέζο φυσικό και μαθηματικό Τζέιμς Κλερκ Μάξγουελ, ο οποίος δημοσίευσε μια πρώιμη μορφή των εξισώσεων αυτών μεταξύ 1861 και 1862.
Οι εξισώσεις έχουν δύο σημαντικές παραλλαγές. Η "μικροσκοπική προσέγγιση" των εξισώσεων Μάξουελ χρησιμοποιεί ολικά φορτία και  ρεύματα, συμπεριλαμβανομένων των περίπλοκων φορτίων και ρευμάτων των υλικών σε ατομική κλίμακα. Έχει καθολική εφαρμογή, αλλά συνήθως είναι ανέφικτο να υπολογιστεί. Η «μακροσκοπική προσέγγιση»  των εξισώσεων Μάξουελ ορίζει δύο νέα βοηθητικά πεδία που περιγράφουν μεγάλης κλίμακας συμπεριφορές χωρίς να χρειάζεται να εξεταστούν αυτά τα στοιχεία ατομική κλίμακα, αλλά απαιτεί τη χρήση των παραμέτρων που χαρακτηρίζουν τις ηλεκτρομαγνητικές ιδιότητες των σχετικών υλικών.
Ο όρος "εξισώσεις του Μάξγουελ" χρησιμοποιείται συχνά για άλλες μορφές των εξισώσεων Μάξουελ. Για παραδειγμα, οι διατυπώσειςχωροχρόνου χρησιμοποιούνται συνήθως σε υψηλή ενέργεια και της βαρυτική Φυσική. Αυτές οι διατυπώσεις ορίζονται στον χωροχρόνο καλύτερα από ότι στον χώρο και στον χρόνο χωριστά, είναι προδήλως συμβατές με την ειδική και την γενική σχετικότητα. Στην κβαντική μηχανική και αναλυτική μηχανική, οι εκδόσεις των εξισώσεων Μάξουελ με βάση τα ηλεκτρικά και μαγνητικά δυναμικά προτιμώνται.
Από τα μέσα του 20ου αιώνα, έχει γίνει κατανοητό ότι οι εξισώσεις του Μάξουελ δεν είναι ακριβείς νόμοι του σύμπαντος, αλλά είναι μια κλασική προσέγγιση με την πιο ακριβή και θεμελιώδη θεωρία της κβαντικής ηλεκτροδυναμικής. Στις περισσότερες περιπτώσεις, όμως, η κβαντικές αποκλίσεις από τις εξισώσεις του Μάξουελ είναι αφάνταστα μικρές. Εξαιρέσεις συμβαίνουν όταν η σωματιδιακή φύση του φωτός είναι σημαντική ή για πολύ ισχυρά ηλεκτρικά πεδία.
Διατύπωση σε όρους ηλεκτρικών φορτίων.
Για να περιγράψουμε τον ηλεκτρομαγνητισμό σε αυτήν την διατύπωση, χρησιμοποιείται η ισχυρή γλώσσα του διανυσματικού λογισμού. Τα σύμβολα με τους έντονους χαρακτήρες αναπαριστούν διανυσματικές ποσότητες και τα σύμβολα με πλάγιους χαρακτήρες αναπαριστούν βαθμωτές ποσότητες ,εκτός αν αναφέρεται διαφορετικά.
Οι εξισώσεις εισάγουν το ηλεκτρικό πεδίο Ε, ένα διανυσματικό πεδίο και το μαγνητικό πεδίο Β, ένα αξονικό πεδίο , όπου το καθένα έχει γενικά χρονική εξάρτηση. Οι πηγές αυτών των πεδίων είναι ηλεκτρικά πεδία και ηλεκτρικά ρεύματα, που μπορούν να εκφραστούν ως τοπικές πυκνότητες και συγκεκριμένα πυκνότητα πεδίου "ρ" και πυκνότητα ρεύματος J. Ένας ξεχωριστός νόμος της φύσης, ο νόμος της δύναμης Lorentz, περιγράφει πως το ηλεκτρικό και το μαγνητικό πεδίο ενεργούν σε φορτισμένα σωματίδια και ρεύματα. Μια εκδοχή του νόμου αυτού είχε συμπεριληφθεί στις αρχικές εξισώσεις του Maxwell, αλλά κατά συνθήκη δεν ισχύει πλέον.
Στην ηλεκτρομαγνητική θεωρία οι εξισώσεις Μάξγουελ είναι μία τετράδα εξισώσεων που διατυπώθηκαν από τον Σκοτσέζο φυσικό και μαθηματικό Τζέημς Κλαρκ Μάξγουελ ("James Clerk Maxwell") και περιγράφουν τη συμπεριφορά ηλεκτρικών και μαγνητικών πεδίων καθώς και τις αλληλεπιδράσεις τους με την ύλη. Η αρχική δημοσίευση του Μάξγουελ αναφερόταν σε οκτώ συνολικά, αλληλοσχετιζόμενες εξισώσεις. Η μορφή των τεσσάρων εξισώσεων, όπως χρησιμοποιείται μέχρι σήμερα και όπως περιγράφεται παρακάτω, σχηματοποιήθηκε από τον αυτοδίδακτο Άγγλο φυσικό και μαθηματικό Όλιβερ Χέβισάϊντ, ο οποίος τις αναδιατύπωσε χρησιμοποιώντας διανυσματικό λογισμό, απλοποιώντας τις αποδείξεις τους και συμπυκνώνοντάς τις από 8 σε 4.
Οι τέσσερις εξισώσεις του Μάξγουελ περιγράφουν αντίστοιχα (με τη συνηθισμένη σειρά γραφής τους) το πως ηλεκτρικά φορτία παράγουν ηλεκτρικά πεδία (Νόμος του Gauss), την πειραματική απουσία μαγνητικών μονοπόλων, πως τα ηλεκτρικά ρεύματα και τα μεταβαλλόμενα ηλεκτρικά πεδία παράγουν μαγνητικά πεδία (Νόμος των Αμπέρ και Μάξγουελ) και το πως η μεταβολή ενός μαγνητικού πεδίου παράγει ηλεκτρικά πεδία (Νόμος του Φάραντεϊ για την επαγωγή).
Η ακριβής διατύπωση των εξισώσεων Maxwell εξαρτάται από τον ακριβή ορισμό των σχετικών ποσοτήτων. Οι συμβάσεις διαφέρουν με τα μοναδιαία συστήματα: επειδή οι διάφοροι ορισμοί και οι διαστάσεις αλλάζουν από την απορρόφηση διαστατικών παραγόντων, όπως η ταχύτητα του φωτός c. Αυτο κάνει τις σταθερές να βγαίνουν διαφορετικές.
Διατύπωση σε όρους των ηλεκτρικών και μαγνητικών πεδίων.
Για να περιγράψει τον ηλεκτρομαγνητισμό, η ισχυρή γλώσσα του διανυσματικού λογισμού χρησιμοποιείται σε αυτό το άρθρο. Σύμβολα με έντονους χαρακτήρες αντιπροσωπεύουν διανυσματικές ποσότητες, και τα σύμβολα με "πλάγιους" χαρακτήρες αντιπροσωπεύουν βαθμωτές (scalar) ποσότητες, εκτός αν αναφέρεται διαφορετικά.
Οι εξισώσεις εισαγάγουν το ηλεκτρικό πεδίο , ένα διανυσματικό πεδίο, και το μαγνητικό πεδίο , ένα ψευδοδιανυσματικό πεδίο (pseudovector field), όπου το καθένα έχει γενικά χρονική εξάρτηση. Οι πηγές αυτών των πεδίων είναι ηλεκτρικά φορτία και ρεύματα, τα οποία μπορούν να εκφραστούν ως τοπικές πυκνότητες που ονομάζονται πυκνότητα φορτίου και ένταση ρεύματος . Ένας ξεχωριστός νόμος της φύσης, ο νόμος της δύναμης Lorentz, περιγράφει πώς το ηλεκτρικό και το μαγνητικό πεδίο σε πράξη φορτισμένα σωματίδια και τα ρεύματα. Μια έκδοση του νόμου αυτού είχε συμπεριληφθεί στις αρχικές εξισώσεις του Maxwell, αλλά, κατά συνθήκη, δεν συμπεριλαμβάνεται πλέον.
Στις σχέσεις ηλεκτρικού-μαγνητικού πεδίου υπάρχουν τέσσερις
εξισώσεις. Δύο από αυτές περιγράφουν πώς τα πεδία μεταβάλλονται στο χώρο και λόγω πηγών, εάν υπάρχουν. Τα ηλεκτρικά πεδία που προέρχονται από τα ηλεκτρικά φορτία στο νόμο του Gauss, και τα μαγνητικά πεδία, όπως κλειστές γραμμές του πεδίου που δεν οφείλεται σε μαγνητικά μονόπολα του νόμου του Gauss για το μαγνητισμό. Τα άλλα δύο περιγράφουν πώς τα πεδία «κυκλοφορούν» γύρω από τις αντίστοιχες πηγές τους. Το μαγνητικό πεδίο "κυκλοφορεί" γύρω από ηλεκτρικά ρεύματα και χρονικά μεταβαλλόμενα ηλεκτρικά πεδία του νόμου του Ampere με την προσθήκη του Maxwell, ενώ το ηλεκτρικό πεδίο «κυκλοφορεί» γύρω από χρονικά μεταβαλλόμενο μαγνητικό πεδία του νόμου του Faraday.
Η ακριβής διατύπωση των εξισώσεων Maxwell εξαρτάται από τον ακριβή ορισμό
των σχετικών ποσοτήτων. Συμβάσεις διαφέρουν στα διάφορα συστήματα μονάδων. Επειδή οι διάφοροι ορισμοί και οι διαστάσεις αλλάζουν από την απορρόφηση πολυδιάστατων (dimensionful) παραγόντων όπως η ταχύτητα του φωτός . Αυτό κάνει σταθερές βγαίνουν διαφορετικά.
Συμβατική διατύπωση σε μονάδες του διεθνούς συστήματος μονάδων SI.
Οι εξισώσεις σε αυτή την ενότητα δίνονται βάσει τις μονάδες μέτρησης του SI. Άλλες μονάδες μέτρησης που χρησιμοποιούνται συνήθως είναι οι μονάδες μέτρησης Gaussian με βάση το σύστημα CGS, οι μονάδες μέτρησης Lorentz-Heaviside (χρησιμοποιούνται κυρίως στη φυσική των σωματιδίων), και οι μονάδες μέτρησης Planck (που χρησιμοποιούνται στη θεωρητική φυσική). Δείτε παρακάτω τις σχέσεις με μονάδες μέτρησης Gaussian .
Οι παγκόσμιες σταθερές που εμφανίζονται στις εξισώσεις είναι η διηλεκτρική σταθερά του κενού και  η μαγνητική διαπερατότητα του κενού, ένα γενικό χαρακτηριστικό των θεμελιωδών επίπεδων εξισώσεων (field equations).
Στις διαφορικές εξισώσεις, μια "τοπική" περιγραφή των πεδίων είναι η εξής: το σύμβολο ανάδελτα δηλώνει το τρισδιάστατο διάνυσμα κλίσης, και από αυτό υποδηλώνεται ο τελεστής απόκλισης και από το δηλώνεται το διάνυσμα στροφή. Οι πηγές μπορούν να θεωρηθούν ως τοπικές πυκνότητες φορτίου και ρεύματος.
Στις παρακάτω εξισώσεις ολοκληρωμάτων που περιγράφουν πεδία σε μια περιοχή του χώρου: είναι οποιοδήποτε σταθερός όγκος με επιφάνεια-σύνορο , και το είναι οποιαδήποτε σταθερή ανοικτή επιφάνεια με σύνορο . Εδώ "σταθερή" σημαίνει ο όγκος ή η επιφάνεια δεν αλλάζουν στο χρόνο. Αν και είναι δυνατόν να διατυπωθούν οι εξισώσεις Maxwell με χρόνο-εξαρτώμενες επιφάνειες και όγκους, αυτό δεν είναι πραγματικά απαραίτητο: οι εξισώσεις είναι σωστές και πλήρεις με το χρόνο-ανεξάρτητες επιφάνειες. Οι πηγές στις οποίες αντιστοιχούν οι συνολικές ποσότητες φορτίου και το ρεύματος στο εσωτερικό αυτών των όγκων και επιφανειών, βρέθηκαν από την ολοκλήρωση. Το τριπλό ολοκλήρωμα - όγκος της συνολικής πυκνότητας φορτίου ορισμένο σε οποιοδήποτε όγκο είναι το συνολικό ηλεκτρικό φορτίο που περιέχεται στο :
και το καθαρό ηλεκτρικό ρεύμα είναι το διπλό ολοκλήρωμα του ηλεκτρικού ρεύματος πυκνότητας , δια μέσου οποιασδήποτε ανοικτής σταθερής επιφάνειας :
όπου δηλώνει το διαφορικό διάνυσμα-στοιχείο της επιφάνειας κάθετο (normal) προς την επιφάνεια . (Η διανυσματική περιοχή συμβολίζεται επίσης με παρά με , αλλά αυτό έρχεται σε αντίθεση με το μαγνητικό δυναμικό, ένα ξεχωριστό διανυσματικό πεδίο).
Το «συνολικό φορτίο ή ρεύμα»  αναφέρεται στη συμπερίληψη των ελεύθερων και των δεσμευμένων φορτίων, ή ελεύθερων και δεσμευμένων ρευμάτων. Αυτά χρησιμοποιούνται στις παρακάτω μακροσκοπικές προσεγγίσεις.
Σχέσεις μεταξύ των διαφορικών και ολοκληρωτικών διατυπώσεων.
Οι διαφορικές και ολοκληρωτικές εξισώσεις είναι μαθηματικά ισοδύναμες, από το θεώρημα απόκλισης στην περίπτωση του νόμου του Gauss και του νόμου του Gauss για το μαγνητισμό, και από το θεώρημα Kelvin-Stokes, στην περίπτωση του νόμου του Faraday και του νόμου του Ampere. Τόσο οι διαφορικές όσο και και οι ολοκληρωτικές εξισώσεις είναι χρήσιμες. Η ολοκληρωτική διατύπωση μπορεί συχνά να χρησιμοποιηθεί απλά και άμεσα για τον υπολογισμό πεδίων από συμμετρική κατανομή των φορτίων και των ρευμάτων. Από την άλλη πλευρά, οι διαφορικές εξισώσεις είναι ένα πιο φυσικό σημείο εκκίνησης για τον υπολογισμό των πεδίων σε πιο περίπλοκες (λιγότερο συμμετρικές) καταστάσεις, για παράδειγμα χρησιμοποιώντας ανάλυση πεπερασμένων στοιχείων.
Ροές και αποκλίσεις.
Τα «πεδία που προέρχονται από τις πηγές» μπορούν να συναχθούν από τα διπλά ολοκληρώματα των πεδίων διαμέσου της κλειστής επιφάνειας , που ορίζεται ως η ηλεκτρική ροή και η μαγνητική ροή , καθώς και από τις αντίστοιχες αποκλίσεις τους και . Αυτά τα επιφανειακά ολοκληρώματα και οι αποκλίσεις συνδέονται με το θεώρημα απόκλισης.
Κυκλοφορία (circulation) και στροφή.
Η «κυκλοφορία των πεδίων» μπορεί να ερμηνευθεί από τα γραμμικά ολοκληρώματα των πεδίων γύρω από την κλειστή καμπύλη ∂ Σ:
formula_3
όπου dℓ είναι το διαφορικό διανυσματικό στοιχείο ενός μονοπατιού μήκους εφαπτομενικό με τη διαδρομή / καμπύλη, όπως και οι στροφές τους:
Αυτά τα γραμμικά ολοκληρώματα και οι στροφές συνδέονται με το θεώρημα του Stokes, και είναι ανάλογες με τις ποσότητες στην κλασική δυναμική ρευστού: η κυκλοφορία ενός ρευστού είναι το γραμμικό ολοκλήρωμα της ροής πεδίου ταχύτητος του ρευστού γύρω από ένα κλειστό βρόχο, και ο στροβιλισμός του ρευστού είναι η στροφή του πεδίου ταχύτητας.
Χρονική εξέλιξη.
Η «δυναμική» ή η «χρονική εξέλιξη των πεδίων" οφείλονται στις μερικές παραγώγους των πεδίων σε σχέση με το χρόνο:
Αυτές οι παράγωγοι είναι ζωτικής σημασίας για την πρόβλεψη της διάδοσης ενός πεδίου υπό μορφή ηλεκτρομαγνητικών κυμάτων. Δεδομένου ότι η επιφάνεια θεωρείται ότι είναι ανεξάρτητη από το χρόνο, μπορούμε να κάνουμε την ακόλουθη μετάβαση στο νόμο του Faraday:
δείτε παραγώγιση ολοκληρώματος για περισσότερες πληροφορίες σχετικά με αυτό το αποτέλεσμα.
Εννοιολογική περιγραφές.
Ο νόμος του Gauss.
Ο νόμος του Gauss περιγράφει τη σχέση ανάμεσα σε ένα στατικό ηλεκτρικό πεδίο και τα ηλεκτρικά φορτία που το προκαλούν: Τα στατικά ηλεκτρικά πεδία κατευθύνονται από τα θετικά φορτία προς τα αρνητικά φορτία. Στο πεδίο της γραμμικής περιγραφής, οι δυναμικές γραμμές του ηλεκτρικού πεδίου ξεκινούν μόνο από θετικά ηλεκτρικά  φορτία και τελειώνουν μόνο σε αρνητικά φορτία. Επομένως «μετρώντας» τον αριθμό των δυναμικών γραμμών που διέρχονται μέσω μιας κλειστής επιφάνειας παίρνουμε το συνολικό φορτίο (περιλαμβανομένου του δεσμευμένου φορτίου λόγω πόλωσης του υλικού) που περικλείεται από την επιφάνεια αυτή δια της διαπερατότητας του ελεύθερου χώρου (της διηλεκτρικής σταθεράς του κενού). Πιο τεχνικά, ο νόμος του Gauss εκφράζει τη σχέση που έχει η ηλεκτρική ροή μέσα από κάθε υποθετική κλειστή "Γκαουσιανή επιφάνεια" με το περικλειόμενο στην επιφάνεια ηλεκτρικό φορτίο.
Νόμος του Gauss για το μαγνητισμό.
Ο νόμος του Gauss για το μαγνητισμό δηλώνει ότι δεν υπάρχουν «μαγνητικά φορτία» (που ονομάζονται επίσης και μαγνητικά μονόπολα), ανάλογα με τα ηλεκτρικά φορτία. Αντ 'αυτού, το μαγνητικό πεδίο που οφείλεται στα υλικά που παράγεται από μια διάταξη που ονομάζεται δίπολο. Τα μαγνητικά δίπολα είναι εκπροσωπούνται καλύτερα ως βρόχοι ρεύματος, αλλά μοιάζουν με θετικά και αρνητικά «μαγνητικά φορτία», άρρηκτα συνδεδεμένα μεταξύ τους, που δεν έχουν καθαρό «μαγνητικό φορτίο». Από άποψη των δυναμικών γραμμών, αυτή η εξίσωση δηλώνει ότι οι δυναμικές γραμμές του μαγνητικού πεδίου δεν αρχίζουν ούτε τελειώνουν, αλλά κάνουν βρόχους ή επεκτείνονται στο άπειρο και γυρνάνε πάλι πίσω. Με άλλα λόγια, κάθε γραμμή μαγνητικού πεδίου που εισέρχεται σε ένα δεδομένο όγκο πρέπει από κάπου να βγει από αυτόν τον όγκο. Ισοδύναμες τεχνικές καταστάσεις είναι το ότι το συνολικό άθροισμα της μαγνητικής ροής μέσω οποιασδήποτε Gaussian επιφάνειας είναι μηδέν, ή ότι το μαγνητικό πεδίο είναι ένα σωληνοειδές διανυσματικό πεδίο.
Νόμος του Faraday.
Οι τύποι των εξισώσεων Maxwell-Faraday του νόμου του Faraday περιγράφουν πως ένα χρονικά μεταβαλλόμενο μαγνητικό πεδίο δημιουργεί («επάγει») ένα ηλεκτρικό πεδίο. Αυτό δυναμικά επάγει ένα ηλεκτρικό πεδίο που έχει κλειστές τις δυναμικές γραμμές ακριβώς όπως το μαγνητικό πεδίο, αν δεν υπερκαλύπτεται ("if not superposed") από ένα στατικό (προκαλούμενο από φορτίο) ηλεκτρικό πεδίο. Αυτή η πτυχή της ηλεκτρομαγνητικής επαγωγής είναι η αρχή λειτουργίας πίσω από πολλές ηλεκτρικές γεννήτριες: για παράδειγμα, ένας περιστρεφόμενος μαγνήτης δημιουργεί ένα μεταβαλλόμενο μαγνητικό πεδίο, το οποίο με τη σειρά του δημιουργεί ένα ηλεκτρικό πεδίο σε ένα κοντινό καλώδιο.
Ο νόμος του Ampere με την προσθήκη του Maxwell.
 Ο νόμος του Ampere με την προσθήκη του Maxwell δηλώνει ότι τα μαγνητικά πεδία μπορούν να δημιουργηθούν με δύο τρόπους: με ηλεκτρικό ρεύμα (αυτός ήταν ο αρχικός «νόμος του Ampere») και με μεταβαλλόμενα ηλεκτρικά πεδία (αυτήν ήταν η "προσθήκη του Maxwell").
Η προσθήκη του Maxwell στον νόμο του Ampere είναι ιδιαίτερα σημαντική: δείχνει ότι όχι μόνο ένα μεταβαλλόμενο μαγνητικό πεδίο προκαλεί ένα ηλεκτρικό πεδίο, αλλά και ένα μεταβαλλόμενο ηλεκτρικό πεδίο προκαλεί ένα μαγνητικό πεδίο Ως εκ τούτου, αυτές οι εξισώσεις επιτρέπουν αυτάρκη (self-sustaining) "ηλεκτρομαγνητικά κύματα" να ταξιδέψουν στο κενό χώρο (δείτε την ηλεκτρομαγνητική κυματική εξίσωση).
Η ταχύτητα που υπολογίζεται για τα ηλεκτρομαγνητικά κύματα, η οποία θα μπορούσε να προβλεφθεί από πειράματα σχετικά με τα φορτία και τα ρεύματα, ταιριάζει ακριβώς με την ταχύτητα του φωτός. Πράγματι, το φως είναι μια μορφή ηλεκτρομαγνητικής ακτινοβολίας (όπως είναι ακτίνες Χ, τα ραδιοκύματα, και άλλα). Ο Maxwell κατανόησε τη σύνδεση μεταξύ των ηλεκτρομαγνητικών κυμάτων και του φωτός το 1861, ενώνοντας έτσι τις θεωρίες του ηλεκτρομαγνητισμού και της οπτικής.
Εξισώσεις του κενού, ηλεκτρομαγνητικά κύματα και ταχύτητα του φωτός.
"Για περισσότερες πληροφορίες βλέπε: Ηλεκτρομαγνητική κυματική εξίσωση, Ανομοιογενές ηλεκτρομαγνητική κυματική εξίσωση και Ημιτονοειδές επίπεδες-κυματικές λύσεις μιας ηλεκτρομαγνητικής κυματικής εξίσωσης"
Σε μια περιοχή με μηδενικό φορτίο () και χωρίς ρεύματα (), όπως στο κενό, οι εξισώσεις του Maxwell απλοποιούνται σε:
formula_7
Λαμβάνοντας την στροφή () των στροφικών εξισώσεων, και χρησιμοποιώντας την στροφή της ταυτοτικής στροφής 
παίρνουμε τις κυματικές εξισώσεις
που προσδιορίζονται με την ταχύτητα του φωτός στον ελεύθερο χώρο:
Σε υλικά με σχετική διηλεκτρική σταθερά και σχετική μαγνητική διαπερατότητα , η ταχύτητα φάσης του φωτός γίνεται
η οποία είναι συνήθως λιγότερη από . 
Επιπλέον, τα και είναι αμοιβαία κάθετα μεταξύ τους και προς την κατεύθυνση της διάδοσης κυμάτων, και είναι σε φάση μεταξύ τους. Ένα ημιτονοειδές επιφανειακό κύμα είναι μία ειδική λύση των εξισώσεων αυτών. Οι εξισώσεις του Maxwell εξηγούν πώς αυτά τα κύματα μπορούν φυσικά να διαδίδονται μέσα στο χώρο. Το μεταβαλλόμενο μαγνητικό πεδίο δημιουργεί ένα μεταβαλλόμενο ηλεκτρικό πεδίο μέσω του νόμου του Faraday. Με τη σειρά του, το ηλεκτρικό αυτό πεδίο δημιουργεί ένα μεταβαλλόμενο μαγνητικό πεδίο μέσω της προσθήκης του Maxwell στον νόμο του Ampere. Αυτός ο ατέρμων κύκλος επιτρέπει αυτά τα κύματα, τώρα γνωστά ως ηλεκτρομαγνητική ακτινοβολία, να περνούνε μέσα στο χώρο με ταχύτητα .
"Μικροσκοπική προσέγγιση"  έναντι "μακροσκοπικής προσέγγισης".
Η "μικροσκοπική" παραλλαγή της εξίσωσης του  Maxwell εκφράζει το ηλεκτρικό πεδίο  και το μαγνητικό πεδίο  σε σχέση με  το "συνολικό φορτίο" και το "συνολικό ρεύμα" του που εμφανίζεται συμπεριλαμβανομένων των φορτίων και των ρευμάτων σε ατομικό επίπεδο. Μερικές φορές ονομάζεται γενική μορφή των εξισώσεων Maxwell ή "εξισώσεις του Maxwell στο κενό". Η μακροσκοπική παραλλαγή της εξίσωσης του Maxwell είναι εξίσου γενική, παρ'όλα αυτά, με τη διαφορά είναι από άποψης υπολογισμού (with the difference being one of bookkeeping).
"Η Μακροσκοπική προσέγγιση των εξισώσεων του Maxwell", επίσης γνωστών ως "εξισώσεις του Maxwell στην ύλη" , είναι περισσότερο παρόμοιες με αυτές που παρουσίασε ο Maxwell μόνος του.
Σε αντίθεση με τις εξισώσεις της "μικροσκοπικής προσέγγισης", οι εξισώσεις της «μακροσκοπικής προσέγγισης» διαχωρίζουν το δεσμευμένο φορτίο και την ένταση του ρεύματος για να προκύψουν εξισώσεις που να εξαρτώνται μόνο από τα ελεύθερα φορτία και από τις εντάσεις των ρευμάτων . Αυτή η παραγοντοποίηση μπορεί να γίνει με τη διαχώριση του συνολικού ηλεκτρικού φορτίου και το ρεύματος ως εξής:
Το κόστος αυτής της παραγοντοποίησης είναι ότι τα πρόσθετα πεδία, το πεδίο των μετατοπίσεων και το μαγνητίζον πεδίο έχουν, οριστεί και πρέπει να καθοριστούν. Φαινομενολογικά τα συστατικά αυτά των εξισώσεων συσχετίζουν τα πρόσθετα πεδία με το ηλεκτρικό πεδίο και το μαγνητικό πεδίο , συχνά μέσα από μια απλή γραμμική σχέση.
Το κόστος αυτής της παραγοντοποίησης είναι ότι τα πρόσθετα πεδία, το πεδίο των μετατοπίσεων D και το μαγνητίζον πεδίο- Η έχουν, οριστεί και πρέπει να καθοριστούν.Φαινομενολογική εξισώσεις συστατικό συσχετίζουν τα πρόσθετα πεδία με το ηλεκτρικό πεδίο Ε και το μαγνητικό πεδίο Β, συχνά μέσα από μια απλή γραμμική σχέση.
Για μια λεπτομερή περιγραφή των διαφορών μεταξύ μικροσκοπικών ( συνολικό φορτίο και ένταση ρεύματος, συμπεριλαμβανομένων των υλικών συμβάλλει ή στον αέρα /κενό) και μακροσκοπικών (χωρίς φορτίο και ρεύμα - πρακτική για χρήση σε υλικά) παραλλαγών των εξισώσεων του Maxwell, δείτε παρακάτω.
Δεσμευμένο φορτίο και δεσμευμένο ρεύμα.
"Κύρια άρθρα: Πυκνότητα ρεύματος , Δεσμώτης φορτίου και Δεσμώτης ρεύμα"
"Όταν ένα ηλεκτρικό πεδίο εφαρμόζεται σε ένα διηλεκτρικό υλικό  τα μόρια του ανταποκρίνονται με τον σχηματισμό μικροσκοπικών ηλεκτρικών διπόλων- οι ατομικοί τους πυρήνες κινούνται σε μικρή απόσταση στην κατεύθυνση του πεδίου, ενώ τα ηλεκτρόνια τους κινούνται σε μικρή απόσταση προς την αντίθετη κατεύθυνση. Αυτό παράγει ένα  μακροσκοπικό δεσμευμένο φορτίο στο υλικό, ακόμη και αν το σύνολο των φορτίων συνδέονται με τα μεμονωμένα μόρια. Για παράδειγμα, αν κάθε μόριο αποκρίνεται με παρόμοιο με αυτόν που φαίνεται στο σχήμα, αυτές οι μικροσκοπικές κινήσεις φόρτισης συνδυάζονται για να παράγουν ένα στρώμα θετικού δεσμευμένου φορτίου στη μία πλευρά του υλικού και ένα στρώμα αρνητικού φορτίου στην άλλη πλευρά. Το δεσμευμένο φορτίο είναι πιο βολικό να το περιγράψεις με τον όρο της πόλωσης Ρ του υλικού, τη διπολική ροπή του ανά μονάδα όγκου. Αν Ρ είναι ομοιόμορφη, ένας  μακροσκοπικός  διαχωρισμός του φορτίου παράγεται μόνο στις επιφάνειες όπου Ρ εισέρχεται και αφήνει το υλικό. Για μη ομοιόμορφες Ρ , ένα φορτίο παράγεται επίσης στο κύριο μέρος του. [ 5 ]"
"Κάπως ανάλογα, σε όλα τα υλικά τα συστατικά του ατόμου εμφανίζονται μαγνητικές ροπές που συνδέονται άρρηκτα με την στροφορμή των συστατικών των ατόμων, κυρίως των ηλεκτρονίων . Η σύνδεση με στροφορμή δείχνει την εικόνα ενός συγκροτήματος από μικροσκοπικούς βρόχους ρεύματος. Έξω από το υλικό, η συναρμολόγηση αυτών των μικροσκοπικών βρόχων ρεύματος δεν είναι διαφορετική από ένα μακροσκοπικό βρόχο ρεύματος που κυκλοφορεί γύρω από την επιφάνεια του υλικού, παρά το γεγονός ότι καμία μεμονωμένη χρέωση δεν διανύει μεγάλη απόσταση. Αυτά τα δεσμευμένα ρεύματα μπορούν να περιγράφουν με την μαγνήτιση Μ . [ 6 ]"
"Τα πολύ περίπλοκα και κοκκώδη δεσμευμένα φορτία και δεσμευμένα ρεύματα, ως "εκ τούτου, μπορούν να εκπροσωπούνται στο μακροσκοπικό επίπεδο συναρτήσει της P και της M τα οποία υπολογίζουν κατά μέσο όρο αυτές τις κατηγορίες και τα ρεύματα σε αρκετά μεγάλη κλίμακα ώστε να μην φαίνεται η διασπορά των μεμονωμένων ατόμων, αλλά και επαρκώς μικρές ώστε να ποικίλλουν με τη θέση στο υλικό. Ως εκ τούτου, οι μακροσκοπικές  εξισώσεις του Μάξγουελ αγνοούν πολλές λεπτομέρειες σε λεπτή χρονική κλίμακα που μπορεί να είναι ασήμαντες για θέματα κατανόησης σε πολύ μεγάλη κλίμακα υπολογίζοντας πεδία που είναι κατά μέσο όρο πάνω από κάποιο κατάλληλο όγκο.
Βοηθητικά πεδία, πόλωση και μαγνήτιση.
"Οι ορισμοί (όχι συστατικές σχέσεις) των βοηθητικών πεδία είναι:"
δεσμευμένη πυκνότητα φορτίου ρ β και η δεσμευμένη πυκνότητα ρεύματος J β. όσον αφορά την πόλωση P και μαγνήτισης M στη συνέχεια ορίζεται ως
formula_15
formula_17
Καταστατικές σχέσεις.
"Προκειμένου να εφαρμοστούν οι «μακροσκοπικές εξισώσεις του Maxwell, είναι αναγκαίο να προσδιοριστούν οι σχέσεις μεταξύ της μετατόπισης πεδίο D και του ηλεκτρικού πεδίου  Ε , καθώς και της έντασης του μαγνητικού πεδίου Η και του μαγνητικού πεδίο Β . Αντίστοιχα, θα πρέπει να καθορίσετε την εξάρτηση της πόλωσης P (εξ ου και το δεσμευμένο φορτίο) και ο μαγνητισμός M (εξ ου και το δεσμευμένο  ρεύμα) για το εφαρμοσμένο ηλεκτρικό και μαγνητικό πεδίο. Οι εξισώσεις που καθορίζουν την απάντηση αυτή ονομάζονται συστατικές σχέσεις . Για πραγματικά υλικά, οι συστατικές σχέσεις είναι σπανίως απλές, εκτός από ορισμένες εξαιρέσεις, και συνήθως καθορίζονται από το πείραμα. Δείτε το κύριο άρθρο σχετικά με συστατικές σχέσεις για μια πληρέστερη περιγραφή."
"Για τα υλικά, χωρίς πόλωση και μαγνητισμό ("κενό"), οι συστατικές σχέσεις είναι"
formula_19
φορτίου και ρεύματος είναι ίσες.
"Γενικότερα, για τα γραμμικά υλικά  οι "συστατικές σχέσεις είναι
μπορεί να έχει διάφορες επιπλοκές, ωστόσο"
υλικά, ε και μ είναι σταθερές σε όλο το υλικό, ενώ για
ανομοιογενή υλικά εξαρτώνται από την τοποθεσία εντός του υλικού (και ίσως χρόνου)."
· "Για ισότροπα
υλικά, ε και μ είναι βαθμωτά μεγέθη, ενώ για ανισοτροπικών
υλικά (π.χ. λόγω κρυσταλλική δομή) είναι τανυστές ."
· "Όταν τα  υλικά είναι γενικά διασποράς , τόσο ε και μ εξαρτάται από την συχνότητα του κάθε περιστατικού ηλεκτρομαγνητικών κυμάτων"
"Ακόμη πιο γενικά, στην περίπτωση των μη γραμμικών υλικών (βλέπε για "παράδειγμα μη γραμμικά οπτικά ), D και Ρ δεν είναι αναγκαστικά ανάλογα με Ε , ομοίως το Β δεν είναι
αναγκαστικά ανάλογο με Η ή Μ . Σε
γενικές γραμμές D και H εξαρτώνται τόσο από Ε και Β , σε τόπο και χρόνο, και, ενδεχομένως,από  άλλες
φυσικές ποσότητες."
"Σε εφαρμογές έχει κανείς επίσης να περιγράψει πώς τα ελεύθερα ρεύματα και η"
πυκνότητα των φορτίων συμπεριφέρονται σε όρους Ε και Β ενδεχομένως σε
συνδυασμό με άλλες φυσικές ποσότητες όπως πίεση, και η μάζα, η πυκνότητα του αριθμού, και η ταχύτητα των σωματιδίων φέρουσα φορτίο. Π.χ., οι αρχικές
εξισώσεις που δόθηκαν από Maxwell (βλ.Ιστορία των εξισώσεων
του Maxwell ) περιλαμβάνουν τον  νόμου του Ohm με τη μορφή
Εξισώσεις σε μονάδες Gauss.
Οι μονάδες Gauss είναι ένα δημοφιλές σύστημα μονάδων, που αποτελεί μέρος του συστήματος μονάδων  εκατοστού-γραμμαρίου δευτερολέπτου. Όταν χρησιμοποιείται αυτό το σύστημα μονάδων είναι "σύνηθες να χρησιμοποιείται ένας  ελαφρώς διαφορετικός  ορισμός του ηλεκτρικού
πεδίου Ε οαδ = γ -1 E SI . Αυτό συνεπάγεται ότι το τροποποιημένο ηλεκτρικό και μαγνητικό πεδίου έχουν τις ίδιες μονάδες (στη σύμβαση SI αυτό δεν είναι η περίπτωση: π.χ. για το ΕΜ κύματα στο κενό, | Ε | SI , καθιστώντας διαφορετική τη  διαστατική ανάλυση των εξισώσεων). Τότε χρησιμοποιεί μια μονάδα φορτίου που ορίζεται κατά τέτοιο τρόπο ώστε η διαπερατότητα του κενού να είναι  ε 0 = 1 / (4 πc ) , ως εκ τούτου, μ 0 = 4 π / c .Χρησιμοποιώντας αυτές τις διαφορετικές συμβάσεις, οι εξισώσεις του
Maxwell γίνονται: [ 7 ]
Οι εξισώσεις του Maxwell σε κοντομάνικο μπλουζάκι. Ο θεμελιώδης ρόλος των εξισώσεων στην ηλεκτροδυναμική και την οπτική τονίζεται με μια αναφορά στο βιβλίο της Γένεσης:Και είπεν ο Θεός:"(Εξισώσεις Μάξγουελ)"και εγένετο φως.
όπου
· Στην διανυσματική διατύπωση για Ευκλείδειο χώρο και χρόνο, είναι το  ηλεκτρικό δυναμικό , Α είναι το διανυσματικό δυναμικό και είναι ο φορέας D'Alembert .
· Στην θεωρία των τανυστών του διαφορικού λογισμού, ο ηλεκτρομαγνητικός τανυστής  είναι ένας αντισυμμετρικός συναλλοίωτος τανυστής δεύτερης τάξης, το τεσσάρων διαστάσεων δυναμικό  είναι ένα συναλλοίωτο διάνυσμα, το ρεύμα είναι η πυκνότητα διανύσματος, η αγκύλη [ ] συμβολίζει αντισυμμετρικούς δείκτες , είναι η παράγωγος των  συντεταγμένων  . Στους χώρους Minkowski οι συντεταγμένες του χώρου επιλέγονται σε σχέση με ένα αδρανειακό σύστημα  έτσι ώστε ο μετρικός τανυστής που χρησιμοποιείται για την αύξηση και τη μείωση των δεικτών είναι . Ο D'Alembert για Minkowski χώρους είναι όπως στη σύνθεση διανυσμάτων. Σε τυχαίους χωροχρόνους  το σύστημα συντεταγμένων είναι αυθαίρετο.
·        Άλλες διατυπώσεις περιλαμβάνουν τη γεωμετρική διαμόρφωση της άλγεβρας και μια αναπαράσταση
μήτρας των εξισώσεων Maxwell . Ιστορικά, μια τετραπλή
 διατύπωση [ 8 ] [ 9 ] χρησιμοποιήθηκε.
Λύσεις.
Οι εξισώσεις του Maxwell είναι μερικές διαφορικές εξισώσεις που συνδέουν τα ηλεκτρικά και μαγνητικά πεδία μεταξύ τους και με τα ηλεκτρικά φορτία και ρεύματα. Συχνά, τα τέλη και τα ρεύματα εξαρτώνται από τα ηλεκτρικά και μαγνητικά πεδία, μέσω της εξίσωσης της δύναμης του Lorentz και των καταστατικών εξισώσεων. Όλα αυτά αποτελούν ένα σύνολο συζευγμένων μερικών διαφορικών εξισώσεων, οι οποίες συχνά είναι πολύ δύσκολο να επιλυθούν. Στην πραγματικότητα, οι λύσεις των εξισώσεων αυτών περιλαμβάνουν όλες τα ποικίλα φαινόμενα σε ολόκληρο το πεδίο του κλασικού ηλεκτρομαγνητισμού. Μια διεξοδική συζήτηση αυτή είναι πέρα από το πεδίο εφαρμογής του άρθρου, αλλά ακολουθούν μερικές γενικές παρατηρήσεις.
Όπως κάθε διαφορική εξίσωση, οι οριακές,καθώς και οι αρχικές συνθήκες είναι απαραίτητες για μια μοναδική λύση. Για παράδειγμα, ακόμα και χωρίς φορτία και ρεύματα οπουδήποτε στον χωροχρόνο, πολλές λύσεις στις εξισώσεις του Maxwell είναι δυνατές, δεν είναι μόνο η προφανής λύση E = B = 0. Μια άλλη λύση είναι Ε=σταθερά , Β= σταθερά, ενώ ακόμη άλλες λύσεις έχουν τα ηλεκτρομαγνητικά κύματα που γεμίζουν τον χωροχρόνο. Σε ορισμένες περιπτώσεις, οι εξισώσεις του Μάξγουελ επιλύονται μέσω άπειρου χώρου, και οι οριακές συνθήκες δίνονται ως ασυμπτωτικά όρια του απείρου. Σε άλλες περιπτώσεις, οι εξισώσεις του Maxwell λύνονται μόνο σε μια πεπερασμένη περιοχή του χώρου, με κατάλληλες οριακές συνθήκες για αυτή την περιοχή: Για παράδειγμα, το όριο θα μπορούσε να είναι ένα τεχνητό απορροφητική όριο που αντιπροσωπεύει το υπόλοιπο σύμπαν, οι περιοδικές οριακές καταστάσεις, ή (όπως με ένα κυματοδηγό ή κοιλότητα συντονισμού) τις οριακές συνθήκες μπορεί να περιγράφουν τα τείχη που απομονώνουν μία μικρή περιοχή από τον έξω κόσμο.
Οι εξισώσεις Jefimenko (ή οι στενά συνδεδεμένες δυνατότητες Liénard-Wiechert) είναι η ρητή λύση των εξισώσεων Maxwell για τα ηλεκτρικά και μαγνητικά πεδία που δημιουργούνται από κάθε δεδομένη κατανομή των φορτίων και των ρευμάτων. Υποθέτει συγκεκριμένες αρχικές συνθήκες για να ληφθεί η λεγόμενη «καθυστερημένη λύση», όπου τα μόνα πεδία του παρόντος είναι αυτά που δημιουργούνται από τα φορτία. Οι εξισώσεις Jefimenko δεν είναι τόσο χρήσιμες σε περιπτώσεις όπου τα φορτία και τα ρεύματα τους επηρεάζονται από τα πεδία που δημιουργούν.
Οι αριθμητικές μέθοδοι για διαφορικές εξισώσεις μπορούν να χρησιμοποιηθούν για την επίλυση των εξισώσεων του Maxwell όταν μια ακριβής λύση είναι αδύνατη. Αυτές οι μέθοδοι συνήθως απαιτούν έναν υπολογιστή, και περιλαμβάνουν τη μέθοδο των πεπερασμένων στοιχείων και το πεδίο του χρόνου μεθόδου των πεπερασμένων διαφορών. Για περισσότερες λεπτομέρειες, βλ. Υπολογισιμος ηλεκτρομαγνητισμό.
Οι εξισώσεις του Maxwell φαίνεται υπερπροσδιορισμένες, υπό την έννοια ότι περιλαμβάνουν έξι αγνώστους (οι τρεις συνιστώσες του E και Β), αλλά οκτώ εξισώσεις (ένα για κάθε έναν από τους δύο νόμους του Gauss, τρεις συνιστώσες φορέα καθένα για Faraday και τους νόμους του Ampere).(Τα ρεύματα και τα φορτία δεν είναι άγνωστοι, είναι ελεύθερα οι ιδιαιτερότητες που υπόκειται φορτίο διατήρησης) Αυτό συνδέεται με ένα συγκεκριμένο περιορισμένο είδος πλεονασμού στις εξισώσεις του Μάξγουελ: Μπορεί να αποδειχθεί ότι κάθε σύστημα που ικανοποιείτο νόμο του Faraday και τον νόμο του Ampere αυτόματα ικανοποιεί και τους δύο νόμους του Gauss, όσο αρχική κατάσταση του συστήματος το επιτρέπει. Παρόλο που είναι δυνατό να αγνοήσουμε απλώς τις δύο νόμους Gauss σε μία αριθμητική αλγόριθμο (εκτός από τις αρχικές συνθήκες), η ατελής ακρίβεια των υπολογισμών μπορεί να οδηγήσει σε ολοένα αυξανόμενες παραβιάσεις των νόμων αυτών. Με την εισαγωγή ψευδομεταβλητών που χαρακτηρίζουν αυτές τις παραβιάσεις, οι τέσσερις εξισώσεις δεν γίνονται υπερορισμένες μετά από όλα. Η προκύπτουσα σύνθεση μπορεί να οδηγήσει σε πιο ακριβείς αλγορίθμους που λαμβάνονται υπόψιν και οι τέσσερις νόμοι.
Περιορισμοί για μια θεωρία του ηλεκτρομαγνητισμού.
Ενώ οι εξισώσεις του Maxwell (μαζί με το υπόλοιπο της κλασικής ηλεκτρομαγνητισμού) είναι εξαιρετικά επιτυχείς στην εξήγηση και την πρόβλεψη μιας ποικιλίας φαινομένων, δεν είναι ακριβείς, αλλά προσεγγιστικές. Σε ορισμένες ειδικές περιπτώσεις, μπορεί να είναι αισθητά ανακριβείς. Παραδείγματα περιλαμβάνουν εξαιρετικά ισχυρά πεδία (βλέπε Euler-Heisenberg Lagrangian) και εξαιρετικά μικρές αποστάσεις (βλέπε πόλωση κενού). Επιπλέον, διάφορα φαινόμενα συμβαίνουν στον κόσμο, ακόμη και αν οι εξισώσεις του Maxwell τα προβλέπουν να είναι αδύνατα, όπως το "nonclassical light » και η κβαντική διεμπλοκή των ηλεκτρομαγνητικών πεδίων (βλ. κβαντική οπτική). Τέλος, οποιοδήποτε φαινόμενο που σχετίζεται με μεμονωμένα φωτόνια, όπως το φωτοηλεκτρικό φαινόμενο, ο νόμος του Planck, το δίκαιο Duane-Hunt, single-φωτονίων ανιχνευτές φωτός, κλπ., θα ήταν δύσκολο ή αδύνατο να εξηγήσει κανείς αν και οι εξισώσεις του Μάξγουελ ήταν ακριβώς αληθινοί, μιας και οι εξισώσεις του Maxwell δεν περιλαμβάνουν τα φωτόνια. Για τις πιο ακριβείς προβλέψεις σε όλες τις περιπτώσεις, οι εξισώσεις του Maxwell έχουν αντικατασταθεί από την κβαντική ηλεκτροδυναμική.
Παραλλαγές.
Δημοφιλείς παραλλαγές στις εξισώσεις Maxwell , ως κλασική θεωρία των ηλεκτρομαγνητικών πεδίων είναι σχετικά σπάνιες, επειδή οι τυπικές εξισώσεις έχουν αντέξει στη δοκιμασία του χρόνου εξαιρετικά καλά.
μαγνητικά μονόπολα.
Οι εξισώσεις του Maxwell υποθέτουν ότι υπάρχει ηλεκτρικό φορτίο, αλλά όχι μαγνητικό φορτίο (ονομάζεται επίσης μαγνητικά μονόπολα), στο σύμπαν. Πράγματι, μαγνητικό φορτίο δεν έχει παρατηρηθεί ποτέ (παρά τις εκτεταμένες αναζητήσεις) και μπορεί να μην υπάρχει. Αν δεν υπάρχουν, ο νόμος τόσο του Gauss για το μαγνητισμό και νόμος του Faraday θα πρέπει να τροποποιηθούν, και οι προκύπτουσες τέσσερις εξισώσεις θα είναι απόλυτα συμμετρικές υπό την ανταλλαγή των ηλεκτρικών και μαγνητικών πεδίων.
Παραπομπές.
Περισσότερα εδώ:" of_textbooks_in_electromagnetism|list of textbooks in electromagnetism"
Ιστορικές Εκδόσεις.
Τα επιτεύγματα πριν την θεωρία της σχετικότητας

</doc>
<doc id="41995" url="https://el.wikipedia.org/wiki?curid=41995" title=".km">
.km

.km είναι ο top-level domain κωδικός για τις Κομόρες στο Διαδίκτυο.
Δείτε επίσης: Κατάλογος top-level domains.

</doc>
<doc id="41996" url="https://el.wikipedia.org/wiki?curid=41996" title=".kn">
.kn

.kn είναι ο top-level domain κωδικός για τον Άγιο Χριστόφορο και Νέβις στο Διαδίκτυο. Διαχειρίζεται από το Πανεπιστήμιο του Πουέρτο Ρίκο.

</doc>
<doc id="41997" url="https://el.wikipedia.org/wiki?curid=41997" title=".kr">
.kr

.kr είναι ο top-level domain κωδικός για τη Νότια Κορέα στο Διαδίκτυο.
Δείτε επίσης: Κατάλογος top-level domains.

</doc>
<doc id="41998" url="https://el.wikipedia.org/wiki?curid=41998" title=".kw">
.kw

.kw είναι ο top-level domain κωδικός για το Κουβέιτ στο Διαδίκτυο.
Δείτε επίσης: Κατάλογος top-level domains.

</doc>
<doc id="41999" url="https://el.wikipedia.org/wiki?curid=41999" title=".ky">
.ky

.ky είναι ο top-level domain κωδικός για τις Νήσους Κέιμαν στο Διαδίκτυο.
Δείτε επίσης: Κατάλογος top-level domains.

</doc>
<doc id="42001" url="https://el.wikipedia.org/wiki?curid=42001" title=".mg">
.mg

.mg είναι ο top-level domain κωδικός για τη Μαδαγασκάρη στο Διαδίκτυο.
Δείτε επίσης: Κατάλογος top-level domains.

</doc>
<doc id="42002" url="https://el.wikipedia.org/wiki?curid=42002" title=".mh">
.mh

.mh είναι ο top-level domain κωδικός για τα Νησιά Μάρσαλ στο Διαδίκτυο.
Δείτε επίσης: Κατάλογος top-level domains.

</doc>
<doc id="42016" url="https://el.wikipedia.org/wiki?curid=42016" title="Εξισώσεις του Μάξουελ">
Εξισώσεις του Μάξουελ



</doc>
<doc id="42018" url="https://el.wikipedia.org/wiki?curid=42018" title="Άστιγξ ΙΙ (αντιτορπιλικό)">
Άστιγξ ΙΙ (αντιτορπιλικό)

Το Άστιγξ ΙΙ / 08, D-14 ήταν αντιτορπιλικό συνοδείας τύπου ‘HUNT II’, πρώην ‘HMS CATTERICK (L 81)’.
Κατασκευάστηκε κατά τα έτη 1939 – 1941 στα ναυπηγεία VICKERS – ARMSTRONGS (BURROWS). Παραδόθηκε το 1946 αντί στις 30/04/1944 λόγω του κινήματος του Απρίλη του 1944. Του ιδίου τύπου πλοία : ‘Μιαούλης ΙΙΙ', ‘Πίνδος', ‘ΚΑΝΑΡΗΣ ΙΙΙ’ και ‘Αδρίας ΙΙ’. Συμμετείχε στις επιχειρήσεις του εμφυλίου. Επεστράφη στο Βρετανικό Ναυτικό στις 13/07/1963 στον Ναύσταθμο Σαλαμίνας και συγχρόνως έγινε αυτόματος πώληση.

</doc>
<doc id="42019" url="https://el.wikipedia.org/wiki?curid=42019" title="Στρατόπεδο συγκέντρωσης">
Στρατόπεδο συγκέντρωσης

Το στρατόπεδο συγκέντρωσης ή στρατόπεδο κράτησης είναι τόπος όπου κρατείται μεγάλος αριθμός ανθρώπων, που εγκλείεται συχνά χωρίς δίκη και με συνοπτικές διαδικασίες. Οι κρατούμενοι συνήθως έχουν κοινή εθνική ή θρησκευτική ταυτότητα ή πολιτικά πιστεύω. Τα σύγχρονης μορφής στρατόπεδα συγκέντρωσης, εμφανίστηκαν οργανωμένα προς τα τέλη του 19ου αιώνα στην υπό Ισπανική διοίκηση Κούβα. Αρχικά πρότεινε αυτή τη λύση ο Ισπανός διοικητής Arsenio Martínez Campos για να αντιμετωπίσει την εξέγερση των Κουβανών που ζητούσαν ανεξαρτησία. Στην εφαρμογή του μέτρου προχώρησε στα τελευταία χρόνια του 19ου αιώνα ο διοικητής Valeriano Weyler (επονομαζόμενος "Χασάπης") που αντικατέστησε τον προηγούμενο. Στα στρατόπεδα συγκέντρωσης της Κούβας αναγκάστηκαν να μετακομίσουν ("reconcentración") δεκάδες χιλιάδες Κουβανοί, όπου τελικά έχασαν τη ζωή τους περί τα 150.000 άτομα από τις άθλιες συνθήκες διαβίωσης. Η λειτουργία των στρατοπέδων συγκέντρωσης έγινε δυνατή χάρι στη νέα τεχνολογία του αγκαθωτού συρματοπλέγματος και του πολυβόλου, που επέτρεπε σε λίγους φύλακες να ελέγχουν πολλούς κρατουμένους. Η είδηση για τη λειτουργία στρατοπέδων συγκέντρωσης στην Κούβα έκανε τους Αμερικανούς πολίτες να στείλουν μαζική βοήθεια προς τους Κουβανούς σε τρόφιμα και άλλα εφόδια, ενώ ο πρόεδρος William McKinley ζήτησε να αναληφθεί πολεμική δράση κατά των Ισπανών.
Γύρω στα 1900 η Βρετανική Αυτοκρατορία δημιούργησε και έθεσε σε λειτουργία παρόμοια στρατόπεδα κατά τον πόλεμο των Μπόερς. Περισσότερα στρατόπεδα συγκέντρωσης λειτούργησαν σε πολλές χώρες στη διάρκεια του Α' Παγκόσμιου Πολέμου. Οι βιομηχανοποιημένες μέθοδοι πολέμου οδήγησαν και σε βιομηχανοποιημένες μεθόδους κράτησης σε στρατόπεδα μετά τον πόλεμο. Τα πιο γνωστά στρατόπεδα συγκέντρωσης είναι αυτά που οργάνωσαν οι Ναζί όταν ανέλαβαν την εξουσία στη Γερμανία, το 1933, και επαύξησαν κατά τη διάρκεια του Β΄ Παγκοσμίου Πολέμου, με σκοπό κυρίως την φυσική εξόντωση των Εβραίων της Ευρώπης αλλά και την κράτηση όλων των αντιτιθεμένων στο Ναζιστικό καθεστώς. Ενωρίτερα είχαν λειτουργήσει στρατόπεδα συγκέντρωσης καταναγκαστικής εργασίας στη Σοβιετική Ένωση, από το 1918. Η βάση για τη λειτουργία τέτοιων στρατοπέδων είχε τεθεί από τα τέλη του 1917 με τη δημιουργία της έννοιας του "ταξικού εχθρού". Πολίτες οδηγούνταν σε στρατόπεδα εργασίας αυθαίρετα με την κατηγορία ότι ήταν εχθροί της επανάστασης. Οι πρώτες επίσημες αποφάσεις για τη λειτουργία στρατοπέδων για την ιδεολογική επανεκπαίδευση πολιτών εκδόθηκαν το 1919. Σύμφωνα με αυτές, έξω από κάθε τοπική πρωτεύουσα θα λειτουργούσε στρατόπεδο εργασίας για τουλάχιστον 300 άτομα. Η πρώτη απόπειρα δραπέτευσης τιμωρούνταν με δεκαπλασιασμό της ποινής, και η δεύτερη απόπειρα με εκτέλεση. Η μορφή στρατοπέδων που έγινε γνωστή ως Gulag, άρχισε να εφαρμόζεται από το 1930 υπό τον έλεγχο της μυστικής αστυνομίας. Μέχρι το 1936 στα Gulag είχαν κρατηθεί περί τα 5.000.000 άτομα. Μέχρι το θάνατο του Στάλιν το 1953, ίσος ή και μεγαλύτερος αριθμός ατόμων κρατούνταν στα Gulag ετησίως.

</doc>
<doc id="42020" url="https://el.wikipedia.org/wiki?curid=42020" title="Αστραπή (τορπιλάκατος)">
Αστραπή (τορπιλάκατος)

Αστραπή (τορπιλάκατος)
Πρώην Γερμανικό ‘STRAHL P6194’.
Κατασκευάστηκε στην Βρετανία στα ναυπηγεία Vosper-Thornycroft, Portsmouth. Αρχική αγορά από τη Γερμανία που το χρησιμοποίησε από τις 21 Νοεμβρίου 1962 μέχρι τον Απρίλιο του 1967. Ύψωση της Ελληνικής Σημαίας στις 11 Ιανουαρίου 1967. Ενεργοποίηση στις 11 Απριλίου 1968. Παροπλίστηκε στις 20 Ιουλίου 1979.

</doc>
<doc id="42022" url="https://el.wikipedia.org/wiki?curid=42022" title="Βοτανικός Κήπος Ιουλίας και Αλεξάνδρου Ν. Διομήδους">
Βοτανικός Κήπος Ιουλίας και Αλεξάνδρου Ν. Διομήδους

Ο Βοτανικός Κήπος Ιουλίας και Αλεξάνδρου Ν. Διομήδους είναι Νομικό Πρόσωπο Ιδιωτικού Δικαίου, το οποίο ιδρύθηκε το 1952, μετά το θάνατο του Αλεξάνδρου Διομήδους, ο οποίος κληροδότησε μέρος της περιουσίας του στο Πανεπιστήμιο Αθηνών γι' αυτόν το σκοπό. Σήμερα ο Βοτανικός Κήπος Ι. &amp; Α. Διομήδους αποτελεί το μεγαλύτερο σε έκταση Βοτανικό Κήπο της Ελλάδας αλλά και όλης της Ανατολικής Μεσογείου. 
Ιστορία.
Ο θεμελιωτής του Ιδρύματος, από το έτος 1910 μέχρι το 1918 εκλέχθηκε βουλευτής και διετέλεσε υπουργός Οικονομικών, υπουργός Εξωτερικών και Διοικητής της Εθνικής Τράπεζας με την οποία ασχολήθηκε, με κάποιες διακοπές, μέχρι το έτος 1949, οπότε ορκίστηκε αντιπρόεδρος της συμμαχικής κυβέρνησης Σοφούλη τον οποίο και διαδέχθηκε στην πρωθυπουργία μέχρι τον Ιανουάριο του 1950. 
Σύμφωνα με την επιθυμία του διαθέτη, το Ίδρυμα διοικείται από πενταμελή επιτροπή στην οποία προεδρεύει ο Πρύτανης του Πανεπιστημίου Αθηνών, ενώ χρέη γενικού γραμματέα έχει ο καθηγητής Βοτανικής του Πανεπιστημίου Αθηνών. 
Το 1961 και μετά την παραχώρηση έκτασης από το Υπουργείο Γεωργίας, στο Ίδρυμα άρχισαν οι εργασίες διαμόρφωσης του Βοτανικού Κήπου με βάση τα σχέδια της καθηγήτριας του Πανεπιστημίου του Βερολίνου Η. Hammerbacher. 
Τοποθεσία.
Ο Κήπος βρίσκεται Βόρεια του Αιγάλεω και σε απόσταση 8 χλμ. από το κέντρο της Αθήνας. Τα όρια του κήπου αρχίζουν μετά το Δρομοκαΐτειο Ψυχιατρείο και συνεχίζει κατά μήκος της Ιεράς Οδού μέχρι το Τουριστικό περίπτερο του ΕΟΤ (και σήμερα του Δήμου Χαϊδαρίου). 
To 1975 ο Κήπος, έτοιμος πια στο μεγαλύτερο μέρος του, άνοιξε τις πύλες του στο κοινό. Από τότε επιτελεί σημαντικό εκπαιδευτικό και επιστημονικό έργο, αφενός φέρνοντας σε επαφή το ευρύ κοινό με μέρος από το φυτικό πλούτο του πλανήτη, αφετέρου βοηθώντας στη διατήρηση και προστασία σπανίων και απειλούμενων φυτών.
Ο κήπος δέχεται περισσότερα από 300 σχολεία και άλλους φορείς κάθε χρόνο. Διαθέτει συνολικά περίπου 4000 είδη φυτών (αυτοφυή και ξενικά) και πάνω από 16000 αποξηραμένα φυτά στην φυτοθήκη του ("herbarium"). Τα είδη αυτά έχουν φυτευτεί στα εξής έξι (6) διαφορετικά τμήματα :

</doc>
<doc id="42024" url="https://el.wikipedia.org/wiki?curid=42024" title="Διομηδους">
Διομηδους



</doc>
<doc id="42025" url="https://el.wikipedia.org/wiki?curid=42025" title="Υψόμετρο">
Υψόμετρο

Το υψόμετρο είναι η κάθετη απόσταση μεταξύ ενός αντικειμένου (της επιφάνειας που βρίσκεται αυτό) σε σχέση με ένα καθορισμένο επίπεδο αναφοράς. Συνήθως το υψόμετρο μετριέται ως η κάθετη απόσταση (υψομετρική διαφορά) ενός σημείου από το επίπεδο της θάλασσας (Μέση Στάθμη Θάλασσας), ενώ για πιο ακριβείς μετρήσεις χρησιμοποιείται το γεωειδές.&lt;br&gt; 
Στις ΗΠΑ και το Ηνωμένο Βασίλειο, όπως επίσης και στην αεροναυτιλία, το υψόμετρο αποδίδεται αριθμητικά σε πόδια, ενώ σε όλες τις άλλες περιπτώσεις σε μέτρα. 
Επισημαίνεται ότι το υψόμετρο εκφράζει θέση - τόπο διαφοράς ύψους, κατά την έννοια της ανύψωσης, δεν είναι μέτρο και δεν θα πρέπει συνεπώς να συγχέεται με το γεωδαιτικό ύψος το οποίο αποτελεί απαραίτητο γεωγραφικό στοιχείο του «καθ΄ ύψους» προσδιορισμού κάθε γεωγραφικού τόπου (ξηράς), παράλληλα με τις γεωγραφικές συντεταγμένες αυτού.&lt;br&gt; 
Όταν το υψόμετρο, ως υψομετρική διαφορά, αναφέρεται κάτω από το επίπεδο αναφοράς (ΜΣΘ), στον ηπειρωτικό γεωφλοιό τότε εκφράζεται με αρνητικό πρόσημο, αν αντίθετα αναφέρεται στον ωκεάνιο γεωφλοιό ονομάζεται βάθος. Για σημεία υπερκείμενα της επιφάνειας της Γης (π.χ. αεροπλάνα, πύραυλοι, διαστημόπλοια κ.λπ.), χρησιμοποιείται ο όρος "ύψος" ή "γεωδυναμικό ύψος".
Σημειώνεται ότι στην Ελλάδα από τα ελληνικά χωριά το μεγαλύτερο υψόμετρο κατέχει η Βίγλα Φλώρινας (1.550 μ.) και το χαμηλότερο το Νεοχώρι Μεσολογγίου (-10 μέτρα). Γενικώς, τα παράλια χωριά και οι λιμένιες πόλεις έχουν μέσο υψόμετρο 2 - 7 μ.

</doc>
<doc id="42026" url="https://el.wikipedia.org/wiki?curid=42026" title="Δισπηλιό Καστοριάς">
Δισπηλιό Καστοριάς

Το Δισπηλιό είναι μεγάλος οικισμός του Δήμου Μακεδνών στο νομό Καστοριάς. Αποτελεί ομώνυμο δημοτικό διαμέρισμα και στην απογραφή του 2001 βρέθηκε να έχει 1.186 κατοίκους. Βρίσκεται περίπου στο 4χλμ του δρόμου Καστοριάς – Άργους Ορεστικού. 
Στην περιοχή έχουν ανασκαφεί νεολιθικά ευρήματα, ανάμεσα στα οποία και η πινακίδα του Δισπηλιού η οποία χρονολογήθηκε επακριβώς με τη μέθοδο του άνθρακα-14 στον «Δημόκριτο», στο 5260 π.Χ., δηλαδή στο τέλος της μέσης νεολιθικής περιόδου .
Οι συστηματικές ανασκαφές (1992 και εξής) αποκαλύπτουν τα λείψανα ενός εκτεταμένου λιμναίου οικισμού της Μέσης και Νεότερης Νεολιθικής, από τους σημαντικότερους και παλαιότερους του είδους στην Ευρώπη.

</doc>
<doc id="42027" url="https://el.wikipedia.org/wiki?curid=42027" title="Λίμνη Ορεστιάδα">
Λίμνη Ορεστιάδα

Η Λίμνη Ορεστιάδα ή, ορθότερον, λίμνη της Καστοριάς βρίσκεται στην βορειοδυτική Ελλάδα στο μέσο της οποίας "δίκην νησίδος" είναι χτισμένη η Καστοριά. Βρίσκεται σε υψόμετρο 630 μ. πάνω από την επιφάνεια της θάλασσας, έχει έκταση 28 τετ. χλμ., λεκάνη απορροής 253 τετ. χλμ. και είναι η ενδεκάτη σε μέγεθος λίμνη στην Ελλάδα. Το βάθος της κυμαίνεται από 1,4-12 μέτρα και η μέση θερμοκρασία είναι 22 βαθμοί Κελσίου. Η λίμνη έχει πολλές εισροές νερού από τα δυτικά και μια εκροή στον ποταμό Αλιάκμονα. Σε παλαιότερη εποχή η λίμνη περιέβαλλε εξ ολοκλήρου το βραχόβουνο που σχημάτιζε έτσι μια νησίδα.
Το μήκος των ακτών της είναι περίπου 30 χιλιόμετρα και ο όγκος των νερών 100.000.000 κυβικά μέτρα. Χαρακτηριστικό της λίμνης είναι ότι παγώνει για περίπου δεκαπέντε μέρες το χρόνο. Παλιότερα δε, ο πάγος ήταν τόσο παχύς που από πάνω περνούσαν κάρα φορτωμένα. 
Οικολογία.
Η λίμνη διαθέτει πλούσια ορνιθοπανίδα καθώς στην περιοχή συναντώνται περισσότερα από 200 είδη πουλιών. Επίσης είναι ιδιαίτερα πλούσια σε ιχθυοπανίδα και θεωρείται η δεύτερη πλουσιότερη λίμνη σε αλιέυματα της Ελλάδας.Η λίμνη αποτελεί ψαρότοπο με συνηθέστερα είδη το γριβάδι, τις τούρνες, τις πλατίκες, τους γουλιανούς, τα γλήνια, τις πέρκες, τις πεταλούδες, τους χρύσκους και τα τσιρόνια.
Προστατευόμενη τοποθεσία.
Η Λίμνη Καστοριάς είναι προστατευόμενη τοποθεσία του Δικτύου Natura 2000 με κωδικό GR1320001. Είναι πολύ σημαντική περιοχή για αναπαραγόμενα, διαβατικά και διαχειμάζοντα είδη, και για ορισμένα αρπακτικά . Στα απειλούμενη είδη της πανίδας περιλαμβάνονται: τα μύδια Unio crassus και οι πεταλούδες Ροπαλόκερα. Στην χλωρίδα περιλαμβάνονται: Τράπη η πλέουσα και το ενδημικό στα Βαλκάνια Paronychia macedonica.
Ανθρώπινη εγκατάσταση.
Υπάρχουν ίχνη μόνιμης ανθρώπινης εγκατάστασης στην περιοχή από την νεολιθική εποχή. Στις όχθες της λίμνης κοντά στο χωριό Δισπηλιό έχει ανασκαφεί προϊστορικός λιμναίος οικισμός της 6ης χιλιετίας π.Χ.
 Από την Ρωμαϊκή εποχή κατά τον Τίτο Λίβιο (αρχές 1ου αι.) ήταν χτισμένη στις εσωτερικές όχθες της η πόλη Κέλετρο που μετανομάσθηκε στην Βυζαντινή Καστορία και στη συνέχεια Καστοριά. Πέρα από την Καστοριά στις όχθες της λίμνης βρίσκονται ακόμα οι οικισμοί Δισπηλιό, Κρεπενή και Μαυροχώρι.
Ιστορική σημαντικότητα.
Τα ευρήματα, καταδεικνύουν ότι εδώ και 7.000 χρόνια ο προϊστορικός άνθρωπος της περιοχής κατείχε την τεχνογνωσία να ψαρεύει, να κυνηγάει με πρωτοποριακά για την εποχή όπλα και να καλλιεργεί τη γη με εξελιγμένα εργαλεία και το κυριότερο χάρασσε την πρώιμη γραφή σε ξύλο προκειμένου να καλύψει τις επικοινωνιακές του ανταλλαγές. Αν και δεν έχει ακόμα αποκρυπτογραφηθεί, η ηλικία της γραφής (5300 π.Χ.) συντείνει στο να θεωρείται κατά κάποιο τρόπο «προπομπός» της Γραμμικής Α΄.
Θρύλοι και παραδόσεις.
Ενα περίεργο φαινόμενο της λίμνης.
Ένα περίεργο φαινόμενον της λίμνης, όπως μας το περιγράφει ο Παναγιώτης Παπαναούμ στην αυτοβιογραφία του το 1851:
&lt;br&gt;
«"Και άλλο τι περίεργον συμβαίνει τακτικώς κατ΄ έτος και μήνα Αύγουστον εν Καστορία, το γνωστόν υπό το όνομα: «αρρώστησε το νερό». Η λίμνη της πατρίδος μου σχετικώς προς την ανώμαλον θέσιν της πόλεως διαιρείται εις δύο, εις Δολτζινήν (μεσημβρινήν δηλ. νοτιοδυτική) και Αποζερενήν (Αρκτικήν δηλ. βορειοανατολική). Αρχομένου του μηνός Αυγούστου μέχρι της 15 αυτού, ήτοι της Κοιμήσεως της Θεοτόκου, αι εξ επαγγέλματος λευκάστριαι διακόπτουσι τας εργασίας των όπως αι Δρυμάδες, λέγουσαι δε ότι αι δρύμαι της λίμνης κόπτουσι τα πανιά των».
«Το αληθές είναι, ότι αρρωστά το νερόν της λίμνης κατά πρώτον ως επί το πλείστον εις το αρκτικόν μέρος αυτής επί 8 (οκτώ) ολοκλήρους ημέρας και ακολούθως μέχρι της 15ης Αυγούστου εις το μεσημβρινόν. Συμβαίνει δε η ασθένεια του ύδατος, ως αποκαλεί το φαινόμενον τούτο η κοινή των πολιτών φράσις, κατά τον εφεξής τρόπον: Αίφνης η θερμοκρασία του ύδατος ψυχρούται επί τοσούτον, ώστε και η χρήσις των λουτρών της λίμνης υπό πολλών διακόπτεται, το ύδωρ μελανούται και οι ιχθύες μέχρι δύο λίτρων περίπου βάρους νήχονται (κολυμπούν, επιπλέουν) επί της επιφανείας του ύδατος ως μέθυσοι και συλλαμβάνονται υπό των κατοίκων δια της χειρός. Όλως το αυτό φαινόμενο παρουσιάζεται μετά 8 ημέρας εις το αντίθετον μέρος της λίμνης, το μεσημβρινόν, και διαρκεί μέχρι της 15ης Αυγούστου. Ουδεμία μέχρι τούδε, ως πληροφορούμαι, εγένετο απόπειρα περί ανακαλύψεως της καθ΄αυτό αιτίας του φαινομένου, εικάζω όμως ότι αύτη προέρχεται εκ πηγών σιδηρούχων ευρισκομένων εν τω πυθμένι της λίμνης. Ό,τι δε αποκαθιστά σκοτεινόν το φαινόμενον είναι η περιοδική αυτού κατά μήνα Αύγουστον εμφάνισις. Πιθανόν με τον χρόνον να γίνη η ανακάλυψις του εν λόγω φαινομένου υπό επισήμων ανδρών».
Το τζαμί Χασάν - Κατή.
«...Το τζαμί τούτο», έγραφε ο Γυμνασιάρχης και λαογράφος Παντελής Τσαμίσης «έλαβε τό όνομα εκ του Χασάν Καδή, που μνημονεύεται και από τον Evliya Çelebi (Εβλιγιά Τσελεμπή), όστις εξερχόμενος εξ Ανασελίτσης (σημ. Νεαπόλεως) αρχάς του 19ου αιώνος, εποχήν καθ΄ ην η λίμνη ήτο παγωμένη και από την σκάλαν με το άλογο οι Παζαριώται ίσια δια Μαύροβο πήγαιναν ημέρα Δευτέρα και τα βόδια από τα τσιφλίκια έμπαιναν μέσα από το μεράν της λίμνης και τραβούσαν τους φορτωμένους αραμπάδες. 
Τοιαύτην εποχήν ερχόμενος εξ Αργυροκάστρου και ο Χασάν Καδής [Τούρκος δικαστής] διήλθε την κατ΄ αυτό χιονισμένην πεδιάδα και μαθών κατόπιν τα της παγωμένης λίμνης ευχαρίστησεν τον θεό επί τη διασώσει του και έκτισε το τζαμί όπερ έλαβεν έκτοτε το όνομά του. Αποθανών ετάφη προ του τζαμιού όπου τακτικώς προσηύχοντο οι γέροντες Τούρκοι»
Ελκηθρα.
Τους χειμώνες κατά τους οποίους πάγωνε η λίμνη, οι κάτοικοι για την επικοινωνία με τα χωριά γύρω από τη λίμνη χρησιμοποιούσαν αυτοσχέδια έλκηθρα που τα ονόμαζαν "σάνιες", οι οποίες για τους ασθενέστερους οικονομικά ήταν ακριβό είδος. Τα αυτοσχέδια πέδιλα στις σάνιες ήταν κόκαλα ποδιών μουλαριού ή δυο χοντρά μπουκάλια μπύρας και χοντρά υφάσματα για να γλιστράει πάνω στον πάγο.

</doc>
<doc id="42028" url="https://el.wikipedia.org/wiki?curid=42028" title="Αστίγξ ΙΙ (Αντιτορπιλλικό)">
Αστίγξ ΙΙ (Αντιτορπιλλικό)



</doc>
<doc id="42029" url="https://el.wikipedia.org/wiki?curid=42029" title="Κολλέγιο των Καρδιναλίων">
Κολλέγιο των Καρδιναλίων

Το Κολλέγιο των Καρδιναλίων είναι το σώμα όλων των καρδιναλίων της Καθολικής Εκκλησίας.
Μια λειτουργία του κολλεγίου είναι να συμβουλεύει τον Πάπα για εκκλησιαστικά ζητήματα όταν τους καλεί σε ένα τακτικό συμβούλιο. Επίσης συνέρχεται με τον θάνατο ή την παραίτηση ενός πάπα ως παπικό κονκλάβιο για να εκλέξει έναν διάδοχο. Το κολλέγιο δεν έχει εξουσία εκτός της περιόδου "sede vacante" και ακόμη και τότε οι εξουσίες της είναι εξαιρετικά περιορισμένες από τους όρους του τρεχόντος δικαίου, το οποίο περιλαμβάνεται στο Αποστολικό σύνταγμα "Universi Dominici Gregis" και τον Θεμελιώδη Νόμο του Βατικανού.
Ιστορικά, οι καρδινάλιοι ήταν ο κλήρος της πόλης της Ρώμης, υπηρετώντας τον Επίσκοπο Ρώμης ως Πάπα, ο οποίος κλήρος είχε κληρικά καθήκοντα σε ενορίες της πόλης. 

</doc>
<doc id="42030" url="https://el.wikipedia.org/wiki?curid=42030" title="Επαρχία Παλαιάς Ηπείρου">
Επαρχία Παλαιάς Ηπείρου

Η Παλαιά Ήπειρος (λατινικά "Epirus Vetus") ήταν επαρχία της Ρωμαϊκής αυτοκρατορίας, διοικητική υποδιαίρεση της Ρωμαϊκής επαρχίας με το όνομα Μακεδονία. Γεωγραφικά μπορεί να εντοπιστεί στα όρια της σημερινής ελληνικής Ηπείρου, τμήματος της Βορείου Ηπείρου και τμήματος του Νομού Αιτωλοακαρνανίας. Ο όρος χρησιμοποιούνταν σε αντιδιαστολή προς την Νέα Ήπειρο, η οποία περιελάμβανε χονδρικά τη σημερινή Αλβανία και τμήματα του Κοσσόβου, του Μαυροβουνίου και της Πρώην Γιουγκοσλαβικής Δημοκρατίας της Μακεδονίας.

</doc>
<doc id="42031" url="https://el.wikipedia.org/wiki?curid=42031" title="Δωριείς">
Δωριείς

Οι Δωριείς ήταν ελληνικό φύλο, ένα από τα τέσσερα της αρχαιότητας, το οποίο καταγόταν σύμφωνα με τις γραπτές παραδόσεις από την οροσειρά της Πίνδου. Κατά την παλαιά παραδοσιακή θεωρία και κάτω από αδιευκρίνιστες συνθήκες, οι Δωριείς κατέβηκαν στη νότια Ελλάδα περίπου τον 12ο π.Χ. αιώνα και κατέλυσαν τον Μυκηναϊκό πολιτισμό, καθώς διέθεταν όπλα από σίδηρο, που ήταν ανώτερα από τα χάλκινα των Μυκηναίων. Νεώτερες όμως μελέτες συνδυάζουν την έλλειψη αρχαιολογικών ευρημάτων που να συνηγορούν σε μια τέτοια βίαιη εισβολή και γλωσσολογικών στοιχείων από την αποκρυπτογράφηση της Γραμμικής Β, και αμφισβητούν έντονα την εκδοχή αυτή. Η μετακίνησή τους αυτή, που είναι γνωστή ως "Κάθοδος των Δωριέων", παραμένει μέχρι σήμερα ένα από τα σκοτεινότερα σημεία της ελληνικής ιστορίας.
Καταγωγή και ιστορία.
Οι Δωριείς ήταν μαζί με τους Ίωνες, τους Αιολείς και τους Αχαιούς, τα τέσσερα μεγάλα ελληνικά φύλα, τα οποία εξαπλώθηκαν στην Ελλάδα σε διαφορετικές περιόδους κατά τη διάρκεια της 2ης χιλιετίας π.Χ. και διαμόρφωσαν το ελληνικό έθνος. 
Σύμφωνα με τον Ηρόδοτο, όταν βασίλευε ο Δευκαλίων, οι Δωριείς κατοικούσαν στην Φθιώτιδα. Από εκεί, ενώ βασιλιάς τους ήταν ο Δώρος, από τον οποίο πήραν και το όνομά τους, πήγαν στις πλαγιές της Όσσας και του Ολύμπου, στην περιοχή που ονομαζόταν Ιστιαιώτις. Οι Κάδμειοι τους ανάγκασαν να εγκαταλείψουν την περιοχή αυτή και να εγκατασταθούν στην Πίνδο (Λάκμος, Βόιο), σε μια περιοχή που εκτείνεται από την περιφέρεια Καστοριάς, Γρεβενών έως και την επαρχία Μετσόβου, όπου ονομάστηκαν Μακεδνοί.
Από εκεί ξεκίνησε η λεγόμενη "Κάθοδος των Δωριέων" στα τέλη του 12ου αιώνα π.Χ., μέσω του περάσματος της Δεσκάτης, που αποτέλεσε ιστορικό γεγονός μεγάλης σπουδαιότητας, και είχε το χαρακτήρα εγκατάστασης ενός λαού σε πιο εύφορα και προσοδοφόρα εδάφη. Αυτή η εσωτερική μετανάστευση των Δωριέων αποτέλεσε τμήμα της γενικότερης προσπάθειας των δυτικών φυλετικών ομάδων να κατακτήσουν νέες περιοχές. Οι ακριβείς συνθήκες της μετακίνησής τους προς νότον παραμένουν άγνωστες. Οι Δωριείς αναγκάστηκαν να εγκαταλείψουν τους τόπους εγκατάστασής τους, καθώς είτε δέχτηκαν την πίεση άλλων φυλετικών ομάδων, είτε οι διαθέσιμοι φυσικοί πόροι δεν επαρκούσαν. 
Ενώ παλαιότερα εικαζόταν ότι η εξάπλωση των Δωριέων ήταν το κυριότερο αίτιο κατάρρευσης του μυκηναϊκού κόσμου, οι ιστορικοί σήμερα τείνουν στην αντίθετη εκδοχή, ότι η κατάρρευση του μυκηναϊκού κόσμου των Αχαιών αποτέλεσε το κυριότερο αίτιο της γρήγορης εξάπλωσης του δωρικού στοιχείου. Συγκεκριμένα, υποστηρίζεται η άποψη ότι οι Δωριείς ήταν ένα ελληνικό ποιμενικό και πρωτόγονο σχετικά φύλο, που μετανάστευσε στις ορεινές περιοχές της Ελλάδας, γιά να αποφύγει την τυραννία των πεδινών, και το οποίο μετά τη διάλυση του μυκηναϊκού ανακτορικού κόσμου επανήλθε και κατέλαβε πεδινές περιοχές. 
Από την Πίνδο και συγκεκριμένα από την περιοχή Λάκμου - Βοΐου, οι Δωριείς εγκαταστάθηκαν στην Δωρίδα, στην περιοχή της σημερινής Φωκίδας. Εκεί ίδρυσαν την Δωρική Τετράπολη, την μητρόπολη των δωρικών φύλων. Πολιτιστικά κατώτεροι των Αχαιών αλλά στρατιωτικά ισχυρότεροι, εφόσον, όπως προαναφέρθηκε, κατείχαν σιδερένια όπλα, πέρασαν στην Πελοπόννησο από τα παράλια της Κεντρικής Ελλάδας, την οποία εποφθαλμιούσαν για τα εύφορα εδάφη της και διαχωρίστηκαν: μία ομάδα, της οποίας πιθανότερο είναι η πλειοψηφία της να ήταν Υλλείς, αν κρίνουμε από τα αγάλματα του Ύλλου που υπήρχαν στα Μέγαρα, στην Κόρινθο και στο Άργος, κατέλαβε την ιωνική περιοχή της Αργολίδας και Κυνουρίας, μία δεύτερη κατέλαβε την κοιλάδα του Ευρώτα και η τελευταία τη Στενύκλαρο στο μεσσηνιακό κάμπο, ενώ μια σημαντική ομάδα Δωριέων παρέμεινε στην Δωρίδα. Αυτή η εισβολή προκάλεσε μεγάλα προσφυγικά κύματα των παλαιότερων κατοίκων, Αχαιών κυρίως και Αρκάδων δευτερευόντως. Εκπληκτικό είναι το γεγονός της πλήρους επικράτησης του δωρικού γλωσσικού ιδιώματος σε μεγάλο μέρος της Πελοποννήσου, παρ' όλη τη μακρά πολιτιστική πορεία του τόπου αυτού. 
Ακολούθησε ένα κύμα μετανάστευσης των Δωριέων στα νησιά του Αιγαίου, τα μικρασιατικά παράλια και την Κύπρο. Περιοχές όπως τα Κύθηρα, η Κρήτη, η Μήλος, η Θήρα, η Ρόδος και η Κως, καθώς και τα απέναντι μικρασιατικά παράλια, περιήλθαν στον δωρικό έλεγχο. Οι Δωριείς επιχείρησαν επίσης να καταλάβουν την Αττική, χωρίς όμως επιτυχία. Κατά το δεύτερο ελληνικό αποικισμό, μαζί με τις άλλες ελληνικές δυνάμεις, οι Δωριείς δημιούργησαν αποικίες στη Μεγάλη Ελλάδα, δηλαδή τη νότια Ιταλία και Σικελία, όπως τις Συρακούσες, καθώς και στα στενά του Βοσπόρου.
Μεταξύ πρώτου και δεύτερου αποικισμού, εκδηλώθηκε εκτεταμένη κορινθιακή προσπάθεια αποικισμού της δυτικής Ελλάδας, με μεγάλη επιτυχία, αφού οι Κορίνθιοι έθεσαν υπό τον έλεγχό τους αρκετές από αυτές τις περιοχές.
Γενικά, η εποχή της "Καθόδου των Δωριέων", που επέφερε μεγάλες αλλοιώσεις στον πολιτικό χάρτη της Ελλάδας και επέδρασε καθοριστικά στην ιστορική της πορεία, ονομάζεται "Ελληνικός Μεσαίωνας", επειδή ελάχιστα γνωρίζουμε γι' αυτόν και παλαιότερα πιστευόταν ότι αποτελούσε μια εποχή βίαιης διακοπής της πολιτιστικής δημιουργίας.
Μυθολογία.
Πέρα από τις μαρτυρίες των ιστορικών, υπάρχει και το αντίστοιχο μυθολογικό πλαίσιο. Οι Δωριείς κατάγονταν από τον Δώρο, γιο του Έλληνα, ο οποίος είχε υπό την εξουσία του την ηπειρωτική Ελλάδα. Σε αυτούς κατέφυγαν οι απόγονοι του Ηρακλή, μετά το θάνατο του Ύλλου και τον διωγμό τους από την Πελοπόννησο. Ακόμη, αναφέρεται ότι, όταν οι Ηρακλείδες έφθασαν στον Αιγίμιο, βασιλιά των Δωριέων, ο Ύλλος ζούσε. Ο Αιγίμιος υιοθέτησε τον Ύλλο και μαζί με τους δυο γιους του, Πάμφυλο και Δυμάνα, τον έκανε συγκληρονόμο στο ένα τρίτο του βασιλείου του. Διωγμένοι από τα γειτονικά φύλα οι Δωριείς κατέφυγαν, μετά από πολλές μετακινήσεις, στη Δωρίδα που αρχικά ονομαζόταν Δρυόπις από τους Δρύοπες που την κατοικούσαν, ενώ Δωρίδα ονομάστηκε όταν την κατέλαβαν οι Δωριείς, και από εκεί στην Πελοπόννησο. Τη χώρα τη μοίρασαν οι δισέγγονοι του Ύλλου, Τήμενος, Κρεσφόντης και Αριστόδημος, μαζί με τους Πάμφυλο και Δυμάνα. Την κατάκτηση της Πελοποννήσου και την κυριαρχία τους στους αχαϊκούς πληθυσμούς, οι Δωριείς την ερμήνευσαν με το μύθο της "επανόδου των Ηρακλειδών", δηλαδή την επιστροφή των απογόνων του Ηρακλή στην αρχαία τους κοιτίδα.
Δωρική διάλεκτος.
Οι Δωριείς μιλούσαν μια δική τους διάλεκτο της Αρχαίας Ελληνικής γλώσσας, την Δωρική διάλεκτο. Κυριότερη διαφορά της από την Ιωνική-Αττική διάλεκτο, ήταν η διατήρηση του 'α' αντί του 'η'. Η Δωρική μιλιόταν στην Πελοπόννησο, την Κρήτη, τα νησιά του νοτίου Αιγαίου, στα νοτιοδυτικά παράλια της Μικράς Ασίας καθώς και στην Δωρίδα, ενώ οι Βορειοδυτικές διάλεκτοι που άλλοι τις θεωρούν στενά συγγενείς με την Δωρική ενώ άλλοι δεν τις ξεχωρίζουν από αυτή, ομιλούνταν στην δυτική Στερεά Ελλάδα και στην βορειοδυτική Πελοπόννησο. Απόγονος της δωρικής γλώσσας θεωρείται η σημερινή Τσακώνικη, η οποία χρησιμοποιείται στην περιοχή της νότιας επαρχίας Κυνουρίας του σημερινού νομού Αρκαδίας της Πελοποννήσου, από τις ανατολικές πλαγιές του Πάρνωνα μέχρι τον Αργολικό κόλπο . Οι ομιλητές φέρονται ως απόγονοι των αρχαίων ελεύθερων Λακώνων, που μέχρι σήμερα διασώζουν πολλά από τα ήθη και έθιμά τους, μαζί και τη γλώσσα τους και αριθμούν περίπου οχτώ χιλιάδες άτομα.
Οι περιοχές που ομιλείται είναι οι κωμοπόλεις του Τυρού,του Λεωνιδίου και η ευρύτερη περιοχή.
Το όνομα των Δωριέων είναι τυπικό εθνικό σε -εύς (Δωριεύς) που παράγεται από ένα τοπωνύμιο Δωρι-. Δηλώνει λοιπόν τους κατοίκους της Δωρίδας.
Δωρικός ρυθμός.
Ο δωρικός και ο ιωνικός ρυθμός συναποτελούσαν στους αρχαϊκούς χρόνους τους δύο βασικούς αρχιτεκτονικούς ρυθμούς, ενώ από το συνδυασμό τους προέκυψε ο κορινθιακός. Γνωστές αρχαϊκές κατασκευές δωρικού ρυθμού είναι τα Προπύλαια στην είσοδο του Ιερού Βράχου της Ακρόπολης, ο Παρθενώνας, αν και αυτός έχει και στοιχεία ιωνικού ρυθμου, διάφοροι ναοί στην κυρίως Ελλάδα, καθώς και ένα πλήθος ναών και άλλων οικοδομημάτων στη Σικελία και την Κάτω Ιταλία.
Βασικό στοιχείο του δωρικού ρυθμού είναι ο κίονας, ο οποίος στηρίζεται χωρίς βάση στο ανώτερο μέρος του κρηπιδώματος. Αποτελείται από σπονδύλους και εξωτερικά φέρει αβαθείς ραβδώσεις που καταλήγουν σε οξείες ράχες. Ο δωρικός κίονας αποτελείται από τον κυρίως κίονα, τον εχίνο και τον άβακα. Πάνω από τον άβακα βρίσκεται το επιστύλιο, οι κανόνες, οι μετόπες, τα τρίγλυφα, οι πρόμοχθοι, το τύμπανο, το γείσο, το αέτωμα, η σίμη και το ακρωτήριο.
Εθνολογική σύνθεση.
Οι ιστορικοί Δωριείς ήταν χωρισμένοι σε τρεις φυλές που ονομάζονταν: Υλλείς, Δυμάνες, Πάμφυλοι. Οι επώνυμοι ήρωες των Δυμάνων και Παμφύλων θεωρούνταν ως γιοι του Αιγιμιού που είχε οδηγήσει τους Δωριείς στη Δωρίδα. Ο ήρωας των Υλλέων, Ύλλος, ήταν γιος του Ηρακλή, που απέκτησε δικαιώματα στο ένα τρίτο του κράτους του Αιγιμιού, βοηθώντας τον εναντίον των Λαπιθών. Οι τρεις φυλές διατήρησαν το χωρισμό τους ακόμη κι όταν διασπάστηκαν αργότερα στα κράτη της Σπάρτης, Άργους, Κορίνθου, Μεσσηνίας και Μεγάρων.
Δύο ακόμη γεωγραφικές και πολιτιστικές ενότητες συνδέονται με τους Δωριείς. Πρόκειται για την Ήπειρο και τη Μακεδονία. Η Ήπειρος έμεινε στην αφάνεια μέχρι τους ελληνιστικούς χρόνους. Κατοικήθηκε από δωρικά φύλα, που δεν είχαν εξελιχθεί πολιτιστικά και δεν ακολούθησαν την ανάπτυξη των άλλων πόλεων της νότιας Ελλάδας, σημαντικότερα από τα οποία ήταν οι Μολοσσοί και οι Θεσπρωτοί. Το έντονο ορεινό ανάγλυφο της Ηπείρου επέδρασε καθοριστικά στη γλώσσα και τις συνήθειες των Ηπειρωτών. Γι' αυτό και θεωρήθηκε ότι έχουν ιλλυρική καταγωγή. Το ιδίωμα όμως της αρχαίας Ηπείρου φαίνεται να ήταν το δωρικό, με επιδράσεις από την ιλλυρική γλώσσα.
Οι δε Μακεδνοί θεωρούνταν ως οι απώτεροι πρόγονοι των υπόλοιπων Δωριέων, καθώς στην αρχική τους κοιτίδα στα όρη του Λάκμου ήταν γνωστοί με αυτό το όνομα, αργότερα όμως η λέξη Δωριείς συμπεριέλαβε στους κόλπους της και τους Μακεδνούς. Αυτό συνέβη μετά την απόσπαση ενός τμήματος από τους Μακεδνούς και την εγκατάστασή του στη Δωρίδα. Οι υπόλοιποι διατήρησαν την ονομασία τους και μετακινήθηκαν βορειότερα, στη Μακεδονία, όπου έγιναν γνωστοί ως Μακεδόνες. Στην πορεία αυτή, άλλο ένα τμήμα αποσπάστηκε για να ακολουθήσει τη δική του πορεία προς τη Μαγνησία. 
Αναφορικά με τη σχέση Δωριέων και Μακεδόνων, πολλές πόλεις της Μακεδονίας και της νότιας Ελλάδας έχουν κοινό όνομα λόγω κοινής καταγωγής των κατοίκων της. Για παράδειγμα, η Γόρτυνα στην Κρήτη με τη Γόρτυνα του Αξιού ποταμού και το Άργος με το Άργος Ορεστικό. Ο Αλέξανδρος ο Α, παππούς του Μεγάλου Αλεξάνδρου, μάλιστα, επικαλέστηκε ότι είναι Αργείος για να πάρει μέρος στους Ολυμπιακούς Αγώνες, στοιχείο που συμβάλλει στην αναγνώριση της δωρικής καταγωγής των Μακεδνών. 
Οι Έλληνες, ως γνωστόν, είναι απόγονοι του Έλληνος, που είχε απογόνους τον Δώρο, τον Αίολο και τον Ξούθο, πατέρα του Ίωνος και του Αχαιού. Αυτοί ήταν αντίστοιχα οι ήρωες των Δωριέων, Αιολέων, Ιώνων και Αχαιών. Επομένως οι Μακεδόνες ανήκουν σε μια από αυτές τις ομάδες, κι επειδή αποδείχθηκε ότι δε συγγενεύουν άμεσα με τους Αιολείς και τους Ίωνες αλλά και επιπλέον τα στοιχεία συνηγορούν υπέρ της δωρικής τους καταγωγής, το ορθότερο θα ήταν να τους κατατάξουμε στους Δωριείς. Ακόμη, ο Ηρόδοτος ισχυρίζεται ότι οι Μακεδνοί αποτελούσαν τμήμα των Δωριέων. Δεν αποκλείεται, επίσης, η συσχέτιση των Μακεδνών και Ηπειρωτών με τους Έλληνες της βορειοδυτικής διαλεκτικής ομάδας, αν και τα υπάρχοντα δεδομένα είναι ελάχιστα. Σε κάθε περίπτωση, όμως, οι Μακεδνοί και οι Ηπειρώτες ανήκουν στη δυτική ελληνική διαλεκτική ομάδα.
Παρ' όλα αυτά θα πρέπει να τονιστεί ότι η σύνδεση μεταξύ Δωριέων και Μακεδνών αναφέρεται κυρίως στη φυλετική τους σχέση και λιγότερο στη γλωσσική, αφού η μακρόχρονη γεωγραφική απομόνωση της Μακεδονίας αποτέλεσε τροχοπέδη για τη γλωσσική εξέλιξη της Μακεδονικής διαλέκτου.
Φυλετική ταξινόμηση.
Οι Δωριείς μπορούν γενικά να ταξινομηθούν στις πέντε φυλές που προαναφέρθηκαν, δηλαδή στους Υλλείς, Δυμάνες, Παμφύλους, Μακεδνούς και Ηπειρώτες. Οι πέντε αυτές φυλές περιλαμβάνουν διάφορα φύλα που εντοπίζονται στο γεωγραφικό χώρο της ηπειρωτικής Ελλάδας, της δυτικής Μικράς Ασίας και των στενών του Βοσπόρου, καθώς και στην κεντρική Μεσόγειο, από τη νότια Ιταλία και Σικελία μέχρι τις ακτές της σημερινής Λιβύης.

</doc>
<doc id="42049" url="https://el.wikipedia.org/wiki?curid=42049" title="Ισταμπούλ">
Ισταμπούλ



</doc>
<doc id="42051" url="https://el.wikipedia.org/wiki?curid=42051" title="Β.Ο.Α.Κ.">
Β.Ο.Α.Κ.



</doc>
<doc id="42053" url="https://el.wikipedia.org/wiki?curid=42053" title="ΒΟΑΚ">
ΒΟΑΚ



</doc>
<doc id="42055" url="https://el.wikipedia.org/wiki?curid=42055" title="Ασύρματα Δίκτυα">
Ασύρματα Δίκτυα



</doc>
<doc id="42059" url="https://el.wikipedia.org/wiki?curid=42059" title="Χέρμπι Νίκολς">
Χέρμπι Νίκολς

Ο Χέρμπι Νίκολς ("Herbert Horatio Nichols ", 3 Ιανουαρίου 1919 - 12 Απριλίου 1963) ήταν Αμερικανός συνθέτης και πιανίστας της τζαζ. Παρέμεινε στην αφάνεια κατά τη διάρκεια της ζωής του, χωρίς να ασκήσει μεγάλη επίδραση στη τζαζ, όπως για παράδειγμα ο Τελόνιους Μονκ ή ο Bud Powell, ωστόσο σήμερα το έργο του αναγνωρίζεται περισσότερο, ειδικότερα για τη φαντασία και τον εκλεπτισμό του.
Βιογραφία.
Γεννήθηκε στις 3 Ιανουαρίου του 1919 στη Νέα Υόρκη. Ξεκίνησε το πιάνο στα εννέα του χρόνια και αργότερα σπούδασε στο C.C.N.Y. Μετά την στρατιωτική του θητεία, στην διάρκεια του Δευτέρου παγκοσμίου πολέμου, έπαιξε σε διάφορα μουσικά σχήματα, συμμετέχοντας και στην νέα σκηνή του "bebop". Παράλληλα, προκειμένου να επιβιώσει οικονομικά, συμμετείχε κυρίως σε Dixie μπάντες. 
Η μουσική του, ένα μείγμα Dixieland, swing, "west indian folk", ευρωπαικής κλασικής μουσικής (με αναφορά κυρίως συνθέτες όπως ο Ερίκ Σατί και ο Μπέλα Μπάρτοκ) και οι ανορθόδοξες δομές των συνθέσεων του, που έμοιαζαν σε ορισμένα σημεία με αυτές του Τελόνιους Μονκ, τον έφεραν απλά στο περιθώριο του τζαζ ακροατηρίου της εποχής. 
Η πρώτη μουσικός που ηχογράφησε σύνθεση του Χέρμπι Νίκολς ήταν η Mary Lou Williams (με το κομμάτι "Stennell", που αργότερα εμφανίζεται με τον τίτλο "Opus Z"). Η πιο γνωστή του σύνθεση ήταν το κομμάτι που έγραψε για την Billie Holiday, το περίφημο "Lady Sings The Blues". Κατά τα άλλα, οι συνθέσεις του έμειναν εκτός προσοχής, καθώς από τις 170 κατάφερε να ηχογραφήσει λιγότερες από τις μισές και αυτές χάρη στον Alfred Lion και την "Blue Note", στην οποία κυκλοφόρησε τρία πιάνο-τρίο άλμπουμς μεταξύ 1955 και 1956. Επίσης ηχογράφησε και ένα δίσκο στην εταιρεία "Bethlehem", στα τέλη του 1957. Μετά τις ηχογραφήσεις αυτές ο Nichols χάθηκε από το προσκήνιο και δεν κατάφερε να επανέλθει αφού πέθανε νεώτατος στις 12 Απριλίου του 1963, από λευχαιμία. 
Το ενδιαφέρον για το έργο του αναθερμάνθηκε όταν στις αρχές της δεκαετίας του '90, η "Mosaic Records" ξέθαψε τα παλιά LP του Nichols για την Blue Note, τα επανακυκλοφόρησε, προσθέτοντας και υλικό που δεν είχε κυκλοφορήσει τότε, σε μία μεγάλη συλλογή. Είχαν προϋπάρξει αφιερώματα στην μουσική του από τον Δανό πιανίστα Misha Mengelberg και τον Steve Lacy αλλά η συλλογή της "Mosaic" ήταν εκείνη που ανέδειξε τον Νίκολς σε ένα πιο πλατύ κοινό. 
Η εποχή του CD έφερε και την Blue Note να επανακυκλοφορεί το "The Complete Recordings of Herbie Nichols" σε ένα τετραπλό κουτί. Οι μη ηχογραφημένες συνθέσεις του όμως βρήκαν τον δρόμο προς το φως με τον τρομπονίστα Roswell Rudd και τους δίσκους του "The Unheard Herbie Nichols Vol .1 &amp; 2" αλλά και το "Χέρμπι Νίκολς Πρότζεκτ", ένα κουιντέτο από νέους πρωτοπόρους ΝεοΥορκέζους μουσικούς που αφιέρωθηκε στην κατανόηση και προώθηση της μουσικής του.

</doc>
<doc id="42060" url="https://el.wikipedia.org/wiki?curid=42060" title="Τίντο Μπρας">
Τίντο Μπρας

Ο Τζιοβάνι Μπρας (ιταλ. "Giovanni Brass") γεννημένος στις 26 Μαρτίου του 1933 και περισσότερο γνωστός με το όνομα Τίντο Μπρας (ιταλ. Tinto Brass), είναι ένας από τους πιο γνωστούς και αμφιλεγόμενους Ιταλούς σκηνοθέτες. Είναι ιδιαίτερα γνωστός για τις ερωτικές του ταινίες, όπως τα φιλμ "Così fan tutte" , "Paprika" και "Monella". 
Βιογραφία.
Ταινίες και Τεχνικές.
Ο Μπρας γεννήθηκε στο Μιλάνο. Στις δεκαετίες του 1960 και του 1970 σκηνοθέτησε πολλές αβάν-γκάρντ ταινίες, όπως τα φιλμ "Nerosubianco", "L'urlo" και "La Vacanza". Έγινε όμως παγκόσμια γνωστός από τις ερωτικές υπερπαραγωγές "Salon Kitty", "Το Κλειδί" και "Καλιγούλας" που αποτέλεσε προϊόν της συνεργασίας του με το γνωστό συγγραφέα Γκορ Βιντάλ, το Φράνκο Ροσελίνι (ανηψιό του Ιταλού σκηνοθέτη Ρομπέρτο Ροσελίνι) και τον εκδότη του περιοδικού "Πέντχαουζ", Μπομπ Γκουτσιόνε. Πολλόι θεωρούν εντούτοις ότι ο "Καλιγούλας" δεν είναι μια πραγματική ταινία του Μπρας, επειδή ο σκηνοθέτης δεν έιχε πρόσβαση στην τελική δημιουργία της ταινίας (μοντάζ και ποστ προντάξιον). Η ταινία πρ'ολα αυτά περιέχει πολλά απο τα βασικά χαρακτηριστικά των ταινιών του Μπρας και παραμένει η πιο δημοφιλής δουλειά του (και παράλληλα η πιο επιτυχημένη εμπορικά Ιταλική ταινία στις Η.Π.Α).
Ο Μπρας ακολουθεί ένα σχεδόν ιμπρεσσιονιστικό στυλ στις ταινίες του, αποφεύγοντας να δείχνει αχανή τοπία και εστιάζοντας σε κομμάτια του σκηνικού, περιφεριακά αντικείμενα και χαρακτήρες, μιμούμενος με έτσι τον τρόπο που θα παρακολουθούσε τα γεγονότα ο θεατής αν ήταν παρών. Η τεχνική αυτή δίνει έναν εξαιρετικά γρήγορο (σχεδόν φρένηρη) ρυθμό στην ταινία. Μια άλλη τεχνική που συχνά χρησιμοποιεί είναι η (τηλεοπτικής λογικής) λήψη με πολλαπλές κάμερες, έχοντας τουλάχιστον τρεις κάμερες να τραβάνε την ίδια σκηνή και εστιάζοντας σε διαφορετικό σημείο η κάθε μια.
Προσωπικό στυλ.
Σχεδόν σε όλες τις ταινίες του Μπρας υπάρχουν πολλές προσωπικές νότες και εμμονές. Από την ταινία "Salon Kitty" και μετά, οι καθρέφτες παίζουν πρωταρχικό ρόλο στα σκηνικά της κάθε ταινίας. Μερικές φορές κινηματογραφεί μια σκηνή ξεκινώντας από την αντανάκλαση μέσα σε έναν καθρέφτη και μεταφέροντας αργά το πλάνο στο πραγματικό γεγονός, δημιουργώντας έτσι μια αίσθηση αποπροσπανατολισμού. Στις ερωτικές του ταινίες -ιδίως στα φιλμ "Το Κλειδί", "Miranda" και "Così fan tutte"- συχνά προβάλλει με εντυπωσιακό τρόπο τα γυναικεία οπίσθια, σχεδόν σε σημείο φετιχισμού.
Σε πολλές απο τις ταινίες του υπάρχουν σκηνές βάναυσης κακοποίησης ζώων: Στο "L'urlo" υπάρχουν οι σκηνές ενός ανθρώπου που σκοτώνει ένα ποντίκι και ο αποκεφαλισμός μιας χήνας ενώ στο "Salon Kitty" μια ιδιαίτερα σκληρή σκηνή με το ξεκοίλιασμα γουρουνιών σε ένα σφαγείο. Τέλος πολυ συχνά κάνει μικρές εμφανίσεις στις ταινίες του φίλου του Osiride Revarello, αλλά και στις δικές του, ιδίως τα τελευταία χρόνια.

</doc>
<doc id="42062" url="https://el.wikipedia.org/wiki?curid=42062" title="Λίμνης Ορεστίδος">
Λίμνης Ορεστίδος



</doc>
<doc id="42064" url="https://el.wikipedia.org/wiki?curid=42064" title="Διεθνές αεροδρόμιο Ν. Καζαντζάκης">
Διεθνές αεροδρόμιο Ν. Καζαντζάκης



</doc>
<doc id="42066" url="https://el.wikipedia.org/wiki?curid=42066" title="Κρατικός Αερολιμένας Καστοριάς &quot;Αριστοτέλης&quot;">
Κρατικός Αερολιμένας Καστοριάς &quot;Αριστοτέλης&quot;



</doc>
<doc id="42067" url="https://el.wikipedia.org/wiki?curid=42067" title="Κρατικός Αερολιμένας Κοζάνης &quot;Φίλιππος&quot;">
Κρατικός Αερολιμένας Κοζάνης &quot;Φίλιππος&quot;



</doc>
<doc id="42068" url="https://el.wikipedia.org/wiki?curid=42068" title="Αερολιμένας Θεσσαλονίκης &quot;Μακεδονία&quot;">
Αερολιμένας Θεσσαλονίκης &quot;Μακεδονία&quot;



</doc>
<doc id="42070" url="https://el.wikipedia.org/wiki?curid=42070" title="Διεθνές Αεροδρόμιο Ελευθέριος Βενιζέλος">
Διεθνές Αεροδρόμιο Ελευθέριος Βενιζέλος



</doc>
<doc id="42072" url="https://el.wikipedia.org/wiki?curid=42072" title="Ρόδης Προβελέγγιος">
Ρόδης Προβελέγγιος



</doc>
<doc id="42077" url="https://el.wikipedia.org/wiki?curid=42077" title="Epirus Vetus">
Epirus Vetus



</doc>
<doc id="42078" url="https://el.wikipedia.org/wiki?curid=42078" title="Δημήτρης Βασιλάκης">
Δημήτρης Βασιλάκης

Ο σαξοφωνίστας, συνθέτης και πανεπιστημιακός Δημήτρης Βασιλάκης είναι Έλληνας τζαζ μουσικός με διεθνή καριέρα και ηχογραφήσεις σε μία από τις ιστορικότερες εταιρείες, την Candid Records που εδρεύει στο Λονδίνο.
Γεννημένος και μεγαλωμένος στην Αθήνα, αρχικά μαθαίνει πιάνο, κιθάρα και βιολί και σπουδάζει χημικός μηχανικός. Τελικά η μουσική τον κερδίζει και μεταβαίνει στο Λονδίνο όπου εγγράφεται στο London College of Music. Αποκτά δίπλωμα στο κλασικό σαξόφωνο, κερδίζει πανεπιστημιακά βραβεία και εντάσσεται στην τοπική jazz σκηνή με εμφανίσεις στα διάφορα κλαμπ και μούζικ χώλ του Λονδίνου. Η πανεπιστημιακή του καριέρα διαρκεί πάνω από μια πενταετία και κορυφώνεται με υποτροφία από τον Βρετανικό συμβούλιο για σπουδές στο jazz σαξόφωνο και την σύνθεση και την απόκτηση του πτυχίου LRAM στην Διδασκαλία της jazz. Επιστρέφει στην Αθήνα όπου μεταλαμπαδεύει τις γνώσεις του σε Ελληνικούς μουσικούς κύκλους και αρχίζει ένα συνεχές ταξίδι live εμφανίσεων σε Ελλάδα και Ευρώπη. Έχει συνεργαστεί και περιοδεύσει με σπουδαίους μουσικούς, όπως ο Abdullah Ibrahim, ο Ralph Peterson, ο Andy Sheppard, ο Marc Johnson, o Alfredo Rodriguez, o Ed Schuller, ο David Liebman, o Bobby Watson, o Jeff Tain Watts και άλλοι.
Το 1999 ηχογραφεί στην Candid το ντεμπούτο του με τίτλο “Secret Path” και το 2001 με την συμμετοχή και παραγωγή του David Liebman , το “Daedalus Project – Labyrinth”, ένα άλμπουμ που γρήγορα δέχτηκε εξαιρετικές κριτικές διεθνώς. Στο τελευταίο του άλμπουμ “Parallel Lines” συμμετέχει ένας από τους σπουδαιότερους σύγχρονους μάστερς της ντραμς, ο Jeff Tain Watts. Ο Δημήτρης Βασιλάκης ταξιδεύει και παρουσιάζει την μουσική του συνεχώς στον κόσμο, από το Λονδίνο στην Νέα Υόρκη, σε διάφορα διεθνή φεστιβάλ αλλά και στην Θεσσαλονίκη όπου διδάσκει στο Πανεπιστήμιο Μακεδονίας.

</doc>
<doc id="42081" url="https://el.wikipedia.org/wiki?curid=42081" title="Στρατόπεδα συγκέντρωσης">
Στρατόπεδα συγκέντρωσης



</doc>
<doc id="42082" url="https://el.wikipedia.org/wiki?curid=42082" title="Δισπηλιό">
Δισπηλιό



</doc>
<doc id="42083" url="https://el.wikipedia.org/wiki?curid=42083" title="Sertã">
Sertã



</doc>
<doc id="42091" url="https://el.wikipedia.org/wiki?curid=42091" title="Παρατήρηση">
Παρατήρηση

Παρατήρηση ονομάζεται η οποιαδήποτε προσεκτική, - επισταμένη -, θέαση οποιουδήποτε αντικειμένου, συμβάντος ή γεγονότος και όχι βέβαια εκείνη μιας "φευγαλέας ματιάς". Ακόμη όμως μπορεί στη καθημερινή φρασεολογία να σημαίνει και εξέταση, επισκόπηση, αλλά και αντίθετη γνώμη, αντιλογία, έλεγχος, μέχρι και ψόγος (π.χ. "του έγινε αυστηρή παρατήρηση"). Η λέξη ετυμολογείται από το αρχαίο ελληνικό ρήμα ""παρα+τηρέω-ώ" (= βλέπω με προσοχή). Στην αρχαία ελληνική "τηρός"" σήμαινε φρουρός, σκοπός.
Γενικά.
Όταν λέμε "παρατηρώ", ή "κάνω παρατήρηση" εννοούμε ότι ταυτόχρονα εξετάζουμε κάτι που υπάρχει ή συμβαίνει ξεκινώντας με την βοήθεια των αισθήσεων (όρασης, ακοής, αφής, κ.λπ.) ή με τη βοήθεια και ειδικών οργάνων που υποκαθιστούν ή αυξάνουν τις δυνατότητες αυτών όπως π.χ. μικροσκόπιο, τηλεσκόπιο, διάφορα μετρονομικά όργανα, συσκευές ανίχνευσης κ.λπ. Σκοπός της όποιας παρατήρησης είναι να μπορέσουμε να κρίνουμε, ή να συγκρίνουμε, ή να ξεχωρίσουμε, ή να επιλέξουμε, ή να ταξινομήσουμε κάθε είδους δεδομένα που μπορεί να λάβουμε, έχοντας παράλληλα υπόψη διάφορα κριτήρια, αποβλέποντας σε διάφορους στόχους, (π.χ. μετεωρολογική, μικροβιολογική, αστρονομική, κυκλοφοριακή, σεισμολογική, περιβαλλοντική παρατήρηση κ.λπ.). Αντικείμενο δε της παρατήρησης, καλούμενο παρατήρημα, μπορεί να είναι οποιαδήποτε αντικείμενα, εικόνες, φαινόμενα, άνθρωποι, συμπεριφορές, γεγονότα ή εξελίξεις των τελευταίων. Ταυτόχρονα όμως παρατηρούμε και τον εαυτό μας σε σχέση με το παρατηρούμενο. Έτσι συμβαίνει η κάθε παρατήρησή μας ν΄ αποτελεί μια αρχική διαδικασία κάθε είδους εμπειρικής εξέτασης όπου και λαμβάνουμε τα δεδομένα της εμπειρίας αυτής.
Κατόπιν των παραπάνω συνάγεται ότι η παρατήρηση αποτελεί τη πρώτιστη μέθοδο οποιασδήποτε έρευνας τόσο στις Επιστήμες συμπεριφοράς όσο και στις Φυσικές επιστήμες. Αυτός που ασκεί την παρατήρηση λέγεται παρατηρητής / παρατηρήτρια και σε ειδικευμένο επιστημονικό επίπεδο "ερευνητής". Η εξειδικευμένη θέση απ΄ όπου μπορεί να επιχειρηθεί μια παρατήρηση ονομάζεται παρατηρητήριο όπου μπορεί να είναι από ένα προωθημένο φυλάκιο κατόπτευσης εχθρικών μονάδων, ή ένα χημικό εργαστήριο, μέχρι αστεροσκοπείο, ή τηλεκατευθυνόμενη διαστημοσυσκευή.
Ιστορική ανασκόπηση.
Η έννοια της παρατήρησης ανάγεται από τους μυθικούς χρόνους. Ολόκληρη η Ελληνική Μυθολογία, όπως και άλλες μυθολογίες, αποτελούν σύνολα εμπειρικών δεδομένων εκ παρατηρήσεων των φυσικών φαινομένων στην αρχική προσπάθεια ερμηνείας του σκοπού της ύπαρξης του ανθρώπινου γένους. Έτσι οι διάφορες δυνάμεις της φύσης καθώς και οι συμπεριφορές των ανθρώπων έλαβαν αλληγορικές μορφές που περιβάλλονταν με "ιερότητα" θεών, προς ευρύτερα κοινή αποδοχή της εμπειρικής πλέον γνώσης, όσο μπορούσε βέβαια αυτή να ερμηνευτεί. Οι δε σχέσεις αυτών των δυνάμεων και συμπεριφορών αποτέλεσαν το βάθρο των διαφόρων μύθων.
Άραγε πόσο δύσκολο θα μπορούσε να ήταν για τον μυθικό κάτοικο του ελλαδικού χώρου όταν αναπαυόμενος σε κάποια πλαγιά βουνού και παρατηρώντας τον υπερκείμενο ουράνιο θόλο να του προσδώσει αρσενική μορφή και τη Γη ως θηλυκή, θεωρώντας τα τεράστια βουνά ως στήθη της, και να δημιουργήσει τις πρώτες μεγάλες δυνάμεις της Φύσεως σε αλληγορικούς πρωτόθεους τον Ουρανό και τη Γαία; Αλλά και αργότερα όταν αντελήφθη την έννοια του χρόνου-Κρόνου που κατέτρωγε τα πάντα, πόσο δύσκολο θα του ήταν να αναπροσαρμόσει τις ήδη εμπειρικές αντιλήψεις του σε μια πιο ισορροπημένη κατάσταση, ακριβώς την ίδια που επήλθε μετά τις γεωλογικές ανακατατάξεις του ίδιου γεωγραφικού χώρου αποκαλώντας τις κατακλυσμό του Ωγύγου ή κατακλυσμό του Δευκαλίωνα και να δημιουργήσει το εξισορροπημένο Δωδεκάθεο όπου το όνομα του κάθε θεού αποκαλύπτεται ως εμπειρική γνώση εκ παρατηρήσεως;
Στη συνέχεια οι αρχαίοι Έλληνες φιλόσοφοι, παρατηρώντας τις ανθρώπινες συμπεριφορές άρχισαν να αναδεικνύουν τις ηθικές αξίες, ενώ οι θετικοί ομοίως εκ της παρατήρησης άρχισαν να θέτουν τις βάσεις των φυσικών επιστημών. ιστορική υπήρξε η στιγμή που ο Αρχιμήδης αναφώνησε τη φράση ""Εύρηκα, εύρηκα" ενώ η ίδια η παρατήρηση άρχισε να λαμβάνει ένα μεθοδικό χαρακτήρα ανάδειξης. Των Ελλήνων και Ρωμαίων ακολούθησε στη συνέχεια η μεγάλη χορεία των λεγομένων εμπειριοκρατικών φιλοσόφων που φθάνει μέχρι τους σύγχρονους κυρίως Ευρωπαίους και Αμερικανούς αυτού του αντικειμένου.
Ένας από τους πρώτους θεμελιωτές της επιστημονικής μεθόδου παρατήρησης ήταν ο Άγγλος μοναχός και φιλόσοφος Ρογήρος Βάκων (Roger Bacon, 1215-1294)) ο οποίος και εισήγαγε για πρώτη φορά τις έννοιες "ενεργητική" και "παθητική παρατήρηση", όπου στη μεν πρώτη συμμετέχει ο παρατηρητής ως προκαλών (π.χ. στον αντίλαλο), ενώ στη δεύτερη δεν συμμετέχει (π.χ. η παρατήρηση της πτώσης του μήλου από τον Νεύτωνα). Βέβαια η παρατήρηση άρχισε να εξελίσσεται και να επεκτείνεται και σε άλλες επιστήμες φθάνοντας στον Th. Cablow, το 1970, που ομολογεί: "Η Ψυχολογία είναι βασικά επιστήμη της παρατήρησης"". 
Σήμερα κανείς δεν μπορεί ν΄ αμφισβητήσει ότι η αστρονομία, η γεωγραφία, η γεωλογία, η ναυσιπλοΐα αλλά και τόσες άλλες επιστήμες έχουν ως βάση στήριξης την παρατήρηση.
Χαρακτηριστικά παρατήρησης.
Γενικά μία προσωπική ή και ομαδική παρατήρηση προκειμένου να λάβει επιστημονική αξιολόγηση, αλλά και να γίνει εκμεταλλεύσιμη και συνεπώς παραδεκτή θα πρέπει πριν την αναγκαία δημοσίευσή της να συγκεντρώνει ορισμένα γενικά χαρακτηριστικά τα οποία και συνοψίζονται στα ακόλουθα:
Βασικές μορφές παρατήρησης.
Εκ της παραπάνω αναφοράς των επιστημονικών τομέων η παρατήρηση, ως πρωταρχική μέθοδος έρευνας, διακρίνεται σε δύο βασικά είδη:
Σχέση παρατήρησης - πειράματος.
Στο σημείο αυτό αξίζει ν΄ αναφερθεί η διάκριση μεταξύ παρατήρησης και πειράματος. Η άποψη ότι δεν υφίσταται ουσιαστική διαφορά μεταξύ παρατήρησης και πειράματος ανήκει σήμερα στο παρελθόν. Αυτό που ισχύει σήμερα είναι ότι και οι δύο αυτές έννοιες βρίσκονται πολύ κοντά μόνο από μεθοδολογική άποψη με σαφή όμως όρια η καθεμία σε ερευνητικό πεδίο. Και οι δύο αποτελούν μεθόδους έρευνας ("πειραματικής", ή "μη-πειραματικής") με χρήση κάποιων μεταβλητών που διατηρούν κάποια συνάφεια μεταξύ τους (οι μεταβλητές). Και στις δύο περιπτώσεις προηγείται η εκλογή του αντικειμένου που θα μελετηθεί και η οποία καθορίζεται από τις σχέσεις που υφίστανται μεταξύ του αντικειμένου ή γεγονότος και στην αναμονή της όποιας επιδίωξης. Το πείραμα εν προκειμένω προετοιμάζει, ή ως ένα βαθμό προσδιορίζει την έκταση της παρατήρησης, ενώ από μόνη της η παρατήρηση δεν μπορεί να προσδιορίσει την έκταση του ενδιαφέροντος. Τόσο όμως στη παρατήρηση όσο και στο πείραμα ο παρατηρητής / ερευνητής θέτει κάποιο ερώτημα όπου στη παρατήρηση μπορεί να είναι γενική και αόριστη που την απάντηση να μη γνωρίζει παρά μόνο ως εξίσου γενική και αόριστη, ενώ αντίθετα στο πείραμα ο ερευνητής θέτει ερώτημα υπό μορφή "υπόθεσης", δηλαδή κάποιας εικασίας, βασισμένη σε σχέσεις γεγονότων που εμπλέκονται στη πειραματική έρευνα.
Από το σημείο όμως αυτό και μετά, στην παρατήρηση εξετάζονται αντικείμενα ή γεγονότα όπως αυτά υφίστανται ή συμβαίνουν φυσικά ή συμπτωματικά που τούτο όμως εκφεύγει του πειραματισμού, όπου το παρατήρημα μπορεί να υποστεί σκόπιμες μεταβολές, ή εκθέσεις σε διαφορετικές επιδράσεις με έκδηλη την διαφορετικότητα των μεθόδων. Ειδικότερα το πείραμα προκαλείται και ελέγχεται από τον ερευνητή χάνοντας όμως έτσι την έννοια του αυθόρμητου, ενώ κερδίζει στην ακρίβεια και την αντικειμενικότητα. Ένα επίσης μείον του πειράματος είναι ότι αυτό δεν μπορεί να επεκταθεί απεριόριστα και χρονικά σε παρατηρήσεις συμπεριφορών που είναι ποικιλότροπες.
Δευτερεύουσες μορφές.
Εκτός από τις βασικές μορφές η παρατήρηση διακρίνεται και σε άλλες μορφές ανάλογα του επιστημονικού πεδίου έρευνας, όπου και διακρίνεται σε πληθώρα επιστημών, ανάλογα της πρόθεσης του παρατηρητή, τη χρονική διάρκεια αυτής, τον αριθμό ατόμων που συμμετέχουν κ.ά. Έτσι υπό το πλαίσιο αυτών η παρατήρηση διακρίνεται σε:
Καταγραφή παρατήρησης.
Μία παρατήρηση για να μπορεί να αξιοποιηθεί θα πρέπει προηγουμένως να παγιωθεί δηλαδή να καταγραφεί είτε ως αναφορά - περιγραφική έκθεση, είτε σε μηχανικά μέσα καταγραφής (απλά ή ηλεκτρονικά) όπως π.χ. φωτογράφιση, μαγνητοφώνηση, μαγνητοσκόπηση ή με άλλα επιστημονικά αυτογραφικά όργανα. Η ευκολότερη και απλούστερη όλων είναι η απλή έγγραφη περιγραφή, δηλαδή σε χαρτί. Επειδή όμως ο τρόπος αυτός μπορεί να επηρεάζει άμεσα την "αξιοπιστία" (fidelite) αυτής, αλλά και της όποιας εξ αυτής εκτίμησης θα πρέπει να ακολουθηθούν κάποιες συγκεκριμένες κατευθύνσεις.
Έτσι πρωταρχικό σημείο μιας περιγραφής παρατήρησης είναι ότι θα πρέπει αυτή ν΄απαντά στα ερωτήματα Ποιος;, Τι;, Πότε;, Που; και Πως; (ανεξάρτητα της σειράς, όπως τα Πότε; και Που; να είναι πρώτα, σειρά που ακολουθεί η δημοσιογραφία, η ανακριτική κ.ά.). Όταν δε η παρατήρηση αφορά συμπεριφορά θα πρέπει να λαμβάνονται υπόψη και άλλοι όροι όπως συνθήκες που υφίσταντο κατά την παρατήρηση, δηλαδή "εμπλαισίωση" της παρατήρησης (contextualisation ou encadrement de l' observation). Έτσι η περιγραφική έκθεση θα πρέπει να περιλαμβάνει ημερομηνία, τον τόπο, με χάρτη ή σχεδιάγραμμα αν είναι εξωτερικός, και τη διάρκεια της παρατήρησης, τα πρόσωπα ή αντικείμενα που περιγράφονται, τις υφιστάμενες συνθήκες και οτιδήποτε άλλο που κρίνεται σκόπιμο ή ως επεξήγηση.
Ερμηνεία παρατήρησης.
Βασικά σε κάθε παρατήρηση συγκεντρώνονται και αναφέρονται διάφορα δεδομένα. Συνεπώς ερμηνεία της παρατήρησης είναι η ερμηνεία αυτών τούτων των δεδομένων η οποία και είναι η διεισδυτική ανάλυσή τους που επιχειρείται στη συνέχεια από τον παρατηρητή - ερευνητή συνθέτοντας συμπερασματικές κρίσεις σε συνάρτηση διαφόρων σχέσεων αυτών, είτε από επιστημονικής πλευράς είτε από κοινωνικής συμπεριφοράς. Έτσι εξετάζοντας την άρτια περιγραφή, διυλίζει την περιγραφή επί των σημείων που διαφωτίζουν τα σημαντικότερα στοιχεία, τα οποία στη συνέχεια συσχετίζει και προσαρμόζει σε επιστημονικό πεδίο ή σε νόημα ειδικής συμπεριφοράς.
Η ερμηνεία της παρατήρησης αποτελεί το πλέον συναρπαστικό σημείο για τον παρατηρητή - ερευνητή. Και αυτό διότι κατά το χρόνο της παρατήρησης, δηλαδή της συλλογής των δεδομένων, ο παρατηρητής έκανε αυτό που έκανε, λίγο ή πολύ, ενώ σ΄ αυτό το στάδιο μπορεί, επιδεικνύοντας ευρετική και οργανωτική ικανότητα, ν΄ αναδείξει μια εξηγήσιμη δομή ενός συνόλου ενδείξεων και γεγονότων. Αυτό μπορεί άλλοτε να είναι εύκολο και άλλοτε ιδιαίτερα δύσκολο ένεκα διαφόρων περιορισμών (τοπικών, χρονικών, περιορισμού εξοπλισμού κ.ά.), όπου σε ανώτερο κλιμάκιο, ή επιστημονικό κέντρο να μη είναι τόσο δύσκολο. Όπως και να έχει όμως ο πρώτος παρατηρητής εν προκειμένω αναλυτής, διατηρεί την πλεονεκτικότερη θέση έναντι άλλου επόμενου όπου είναι δυσκολότερο να ανασυνθέσει με πληρότητα την όλη περιγραφόμενη κατάσταση που μόνο ο πρώτος βίωσε. Πολλές φορές όμως συμβαίνει ο ίδιος ο παρατηρητής να εισηγείται την ερμηνεία της εργασίας του σε ειδικότερο αναλυτή προκειμένου αυτή να λάβει ένα πληρέστερο πλαίσιο αναφοράς.
Εγκυρότητα - αξιοπιστία.
Ειδικότερα πρόβλημα εγκυρότητας και αξιοπιστίας είναι δυνατόν να εμφανιστεί σε περιπτώσεις παρατήρησης συμπεριφοράς, ανθρώπου ή ζώου, όπου και περιπλέκεται η θέση του παρατηρούμενου με αυτή της παρουσίας του παρατηρητή. Για παράδειγμα, όπως επισημαίνει ο J. S. Arsenian διαφορετικά αντιδρά ένα παιδί στο οικογενειακό του περιβάλλον και διαφορετικά σ΄ ένα ίδρυμα, διαφορετικά ένας έφηβος στην παρουσία μιας κοπέλας, ή ένας στρατιώτης εκτός στρατοπέδου, ή τα μέλη μιας ομάδας εκτός ομάδας κ.λπ. αλλά και ακόμα ποιο διαφορετικά εφ όλων των προηγουμένων αν γνωρίζουν ότι παρατηρούνται από κάποιον παρατηρητή, όπου μόνο ένα μικρό παιδί μπορεί ν΄ αγνοήσει το γεγονός αυτό. 
Στις περιπτώσεις αυτές ακολουθούνται διάφορες πρακτικές απόκρυψης του παρατηρητή με τη βοήθεια χρήσης διαφόρων καλυμμένων μέσων όπως π.χ. μαγνητόφωνα, φωτογραφικές μηχανές, βιντεοκάμερες μέχρι ακόμα και ψευδοπαράθυρα - καθρέπτες που επιτρέπουν την μονόπλευρη παρατήρηση, (one way screen), που χρησιμοποιεί τακτικά η ανακριτική. Με τις μεθόδους αυτές, όταν μάλιστα επαναλαμβάνονται τέτοιες παρατηρήσεις, ακόμα και με διαφορετικούς παρατηρητές, εξαλείφεται η τυχόν επίδραση της παρουσίας του παρατηρητή από τον παρατηρούμενο, όπως και αρχικές προσωπικές εκτιμήσεις, με συνέπεια η παρατήρηση να είναι ιδιαίτερα αντικειμενική έγκυρη και αξιόπιστη.
Τέλος σημειώνεται ότι η ικανότητα για να έχει κάποιος σωστές εντυπώσεις παρατηρήσεων επί συμπεριφορών είναι μεταβλητή. Η σύγχρονη επί τούτου επιστημονική έρευνα δεν έχει ξεκαθαρίσει κατηγορηματικά ποιοι παράγοντες μπορεί να επηρεάσουν. Κατά τον G. Estes η αξία τέτοιων παρατηρήσεων εξαρτάται από την προσωπικότητα των παρατηρητών. Ο A. Wellek απέδειξε ότι οι εξωστρεφείς παρατηρητές υπερέχουν στην κρίση τους και την ακρίβεια των παρατηρήσεών τους από τους εσωστρεφείς, χωρίς όμως αυτό να είναι και απόλυτο. Ως προ το φύλο οι άνδρες παρατηρητές κρίνονται μεταξύ ανδρών και οι γυναίκες μεταξύ γυναικών και ποτέ μικτά. Οι περισσότεροι θεωρούν την ικανότητα σωστής παρατήρησης έμφυτη, παρά ως βιολογική, ενώ σημαντικός παράγοντας θεωρείται αφενός η πείρα όπου όσο ευκαιριακά επιβεβαιώνεται αυτή βελτιώνεται, όσο και το κοινωνικό περιβάλλον, δηλαδή οι μαθητές κρίνουν καλλίτερα τους συμμαθητές τους, ή τα μέλη μιας ομάδας καθένα μέλος, όπου βεβαίως η κρίση τους διαφέρει από εκείνη του καθηγητή ή ομαδάρχη αντίστοιχα.
Σημειώσεις.
Η πειραματική παρατήρηση ανάγεται στο πείραμα που αποτελεί άλλη μέθοδο έρευνας. Πολλοί όμως την συμπεριλαμβάνουν στη παρατήρηση. Σημειώνεται επίσης ότι επιστημονική παρατήρηση δεν θεωρείται η απλή και μεμονωμένη παρακολούθηση ενδείξεων ναυτιλιακών οργάνων, ηλεκτρονικών μέσων, κλιμάκων μέτρησης κ.ά. όπου οι κάποιες εξ αυτών προβλεπόμενες ενέργειες είναι δεδομένες, είτε επαγγελματικά ή για λόγους ασφαλείας, όπως π.χ. η παρατήρηση = διόπτευση ενός ακρωτηρίου, η παρατήρηση - σκόπευση θηράματος, η παρακολούθηση - επιτήρηση μαθητών σχολείου, η εναέρια κατόπτευση της πορείας ενός πλοίου υπόπτου για ρύπανση θαλάσσης, η παρακολούθηση του φαγητού στον φούρνο κ.λπ..
Πριν αναπτυχθούν τα σύγχρονα οπλικά συστήματα ιδιαίτερα αξιόλογος όρος ήταν η παρατήρηση βολής.

</doc>
<doc id="42093" url="https://el.wikipedia.org/wiki?curid=42093" title="Τσιμαμπούε">
Τσιμαμπούε

Ο Τσιμαμπούε ("Cimabue", Σεπτέμβριος 1240 - 24 Ιανουαρίου 1302), γνωστός επίσης με το πραγματικό του όνομα "Τσέννι ντι Πέπο (Τζοβάννι) Τσιμαμπούε" ("Cenni di Pepo (Giovanni) Cimabue") ή "Μπενβενούτο ντι Τζουζέππε" ("Benvenuto di Giuseppe"), ήταν Ιταλός ζωγράφος με καταγωγή από τη Φλωρεντία. Θεωρείται ο τελευταίος σημαντικός Ιταλός καλλιτέχνης που ακολούθησε τη βυζαντινή τεχνοτροπία, η οποία κυριάρχησε στην πρώιμη μεσαιωνική ιταλική ζωγραφική. Από το σύνολο του έργου του ξεχωρίζουν τα ψηφιδωτά που φιλοτέχνησε, ενώ ο ίδιος θεωρείται ως ο καλλιτέχνης που ανακάλυψε τον Τζιότο του οποίου υπήρξε πιθανά δάσκαλος. Το έργο του έθεσε τις βάσεις πάνω στις οποίες στηρίχθηκαν μεταγενέστεροι ζωγράφοι, όπως ο Τζιότο και ο Ντούτσιο, κατά τη διάρκεια του 14ου αιώνα. Ο σύγχρονός του Δάντης εκτιμούσε ιδιαίτερα το έργο του και τον είχε κατατάξει ανάμεσα στους μείζονες Ιταλούς ζωγράφους της εποχής, όπως έκανε πολύ μεταγενέστερα και ο Τζόρτζιο Βαζάρι.
Βιογραφία.
Σημαντικό μέρος των πληροφοριών που διαθέτουμε για τη ζωή και το έργο του Τσιμαμπούε προέρχεται από τους "Βίους" του Τζόρτζιο Βαζάρι, έργο που ολοκληρώθηκε περίπου 250 χρόνια μετά το θάνατό του. Σύμφωνα με τον Βαζάρι, ο Τσιμαμπούε γεννήθηκε το 1240 και πέθανε το 1300, αν και υπάρχουν ιστορικά αρχεία που βεβαιώνουν την παρουσία του στην Πίζα το 1302. Το όνομα "Τσιμαμπούε" (μεταφράζεται "κεφάλι ταύρου") υπήρξε ψευδώνυμο, το οποίο όμως φαίνεται πως διατηρήθηκε στη διάρκεια του χρόνου και αποτέλεσε τελικά οικογενειακό όνομα. 
Δεν διαθέτουμε παρά ελάχιστες πληροφορίες σχετικά με την εκπαίδευσή του. Ο Βαζάρι αναφέρει πως από μικρή ηλικία, ο Τσιμαμπούε έδειξε πως διέθετε κλίση προς τη ζωγραφική καθώς και ότι μαθήτευσε στο πλευρό Ελλήνων βυζαντινών καλλιτεχνών που εργάζονταν στη Φλωρεντία. Αν και η αναφορά αυτή ενδεχομένως να μην είναι ακριβής, είναι βέβαιο πως ο Τσιμαμπούε επηρεάστηκε από τους Ιταλούς βυζαντινούς ζωγράφους Τζούντα Πιζάνο ("Giunta Pisano") και Κόππο ντι Μαρκοβάλντο ("Coppo di Marcovaldo"), αποτελώντας πιθανά μαθητή του τελευταίου. 
Κρίνοντας από τις παραγγελίες που ανέλαβε ο Τσιμαμπούε, φαίνεται πως αποτελούσε διακεκριμένο ζωγράφο της εποχής του, ενώ σχετικά μικρός αριθμός έργων του διασώζεται έως σήμερα. Το νεότερο από τα έργα που φιλοτέχνησε είναι ένα ψηφιδωτό του Αγίου Ιωάννη του Ευαγγελιστή, για τον καθεδρικό ναό της Πίζας, που χρονολογείται στα 1301-1302. Ανάμεσα στα πιο γνωστά έργα του, τοποθετούνται δύο μεγάλες νωπογραφίες που ανέλαβε να φιλοτεχνήσει την περίοδο 1288-1290 για την εκκλησία του Αγίου Φραγκίσκου της Ασίζης, μία "Σταύρωση" για την εκκλησία της Santa Croce της Φλωρεντίας, καθώς και η εικόνα της Παναγίας για το ιερό της εκκλησίας της Αγίας Τριάδας, στη Φλωρεντία. Ο Τσιμαμπούε ακολούθησε αρκετά πιστά τη βυζαντινή παράδοση, ωστόσο θεωρείται πως παράλληλα καινοτόμησε, κυρίως μέσα από τη μεγάλη εκφραστικότητα των προσώπων που απεικόνισε και των συναισθημάτων που μεταφέρουν. 

</doc>
<doc id="42095" url="https://el.wikipedia.org/wiki?curid=42095" title="Αίγλη Ι (Τορπιλλοβόλο)">
Αίγλη Ι (Τορπιλλοβόλο)



</doc>
<doc id="42096" url="https://el.wikipedia.org/wiki?curid=42096" title="Τορπιλλοβόλο">
Τορπιλλοβόλο



</doc>
<doc id="42104" url="https://el.wikipedia.org/wiki?curid=42104" title="Localhost">
Localhost

Το όνομα localhost χρησιμοποιείται για να δηλώσει τον ίδιο υπολογιστή. Αντιστοιχεί στη IP διεύθυνση 127.0.0.1.
Χρησιμοποιείται για loopback test, δηλαδή για να ελεγχθεί αν ο υπολογιστής έχει σύνδεση με το δίκτυο. Ο τοπικός μηχανισμός loopback μπορεί να χρησιμοποιηθεί για την εκτέλεση μιας υπηρεσίας δικτύου σε έναν κεντρικό υπολογιστή χωρίς να απαιτείται φυσική διασύνδεση δικτύου ή χωρίς να καθίσταται η υπηρεσία προσβάσιμη από τα δίκτυα στα οποία μπορεί να είναι συνδεδεμένος ο υπολογιστής.

</doc>
<doc id="42109" url="https://el.wikipedia.org/wiki?curid=42109" title="RS-232">
RS-232

Το RS-232 ("Recommended Standard 232") είναι ένα πρότυπο για σειριακή μετάδοση δυαδικών σημάτων δεδομένων μεταξύ ενός "DTE" (Data terminal equipment) και ενός DCE (Data Circuit-terminating equipment). Χρησιμοποιείται συχνά στις σειριακές θύρες των προσωπικών υπολογιστών. Ένα παρόμοιο πρότυπο της ITU-T είναι το V.24.
Χρησιμοποιείται ένας αγωγός για εκπομπή δεδομένων, ένας για λήψη και μία γείωση.
Λόγω της διάδοσής του, το πρότυπο RS-232 συχνά θεωρείται ταυτόσημο με τη "σειριακή" ή "σειραϊκή θύρα".
Εύρος ορισμού του προτύπου.
Το πρότυπο RS-232-C της Electronics Industries Alliance (EIA) του 1969 ορίζει:
Το πρότυπο δεν ορίζει στοιχεία όπως
Λεπτομέρειες της διαμόρφωσης χαρακτήρων και του ρυθμού μετάδοσης μπιτ ελέγχονται από το υλικό της σειριακής θύρας, συχνά ένα μοναδικό ολοκληρωμένο κύκλωμα, το UART, το οποίο μετατρέπει δεδομένα από παράλληλη σε σειριακή μορφή. Μια τυπική σειριακή θύρα περιλαμβάνει εξειδικευμένα ολοκληρωμένα κυκλώματα για τον οδηγό και το δέκτη, ώστε να μετατρέπει μεταξύ εσωτερικών λογικών επιπέδων και συμβατών με το RS-232 επιπέδων σήματος.
Ιστορία.
Τα πρώτα DTEs ήταν ηλεκτρομηχανικά τηλέτυπα και τα πρώτα DCEs ήταν (συνήθως) μόντεμ. Όταν άρχισαν να χρησιμοποιούνται τερματικά, ήταν συχνά σχεδιασμένα με τέτοιο τρόπο ώστε να είναι συνδιαλέξιμα με τα τηλέτυπα, και έτσι υποστήριζαν το RS-232. Η αναθεώρηση C του προτύπου εκδόθηκε το 1969 για να προσαρμόσει τα ηλεκτρικά χαρακτηριστικά αυτών των συσκευών στο πρότυπο.
Αφού η εφαρμογή σε συσκευές όπως υπολογιστές, εκτυπωτές, πειραματικά όργανα, και ούτω καθεξής δεν λαμβανόταν υπόψη από το πρότυπο, οι σχεδιαστές που υλοποιούσαν μια συμβατή με το RS-232 διεπαφή του εξοπλισμού τους συχνά ερμήνευαν τις απαιτήσεις ιδιόμορφα. Συχνά προβλήματα ήταν η μη πρότυπη απόδοση ακίδων των κυκλωμάτων στα βύσματα, και λανθασμένα ή απόντα σήματα ελέγχου. Η έλλειψη συνέπειας προς τα πρότυπα παρήγε μια ακμάζουσα βιομηχανία breakout κουτιών, κουτιών patch, δοκιμαστικού εξοπλισμού, βιβλίων, και άλλων βοηθημάτων για την σύνδεση αταίριαστων συσκευών. Μια κοινή απόκλιση από το πρότυπο ήταν η οδήγηση των σημάτων σε μειωμένο δυναμικό: το πρότυπο απαιτεί ο πομπός να χρησιμοποιεί +12 V και -12 V, αλλά απαιτεί από τον δέκτη να ξεχωρίζει δυναμικά μικρά όσο +3 V και -3 V. Μερικοί κατασκευαστές λοιπόν κατασκεύαζαν πομπούς οι οποίοι παρείχαν +5 V και -5 V αποκαλώντας τους «RS-232 συμβατούς».
Μεταγενέστεροι προσωπικοί υπολογιστές (και άλλες συσκευές) ξεκίνησαν να κάνουν χρήση του προτύπου ώστε να μπορούν να συνδέσουν υπάρχοντα εξοπλισμό. Για πολλά χρόνια, μια θύρα συμβατή με το RS-232 ήταν το χαρακτηριστικό γνώρισμα για τις σειριακές επικοινωνίες, όπως οι συνδέσεις μέσω μόντεμ, σε πολλούς υπολογιστές. Παρέμεινε σε ευρεία χρήση μέχρι το τέλος της δεκαετίας του 1990, και παρότι έχει σε μεγάλο βαθμό αντικατασταθεί από άλλα πρότυπα διεπαφής σε προϊόντα υπολογιστών, χρησιμοποιείται ακόμη για να συνδέσει παρωχημένα περιφερειακά, βιομηχανικό εξοπλισμό (όπως βασισμένο σε PLCs), και θύρες κονσόλας.
Το πρότυπο έχει μετονομαστεί αρκετές φορές στη διάρκεια της ιστορίας του καθώς ο εγγυητής οργανισμός άλλαζε το όνομά του, και έχει γίνει γνωστό ως EIA RS 232, EIA 232, και πιο πρόσφατα TIA 232. Το πρότυπο συνεχίζει να αναθεωρείται και να αναβαθμίζεται από την EIA και από το 1988 από την ΤΙΑ. Η Αναθεώρηση C εκδόθηκε σε ένα έγγραφο τον Αύγουστο του 1969. Η Αναθεώρηση D εκδόθηκε το 1986. Η τρέχουσα αναθεώρηση είναι η "TIA-232-F Interface Between Data Terminal Equipment and Data Circuit-Terminating Equipment Employing Serial Binary Data Interchange", η οποία εκδόθηκε το 1997. Αλλαγές από την Αναθεώρηση C, στον χρονισμό και σε λεπτομέρειες, αποσκοπούσαν στο να βελτιώσουν την αρμονική συνεργασία με το CCITT πρότυπο V.24, αλλά ο εξοπλισμός που έχει κατασκευαστεί με το τρέχον πρότυπο συνεργάζεται με παλαιότερες εκδόσεις.

</doc>
<doc id="42111" url="https://el.wikipedia.org/wiki?curid=42111" title="Ηλεκτροακουστική">
Ηλεκτροακουστική

Η ηλεκτροακουστική (electroacoustics) αποτελεί διεπιστημονικό τεχνολογικό κλάδο της ακουστικής και της ηλεκτρονικής, που ασχολείται με το αντικείμενο της εγγραφής, επεξεργασίας και της αναπαραγωγής του ήχου (μουσική, ομιλία, ηχητικά σήματα, κτλ) με ηλεκτρικά/ηλεκτρονικά μέσα. Γενικά, οι διεργασίες αυτές περιλαμβάνουν μία ή περισσότερες μετατροπές από ακουστική σε ηλεκτρική ενέργεια ή αντίστροφα.
Η εφαρμογή της ηλεκτροακουστικής σε πρακτικό επίπεδο διαδικασιών αποτελεί αντικείμενο της ηχοληψίας, με την οποία ασχολείται το τεχνικό επάγγελμα του ηχολήπτη. Επίσης, η ηλεκτροακουστική καλύπτει και θέματα βιομηχανικών εφαρμογών του ήχου.

</doc>
<doc id="42112" url="https://el.wikipedia.org/wiki?curid=42112" title="Πεσιμισμός">
Πεσιμισμός

Ο όρος Πεσσιμισμός ή Πεσιμισμός προέρχεται από τη λατινική λέξη "pessimus" που αποτελεί τον υπερθετικό βαθμό του "malus" δηλαδή χείριστος. Είναι παγκόσμιος φιλοσοφικός όρος που χρησιμοποιείται και στην ελληνική αντί της λέξης «απαισιοδοξία». Ένας από τους βασικότερους εκφραστές του πεσσιμισμού είναι ο φιλόσοφος Άρθουρ Σοπενχάουερ.

</doc>
<doc id="42114" url="https://el.wikipedia.org/wiki?curid=42114" title="Οικογένεια Ρούφου">
Οικογένεια Ρούφου

Η Οικογένεια Ρουφ ή Ρούφου ήταν αρχοντική οικογένεια που ήκμασε στην Πάτρα.
Η καταγωγή.
Η πρώτη αναφορά για το επώνυμο Ρούφος στην περιοχή της Ελλάδας γίνεται το 1435, όταν ο Κυριάκος Αγκωνιάτης περιγράφει τον Ιάκωβο Ρούφο, έπαρχο Λευκάδος (1435) και Ζακύνθου (1435-1436). Η οικογένεια Ρουφ καταγόταν από αριστοκρατική Σικελική οικογένεια και είχε ηγεμονεύσει, κυρίως κατά την περίοδο της Νορμανδικής κατάκτησης, την Καλαβρία. Μέλη της Σικελικής οικογενείας ήρθαν στην Ελλάδα και διασκορπίστηκαν στην Κέρκυρα, στην Πάτρα και στην Αθήνα. Τα μέλη των τριών κλάδων είχαν καθολικό θρήσκευμα. 
Τα μέλη του κλάδου των Πατρών είχαν προέλθει κυρίως από την Αθήνα, γι' αυτό και συνήθιζαν να βαφτίζονται με Αθηναϊκά ονόματα όπως: Αγγελής, Μαμονάς και Μπενιζέλος. Η συγγένεια με τον Κερκυραϊκό κλάδο της οικογενείας προκύπτει από τον Στέργιο Ρούφο ή Ρουφόπουλο, κάτοικο Κέρκυρας, ο οποίος άφησε την περιουσία του στους Ρούφους των Πατρών. 
Η ημερομηνία εγκατάστασης της οικογενείας στην Πάτρα προσδιορίζεται γύρω στο 1698, έτος στο οποίο συναντάμε τον Γεωργάκη και τον Σταμάτη Ρούφο να δραστηριοποιούνται στην αγορά των Πατρών. Το 1794 ο Σικελός Σκροφάνι, φιλοξενούμενος στην εξοχική κατοικία των Ρούφων στη μέση του Ωλένου, αναφέρει ότι η οικογένεια Ρουφ εγκαταστάθηκε στην Πάτρα πριν από δύο αιώνες. Το 1720 αναφέρεται στα Ενετικά έγγραφα ο έμπορος Πατρών Άγγελος Ρούφος.
Συμμετοχή στην Επανάσταση του 1821.
Η ακμή της οικογένειας Ρουφ έφτασε στο απόγειο της όταν ο Μπενιζέλος το 1750 παντρεύτηκε δι' απαγωγής την Αγγελική Κανακάρη, αδελφή των πλούσιων Πατρινών εμπόρων. Τα αδέλφια της Λουκάς και Ρόδης Κανακάρης ήταν αντίθετα με τον γάμο, λόγω του Καθολικού δόγματος του Μπενιζέλου Ρούφου. Και οι δύο όμως ήταν άγαμοι με αποτέλεσμα, μετά τον θάνατο του Λουκά, ο Ρόδης Κανακάρης να συμφιλιωθεί με τον Μπενιζέλο, με τον όρο ότι η αδελφή του και τα παιδιά τους θα βαφτιζόταν Ορθόδοξοι, ενώ τα αγόρια θα έπαιρναν τα όνομα Θάνος (Αθανάσιος), Λουκάς και Ρόδης. Επίσης οι γιοί που θα έπαιρναν τα προαναφερόμενα ονόματα θα έπαιρναν και το επώνυμο Κανακάρης.
Η οικογένεια Ρουφ συμμετείχε ενεργά στον απελευθερωτικό αγώνα του 1821, ενώ ανέδειξε και μεγάλες μορφές της πολιτικής αλλά και της πνευματικής ζωής του τόπου. Πολλά μέλη της Πατρινής οικογενείας διετέλεσαν πρόκριτοι, δήμαρχοι Πατρέων, νομάρχες, γερουσιαστές, βουλευτές και πρωθυπουργοί. Στις δημοτικές εκλογές του 1899 υπήρξε διάσπαση του Ρουφικού κόμματος, γιατί δύο από τους γιούς του Μπενιζέλου Ρούφου, ο Αθανάσιος και ο Αγγελής έθεσαν υποψηφιότητα για τον δημαρχιακό θώκο. Ο δεύτερος είχε και τη στήριξη του ανιψιού Ιωάννη. Αυτό είχε ως συνέπεια να μην εκλεγεί κανείς από τους δύο και δήμαρχος να αναδειχθεί ο Δημήτριος Βότσης.
Σήμερα στην Πάτρα δεν κατοικεί κανένας απόγονος της οικογενείας με το επώνυμο "Ρούφος". Υπάρχουν όμως τέσσερις δρόμοι που με την επωνυμία τους μας υπενθυμίζουν το πέρασμα των Ρούφων από την πόλη. Οι δρόμοι είναι οι εξής: οδοί Γεωργίου (εκεί που βρίσκεται και το Ρούφειο δημοτικό σχολείο), Βασιλείου και Μπενιζέλου Ρούφου καθώς και η οδός Κανακάρη-Ρούφου. Η οικογένεια Ρουφ διαθέτει ένα πραγματικά εντυπωσιακό μνήμα, σε δικό της λόφο, στο Α' νεκροταφείο Πατρών.
Επίσης, λίγο πιο πάνω από την περιοχή του περιοχής Ρωμανός, στους πρόποδες του Παναχαϊκού, συναντάται έως και σήμερα το τοπωνύμιο "Πύργος των Ρούφων ", όπου υπάρχουν τα ερείπια του πύργου του Βασιλείου Ρούφου.
Εξέχοντα μέλη.
Τα σημαντικότερα μέλη της οικογένειας είναι τα εξής:
Γενεαλογικό δέντρο.
Ακολουθεί γενεαλογικό δέντρο αρρενογονίας της Οικογένειας Μπενιζέλου Ρούφου και Αγγελικής Κανακάρη.

</doc>
<doc id="42115" url="https://el.wikipedia.org/wiki?curid=42115" title="Βασίλειος (Λαλάκης) Ρούφος">
Βασίλειος (Λαλάκης) Ρούφος



</doc>
<doc id="42116" url="https://el.wikipedia.org/wiki?curid=42116" title="Παραβολή (γεωμετρία)">
Παραβολή (γεωμετρία)

Στη Γεωμετρία παραβολή ονομάζεται η επίπεδη καμπύλη που προκύπτει από την τομή άπειρου κώνου από επίπεδο παράλληλο προς μια γενέτειρα αυτού. (Γενέτειρα του κώνου ονομάζεται η ευθεία που, αν περιστραφεί γύρω από τον άξονα του κώνου, παράγει, δηλαδή "γεννά", την επιφάνεια του κώνου). Εδώ λέγοντας κώνος εννοείται "άπειρος διπλός κώνος", δηλ. οι γενέτειρές του προεκτείνονται απεριόριστα από την κορυφή του και προς τις δύο κατευθύνσεις. Συνεπώς, η παραβολή είναι ανοιχτή, απεριόριστη (δίχως άκρα) καμπύλη.
Βασικές έννοιες και εναλλακτικός ορισμός.
Η παραβολή ορίζεται ισοδύναμα και ως ο γεωμετρικός τόπος των σημείων ενός επιπέδου Π που ισαπέχουν από δεδομένη ευθεία δ (L στο σχήμα) του επιπέδου και σημείο Ε ('F' στο σχήμα) του επιπέδου εκτός της ευθείας δ. Συμβολικά formula_1. Τότε το σημείο Ε καλείται εστία της παραβολής και η δ διευθετούσα της παραβολής. 
Η παραβολή είναι συμμετρική ως προς την ευθεία α, καλούμενη άξονας της παραβολής, η οποία είναι κάθετος στη διευθετούσα δ και διέρχεται από την εστία Ε.
Έστω 2p η απόσταση μεταξύ της διευθετούσας και της εστίας. Θεωρούμε το σημείο τομής Β της διευθετούσας και του άξονα της παραβολής. Το μήκος του ευθύγραμμου τμήματος ΒΕ είναι προφανώς 2p. Το μέσο Α του ΒΕ ανήκει προφανώς στην παραβολή και ονομάζεται κορυφή της παραβολής. Το Α ισαπέχει από τη διευθετούσα και την εστία κατά απόσταση p.
Η ευθεία που περνά από την εστία και την κορυφή της παραβολής ονομάζεται άξονας και αποτελεί άξονα συμμετρίας της παραβολής.
Εξισώσεις της Παραβολής.
Κανονική μορφή.
Μία παραβολή θεωρείται στην κανονική της μορφή, όταν η κορυφή της είναι στο (0,0) του συστήματος συντεταγμένων και ο άξονάς της συμπίπτει με τον άξονα τετμημένων του συστήματος συντεταγμένων.
Η εξίσωση της παραβολής με εστία formula_2 και διευθετούσα δ: formula_3 σε Καρτεσιανές συντεταγμένες είναι:
Ο αριθμός p λέγεται παράμετρος της παραβολής και η απόλυτη τιμή του εκφράζει την απόσταση της εστίας από την διευθετούσα.
Ομοίως η εξίσωση της παραβολής με εστία formula_5 και διευθετούσα δ: formula_6 σε Καρτεσιανές συντεταγμένες είναι:
Γενική μορφή.
Έστω μία κωνική τομή
Η καμπύλη αυτή είναι παραβολή, αν formula_9 και τουλάχιστον ένα των a, c είναι διάφορο του μηδενός.
Εφαπτομένη.
Η εφαπτομένη της παραβολής με εξίσωση formula_11 , στο σημείο formula_12 της παραβολής είναι:
Αντιστοίχως, η εφαπτομένη της παραβολής με εξίσωση formula_14 , στο σημείο formula_12 της παραβολής είναι:
Ιδιότητες.
Οπτική.
Ανακλαστική ιδιότητα της παραβολής
Αν η ευθεία ε είναι η εφαπτομένη της παραβολής στο Β και η ευθεία ζ είναι κάθετη στην ε στο σημείο Β, τότε η ζ διχοτομεί την γωνία που σχηματίζουν οι ημιευθείες BC και BE. Αυτή η ιδιότητα ονομάζεται ανακλαστική ιδιότητα της παραβολής και έχει χρήση στα παραβολικά τηλεσκόπια, στα ραντάρ, στα φανάρια των αυτοκινήτων κτλ. 
Συγκεκριμένα:
Όσες ακτίνες φωτός είναι παράλληλες προς τον άξονα ενός παραβολικού κατόπτρου,όταν προσπίπτουν στο κάτοπτρο, ανακλώμενες, συγκεντρώνονται στην εστία. Αυτή είναι η αρχή λειτουργίας των παραβολικών τηλεσκοπίων και των ραντάρ.
Στα φανάρια των αυτοκινήτων που έχουν παραβολικά κάτοπτρα, οι λαμπτήρες τοποθετούνται στην εστία τους. Έτσι οι φωτεινές ακτίνες ανακλώμενες στο κάτοπτρο εξέρχονται παράλληλα προς τον άξονά του .

</doc>
<doc id="42117" url="https://el.wikipedia.org/wiki?curid=42117" title="Ρούμελη">
Ρούμελη

Η ονομασία Ρούμελη μπορεί να αφορά:

</doc>
<doc id="42119" url="https://el.wikipedia.org/wiki?curid=42119" title="Λεπάντο">
Λεπάντο



</doc>
<doc id="42120" url="https://el.wikipedia.org/wiki?curid=42120" title="Ψηφιδωτό">
Ψηφιδωτό

Ψηφιδωτό καλείται η τεχνική επένδυσης επιφανειών με μικρές, συνήθως τετράγωνες, ψηφίδες από φυσικά πετρώματα ή υαλόμαζα οι οποίες προσκολλώνται σε κατάλληλα διαμορφωμένο υπόστρωμα από ασβεστοκονίαμα δημιουργώντας περίτεχνα διακοσμημένες επιφάνειες.
Καταγωγή.
Τα παλαιότερα σωζόμενα ψηφιδωτά εντοπίζονται στο χώρο της Ανατολικής Μεσογείου και ιδιαίτερα στη Μικρά Ασία και χρονολογούνται στον 8ο π.Χ. αιώνα. Από τον χώρο της Ανατολικής Μεσογείου, η τεχνική των ψηφιδωτών μεταλαμπαδεύτηκε στη Ρώμη τον 1ο π.Χ. αι. και από εκεί σε ολόκληρη τη Ρωμαϊκή Αυτοκρατορία. Οι Ρωμαίοι ήταν οι πρώτοι που χρησιμοποίησαν ψηφιδωτά ευρέως σε επιτοίχιες εφαρμογές, σε αψίδες και στην πεζοδρόμηση.
Η Βυζαντινή ψηφιδογραφία.
Στη βυζαντινή περίοδο η ψηφιδογραφία έγινε η πιο προσφιλής ζωγραφική τεχνοτροπία υποσκελίζοντας κάθε άλλη πλαστική μορφή και κυρίως τη γλυπτική. Η βυζαντινή ψηφιδογραφία αντανακλά τη δύναμη τον πλούτο και τον αισθητικό προβληματισμό της βυζαντινής αυτοκρατορίας.Οι Βυζαντινοί ψηφιδογράφοι μετακαλούνται να εργαστούν στο Κίεβο, στη Γελάτη της Γεωργίας, στη Βηθλεέμ, στη Ραβέννα, τη Βενετία και τη Σικελία. Επίσης συνεργεία Κωνσταντινουπολιτών ψηφιδογράφων διακόσμησαν και μουσουλμανικά μνημεία: το Μεγάλο Τζαμί της Δαμασκού, τη Θόλο του Βράχου στα Ιεροσόλυμα και το Τζαμί στην Κόρδοβα. Για το τελευταίο μνήμειο οι Βυζαντινοί τεχνίτες έφεραν ακόμα και τος ψηφίδες μαζί τους από την βυζαντινή πρωτεύουσα. 
Τη μεγάλη τους ακμή γνωρίζουν οι ψηφιδωτές διακοσμήσεις κατά τη διάρκεια της Βυζαντινής Αυτοκρατορίας. Οι Βυζαντινοί εκτός από επιδαπέδια και επιτοίχια ψηφιδωτά έφτιαχναν και φορητές ψηφιδωτές εικόνες. Αντικαθιστούν την εξαιρετικά δαπανηρή επένδυση με πλάκες μαρμάρου.
Ψηφιδωτά 4ου-7ου αιώνα.
Τα πρώτα χριστιανικά μαυσωλεία, βαπτιστήρια και ναοί στην Ιταλία διακοσμούνται με ψηφιδωτά. Τα τοπικά εργαστήρια καλλιεργούν την τέχνη αυτή και η Κωνσταντινούπολη τροφοδοτεί με θέματα την τέχνη αυτή. Την περίοδο αυτή έχουμε στην Ιταλία: στα υπόγεια μαυσωλεία κάτω από τον Άγιο Πέτρο της Ρώμης, στο μαυσωλείο της Santa Constanza, Santa Pudenziana και τη Santa Maria Maggiore. Τον 6ο και 7ο αιώνα το ναό του Αγίου Κοσμά και Δαμιανού ενώ στην Ραβέννα έχουμε το Βαπτιστήριο των Ορθοδόξων και το Βαπτιστήριο των Αρρεινών (του Θεοδωρίχου) , στο αρχιεπισκοπικό παρεκκλήσιο, στον Άγιο Απολλινάριο το Νέο, στον Άγιο Βιτάλιο, στον Άγιο Μιχαήλ in Afrisco και στον Άγιο Απολλινάριο in Classe. Αντιπροσωπευτικά δείγματα της σχολής Κωνσνταντινούπολης είναι είναι το μαυσωλείο της Galla Placidia (α ,μισό 5ου αι.)
Στην Κωνσταντινούπολη επί Ιουστινιανού έχουμε την Αγία Σοφία: ο διάκοσμος είναι ανεικονικός. Ανάλογος είναι ο διάκοσμος στον Άγιο Βιτάλιο της Ραβέννας. Τα παλαιοχριστιανικά ψηφιδωτά της Θεσσαλονίκης υπάρχουν από τον 5ο αι.: η Ροτόντα και η βασιλική του Αγίου Δημητρίου.
Κατασκευή.
Τα βυζαντινά επιτοίχια ψηφιδωτά φιλοτεχνούνταν με άμεση τοποθέτηση των ψηφίδων πάνω σε ειδικά προετοιμασμένη επιφάνεια ασβεστοκονιάματος που αποτελείται από διάφορα στρώματα:
Τα κονιάματα στερεώνονται μεταξύ τους με ισχυρά καρφιά με επίπεδα κεφάλια. Γενικώς το τρίτο στρώμα, που ήταν το στρώμα υποδοχής των ψηφίδων, βαφόταν με «κόκκινο της γης». Ο ψηφοθέτης δούλευε με προσχέδιο σε μονοχρωμία με καστανό ή μαύρο χρώμα. Στα βυζαντινά ψηφιδωτά οι ψηφίδες ήταν ανισομεγέθεις. Συνήθως πολύ μικρές ψηφίδες χρησιμοποιούσαν για τα πρόσωπα και γενικότερα τα γυμνά μέρη των μορφών, ενώ οι μεγαλύτερες στα ενδύματα και στον κάμπο της παράστασης. Όλες αυτές οι ψηφίδες εμφυτεύονταν μία μία πάνω στον φρέσκο σοβά με διαφορετικές κλίσεις, πράγμα που επέτρεπε την καλύτερη δυνατή εκμετάλλευση του εξωτερικού φωτός. Εννοείται ότι η ψηφοθέτηση γινόταν τμηματικά και μερικές φορές διακρίνεται το σημείο ραφής των επιφανειών, αλλά το ενιαίο κοκκινωπό χρώμα πάνω στο σοβά εξασφάλιζε την ενότητα του συνόλου. Όπως είναι φανερό, πρόκειται για τεχνική πολυδάπανη και δύσκολη.
Στην περίπτωση των φορητών ψηφιδωτών εικόνων, η τεχνοτροπία είναι ιδιαίτερα διαφορετική. Πάνω στο ξύλο απλώνεται ένα στρώμα κηρομαστίχης, στο οποίο εμφυτεύονται οι ψηφίδες. Το μέγεθος των ψηφίδων εδώ είναι αισθητά πιο μικρό από αυτό στα επιτοίχια και επδαπέδια ψηφιδωτά. Συχνά φτάνουν το μέγεθος του κεφαλιού της καρφίτσας.

</doc>
<doc id="42122" url="https://el.wikipedia.org/wiki?curid=42122" title="Κουρσκ (αποσαφήνιση)">
Κουρσκ (αποσαφήνιση)

Ο όρος Κουρσκ μπορεί να αναφέρεται:

</doc>
<doc id="42123" url="https://el.wikipedia.org/wiki?curid=42123" title="Τοπική Ομάδα">
Τοπική Ομάδα



</doc>
<doc id="42125" url="https://el.wikipedia.org/wiki?curid=42125" title=".ml">
.ml

.ml είναι ο top-level domain κωδικός για το Μάλι στο Διαδίκτυο.
Δείτε επίσης: Κατάλογος top-level domains.

</doc>
<doc id="42126" url="https://el.wikipedia.org/wiki?curid=42126" title=".mm">
.mm

.mm είναι ο top-level domain κωδικός για τη Μιανμάρ στο Διαδίκτυο.
Δείτε επίσης: Κατάλογος top-level domains.

</doc>
<doc id="42127" url="https://el.wikipedia.org/wiki?curid=42127" title=".mn">
.mn

.mn είναι ο top-level domain κωδικός για τη Μογγολία στο Διαδίκτυο.
Δείτε επίσης: Κατάλογος top-level domains.

</doc>
<doc id="42128" url="https://el.wikipedia.org/wiki?curid=42128" title=".mp">
.mp

.mp είναι ο top-level domain κωδικός για τις Βόρειες Μαριάνες Νήσους στο Διαδίκτυο.
Δείτε επίσης: Κατάλογος top-level domains.

</doc>
<doc id="42129" url="https://el.wikipedia.org/wiki?curid=42129" title=".mq">
.mq

.mq είναι ο top-level domain κωδικός για τη Μαρτινίκα στο Διαδίκτυο.
Δείτε επίσης: Κατάλογος top-level domains.

</doc>
<doc id="42130" url="https://el.wikipedia.org/wiki?curid=42130" title=".mr">
.mr

.mr είναι ο top-level domain κωδικός για τη Μαυριτανία στο Διαδίκτυο.
Δείτε επίσης: Κατάλογος top-level domains.

</doc>
<doc id="42131" url="https://el.wikipedia.org/wiki?curid=42131" title=".ms">
.ms

.ms είναι ο top-level domain κωδικός για το Μοντσερράτ στο Διαδίκτυο.
Δείτε επίσης: Κατάλογος top-level domains.

</doc>
<doc id="42132" url="https://el.wikipedia.org/wiki?curid=42132" title=".mt">
.mt

.mt είναι ο top-level domain κωδικός για τη Μάλτα στο Διαδίκτυο.
Δείτε επίσης: Κατάλογος top-level domains.

</doc>
<doc id="42133" url="https://el.wikipedia.org/wiki?curid=42133" title=".mu">
.mu

.mu είναι ο top-level domain κωδικός για το Μαυρίκιο στο Διαδίκτυο.
Δείτε επίσης: Κατάλογος top-level domains.

</doc>
<doc id="42134" url="https://el.wikipedia.org/wiki?curid=42134" title=".mv">
.mv

.mv είναι ο top-level domain κωδικός για τις Μαλδίβες στο Διαδίκτυο.
Δείτε επίσης: Κατάλογος top-level domains.

</doc>
<doc id="42135" url="https://el.wikipedia.org/wiki?curid=42135" title=".mw">
.mw

.mw είναι ο top-level domain κωδικός για το Μαλάουι στο Διαδίκτυο.
Δείτε επίσης: Κατάλογος top-level domains.

</doc>
<doc id="42136" url="https://el.wikipedia.org/wiki?curid=42136" title=".mx">
.mx

.mx είναι ο top-level domain κωδικός για το Μεξικό στο Διαδίκτυο.
Δείτε επίσης: Κατάλογος top-level domains.

</doc>
<doc id="42139" url="https://el.wikipedia.org/wiki?curid=42139" title="Κουρσκ (υποβρύχιο)">
Κουρσκ (υποβρύχιο)

Το K-141 "Κουρσκ" ήταν ένα ρωσικό πυρηνοκίνητο υποβρύχιο που χάθηκε μαζί με όλο το πλήρωμά του όταν βυθίστηκε στη Θάλασσα του Μπάρεντς στις 12 Αυγούστου του 2000. Το Κουρσκ, του οποίου το πλήρες όνομα είναι Атомная подводная лодка "Курск" [АПЛ "Курск"] στα ρωσικά, ήταν ένα υποβρύχιο της Επιχείρησης 949A Антей ("Αντέι", αλλά και επίσης γνωστό σύμφωνα με το όνομά αναφοράς του στο ΝΑΤΟ, ως υποβρύχιο κλάσης Όσκαρ ΙΙ - "Oscar II class"). Το "Κουρσκ" πήρε το όνομά του από τη Ρωσική πόλη του Κουρσκ στην οποία έλαβε χώρα το 1943 η μάχη του Κουρσκ, η μεγαλύτερη μάχη τεθωρακισμένων στην ιστορία, κατά τη διάρκεια του Β' Παγκοσμίου Πολέμου. Ήταν ένα από τα πρώτα σκάφη που ναυπηγήθηκαν μετά την πτώση της Σοβιετικής Ένωσης και τέθηκε σε ενέργεια τον Δεκέμβριο του 1994 εντασσόμενο στον Βόρειο Στόλο του Ρωσικού Ναυτικού.
Ιστορία του σκάφους.
Η ναυπήγηση του "Κουρσκ" ξεκίνησε στο Σεβεροντβίνσκ, κοντά στο Αρχάγγελσκ της Ρωσίας το 1992. Καθελκύστηκε το 1994 και τυπικά τέθηκε σε ενέργεια τον Δεκέμβριο της ίδιας χρονιάς. Το σκάφος βαπτίστηκε από Ορθόδοξο ιερέα το 1995. Το "Κουρσκ" ήταν το τελευταίο από τα μεγάλα υποβρύχια κλάσης Όσκαρ ΙΙ που σχεδιάστηκαν και εγκρίθηκαν κατά τη Σοβιετική περίοδο. Με μήκος 154 μέτρα και ύψος τεσσάρων ορόφων, ήταν το μεγαλύτερο πολεμικό υποβρύχιο "πρώτης γραμμής" (επιθέσεων) που κατασκευάστηκε ποτέ. Η κλάση των υποβρυχίων αυτών έφερε διπλό περίβλημα (κύτος). Το εξωτερικό κύτος ήταν από κράμα ατσαλιού μεγάλης περιεκτικότητας σε νικέλιο και χαλκό, με πάχος 8,5 χιλιοστά. Είχε εξαιρετική ανθεκτικότητα στη διάβρωση ενώ προτέρημά του ήταν ο δύσκολος εντοπισμός μαγνητικών ανωμαλιών με ηλεκτρομαγνητικά μέσα, χάρη στο μικρό σε μέγεθος χαρακτηριστικό μαγνητισμό που διέκρινε το μέταλλο του εξωτερικού κύτους. Μεταξύ εξωτερικού και εσωτερικού κύτους υπήρχε κενό δύο μέτρων και ακολουθούσε το εσωτερικό κύτος πάχους περίπου πέντε εκατοστών αποτελούμενο από ατσάλι.
Το "Κουρσκ" αποτέλεσε μονάδα του Ρωσικού Βόρειου Στόλου. Ο στόλος είχε πολλές περικοπές εξαιτίας τρομερών ελλείψεων χρηματοδότησης στη δεκαετία του 1990. Πολλά υποβρύχια παροπλίστηκαν στα λιμάνια της Θάλασσας του Μπάρεντς και εγκαταλείφθηκαν εκεί. Όλος ο εξοπλισμός συμπεριλαμβανομένων των εξοπλισμών αναζήτησης και διάσωσης ήταν ανεπαρκώς συντηρημένοι. Πληρώματα του Βορείου Στόλου ήταν απλήρωτοι στα μέσα της δεκαετίας του 1990 εξαιτίας αναθεώρησης των κονδυλίων που θα κατέληγαν στον Αρκτικό Βορρά. Εντούτοις, το τέλος της δεκαετίας ήταν κατά κάποιον τρόπο η αναγέννηση του στόλου. Το 1999 το "Κουρσκ" είχε διεκπεραιώσει μία αναγνωριστική αποστολή στη Μεσόγειο. Η εκπαιδευτική αποστολή του Αυγούστου του 2000 επρόκειτο να είναι η μεγαλύτερη εκπαιδευτική άσκηση από την πτώση της Σοβιετικής Ένωσης και θα συμπεριλάμβανε τέσσερα επιθετικά υποβρύχια και τη ναυαρχίδα του στόλου, το καταδρομικό κλάσης Κίροφ "Πέτρος ο Μέγας", συνοδευόμενο από ένα στολίσκο μικρότερων σκαφών.
Έκρηξη.
Το "Κουρσκ" βρισκόταν στη θάλασσα για πραγματοποίηση άσκησης εκτόξευσης εικονικών τορπιλών εναντίον της ναυαρχίδας "Πέτρος ο Μέγας". Τις πρωινές ώρες της 12ης Αυγούστου του 2000, πύραυλοι "Κρουζ" εκτοξεύτηκαν από το υποβρύχιο σύμφωνα με τον τότε Ρώσο Υπουργό Εθνικής Άμυνας Ίγκορ Σεργκέγιεφ και αναμενόταν αναφορά στις 18:00 ώρα Ρωσίας, αλλά η επαφή υποβρυχίου με το αρχηγείο των επιχειρήσεων της άσκησης δεν έγινε ποτέ. Λίγες ώρες νωρίτερα όμως στις 07:44 ώρα Ρωσίας (1144 GMT), σεισμογράφοι στη Νορβηγία κατέγραψαν δύο δονήσεις έντασης 2,2 Ρίχτερ και 4,2 Ρίχτερ αντίστοιχα, με χρονική διαφορά μεταξύ τους 2 λεπτά και 15 δευτερόλεπτα. . Το σκάφος βυθίστηκε στα 108 μέτρα, περίπου 135 χιλιόμετρα ανοιχτά του Σεβερομόρσκ, στην περιοχή με συντεταγμένες 69° 40′ 0″ N 37° 35′ 0″ E. Στις 18:00 ώρα Ρωσίας και εφόσον το υποβρύχιο δεν είχε δώσει αναφορά για την έκβαση της αποστολής του, όπως ήταν προκαθορισμένο, λήφθηκαν μέτρα ετοιμότητας των δυνάμεων διάσωσης και σκάφη έσπευσαν να εντοπίσουν το υποβρύχιο. Στις 13 Αυγούστου το υποβρύχιο εντοπίστηκε και αναγνωρίστηκε από Ρωσικά σκάφη στις 18:40 ώρα Ρωσίας.
Απόπειρες διάσωσης.
Την 15η Αυγούστου, ημέρα Τρίτη, η Ρωσία ξεκίνησε, χωρίς τη συνδρομή άλλων χωρών που προσφέρονταν, επιχείρηση διάσωσης για τους 118
(ή 116 σύμφωνα με το CNN) 
επιβαίνοντες στο "Κουρσκ"
. Τελικά η Ρωσική επιχείρηση διάσωσης απέτυχε εξ αιτίας ισχυρών υποθαλάσσιων ρευμάτων και των ισχυρών ανέμων που επικρατούσαν στη Θάλασσα του Μπάρεντς και έτσι το Ρωσικό καταδύσιμο σκάφος δεν προσέγγισε το καθηλωμένο υποβρύχιο. Τελικά στις 16 Αυγούστου 2000 και ημέρα Τετάρτη, η Ρωσία ζητάει επίσημα τη συνδρομή του Ηνωμένου Βασιλείου και της Νορβηγίας για τη διάσωση και το Βρετανικό υποβρύχιο διάσωσης "LR5" μαζί με πλήρωμα, καθώς και το πλοίο "Seaway Eagle" με Νορβηγούς δύτες σπεύδουν στο χώρο όπου έχει εντοπιστεί το "Κουρσκ" και φτάνουν το Σάββατο 19 Αυγούστου 2000, ενώ την προηγούμενη ημέρα έχουν σημειωθεί δύο ισχυρές εκρήξεις στο καθηλωμένο υποβρύχιο. Στις 21 Αυγούστου Νορβηγοί δύτες καταφέρνουν να ανοίξουν μία εξωτερική καταπακτή του "Κουρσκ" και μερικές ώρες αργότερα ανοίγεται και μία εσωτερική. Η εσωτερική καμπίνα βρίσκεται πλημμυρισμένη και οι διασώστες συμπεραίνουν πως όλα τα μέλη του πληρώματος είναι νεκροί γεγονός που ανακοινώνεται από το Ρωσικό Ναυτικό την ίδια μέρα.

</doc>
<doc id="42140" url="https://el.wikipedia.org/wiki?curid=42140" title="Τζανάτα Κεφαλονιάς">
Τζανάτα Κεφαλονιάς

Το χωριό Τζανάτα είναι χωριό της Κεφαλλονιάς. Βρίσκεται σε υψόμετρο 60 μέτρων και ο πληθυσμός του ανέρχεται στους 174 κατοίκους (απογραφή 2001). Ανήκει στο δήμο Ελειού-Πρόννων και απέχει 36 χιλιόμετρα από το Αργοστόλι.
Μεταξύ Τζανάτων και Αγίας Ειρήνης δύο τεχνητές λίμνες καθρεφτίζουν την πλούσια βλάστηση της πεδιάδας.
Αρχαιολογικά και ιστορικά μνημεία.
Στη θέση Μπρούτζι από τον αρχαιολόγο Λάζαρο Κολώνα ανευρέθηκε θολωτός τάφος Μυκηναϊκής εποχής, ο οποίος χρονολογείται μεταξύ 1350-1000 ΜΚΕ. Είναι ο σημαντικότερος του είδους σε όλη την περιοχή λόγω του μεγέθους του (διάμετρος 6,80 μέτρα, ύψος 3,95 μέτρα) και του βαθμού διατήρησής του. Ο τάφος έχει προσανατολισμό από νότο προς βορρά και είναι χτισμένος σε άλλον παλαιότερο. Ο θόλος του κατέρρευσε κατά την Ενετοκρατία, όταν ο τάφος χρησιμοποιήθηκε σαν κατάλυμα. Είχε ήδη συληθεί κατά την αρχαιότητα. Τα χρυσά ευρήματά του δηλώνουν ταφές επιφανών αρχόντων, συνεπώς και της παρουσίας ακμαίου μυκηναϊκού κέντρου στην περιοχή, συνδέοντάς τον με την Ομηρική Ιθάκη. 
Η οικία Καμπίτση έχει χαρακτηριστεί ως ιστορικό διατηρητέο μνημείο, χαρακτηριστικό δείγμα αρχοντικού του 18ου αιώνα, το οποίο βάσει επιγραφής του χρονολογείται από το 1766. Το κτίριο έχει υποστεί νεώτερες διαμορφώσεις.
Στη θέση Λεβεντάτα σώζεται ο βυζαντινός ναός του Σωτήρα, με τοιχογραφίες που χρονολογούνται στο 13ο αιώνα.
Δραστηριότητες.
Η εκκλησία του 'Αγιου Ιωάννη γιορτάζει στις 24 Ιουνίου, οπότε και πραγματοποιείται πανηγύρι. 

</doc>
<doc id="42141" url="https://el.wikipedia.org/wiki?curid=42141" title="Αγία Ειρήνη Κεφαλονιάς">
Αγία Ειρήνη Κεφαλονιάς

Η Αγία Ειρήνη είναι χωριό της Κεφαλονιάς. Είναι έδρα ομώνυμης τοπικής κοινότητας, της δημοτικής ενότητας (τέως δήμου) Ελειού – Πρόνων, του δήμου Κεφαλονιάς, της περιφερειακής ενότητας (τέως νομού) Κεφαλληνίας, στην περιφέρεια Ιονίων Νήσων, σύμφωνα με το πρόγραμμα "Καλλικράτης"..
Πρίν το πρόγραμμα "Καλλικράτης" και το σχέδιο "Καποδίστριας", ανήκε στην επαρχία Κραναίας του νομού Κεφαλληνίας, στο γεωγραφικό διαμέρισμα Επτανήσων.
Γεωγραφία.
Η Αγία Ειρήνη βρίσκεται στη ΝΑ. Κεφαλονιά, σε ημιορεινή θέση στους νοτιοανατολικούς πρόποδες του Αίνου, στο δρόμο προς τον Πόρο και τη Σάμη. Είναι χαρακτηρισμένη ως αγροτικός ημιορεινός οικισμός, με έκταση 6,802 χμ² και μέσο σταθμικό υψόμετρο 90. Απέχει περίπου 37 χλμ ΑΝΑ. του Αργοστολίου. 
Πληθυσμικά στοιχεία.
Η εξέλιξη πληθυσμού της Αγίας Ειρήνης έχει ως εξής: κάτοικοι 466 (1961), 316 (1971), 284 (1981), 306 (1991), 363 (2001), 314 (2011). 
Διάφορα στοιχεία.
Στην περιοχή υπάρχει το τοπωνύμιο "Αράκλι" και πιθανολογείται ότι οφείλεται σε Κρητικούς από το Ηράκλειο που είχαν εγκατασταθεί εδώ. Υπάρχει όμως και η εκδοχή, ότι από εδώ είχε περάσει ο Ηρακλής, άλλωστε υπάρχει και άγαλμα στο χωριό. Μετά τους σεισμούς του 1953, πολλοί κάτοικοι έφυγαν στο εξωτερικό, ενώ σήμερα η κύρια απασχόληση των κατοίκων είναι ο τουρισμός 

</doc>
<doc id="42142" url="https://el.wikipedia.org/wiki?curid=42142" title="Πάστρα Κεφαλονιάς">
Πάστρα Κεφαλονιάς

Το χωριό Πάστρα είναι χωριό στα νοτιοανατολικά της Κεφαλονιάς. Βρίσκεται στους πρόποδες του όρους Αίνου σε υψόμετρο 150 μέτρων και ο πληθυσμός του ανέρχεται στους 173 κατοίκους (απογραφή 2011). Η Πάστρα πήρε το όνομα της από την οικογένεια Πάστρα, η οποία ήταν η πρώτη οικογένεια που κατοίκησε στο χωριό και αποτελεί την πλειοψηφία των κατοίκων του.
Ιστορία.
Σύμφωνα με τον Αντώνιο Μηλιαράκη ( Γεωγραφία Πολιτική Αρχαία και Νέα του Νομού Κεφαλονιας 1890) το χωριό Πάστρα και η περιοχή των δύο χωριών (Κρεμμύδι και Αϊ Γιώργης) γύρω του, καλείται Μπάλτα ( μετέπειτα Βάλτες), πήρε δε την ονομασία της από τα πολλά ρυάκια και τις πηγές που υπάρχουν εκεί. Το δε όνομα Μπάλτες είναι αλβανικό και δηλώνει αυτό ακριβώς, «κατάρρυτος τόπος».
Οι Αλβανοί , οι οποίοι ήταν στρατιώτες, κατοίκησαν την περιοχή κατά τον 15ο αιώνα όταν οι Ενετοί τους έδιναν γη στο «ξώμερο» για εγκατάσταση μαζί με τις οικογένειές τους. Ξώμερο – έξω μέρος, μακριά από την πρωτεύουσα. Το χωριό μετέπειτα το 1890 έως σήμερα, μετονομάστηκε Πάστρα. Μέχρι το 2010 ήταν πρωτεύουσα του δήμου Ελειού - Πρόννων.
Ιερός Ναός Παναγίας Γραβαλιώτισσας.
Αποκαλείται και η «Παναγία με τα κρινάκια», καθώς οι ξεροί κρίνοι που τοποθετούνται στην εικόνα της Παναγίας ανθίζουν στις εορτή της για δεύτερη φορά μέσα στον χρόνο.
Στο χωριό αυτό, λοιπόν, παρουσιάζεται κάθε χρόνο ένα θαύμα το οποίο συντελείτε κάθε Δεκαπενταύγουστο στην εκκλησία αυτή.
Στο προαύλιο χώρο του ιερού ναού της «Παναγίας με τα κρινάκια», στα διάφορα παρτέρια που βρίσκονται σ' αυτό, οι γυναίκες του χωριού φυτεύουν βολβούς «παρθενόκρινων». Όταν φτάσει ο Μάης και αρχίζουν ν' ανθίζουν οι κρίνοι, τους κόβουν και τους τοποθετούν σε ανθοδέσμες μπροστά από την θαυματουργή εικόνα της Παναγίας και μετά το πέρας λίγων ημερών, αυτοί ξεραίνονται.Όταν έλθει η πρώτη Αυγούστου και ξεκινήσουν οι Παρακλήσεις στην Παναγία και μέχρι τις δεκαπέντε Αυγούστου, ήμερα κοιμήσεως της Θεοτόκου, ανθίζουν ξανά οι ξεραμένοι κρίνοι και μπουμπουκιάζουν. Μόλις τελειώσει η Θεία Λειτουργία της εορτής της Κοιμήσεως της Θεοτόκου, ο ιερέας τα μοιράζει σαν ευλογία σε όλους.
Στο ναό βρίσκεται αποθησαυρισμένη η ιερή εικόνα της Παναγίας της «Γραβαλιωτίσσης» που βρέθηκε το έτος 1720.
Το οικόπεδο που χτίστηκε η εκκλησία αυτή, ήταν δωρεά της οικογένειας Σαρλή. 
Πολιτιστικός Σύλλογος Πάστρας Κεφαλλονιάς «το Παλιόκαστρο».
Ο πολιτιστικός σύλλογος Πάστρας ιδρύθηκε το 1985. Πήρε την ονομασία του, Παλιόκαστρο, από το μεσαιωνικό κάστρο της περιοχής που βρίσκεται ΒΑ του χωριού Πάστρα στο ομώνυμο βουνό.
Σκοπός του συλλόγου είναι η ανάπτυξη του πολιτιστικού και μορφωτικού επιπέδου καθώς και η βελτίωση των κοινωνικών σχέσεων των κατοίκων της περιοχής και διατήρηση της πολιτιστικής κληρονομιάς μας. Μέσα από τις δράσεις του συλλόγου επιδιώκουμε να δώσουμε διεξόδους στην ζωή του χωριού, πέρα από τις συνηθισμένες, και τρόπους δημιουργικής εκμετάλλευσης του ελεύθερου χρόνου των κατοίκων. 
Στα πλαίσια αυτά δημιουργήθηκε το 1996 τμήμα εκμάθησης παραδοσιακών χορών και το 2000 τμήμα καντρίλιες. 
Το διοικητικό συμβούλιο είναι οκταμελές και εκλέγεται για τέσσερα χρόνια.

</doc>
<doc id="42143" url="https://el.wikipedia.org/wiki?curid=42143" title="Κοίλι Εύβοιας">
Κοίλι Εύβοιας

Το Κοίλι είναι χωριό που βρίσκεται στον Δήμο Κύμης - Αλιβερίου, στην κεντρική Εύβοια. Τα πιο κοντινά χωριά σε αυτό είναι το Μονόδρυο και η Βρύση. Απέχει 8 χλμ από την παραλία του Στομίου και 12 χλμ από την Κύμη. Σύμφωνα με την απογραφή του 2011, ο οικισμός έχει πληθυσμό 95 κατοίκους. Στο παρελθόν το χωριό έσφυζε από ζωή, όμως οι κοινωνικοοικονομικές αλλαγές των τελευταίων ετών οδήγησαν τους πιο νέους στα μεγάλα αστικά κέντρα, όπως η Αθήνα.
Πιο συγκεκριμένα, το χωριό βρίσκεται κτισμένο στους πρόποδες λόφου και στη γύρω περιοχή υπάρχουν βουνά από την μία πλευρά και κοιλάδα από την άλλη. Σε κοντινή απόσταση βρίσκεται το μεγαλύτερο ποτάμι της περιοχής, ο Μανικιάτης.
Στην κεντρική πλατεία του χωριού βρίσκονται τα ερείπια ενός ενετικού πύργου που ήταν χτισμένος εκεί. Με τις πέτρες του χτίστηκε η εκκλησία του χωριού, ο Άγιος Νικόλαος. Παρόλο το μικρό μέγεθος του χωριού, έχει 4 εκκλησίες.
Το Κοίλι, είναι ένα χωριό αρκετά πλούσιο και οι κάτοικοί του κατέχουν το μεγαλύτερο ποσοστό γης στις γύρω εκτάσεις. Έχει πλέον αναπτυχθεί και σχεδόν ενωθεί με το διπλανό χωριό, το Μονόδρι. Ο αριθμός των σπιτιών ξεπερνά κατά πολύ τους μόνιμους κατοίκους, επειδή πολλοί ψάχνοντας για ένα ήσυχο θέρετρο με ωραίο περιβάλλον, οδηγούνται στην επαρχία, την οποία επισκέπτονται κατά τις γιορτές και το καλοκαίρι.
Για τους επισκέπτες αξίζει να δουν τα γραφικά στενά του χωριού και τα ερείπια του πύργου στην κεντρική πλατεία. Επίσης, το μνημείο του άγνωστου στρατιώτη και το απομονωμένο εκκλησάκι του Προφήτη Ηλία, το οποίο βρίσκεται στο βουνό.

</doc>
<doc id="42144" url="https://el.wikipedia.org/wiki?curid=42144" title="Αμφιφυλοφιλία">
Αμφιφυλοφιλία

Η αμφιφυλοφιλία ή η αμφισεξουαλικότητα, είναι η συναισθηματική, η ρομαντική ή/και η σεξουαλική έλξη ή σεξουαλική συμπεριφορά, προς άτομα του θηλυκού και του αρσενικού φύλου (βιολογικό ή ψυχολογικό). Κάποιες φορές αποδίδεται εναλλακτικά ως "πανσεξουαλικότητα," αν και συνήθως ο όρος "πανσεξουαλικός/ή" χρησιμοποιείται για να περιγράψει ανθρώπους που έλκονται από άτομα ανεξαρτήτως το βιολογικό ή το ψυχολογικό τους φύλο, συμπεριλαμβανομένου τα θηλυκά άτομα (είτε είναι cis, ίντερσεξ ή τρανς), τα αρσενικά άτομα (είτε είναι cis, ίντερσεξ ή τρανς), και τα μη δυαδικά άτομα.
Η "αμφιφυλοφιλία" είναι μία από τις τρεις βασικές κατηγορίες σεξουαλικού προσανατολισμού μαζί με την ετεροφυλοφιλία και την ομοφυλοφιλία, που είναι μέρη του ετερο-ομοφυλοφιλικού φάσματος. Η αμφιφυλοφιλική ταυτότητα δεν σημαίνει απαραιτήτως ισάξια έλξη και στα δύο φύλα. Πολύ συχνά, άτομα που έχουν ορατή αλλά όχι αποκλειστική σεξουαλική προτίμηση για κάποιο φύλο αυτοπροσδιορίζονται επίσης ως αμφιφυλόφιλοι. 
Η αμφιφυλοφιλία έχει παρατηρηθεί σε διάφορες κοινωνίες ανθρώπων και παντού στο ζωικό βασίλειο μέσα στην ιστορία. Ο όρος αμφιφυλοφιλία, ωστόσο, όπως η ετεροφυλοφιλία και η ομοφυλοφιλία, επινοήθηκε το 19ο αιώνα.
Ετυμολογία.
Ο όρος αμφιφυλοφιλία προέρχεται από τις λέξεις, αμφί+φύλο+φιλία και μεταφράζεται κυριολεκτικά ως αγάπη προς και τα δύο φύλα. 
Στερεότυπα εις βάρος αμφιφυλόφιλων ατόμων.
Όπως κάθε σεξουαλικός προσανατολισμός που αποκλίνει απ' ό,τι θεωρείται "φυσιολογικό", έτσι και για την αμφιφυλοφιλία και τα αμφιφυλόφιλα άτομα υπάρχουν πάρα πολλά στερεότυπα και λάθος αντιλήψεις που κατ' επέκταση οδηγούν σε ρατσισμό και αμφιφοβία/μπαϊφοβία. Συχνά, τα στερεότυπα αυτά αναπαράγονται και διαιωνίζονται από τα ίδια τα άτομα που συνθέτουν την υπόλοιπη ΛΟΤ κοινότητα, δηλαδή τους ομοφυλόφιλους, τις λεσβίες και τα τρανς άτομα.
Αρχικά, η αυθεντικότητα και η ύπαρξη της αμφιφυλοφιλίας, σ' αντίθεση με την ομοφυλοφιλία ή τη διαφυλικότητα, αμφισβητείται ή θεωρείται ως μεταβατικό στάδιο και "ασφαλής χώρος" από το οποίο περνούν τα "μπερδεμένα" άτομα που διαισθάνονται μεν ότι δεν είναι ετεροφυλόφιλα αλλά φοβούνται, δε, να δηλώσουν και να αποδεχτούν άμεσα το γεγονός ότι είναι ομοφυλόφιλα. Μολονότι αυτό ισχύει για ορισμένες περιπτώσεις, δεν αποτελεί το γενικό κανόνα.
Η αμφιφυλοφιλία χαρακτηρίζεται επίσης εσφαλμένα ως απελπισμένος τρόπος του να επιστήσει κανείς την προσοχή του κόσμου επάνω του: με το να ισχυρισθεί ότι είναι αμφί, μπορεί εύκολα να προκαλέσει και να γίνει το επίκεντρο του ενδιαφέροντος· η στερεοτυπική αυτή αντίληψη αποδίδεται συχνότατα στις αμφιφυλόφιλες γυναίκες, που κατηγορούνται ότι δηλώνουν αμφί για να σαγηνεύουν τους άνδρες. Συνάμα, η αμφιφυλοφιλία δε γίνεται αποδεκτή λόγω της στερεοτυπικής ιδέας ότι η αμφιφυλοφιλία συνεπάγεται πάντα το σεξουαλικό πειραματισμό και δεν αποτελεί κάτι μόνιμο. Αυτό οφείλεται στο ότι πολλά άτομα επιλέγουν βεβιασμένα την ετικέτα αυτή ενώ πειραματίζονται με τη σεξουαλικότητά τους και, όταν τελικά αποφασίσουν ότι δεν τους αντιπροσωπεύει και ότι στην πραγματικότητα είναι ετεροφυλόφιλα, την απορρίπτουν, δημιουργώντας έτσι την εντύπωση ότι αποτελεί μια φάση ή μια περιστασιακή ενασχόληση.
Η "αδηφαγία" και η πλεονεξία καθώς και η αδυναμία δέσμευσης σε έναν/μία ερωτικό/ή σύντροφο συνδέονται επίσης με την αμφιφυλοφιλία, αφού επικρατεί η άποψη ότι οι αμφιφυλόφιλοι είναι στην πραγματικότητα πλεονέκτες που δεν μπορούν να ικανοποιηθούν με ένα μόνο σύντροφο από το ένα φύλο και γι' αυτό καταφεύγουν και στο άλλο. Σε αυτό έγκειται και το γεγονός ότι θεωρείται πως οι αμφιφυλόφιλοι αδυνατούν να δεσμευτούν σε μια ερωτική σχέση και το ότι είναι άπιστοι.
Συχνότητα.
Στο έργο του Kinsey Reports ο Άλφρεντ Κίνσεϊ αναφέρει ότι "το 46% του ανδρικού πληθυσμού έχει συμμετάσχει τόσο σε ετεροφυλοφιλικές όσο και ομοφυλοφιλικές δραστηριότητες ή είχε βιώσει σωματικές αντιδράσεις προς άτομα και των δύο φύλων, στην ενήλικη ζωή του". Επιπρόσθετα, στην έρευνα The Janus Report on Sexual Behavior που δημοσιεύτηκε το 1993, επισημαίνεται ότι το 5% και το 3% των ανδρών και των γυναικών αντιστοίχως θεωρούν τον εαυτό τους αμφιφυλόφιλο.
Το 2007, δε, ένα άρθρο της New York Times τόνιζε ότι "1,5 % των Αμερικανίδων και 1,7% των Αμερικανών αυτοχαρακτηρίζονται ως αμφιφυλόφιλες/οι ενώ επίσης, ότι 14,4% των νεαρών Αμερικανίδων θεωρούν τον εαυτό τους "όχι αυστηρώς ετεροφυλόφιλο", με το ποσοστό για τους ομοφυλόφιλους ή αμφιφυλόφιλους άνδρες να αγγίζει το 5,6%.
Ιστορία.
Αρχαία Ελλάδα.
Οι Αρχαίοι Έλληνες δε συνέδεαν τις σεξουαλικές σχέσεις με το δυαδικό φύλο (δηλαδή το ανδρικό και το γυναικείο) αλλά, αντιθέτως, οι άνδρες οι οποίοι είχαν ομόφυλους συντρόφους δε θεωρούνταν ομοφυλόφιλοι και ενδέχεται να είχαν συζύγους ή άλλες ερωμένες. Επίσης, σε αρχαιοελληνικά θρησκευτικά κείμενα, σπάνια οι σχέσεις ενός άνδρα περιγράφονταν ως αποκλειστικά ετεροφυλόφιλες ή ομοφυλόφιλες αλλά πάντοτε ενσωμάτωναν αμφιφυλοφιλική θεματολογία.
Όσον αφορά τους Σπαρτιάτες, πίστευαν ότι οι ερωτικές σχέσεις ανάμεσα σε έμπειρους και άπειρους στρατιώτες θα ενίσχυε την πολεμική πίστη και τη συνοχή της ομάδας, ενθαρρύνοντας επίσης και ηρωικές τακτικές, καθώς οι άνδρες προσπαθούσαν να εντυπωσιάζουν με τις πράξεις τους τούς συντρόφους τους. Όταν οι νεαροί στρατιώτες έφθαναν την ωρίμανση, ήταν κοινωνικώς απαιτούμενο η σχέση τους να πάψει να χαρακτηρίζεται από το στοιχείο του σεξ, αν και υπήρχαν άνδρες που δεν το τηρούσαν αυτό και συνέχιζαν τη σχέση με τους μέντορές τους και στην ενήλικη ζωή. Ωστόσο, η συνέχιση της ομοερωτικότητας μετά την ενηλικίωση θεωρείτο κατακριτέα και συνεπώς, συνοδευόταν από κοινωνικό στιγματισμό - χαρακτηριστική είναι ο όρος "ευρύπρωκτοι" που χρησιμοποιούσε ο Αριστοφάνης για αυτούς, κακοχαρακτηρίζοντάς τους δηλαδή ως γυναίκες.
Αρχαία Ρώμη.
Ήταν κοινώς αποδεκτό για έναν ελεύθερο Ρωμαίο να επιθυμεί το σεξ και με άνδρες και με γυναίκες, εφόσον βέβαια αναλάμβανε τον ενεργητικό ρόλο. Το κατά πόσον η συμπεριφορά αυτή θεωρείτο ηθική εξαρτιόταν από την κοινωνική ευϋποληψία του συντρόφου και όχι από το φύλο του αυτό καθαυτό. Τόσο οι γυναίκες όσο και οι νεαροί άνδρες θεωρούνταν αντικείμενα ηδονής, ωστόσο στα πλαίσια του γάμου ένας άνδρας έπρεπε να ικανοποιεί τις ορέξεις του μόνο με δούλους και πόρνες. Το αν ο ερωτικός σύντροφος ήταν αποδεκτός δεν καθοριζόταν από το φύλο. Ήταν ανήθικο ένας Ρωμαίος να κάνει σεξ με τη σύζυγο ενός άλλου ελεύθερου Ρωμαίου, με την κόρη του που προοριζόταν για γάμο και με τον ίδιο το Ρωμαίο. Το δικαίωμα χρήσης του δούλου ενός άλλου Ρωμαίου για σεξ ήταν απόφαση που λάμβανε ο ιδιοκτήτης του. Η έλλειψη ελέγχου στην ερωτική ζωή ήταν ένδειξη αδυναμίας ενός άνδρα να κυβερνά τους άλλους και αποτελούσε απειλή για το κοινωνικό γόητρό του.
Σύμβολα αμφιφυλοφιλικής υπερηφάνειας.
Η σημαία της αμφιφυλοφιλικής υπερηφάνειας αποτελείται από τρεις ρίγες, μια ροζ, μια μωβ και μια μπλε. Η ροζ ρίγα αντριπροσωπεύει την ομοφυλοφιλία, η μπλε την ετεροφυλοφιλία και η μωβ (η οποία προκύπτει από την ανάμειξη των δύο) την αμφιφυλοφιλία. Εκτός από την τρίχρωμη σημαία, χρησιμοποιείται επίσης και το σύμβολο του μπλε και του ροζ τριγώνου (με το ροζ να αποτελεί γνωστό σύμβολο που χρησιμοποιούταν στη Ναζιστική Γερμανία για τους ομοφυλόφιλους κρατούμενους και έχει επανοικειοποιηθεί σήμερα ως σύμβολο των ομοφυλόφιλων) που σχηματίζουν το μωβ χρώμα στο σημείο ένωσής τους.
Εξωτερικοί σύνδεσμοι.
 

</doc>
<doc id="42146" url="https://el.wikipedia.org/wiki?curid=42146" title="Κέτερ Μπετς">
Κέτερ Μπετς

Ο Κέτερ Μπετς (πραγματικό όνομα: "William Thomas Betts", 22 Ιουλίου 1928 - 6 Αυγούστου 2005) υπήρξε από τους περιζήτητους μπασίστες στην ιστορία της τζαζ. Ο "μπλούζι" ήχος, η μελωδικότητα, η λεπτότητα του τόνου και η δημιουργική προσέγγιση που χαρακτήριζαν το παίξιμο του τον έφεραν κοντά στα μεγαλύτερα ονόματα: Tommy Flanagan, Charlie Byrd, Stan Getz, Ella Fitzgerald, Cannonball Adderley, Joe Pass, Kenny Burrell, Joe Williams και άλλους.
Βιογραφία.
Γεννημένος στο Port Chester, NY, ταξίδεψε στη Νέα Υόρκη για να σπουδάσει ντραμς, αλλά τελικά το 1946 στράφηκε στο ακουστικό μπάσο. Ξεκίνησε την επαγγελματική του σταδιοδρομία παίζοντας με τον τενόρο σαξοφωνίστα Carmen Leggio D.C. σε ηλικία 19 ετών. Στη συνέχεια έπαιξε με τον Εarl Bostic και αργότερα με την Dinah Washington. Το 1957 συνεργάζεται με τον κιθαρίστα Charlie Byrd και συμμετέχει στις Bossa Nova αναζητήσεις της εποχής και δίπλα στην Ella Fitzgerald από το 1965 ως μέλος του Tommy Flanagan Trio. Έμεινε κοντά στην Ella για 24 συνεχή έτη. Ηταν παρών στην τελευταία της εμφάνιση το 1993.
Συμμετέχει σε πλήθος ηχογραφήσεων ως sideman αλλά για πρώτη φορά το 1998 ηχογραφεί ως leader 2 άλμπουμς, το "Bass Buddies and Blues" και το "Βass Buddies, Blues and Beauty too", στην δική του εταιρεία (Κeter Betts music). Στο "Bass Buddies, Blues and Beauty too" φιλοξενεί τη ντίβα Εthel Ennis. Στο άλμπουμ συμμετείχαν και οι Bill Charlap (πιάνο) Pete Minger (τρομπέτα) Tommy Williams Jr.(τρομπέτα) Jerry Weldon (σαξόφωνο) Steve Abshire (κιθάρα) και Denis Mckrel (ντραμς). Το 2000 κυκλοφόρησε το live αλμπουμ "Live at the East Coast Jazz Festival" με τη συμμετοχή της Etta Jones.
Ο Κέτερ Μπετς πέθανε στις 6 Αυγούστου του 2005.

</doc>
<doc id="42149" url="https://el.wikipedia.org/wiki?curid=42149" title="Κολέγιο των Καρδιναλίων">
Κολέγιο των Καρδιναλίων



</doc>
<doc id="42150" url="https://el.wikipedia.org/wiki?curid=42150" title="Ένας κι Ένας">
Ένας κι Ένας

Η ταινία Ένας κι ένας είναι μια σύγχρονη ελληνική κωμωδία που τιμήθηκε με 6 κρατικά κινηματογραφικά βραβεία ποιότητας στο 41ο Φεστιβάλ Κινηματογράφου Θεσσαλονίκης το 2001. Πιο συγκεκριμένα έλαβε το πρώτο βραβείο ταινίας μυθοπλασίας, σκηνοθεσίας, σεναρίου, πρώτου ανδρικού ρόλου, ενδυματολογίας και μακιγιάζ.
Πλοκή.
Ο Ορέστης (Γιώργος Κιμούλης), τρόφιμος ψυχιατρείου, και ο Πελοπίδας (Νίκος Καλογερόπουλος), τρόφιμος φυλακών, βγαίνουν με πενθήμερη άδεια και συναντιούνται με αφορμή ένα τρακάρισμα στη μέση του πουθενά. Την ίδια στιγμή, ένας ψυχίατρος (Μίμης Χρυσομάλλης) με τη βοηθό του, Μαρίνα (Μαρία Πρωτόπαπα), παρακολουθούν τον Ορέστη, με σκοπό να μελετήσουν τη συμπεριφορά του, ενώ δυο μπάτσοι (Νίκος Ορφανός και Αναστάσιος Βασιλείου) ακολουθούν τον Πελοπίδα, προσπαθώντας ν' ανακαλύψουν τα κρυμμένα χρήματα μιας ληστείας.
Ψυχίατροι και μπάτσοι πιστεύουν ότι περνούν απαρατήρητοι, σε αντίθεση με τους Ορέστη και Πελοπίδα, που γνωρίζουν πολύ καλά τι συμβαίνει, αλλά παριστάνουν τους αδιάφορους. Οι ετερόκλητοι και περιθωριακοί αυτοί άντρες με διαφορετικούς στόχους -ο φυλακισμένος να φτάσει στα χρήματα κι ο τρελός να βρει έναν φίλο- μαζί και με την Κάθριν (Εβελίνα Παπούλια), θεία του Ορέστη, μια απελευθερωμένη Ελληνοαμερικάνα που εμπλέκεται στην ιστορία, ακολουθούν μια κοινή πορεία, γεμάτη φευγάτες και κωμικές καταστάσεις, σε μια ταινία δρόμου και φρίκης.
Παραγωγή και παραλειπόμενα.
Η ταινία έκανε πρεμιέρα στις κινηματογραφικές αίθουσες στις 11 Νοεμβρίου 2000. 
Εκτός από την Ελλάδα, γυρίσματα για την ταινία έγιναν και στη Νέα Υόρκη. 
Ο σκηνοθέτης της ταινίας, είχε αναφέρει σε συνέντευξή του ότι η ταινία απευθύνεται σε "αυτούς που απολαμβάνουν το γέλιο, αλλά και σ' εκείνους που δυσκολεύονται να γελάσουν". 

</doc>
<doc id="42152" url="https://el.wikipedia.org/wiki?curid=42152" title="Λούις Σμιθ">
Λούις Σμιθ

Ο Λούις Σμιθ ("Edward Louis Smith", 20 Μαΐου 1931 - 20 Αυγούστου 2016) ήταν Αμερικανός μουσικός της τζαζ. Ανήκει στις περιπτώσεις εκείνες των μουσικών που είχαν τα εχέγγυα για μία λαμπρή καριέρα αλλά προτίμησαν να αφοσιωθούν στην πανεπιστημιακή δράση με αποτέλεσμα να μην αποκτήσουν την φήμη άλλων μεγάλων της jazz. 
Βιογραφία.
Γεννημένος στο Μemphis της Πολιτείας Tennessee, ο Λούις Σμιθ άρχισε να παίζει τρομπέτα στην εφηβεία του και αποφοίτησε απ' το γυμνάσιο με υποτροφία για το Tennessee State University όπου σπούδασε μουσική. Στη συνέχεια μεταπήδησε στο πανεπιστήμιο του Michigan και μαθήτευσε δίπλα στον καθηγητή Clifford Lillyn. Εκεί του δίνεται η ευκαιρία να παίξει με περαστικούς μουσικούς όπως ο Μάιλς Ντέηβις και ο Ντίζι Γκιλέσπι.
Από το 1954 έως τα τέλη του 1955 θητεύει στον στρατό και κατόπιν αρχίζει να διδάσκει στο Booke T. Washington High School στην Atlanta, Georgia. Ταυτόχρονα παίζει σε διάφορα κλαμπ έχοντας υιοθετήσει το hard bop ώς μουσική γλώσσα, τζαμάροντας με μουσικούς όπως ο Cannonball Adderley, o Kenny Dorham, o Donald Byrd, o Lou Donaldson, o Sonny Stitt και άλλοι. Το 1956 κάνει την πρώτη του εμφάνιση στην δισκογραφία ως sideman στον δίσκο του Kenny Burrell για την Blue Note, "Swingin'". Ένα χρόνο μετά του δίνεται η ευκαιρiα να ηχογραφήσει ως leader στην εταιρεία του Tom Wilson από την Βοστώνη, την Transition. Πριν όμως προλάβει να κυκλοφορήσει ο δίσκος η Transition διαλύεται.
Τελικά ο Alfred Lion, ιδιοκτήτης της Blue Note, αναγνωρίζοντας το ταλέντο του Λούις, αγοράζει την ηχογράφηση της Transition, υπογράφει αποκλειστικό συμβόλαιο μαζί του και ο δίσκος κυκλοφορεί με τον τίτλο "Here Comes Louis Smith". Κατά τη διάρκεια του 1958 ο Λούις συμμετέχει σε άλλα δύο sessions της Βlue Note (Kenny Burrell - Blue Lights και Booker Liitle 4 and Max Roach) και κυκλοφορεί τον δεύτερο δίσκο του ως leader, με τον τίτλο "Smithville".
Αυτή θα είναι και η τελευταία του ηχογράφηση για τα επόμενα 20 χρόνια. Ο Louis Smith θα επιστρέψει στο Michigan για να διδάξει στο πανεπιστήμιο και στα τοπικά δημόσια σχολεία. Προς το τέλος της δεκαετίας του 1970 θα κάνει μια σύντομη επιστροφή στην δισκογραφία κυκλοφορώντας δύο άλμπουμς για την Steeplachase, τα "Just Friends" και "Prancis" για να επιστρέψει μετά και πάλι στα πανεπιστημιακά του καθήκοντα. Από το 1989 ηχογραφούσε τις δουλειές του στην Steeplechase.

</doc>
<doc id="42154" url="https://el.wikipedia.org/wiki?curid=42154" title="Αστυπάλαια (ακτοφυλακίδα)">
Αστυπάλαια (ακτοφυλακίδα)

Η ακτοφυλακίδα Αστυπάλαια (πρώην βρετανικό "HDML") παραχωρήθηκε το 1945, επί δανεισμό, από το Βρετανικό Ναυτικό μαζί με άλλα 9 ιδίου τύπου πλοία, τα Αστυπάλαια, "Δίστρατον", "Δαύλεια", "Καρυά", "Κλεισούρα", "Καστράκι", "Μπιζάνι", "Πορταριά", "Φάρσαλα" και "Θάσος". Συμμετείχε στις επιχειρήσεις του εμφυλίου και επεστράφη στο Βρετανικό Ναυτικό πριν το 1950.

</doc>
<doc id="42155" url="https://el.wikipedia.org/wiki?curid=42155" title="Αβάς">
Αβάς



</doc>
<doc id="42156" url="https://el.wikipedia.org/wiki?curid=42156" title="Λούις Σμίθ">
Λούις Σμίθ



</doc>
<doc id="42162" url="https://el.wikipedia.org/wiki?curid=42162" title=".me">
.me

.me είναι ο top-level domain κωδικός για το Μαυροβούνιο στο Διαδίκτυο. Εισήχθη το 2007, ενώ από το 2008 είναι ανοικτό για εγγραφή σε παγκόσμιο επίπεδο χωρίς περιορισμούς.
Επειδή το me στα αγγλικά σημαίνει "εγώ, εμένα", ο τομέας κορυφαίου επιπέδου του Μαυροβουνίου χρησιμοποιείται συχνά από αγγλόφωνες ιστοσελίδες που δεν έχουν σχέση με αυτή την μικρή χώρα των Βαλκανίων, αλλά και από ιστοσελίδες από το Μέιν των Ηνωμένων Πολιτειών και της Μέσης Ανατολής, επειδή συμπίπτει η συντομογραφία τους.
Δείτε επίσης.
Εξωτερικοί σύνδεσμοι.
Για περισσότερες πληροφορίες, μπορείτε να επισκεφτείτε τον επίσημο ιστότοπο του .me (στην αγγλική γλώσσα):https://domain.me/about-me

</doc>
<doc id="42163" url="https://el.wikipedia.org/wiki?curid=42163" title=".tc">
.tc

.tc είναι ο top-level domain κωδικός για τα Νησιά Τερκς και Κέικος στο διαδίκτυο. Καθώς το T.C. είναι το ακρωνύμιο του Türkiye Cumhuriyeti (Δημοκρατία της Τουρκίας), ο τομέας χρησιμοποιείται επίσης από μερικές ιστοσελίδες στη τουρκική γλώσσα. Δημιουργήθηκε το 1997.

</doc>
<doc id="42164" url="https://el.wikipedia.org/wiki?curid=42164" title=".td">
.td

.td είναι ο top-level domain κωδικός για το Τσαντ στο Διαδίκτυο.
Δείτε επίσης: Κατάλογος top-level domains.

</doc>
<doc id="42165" url="https://el.wikipedia.org/wiki?curid=42165" title=".tf">
.tf

.tf είναι ο top-level domain κωδικός για τα Γαλλικά νότια και ανταρκτικά εδάφη στο Διαδίκτυο.
Δείτε επίσης: Κατάλογος top-level domains.

</doc>
<doc id="42166" url="https://el.wikipedia.org/wiki?curid=42166" title=".tg">
.tg

.tg είναι ο top-level domain κωδικός για το Τόγκο στο Διαδίκτυο.
Δείτε επίσης: Κατάλογος top-level domains.

</doc>
<doc id="42167" url="https://el.wikipedia.org/wiki?curid=42167" title=".tj">
.tj

.tj είναι ο top-level domain κωδικός για το Τατζικιστάν στο Διαδίκτυο.
Δείτε επίσης: Κατάλογος top-level domains.

</doc>
<doc id="42168" url="https://el.wikipedia.org/wiki?curid=42168" title=".tk">
.tk

.tk είναι ο top-level domain κωδικός για το Τοκελάου στο Διαδίκτυο.
Το Τοκελάου προσφέρει τα domain δωρεάν σε όλο τον κόσμο με μόνη προϋπόθεση την τοποθέτηση διαφημήσεων στο πάνω μέρος της σελίδας.
Δείτε επίσης: Κατάλογος top-level domains.
Ιστοσελιδα:http://www.dot.tk/en/index.html?lang=en

</doc>
<doc id="42169" url="https://el.wikipedia.org/wiki?curid=42169" title=".tl">
.tl

.tl είναι ο top-level domain κωδικός για το Ανατολικό Τιμόρ στο Διαδίκτυο.
Δείτε επίσης: Κατάλογος top-level domains.

</doc>
<doc id="42170" url="https://el.wikipedia.org/wiki?curid=42170" title=".tm">
.tm

.tm είναι ο top-level domain κωδικός για το Τουρκμενιστάν στο Διαδίκτυο.
Δείτε επίσης: Κατάλογος top-level domains.

</doc>
<doc id="42171" url="https://el.wikipedia.org/wiki?curid=42171" title=".tn">
.tn

.tn είναι ο top-level domain κωδικός για την Τυνησία στο Διαδίκτυο.
Δείτε επίσης: Κατάλογος top-level domains.

</doc>
<doc id="42173" url="https://el.wikipedia.org/wiki?curid=42173" title=".wf">
.wf

.wf είναι ο top-level domain κωδικός για τα Νησιά Ουάλις και Φουτούνα στο Διαδίκτυο.
Δείτε επίσης: Κατάλογος top-level domains.

</doc>
<doc id="42174" url="https://el.wikipedia.org/wiki?curid=42174" title=".eh">
.eh

Η Δυτική Σαχάρα είναι αμφισβητούμενη περιοχή και δεν έχει τομέα ανωτάτου επιπέδου (ccTLD). Ο τομέας .eh προορίζεται για το σκοπό αυτό και θα πρέπει να ανατεθεί για την Δυτική Σαχάρα εάν η σύγκρουση οδηγήσει σε συμφωνία μεταξύ του Μαρόκου και των στρατευμάτων στο έδαφος. Ο IANA δεν έχει ορίσει διαχειριστή για τον τομέα.
Ιστορία.
Τα γράμματα .eh αντιστοιχούν στις λέξεις "Sáhara Español" (ESH, καθώς η Δυτική Σαχάρα ονομαζόταν προηγουμένως ως Ισπανική Σαχάρα) και επίσης ταιριάζει με την Σαγκία ελ-Χάμρα, μία από τις δύο επαρχίες στην προγενέστερη ισπανική Σαχάρα.
Στις 1 Αυγούστου 2007, μια διεθνή κοινοπραξία υπέβαλε προσφορά διαχείρισης στην ΙΑΝΑ, για λογαριασμό της Λαϊκής Αραβικής Δημοκρατίας της Σαχάρας. Το Μαρόκο, το οποίο ελέγχει το μεγαλύτερο μέρος της Δυτικής Σαχάρας, έχει γίνει ανταγωνιστικές αξιώσεις στον τομέα.
Στις 16 Οκτωβρίου, 2007, ο ICANN αποφάσισε να μην αναθέσει τον τομέα, .eh, εξηγώντας ότι:
Οι δύο υποψήφιοι εξακολουθούν να παραμένουν οπλισμένοι "μονομάχους", δεν έχει επιτευχθεί ακόμα καμία συμφωνία ο τομέας παραμένει ανενεργός.
Κυκλοφορία.
Στις 1 Απριλίου 2013 η Αρχή Εγγραφών Διαδικτύου του Κανδά ανακοίνωσε ότι θα κυκλοφορήσει ονόματα τομέων .eh στους καταναλωτές ως μέρος πρωταπριλιάτικου αστείου. Ο τομέας είναι το στερεότυπο του Καναδικού επιφωνήματος eh.

</doc>
<doc id="42175" url="https://el.wikipedia.org/wiki?curid=42175" title=".kp">
.kp

.kp είναι ο top-level domain κωδικός για τη Βόρεια Κορέα στο Διαδίκτυο. Ο κωδικός είναι κατειλημμένος και δημιουργήθηκε στις 24 Σεπτεμβρίου 2007.
Ιστορία.
Η Βόρεια Κορέα υπέβαλε αίτηση για τον τομέα κορυφαίου επιπέδου .kp γτο 2004. Ωστόσο, ο ICANN αρνήθηκε επειδή η Βόρεια Κορέα δεν πληρούσε ορισμένες από τις απαιτήσεις. Μια άλλη προσπάθεια έγινε μέσω του Κορεατικού Κέντρου Υπολογιστών (ΚΚΥ) Ευρώπης το 2006. Αργότερα, το κύριο σώμα της ΚΚΥ και ο πρεσβευτής της Βόρειας Κορέας στα Ηνωμένα Έθνη υπέβαλαν εκ νέου αναφορά στο ICANN. Απορρίφθηκαν και πάλι επειδή δεν παρέχουν επαρκείς πληροφορίες. Μια νέα αίτηση απεστάλη τον Ιανουάριο του 2007 και μια αντιπροσωπεία του ICANN επισκέφθηκε τη χώρα τον Μάιο. Αυτή τη φορά, ο ICANN συμφώνησε να εκχωρήσει το .kp στη Βόρεια Κορέα.
Ένας από τους πρώτους οργανισμούς που υιοθέτησαν τον τομέα ήταν το Κορεατικό Κεντρικό Πρακτορείο Ειδήσεων το 2009.
Προηγουμένως ο τομέας διαχειριζόταν από το ΚΚΥ Ευρώπης. Ένας μεγάλος αριθμός ιστοσελίδων φιλοξενούταν επίσης από το ΚΚΥ Ευρώπης στη Γερμανία. Ωστόσο, το 2011 η διαχείριση μετακινήθηκε στην Star Joint Venture με έδρα την Πιονγιάνγκ.
Τομείς και υποτομείς.
Το 2017, τουλάχιστον εννέα τομείς κορυφαίου επιπέδου και πάνω από 30 τομείς είναι προσβάσιμοι στο παγκόσμιο διαδίκτυο. Αυτοί είναι οι ακόλουθοι:
Μερικές διευθύνσεις χρησιμοποιούνται από το Βορειοκορεατικό εσωτερικό δίκτυο μόνο.

</doc>
<doc id="42176" url="https://el.wikipedia.org/wiki?curid=42176" title=".gb">
.gb

.gb είναι ένας top-level domain κωδικός για το Ηνωμένο Βασίλειο στο Διαδίκτυο. Ο κωδικός αυτός χρησιμοποιήθηκε ελάχιστα στο παρελθόν και σήμερα είναι ανενεργός. Ο χρησιμοποιούμενος κωδικός για το Ηνωμένο Βασίλειο είναι ".uk".
Δείτε επίσης: Κατάλογος top-level domains.

</doc>
<doc id="42177" url="https://el.wikipedia.org/wiki?curid=42177" title=".sj">
.sj

.sj είναι ο top-level domain κωδικός για το Αρχιπέλαγος Σβάλμπαρντ στο Διαδίκτυο.
Δείτε επίσης: Κατάλογος top-level domains.

</doc>
<doc id="42178" url="https://el.wikipedia.org/wiki?curid=42178" title=".so">
.so

.so είναι ο top-level domain κωδικός για τη Σομαλία στο Διαδίκτυο.
Δείτε επίσης: Κατάλογος top-level domains.

</doc>
<doc id="42179" url="https://el.wikipedia.org/wiki?curid=42179" title=".tp">
.tp

.tp ήταν ο top-level domain κωδικός για το Ανατολικό Τιμόρ στο Διαδίκτυο. Πλέον χρησιμοποιείται ο κωδικός .tl.
Δείτε επίσης: Κατάλογος top-level domains.

</doc>
<doc id="42180" url="https://el.wikipedia.org/wiki?curid=42180" title="Αττάλεια (τορπιλοβόλο)">
Αττάλεια (τορπιλοβόλο)

Το πλοίο αρχικά ονομαζόταν Αττάλεια, αλλά μετονομάστηκε σε ‘ΝΙΚΟΠΟΛΙΣ’. Τούρκικο πλοίο λεία του πολέμου 1912-1913. Αυτοβυθίστηκε από το πλήρωμα του στον Αμβρακικό κόλπο. Επισκευάστηκε και αποτέλεσε μονάδα του Ελληνικού Στόλου. Ναυπηγήθηκε το 1906 (ANSANDO).

</doc>
<doc id="42181" url="https://el.wikipedia.org/wiki?curid=42181" title=".su">
.su

.su ήταν ο top-level domain κωδικός για τη Σοβιετική Ένωση στο Διαδίκτυο. Αν κι η Σοβιετική Ένωση δεν υφίσταται πλέον, ο κωδικός εξακολουθεί να χρησιμοποιείται με πάνω από 100.000 ιστοσελίδες σε αυτό τον κωδικό. Δημιουργήθηκε στις 19 Σεπτεμβρίου 1990. Παρόλο που η ίδια η Σοβιετική Ένωση διαλύθηκε μόλις 15 μήνες αργότερα, ο τομέας κορυφαίου επιπέδου .su εξακολουθεί να χρησιμοποιείται σήμερα. Διοικείται από το Ρωσικό Ινστιτούτο Δημόσιων Δικτύων (ΡΙΔΔ, ή RosNIIROS).
Ιστορία.
Μετά το 1989 δημιουργήθηκε στην Ευρώπη μια σειρά νέων τομέων κορυφαίου επιπέδου, μεταξύ των οποίων ήταν οι .pl (Πολωνία), .cs (Τσεχοσλοβακία), .yu (Γιουγκοσλαβία) και .dd (Ανατολική Γερμανία). Μεταξύ αυτών υπήρχε επίσης ένας τομέας για την ΕΣΣΔ, ο .su. Αρχικά, πριν από την καθιέρωση των διγράμματων τομέων κορυφαίου επιπέδου, η Σοβιετική Ένωση επρόκειτο να λάβει τον τομέα .ussr. Ο τομέας .su προτάθηκε από τον τότε 19χρονο φινλανδό φοιτητή Πέτρι Ογιάλα. Στις 26 Δεκεμβρίου 1991, η χώρα έπαυσε να υφίσταται τυπικά και οι δημοκρατίες της απέκτησαν την ανεξαρτησία, η οποία θα έπρεπε να είχε προκαλέσει την έναρξη μιας διαδικασίας σταδιακής κατάργησης, όπως συνέβη με τους τομείς της Ανατολικής Γερμανίας, της Τσεχοσλοβακίας και της Γιουγκοσλαβίας. Μέχρι το 1993 δεν υπήρχε καθορισμένος τομέας κορυφαίου επιπέδου για τη Ρωσία. Για το λόγο αυτό η χώρα συνέχισε να χρησιμοποιεί τον σοβιετικό τομέα. Το 1993 δημιουργήθηκε ο τομέας .ru, ο οποίος υποτίθεται ότι θα αντικαθιστούσε τελικά τον τομέα .su (οι τομείς των δημοκρατιών εκτός της Ρωσίας δημιουργήθηκαν σε διαφορετικές περιόδους στα μέσα της δεκαετίας του 1990. Ωστόσο, η χρήση του τομέα έξω από τη ρωσική περιοχή είναι ελάχιστη). Ο τομέας υποτίθεται ότι θα αποσυρόταν από τον ICANN, αλλά διατηρήθηκε κατόπιν αιτήματος της ρωσικής κυβέρνησης και των χρηστών του Διαδικτύου.
Το 2001, οι διαχειριστές του τομέα δήλωσαν ότι θα αρχίσουν να δέχονται νέες εγγραφές για τον τομέα .su, αλλά δεν είναι σαφές εάν αυτή η ενέργεια ήταν συμβατή με τις πολιτικές του ICANN. Ο ICANN έχει εκφράσει την πρόθεσή του να τερματίσει τον τομέα .su και η IANA δήλωσε ότι ο τομέας είναι υπό κατάργηση, αλλά τον Σεπτέμβριο του 2007 ανακοινώθηκε ότι είχαν ξεκινήσει διαπραγματεύσεις για τη διατήρηση του τομέα με τον ICANN. Στο πρώτο τέταρτο του 2008, οι εγγραφές στον τομέα .su αυξήθηκαν κατά 45%.
Χρήση.
Ο τομέας προοριζόταν να χρησιμοποιηθεί από σοβιετικά ιδρύματα και εταιρείες που δραστηριοποιούνται στην ΕΣΣΔ. Παρά τη διάλυση της Σοβιετικής Ένωσης και την αντικατάσταση του τομέα από τους τομείς των νέων δημοκρατιών που απέκτησαν ανεξαρτησία, εξακολουθεί να χρησιμοποιείται. Οι περισσότεροι τομείς .su είναι εγγεγραμμένοι στη Ρωσία και τις Ηνωμένες Πολιτείες. Σύμφωνα με δεδομένα του "RU-CENTER" από τον Μάιο του 2010, υπήρχαν πάνω από 93.500 εγγεγραμμένες ιστοσελίδες με τον τομέα .su (υπάρχουν πάνω από 2.8 εκατομμύρια τομείς .ru). Μεταξύ των θεσμικών οργάνων που εξακολουθούν να χρησιμοποιούν αυτόν τον τομέα είναι το ρωσικό κίνημα νεολαίας Νάσι που υποστηρίζει τον Βλαντιμίρ Πούτιν, καθώς και από την φιλορωσική ένοπλη αναταραχή στην Ανατολική Ουκρανία. Μερικοί οργανισμοί με ρίζες στην πρώην Σοβιετική Ένωση επίσης χρησιμοποιούν ακόμα αυτόν τον τομέα κορυφαίου επιπέδου.
Αναφέρεται ότι ο τομέας φιλοξενεί διάφορες δραστηριότητες ηλεκτρονικού εγκλήματος λόγω των απαρχαιωμένων όρων χρήσης, καθώς και ότι είναι εκτός συγκέντρωσης (χρήση 2% σε σχέση με την κύρια ζώνη .ru). Κανόνες για την χρόνια αναστολή κακόβουλων τομέων είναι σε χρήση από το 2013.

</doc>
<doc id="42182" url="https://el.wikipedia.org/wiki?curid=42182" title=".cs">
.cs

.cs ήταν ο top-level domain κωδικός για την Τσεχοσλοβακία στο Διαδίκτυο. Μετά το διαχωρισμό της το 1993 στην Τσεχία και τη Σλοβακία, η κάθε χώρα απέκτησε το δικό της κωδικό, .cz και .sk αντίστοιχα. Η χρήση του .cs σταδιακά καταργήθηκε, και ο τομέας διεγράφη κάποια στιγμή γύρω στον Ιανουάριο 1995.
Ο τομέας .cs εμφανίστηκε για πρώτη φορά στους πίνακες της Αρχής Ανατεθειμένων Αριθμών Διαδικτύου το φθινόπωρο του 1990 και τον Ιούνιο του 1991 στον κατάλογο RIPE. Τον Οκτώβριο του 1991 καταχωρήθηκε ο πρώτος τομέας (iac.cs - Ινστιτούτο Εφαρμοσμένης Κυβερνετικής στη Μπρατισλάβα). Τον Φεβρουάριο του 1992 υπήρξαν οι πρώτοι hosts. Τον Δεκέμβριο του 1992 υπήρχαν 40 τομείς, ενώ ο μέγιστος αριθμός 114 καταχωρημένων τομέων επιτεύχθηκε τον Νοέμβριο του 1993 και τον Φεβρουάριο του 1994.
Μέχρι τη διαγραφή του .yu το 2010, ο .cs ήταν ο πιο χρησιμοποιούμενος τομέας ανώτατου επιπέδου που διεγράφη. Στατιστικά στοιχεία από το Κέντρο Συντονισμού Δικτύων RIPE δείχνουν ότι ακόμη και τον Ιούνιο του 1994, αφού είχε ολοκληρωθεί μεγάλο μέρος της μετατροπής στους τομείς .cz και .sk, είχε ακόμη περισσότερους από 2.300 hosts. Συγκριτικά, άλλοι διαγραμμένοι τομείς κορυφαίου επιπέδου (.nato και .zr) μπορεί να μην έχουν φθάσει ποτέ σε 10 hosts.
Τον Ιούλιο του 2003, ο CS έγινε ο κωδικός ISO 3166-1 για τη Σερβία και Μαυροβούνιο ("Srbija i Crna Gora" στα σερβικά) και παρέμεινε μέχρι το 2006, όταν η χώρα διασπάστηκε και δημιουργήθηκαν οι τομείς .rs και .me. Ωστόσο, η Σερβία και το Μαυροβούνιο δεν χρησιμοποίησαν τον .cs ως τομέα κορυφαίου επιπέδου, αλλά συνέχισαν να χρησιμοποιούν το τομέα .yu της Γιουγκοσλαβίας.

</doc>
<doc id="42183" url="https://el.wikipedia.org/wiki?curid=42183" title=".dd">
.dd

.dd ήταν ο top-level domain κωδικός για την Ανατολική Γερμανία στο Διαδίκτυο. 
Επιλέχθηκε με βάση τον κωδικό ISO 3166-1 άλφα-2 για τη Λαοκρατική Δημοκρατία της Γερμανίας. Τα γράμματα που προέρχονται από το γερμανικό όνομα της χώρας: Deutsche Demokratische Republik. Σύμφωνα με την πολιτική της IANA, το .dd ήταν επομένως διαθέσιμο για να ανατεθεί ως τομέας κορυφαίου επιπέδου για την Ανατολική Γερμανία. Ωστόσο, αυτό δεν έγινε ποτέ και έτσι .dd δεν προστέθηκε ποτέ στους διακομιστές ονομάτων ρίζας. Η μοναδική του χρήση ήταν εσωτερικά στα πανεπιστήμια της Ιένα και Δρέσδης.
Με την επανένωση της Γερμανίας, χρησιμοποιήθηκε ο κωδικός .de, καθώς η Ανατολική Γερμανία έγινε μέλος της Ομοσπονδιακής Δημοκρατίας της Γερμανίας, που είχε ήδη τον προαναφερόμενο κωδικό. Ο κωδικός ISO 3166-1 "DD" αποσύρθηκε το 1990.

</doc>
<doc id="42184" url="https://el.wikipedia.org/wiki?curid=42184" title="Αττική (επίτακτο)">
Αττική (επίτακτο)

Το Αττική ήταν ελληνικό ατμόπλοιο που ως επίτακτο πλωτό νοσοκομείο βυθίστηκε το 1941 από γερμανική επιδρομή. Το πλοίο καθελκύστηκε στις 16/1/1896 στη Γλασκώβη από το ναυπηγείο «Alexander Stephen &amp; Sons» με αριθμό 363 και όνομα «Grenada SS» για λογαριασμό της «Trinidad Shipping &amp; Trading Co». Είχε ολική χωρητικότητα 2.561 τόνους, καθαρά χωρητικότητα 1.534 τόνους, μήκος 85,74μ πλάτος 11,89μ και βύθισμα 4,48μ. Η τριών κυλίνδρων, μονού άξονα, τριπλής επέκτασης ατμομηχανή του (1534 nrt) είχε ονομαστική ισχύ 345 ίππων και μπορούσε να το κινήσει με ταχύτητα 12 κόμβων. Το 1913 μεταπωλήθηκε στην «Booker Bros, McConnell &amp; Co.» με έδρα το Λίβερπουλ που το μετονόμασε σε «Arakaka». Το 1925 μεταπωλήθηκε στην «Hellenic Co. of Maritime Enterprises» και μετονομάστηκε σε «Αττική». Το 1928 μεταπωλήθηκε στην «Ανώνυμος Ιονική Ατμοπλοϊκή Εταιρία Γιαννουλάτος», η οποία το 1929 το συνεισέφερε στη νεοσυσταθείσα εταιρία «Ακτοπλοΐα της Ελλάδος» (ΑΚΤΕΛ). Το 1936, για να εξυπηρετηθούν καλύτερα οι διεθνείς γραμμές, αποσπάστηκε μαζί με 3–4 άλλα πλοία από την ΑΚΤΕΛ δημιουργώντας τις Ελληνικές Μεσογειακές Γραμμές (ΕΛΜΕΣ). Στις 29/10/1940, με την κήρυξη του ελληνοϊταλικού πολέμου, το Γενικό Επιτελείο Ναυτικού, θέτοντας σε εφαρμογή το σχέδιο «Θαλασσίων Μεταφορών», επίταξε το «Αττική» μαζί με άλλα 46 επιβατικά πλοία της ακτοπλοΐας. Από αυτά το «Αττική», μαζί με τα «Ελληνίς» και «Σωκράτης» μετασκευάστηκαν σε πλωτά νοσοκομεία.
Το τελευταίο ταξίδι.
Την Πέμπτη 10 Απριλίου του 1941 το «Αττική» παρέλαβε από τη Θάσο το προσωπικό του νοσοκομείου Δράμας:
18 γιατρούς, 28 οπλίτες νοσοκόμους, 11 νοσηλεύτριες, έναν ιερέα και βοηθητικό προσωπικό.
Το μόνιμο προσωπικό του νοσοκομείου περιλάμβανε το διευθυντή Θ. Θωμόπουλο, τον υποδιευθυντή και χειρουργό Νικηφόρο Σπινέλλη, τον ανθυπίατρο Χ. Σολωμό, το διαχειριστή φαρμακοποιό Κασίμο, την προϊσταμένη εθελόντρια νοσοκόμα Ε. Δημοπούλου, τις εθελόντριες νοσοκόμες Φ. Τζώρτζη, Μ. Εγγλέζου, Κ. Κτενά, Α. Ευαγγελίδου, Β. Καλογερέση, την αδελφή ψυχαγωγίας Κατσιμανδή και 35 οπλίτες νοσοκόμους. 
Αναχώρησε για τους Ωραιούς της Ευβοίας όπου έφτασε τα ξημερώματα της Παρασκευής.
Λίγες ώρες αργότερα έλαβε εντολή να πλεύσει στη Σύρο προκειμένου να αποβιβάσει εκεί το προσωπικό του νοσοκομείου.
Τη νύχτα μεταξύ της 11ης και 12ης Απριλίου περιέπλεε το ακρωτήριο Καφηρέα (Κάβο-Ντόρος).
Στις 23:25 επλήγη από αεροπορική επιδρομή της γερμανικής αν και ήταν κατάφωτο με εμφανή τα σήματα του Ερυθρού Σταυρού.
Από τις έξι βόμβες που ερρίφθησαν κατά του πλοίου, τρεις εξερράγησαν στην πλώρη, άλλες στον πρώτο θάλαμο και οι υπόλοιπες στη θάλασσα, κοντά στο μηχανοστάσιο.
Με νερά να εισβάλουν στον πρώτο θάλαμο, το πλοίο άρχισε να βουλιάζει.
Τότε ο κυβερνήτης, Πλοίαρχος Δημήτριος Μελετόπουλος (ΒΝ), έδωσε εντολή για εγκατάλειψή του πλοίου.
Κατά τη διάρκεια της επιβίβασης στις έξι σωστικές λέμβους, το αεροπλάνο που είχε επιτεθεί στο πλοίο επέστρεψε και άρχισε να
πολυβολεί το πλήρωμα, σκοτώνοντας το νοσοκόμο Δρακάκη.
Ο Κυβερνήτης εγκατέλειψε τελευταίος το πλοίο και επιβιβάστηκε σε μια βάρκα που βυθίζονταν,
έχοντας τρυπήσει από τις σφαίρες του πολυβόλου και επιπλέον γεμίσει από νερά του λεβητοστασίου.
Προκειμένου να μη βυθιστεί ολοκληρωτικά η βάρκα πρότεινε να πέσουν στη θάλασσα όσοι μπορούσαν να κολυμπήσουν,
ώστε να σωθούν οι πολίτες και οι νοσηλεύτριες της Δράμας που δεν ήξεραν κολύμπι.
Έδωσε το παράδειγμα, ακολουθούμενος από τη νοσηλεύτρια Φ. Τζώρτζη, το Ν. Σπινέλλη και αρκετούς άλλους.
Στις 3:30 το πρωί οι περισσότερες βάρκες έφτασαν στην ακτή, κοντά στο χωρίο Αμυγδαλιά απ' όπου και
ειδοποίησαν τις αρχές.
Στις 8:30 εμφανίστηκε στον τόπο του ναυαγίου το αντιτορπιλικό Κουντουριώτης και στις 11:30
παρέλαβε τους ναυαγούς για να τους μεταφέρει στα Μέγαρα.
Η περιπέτεια των ναυαγών δεν είχε τελειώσει.
Στις 04:45 ενώ το Κουντουριώτης έπλεε νότια της Σαλαμίνας
δέχτηκε, ανεπιτυχή, αεροπορική επίθεση με βόμβες και πολυβόλο.
Συνολικά πνίγηκαν 22 άτομα και σκοτώθηκαν 28. Οι απώλειες του πληρώματος περιλαμβάνουν
τον κυβερνήτη του πλοίου Δημήτριο Μελετόπουλο,
το ναύκληρο Σταύρο Δ. Δόριζα,
τον λιπαντή Νικόλαο Ν. Αδαμαντόπουλο,
τους ναύτες Ευθύμιο Ε. Φουρνέλα,
Μιχαήλ Ι. Τσκίνα,
Αντώνιο Σαρούκο,
Σπυρίδωνα Ι. Ιωαννίδη και
Δημήτριο Ι. Πνευματικό,
το ναυτόπαιδα Φραγκίσκο Ι. Βορτ[σ]ελίνο,
τον ξυλουργό Αντώνιο Σ. Μ[η/ο]ρτάκη και
το θαλαμηπόλο Διονύσιο Ε. Γιαννούτσο. Στους νεκρούς συμπεριλαμβάνονται ακόμα η νοσοκόμα του νοσοκομείου Δράμας Αναστασία Ευφραιμίδου, ο Νικηφόρος Σπινέλλης, ο διαχειριστής του νοσοκομείου Δράμας, συνταγματάρχης Δαγαρόπουλος, και ο νοσοκόμος Δρανδάκης.

</doc>
<doc id="42185" url="https://el.wikipedia.org/wiki?curid=42185" title=".zr">
.zr

.zr ήταν ο top-level domain κωδικός για το Ζαΐρ στο Διαδίκτυο. Το 1997, όταν το Ζαΐρ μετονομάστηκε σε Λαϊκή Δημοκρατία του Κονγκό, υιοθέτησε τον κωδικό .cd. 
Δείτε επίσης: Κατάλογος top-level domains.

</doc>
<doc id="42186" url="https://el.wikipedia.org/wiki?curid=42186" title="Καλαβρία">
Καλαβρία

Η Καλαβρία (Στα ιταλικά: "Calabria") είναι περιφέρεια της Ιταλίας στα νότια της χώρας. Στο Βορρά συνορεύει με την περιφέρεια της Μπαζιλικάτα και στο νότο με τη Σικελία. Η περιοχή καλύπτει 15.080 τ.χλμ. και έχει πληθυσμό περίπου 2 εκατομμυρίων. Η πρωτεύουσα είναι το Καταντζάρο (Catanzaro).
Γεωγραφία.
Η Καλαβρία είναι μια μακριά και στενή χερσόνησος στα νότια της Ιταλίας. Νότια και δυτικά περιβάλλεται από το Ιόνιο Πέλαγος και την Τυρρηνική θάλασσα ενώ ανατολικά χωρίζεται από την υπόλοιπη Ιταλία από τον ορεινό όγκο του Μόντε Πολίνο. Το 42% της περιοχής της Καλαβρίας, που αντιστοιχεί σε 15.080 τ.χλμ., είναι ορεινό, το 49% ημιορεινό, ενώ οι πεδινές εκτάσεις καταλαμβάνουν μόνο το 9% του εδάφους της περιοχής. Είναι χωρισμένη από τη Σικελία από το Στενό της Μεσσήνης, όπου το πιο στενό σημείο μεταξύ Κάπο Πελόρo στη Σικελία και την Πούντα Πέζο στην Καλαβρία είναι μόνο 3,2 χιλιόμετρα.
Μεγαλύτερες πόλεις είναι το Καταντζάρο, η Κοζέντσα, το Ρέτζιο ντι Καλάμπρια, ο Κρότωνας , η Λόκρι , η Πάολα κι άλλες μικρότερες κωμοπόλεις.
Ιστορία.
Στην περιοχή της Καλαβρίας ζούσαν ιθαγενείς λαοί (Bretti ή Bruzii) όταν εδώ ήρθαν και δημοιύργησαν αποικίες οι Έλληνες. Οι Έλληνες εγκαταστάθηκαν κυρίως στις ακτές και η πρώτη πόλη που ίδρυσαν ήταν το Ρήγιο, μετά η Σύβαρις και ο Κρότωνας. Τον 3ο αιώνα η Καλαβρία κατακτήθηκε από ένα παρακλάδι των Λουκανών οι οποίοι με την σειρά τους ίδρυσαν και νέες πόλεις με πρώτη την Κονσέτσα. 
Οι Ρωμαίοι κατέκτησαν την περιοχή 3ο π.Χ. αιώνα. Κατά τον Μεσαίωνα αποτέλεσε τμήμα της Βυζαντινής αυτοκρατορίας. Από το 1060 κατακτήθηκε από τους Νορμανδούς και αποτέλεσε τμήμα του Βασιλείου των δύο Σικελιών και του Βασιλείου της Νάπολης. Το 1861, μαζί με τον Βασιλείο των δύο Σικελιών, ενώθηκε με την Βόρεια Ιταλία.
Τον 16ο και 17ο αιώνα πραγματοποιήθηκε εκ νέου εγκατάσταση Ελλήνων και κυρίως μετά την οθωμανική κατάκτηση της Ελλάδας Έλληνες μετανάστευσαν στην Καλαβρία. Πιστεύεται ότι η "Ντραγκέτα ", ή τοπική μαφία, προέρχεται από αυτούς τους μετανάστες και τις παραδόσεις τους όπως η βεντέτα. 
Μέχρι τα μέσα του 20ου αιώνα, η νότια Ιταλία ήταν από τις φτωχότερες περιφέρειες της Ευρώπης, η Καλαβρία αποτέλεσε βασική πηγή για την ιταλική διασπορά των αρχών του 20ού αιώνα. Πολλοί Καλαβροί κινήθηκαν προς τα βιομηχανικά κέντρα της βόρειας Ιταλίας, της υπόλοιπης Ευρώπης, την Αυστραλία και την Αμερική (κυρίως Αργεντινή, Βραζιλία, Καναδά και τις Ηνωμένες Πολιτείες). Παρά το γεγονός ότι το κατά κεφαλήν εισόδημα εξακολουθεί να είναι πολύ χαμηλότερο από εκείνο της βόρειας και κεντρικής Ιταλίας, πλησιάζει πλέον το Ευρωπαϊκό μεσαίο όρο.
Γλώσσα.
Στην Καλαβρία παρόλο του ότι επίσημη γλώσσα είναι τα Ιταλικά ομιλούνταν πολλές διάλεκτοι ειδικά πριν την ενοποίηση με την Ιταλία. Αυτές οι διάλεκτοι ήταν η Γραικάνικη ή Γκρίκο , η Ναπολιτάνικη, η Οσιτανική, η Σικελική και Αρβανίτικα όπου είχαν εγκατασταθεί Αρβανίτες.
Θρησκεία.
Η πλειονότητα των κατοίκων είναι Ρωμαιοκαθολικοί αλλά υπάρχουν και ορθόδοξοι, υπάρχουν βυζαντινές ορθόδοξες εκκλησίες σε χωριά γραικάνικα. Υπάρχει και μια μικρή κοινότητα Ευαγγελικών. Ο διάσημος άγιος στην Καλαβρία και ο προστάτης της περιοχής είναι ο Άγιος Φραγκίσκος από την Πάολα.
Γεωλογία.
Όταν περιγράφεται η γεωλογία της Καλαβρίας συνήθως αναφέρεται "το γεωλογικό τόξο της Καλαβρίας», που εκτείνεται από το νότιο τμήμα της περιφέρειας Μπασιλικάτα έως στα βορειοανατολικά της Σικελίας. Τα πετρώματα στην περιοχή της Καλαβρίας είναι του Παλαιοζωικού και καλύπτονται από νεογενή ιζήματα. Μελέτες έχουν δείξει ότι τα πετρώματα αυτά κυριαρχούν τα Απέννινα και τη Σικελία.
Η περιοχή είναι σεισμικά και ηφαιστειακά υψηλής δραστικότητας. Μερικοί συγγραφείς πιστεύουν ότι η διαδικασία της καταβύθισης της πλάκας της ανδριατικής σε αυτή της Αφρικής είναι ακόμη σε εξέλιξη, η οποία είναι ένα θέμα συζήτησης (van Dijk &amp; Scheepers, 1995) .
Οικονομία.
Η κύρια καλλιέργεια στην Καλαβρία είναι η ελιά, που αντιπροσωπεύει το 29,6% της ΧΓΕ και το 70% των καλλιεργειών . Στην πραγματικότητα, η πλειοψηφία των γεωργικών εκμεταλλεύσεων (137.938 μονάδες σε ένα σύνολο 194.600) παράγουν ελιές . Στον βιομηχανικό τομέα κύριος κλάδος είναι οι βιομηχανίες τροφίμων ,ποτών και καπνός .
Τα κύρια λιμάνια της Καλαβρίας είναι το Ρέτζιο Καλάμπρια (Ρήγιο) και το Τζιόια Τάουρο. Το Ρήγιο είναι εξοπλισμένο με πέντε αποβάθρες φόρτωσης με μήκος 1.530 μέτρα. Το Τζιόια Τάουρ έχει επτά αποβάθρες φόρτωσης με 4646 μέτρα. Είναι το μεγαλύτερο στην Ιταλία και το έβδομο μεγαλύτερο λιμάνι εμπορευματοκιβωτίων στην Ευρώπη, με διακίνηση το 2007 3,7 εκατομμύρια TEU από περισσότερα από 3.000 πλοία.
Η περιοχή εξυπηρετείται από δύο εθνικές οδούς κατά μήκος των ακτών και τον αυτοκινητόδρομο Α3, ο οποίος συνδέει το Σαλέρνο και το Ρήγιο κατά μήκος της παλιάς εθνικής οδού στην ενδοχώρα. Στην Καλαβρία, υπάρχουν δύο κύρια αεροδρόμια ένα στο Lamezia Terme και το άλλο στο Ρήγιο.
Διοικητική διαίρεση.
Η Καλαβρία διοικητικά χωρίζεται σε πέντε 
Διοίκηση.
Στις τελευταίες περιφερειακές εκλογές, στις 26 Ιανουαρίου 2020, εξελέγη πρόεδρος η Τζόλε Σαντέλι και ο κεντροδεξιός συνασπισμός της, με ποσοστό άνω του 55% των ψήφων.
Η Σαντέλι απεβίωσε εν ενεργεία σε ηλικία 51 ετών στις 15 Οκτωβρίου 2020. Έκτοτε υπηρεσιακός πρόεδρος είναι ο Αντονίνο Σπίρλι.

</doc>
<doc id="42189" url="https://el.wikipedia.org/wiki?curid=42189" title="Υδροφόρο">
Υδροφόρο

Με την ονομασία Υδροφόρο (Υ/Φ) ή "υδροφόρος" (η), χαρακτηρίζονται γενικά μικρά δεξαμενόπλοια τα οποία προβαίνουν σε ανεφοδιασμούς πλοίων με νερό (ύδωρ). Στη δημώδη ναυτική γλώσσα λέγονται και "νερουλάδες". Τα σκάφη αυτά εκτός του ανεφοδιασμού εμπορικών και πολεμικών πλοίων συχνά μεταφέρουν νερό και σε νησιά που αντιμετωπίζουν έντονη λειψυδρία. 
Ειδικότερα, υδροφόρα σκάφη διαθέτουν οι πολεμικοί στόλοι και πολλοί εμπορικοί λιμένες που εντάσσονται στα διατειθέμενα ναυτιλιακά μέσα διευκολύνσεων. Τέτοια υδροφόρα σκάφη διαθέτει και ο λιμένας του Πειραιά. Έτσι οι υδροφόροι διακρίνονται σε υδροφόρες λιμένος και σε υδροφόρες ανοικτής θάλασσας.
Στους πολεμικούς στόλους τα πλοία αυτά αποτελούν γενικά βοηθητικές μονάδες και εντάσσονται στις Διοικήσεις Δοιηκητικής Μέριμνας, (Διοικήσεις Ναυστάθμων), ή σε μεγάλες ναυτικές μοίρες για τον εφοδιασμό των πλοίων τους.
Οι υδροφόρες του Ελληνικού Πολεμικού Ναυτικού ήταν κατά καιρούς:

</doc>
<doc id="42190" url="https://el.wikipedia.org/wiki?curid=42190" title="Αύρα ΙΙ (υδροφόρο)">
Αύρα ΙΙ (υδροφόρο)

Αύρα ΙΙ (Υδροφόρο) / Λεία πολέμου / 09
Πρώην ‘ΓΕΩΡΓΙΟΣ’ εταιρείας Χατζή Δαούτ. Πρώην ‘ΚΡΗΤΗ ΙΙ’.
Ναυπηγήθηκε το 1894 στο Leith (Σκωτία) για την ‘Ατμοπλοϊα Αρχιπελάγους’ του Χατζή Δαούτ Φαρκούχ και πήρε το όνομα ‘ΓΕΩΡΓΙΟΣ’.
Συνελήφθη τον Μάϊο του 1897 κοντά στην Τένεδο από τον ατμομυοδρόμωνα ‘ΠΗΝΕΙΟΣ’ και το τορπιλοβόλο ‘14’ ενώ μετέφερε πυρομαχικά. Θεωρήθηκε λεία πολέμου και εντάχθηκε στο Πολεμικό Ναυτικό ως οπλιταγωγό με το όνομα ‘ΚΡΗΤΗ’. Αξιοποιήθηκε επίσης και για την προστασία των Ελλήνων σπογγαλιέων, όταν αυτοί εργάζονταν στα παράλια της Βόρειας Αφρικής.
Μετονομάστηκε σε ‘ΑΥΡΑ ΙΙ’ τον Ιανουάριο του 1915 και μετετράπη σε υδροφόρο, για την ύδρευση του Ναυστάθμου Σαλαμίνας από τον Πόρο. Το 1918 ανακαινίσθηκε. Χρησιμοποιήθηκε περιστασιακά και ως πλοίο διοίκησης μέχρι το 1941.
Στις 23 Απριλίου 1941 προσάραξε στον όρμο της Βουλιαγμένης για να αποφύγει την καταστροφή από τη Γερμανική Αεροπορία. Εκεί βρέθηκε από τους Γερμανούς που τo ανέλκυσαν και τo χρησιμοποίησαν ως καταδιωκτικό υποβρυχίων (UJ 2108). Βυθίστηκε, υπό Γερμανική σημαία, στις 29 Σεπτεμβρίου 1944 στο Σκαραμαγκά από αεροπορικό βομβαρδισμό.

</doc>
<doc id="42191" url="https://el.wikipedia.org/wiki?curid=42191" title="Καταδιωκτικά Ελληνικού Πολεμικού Ναυτικού">
Καταδιωκτικά Ελληνικού Πολεμικού Ναυτικού

Α1.
Το Α1 ήταν Καταδιωκτικό λαθρεμπορίου του Ελληνικού Πολεμικού Ναυτικού. Ναυπηγήθηκε το 1926 στην Ιταλία και χρησιμοποιήθηκε για βοηθητικές υπηρεσίες λυμένος και περιπολίες ακτών. Το Α1 εγκαταλείφθηκε στο λιμάνι του Πειραιά με την είσοδο των Γερμανών στην Αθήνα. Χρησιμοποιήθηκε από του Γερμανούς.
Α2.
Το Α2 ήταν Καταδιωκτικό λαθρεμπορίου του Ελληνικού Πολεμικού Ναυτικού. Ναυπηγήθηκε το 1926 στην Ιταλία και χρησιμοποιήθηκαν για βοηθητικές υπηρεσίες λυμένος και περιπολίες ακτών. Βυθίστηκε στις 20 Απριλίου 1941 από αεροπορική επιδρομή κοντά στις ακτές του Ρίου. Ανελκύστηκε το Σεπτέμβριο του 1942 από τους Ιταλούς και ρυμουλκήθηκε στην Ιταλία όπου έλαβε το όνομα VAS 200. Βρέθηκε στην Τάραντα μετά την ανακωχή των Ιταλών σε πολύ κακή κατάσταση και ύψωσε ξανά την ελληνική σημαία ως VS 902. Βυθίστηκε ενώ ρυμουλκούταν προς το λιμάνι της Βεγγάλης πλησίον των ακτών της Τρίπολης, χωρίς θύματα.
Α3.
Το Α3 ήταν Καταδιωκτικό λαθρεμπορίου του Ελληνικού Πολεμικού Ναυτικού. Ναυπηγήθηκε το 1926 στην Ιταλία και χρησιμοποιήθηκαν για βοηθητικές υπηρεσίες λυμένος και περιπολίες ακτών. Βυθίστηκε στις 28 Απριλίου 1941 στα Αραχωβίτικα. Ανελκύστηκε το Σεπτέμβριο του 1941. Βυθίστηκε στις 21 Ιανουαρίου 1942 κατά τη ρυμούλκηση του προς την Ιταλία παρά το Ακρωτήριο Δράπανο εξαιτίας διαρροών.
Α4.
Το Α4 ήταν Καταδιωκτικό λαθρεμπορίου του Ελληνικού Πολεμικού Ναυτικού. Ναυπηγήθηκε το 1926 στην Ιταλία και χρησιμοποιήθηκαν για βοηθητικές υπηρεσίες λιμένος και περιπολίες ακτών. Βυθίστηκε στις 24 Απριλίου 1941 από σφοδρή αεροπορική επίθεση στους Πεταλιούς αφού πρώτα είχε αποβιβάσει Βρετανούς στρατιωτικούς.
Α5.
Το Α5 ήταν Καταδιωκτικό λαθρεμπορίου του Ελληνικού Πολεμικού Ναυτικού. Ναυπηγήθηκε το 1927 στο Λαύριο. Κατά την εισβολή των Γερμανών βρέθηκε στον Ναύσταθμο της Σαλαμίνας σε φάση επισκευής και χρησιμοποιήθηκε για τις πρώτες ανάγκες τους. Βυθίστηκε κοντά στο Σούνιο από βρετανική αεροπορική επιδρομή.
Α6.
Το Α6 ήταν Καταδιωκτικό λαθρεμπορίου του Ελληνικού Πολεμικού Ναυτικού. Ναυπηγήθηκε το 1927 στο Λαύριο. Μετά από γερμανική επίθεση, ενώ βρίσκονταν στη Σύρο, κατέφυγε στην Κρήτη όπου και καταστράφηκε μετά από διαταγή.
Α32.
Το Α32 ήταν πετρελαιοκίνητο ιστιοφόρο καταδιωκτικό λαθρεμπορίου του Ελληνικού Πολεμικού Ναυτικού με οπλισμό ένα πυροβόλο. Κατά τη διάρκεια Γερμανικής επίθεσης εξόκειλε στην προσπάθεια του να διαφύγει και καταστράφηκε (1941).
Αύρα ΙΙΙ.
Το Αύρα ΙΙΙ ("2054") ήταν Καταδιωκτικό λαθρεμπορίου του Ελληνικού Πολεμικού Ναυτικού. Καθελκύστηκε στις 23 Δεκεμβρίου 1942 και εντάχθηκε στον Στόλο το 1950.

</doc>
<doc id="42194" url="https://el.wikipedia.org/wiki?curid=42194" title="Αύρα (ναρκαλιευτικό)">
Αύρα (ναρκαλιευτικό)

Το ναρκαλιευτικό Αύρα Μ-214 (πρώην "USS NSC 318") κατασκευάστηκε στις Η.Π.Α. στα ναυπηγεία "USA Tacota Boat Building Co Inc. Tacota Wash" και είναι ένα από τα ναρκαλιευτικά που παραχωρήθηκαν στο Ελληνικό Πολεμικό Ναυτικό από τις Η.Π.Α. στα πλαίσια της Στρατιωτικής βοήθειας. Παρελήφθη μαζί με το Αργώ στις 21 Νοεμβρίου 1968 στον Ναύσταθμο της Βοστόνης και ανήκει στο Στολίσκο Ναρκαλιευτικών από τις την 1 Μαΐου του 1977. Όμοιου τύπου πλοία Αίγλη ΙΙ, Αύρα ΙV, Αλκυών, Δωρίς ΙΙ, Δάφνη ΙΙΙ, Αηδών ΙΙ, Κλειώ ΙΙΙ, Κίχλη ΙΙ, Κίσσα ΙΙ και Πλειάς ΙΙ
Είναι κατασκευασμένο από ξύλο και αντιμαγνητικά υλικά. Έχει πλήρες εκτόπισμα 370 τόνους, μήκος 144 πόδια, πλάτος 28 και βύθισμα 8,5 πόδια. Για την πρόωση του χρησιμοποιεί 4 μηχανές ντίζελ,(2 πρωοστηρια ζευγη) ισχύος 380 ίππων. Ο οπλισμός του αποτελείται από 2 πυροβόλα των 20 χιλιοστών και έχει πλήρωμα 39 άνδρες.

</doc>
<doc id="42196" url="https://el.wikipedia.org/wiki?curid=42196" title="Οικογένεια Καλαμογδάρτη">
Οικογένεια Καλαμογδάρτη

Η οικογένεια Καλαμογδάρτη είναι παλιά οικογένεια των Πατρών που ανέδειξε πολιτικούς και διαννοούμενους. 
Στοιχεία.
Εγκαταστάθηκε το 17ο αιώνα στην Πάτρα και προερχόταν απο την Δημητσάνα. Το πρώτο μέλος το οποίο εμφανίζεται στην Πάτρα είναι ο Ιωάννης Καλαμογδάρτης, έμπορος, ο οποίος απέκτησε μεγάλη περιουσία. Το 1778 η οικογένεια Καλαμογδάρτη κατέφυγε στην Ζάκυνθο λόγω των Ορλωφικών. Η ακμή της οικογένειας ξεκίνησε κυρίως μετα τον γάμο του Γεώργιου Καλαμογδάρτη με την Χρυσάνθη, αδερφή του Μητροπολίτη Παλαιών Πατρών Γερμανού. Η επιρροή των Καλαμογδάρτηδων στην πολιτική ζωή του τόπου σφραγίστηκε με τον θάνατο του Περικλή Καλαμογδάρτη το 1887. Η οικογένεια συνδέθηκε με δεσμούς αίματος, εκτός απο την οικογένεια του Μητροπολίτη Γερμανού και με άλλες ισχυρές οικογένειες της Πάτρας όπως με την οικογένεια Λόντου, Παπαλεξοπούλου, Bertiny, Πετιμεζά, Δρακοπούλου, Green και Παπαδιαμαντοπούλου.
Η οικογένεια ανέδειξε μεγάλες πνευματικές και πολιτικές μορφές του τόπου όπως οι: Αντώνιος, Περικλής, Ανδρέας, Παναγιώτης και Ηλίας Καλαμογδάρτης καθώς και μια απο τις σπουδαιότερες γυναίκες της εποχής, την Καλλιόπη Παπαλεξοπούλου. Αποσπασματικά η οικογένεια Καλαμογδάρτη κατέλαβε θέσεις όπως του νομάρχη, του βουλευτή, του προξένου, του δημάρχου, του γερουσιαστή, του εκπροσώπου των Εθνοσυνελεύσεων και του ανώτερου διπλωματικού υπαλλήλου. Σήμερα το επώνυμο Καλαμογδάρτης έχει εξαφανιστεί λόγω έλλειψης αρρένων τέκνων. Απόγονος της οικογένειας ήταν και η Θεώνη Δρακοπούλου καθώς και η Τιτίνα Γεωργακοπούλου, η οποία είχε νυμφευθεί τον Ανδρέα Ζωιόπουλο.
Η πολιτεία τίμησε την προσφορά των μελών της οικογενείας δίνοντας σε μια κεντρική οδό της Πάτρας το όνομα του Περικλή Καλαμογδάρτη. Σημαντικό για την ιστορική μνήμη της οικογένειας είναι ότι μέχρι τις μέρες μας συναντάται το τοπονύμιο Καλαμογδαρταίικα στα Βραχνέικα, μέρος στο οποίο είχαν μεγάλες εκτάσεις γής. Επίσης μέχρι τις αρχές του 20ου αιώνα στην συνοικία του Χαλκωματά ακουγόταν το τοπονύμιο "Αμπελώνες του Καλαμογδάρτη", αφού στην περιοχή εκείνη ήταν το κυρίως σπίτι της οικογενείας. Η πλατεία Γεωργίου Α' παλιότερα ονομαζόταν "πλατεία Καλαμογδάρτη". Ο οικογενειακός τάφος διατηρείται ακόμα και σήμερα στο Α΄ νεκροταφείο Πατρών.

</doc>
<doc id="42197" url="https://el.wikipedia.org/wiki?curid=42197" title="Βρωμόλιθος">
Βρωμόλιθος



</doc>
<doc id="42199" url="https://el.wikipedia.org/wiki?curid=42199" title="HMS Dreadnought">
HMS Dreadnought

HMS "Dreadnought" ("Ντρέντνωτ", που στα αγγλικά σημαίνει "Ατρόμητος") είναι το όνομα έξι πλοίων επιφανείας και ενός υποβρυχίου του Βρεταννικού Βασιλικού Ναυτικού, που έλαβαν αυτό το όνομα με την προσμονή ότι «δε θα τρόμαζαν» ("they would dread nought"), δηλαδή ότι «θα φοβούνταν μόνο τον Θεό» ("fear nothing, but God"). Το πλοίο που εντάχθηκε στον στόλο το 1906 ήταν ένα από τα πλέον διάσημα πλοία του Βασιλικού Ναυτικού.

</doc>
<doc id="42201" url="https://el.wikipedia.org/wiki?curid=42201" title="HMS Ντρέντνωτ">
HMS Ντρέντνωτ



</doc>
<doc id="42206" url="https://el.wikipedia.org/wiki?curid=42206" title="Ρο">
Ρο



</doc>
<doc id="42218" url="https://el.wikipedia.org/wiki?curid=42218" title="Νορντίν Βόουτερ">
Νορντίν Βόουτερ

Ο Νορντίν Βόουτερ (γεννημένος στις 24 Αυγούστου 1976 στην Μπρέντα) είναι Ολλανδός πρώην ποδοσφαιριστής, με καταγωγή από το Σουρινάμ. Στην διάρκεια της καριέρας του, αγωνίστηκε στην ολλανδική Ερεντιβίζιε με τα χρώματα του ΑΦΚ Άγιαξ, στην ισπανική Πριμέρα Ντιβιζιόν με την Ρεάλ Σαραγόσα, ενώ το 1999 μεταγράφηκε στην, αγωνιζόμενη, τότε, στην αγγλική Πρέμιερ Λιγκ, Γουότφορντ έναντι ποσού της τάξεως των £950.000, το οποίο ήταν και το μεγαλύτερο μεταγραφικό ποσό, το οποίο η Γουότφορντ είχε δαπανήσει έως την εποχή εκείνη. Πραγματοποίησε το ντεμπούτο του με την Γουότφορντ σε μία νίκη με σκορ 1-0 επί της Τσέλσι. Πέτυχε, συνολικά, τρία τέρματα για λογαριασμό της Γουότφορντ στις αναμετρήσεις με αντιπάλους την Λέστερ Σίτι, την Νόριτς Σίτι και την Γουίμπλεντον.
Αγωνίστηκε, επίσης, με την Εθνική Ολλανδίας U18 και την Εθνική Ολλανδίας U21. Ήταν μέλος της ολλανδικής ομάδας που έλαβε μέρος στο Παγκόσμιο Πρωτάθλημα Ποδοσφαίρου U20 του 1995.

</doc>
<doc id="42223" url="https://el.wikipedia.org/wiki?curid=42223" title="Κάπα">
Κάπα



</doc>
<doc id="42233" url="https://el.wikipedia.org/wiki?curid=42233" title="Χώρα των βουνών, χώρα στον ποταμό">
Χώρα των βουνών, χώρα στον ποταμό

Το Λαντ ντερ Μπέργκε, Λαντ αμ Στρόμε ("Land der Berge, Land am Strome" / "Χώρα των βουνών, χώρα στον ποταμό") είναι ο εθνικός ύμνος της Αυστρίας.

</doc>
<doc id="42234" url="https://el.wikipedia.org/wiki?curid=42234" title="Τσουρτούγουζους">
Τσουρτούγουζους

&lt;br&gt;
Ποντιακός χορός που στα τούρκικα σημαίνει πλάτη κοπέλας (τσούρτ = πλάτη, κούζ = κόρη). Είναι από το Κιουμούς Ματέν. Ξεκινάει πολύ αργά και χορεύεται σαν διπλό τικ με τα χέρια σε διαρκή κίνηση. Στην πορεία ο ρυθμός αυξάνεται μέχρι να γίνει πολύ γρήγορος. Παίζεται με βιολί, ούτι και κεμανέ, σπανιότερα με ζουρνά. Υπάρχει μόνο ένας σκοπός του χορού χωρίς τραγούδι. Ο ρυθμός είναι δίσημος 2/4.

</doc>
<doc id="42235" url="https://el.wikipedia.org/wiki?curid=42235" title="Μαντήλια">
Μαντήλια

&lt;br&gt;
Τα μαντήλια είναι ποντιακός ελεύθερος, ζευγαρωτός χορός της περιοχής Κιουμούς Ματέν.
Οι χορευτές κρατούσαν με τα δύο χέρια ένα μαντήλι το οποίο κατά διαστήματα διασταύρωναν ή περνούσαν το ένα μέσα από το άλλο φροντίζοντας να σχηματίζουν σταυρό. Χορευόταν ως επί το πλείστον στις γαμήλιες πομπές. Τα συνηθισμένα όργανα ήταν το βιολί και το ούτι. Ο ρυθμός είναι πεντάσημος 5/8.

</doc>
<doc id="42238" url="https://el.wikipedia.org/wiki?curid=42238" title="Πτολεμαίος ο Λάγου">
Πτολεμαίος ο Λάγου



</doc>
<doc id="42241" url="https://el.wikipedia.org/wiki?curid=42241" title="ΔΕΠ">
ΔΕΠ



</doc>
<doc id="42242" url="https://el.wikipedia.org/wiki?curid=42242" title="Περγάμου Ιωάννης (Ζηζιούλας)">
Περγάμου Ιωάννης (Ζηζιούλας)



</doc>
<doc id="42244" url="https://el.wikipedia.org/wiki?curid=42244" title="Διδακτικό και Ερευνητικό Προσωπικό">
Διδακτικό και Ερευνητικό Προσωπικό

Διδακτικό και Ερευνητικό Προσωπικό (Δ.Ε.Π.) είναι τίτλος χαρακτηρισμού των διδασκόντων μελών στην ελληνική πανεπιστημιακή κοινότητα.
Ιστορία και εξέλιξη των πανεπιστημιακών βαθμίδων.
1982 - 2011.
Από το 1982 μέχρι το 2011 χαρακτήριζε τις εξής τέσσερις βαθμίδες διδακτικής δικαιοδοσίας:
Οι βαθμίδες αυτές καθιερώθηκαν με τον Νόμο-Πλαίσιο 1268/1982, αντικαθιστώντας τις μέχρι τότε ισχύουσες. Οι Βοηθοί, μην έχοντας Διδακτορικά, παρέμειναν ως είχαν (απαγορεύτηκε η πρόσληψη νέων), ενώ οι Επιμελητές έγιναν Λέκτορες. Οι Υφηγητές υπέβαλλαν αιτήσεις για Επίκουροι Καθηγητές, ενώ οι Καθηγητές παρέμειναν ως είχαν. Οι πανεπιστημιακές έδρες καταργήθηκαν.
2011 - σήμερα.
Με την ψήφιση του Ν.4009/2011 η βαθμίδα ΔΕΠ του Λέκτορα καταργήθηκε.
Περιγραφή βαθμίδων Δ.Ε.Π..
Αναλυτικότερα:
Πρόσθετες πληροφορίες για τα μέλη Δ.Ε.Π..
Όλα τα μέλη Δ.Ε.Π. κρίνονται με βάση το διδακτικό και ερευνητικό τους έργο, προκειμένου να εκλεγούν στην επόμενη βαθμίδα.
Τα μέλη Δ.Ε.Π. αποχωρούν υποχρεωτικά στο τέλος του ακαδημαϊκού έτους, στο οποίο έχουν συμπληρώσει το εξηκοστό έβδομο έτος της ηλικίας τους. Οι Καθηγητές πρώτης βαθμίδας που έχουν διακριθεί διεθνώς ως επιστήμονες, λαμβάνουν τον τίτλο του Ομότιμου Καθηγητή, κατόπιν απόφασης της Συγκλήτου.
Το συνδικαλιστικό όργανο των Δ.Ε.Π. της χώρας είναι η Π.Ο.Σ.Δ.Ε.Π.

</doc>
<doc id="42245" url="https://el.wikipedia.org/wiki?curid=42245" title="Δ.Ε.Π.">
Δ.Ε.Π.



</doc>
<doc id="42250" url="https://el.wikipedia.org/wiki?curid=42250" title="ΠΟΦΠΠ">
ΠΟΦΠΠ



</doc>
<doc id="42263" url="https://el.wikipedia.org/wiki?curid=42263" title="Δασεία">
Δασεία

Η δασεία ( ῾ ) είναι το ένα από τα δύο πνεύματα της ελληνικής γλώσσας. Χρησιμοποιήθηκε κατά τους ελληνιστικούς χρόνους για να δηλώσει τον ήχο [h] (βλ. ΔΦΑ) στην αρχή των λέξεων. Το άλλο πνεύμα είναι η ψιλή (᾿) και χρησιμοποιήθηκε για να δηλώσει την απουσία δάσυνσης, του [h] δηλαδή. Η δασεία —όπως και η ψιλή— σημειώνεται πάνω από το αρχικό φωνήεν ή ρω. Αν η λέξη ξεκινάει από δίφθογγο σημειώνεται πάνω από το δεύτερο φωνήεν του διφθόγγου. Σε μερικές εκδόσεις η δασεία μαζί με μια ψιλή σημειώνονται πάνω από το διπλό ρ που που βρίσκεται στη μέση και όχι στην αρχή της λέξης π.χ. "Καλλιῤῥόη".
Χρήση.
Οι λέξεις που παίρνουν δασεία υπολογίζεται ότι είναι το 5% — 10% του συνόλου και περιλαμβάνουν: 
Η προφορά.
Ο ήχος που συμβόλιζε η δασεία και η γραπτή απόδοσή του διατηρήθηκε σε λέξεις (βλ. Ὅμηρος-Homer, Ἕκτωρ-Hector, ὕπνωσις-hypnosis) που δανείστηκαν τα λατινικά και άλλες γλώσσες (είτε άμεσα είτε έμμεσα από τα λατινικά). Στο λατινικό αλφάβητο, όπως και στην αττική διάλεκτο, αποδόθηκε γραπτά με το γράμμα Η, από το οποίο άλλωστε προέρχεται και η δασεία. Συγκεκριμένα, το σύμβολο της δασείας αποτελεί απλοποίηση του ├ (το αριστερό μισό του Ήτα).
Τα πνεύματα και τα τονικά σημεία εκτός από την οξεία καταργήθηκαν από τη δημόσια εκπαίδευση και διοίκηση με την οριστική επικράτηση του μονοτονικού ορθογραφικού συστήματος επί κυβερνήσεως Ανδρέα Παπανδρέου (1982).

</doc>
<doc id="42264" url="https://el.wikipedia.org/wiki?curid=42264" title="Ψιλή">
Ψιλή

Η ψιλή ( ᾿ ) είναι το ένα από τα δύο πνεύματα της ελληνικής γλώσσας. Το άλλο είναι η δασεία. Αντίθετα από τη δασεία, η ψιλή χρησιμοποιείται για να δηλώσει την απουσία του δασέος ήχου στις λέξεις που ξεκινούν από φωνήεν. Σημειώνεται πάνω από το αρχικό φωνήεν (ή το δεύτερο αν έχουμε δίφθογγο) όλων των λέξεων που δεν δασύνονται. 
Η ψιλή προέρχεται από απλοποίηση του ┤, του δεξιού κομματιού του Η, το οποίο σε κάποιες περιοχές της αρχαίας Ελλάδας χρησιμοποιήθηκε για να δηλώσει την δάσυνση. 

</doc>
<doc id="42265" url="https://el.wikipedia.org/wiki?curid=42265" title="Μεγάλος Βεζίρης">
Μεγάλος Βεζίρης

Ο τίτλος του μεγάλου βεζίρη ή μεγάλου βεζύρη (οθωμανικά τουρκικά: وزیر اعظم‎, "vezir-i âzam") ή σαντραζάμης (οθωμανικά τουρκικά: صدر اعظم, "sadr-i âzam") ήταν ένας από τους σπουδαιότερους στη διοικητική οργάνωση της Οθωμανικής αυτοκρατορίας. Στην ουσία ο Μεγάλος Βεζίρης ήταν ο επικεφαλής των κρατικών υπηρεσιών, διοικητής του στρατού (εξαιρουμένων των γενιτσαρικών ταγμάτων της πρωτεύουσας), επικεφαλής του αυτοκρατορικού συμβουλίου και της δικαιοσύνης, φορέας της σουλτανικής σφραγίδας και στην ουσία ο μόνος πληρεξούσιος εκπρόσωπος του Σουλτάνου.
Κατά την περίοδο των ισχυρών Σουλτάνων (15ος-16ος αιώνας) οι Μεγάλοι Βεζίρηδες έμεναν στην σκιά των κυρίων τους ενώ αντίθετα κατά την περίοδο των ανίσχυρων Σουλτάνων (17ος-18ος αιώνας) συγκέντρωσαν μεγάλη δύναμη στα χέρια τους, σε βαθμό που το κέντρο της εξουσίας να μεταφερθεί από το αυτοκρατορικό παλάτι (Υψηλή Πύλη ή Μεγάλη Πόρτα) στο παλάτι του Μ. Βεζίρη. Ενδεικτικό της μεταφοράς αυτής είναι πως το αυτοκρατορικό συμβούλιο συνεδρίαζε την περίοδο εκείνη (17ος αιώνας) στην οικία του Μ. Βεζίρη και πως πολλοί από αυτούς απέκτησαν δικτατορικές εξουσίες, παραγκωνίζοντας τα άλλα κέντρα εξουσίας (χαρέμι, στρατός).
Βέβαια καθ’ όλη την περίοδο από την Άλωση μέχρι και τα τέλη του 18ου αιώνα υπήρχε στην κορυφή της Οθωμανικής κυβέρνησης μια αέναη σύγκρουση μεταξύ των Μ. Βεζίρηδων (του μόνου θεσμικά εκπροσώπου του Σουλτάνου), του χαρεμιού (με κυριότερο εκπρόσωπο τη Βαλιντέ Σουλτάνα) και το σώμα των γενιτσάρων. Μετά την πτώση των Κιοπρουλού, το αξίωμα του Μ. Βεζίρη χάνει το παλιό του κύρος, παραμένοντας όμως τυπικά το σημαντικότερο μετά του Σουλτάνου. Οι περισσότεροι Μ. Βεζίρηδες της Οθωμανικής αυτοκρατορίας, από την εποχή του Μεχμέτ Φατίχ, προέρχονταν από το Παιδομάζωμα (την τάξη των σκλάβων του Σουλτάνου).
Σημαντικότεροι από αυτούς είναι οι Μεχμέτ Πασά Σοκολλού (16ος αιώνας) και οι Βεζίρηδες της οικογένειας των Κιοπρουλού (17ος αιώνας).

</doc>
<doc id="42267" url="https://el.wikipedia.org/wiki?curid=42267" title="Βασιλική (αρχιτεκτονική)">
Βασιλική (αρχιτεκτονική)

Η βασιλική είναι δημόσιο κτίριο που χρησιμοποιούνταν στην Αρχαία Ελλάδα και μετέπειτα στην Αρχαία Ρώμη ως χώρος δημοσίων συνεδριάσεων, εμπορικών συναλλαγών αλλά και ως δικαστήρια. Από τον 4ο αιώνα, η βασιλική προσαρμόστηκε στις ανάγκες λατρείας των χριστιανών και αποτέλεσε για πολλούς αιώνες τον κυριότερο αρχιτεκτονικό τύπο εκκλησιαστικού κτιρίου, τόσο στην Ανατολή όσο και στη Δύση, είτε στην αρχική μορφή της, είτε ως τρουλαία Βασιλική.
Η προέλευση της Βασιλικής.
Οι Ρωμαίοι παρέλαβαν αυτόν τον κτιριακό τύπο από τους Έλληνες. Τέτοιο κτίριο ήταν η «Βασίλειος Στοά» των Αθηνών, η οποία ονομάστηκε έτσι προς τιμή του άρχοντος βασιλέως. Από αυτόν πήρε και το όνομα βασιλική. Οι χριστιανοί ονόμασαν τους ναούς αυτούς βασιλικές διότι σε αυτές λατρεύονταν ο Βασιλεύς Χριστός.
Μετά το τέλος των διωγμών, η Εκκλησία ήταν ελεύθερη να αναπτυχθεί. Οι παλαιοί και μικροί ναοί δεν εξυπηρετούσαν πλέον τις λατρευτικές ανάγκες του μεγάλου πλήθους των πιστών. Γι' αυτό άρχισαν να κτίζονται μεγάλοι ναοί σε ολόκληρη την αυτοκρατορία. Πρόκειται για τις περίφημες παλαιοχριστιανικές βασιλικές, οι οποίες ήταν τεράστια επιμήκη οικοδομήματα, διαιρούμενα εσωτερικά, δια κιονοστοιχιών, σε κλίτη, καταλήγοντας στην ανατολική μικρή πλευρά σε αψίδα (κόγχη), και τα οποία κυριάρχησαν τον 4ο και 5ο αιώνα.
Αυτός ο τύπος ναού είναι άμεσα συνδεδεμένος με την Αγία Ελένη, τη μητέρα του Μεγάλου Κωνσταντίνου, η οποία σύμφωνα με την παράδοση ανήγειρε πλήθος βασιλικών στην Κωνσταντινούπολη, στην Παλαιστίνη (Βηθλεέμ, Πανάγιος Τάφος, Σινά), Ρώμη και Ελλάδα.
Αρχιτεκτονική.
Οι χριστιανικές βασιλικές, όπως αναφέρθηκε, ήταν επιμήκη κτίρια που διαιρούνταν εσωτερικά σε κλίτη ή μοίρες ή δρόμους (δρομικές βασιλικές). Τα κλίτη των βασιλικών ήταν τρία, πέντε, επτά, μέχρι και εννέα. Το μεσαίο κλίτος ήταν το πιο ευρύχωρο και το υψηλότερο. Οι κίονες οι οποίοι χώριζαν τα κλίτη μεταξύ τους, από ανατολάς προς δυσμάς, δεν είχαν συνήθως ραβδώσεις και κατέληγαν σε περίτεχνα κορινθιακά κιονόκρανα, ενώ τα κενά μεταξύ των κιονοκράνων ενώνονταν συνήθως με τόξα. 
Πάνω από τα κλίτη σχηματίζονταν υπερώα, τα οποία χρησιμοποιούνταν ως γυναικωνίτες. Οι τοίχοι από το δάπεδο μέχρι το ύψος των τόξων καλύπτονταν από ορθομαρμαρώσεις λεπτών και πολύχρωμων μαρμάρων. Πάνω από αυτά υπήρχαν τα ψηφιδωτά. Τα δάπεδα επίσης στολίζονταν με θαυμάσια ψηφιδωτά. Στο υψηλότερο σημείο υπήρχε ο φωταγωγός με σειρά μονόλοβων, δύλοβων, τρίλοβων ή πολύλοβων παραθύρων. Το μεσαίο και υψηλότερο κλίτος καλύπτονταν από αμφίκλινη (σαμαρωτή) ξύλινη στέγη, ενώ τα πλάγια κλίτη δια μονορρίκτου (επικλινούς) στέγης.
Ιερό.
Στο ανατολικό μέρος του μεσαίου κλίτους βρισκόταν το ιερό Bήμα, το οποίο καταλάμβανε το ένα τρίτο του κυρίως ναού. Χωρίζονταν από αυτόν δια κιονίσκων και καλυπτηρίων πλακών. Στο κέντρο του ιερού βήματος βρισκόταν η αγία Τράπεζα και πάνω από αυτή κείτονταν το κιβώριο, ένα θολωτό σκέπασμα, το οποίο στηρίζονταν σε τέσσερις κίονες. Πίσω από την αγία Τράπεζα βρισκόταν ο θρόνος του επισκόπου και εκατέρωθεν οι έδρες των πρεσβυτέρων (σύνθρονο). Από το ιερό βήμα υπήρχε πύλη, η οποία οδηγούσε προς την κρύπτη, όπου φυλάσσονταν τα λείψανα των μαρτύρων.
Κυρίως ναός.
Ο κυρίως ναός ήταν ο χώρος των πιστών. Στη μέση βρισκόταν ο άμβωνας, από τον οποίον διαβάζονταν τα αναγνώσματα και γινόταν το θείο κήρυγμα.
Ο δυτικός χώρος πριν τον κυρίως ναό ονομαζόταν νάρθηκας, στον οποίο στέκονταν οι κατηχούμενοι, οι μετανοούντες και οι προσκλαίοντες (από τον 5ο αιώνα και μετά). Ο νάρθηκας επικοινωνούσε με τον κυρίως ναό μέσω ευρύχωρων θυρών του μεσαίου κλίτους. Βόρεια του νάρθηκα υπήρχε το Βαπτιστήριο, όπου υπήρχε σταυρωτή δεξαμενή για το βάπτισμα των ενηλίκων, και νότια υπήρχε το Διακονικό.
Τέλος, στον εξωτερικό χώρο, πριν το νάρθηκα, υπήρχε το αίθριο, στο οποίο γινόταν κάποιες υπαίθριες τελετές. Εκεί υπήρχε η «κρήνη» ή «φιάλη», μια δεξαμενή με νερό, όπου καθαρίζονταν το ιερατείο και ο λαός και έως τον 5ο αιώνα, από εκεί παρακολουθούσαν τη λειτουργία οι μετανοούντες και οι κατηχούμενοι. Το αίθριο περιέβαλλαν τέσσερις στοές οι οποίες προσέφεραν στους πιστούς προστασία από τα καιρικά φαινόμενα.
Διακόσμηση.
Η διακόσμηση των βασιλικών ήταν ανάλογη με την επιβλητικότητα και τη μεγαλοπρέπεια των κτιρίων αυτών. Τα πολλά μνημεία που έχουν διασωθεί (Άγιος Δημήτριος Θεσσαλονίκης, Αχειροποίητος, Ραβέννα, Παλαιστίνη κλπ.) δίνουν σαφή εικόνα για την αισθητική τους. Χαρακτηριστικός είναι ο γλυπτικός διάκοσμός τους, που είναι εμφανής για παράδειγμα στα κιονόκρανα, τα θωράκια του τέμπλου, η αγία Τράπεζα, το κουβούκλιο, το σύνθρονο και το Βαπτιστήριο. 
Η ζωγραφική, επειδή πλέον είναι συμβολική, δεν έχει αξιόλογα δείγματα, σε αντίθεση με τα ψηφιδωτά των τοίχων και των δαπέδων. Χαρακτηριστικά παραδείγματα είναι τα ψηφιδωτά της Ραβέννας (Άγιος Απολλινάριος, Άγιος Βιτάλιος, Βαπτιστήριο των Ορθοδόξων κλπ), της Θεσσαλονίκης (Άγιος Δημήτριος, Αχειροποίητος, Μονή Λατόμου), της Μονής Σινά και αλλού.

</doc>
<doc id="42269" url="https://el.wikipedia.org/wiki?curid=42269" title="Βυζαντινός ρυθμός">
Βυζαντινός ρυθμός

Ο Βυζαντινός ρυθμός ή «εγγεγραμμένος σταυροειδής με τρούλο» είναι είδος αρχιτεκτονικής χριστιανικών ναών. Οι ναοί αυτού του ρυθμού κτίζονται σε σχήμα σταυρού με κλίτη και φέρουν έναν ή περισσότερους τρούλους.
Εμφανίστηκε στην Κωνσταντινούπολη και αργότερα σε ολόκληρο τον βυζαντινό κόσμο, ύστερα από μια περίοδο τριών περίπου αιώνων μεταβατικής ναοδομίας, συνδυασμού θολωτής τρίκλιτης βασιλικής με τη σταυρωτή τρουλαία βασιλική (χαρακτηριστικό παράδειγμα ο ναός της Σκριπούς Βοιωτίας). Παρουσιάστηκε για πρώτη φορά το 880 στο περίφημο αυτοκρατορικό κτίσμα της «Νέας Εκκλησίας του Παλατίου» και εγκαινιάστηκε από τον Μέγα Φώτιο στα χρόνια του Βασιλείου Α΄ (867-886). Ονομάστηκε "Νέα Εκκλησία", διότι παρουσίαζε έναν καινούριο αρχιτεκτονικό τύπο.
Ο εγγεγραμμένος σταυροειδής με τρούλο είναι ο αντιπροσωπευτικός βυζαντινός ρυθμός. Κύριο χαρακτηριστικό στοιχείο αυτού του ρυθμού είναι ο σχηματισμός σταυρού εσωτερικά και εξωτερικά στο σχεδόν τετράγωνο κτίσμα, με τον έναν ή τους πέντε τρούλους. Η δημιουργία κογχών στη βόρεια και νότια πλευρά όχι μόνο αυξάνουν τον εσωτερικό χώρο, αλλά χαρίζουν παράλληλα ομορφιά και χάρη. Υπάρχουν πάμπολλα δείγματα αυτού του ρυθμού, όπως η Γοργοεπήκοος (άγιος Ελευθέριος), άγιοι Θεόδωροι, η εκκλησία Καπνικαρέα, η Καισαριανή στην Αθήνα, η Παναγία των Χαλκαίων στη Θεσσαλονίκη, οι εκκλησίες του Μυστρά, κ.α.
Παραλλαγή αυτού του ρυθμού είναι ο εγγεγραμμένος οκτάγωνος ναός. Στην περίπτωση αυτή υπάρχει ευμεγέθης τρούλος, ο οποίος καλύπτει ολόκληρη σχεδόν τη στέγη και ο οποίος δια οκτώ σφαιρικών τριγώνων στηρίζεται σε ισάριθμους κίονες. Κύριο χαρακτηριστικό αυτού του τύπου είναι ο παραμερισμός των τεσσάρων πεσσών ή κιόνων από το κέντρο του ναού και η δημιουργία ενιαίου άνετου χώρου στον κυρίως ναό. Αντιπροσωπευτικό παράδειγμα ο ναός της Ρώσικης Εκκλησίας των Αθηνών.
Εσωτερικά δεν παρουσιάζονται σημαντικές αλλαγές καθότι ο χριστιανικός ναός σε όλους τους ρυθμούς παραμένει ο ίδιος, χωρισμένος, στο ιερό Βήμα, τον κυρίως ναό και το νάρθηκα. Εκείνο που άλλαξε στον βυζαντινό ρυθμό ήταν η εσωτερική διακόσμηση και κυρίως η βυζαντινή ζωγραφική.

</doc>
<doc id="42270" url="https://el.wikipedia.org/wiki?curid=42270" title="Ιερό Βήμα">
Ιερό Βήμα

&lt;br&gt;
Το Ιερό Βήμα καταλαμβάνει το ανατολικό άκρο του ναού. Ονομάζεται έτσι διότι βρίσκεται υψηλότερα από τον υπόλοιπο ναό, κατ' επίδραση των ρωμαϊκών βασιλικών, οι οποίες ήταν υπερυψωμένες στο σημείο αυτό, από όπου ομιλούσαν οι ρήτορες των δικαστηρίων. Θεωρείται χώρος ιερός, επειδή εκεί τελούνται τα ιερά μυστήρια, με κορυφαίο το μυστήριο της Θείας Ευχαριστίας. Επιτρέπεται η είσοδος μόνο των κληρικών και γι' αυτό ονομάζονταν άδυτον και άβατον. Στους βυζαντινούς χρόνους, στον μόνο λαϊκό, στον οποίο επιτρέπονταν ή είσοδος ήταν ο αυτοκράτορας, διότι θεωρούνταν ιερό πρόσωπο (Σωζομενού Εκκλ. Ιστ. Ζ΄25).
Ανατολική πλευρά.
Αγία Τράπεζα.
Η ανατολική πλευρά του ιερού Βήματος καταλήγει σε κόγχη, η οποία ονομάζεται Πλατυτέρα. Στο μέσον του ιερού Βήματος βρίσκεται η Αγία Τράπεζα (λατ. "Mensa Sacra"). Ονομάζεται και ιερό Θυσιαστήριο, διότι πάνω σε αυτή τελείται η αναίμακτη απολυτρωτική Θυσία του Χριστού στο διηνεκές. Η αγία Τράπεζα συμβολίζει τον ζωοδόχο Τάφο του Κυρίου, μέσα από τον οποίο πήγασε η αληθινή ζωή του κόσμου. Τα δε πολυτελή καλύμματα της αγίας Τραπέζης συμβολίζουν τα ιερά σάβανα και τη σινδόνη, με την οποία τυλίχθηκε το άχραντο Σώμα του Χριστού κατά την θεία ταφή Του. Στους πρωτοχριστιανικούς χρόνους, ως άγιες Τράπεζες χρησιμοποιούνταν τάφοι μαρτύρων. Αυτή η συνήθεια προήλθε προφανώς από επίδραση του χωρίου της Αποκαλύψεως 6,9: "και είδον υποκάτω του θυσιαστηρίου τας ψυχάς των εσφαγμένων δια τον λόγον του Θεού και την μαρτυρίαν του αρνίου ήν είχον". Συνεχίζοντας αυτή την παράδοση η Εκκλησία μέχρι σήμερα, κατά τον εγκαινιασμό, ο επίσκοπος τοποθετεί λείψανα αγίων σε κρύπτη της αγίας Τραπέζης. Εάν δεν έχει εγκαινιασθεί ο ναός χρησιμοποιείται το ιερό αντιμήνσιο, ειδικό ύφασμα, το οποίο φέρει την παράσταση της ταφής του Κυρίου και έχει ραμμένα επάνω άγια λείψανα.
Η αγία Τράπεζα στηρίζεται συνήθως σε έναν στύλο, ο οποίος συμβολίζει τον ασάλευτο στύλο της Εκκλησίας, το Χριστό, ή σε τέσσερις στύλους που συμβολίζουν τους τέσσερις Ευαγγελιστές. Πάνω στην αγία Τράπεζα υπάρχει το ιερό Ευαγγέλιο, το οποίο συμβολίζει την πραγματική παρουσία του Χριστού στην Εκκλησία και το γεγονός ότι η Εκκλησία διαφυλάσσει την Αλήθεια. Υπάρχει ακόμα ο Σταυρός ευλογίας, ο οποίος συμβολίζει την ανίκητη δύναμη της Εκκλησίας κατά του κακού. Στο πάνω μέρος υπάρχει το ιερό Αρτοφόριο, πολυτελές κυτίο, ερμητικά κλειστό, στο οποίο φυλάσσεται ο καθαγιασμένος, από την Μεγάλη Πέμπτη, άγιος Άρτος εμποτισμένος με το τίμιο Αίμα του Κυρίου για την μετάληψη των ετοιμοθάνατων πιστών. Εκατέρωθεν του Αρτοφορίου είναι τοποθετημένα τα κηροπήγια, τα οποία συμβολίζουν το ανέσπερο φως της χριστιανικής διδασκαλίας.
Εξαπτέρυγα.
Πίσω από την αγία Τράπεζα υπάρχουν τα εξαπτέρυγα, μεταλλικά λάβαρα με παραστάσεις αγγελικών μορφών που ακτινοβολούν, ανάμεσα στα οποία βρίσκεται ο Εσταυρωμένος. Συμβολίζουν το αγγελικό τάγμα των εξαπτερύγων Αγγέλων, το οποίο παραστέκεται τιμητικά στο Θεό (Ησ.6:1-2, Αποκ.4:6-8).
Βορειοανατολική πλευρά.
Στη βορειοανατολική πλευρά του Ιερού Βήματος υπάρχει η κόγχη της Ιεράς Προθέσεως, η οποία συμβολίζει το ιερό σπήλαιο της Γεννήσεως του Κυρίου. Σε αυτή προετοιμάζονται τα τίμια Δώρα, πριν μεταφερθούν κατά τη Μεγάλη Είσοδο στην αγία Τράπεζα για να καθαγιαστούν. Η κόγχη αυτή φέρει την εικονογραφική παράσταση της Άκρας Ταπείνωσης και σπάνια την εικόνα της Γεννήσεως. Στην Πρόθεση υπάρχει το άγιο Ποτήριο, στο οποίο σμίγεται ο οίνος (νάμα) και το νερό, τα οποία θα μεταβληθούν σε Αίμα Χριστού. Δίπλα υπάρχει το ιερό Δισκάριο, πάνω στο οποίο τοποθετείται ο Αμνός, το τεμάχιο άρτου, που θα μεταβληθεί σε Σώμα Χριστού, καθώς και άλλα τεμάχια από το πρόσφορο, αφιερωμένα στην Θεοτόκο, τους Αγίους Αγγέλους, τους ζώντες πιστούς και τους κεκοιμημένους πιστούς. Αυτό το ιερό σύνολο πάνω στο δισκάριο συμβολίζει την ενότητα της Εκκλησίας. Πάνω στο ιερό Δισκάριο υπάρχει επίσης ο Αστερίσκος, ο οποίος συμβολίζει τον αστέρα της Γεννήσεως και σκοπό έχει να εμποδίζει το ιερό κάλυμμα να ακουμπά στα τεμάχια του αγίου Άρτου. Στην ιερά Πρόθεση υπάρχει ακόμα η λαβίδα (κοχλιάριο) με το οποίο κοινωνούν οι πιστοί, η αγία λόγχη, η οποία συμβολίζει τη λόγχη που κεντήθηκε ο Κύριος κατά τη σταύρωση και ο Σπόγγος, που και αυτός συμβολίζει το σπόγγο που δόθηκε όξος στον Κύριο, και το Ζέον, δοχείο που περιέχει ζεστό νερό, το οποίο χύνεται στο ιερό Πατήριο και συμβολίζει τη ζέση της πίστεως. Τέλος σε αυτή υπάρχουν τα καλύμματα των ιερών σκευών, ο αήρ και το ιερό μανδήλιο.
Άλλα σκεύη του ιερού Βήματος είναι το θυμιατήριο (θυμιατός), με το οποίο θυμιάζει ο ιερέας το εκκλησίασμα και συμβολίζει την προσευχή των πιστών, η οποία κατευθύνεται "ως θυμίαμα ενώπιον του Θεού" (Ψαλμ.140:2). Τα κουδουνάκια του θυμιατού συμβολίζουν το εύηχο κήρυγμα της χριστιανικής διδασκαλίας και το άρωμα του θυμιάματος τη Θεία Χάρη (Φιλ.4:18). Οι λαμπάδες και οι φανοί των εισόδων και λιτανειών, τα οποία δίνουν λαμπρότητα στις ιερές ακολουθίες συμβολίζουν το φως του Χριστού, το οποίο διαλύει τα νοητά σκοτάδια των ανθρώπινων πλανών και ανοίγει το δρόμο για την εν Χριστώ σωτηρία.
Το ιερό Βήμα χωρίζεται από τον κυρίως ναό με το τέμπλο, το οποίο διαμορφώθηκε σταδιακά. Στις παλαιοχριστιανικές βασιλικές αποτελούνταν από μικρούς κονίσκους και μαρμάρινα ή ξύλινα θωράκια. Αργότερα προστέθηκαν οι μεγάλες εικόνες και διπλασιάστηκε σε ύψος και προστέθηκε το δωδεκάορτο, οπότε πήρε τη σημερινή του μορφή. Η επικοινωνία ιερού Βήματος και κυρίως ναού γίνεται με τις τρεις θύρες, την Ωραία Πύλη (κεντρική), από την οποία μπαινοβγαίνουν μόνο οι λειτουργοί, ντυμένοι πάντα με τα ιερά άμφια, τη βόρεια και τη νότια πύλη.

</doc>
<doc id="42271" url="https://el.wikipedia.org/wiki?curid=42271" title="Εθνικός ύμνος της Αυστρίας">
Εθνικός ύμνος της Αυστρίας



</doc>
<doc id="42273" url="https://el.wikipedia.org/wiki?curid=42273" title="Γεώργιος Β΄ της Ελλάδας">
Γεώργιος Β΄ της Ελλάδας

Ο Γεώργιος Β΄ (19 Ιουλίου 1890 - 1 Απριλίου 1947) ήταν βασιλιάς της Ελλάδας κατά τα διαστήματα 1922-24, 1935-1947 και πρωθυπουργός από τις 19 έως τις 22 Απριλίου 1941.
Βιογραφία.
Γεννήθηκε στη Δεκέλεια, στη βασιλική έπαυλη Τατοΐου το πρωί της 7ης Ιουλίου (π.ημ) ή 19ης Ιουλίου (ν.ημ.) του 1890. Ήταν πρωτότοκος γιος του, τότε πρίγκιπα, διαδόχου και μετέπειτα Βασιλέως Κωνσταντίνου Α΄ (1868-1923) και της πριγκίπισσας Διαδόχου Σοφίας της Πρωσίας και Ελλάδας (1870-1932). Ο Διάδοχος Κωνσταντίνος, που εκτελούσε τότε καθήκοντα αντιβασιλιά, ανήγγειλε το χαρμόσυνο γεγονός στο Βασιλιά Γεώργιο Α΄, που βρισκόταν στην Ευρώπη, στη Βασίλισσα Όλγα, που βρισκόταν στη Σεβαστούπολη στη Ρωσία και στον Πρωθυπουργό Χ. Τρικούπη με το τηλεγράφημα: «"Αγαπητή Σοφία έτεκεν υιόν"». 
Η είδηση της γέννησης του πρίγκιπα και επίδοξου διαδόχου χαιρετίστηκε με ενθουσιασμό από τον αθηναϊκό λαό ενώ στις 11.00 ώρα, από τα πυροβολεία της Αθήνας, που τότε βρίσκονταν στο λόφο των Νυμφών (Αστεροσκοπείου), ρίφθηκαν 121 κανονιοβολισμοί. Το μεσημέρι της ίδιας ημέρας, ο Πρωθυπουργός μαζί με τα μέλη του υπουργικού συμβουλίου και το Δήμαρχο Αθηναίων έφθασαν στη Βασιλική έπαυλη για να συγχαρούν τον αντιβασιλέα και να συντάξουν τη ληξιαρχική πράξη γέννησης. 
Ένα μήνα περίπου μετά τη γέννηση, σε περιορισμένο κύκλο προσκεκλημένων, τελέστηκε στο παρεκκλήσιο της βασιλικής έπαυλης, από τον Αρχιεπίσκοπο Αθηνών, η βάπτιση του νέου πρίγκιπα όπου και έλαβε το όνομα Γεώργιος. Ανάδοχοί του ήταν η μετέπειτα Βασίλισσα της Μεγάλης Βρετανίας, Αλεξάνδρα (αδελφή του Γεωργίου Α της Ελλάδας), ο Αυτοκράτορας της Γερμανίας, ο Βασιλεύς της Δανίας, ο διάδοχος της Ρωσίας, εκπροσωπώντας τον Τσάρο, και οι αδελφοί του διαδόχου, πρίγκιπες Γεώργιος και Νικόλαος. Ο πρίγκιπας Γεώργιος τέθηκε πρώτος στη σειρά διαδοχής (επίδοξος διάδοχος) για το θρόνο της Ελλάδας μετά τον πατέρα του.
Ο Γεώργιος Β΄ υπήρξε από τις πιο δραματικές φυσιογνωμίες της νεότερης ελληνικής ιστορίας. Σε γενικές γραμμές ακολούθησε τον πατέρα του, κατά τη διάρκεια της ζωής του. Έτσι, υπηρέτησε στο στρατό ως υπασπιστής του, παρέμεινε στο πλευρό του κατά τη διάρκεια της σύγκρουσής του με το Βενιζέλο και τον ακολούθησε το 1917 στην εξορία, όταν παραμερίστηκε στη σειρά διαδοχής από το μικρότερο αδελφό του Αλέξανδρο, κατόπιν απαιτήσεως της Αντάντ και του Βενιζέλου. Επέστρεψε από την εξορία το 1920, μετά την εκλογική ήττα του Βενιζέλου και την παλινόρθωση της Βασιλείας.
Μετά τη Μικρασιατική Καταστροφή, το Κίνημα της 11ης Σεπτεμβρίου 1922 και την παραίτηση του Κωνσταντίνου τον διαδέχτηκε στο θρόνο ως Βασιλεύς των Ελλήνων στις 27 Σεπτεμβρίου 1922. Μετά από ένα χρόνο αναγκάστηκε από την Επαναστατική Κυβέρνηση να εγκαταλείψει την Ελλάδα. Λίγους μήνες αργότερα με απόφαση της εθνοσυνέλευσης κηρύχθηκαν αυτός και ολόκληρη η δυναστεία έκπτωτοι. Παρήλθαν 11 περίπου έτη εξορίας για να επανέλθει, έπειτα από το Δημοψήφισμα του 1935. Με την επιστροφή του στη χώρα, ο Γεώργιος μαζί με τον Ιωάννη Μεταξά έθεσαν τις βάσεις για να προετοιμαστεί η χώρα για τον πόλεμο που ήταν προφανές ότι ερχόταν. Όταν τα ναζιστικά στρατεύματα εισήλθαν στην Αθήνα μαζί με την κυβέρνηση Τσουδερού έφυγε για την Κρήτη. Όταν κατελήφθη και η Κρήτη από τους Γερμανούς έφυγαν για το Κάιρο. Με την απελευθέρωση της Ελλάδας, υποχρεώθηκε να παραμείνει στο εξωτερικό και να δεχθεί την Αντιβασιλεία. Κλήθηκε πάλι να βασιλεύσει το 1946 και απεβίωσε μετά από έξι μήνες.
Οικογένεια.
Στις 27 Φεβρουαρίου 1921 τελέστηκε στο Βουκουρέστι ο γάμος του Γεωργίου με την πριγκίπισσα της Ρουμανίας Ελισάβετ (1894-1956). Το ζευγάρι δεν απέκτησε παιδιά και τελικά χώρισε στις 6 Ιουλίου 1935 εκτός Ελλάδας, λίγους μήνες πριν την επιστροφή του Γεωργίου στη χώρα.
Έκπτωση από τον θρόνο.
Στις 22 Οκτωβρίου 1923, τρεις μόλις μέρες μετά την προκήρυξη εκλογών για τις 16 Δεκεμβρίου 1923, ξέσπασε Στρατιωτικό Κίνημα με ηγέτες τους υποστρατήγους Γ. Λεοναρδόπουλο και Π. Γαργαλίδη και το συνταγματάρχη Γ. Ζήρα. Ιδιαίτερα σημαντικό ρόλο διαδραμάτισε στην οργάνωση και την εκδήλωση του κινήματος μια ομάδα μοναρχικών αξιωματικών, γνωστή ως «Οργάνωση Ταγματαρχών», που βρισκόταν σε άμεση επαφή με τον Ι. Μεταξά. Οι κινηματίες προσκαλούσαν την Επαναστατική Κυβέρνηση να διαλυθεί. Οι αρχηγοί του κινήματος ωστόσο ήταν βενιζελικής προέλευσης, ο δε Γ. Λεοναρδόπουλος είχε πάρει μέρος στο κίνημα της Εθνικής Άμυνας στη Θεσσαλονίκη το 1916. Οι υπόλοιποι όμως ήταν σαφώς φιλομοναρχικοί. Οι σχέσεις των κινηματιών με βασιλικούς κύκλους θεωρήθηκαν στοιχεία ενοχοποιητικά για εμπλοκή του Γεωργίου.
Το Κίνημα Λεοναρδόπουλου-Γαργαλίδη απέτυχε και παρέτεινε την πολιτική ανωμαλία καθώς και την ισχύ του στρατιωτικού νόμου και την απαγόρευση έκδοσης των αντιβενιζελικών εφημερίδων. Οι βουλευτικές εκλογές στις 16 Δεκεμβρίου 1923 για την ανάδειξη της Δ΄ Συντακτικής Εθνοσυνέλευσης έγιναν μέσα σε κλίμα έντασης. Στις εκλογές, από τις οποίες απείχε η αντιβενιζελική παράταξη, εκλέχθηκαν βουλευτές μόνο από τη βενιζελική. Τρεις μέρες αργότερα, στις 19 Δεκεμβρίου 1923, με υπόδειξη της κυβέρνησης Γονατά, ο Βασιλιάς Γεώργιος Β΄ έφυγε προσωρινά από την Ελλάδα, ώσπου να αποφασιστεί η τύχη του πολιτεύματος. Αντιβασιλέας ορίστηκε ο Παύλος Κουντουριώτης.
Στη Ρουμανία.
Όλα τα μέλη της βασιλικής οικογένειας άρχισαν να αναχωρούν από την Ελλάδα. Ο ίδιος με τη σύζυγό του αναχώρησαν στις 19 Δεκεμβρίου επιβιβαζόμενοι από τον Πειραιά στο ατμόπλοιο "Δάφνη". Τους προέπεμψαν ο πρόεδρος της κυβέρνησης Γονατάς με τη σύζυγό του η οποία προσέφερε ανθοδέσμη στη βασίλισσα. Έφθασαν στην Κωνστάντζα το βράδυ της 21ης Δεκεμβρίου και το επόμενο μεσημέρι εγκαταστάθηκαν στο Βουκουρέστι. Τον υποδέχθηκαν η ρουμανική βασιλική οικογένεια, ολόκληρο το ρουμανικό υπουργικό συμβούλιο και οι αρχές της πόλης, κάτι που συνιστούσε έμμεση αποδοκιμασία των γεγονότων στην Ελλάδα. Το βασιλικό ζεύγος εγκαταστάθηκε στη βίλλα Controceni που τους παραχωρήθηκε από το βασιλιά της Ρουμανίας. Αργότερα αγόρασε δική του κατοικία στο τέρμα της Καλέα Βικτόρια, της μεγαλύτερης λεωφόρου του Βουκουρεστίου. 
Στη Μεγάλη Βρετανία.
Λίγο αργότερα ο Γεώργιος αναχώρησε για τη Μεγάλη Βρετανία, όπου και εγκαταστάθηκε μόνιμα κάτω από την προστασία του εκεί βασιλιά Γεωργίου Ε΄. 
Στις 25 Μαρτίου 1924 ανακηρύχθηκε η Αβασίλευτη Δημοκρατία στην Ελλάδα με ψήφισμα της Δ΄ Συντακτικής Εθνοσυνέλευσης και η δυναστεία κηρύχθηκε έκπτωτη. Το ζήτημα τέθηκε στο Δημοψήφισμα της 13ης Απριλίου 1924 και εγκρίθηκε με το 69% της λαϊκής ψήφου. 
Κατά τη διάρκεια της παραμονής του στο εξωτερικό αρνήθηκε να αναγνωρίσει το νέο πολίτευμα, χαρακτηρίζοντάς το προϊόν βίας από την επαναστατική κυβέρνηση και το στρατό. Σύμφωνα με τα αρχεία του Φόρεϊν Όφις, ο τέως βασιλιάς είχε πεισθεί να διεκδικήσει εκ νέου το θρόνο με τη βοήθεια των διεθνών διασυνδέσεων του ελευθεροτεκτονισμού και μυήθηκε γι΄ αυτόν το σκοπό σε μια στοά του Λονδίνου, τη Wellwood Lodge.
Παλινόρθωση.
Μετά το Στρατιωτικό Κίνημα των Παπάγου, Ρέπα, Οικονόμου στις 10 Οκτωβρίου 1935, που οργανώθηκε από το Γ. Κονδύλη, καταργήθηκε η Αβασίλευτη Δημοκρατία και επαναφέρθηκε προσωρινά σε ισχύ το Σύνταγμα του 1911. Αυτό έγινε με ψήφισμα της Ε΄ Συντακτικής Εθνοσυνέλευσης. Επίσης, ορίστηκε το Δημοψήφισμα της 3ης Νοεμβρίου 1935 όπου θα ενέκρινε ή όχι ο λαός την επαναφορά της Βασιλείας. Με το αμφιλεγόμενο, κατά ορισμένους, δημοψήφισμα αποκαταστάθηκε στο θρόνο του. 
Αμέσως μετά την επιστροφή του, στις 25 Νοεμβρίου 1935, επιχείρησε να συμφιλιώσει τις αντιμαχόμενες πολιτικές παρατάξεις. Προχώρησε στη συγκρότηση υπηρεσιακής κυβέρνησης, στις 30 Νοεμβρίου 1935, υπό τον καθηγητή της νομικής σχολής, Κωνσταντίνο Δεμερτζή, και διενήργησε τις εκλογές της 26ης Ιανουαρίου 1936 με απλή αναλογική. Σ' αυτές καμία παράταξη δεν κατάφερε να εξασφαλίσει αυτοδυναμία. Υπ' αυτές τις συνθήκες και θέλοντας να αποτρέψει το σχηματισμό αντιβασιλικής κυβέρνησης, επέτρεψε στον Ιωάννη Μεταξά να σχηματίσει κυβέρνηση, με την ανοχή των μεγάλων κομμάτων, και αργότερα, στις 4 Αυγούστου 1936, να επιβάλλει ειδικό καθεστώς (Καθεστώς της 4ης Αυγούστου) περιορίζοντας συνταγματικά δικαιώματα. Χαρακτηρίστηκε ως εκ τούτου Δικτατορία.
Β΄ Παγκόσμιος Πόλεμος.
Υπό το καθεστώς της 4ης Αυγούστου, ο Μεταξάς κατάφερε να επιβάλει τον έλεγχό του στο κράτος και το στρατό, αν και πάντα υπό την ανοχή και επίβλεψη του Γεωργίου. Παρά τις φημολογούμενες φιλογερμανικές ιδέες του Μεταξά, καθώς και τις επιρροές του από φασιστικά καθεστώτα της εποχής, η εξωτερική πολιτική της Ελλάδας παρέμεινε προσδεδεμένη στο άρμα της Μ. Βρετανίας και πολέμησε μαζί της στο Β’ Παγκόσμιο πόλεμο. 
Το ξημέρωμα της 28ης Οκτωβρίου 1940, ο Γεώργιος ενημερώθηκε τηλεφωνικά από τον Ιωάννη Μεταξά για το ιταλικό τελεσίγραφο που του επέδωσε ο Ιταλός πρέσβης Εμμανουέλε Γκράτσι. Με διάταγμα που δημοσιεύτηκε στην Εφημερίδα της Κυβέρνησης, ο βασιλιάς ανέλαβε τη γενική αρχηγία των ενόπλων δυνάμεων της χώρας. Στο διάγγελμά του προς τον ελληνικό λαό ο Γεώργιος ανέφερε:
"«Ο Πρόεδρος της Κυβερνήσεως σας ανήγγειλε προ ολίγου υπό ποίους όρους ηναγκάσθημεν να κατέλθωμεν εις πόλεμον κατά της Ιταλίας, επιβουλευθείσης την ανεξαρτησίαν της Ελλάδος. Κατά την μεγάλην αυτήν στιγμήν είμαι βέβαιος ότι κάθε Έλλην και κάθε Ελληνίς θα εκτελέσωσι το καθήκον των και θα φανώμεν αντάξιοι της ενδόξου ημών Ιστορίας. Με πίστην εις τον Θεόν και εις τα πεπρωμένα της φυλής, το Έθνος σύσσωμον και πειθαρχούν ως εις άνθρωπος, θα αγωνισθή υπέρ βωμών και εστιών μέχρι της τελικής Νίκης».
Μετά την αυτοκτονία του Κορυζή, ο Γεώργιος Β΄ διόρισε πρωθυπουργό τον Εμμανουήλ Τσουδερό μέχρι να εισβάλουν οι Γερμανοί στην πρωτεύουσα. Μετά την είσοδο των Γερμανών στην Αθήνα, ο Βασιλεύς μαζί με την Κυβέρνηση και τις ελεύθερες ελληνικές ένοπλες δυνάμεις τουνΒασιλικού ναυτικού και της Βασιλικής Αεροπορίας κατέφυγε στην Κρήτη. Εκεί συμμετείχε στις πολεμικές επιχειρήσεις των στρατευμάτων της Ελλάδας, της Μεγάλης Βρετανίας, της Αυστραλίας και της Νέας Ζηλανδίας (καθ΄ όλη τη διάρκεια της Μάχης της Κρήτης). Τελικά ξέφυγε διασχίζοντας τα βουνά για να φτάσει στις νότιες ακτές του νησιού απ' όπου κατέφυγε στην Αίγυπτο. Ενώ η ελληνική εξόριστη κυβέρνηση παρέμεινε στην Αίγυπτο ο ίδιος μετέβη στο Συμμαχικό Στρατηγείο στο Λονδίνο, όπου παρέμεινε σχεδόν καθ’ όλη τη διάρκεια του πολέμου.
Η επάνοδος του 1946.
Κατά τη διάρκεια της κατοχής, η ανάπτυξη στην Ελλάδα ισχυρού αντιστασιακού κινήματος από αριστερές δυνάμεις, που αντιτάσσονταν στη Βασιλεία, οδήγησε σε συμφωνία, με βάση την οποία μετά την απελευθέρωση θα διενεργούταν νέο δημοψήφισμα για το πολιτειακό και μέχρι τότε ο Γεώργιος θα παρέμενε στο εξωτερικό. Οι μεγαλύτερες και περισσότερο ενεργές αντιστασιακές ομάδες και περισσότερο επικίνδυνες για τον κατοχικό στρατό και στρατηγικά ωφέλιμες για τις συμμαχικές δυνάμεις, οπότε είχαν την εύνοια των στρατιωτικών αρχών, ήταν αντιμοναρχικές. Ανάμεσα σε άλλα, το ότι ο Ουίνστον Τσόρτσιλ ανήκε στην ίδια μασονική στοά με τον Γεώργιο, οδήγησε τον Τσόρτσιλ στο να διατάσσει τις στρατιωτικές αρχές να ευνοούν τις μικρές αλλά πιστές στον Γεώργιο αντιστασιακές δυνάμεις και να θέτουν σε δεύτερη μοίρα τις αντιμοναρχικές. 
Μετά την απελευθέρωση, τον Οκτώβριο του 1944, η τεταμένη πολιτική κατάσταση στην Ελλάδα οδήγησε στο ξέσπασμα ένοπλης σύγκρουσης μεταξύ των αστικών και των αριστερών δυνάμεων. Έτσι, προκειμένου να παραμείνει ο αστικός κόσμος ενωμένος, εξαναγκάστηκε από τον Τσόρτσιλ να διορίσει Αντιβασιλέα και προσωρινό αρχηγό του κράτους το συμπαθή στους Βενιζελικούς, Αρχιεπίσκοπο Δαμασκηνό. 
Μετά τη νίκη του στις εκλογές της 31ης Μαρτίου 1946, το φιλοβασιλικό Λαϊκό Κόμμα πίεσε για επίσπευση του δημοψηφίσματος για την επιστροφή του βασιλιά. Αυτό είχε αρχικά τοποθετηθεί για το έτος 1948. Τελικά, έλαβε χώρα την 1η Σεπτεμβρίου 1946, και εν μέσω Λευκής τρομοκρατίας στην ύπαιθρο. Με 69% υπέρ, έγινε η επαναφορά του Γεωργίου στο θρόνο. Αν και σήμερα το δημοφήφισμα θεωρείται διαβλητό, τότε δεν αμφισβητήθηκε επισήμως, καθώς πολύ σύντομα σχηματίστηκε ο ΔΣΕ και η χώρα ενεπλάκη στη δίνη του Εμφυλίου. Ο Γεώργιος επέστρεψε στις 27 Σεπτεμβρίου 1946, όμως απεβίωσε αιφνίδια την 1η Απριλίου 1947 από καρδιακή ανακοπή. Αρχικά μάλιστα, λόγω της ημέρας, δεν έγινε πιστευτή η είδηση του θανάτου του. Ετάφη στο βασιλικό κοιμητήριο, στο Τατόι. Ήταν 57 ετών. Επειδή από το γάμο του με την Ελισάβετ δεν είχε αποκτήσει παιδιά, τον διαδέχτηκε ο αδελφός του, και μέχρι τότε διάδοχος, Παύλος.

</doc>
<doc id="42274" url="https://el.wikipedia.org/wiki?curid=42274" title="Τρουλαία Βασιλική">
Τρουλαία Βασιλική

Ο ρυθμός της τρουλαίας Βασιλικής ή Βασιλικής με Τρούλο, εμφανίστηκε τον 6ο μ.Χ. αιώνα, εποχή της μεγάλης ισχύος του βυζαντινού κράτους και του ορθοδόξου δόγματος. Το γεγονός αυτό είχε αντίκτυπο και στην ανάπτυξη της ναοδομίας. Η παλαιοχριστιανική βασιλική εμπλουτίστηκε με νέα αρχιτεκτονικά στοιχεία, ώστε να έχει ακόμα μεγαλύτερη αίγλη. Σπουδαιότερη καινοτομία ήταν ο περιορισμός του μήκους του κτιρίου και κυρίως η προσθήκη τρούλου στη στέγη του μεγάλου κλίτους. Η τρουλαία βασιλική θα εξελιχθεί σταδιακά στο σύνθετο εγγεγραμμένο σταυροειδή ναό της μεσοβυζαντινής περιόδου (843-1204) και θα αποκρυσταλλωθεί αργότερα, κατά την παλαιολόγεια περίοδο (1261-1453), στο λεγόμενο «μικτό τύπο». 
Πρόκειται για μια αρχιτεκτονική εφεύρεση των μεγάλων μικρασιατών αρχιτεκτόνων Ανθέμιου από τις Τράλλεις και Ισίδωρου από τη Μίλητο. Οι μηχανικοί αυτοί κατόρθωσαν να τοποθετήσουν στην τετράγωνη στέγη της βασιλικής τον κυκλικό τρούλο, ο οποίος, μέσω τεσσάρων σφαιρικών τριγώνων κατέληγε να στηρίζεται σε τέσσερις μεγάλους πεσσούς (τετράγωνοι κίονες). 
Αντιπροσωπευτικό δείγμα αυτού του ρυθμού είναι ο περίφημος ναός της Αγίας Σοφίας Κωνσταντινουπόλεως, ο οποίος κτίστηκε από τον Ιουστινιανό τα έτη 531-537. Ο διάκοσμος βελτιώνεται αισθητά. Οι τοίχοι καλύπτονται με ψηφιδωτά υψηλής τεχνοτροπίας και ζωγραφικές παραστάσεις. Η επιβλητικότητα αυτού του ρυθμού είναι έκδηλη. Ο τεράστιος όγκος του ναού, το μεγάλο ύψος, ο τεράστιος θόλος, το άπλετο φως των παραθύρων, δίνουν μια ξεχωριστή αίσθηση στον επισκέπτη του ναού.

</doc>
<doc id="42275" url="https://el.wikipedia.org/wiki?curid=42275" title="Νάρθηκας (αρχιτεκτονική)">
Νάρθηκας (αρχιτεκτονική)

Ο νάρθηκας ή πρόναος αποτελεί το τρίτο μέρος ενός χριστιανικού ναού, μετά το ιερό βήμα και τον κυρίως ναό, που βρίσκεται στο δυτικό άκρο, όπου και είναι ο πρώτος χώρος για τον εισερχόμενο. Πρόκειται για μικρού μήκους χώρο με πλάτος σχεδόν το πλάτος του ναού. Είναι το μέρος εκείνο που κατά την αρχαία Εκκλησία στέκονταν οι κατηχούμενοι, οι μετανοούντες, οι υποπίπτοντες και οι προσκλαίοντες πιστοί.
Η πρωτοτυπία του νάρθηκα ξεκίνησε από τον πρόναο των αρχαίων ελληνικών ναών που υιοθετήθηκε από τους χριστιανούς και έλαβε τον αρχιτεκτονικό χαρακτήρα ρυθμού Βασιλικής, κυρίως από του 5ου αιώνα που γενικεύθηκε στον μεσογειακό χώρο τον 6ο αιώνα. Η ονομασία ίσως να προέρχεται από την ομοιότητα του σχήματος προς το φυτό νάρθηκα. Δεν αποκλείεται επίσης να έχει σχέση, εκ της ομοιότητας του χώρου, προς τους νάρθηκες, τα λεγόμενα ομοίως, στενόμακρα κιβωτίδια, που κατασκευάζονταν από τον κορμό του φυτού και χρησίμευαν για τη φύλαξη φαρμάκων ή μύρων.
Σήμερα που δεν υπάρχουν ενήλικοι κατηχούμενοι ο χώρος αυτός χρησιμεύει περισσότερο προς πώληση χριστιανικών βιβλίων, ή δωρεάν διάθεση ομοίως καθώς και εικονισμάτων. Στους νεότερους ναούς ο χώρος αυτός δεν υφίσταται και η είσοδος είναι απ΄ ευθείας στον κυρίως ναό. Έτσι τα παγκάρια του ναού, στα οποία πωλούνται λαμπάδες, βιβλία, αφιερώματα κλπ., πίσω από τα οποία στέκονται οι επίτροποι, ο νεωκόρος και οι άλλοι εργαζόμενοι στο ναό, σήμερα βρίσκονται δεξιά της εισόδου στον κυρίως ναό. Στις παλαιότερες εκκλησίες (ναούς) όπου υφίσταται νάρθηκας αυτός επικοινωνεί με τον κυρίως ναό με μια ευρύχωρη θύρα και σε πολλές περιπτώσεις με άλλες δύο μικρότερες πλαϊνές. Η έξοδος προς τον αύλειο χώρο γίνεται με μεγάλη κεντρική θύρα.Η κεντρική θύρα του νάρθηκα της Αγίας Σοφίας στη Κωνσταντινούπολη λεγόταν "Βασιλική" ή "Αυτοκρατορική" επειδή ακριβώς απ΄ αυτήν εισέρχονταν μόνο οι Αυτοκράτορες.

</doc>
<doc id="42276" url="https://el.wikipedia.org/wiki?curid=42276" title="Πρόναος">
Πρόναος

Πρόναος ή πρόδομος ονομάζεται ο χώρος στους αρχαίους ελληνικούς ναούς που βρίσκεται στο μπροστινό μέρος του ναού και επιτρέπει την πρόσβαση στο εσωτερικό του κυρίως ναού.
Χαρακτηριστικά.
Ο πρόναος σχηματίζεται από τον μπροστινό τοίχο του ναού και το αέτωμά του που στηρίζεται ή μόνο σε κολώνες, ή σε κολώνες και τις παραστάδες των μακρών τοίχων, ή μόνον στις παραστάδες των μακρών τοίχων. Όταν το αέτωμα στηρίζεται μόνο σε κολώνες, τότε ο πρόναος (και γενικά ο ναός) ονομάζεται "πρόστυλος". Όταν το αέτωμα στηρίζεται μόνο στις παραστάδες, τότε ο πρόναος ονομάζεταο "άστυλος".

</doc>
<doc id="42278" url="https://el.wikipedia.org/wiki?curid=42278" title="Κυρίως ναός (Χριστιανικός)">
Κυρίως ναός (Χριστιανικός)

Ο κυρίως ναός καταλαμβάνει τη μεγαλύτερη επιφάνεια του ναού. Είναι ο χώρος που στέκεται ο λαός για να συμμετάσχει στη λατρεία της Εκκλησίας. Μπροστά από το ιερό Βήμα, χαμηλότερα κατά δύο ή τρία σκαλοπάτια, βρίσκεται ο σολέας. Είναι ο χώρος εκείνος στον οποίο τελούνται τα μυστήρια και οι διάφορες τελετές. Για λόγους ευταξίας, εμποδίζονται οι πιστοί να στέκονται στον χώρο αυτό. Στα βυζαντινά χρόνια, ονομαζόταν «Βήμα των Αναγνωστών», διότι από εκεί διαβάζονταν τα αναγνώσματα των ιερών ακολουθιών από τον αναγνώστη.
Στο νότιο μέρος του σολέα βρίσκεται ο δεσποτικός θρόνος. Στην τιμητική αυτή θέση στέκεται ο επίσκοπος εις τύπον και τόπον Χριστού, σύμφωνα με τον άγιο Ιγνάτιο τον θεοφόρο (107 μ.Χ.). Άλλωστε, πίσω του εικονίζεται ο Δεσπότης Χριστός για να θυμίζει την αδιάκοπη παρουσία Του στην Εκκλησία. Είναι κατασκευασμένος από ξύλο ή μάρμαρο και φέρει γλυπτή διακόσμηση.
Εκατέρωθεν του σολέα βρίσκονται τα αναλόγια, βήματα όπου στέκονται οι χοροί των ιεροψαλτών και ψάλλουν. Πολύ συχνά, τα αναλόγια συναντώνται και έξω του σολέα μπροστά στη βόρεια και νότια πύλη του ιερού Βήματος. Τα αναλόγια είναι επικλινή έπιπλα, στα οποία τοποθετούνται τα ιερά βιβλία που περιέχουν τις διάφορες ακολουθίες. Τα βιβλία που χρησιμοποιούνται είναι η Παρακλητική, τα Μηναία, το Τριώδιο, το Πεντηκοστάριο, το Ωρολόγιο, το Ψαλτήριο, το Τυπικό κ.α.
Στο αριστερό μέρος του σολέα ή έξω από αυτόν βρίσκεται ο άμβωνας, που σημαίνει ύψωμα, εκ του αναβαίνω. Από εκεί διαβάζεται το ιερό Ευαγγέλιο από το διάκονο και κηρύσσεται ο θείος λόγος από τον ιεροκήρυκα. Ο άμβωνας συμβολίζει τον τάφο του Χριστού και ο διάκονος τον άγγελο της Αναστάσεως. Φέρει παραστάσεις των ιερών Ευαγγελιστών και υπάρχει ανάγλυφο περιστέρι, πάνω στο οποίο τοποθετείται το ιερό Ευαγγέλιο και συμβολίζει το Άγιο Πνεύμα.
Στο μπροστινό μέρος του σολέα, βρίσκονται τα μεγάλα μανουάλια, τα οποία μαζί με τα καντήλια του τέμπλου, εκτός από το φως που εκπέμπουν, συμβολίζουν το νοητό φως του Χριστού, το οποίο "«φαίνει πάσι»". Το ίδιο και οι πολυέλαιοι ή ο συνδυασμός, οι οποίοι κρέμονται από την οροφή και συμβολίζουν το φως του Χριστού και τον φωτισμό του Αγίου Πνεύματος, που κατέρχεται από τον ουρανό.
Στη νότια πλευρά του ναού βρίσκονται τα καθίσματα των ανδρών πιστών και στη βόρεια πλευρά τα καθίσματα των γυναικών πιστών. Τα καθίσματα και κυρίως τα στασίδια, που είναι ενωμένα με τους πλαϊνούς τοίχους, συμβολίζουν τον τάφο του κάθε πιστού, μέσα από τον οποίο θα αναστηθεί εν Χριστώ κατά τη Δευτέρα Παρουσία. Στο δυτικό μέρος του κυρίως ναού βρίσκονται τα προσκυνητάρια, δηλαδή ξυλόγλυπτοι ή μαρμάρινοι θρόνοι, στους οποίους είναι τοποθετημένες ιερές εικόνες, κυρίως του τιμωμένου αγίου του ναού, τις οποίες προσκυνούν οι πιστοί μπαίνοντας στο ναό. Στο ίδιο μέρος υπάρχουν τα ειδικά μανουάλια - κηροπήγια στα οποία ανάβουν τα κεριά τους οι πιστοί. Τα κεριά συμβολίζουν τη ψυχή. Όπως το κερί ακτινοβολεί και διαλύει τα σκοτάδια, το ίδιο και η ψυχή πρέπει να ακτινοβολεί από πνευματική ιλαρότητα, ώστε, σύμφωνα με το λόγο του Κυρίου, "«ούτω λαμψάτω το φως υμών έμπροσθεν των ανθρώπων, όπως ίδωσι υμών τα καλά έργα και δοξάσωσι τον πατέρα υμών τον εν τοις ουρανοίς»". 
Άλλα υπάρχοντα του κυρίως ναού είναι ο ιερός Επιτάφιος, ο οποίος βρίσκεται κορνιζαρισμένος συνήθως στον βορεινό τοίχο. Πρόκειται για το πολύτιμο χρυσοκέντητο ύφασμα, το οποίο παριστάνει τη θεία Αποκαθήλωση και τοποθετείται τη Μ. Παρασκευή στο ανθοστόλιστο ιερό κουβούκλιο για προσκύνημα.

</doc>
<doc id="42279" url="https://el.wikipedia.org/wiki?curid=42279" title="Αρματσούκ">
Αρματσούκ

&lt;br&gt;
Αρματσούκ ή Ελματσούκ ονομάζεται ο Ποντιακός χορός που χορεύτηκε από Πόντιους των περιοχών Καυκάσου και Σεβαστείας και συγκεκριμένα στο Καρς. Κύριο συνοδευτικό όργανο είναι η λύρα και λιγότερο τα υπόλοιπα. Ο ρυθμός είναι δίσημος 2/4 ή 4/8.

</doc>
<doc id="42281" url="https://el.wikipedia.org/wiki?curid=42281" title="Εβραϊκή Βίβλος">
Εβραϊκή Βίβλος



</doc>
<doc id="42284" url="https://el.wikipedia.org/wiki?curid=42284" title="Ατσαπάτ">
Ατσαπάτ

Το ατσαπάτ είναι ένας ποντιακός χορός από τα Πλάτανα. 
Προέλευση και όνομα.
«Ατσαπάτ» είναι η ποντιακή προφορά της τουρκικής ονομασίας των Πλατάνων (τουρκ. "Akçaabat", Ακτσαμπάτ). Τα Πλάτανα είναι μια πόλη στα δυτικά της Τραπεζούντας. Η περιοχή φημίζεται ότι έβγαζε τους καλύτερους πυρριχιστές χορευτές. 
Περιγραφή χορού.
Πρόκειται για μία μορφή αργής σέρρας (πυρρίχιος χορός) που συνοδεύεται από τραγούδι. Παραδοσιακά χορευόταν μόνο από άντρες. Ο χορός έχει βάση το τικ διπλό με διάφορες φιγούρες (με έντονο τρέμουλο) κατά την διάρκειά του, κατόπιν παραγγέλματος. Παίζεται από όλα τα μουσικά όργανα. Με την ίδια ονομασία, σε διαφορετική μουσική και διαφορετικό τραγούδι, συναντάμε το χορό στην περιοχή της Ματσούκας, όπου χορευόταν και από γυναίκες. Σήμερα ο χορός χορεύεται σε ενότητα, με πρώτο το αργό κομμάτι ατσαπάτ και μετά την γρήγορη συνέχεια με την σέρρα. Ο ρυθμός είναι επτάσημος 7/8.

</doc>
<doc id="42285" url="https://el.wikipedia.org/wiki?curid=42285" title="Απόστολος Ιάκωβος">
Απόστολος Ιάκωβος

Ο Απόστολος Ιάκωβος ήταν γιος του Ζεβεδαίου (Ματθ.4,21. Μαρκ.1,19. 3,17. Λουκ.5,10) και της Σαλώμης (Ματθ.20,20.Μαρκ.15,40.16,1) και πρεσβύτερος αδελφός του μαθητού και Ευαγγελιστού Ιωάννου (Μαρκ.5,37). Καταγόταν και αυτός από την Βησθαϊδά της Γαλιλαίας. Ασχολούνταν με την αλιεία στη λίμνη Γεννησαρέτ, μαζί με τον Ιωάννη, έχοντας μαζί τους και τον πατέρα τους, καθώς και πολλούς εργάτες. Είχαν δικό τους πλοίο και φαίνεται πως διεύθυναν αρκετά εύρωστη επιχείρηση, με οποία συνεργαζόταν και ο Πέτρος (Λουκ.5,10). Παρ' όλα αυτά όταν άκουσαν το κήρυγμα του Ιησού «αφέντες τον πατέρα αυτών Ζεβεδαίον εν τω πλοίω μετά τω μισθωτών απήλθον οπίσω αυτού» (Μαρκ.1,20).
Ο Ιάκωβος μαζί με τον Πέτρο και τον Ιωάννη βρισκόταν πλησιέστερα στον Κύριο και γι' αυτό έγιναν μάρτυρες πολλών μεγάλων γεγονότων, που δεν τα βίωσαν οι άλλοι Απόστολοι. Έγιναν αποκλειστικοί μάρτυρες της Μεταμορφώσεως του Κυρίου (Ματθ.17,1.Μαρκ.9,2.Λουκ.9,28). Είδαν την θαυμαστή ανάσταση της κόρης του αρχισυνάγωγου Ιάειρου (Μάρκ.5,27. Λουκ.8,51). Είχαν την τιμή να προσκληθούν από τον Ιησού κοντά Του κατά τις ώρες της αγωνίας στον κήπο της Γεσθημανής (Μάρκ.14,33.Ματθ.26,37). Η οικειότητα αυτή οδήγησαν προφανώς τον Ιάκωβο με τον αδελφό του Ιωάννη να ζητήσουν μέσω της μητέρας τους από τον Κύριο πρωτοκαθεδρία στην εγκόσμια βασιλεία Του, παρανοώντας την αποστολή του Μεσσία (Ματθ.20,20-23.Μαρκ.10,35).
Τον Ιάκωβο χαρακτήριζε ζωηρός ενθουσιασμός και βαθιά πίστη. Μετά την Πεντηκοστή του ανέλαβε να κηρύξει το Ευαγγέλιο στην ευρύτερη περιοχή της Παλαιστίνης. Μεγάλο πλήθος ανθρώπων μεταστρέφονταν στη νέα πίστη και άλλαζε τρόπο ζωής χάρις στο έργο του Ιακώβου. Αυτό θορύβησε ιδιαίτερα τους άρχοντες των Ιουδαίων, οι οποίοι τον συνέλαβαν και τον αποκεφάλισαν, με διαταγή του Ηρώδη Αγρίππα, το 44 μ.Χ. (Πράξ.12,2). Ο Ιάκωβος είναι ο πρώτος μάρτυρας μεταξύ των Αποστόλων. Η μνήμη του εορτάζεται από την Ορθόδοξη Εκκλησία στις 30 Απριλίου, από δε την Καθολική Εκκλησία στις 25 Ιουλίου.
«Ιάκωβος της Κομποστέλλας».
Στον Καθεδρικός Ναός του Σαντιάγο ντε Κομποστέλα της ισπανικής πόλης Σαντιάγο ντε Κομποστέλα ("Santiago de Compostela") θεωρείται ότι βρίσκεται ο τάφος του Αποστόλου Ιακώβου. Κατά την παράδοση, αποκεφαλίστηκε στα Ιεροσόλυμα, αλλά έχοντας διδάξει το Χριστιανισμό στους Κέλτες της Ιβηρικής Χερσονήσου, το λείψανό του μεταφέρθηκε αργότερα στη Γαλικία. Ο συγκεκριμένος Καθεδρικός Ναός αποτελεί μεγάλο προσκυνηματικό κέντρο της Ιβηρικής, καθώς σε αυτόν συρρέουν πλήθη προσκυνητών, ακολουθώντας τον λεγόμενο «δρόμο του Αγίου Ιακώβου». Τιμάται ως «Ιάκωβος της Κομποστέλλας» στις 25 Ιουλίου.

</doc>
<doc id="42286" url="https://el.wikipedia.org/wiki?curid=42286" title="Ιάκωβος ο αδελφόθεος">
Ιάκωβος ο αδελφόθεος

Ο Ιάκωβος (... - 62) ήταν σημαντική προσωπικότητα της εποχής των αποστόλων. Αποκαλείται επίσης ως Ιάκωβος ο Δίκαιος και Ιάκωβος ο αδελφόθεος. Κατά την Ορθόδοξη Εκκλησία, πιστεύεται ότι ήταν ετεροθαλής αδελφός του Ιησού Χριστού από τον προηγούμενο γάμο του Ιωσήφ. Στην ρωμαιοκαθολική παράδοση γενικά ταυτίζεται με το Ιάκωβο, γιο του Αλφαίου, και τον Ιάκωβο τον Μικρό. Συμφωνείται από τους περισσότερους ότι δεν πρέπει να συγχέεται με τον απόστολο Ιάκωβο.
Ο Ιάκωβος δεν είχε ακολουθήσει τον Ιησού κατά τη διάρκεια της εν ζωή διδασκαλίας του. Μετά την ανάστασή του, όμως, ο Ιησούς παρουσιάσθηκε και σε αυτόν, κάνοντας τον να πιστέψει και στην συνέχεια να αναλάβει σημαντικό ρόλο στην εδραίωση της πρώτης αποστολικής εκκλησίας της Ιερουσαλήμ. (· · ). Σύμφωνα με τον ιστορικό Ιώσηπο, θανατώθηκε από τους Ιουδαίους με λιθοβολισμό το 62 μ.Χ. Σύμφωνα με άλλη εκδοχή θανατώθηκε μετά από ρίψη του από Ναό όπου κήρυττε. Σε αυτό τον Ιάκωβο αποδίδεται η προς τις 12 διασπαρμένες φυλές «επιστολή Ιακώβου».
Η μνήμη του εορτάζεται από την Λουθηρανική, την Επισκοπελιανή και την Ανατολική Ορθόδοξη Εκκλησία στις 23 Οκτωβρίου, από την Αγγλικανική την 1η Μαΐου και από την Καθολική στις 3 Μαΐου.

</doc>
<doc id="42287" url="https://el.wikipedia.org/wiki?curid=42287" title="Χένρι Ντάρτζερ">
Χένρι Ντάρτζερ

Ο Χένρι Ντάρτζερ ("Henry Joseph Darger, Jr", 12 Απριλίου 1892 – 13 Απριλίου 1973) ήταν Αμερικανός συγγραφέας και εικονογράφος, που σήμερα είναι ένας από τους πιο γνωστούς καλλιτέχνες του περιθωρίου. Ο Ντάρτζερ, που ζούσε μια μοναχική ζωή στο Σικάγο δουλεύοντας σαν επιστάτης, έγινε διάσημος όταν μετά το θάνατό του ήρθε στο φως ένα χειρόγραφο 15.143 σελίδων, δημιουργημένο από τον ίδιο, που αφηγούνταν την ιστορία των φανταστικών ηρωΐδων "Vivian Girls" και περιείχε, εκτός από κείμενο, εκατοντάδες σχέδια και ζωγραφιές με νερομπογιά. Το έργο αυτό του Ντάρτζερ θεωρείται ένα από τα πιο σημαντικά δείγματα τέχνης του περιθωρίου. 
Βιογραφικό.
Ο Ντάρτζερ γεννήθηκε το 1892, κατά πάσα πιθανότητα στις 12 Απριλίου. Το 1913 έγινε μάρτυρας της ολοκληρωτικής καταστροφής της πόλης Countrybrown του Ιλινόις από έναν τεράστιο ανεμοστρόβιλο. Όταν έγινε τεσσάρων η μητέρα του πέθανε, έχοντας πριν γεννήσει μια κόρη που δόθηκε για υιοθεσία και την οποία ο Ντάρτζερ ποτέ δεν γνώρισε. Ο βιογράφος Τζον ΜακΓκρέγκορ ανακάλυψε ότι η μητέρα του είχε αποκτήσει κι άλλα δυο παιδιά πριν απ' τον Χένρι, η τύχη των οποίων δεν είναι γνωστή.
Σύμφωνα με τα λεγόμενα του ίδιου του Ντάρτζερ, τα πήγαινε καλά με τον πατέρα του, κι έζησαν μαζί μέχρι το 1900. Εκείνη τη χρονιά ο γέρος και ανάπηρος πατέρας μπήκε σε Καθολικό γηροκομείο, κι ο Xένρι σ' ένα Καθολικό ίδρυμα αρρένων. Ο πατέρας του Ντάρτζερ πέθανε το 1905 κι ο γιος του εγκλείστηκε σαν καθυστερημένος σ' ένα ίδρυμα στο Λίνκολν του Ιλλινόις, πιθανότατα σύμφωνα με τη διάγνωση ενός γιατρού ότι "η καρδιά του μικρού Χένρι δεν είναι στη θέση της". Σε κάποια άλλη στιγμή, η διάγνωση ήταν αυνανισμός. Ο ίδιος ο Ντάρτζερ πίστευε ότι το πρόβλημα ήταν ότι μπορούσε να καταλάβει τα ψέματα των μεγάλων, κι αυτό τους ενοχλούσε. Για μια μεγάλη περίοδο επίσης είχε τον καταναγκασμό να κάνει περίεργους θορύβους (κάτι παρόμοιο με το σύνδρομο Τουρέτ) που ενοχλούσαν τους άλλους. Οι μέθοδοι του ιδρύματος στο Λίνκολν περιελάμβαναν εξαναγκασμένη εργασία και σκληρές τιμωρίες, τις οποίες ο Ντάρτζερ αργότερα "εφάρμοσε" και στις Vivian Girls. Αργότερα είπε ότι η αλήθεια ήταν ότι πέρασε και καλές στιγμές εκεί, κι έκανε και φίλους εκτός από εχθρούς. 
Κατά τη διάρκεια του εγκλεισμού του, έμαθε ότι ο πατέρας του είχε πεθάνει. Μια σειρά από αποτυχημένες απόπειρες απόδρασης απέφεραν τελικά καρπούς το 1908, κι ο δεκαεξάχρονος Χένρι γύρισε στο Σικάγο κι έπιασε δουλειά σ' ένα Καθολικό νοσοκομείο, πόστο στο οποίο θα έμενε για τα επόμενα πενήντα χρόνια. Εκτός από ένα σύντομο διάστημα στον Αμερικανικό Στρατό, η ζωή του Χένρι φαίνεται να είχε μικρή ποικιλία: πήγαινε καθημερινά στην εκκλησία, έως και πέντε φορές, ενώ μάζευε και αποθήκευε διάφορα πράγματα απ' τα σκουπίδια. Ο μοναδικός στενός του φίλος, Ουίλιαμ Σλόντερ, είχε παρόμοιες απόψεις με τον Χένρι στο θέμα της προστασίας κακοποιημένων και παραμελημένων παιδιών, κι οι δυο τους ήθελαν να ιδρύσουν μια "Εταιρία Προστασίας Παιδιών", που θα φρόντιζε να βρει ανάδοχες οικογένειες για τέτοια παιδιά. Ο Σλόντερ έφυγε απ' το Σικάγο κάποια στιγμή στα μέσα της δεκαετίας του '30.
Το 1930, ο Ντάρτζερ μετακόμισε σ' ένα διαμέρισμα του δευτέρου ορόφου στο βόρειο Σικάγο. Εκεί ήταν που σαράντα χρόνια αργότερα, το 1973, θα αποκαλυπτόταν η εκπληκτική μυστική ζωή του Χένρι Ντάρτζερ.
Οι ιδιοκτήτες του διαμερίσματος του Ντάρτζερ, Νάθαν και Κιόκο Λέρνερ, ανακάλυψαν τα έργα του λίγο πριν πεθάνει (στις 13 Απριλίου 1973, σε μια Καθολική ιεραποστολή) και αναγνώρισαν την αξία τους. Ανέλαβαν τη διαχείριση της περιουσίας του και δημοσιοποίησαν το έργο του, ενώ συμμετείχαν και σε προσπάθειες όπως το ντοκιμαντέρ "In the Realms of the Unreal" του 2004. Ο Ντάρτζερ έγινε γνωστός μετά θάνατον χάρη στις προσπάθειες ανθρώπων που τον γνώριζαν και έκαναν προσπάθειες να περισωθεί το έργο του.
Ο Ντάρτζερ είναι πλέον από τα γνωστά ονόματα της τέχνης του περιθωρίου. Στο Παζάρι Τέχνης του Περιθωρίου της Νέας Υόρκης, που διοργανώνεται κάθε Γενάρη, τα έργα του είναι ανάμεσα στα πιο ακριβά. Το Αμερικανικό Μουσείο Λαϊκής Τέχνης ίδρυσε το 2002 ένα Κέντρο Μελέτης του έργου του, και το Μουσείο Διαισθητικής Τέχνης του Σικάγο κάνει προσπάθειες να αναπλαστεί το σπίτι του και να χρησιμοποιηθεί σαν έκθεση.
Η ιστορία των Vivian Girls.
Ο Ντάρτζερ ήταν επιστάτης σε ένα Καθολικό νοσοκομείο, υπήρξε αφοσιωμένος Καθολικός και επισκεπτόταν την εκκλησία τουλάχιστον μια φορά τη μέρα. Το έργο του περιέχει πολλά θρησκευτικά θέματα, που όμως αποδίδονται με έναν εξαιρετικά προσωπικό τρόπο. Η ιστορία των Vivian Girls εκτυλίσσεται σε ένα φανταστικό, μεγάλο πλανήτη γύρω απ' τον οποίο περιστρέφεται η Γη ως δορυφόρος, και στον οποίο οι περισσότεροι άνθρωποι είναι Χριστιανοί (κυρίως Καθολικοί). Κεντρικά πρόσωπα στην ιστορία είναι οι κόρες του Ρόμπερτ Βίβιαν, επτά αδελφές που είναι πριγκίπισσες του "Χριστιανικού Βασίλειου της Αμπιένια" και παίρνουν μέρος σε μια εξέγερση ενάντια του καθεστώτος παιδικής σκλαβιάς που επιβάλλουν οι "Γκλαντελινιανοί". Αυτοί μοιάζουν με Νότιους στρατιώτες του Αμερικανικού Εμφύλιου Πόλεμου (ο Ντάρτζερ, όπως κι ο πατέρας του, ήταν ειδικός στα περί Αμερικανικού Εμφυλίου). Τα παιδιά παίρνουν τα όπλα για να αμυνθούν, και συχνά σκοτώνονται στη μάχη, ή μετά από σαδιστικά βασανιστήρια στα οποία υποβάλλονται από τους αρχηγούς των Γκλαντελινιανών. Ο πολύπλοκος μύθος συμπεριλαμβάνει και κάποια πλάσματα που λέγονται "Μπλενγκιγκομενιανοί", φτερωτές μορφές με κυρτά κέρατα, που μερικές φορές παίρνουν ανθρώπινη ή εν μέρει ανθρώπινη μορφή· συχνά, αλλά όχι πάντα, φέρονται φιλικά στα κορίτσια.
Αυτός ο φανταστικός πόλεμος ξεκίνησε όταν ο Ντάρτζερ έχασε ένα απόκομμα εφημερίδας με μια φωτογραφία της Έλσι Πάρουμπεκ, ενός πεντάχρονου κοριτσιού που έμενε στο Σικάγο. Η Έλσι στραγγαλίστηκε το 1911 και ο δολοφόνος της δεν βρέθηκε ποτέ. Σύμφωνα με την αυτοβιογραφία του, ο Ντάρτζερ πίστευε ότι η φωτογραφία κλάπηκε, μαζί με άλλα αντικείμενα, όταν έπεσε θύμα διάρρηξης. Δεν ξαναβρήκε ποτέ τη φωτογραφία αυτή. Την εντόπισε σ' ένα δημόσιο αρχείο εφημερίδων, αλλά δεν μπόρεσε να βγάλει φωτοτυπία, ή να βρει το δικό του αντίτυπο. Έτσι η Πάρουμπεκ, με το όνομα "Άννα Άρονμπουργκ", έγινε χαρακτήρας στην ιστορία του. Στο βιβλίο, "η εκτέλεση της επαναστάτριας Άννας Άρονμπουργκ... ήταν η πιο απεχθής δολοφονία παιδιού που διέπραξε ποτέ η Γκλαντελινιανή Κυβέρνηση", και ήταν η αιτία του πολέμου. Μέσα από το μαρτύριό τους, τα κορίτσια θα μπορέσουν να φέρουν το θρίαμβο του Χριστιανισμού. Ο Ντάρτζερ έγραψε την ιστορία με εναλλακτικό τέλος: στο ένα, θριαμβεύουν οι Vivian Girls και η Χριστιανοσύνη. Στο άλλο, νικιούνται και βασιλεύουν οι άθεοι Γκλαντελινιανοί.
Οι χαρακτήρες του Ντάρτζερ σχεδιάζονταν κατά πλειοψηφία με αντιγραφή, κολάζ ή μεγεθύνσεις εικόνων λαϊκών περιοδικών και παιδικών βιβλίων (πολλά από τα "σκουπίδια" που μάζευε ήταν παλιά περιοδικά κι εφημερίδες, που αποτελούσαν πηγή υλικού). Αγαπημένες του εικόνες ήταν αυτή του κοριτσιού από τη διαφήμιση της Coppertone και η Little Annie Rooney, χαρακτήρας παιδικών κόμικς. Τα έργα του ξεχωρίζουν για την ικανότητά του στη σύνθεση και την ιδιοφυή χρήση της νερομπογιάς. Οι απεικονίσεις τολμηρών αποδράσεων, μεγάλων μαχών και σκληρών βασανιστηρίων θυμιζουν γεγονότα της Καθολικής ιστορίας· το κείμενο κάνει σαφές ότι τα παιδιά είναι ηρωϊκοί μάρτυρες, όπως οι άγιοι των πρώτων Χριστιανικών χρόνων. Ένα ιδιαίτερο χαρακτηριστικό των εικόνων είναι η σύγχυση των φύλων: οι χαρακτήρες συχνά απεικονίζονται γυμνοί ή σχεδόν γυμνοί, και μερικά κορίτσια διαθέτουν αντρικά γεννητικά όργανα. Οι ερμηνείες για αυτό ποικίλλουν: άλλοι υποστηρίζουν ότι ο Ντάρτζερ δεν γνώριζε την γυναικεία ανατομία, άλλοι ότι χρησιμοποίησε αυτή τη μέθοδο για να συμβολίσει τη δύναμη των κοριτσιών ή ότι απεικόνισε τα κορίτσια σύμφωνα με εικόνες του βρέφους Ιησού.
Αρκετό από το ενδιαφέρον για το έργο του Ντάρτζερ έχει να κάνει με την απεικόνιση σκηνών κτηνώδους βίας με θύματα παιδιά. Αρκετοί βγάζουν το συμπέρασμα ότι ο Ντάρτζερ δημιούργησε τέτοιες εικόνες και κείμενα εκδηλώνοντας απωθημένες υποσυνείδητες επιθυμίες· ο μετά θάνατον βιογράφος του, ψυχαναλυτής Τζον ΜακΓκρέγκορ ισχυρίστηκε, βασισμένος μόνο στην ανάλυση του έργου του Ντάρτζερ και χωρίς άλλες αποδείξεις, ότι ο Ντάρτζερ μπορεί να σκότωσε την Πάρουμπεκ και ίσως κι άλλα παιδιά (χωρίς ωστόσο να τον κατηγορήσει ευθέως για τη δολοφονία), κι ότι ακόμα και αν δεν σκότωσε "είχε το μυαλό ενός serial killer". Είναι πάντως επίσης πιθανό ότι ο Ντάρτζερ, ένα κακοποιημένο παιδί που είχε δει και άλλους να κακοποιούνται, ήθελε να αποκαλύψει μια αλήθεια που η καθωσπρέπει κοινωνία αρνούνταν να δει.
Το 1968, ο Ντάρτζερ έστρεψε το ενδιαφέρον του στις εμπειρίες των παιδικών του χρόνων. Εκείνη τη χρονιά ξεκίνησε να γράφει το βιβλίο "Η Ιστορία της Ζωής Μου", που ξεκινά με 206 σελίδες που περιγράφουν λεπτομερώς τα πρώτα του χρόνια, πριν μεταβληθεί σ' ένα μυθιστόρημα 4.672 σελίδων με θέμα έναν τεράστιο ανεμοστρόβιλο ονόματι "Sweetie Pie", πιθανά βασισμένο στην εμπειρία του στο Countrybrown. Τηρούσε επίσης ένα ημερολόγιο όπου κατέγραφε τον καιρό και τις καθημερινές του δραστηριότητες.
Η συνέχεια της ιστορίας των Vivian Girls λεγόταν "Το Τρελό Σπίτι: Κι Άλλες Περιπέτειες στο Σικάγο". Άρχισε να γράφεται το 1939 και αφηγείται την ιστορία ενός σπιτιού που κατοικείται από φαντάσματα ή δαίμονες ή έχει δική του συνείδηση, όπως το ξενοδοχείο στη "Λάμψη" του Στίβεν Κινγκ. Κάποια παιδιά χάνονται μέσα στο σπίτι, κι αργότερα βρίσκονται άγρια δολοφονημένα. Οι Vivian Girls και ένας φίλος τους στέλνονται για να εξιχνιάσουν την υπόθεση κι ανακαλύπτουν ότι οι φόνοι ήταν έργο σατανικών φαντασμάτων. Εξορκίζουν όλα τα δωμάτια, μέχρι που το σπίτι εξαγνίζεται.

</doc>
<doc id="42290" url="https://el.wikipedia.org/wiki?curid=42290" title="Ιάκωβος ο Μικρός">
Ιάκωβος ο Μικρός

Ο Ιάκωβος ο Μικρός ή Ιάκωβος του Αλφαίου ήταν ένας από τους 12 αποστόλους του Ιησού Χριστού. Καταγράφεται ότι ήταν γιος του Αλφαίου. (Ματθαίος 10:3· Μάρκος 3:18· Λουκάς 6:15· Πράξεις των Αποστόλων 1:13)
Η Ορθόδοξη εκκλησία τιμά τη μνήμη του στις 9 Οκτωβρίου, η Αγγλικανική στις 1 Μαΐου και η Καθολική στις 3 Μαΐου.

</doc>
<doc id="42291" url="https://el.wikipedia.org/wiki?curid=42291" title="Ιάκωβος του Αλφαίου">
Ιάκωβος του Αλφαίου



</doc>
<doc id="42292" url="https://el.wikipedia.org/wiki?curid=42292" title="Χένρυ Ντάρτζερ">
Χένρυ Ντάρτζερ



</doc>
<doc id="42298" url="https://el.wikipedia.org/wiki?curid=42298" title="Λία Αργυριάδου">
Λία Αργυριάδου

Η Τριανταφυλλιά Αργυριάδου (21 Φεβρουαρίου 1959 - 26 Δεκεμβρίου 1994) ήταν Ελληνίδα δημοσιογράφος και συγγραφέας. 
Γεννήθηκε στη Βουδαπέστη και έμαθε τα πρώτα της γράμματα στην Ουγγαρία, ενώ οι γονείς της κατάγονται από την Κορνοφωλιά Έβρου. Η Λία ήταν η δημιουργός της πεντάλεπτης καθημερινής σειράς ντοκιμαντέρ «"Σαν σήμερα"», που θύμιζε στους τηλεθεατές της ΕΤ-2 τα γεγονότα του παρελθόντος, που είχαν γίνει τη συγκεκριμένη ημερομηνία προβολής του επεισοδίου. Η ερευνήτρια και δημοσιογράφος έχασε τη ζωή της σε τροχαίο δυστύχημα το 1994 στην εθνική οδό Αθηνών-Λαμίας. Τρία χρόνια μετά, ο πατέρας της Αργύρης Αργυριάδης, ο οποίος εργάστηκε ως διευθυντής ειδήσεων της ΕΤ-2, επιμελήθηκε την έκδοση του βιβλίου "Σαν σήμερα" με υλικό κυρίως από την εκπομπή.

</doc>
<doc id="42299" url="https://el.wikipedia.org/wiki?curid=42299" title="Επόμενη φύση">
Επόμενη φύση

Η επόμενη φύση είναι η πολιτιστική φύση. Στη μεταμοντέρνα φιλοσοφία, απαντάται η άποψη ότι μέσω της ανθρώπινης δραστηριότητας και της χρήσης της φύσης για πολιτιστικούς λόγους, μια επόμενη φύση προκύπτει. Η παλαιά φύση, (από την άποψη των δέντρων, ζώων, κλίματος, κτλπ) ελέγχεται και αξιολογείται όλο και περισσότερο από τον άνθρωπο. Οι δραστηριότητες αυτές είναι ολόκληρη αυτόνομη πολιτιστική κατηγορία. Συγχρόνως, τα προϊόντα του πολιτισμού, τα οποία δημιουργήθηκαν και έλεγχονται από τον άνθρωπο, τείνουν να μας ξεπεράσουν και να γίνουν αυτόνομα. Η φύση, όπως την αντιλαμβανόμαστε μετατρέπεται σε πολιτισμό, και ο πολιτισμός εξίσου μετατρέπεται σε φύση.
Η κύρια ιδέα που εκφράζεται μέσω της επόμενης φύσης είναι η άπψη ότι δεν πρέπει να βλέπουμε τη φύση ως κάτι στατικό, αλλά μάλλον ως δυναμική δύναμη που αλλάζει και μεταμορφώνεται μαζί μας.
Σημασία της επόμενης φύσης.
Η επόμενη φύση στην ουσία μας "εξηγεί" τις σχέσεις καθώς και τις διαφορές μεταξύ φύσης και πολιτισμού. Ο νέος τρόπος να διακριθεί ο πολιτισμός από τη φύση είναι να ορίσουμε μια γραμμή μεταξύ «ελέγξιμου» και «αυτόνομου». Οι τεχνολογικές εξελίξεις και οι νέοι ερευνητικοί τομείς όπως η νανοτεχνολογία, το γενετικό χειρισμό, την περιβαλλοντική νοημοσύνη, την εφαρμοσμένη μηχανική ιστών και τη νευρο-τεχνολογία αλλάζουν ριζικά την έννοια του τι είναι «φυσικό». Συνδέονται κατά την επόμενη άποψη φύσης σχετικά με τη φύση αλλα πρόκειται καθαρά για επιτέυγματα της τεχνολογίας των τελευταίων ετών. Καθώς ο πολιτισμός προχωρεί εξελίσσεται και μεταλλάσσεται, η φυσικές δυνάμεις μετατοπίζονται σε έναν άλλους τομείς.
Ιστορία της επόμενης φύσης.
Η έναρξη της επόμενης φύσης συζητείται. Υποστηρίζεται από κάποιους ότι άρχισε με την εκβιομηχάνιση, ενώ κάποιοι άλλοι παίρνουν την πρόωρη ανθρώπινη δραστηριότητα ως αφετηρία της. Μπορούμε να υποθέσουμε ότι ακόμη και οι ιστορίες τα παραμύθια, ακόμη και η μυθολογία εκφράζουν απόψεις της επόμενης φύσης, αφού έχουμε ζώα με ανθρώπινα χαρακτηριστικά, ζώα που μιλάνε και πραγματοποιούν ανθρώπινες δραστηριότητες κτλπ. Η εμφάνιση της επόμενης φύσης σίγουρα συνέβη με την πάροδο του χρόνου. Η παλαιά φύση αντικαθίσταται βαθμιαία από την επόμενη φύση.
Ιστορία του όρου.
Η επόμενη φύση ειπώθηκε αρχικά σε ένα δοκίμιο από τον ολλανδικο καλλιτέχνη/επιστήμονα Koert van Mensvoort . Η θεωρία της επόμενη φύσης επηρεάζεται από το υπερ-πραγματικότητα (hyperreality) και τη φαινομενολογία. Το 2005 η επόμενη φύση ήταν το θέμα της Visual Power Show (μια διάλεξη διανοούμενων που αντιμετωπίζουν τα τρέχοντα πολιτιστικά ζητήματα). Η διάλεξη έγινε το Paradiso του Άμστερνταμ. Πάνω από είκοσι ομιλητές παρουσίασαν τις απόψεις τους σχετικά με την επόμενη φύση. Τον Ιούνιο του 2006 ένα παρόμοιο γεγονός οργανώθηκε στην γκαλερί Zeche Zollverein (Έσσεν) ως μέρος μιας έκθεσης για τη νέα πραγματικότητα και την νέα κατάσταση του παγκόσμιου design.
Περαιτέρω ανάγνωση.
Next Nature, paperback with statements from various designers and thinkers (ISBN 9063690932

</doc>
<doc id="42300" url="https://el.wikipedia.org/wiki?curid=42300" title="Αρμάν-Λουί ντε Γκοντώ-Μπιρόν">
Αρμάν-Λουί ντε Γκοντώ-Μπιρόν

Ο Αρμάν-Λουί ντε Γκοντώ-Μπιρόν (13 Απριλίου 1747 – 31 Δεκεμβρίου 1793) ήταν Γάλλος στρατιωτικός και πολιτικός, κόμης του Μπιρόν, μαρκήσιος του Γκοντώ (1758), μετέπειτα δούκας του Λωζάν (1766), δούκας του Μπιρόν και μέλος της Βουλής των Ομοτίμων της Γαλλίας (1788), μαρκήσιος του Σατέλ και του Καραμάν και βαρόνος του Λεκελέν. Εκτελέστηκε στην γκιλοτίνα στις 31 Δεκεμβρίου 1793.
Βιογραφία.
Καταγωγή.
Εγγονός του Αντουάν Κροζά, Μαρκησίου του Σατέλ (1655-1738), γιος της Αντουανέτας-Ευσταθίας Κροζά ντυ Σατέλ (1728-1747) και του Κάρολου-Αντωνίου-Αρμάνδου Μαρκησίου, και μετέπειτα Δούκα του Γκοντώ, τον οποίο είχε νυμφευθεί το 1744l. Ο Αρμάν-Λουί ντε Γκοντώ-Μπιρόν είχε μια δύσκολη νεανική ηλικία και λίγους μήνες πριν από τα 14ά του γενέθλια, εντάχθηκε στο σύνταγμα των "Gardes-Françaises" τον Ιανουάριο του 1761, με τότε διοικητή του τον θείο του, τον Δούκα του Μπιρόν, με τον βαθμό του σημαιοφόρου : το ίδιο έτος, έλαβε τον βαθμό του υπολοχαγού. Έλαβε τον τίτλο του λοχαγού τον Φεβρουάριο του 1764 και του ανώτερου υπασπιστή τον Φεβρουάριο του 1766. Σε ηλικία 19 ετών, τον Φεβρουάριο του 1766, νυμφεύθηκε την Αμελί ντε Μπουφλέρ, κόρη του Κάρολου-Ιωσήφ, Δούκα του Μπουφλέρ. Το ζεύγος ζούσε σχεδόν πάντα σε απόσταση και, ως εκ τούτου, δεν απέκτησε ποτέ απογόνους. Ευνοούμενος της Μαρίας Αντουανέτας, ο Αρμάν-Λουί ντε Γκοντώ-Μπιρόν παρουσιαζόταν συχνά ως ερωμένος της.
Αξιώματα &amp; στρατιωτική δράση.
Ο Αρμάν-Λουί ντε Γκοντώ-Μπιρόν χρίστηκε "Δούκας του Λωζάν" το 1766 μέσω τιμητικού διπλώματος του Βασιλιά Λουδοβίκου ΙΕ΄ με την ευκαιρία του γάμου του και έλαβε τον τίτλο του συνταγματάρχη το 1767. Ορίστηκε αρχηγός-διοικητής της μεραρχίας του συνταγματάρχη των "Gardes Françaises", τον Οκτώβριο του 1767. Το 1769, πολέμησε στην Κορσική χωρίς, προηγουμένως, να έχει λάβει την οποιαδήποτε σχετική διαταγή ή άδεια, αλλά με μεγάλο θάρρος και γενναιότητα : γι'αυτή του την εκστρατεία έλαβε, με παράκαμψη του σχετικού ηλικιακού ορίου, την διάκριση του Σταυρού του Αγίου Λουδοβίκου. Ανέλαβε την διοίκηση της Βασιλικής Λεγεώνας τον Φεβρουάριο του 1774, προτού αναλάβει την διοίκηση του συντάγματος των Βασιλικών Δραγόνων το 1776.
Στις 11 Μαρτίου 1778, πούλησε τα υπάρχοντα της Βαρονίας του στο Σατέλ της Βρετάνης (στα οποία συμπεριλαμβάνονταν τα εδάφη του Λοριάν, του Σατέλ, του Καρμάν και της Ρεκουβράνς), στον Ανρί-Λουί-Μαρί ντε Ροάν, Πρίγκιπα του Ροάν-Γκεμενέ ο οποίος λίγο καιρό αργότερα, στις 2 Οκτωβρίου 1782, εμπρός στη γενικότερη έκπληξη, χρεοκόπησε.
Προσφέρθηκε να υπηρετήσει ως εθελοντής στον πόλεμο ενάντια της Αγγλίας, στη διάρκεια του Πολέμου της Ανεξαρτησίας των Ηνωμένων Πολιτειών της Αμερικής. Την 1η Σεπτεμβρίου 1778, έλαβε τη διοίκηση του Σώματος των Ξένων Εθελοντών του Ναυτικού, το οποίο αποτελούνταν από συνολικό αριθμό 8 λεγεώνων. Ανέλαβε, τότε, την ηγεσία της εκστρατείας κατάληψης της Σενεγάλης (1778-1779). 
Έχοντας λάβει τον τίτλο του "Brigadier de Dragons", την 1η Μαρτίου 1780 υπό τις διαταγές του Ροσαμπώ, έγινε συνταγματάρχης-διοικητής της Λεγεώνας των Ξένων Εθελοντών του Λωζάν, παλαιάς 2ης Λεγεώνας των Ξένων Εθελοντών του Ναυτικού, στις 5 Μαρτίου 1780. Με αυτή την μικτή λεγεώνα που αποτελείτο από περίπου χίλιους εθελοντές (πεζικό, ιππικό και πυροβολικό), έπαιξε καθοριστικό ρόλο στον Πόλεμο της Αμερικανικής Ανεξαρτησίας, κυρίως στην πολιορκία του Γιόρκταουν τον Οκτώβριο του 1781 - μάχη του Γκλόουτσεστερ. Ανέλαβε να μεταφέρει στον Βασιλιά Λουδοβίκο ΙΣΤ΄, την είδηση της νίκης του Γιόρκταουν. Μετά την επιστροφή τους στις Ηνωμένες Πολιτείες, επέστρεψε οριστικά στην Γαλλία τον Ιούνιο του 1783. 
Για την δράση του στην Αμερική, έγινε το 1783, στρατοπεδάρχης-διοικητής του συντάγματος των Ουσάρων του Λωζάν, του 6ου συντάγματος Ουσάρων το 1791, το οποίο έγινε 5ο Σύνταγμα Ουσάρων το 1793.
Στην επανάσταση.
Εκλεγμένος βουλευτής στη Γενική Σύγκληση των Τριών Τάξεων του 1789 από την αριστοκρατία του Κερσί, προσχώρησε στη Επανάσταση, και εντάχθηκε στο κόμμα του Δούκα της Ορλεάνης. Από εκείνη την εποχή, αποκαλούνταν ως ο στρατηγός Μπιρόν. Αρχιλοχαγός το 1792 στη διάρκεια της Συμβατικής Εθνοσυνέλευσης, πολέμησε αρχικά στα Στρατεύματα του Βορρά, κι έπειτα στην Στρατιά του Ρήνου. Διετέλεσε διοικητής της Στρατιάς της Ιταλίας στις αρχές του 1793, και από τον Μάιο, των Δυτικών Στρατευμάτων ενάντια στους κατοίκους της Βαντέ. Κατέλαβε τη Σωμύρ από τους κατοίκους της Βαντέ και τους νίκησε στο Παρτεναί. Αργότερα, κατηγορήθηκε από την Επιτροπή Κοινής Σωτηρίας για εθνική προδοσία, καθώς είχε θέσει σε διαθεσιμότητα την παραίτησή του από το στρατιωτικό αξίωμα που κατείχε, έπειτα από αποτυχίες στη διάρκεια αυτού του πολέμου. Καλούμενος να καταθέσει από το Επαναστατικό Δικαστήρο, συνελήφθη και εκτελέστηκε με γκιλοτίνα στις 31 Δεκεμβρίου 1793, στην Πλατεία της Επαναστάσεως στο Παρίσι. Η σύζυγός του, Αμελί ντε Μπουφλέρ εκτελέστηκε με γκιλοτίνα στις 9 Μεσιντόρ του Έτους Β΄ (27 Ιουνίου 1794). Τα "Απομνημονεύματα" του που εκτείνονταν από το 1747 ως το 1783, εκδόθηκαν το 1822, και έκτοτε, το 1858 με τη βιογραφία του από τον Λουί Λακούρ ντε Λα Πιζαρντιέρ.
Τιμητικές διακρίσεις.
Το όνομά του είναι χαραγμένο στην Αψίδα του Θριάμβου στο Παρίσι (Νότιο πυλώνα, Στήλη 23).

</doc>
<doc id="42302" url="https://el.wikipedia.org/wiki?curid=42302" title="Σοφί Μαρσό">
Σοφί Μαρσό

Η Σοφί Μαρσό ("Sophie Marceau", 17 Νοεμβρίου 1966) είναι Γαλλίδα ηθοποιός.
Σταδιοδρομία.
Η Σοφί Μαρσό (πλήρες όνομα Sophie Danièle Sylvie Maupu) γεννήθηκε στο Παρίσι και ξεκίνησε την επαγγελματική της σταδιοδρομία σε ηλικία 14 ετών όταν ο σκηνοθέτης Κλοντ Πινοτό την επέλεξε για τον πρωταγωνιστικό ρόλο στην ταινία "La Boum" ("Το Πάρτι" - 1980). Το φιλμ είχε τεράστια επιτυχία και την έκανε είδωλο στη Γαλλία, σε πολλές Ευρωπαϊκές χώρες αλλά και στην Ιαπωνία. Δύο χρόνια μετά (1982), η συνέχεια της ταινίας "La Boum 2", λιγότερο κωμική και περισσότερο αισθηματική, βοήθησε στην περαιτέρω αύξηση της δημοτικότητας της. Το 1983, κέρδισε το βραβείο César (το Γαλλικό Όσκαρ) για την "Περισσότερο Υποσχόμενη Ηθοποιό".
Σε ηλικία 17 ετών, ερμήνευσε έναν πιο απαιτητικό όλο στην ταινία "Fort Saganne" (1984), όπου συμπρωταγωνίστησε με τον Ζεράρ Ντεπαρντιέ και την Κατρίν Ντενέβ. Την ίδια χρονιά εμφανίστηκε δίπλα στον Ζαν Πολ Μπελμοντό στην ταινία "Joyeuses Pâques" (1984), βασισμένη στο θεατρικό έργο του Ζαν Πουαρέ. Ξεδίπλωσε το υποκριτικό της ταλέντο στις ταινίες του επί πολλά χρόνια (1985-2001) συντρόφου της Αντρέι Ζουλάφσκι: "L'Amour braque" (1985), "Mes nuits sont plus belles que vos jours" (1989), "La Note bleue" (1991) και "Fidélité"" (2000).
Η Σοφί αν και αρκετά δημοφιλής στην Ευρώπη, έγινε παγκοσμίως γνωστή ερμηνεύοντας την Πριγκίπισσα Ιζαμπέλα στο ιστορικό έπος του Μελ Γκίμπσον "Braveheart" το (1995). Μετά από αυτήν την επιτυχία εμφανίστηκε στο "A Midsummer Night's Dream" ("Όνειρο θερινής νυκτός" - 1999) και σαν το κορίτσι του Τζέημς Μποντ στην ταινία "The World Is Not Enough" ("Ο Κόσμος δεν είναι αρκετός " - 1999).
Η Σοφί έγραψε την ημι-αυτοβιογραφική νουβέλα "Telling Lies" το 2001 και παράλληλα προσπάθησε να την μεταφέρει στο σινεμά. Το σκηνοθετικό της ντεμπούτο με την ταινία "Parlez-moi d'amour" και πρωταγωνίστρια τη φίλη της Τζουντίθ Γκοντρές, της απέφερε το βραβείο σκηνοθεσίας στο φεστιβάλ του Μόντρεαλ το 2002. Παλιότερα, το 1995, είχε σκηνοθετήσει μια ταινία μικρού μήκους ("L'Aube à l'envers") με πρωταγωνίστρια και πάλι τη Γκοντρές.

</doc>
<doc id="42326" url="https://el.wikipedia.org/wiki?curid=42326" title="Τούμπι Χέις">
Τούμπι Χέις

Ο Τούμπι Χέις ("Tubby Hayes", 30 Ιανουαρίου 1935 - 8 Ιουνίου 1973) ήταν Άγγλος σαξοφωνίστας, βιμπραφωνίστας, συνθέτης και ενορχηστρωτής. Υπήρξε από τις σημαντικότερες προσωπικότητες της αγγλικής τζαζ σκηνής στις δεκαετίες του '50 και του '60 και μουσικός ανάλογης αξίας με διακεκριμένους Αμερικανούς μουσικούς της εποχής του.
Βιογραφία.
Ο Χέις πήρε τα πρώτα μαθήματα στην μουσική από τον πατέρα του, επαγγελματία βιολιστή του BBC. Σε ηλικία 10 ετών έπαιζε πιάνο και σε ηλικία 12 ετών πήρε το πρώτο του σαξόφωνο. Στα μεταπολεμικά χρόνια και χρόνια της εφηβείας του, μελετά την μουσική των Τσάρλι Πάρκερ, Sonny Rollins, Ντέξτερ Γκόρντον, Sonny Stitt και Hank Mobley και αποφασίζει να διακόψει το σχολεία και να εργαστεί ως επαγγελματίας μουσικός. Η πρώτη σημαντική δουλειά του ήταν η συμμετοχή του στο σεξτέτο του τρομπετίστα Kenny Baker. Μέχρι τα 20 του χρόνια, όταν δημιούργησε την πρώτη του μπάντα, είχε συνεργαστεί με τους Roy Fox, Terry Brown, Tito Burns, Vic Lewis και Jack Parnell, ενώ εκτός από σαξόφωνο ξεκίνησε να παίζει βιμπράφωνο και φλάουτο. Ο Χέις αναδείχθηκε ως βιρτουόζος σολίστας στην τοπική Αγγλική τζαζ σκηνή. Οι επιρροές του από το Hard Bop της Ανατολικής Ακτής αλλά κυρίως η δική του ιδιαίτερη προσέγγιση στο σαξόφωνο τον ξεχώριζε από τους υπόλοιπους Βρετανούς σολίστες που κυρίως ήταν επηρεασμένοι από τον Stan Getz. Μεταξύ 1957 και 1959 συνεργάστηκε με τον Ronnie Scott στο κουιντέτο "Jazz Couriers". Το 1961 ο Χέις κλήθηκε στην Αμερική για να παίξει στο Half Note club. Κατά την παραμονή του στην Αμερική ηχογράφησε με τους Clark Terry, Eddie Costa και Horace Parlan και αργότερα έκανε έναν δίσκο με τους Roland Kirk, James Moody, Walter Bishop Jr., Sam Jones και Louis Hayes. 
Ο Χέις παρά το ταλέντο του δεν ακολούθησε την πορεία άλλων βρετανών όπως ο George Shearing ή ο Victor Feldman που σταδιοδρόμησαν επιτυχώς στις Ηνωμένες Πολιτείες, επιλέγοντας να επιστρέψει στην Μεγάλη Βρετανία. Εκεί οργάνωσε κάποιες συναυλίες για το Αγγλικό ραδιόφωνο και την τηλεόραση (σε μερικές έπαιξε και με την μεγάλη μπάντα που είχε δημιουργήσει). Επίσης συμμετείχε σε αρκετά Ευρωπαϊκά φεστιβάλ και έπαιξε στην ταινία "All Night Long" με τον Τσαρλς Μίνγκους και τον Ντέιβ Μπρούμπεκ. Το 1964 είχε την ευκαιρία να παίξει με την μπάντα του Ντιούκ Έλινγκτον δίπλα στον τενόρο σαξοφωνίστα Paul Gonsalvez. Στην Αγγλία η τζαζ είχε περιθωριοποιηθεί καθώς το ροκ και οι Beatles μονοπωλούσαν το ενδιαφέρον. Ο Χέις δυσκολεύονταν να βρει δουλειές ενώ ήταν ήδη εξαρτημένος ηρωινομανής. Η υγεία του σταδιακά χειροτέρεψε και προς το τέλος της δεκαετίας του '60 υποβλήθηκε στη πρώτη εγχείρηση ανοικτής καρδιάς. Το 1971 μπόρεσε να σταθεί και να παίξει πάλι δημόσια αλλά ήταν ήδη σκιά του εαυτού του. Την ίδια χρονιά έκανε και δεύτερη εγχείρηση και το 1972 καταφέρνει να περιοδεύσει στη Νορβηγία και τη Σουηδία. Το 1973 εισήχθη ξανά στο νοσοκομείο όπου και άφησε την τελευταία του πνοή, στις 8 Ιουνίου του ίδιου έτους. 

</doc>
<doc id="42327" url="https://el.wikipedia.org/wiki?curid=42327" title="Τούμπι χέις">
Τούμπι χέις



</doc>
<doc id="42329" url="https://el.wikipedia.org/wiki?curid=42329" title="Ιωάννης Πεσμαζόγλου">
Ιωάννης Πεσμαζόγλου

Ο Ιωάννης Γ. Πεσμαζόγλου (1857-1906) υπήρξε τραπεζίτης, οικονομολόγος και πολιτικός (βουλευτής). 
Βιογραφικά στοιχεία.
Κωνσταντινουπολίτης στην καταγωγή, σπούδασε Οικονομικές Επιστήμες στο Παρίσι και στην αρχή εργάσθηκε στην Τράπεζα Κρεντί Λυονναί (Credit Lyonnais) στην Αλεξάνδρεια της Αιγύπτου και αργότερα το 1882 ανέλαβε διευθυντής της Αγγλοαιγυπτιακής Τράπεζας. Στη συνέχεια ήλθε στην Αθήνα όπου και ίδρυσε δική του Τράπεζα, η οποία το 1897 συγχωνεύθηκε με την Τράπεζα Αθηνών, της οποίας και ανέλαβε διευθυντής και πρόεδρος του Διοικητικού Συμβουλίου αυτής μέχρι το θάνατό του.
Ο Ιωάννης Πεσμαζόγλου ίδρυσε επίσης την "Προνομιούχο Εταιρεία προς προστασία της σταφίδας" ("Ενιαία"), καθώς και την "Εταιρεία Οίνων και Οινοπνευμάτων" με τις οποίες και λύθηκε το τότε δυσχερές πολιτικό-οικονομικό θέμα που είχε προκύψει γνωστό ως σταφιδικό ζήτημα, είχε δε θετικά προπαρασκευάσει την ενοποίηση του Ελληνικού δημόσιου χρέους και τη μετατροπή αυτού σε δραχμές, σχέδιο που όμως ματαίωσε ο πρόωρος θάνατός του.
Από το 1900 ασχολήθηκε με την πολιτική και εκλέχθηκε Βουλευτής Αθηνών, Μεσσηνίας και Ηλείας. Τέλος με δωρεές του ιδρύθηκαν οι τότε νυκτερινές Σχολές του Συλλόγου Εμποροϋπαλλήλων Αθηνών.
Γιοί του ήταν οι Ανδρέας, Στέφανος και Γεώργιος Πεσμαζόγλου. Ο γιος του, Ανδρέας, υπηρέτησε στο Πολεμικό Ναυτικό αλλά πέθανε το 1927, σε ηλικία μόλις 27 ετών λόγω άγνωστης οξείας νόσου ενώ ο Στέφανος ασχολήθηκε με τη δημοσιογραφία, ιδρύοντας την εφημερίδα "«Πρωΐα»".

</doc>
<doc id="42334" url="https://el.wikipedia.org/wiki?curid=42334" title="Tubby Hayes">
Tubby Hayes



</doc>
<doc id="42338" url="https://el.wikipedia.org/wiki?curid=42338" title="Γεώργιος Πεσμαζόγλου">
Γεώργιος Πεσμαζόγλου

Ο Γεώργιος Πεσμαζόγλου (1890- 22 Μαΐου 1984) (ή κάποιες φορές και Πεσματζόγλου) υπήρξε Διδάκτωρ οικονομολόγος, βουλευτής, υπουργός, πρέσβης και εκδότης εφημερίδας. 
Γεννήθηκε στην Αλεξάνδρεια της Αιγύπτου τον Οκτώβριο του 1890 και ήταν ο πρωτότοκος γιος του Ιωάννη Πεσμαζόγλου. Σπούδασε πολιτικές και οικονομικές επιστήμες στα Πανεπιστήμια Αθηνών, Παρισιού, Νεαπόλεως και Σιένας. Είναι διδάκτωρ της Νομικής σχολής του Πανεπιστημίου Αθηνών και της Ανωτέρας Σχολής Πολιτικών &amp; Οικονομικών Επιστημών στο Παρίσι.
Αρχικά εργάσθηκε ως υπάλληλος της Τράπεζας Αθηνών. Μετείχε των Βαλκανικών πολέμων 1912-13. Από νωρίς ασχολήθηκε με τη πολιτική και κατέλαβε υψηλά αξιώματα, εκλεγόμενος βουλευτής Αθηνών και Αττικοβοιωτίας (1915-1936) με το κόμμα των Εθνικοφρόνων, από το οποίο και προέκυψε το Λαϊκό Κόμμα του οποίου υπήρξε ιδρυτικό μέλος (1915 - 1917). Στη συνέχεια εξορίσθηκε από τις γαλλικές αρχές "κατοχής" στη Κορσική μαζί με άλλες προσωπικότητες του αντιβενιζελικού κύκλου, από την οποία και δραπέτευσε στην Ιταλία με τους Δημήτρη Γούναρη και Ιωάννη Μεταξά. Το 1925 ίδρυσε με τον αδελφό του Στέφανο την ημερήσια εφημερίδα «Πρωΐα», από τις σοβαρότερες της περιόδου 1925-1941. Ο Γεώργιος Πεσμαζόγλου ήταν ένας από τους ιδρυτές της "Βαλκανικής Ενώσεως" της οποίας διατέλεσε και αντιπρόεδρος το 1928. Επίσης υπήρξε μέλος του Ανωτάτου Οικονομικού Συμβουλίου (1929), υπουργός Εθνικής Οικονομίας (1932-1934), υπουργός Εξωτερικών (1934), υπουργός των Οικονομικών (1935-1936), διοικητής της Εθνικής Τράπεζας της Ελλάδος από το 1945 ως το 1951 και της Εθνικής Κτηματικής Τράπεζας της Ελλάδος την ίδια περίοδο και πρόεδρος των Διοικητικών Συμβουλίων τους (1950-1953). Το 1957 τοποθετήθηκε Πρέσβης της Ελλάδος στην Άγκυρα, όπου και παρέμεινε μέχρι το 1959. Πέθανε στην Κηφισιά και κηδεύτηκε στο παρεκκλήσιο της Αγίας Ειρήνης, τον Μάιο του 1984.
Σημαντικά συγγράμματά του (βιβλία) είναι:
Τιμήθηκε με πλείστα παράσημα ελληνικά, μεταξύ των οποίων το Μεγαλόσταυρο του Φοίνικα, καθώς και ξένα.

</doc>
<doc id="42339" url="https://el.wikipedia.org/wiki?curid=42339" title="Αφρόεσσα (ατμοημιολία)">
Αφρόεσσα (ατμοημιολία)

Η ατμοημιολία Αφρόεσσα παραγγέλθηκε το 1855 και ναυπηγήθηκε στην Αγγλία το 1857 στα ναυπηγεία "Reid &amp; Co" της Γλασκώβης. Παρελήφθη από τον πλοίαρχο Εμμανουήλ Μιαούλη και κατέπλευσε στον Πειραιά την 1 Αυγούστου 1857. Ιδίου τύπου πλοία ήταν τα: ‘Πανόπη I’, ‘Πληξαύρα’ και ‘Σφενδόνη’. Στις 5 Ιανουαρίου του 1859 πέρασε τον πορθμό του Ευρίπου, κατά τα εγκαίνια της λειτουργίας του πορθμού, μεταφέροντας το βασιλικό ζεύγος Αμαλία και Όθωνα. Συμμετείχε στα γεγονότα του Λιβάνου, τα οποία ξεκίνησαν στις 6 Ιουλίου του 1860 (για δύο μήνες), για την προστασία των Ελλήνων χριστιανών από τις σφαγές των Δρούζων.
Τον Φεβρουάριο του 1866 μετέφερε στη Σαντορίνη επιστημονική ομάδα για την παρατήρηση της ηφαιστειακής δραστηριότητας της Νέας Καμένης. Στις 13 εώς 25 Φεβρουαρίου του 1866 αναδύθηκε κοντά στην Νέα Καμένη ηφαιστειογενές νησί, το οποίο οι επιστήμονες ονόμασαν Αφρόεσσα, προς τιμήν του πλοίου που τους μετέφερε. Το νησί αργότερα ενώθηκε με την Νέα Καμένη, η ονομασία όμως παραμένει ως τοποθεσία πάνω στην Νέα Καμένη.
Παρέμεινε εν ενεργεία μέχρι το 1904 όπου του αφαιρέθηκε η μηχανή του και μετατράπηκε σε ναυτώνα. Το 1909 βυθίστηκε στην περιοχή Αράπης της Σαλαμίνας γεμάτο πέτρες για να χρησιμοποιηθεί σαν θεμέλιο μια νέας προβλήτας που δεν έγινε ποτέ.
Το "Αφρόεσσα" ήταν ένα από τα πρώτα σιδηρά ελικοφόρα πλοία του Πολεμικού Ναυτικού. Είχε βύθισμα 3,3 μέτρα, μέγιστη ταχύτητα 9,5 κόμβων, μήκος 32,2 μέτρα και πλάτος 6,7 μέτρα. Ο οπλισμός του αποτελούταν από ένα πυροβόλο Krupp των 8,7 εκατοστών.

</doc>
<doc id="42340" url="https://el.wikipedia.org/wiki?curid=42340" title="Αφροέσσα ΙΙ (ναρκαλιευτικό)">
Αφροέσσα ΙΙ (ναρκαλιευτικό)

Αφροέσσα ΙΙ (Ναρκαλιευτικό) / Μ-209, Ν/Α 2185, 16 
Πρώην ‘BYMS 2185’.
Παρελήφθη από το Βρετανικό Ναυτικό στο GRIMSBY της Αγγλίας τον Ιούνιο του 1943. Ναυπηγήθηκε στα Ναυπηγεία ‘USA Greenpart Basik &amp; Constraction Co, Green port, N.Y.’. Ύψωση της Ελληνικής Σημαίας στις 9 Ιουνίου 1943.
Κατάπλευση του στις 9 Φεβρουαρίου 1943. Ομοίου τύπου πλοία : Αφροέσσα ΙΙ, Πάραλος ΙΙΙ, Σαλαμινία ΙΙ και Καρτερία ΙΙ που κατέπλευσαν στην Αλεξάνδρεια στις 1 Σεπτεμβρίου 1943. Συμμετείχε στις επιχειρήσεις του πολέμου, στις εκκαθαρίσεις των ναρκοπεδίων των Ελληνικών θαλασσών και στις επιχειρήσεις του εσωτερικού πολέμου ( εμφύλιος).
Στις 28 Απριλίου 1947 μαζί με το Ν/Α ‘ΚΑΡΤΕΡΙΑ’ και Α/Φ ‘ΠΟΡΤΑΡΙΑ’ υποστήριξε απόβαση της 3ής Ορεινής Ταξιαρχίας στις εκβολές του Πηνειού και στις 6 Οκτωβρίου 1948 υποστήριξε την Ασπροβάλτα και το Σταυρό. Παροπλίσθηκε στις 11 Σεπτεμβρίου 1973

</doc>
<doc id="42341" url="https://el.wikipedia.org/wiki?curid=42341" title="Μακάντα Μακιντιρέ">
Μακάντα Μακιντιρέ

Ο πολυ-οργανοπαίχτης και συνθέτης Μακάντα Κεν Μακιντιρέ ("Makanda Ken McIntyre", 7 Σεπτεμβρίου 1931 - 13 Ιουνίου 2001) υπήρξε μουσικός της τζαζ με πλούσια πανεπιστημιακή και διδακτική δράση ενώ ηχογράφησε και 11 προσωπικά άλμπουμς. Κατά το μεγαλύτερο μέρος της σταδιοδρομίας του χρησιμοποιούσε το όνομα Κεν Μακιντιρέ, αλλά το 1989, μετά από μία συναυλία του στη Ζιμπάμπουε υιοθέτησε το όνομα "Μακάντα" ("makanda"), το οποίο μεταφράζεται ως "πολλά δέρματα" ή "μεγάλο κεφάλι", στις γλώσσες "ndebele" και "shona" αντίστοιχα. 
Βιογραφία.
Γεννημένος στις 7 Σεπτεμβρίου του 1931 από Τζαμαϊκανούς γονείς στην Βοστόνη της Μασαχουσέτης και μεγαλώνει στο South End, μια συνοικία μεταναστών από την Καραϊβική. Ο πατέρας του είχε γνώσεις μαντολίνου και υπήρξε ένας από τους πρώτους δασκάλους του στο γιουκαλίλι. Στην εφηβεία του παρακολουθεί μαθήματα πιάνου, ώσπου ένας φίλος του τού πουλάει ένα άλτο σαξόφωνο για 45 $. Σε ηλικία 19 ετών ανακαλύπτει τον Τσάρλι Πάρκερ και αυτή η ανακάλυψη θα του αλλάξει την ζωή και θα σφραγίσει την πορεία του. Ο Μακάντα Μακιντιρέ, οραματιστής και ανήσυχη φύση εμπνέεται από τον Πάρκερ αλλά δεν τον μιμείται, αναπτύσσοντας το δικό του προσωπικό στυλ στο σαξόφωνο και στα υπόλοιπα όργανα με τα οποία καταπιάνεται, όπως το φλάουτο ή το μπάσο κλαρινέτο.
Μετά από 2 χρόνια στρατιωτικής θητείας (1958-1959) θα σπουδάσει μουσική σύνθεση και φλάουτο στο Boston Conservatory of Music. Το 1960 είναι η χρονιά που φθάνει στην Νέα Υόρκη κάνοντας ισχυρή εντύπωση με το ταλέντο του στους διαφόρους τζαζ κύκλους. Ηχογραφεί δύο άλμπουμ για την εταιρεία New Jazz, το "Stone Blues" και το "Looking Ahead", στο οποίο συνεργάζεται με τον Eric Dolphy. Πολλοί κριτικοί της εποχής ταύτιζαν το στυλ του με αυτό του Eric Dolphy. Ο Μακιντιρέ ήταν ανοιχτός στις καινοτομίες της Avant-garde, αλλά με μία διάχυτη μελωδικότητα και σεβασμό για την φόρμα. Πειραματίστηκε με κάθε είδους πνευστά όπως το όμποε, το μπάσο κλαρινέτο, το φλάουτο και κατάφερε να παίζει με δεξιοτεχνία 16 μουσικά όργανα συμπεριλαμβανομένου του μπάσου, των ντραμς και του πιάνου. Μεταξύ 1962 και 1963 κυκλοφόρησε άλλα δύο άλμπουμ για την United Artists, τα οποία σήμερα είναι εξαιρετικά δυσεύρετα.
Από το 1961, αδυνατώντας να συντηρηθεί οικονομικά μέσα από τη μουσική, ο Μακιντιρέ θα αφοσιωθεί στην εκπαίδευση, διδάσκοντας αρχικά σε δημόσια σχολεία της Νέας Υόρκης και αργότερα στο Central State University του Οχάιο (1967–69) και στο Wesleyan University του Κονέκτικατ (1969–71). Η εγγενής του μεταδοτικότητα και η βαθιά του πίστη ότι όλοι οι μαθητές του έχουν απεριόριστες δυνατότητες και δυνάμεις που μπορούν να τις μετατρέψουν σε μουσική τον έκαναν μία από τις πιο σεβάσμιες προσωπικότητες στους σχολικούς κύκλους των Αφροαμερικανών της Νέας Υόρκης. Στην δισκογραφία εμφανίζεται ξανά ως καλεσμένος το 1966 για τον Cecil Taylor στο θρυλικό «United Structures», ενώ ως leader ηχογραφεί 5 άλμπουμ για την Steeple Chase μεταξύ 1974 και 1978. Σε ένα από αυτά το «Hindsight» παίζει εναλλάξ 5 διαφορετικά όργανα σε σχήμα κουαρτέτου. Το 1983 ηχογραφεί με τον Craig Harris και είναι η χρονιά που ιδρύει το CAAMO (Contemporary AfricanAmerican Music Organization), έναν οργανισμό με σκοπό την προαγωγή της ελεύθερης έκφρασης και της συνέχειας της εκπαίδευσης της Αφροαμερικάνικης μουσικής. Το CAAMO πραγματοποίησε στην πορεία του πάνω από 250 συναυλίες και σεμινάρια στην Νέα Υόρκη. Την ίδια χρονιά θα επιστρέψει στην δισκογραφία με το άλμπουμ "a New Beginning". Στα μέσα της δεκαετίας του 1980 συμμετείχε στην "Liberation Music Orchestra" του Τσάρλι Χέυντεν, περιοδεύοντας στην Ευρώπη (1985, 1987, 1991, 1994) και πραγματοποιώντας εμφανίσεις σε φεστιβάλ στην Αβάνα (1986), στο Μόντρεαλ (1989, 1992), στο Τόκιο (1990) και στο Παρίσι (1992).
Ο Μακάντα Κεν Μακιντιρέ πέθανε σε ηλικία 69 ετών στις 13 Ιουνίου του 2001, ύστερα από καρδιακή προσβολή.

</doc>
<doc id="42342" url="https://el.wikipedia.org/wiki?curid=42342" title="Αχελώος Ι (ατμομυοδρόμων)">
Αχελώος Ι (ατμομυοδρόμων)

Ο ατμομυοδρόμων Αχελώος, εκτοπίσματος 400 τόνων ήταν ένα από τα λεγόμενα «"τέσσερα ποτάμια"» και αδελφό πλοίο με τα Αλφειός, Ευρώτας Ι και Πηνειός Ι. Ναυπηγήθηκε στα ναυπηγεία Thames Ironworks το 1884 και την περίοδο 1895-1897 υπέστη ανακατασκευή. Ηταν τρικάταρτο ιστιοφόρο (μπάρκο) με ατμομηχανή και έλικα.
Συμμετείχε στον Ελληνοτουρκικό πόλεμο του 1897 και στον Α΄ Βαλκανικό Πόλεμο (1912-1913). Στην Εξέγερση της Χειμάρρας στις 5 Νοεμβρίου 1912 αποβίβασε τον ελληνικό στόλο στην ομώνυμη πόλη της Βορείου Ηπείρου. Χρησιμοποιήθηκε σε διάφορες χρονικές περιόδους και σαν εκπαιδευτικό των Ναυτικών Δοκίμων.
Παροπλίστηκε το 1925.

</doc>
<doc id="42344" url="https://el.wikipedia.org/wiki?curid=42344" title="Αχελώος (ναρκαλιευτικό)">
Αχελώος (ναρκαλιευτικό)

Αχελώος (ναρκαλιευτικό)
Τύπου ‘160’
Το ναρκαλιευτικό Αχελώος (πρώην "Silhoyette") ναυπηγήθηκε στο ναυπηγείο "Norway – Kaldnes Mek – Werk Tonsbeerg" της Νορβηγίας το 1931, ως αλιευτικό – φαλαινοθηρικό, Νορβηγικού τύπου. Παρελήφθη από το Βρετανικό Βασιλικό Ναυτικό στις 10 Σεπτεμβρίου 1943 στη Βηρυτό του Λιβάνου και την ίδια μέρα υψώθηκε επ' αυτού η Ελληνική σημαία. Χρησιμοποιήθηκε για ναρκαλιεία και σε βοηθητικές εργασίες και Επεστράφη στους Άγγλους το 1947. Ήταν ομοίου τύπου με τα Αχελώος ΙΙ, Αλφειός, Ευρώτας ΙΙ, Πηνειός ΙΙ και Σπερχειός.
Το "Αλφειός" είχε μέγιστο εκτόπισμα 255 τόνων, μέγιστη ταχύτητα 10 κόμβων και πλήρωμα 30 ανδρών. Ο οπλισμός του αποτελούνταν από 2 πυροβόλα των 20 χιλιοστών.

</doc>
<doc id="42345" url="https://el.wikipedia.org/wiki?curid=42345" title="Αχελώος ΙΙΙ (αρματαγωγό)">
Αχελώος ΙΙΙ (αρματαγωγό)

Ο Αχελώος ΙΙΙ 3007, L-109 ήταν αρματαγωγό, πρώην ‘HMS – LST 3503’.
Ναυπηγήθηκε στο 1943 στον Καναδά στα ναυπηγεία ’Canada – Canadian Vickers Co – Montreal’. Η καθέλκυση του έγινε στις 26 Απριλίου 1944, στην ενεργεία από τις 12 Δεκεμβρίου 1944. Παραχωρήθηκε επί δανεισμό – από τους Άγγλούς – το 1947. Ύψωσε την Ελληνική Σημαία στις 17 Μαΐου 1947 στο Ροσνηθ της Σκωτίας. Ομοίου τύπου πλοία : ‘Αλιάκμων ΙΙ’, ‘Πηνειός ΙΙΙ’, ‘Στρυμών ΙΙ’, ‘Αλφειός ΙΙΙ’ και ‘Αξιός ΙΙ’. Παραλήφθηκε στην Αγγλία στις 17 Μαΐου 1947. Επεστράφη το 1964.

</doc>
<doc id="42349" url="https://el.wikipedia.org/wiki?curid=42349" title="Ιπτάμενο δελφίνι">
Ιπτάμενο δελφίνι



</doc>
<doc id="42351" url="https://el.wikipedia.org/wiki?curid=42351" title="Υδροφόιλ">
Υδροφόιλ



</doc>
<doc id="42352" url="https://el.wikipedia.org/wiki?curid=42352" title="Περιπολικό ανθυποβρυχιακό">
Περιπολικό ανθυποβρυχιακό

Περιπολικό ανθυποβρυχιακό (Π/Α): Περιπολικό ανθυποβρυχιακού πολέμου.
Τα ανθυποβρύχια του Ελληνικού Πολεμικού Ναυτικού είναι:

</doc>
<doc id="42353" url="https://el.wikipedia.org/wiki?curid=42353" title="Β1 (περιπολικό ανθυποβρυχιακό)">
Β1 (περιπολικό ανθυποβρυχιακό)

Β1 (Περιπολικό ανθυποβρυχιακό)
Κατασκευάστηκαν στην Αγγλία το 1916. Ιδίου τύπου πλοία : ‘Β2’ και ‘Β3’. Χρησιμοποιήθηκαν για την δίωξη υποβρυχίων. Τα ‘Β1’ και ‘Β3’ βρισκόντουσαν στην ενεργεία μέχρι το 1925.

</doc>
<doc id="42355" url="https://el.wikipedia.org/wiki?curid=42355" title="Β2 (περιπολικό ανθυποβρυχιακό)">
Β2 (περιπολικό ανθυποβρυχιακό)

Β2 (Περιπολικό ανθυποβρυχιακό)
Κατασκευάστηκαν στην Αγγλία το 1916. Ιδίου τύπου πλοία : ‘Β1’ και ‘Β3’. Χρησιμοποιήθηκαν για την δίωξη υποβρυχίων. Τα ‘Β1’ και ‘Β3’ βρισκόντουσαν στην ενεργεία μέχρι το 1925.

</doc>
<doc id="42356" url="https://el.wikipedia.org/wiki?curid=42356" title="Β3 (περιπολικό ανθυποβρυχιακό)">
Β3 (περιπολικό ανθυποβρυχιακό)

Β3 (Περιπολικό ανθυποβρυχιακό)
Κατασκευάστηκαν στην Αγγλία το 1916. Ιδίου τύπου πλοία : ‘Β1’και ‘Β2’. Χρησιμοποιήθηκαν για την δίωξη υποβρυχίων. Τα ‘Β1’ και ‘Β3’ βρισκόντουσαν στην ενεργεία μέχρι το 1925.

</doc>
<doc id="42357" url="https://el.wikipedia.org/wiki?curid=42357" title="Θωρακοβάρις">
Θωρακοβάρις

Η Θωρακοβάρις (Θ/Β) ήταν ατμοκίνητη κανονιοφόρος με θωράκιση στα πυροβολεία και στη γέφυρα, πολεμικό πλοίο του μέσου του 19ου - αρχών του 20ου αιώνα και ήταν η εξέλιξη των πολεμικών πλοίων γραμμής, τα οποία δεν είχαν θωράκιση.
Η πρώτη θωρακοβάρις ήταν το Gloire του Γαλλικού Ναυτικού που καθελκύστηκε το Νοέμβριο του 1859.
Ιστορικές θωρακοβάρεις ήταν το USS Monitor που συμμετείχε στη ναυμαχία του Χάμπτον Ρόουντς εναντίον της θωρακοβάριδος CSS Virginia, το 1862.
Στο Ελληνικό Πολεμικό Ναυτικό ανήκε η θωρακοβάρις Βασιλεύς Γεώργιος Α' (1866-1915).

</doc>
<doc id="42358" url="https://el.wikipedia.org/wiki?curid=42358" title="Βασιλεύς Γεώργιος Α΄ (θωρακοβάρις)">
Βασιλεύς Γεώργιος Α΄ (θωρακοβάρις)

Η θωρακοβάρις Βασιλεύς Γεώργιος Α΄ ναυπηγήθηκε στην Αγγλία στο ναυπηγείο Thames Ironworks. Αγοράσθηκε από την Ελληνική Κυβέρνηση το 1866. Ηταν ένα θωρακισμένο ατμόπλοιο με κεντρικό κλειστό πυροβολείο τεσσάρων κανονιοθυρίδων. Μέσα στο πυροβολείο τοποθετήθηκαν 2 εμπροσθογεμή πυροβόλα Armstrong των 9 ιντσών. Αυτά αντικαταστάθηκαν αργότερα από 2 οπισθογεμή πυροβόλα Krupp των 21 εκατοστών. Η μέγιστη ταχύτητα δεν ξεπέρασε τελικά ποτέ τους 9 κόμβους. Ηταν το πρώτο πλοίο του Πολεμικού Ναυτικού με διπύθμενα.
Το πλοίο συμμετείχε στην αποστολή πολεμικών πλοίων στην Θεσσαλονίκη την περίοδο της σφαγής των προξένων τον Μάιο του 1876, και στον ελληνοτουρκικό πόλεμο του 1897 κατά των φρουρίων της Πρέβεζας. Την ίδια χρονιά αντικαταστάθηκε η μηχανή του και τοποθετήθηκε πρόσθετος οπλισμός.
Παροπλίστηκε λίγο πριν τους Βαλκανικούς πολέμους και εκποιήθηκε το 1915.

</doc>
<doc id="42361" url="https://el.wikipedia.org/wiki?curid=42361" title="Χέρμπι Νίκολς Πρότζεκτ">
Χέρμπι Νίκολς Πρότζεκτ

Το 1992 στην Νέα Υόρκη μια ομάδα νέων μουσικών της τζαζ ίδρυσε το Jazz Composers Collective, έναν οργανισμό με στόχο την προαγωγή νέων συνθετών, μη κερδοσκοπικών μουσικών προσπαθειών και τολμηρών πειραματισμών. Το Jazz Composers Collective και δύο απ' τα ιδρυτικά μέλη του, ο πιανίστας Frank Kimbrough και ο μπασίστας Ben Allison, δημιούργησαν το 1994 το Herbie Nichols Project, ένα σχήμα στην μορφή κουιντέτου αφιερωμένο στην ανάδειξη της ξεχασμένης και αναξιοποίητης μουσικής του συνθέτη Χέρμπι Νίκολς.
Το σχήμα ηχογράφησε και εμφάνισε live μια σύγχρονη οπτική στο έργο του Νίκολς, προσθέτοντας πνευστά και παίζοντας υλικό που δεν είχε ηχογραφηθεί ποτέ απ' τον συνθέτη του. Το σχήμα έχει ηχογραφήσει 3 άλμπουμ, δύο στην Soul Note και ένα στην Palmetto. Περίπου 20 μουσικοί έχουν συμμετάσχει στο Project αυτό, ενώ σταθερό μέλος είναι ο τρομπετίστας Ρον Χόρτον. Οι σαξοφωνίστες Τεντ Νας και Μάικλ Μπλέικ, ο τρομπονίστας Γουάικλιφ Γκόρντον και ο ντράμερ Ματ Γουίλσον είναι μερικά απ' τα πιο δραστήρια μέλη του.

</doc>
<doc id="42362" url="https://el.wikipedia.org/wiki?curid=42362" title="Τονισμός">
Τονισμός

Στη γλωσσολογία ο τόνος είναι ένα διακριτικό σημείο που συνοδεύει ένα γράμμα και δίνει φωνητικές πληροφορίες για την προφορά του. Υπάρχουν διαφόρων ειδών τόνοι σε διαφορετικές γλώσσες: ο μουσικός τονισμός αφορά στην οξύτητα της φωνής και καθορίζει το ύψος (ψηλό/χαμηλό) της φωνής σε σχέσης με μη τονισμένες συλλαβές. Ο δυναμικός τονισμός αφορά την ένταση της φωνής και δηλώνει ότι η τονιζόμενη συλλαβή πρέπει να προφερθεί με μεγαλύτερη ένταση από τις μη τονιζόμενες συλλαβές.
Μουσικό τονισμό, για παράδειγμα, έχουν η Κινεζική και κάποιες αφρικανικές γλώσσες). Σε κάποιες γλώσσες και ιδιώματα, συνυπάρχει ο μουσικός με τον δυναμικό τονισμό (Σουηδικά, γλώσσες της Βαλτικής, Σλοβενική, γερμανικά ιδιώματα). Η Νέα Ελληνική έχει αποκλειστικά δυναμικό τονισμό. 
Ο τονισμός στην ελληνική γλώσσα.
Προφορά.
Στις αρχαίες ελληνικές διαλέκτους, εικάζεται ότι χρησιμοποιούνταν ο μουσικός τονισμός. Δηλαδή, η τονιζόμενη συλλαβή προφερόταν σε υψηλότερο (λεπτότερο) μουσικό τόνο από τις υπόλοιπες και όχι πιο δυνατά από αυτές (όπως στον δυναμικό τονισμό). Η θεωρία αυτή ενισχύεται από την παρατήρηση πως οι τόνοι δεν επηρεάζουν τον ρυθμό στα μέτρα της ποίησης, κάτι που θα συνέβαινε αν χρησιμοποιούνταν δυναμικός τονισμός. Επιπλέον έμμεσες ενδείξεις υπέρ του μουσικού τονισμού δίνουν κάποιες περιγραφές από την αρχαιότητα.
Σε μερικά νεοελληνικά ιδιώματα, αλλά και στην νεοελληνική (μερικές φορές) διατηρείται ο μουσικός τονισμός, σε συνύπαρξη όμως με τον δυναμικό τονισμό.
Από τους τελευταίους αιώνες π.Χ., είχε αρχίσει να υπερισχύει ο δυναμικός τονισμός, ενώ ταυτόχρονα άρχισε να εκλείπει και η διάκριση μακρών από βραχέα φωνήεντα. Αυτές οι εξελίξεις εκτιμάται πως εμφανίστηκαν στον προφορικό λόγο αρκετά πριν την ποίηση, στην οποία μπορούν πιο εύκολα να εντοπιστούν.
Γραφή.
Ιστορία των τόνων.
Στην αρχαιότητα η ελληνική γραφή ήταν μόνο κεφαλαιογράμματη και χωρίς τόνους. Η εφεύρεση των τόνων αποδίδεται στον Αλεξανδρινό γραμματικό Αριστοφάνη τον Βυζάντιο (τέλος 3ου - αρχές 2ου αιώνα π.Χ.) και γενικότερα στους "Αλεξανδρινούς Φιλόλογους", με σκοπό την πιστότερη απεικόνιση του μέτρου στο έργο του Ομήρου και των μελικών ποιητών. Λόγω της αντικατάστασης του μουσικού τονισμού από τον δυναμικό ήδη από τα ελληνιστικά χρόνια, η ανάγνωση των κλασικών κειμένων είχε καταστεί ιδιαίτερα δύσκολη. Οι μαθητές και οι λόγιοι χρειάζονταν κάποια διακριτικά σημάδια για να αναγνωρίζουν σωστά τις λέξεις και να αποδίδουν σωστά το μέτρο γιατί θεωρούσαν ότι είχε χαθεί η σωστή προσωδιακή εκφορά και μουσικότητα του Ελληνικού Λόγου. Έτσι καθιερώθηκε σταδιακά η εφεύρεση του Αριστοφάνη του Βυζάντιου, που αρχικά όμως χρησιμοποιήθηκε μόνο σε ορισμένα λογοτεχνικά έμμετρα έργα (απουσιάζει από καθημερινά κείμενα, όπως επιστολές και έγγραφα) και μάλιστα καθόλου συστηματικά (συχνότατα έχει προστεθεί από άλλο γραφέα ή διορθωτή). 
Η πρώτη σποραδική χρήση των τόνων εντοπίζεται σε φιλολογικούς παπύρους του 1ου αι. π.Χ. Χρειάστηκαν όμως πολλοί αιώνες για να αρχίσει να γενικεύεται η χρήση τους και μόνο από τον 8ο μ.Χ. αιώνα, ή κατ' άλλη εκδοχή τον 10ο αι., και έπειτα φαίνεται ότι ίσως είχαν πια καθιερωθεί.
Οι τόνοι στη νεοελληνική.
Στην ελληνική γραφή ο τόνος (΄) σημειώνεται πάνω από τα φωνήεντα (έτσι χρησιμοποιούνται τα: ά, έ, ή, ί, ό, ύ, ώ) για να σημειωθεί η έμφαση στην αντίστοιχη συλλαβή. Σε περιπτώσεις που η συλλαβή χαρακτηρίζεται από δίψηφο φωνήεν ο τόνος τοποθετείται στο δεύτερο γράμμα (δηλαδή: αί, αύ, εί, εύ, ηύ, οί, ού, υί). Ο τόνος μπορεί να συνδυαστεί και με διαλυτικά σε περιπτώσεις που το φωνηεντικό σύμπλεγμα πρέπει να διαχωριστεί σε δύο ξεχωριστά φωνήεντα (π.χ.: Μαΐου, Ταΰγετος). Στην περίπτωση κεφαλαίων στην αρχή των λέξεων (είτε επειδή η λέξη είναι όνομα είτε επειδή είναι λέξη στην αρχή πρότασης) ο τόνος τοποθετείται αριστερά από το γράμμα (π.χ. Άραχθος). Στην κεφαλαιογράμματη γραφή κανονικά δεν χρησιμοποιείται ο τόνος (π.χ. ΕΛΛΑΔΑ). Όταν η χρήση τού τόνου είναι επιθυμητή στην κεφαλαιογράμματη γραφή ο τόνος κατά παράδοση δεν μπαίνει "αριστερά" από το γράμμα αλλά πάνω ή δεξιά από το γράμμα (δηλαδή π.χ. όχι «ΕΛΛΆΔΑ», αλλά ΕΛΛΑ΄ΔΑ). Στην ελληνική γραφή τονίζονται όλες οι πολυσύλλαβες λέξεις και μερικές μονοσύλλαβες (οι μονοσύλλαβες κυρίως για την αποσαφήνιση τού νόηματός τους, π.χ. το διαζευκτικό ή διαφέρει έτσι από άρθρο, το πώς ("με ποιον τρόπο") από το πως ("ότι"), το πού από το που κλπ). Κάθε λέξη μπορεί να έχει μέχρι έναν τόνο. Εξαίρεση αποτελεί η περίπτωση της έγκλισης τόνου: όταν μια λέξη τονίζεται στην προπαραλήγουσα και ακολουθεί αδύνατος τύπος της κτητικής αντωνυμίας (μου, σου κλπ.), τότε τονίζεται και η τελευταία συλλαβή της (π.χ. "νόημά του"). Το φαινόμενο αυτό προέρχεται από την αρχαία ελληνική, στην οποία τονίζονταν και οι μονοσύλλαβες λέξεις, οπότε ο τόνος των κτητικών μετά από προπαροξύτονες λέξεις αναβιβαζόταν στη λήγουσα των λέξεων αυτών που προηγούνταν.
Ιδιαίτερα σημαντικός για την ελληνική γλώσσα (αρχαία και νέα) είναι ο κανόνας της τρισυλλαβίας. Κατά τον κανόνα αυτόν ο τόνος δεν μπορεί ποτέ να αναβιβαστεί πριν την τρίτη από το τέλος συλλαβή μιας λέξης ή, με άλλη διατύπωση, δεν μπορούν και οι τρεις τελευταίες συλλαβές μιας λέξεις να είναι άτονες. Στην αρχαία ελληνική ο κανόνας αυτός δεν αφορούσε συλλαβές με τη σημερινή έννοια, αλλά χρόνους: δεν μπορούσε μια λέξη να καταλήγει σε πάνω από τρεις άτονους χρόνους με τα μακρά φωνήεντα να λογίζονται ως δύο και τα βραχέα ως ένας χρόνος.
Παλαιότερα η ελληνική γραφή περιλάμβανε τρεις τόνους: την οξεία ( ´ ), τη βαρεία ( ` ) και την περισπωμένη ( ) που ονομαζόταν και "οξυβάρεια" ή "οξυβαρεία", επειδή αποτελούσε συνδυασμό οξείας και βαρείας ( ´` ). Αυτό το σύστημα γραφής (που περιλαμβάνει επίσης δύο πνεύματα: την ψιλή και την δασεία) λέγεται πολυτονικό. Αντικαταστάθηκε επίσημα από το μονοτονικό το 1982. Το μονοτονικό δεν χρησιμοποιεί τα πνεύματα και αντικαθιστά τα τρία είδη τόνου με ένα μόνο, που λέγεται απλώς "τόνος" και έχει γενικά την μορφή της οξείας. Σε ένα ενδιάμεσο στάδιο καταργήθηκε η βαρεία και αντικαταστήθηκε από την οξεία. Οι γραφομηχανές αυτής της εποχής δεν είχαν βαρεία. Κάποια βιβλία όμως συνεχίζουν να εκδίδονται ακόμα και σήμερα στο πολυτονικό σύστημα γραφής, με ή χωρίς βαρείες.

</doc>
<doc id="42363" url="https://el.wikipedia.org/wiki?curid=42363" title="Τόνος">
Τόνος

Η λέξη τόνος μπορεί να αναφέρεται:

</doc>
<doc id="42364" url="https://el.wikipedia.org/wiki?curid=42364" title="Τόνος (μονάδα μέτρησης)">
Τόνος (μονάδα μέτρησης)

Ο τόνος είναι μια μονάδα μέτρησης της μάζας που λανθασμένα χρησιμοποιείται στις μέρες (από μη επιστήμονες) και ως μονάδα βάρους. Ένας τόνος ισοδυναμεί με 1.000 κιλά (χιλιόγραμμα) που είναι μία από τις επτά θεμελιώδεις μονάδες μέτρησης του Διεθνούς Συστήματος Μονάδων. Παρότι ο τόνος δεν είναι ορισμένος ως μία θεμελιώδης μονάδα μέτρησης (εν αντιθέσει με το κιλό), αναφέρεται στο μετρικό σύστημα και συμβολίζεται με το γράμμα t, αλλά για να ξεχωρίζει από άλλες μονάδες με το ίδιο όνομα αναφέρεται και με την εξήγηση μετρικός τόνος (Metric Ton) ή με τα γράμματα ΜΤ ή mt.  
Στο αμερικανικό σύστημα μονάδων βάρους, με τον όρο τόνος (ton) περιγράφεται και ο short ton, ο οποίος αντιστοιχεί σε 0,907 t (2.000 pounds). Μια άλλη ακόμη μονάδα με το όνομα τόνος είναι στο Βρετανικό Σύστημα μονάδων, ο long ton, ο οποίος αντιστοιχεί σε 1,016 t (2.240 pounds).
Παράγωγες μονάδες.
Για πολλαπλάσια του τόνου, είναι πιο συνηθισμένο να αναφέρονται για παράδειγμα, εκατομμύρια τόνοι. Οι μονάδες κιλοτόνος, μεγατόνος, και γιγατόνος χρησιμοποιούνται συνηθέστερα για την ενέργεια πυρηνικών ή εκρηκτικών συμβάντων, ως προσεγγιστικές τιμές με μικρή ανάγκη διάκρισης μεταξύ μετρικών τόνων και άλλων τόνων.

</doc>
<doc id="42365" url="https://el.wikipedia.org/wiki?curid=42365" title="Αμερικανικό Όνειρο">
Αμερικανικό Όνειρο

Το Αμερικανικό Όνειρο είναι η πεποίθηση ότι στις Ηνωμένες Πολιτείες η σκληρή εργασία μπορεί να οδηγήσει σε μια καλύτερη ζωή, συνήθως μέσω των χρηματικών απολαβών. Αυτές ήταν οι απόψεις που κατείχαν πολλοί από τους πρώτους Ευρωπαίους αποίκους. Η κατεστημένη θέση είναι ότι το αμερικανικό όνειρο αποτελείται από το να αποκτήσουν δύο παιδιά, και να ζουν σε ένα προαστιακό σπίτι με οικονομική ασφάλεια και να διαθέτουν γκαράζ 2 αυτοκινήτων. Στην πραγματικότητα αυτός ο τρόπος ζωής της μέσης τάξης βιώνεται από μια αρκετά μεγάλη μειονότητα. Το αμερικανικό όνειρο επικρίνεται από αρκετούς για την έμφασή του στην κατοχή υλικών αγαθών ως ευτυχία. Επίσης το Αμερικανικό όνειρο είναι κάτι σαν στάση της ζωής των Αμερικανών, αλλά και των άλλων ανθρώπων, γιατί συνήθως όταν κάποιος το αποκτήσει, έχει την ψευδαίσθηση ότι ζει στην εντέλεια και δεν κάνει άλλα πράγματα για να βελτιώσει τη ζωή του μένοντας στάσιμος. 
Με τον τίτλο "Αμερικανικό Όνειρο" (An American Dream) έχει εκδοθεί και ένα μυθιστόρημα του Αμερικανού συγγραφέα Νόρμαν Μέιλερ. 

</doc>
<doc id="42366" url="https://el.wikipedia.org/wiki?curid=42366" title="Αμερικάνικο όνειρο">
Αμερικάνικο όνειρο



</doc>
<doc id="42368" url="https://el.wikipedia.org/wiki?curid=42368" title="Εξάχορδο μουσικό σύστημα">
Εξάχορδο μουσικό σύστημα



</doc>
<doc id="42375" url="https://el.wikipedia.org/wiki?curid=42375" title="Υψηλή Πύλη">
Υψηλή Πύλη

Ο όρος Υψηλή Πύλη (οθωμανικά τουρκικά: باب عالی‎) αρχικά σήμαινε την πύλη της Σουλτανικής σκηνής που ήταν η μεγαλύτερη απ΄ όλες τις άλλες. Μετά την κατάληψη της Κωνσταντινούπολης ονομάστηκε έτσι το Σουλτανικό Ανάκτορο. Αργότερα η Υψηλή Πύλη περιορίστηκε μόνο για το τμήμα εκείνο του Ανακτόρου, όπου στέγαζε το γραφείο του Μεγάλου Βεζίρη και των υπηρεσιών του, αναφερόμενο πλέον στην κυβέρνηση του Οθωμανικού κράτους. Σύμφωνα με τη συνηθισμένη πρακτική των ηγεμονιών της Μέσης Ανατολής κύρια λειτουργία του κράτους ήταν να παρέχει δικαιοσύνη στους υπηκόους του. Αυτό σήμαινε θεωρητικά ότι όλοι οι πολίτες μπορούσαν να αποταθούν στον ηγεμόνα και την κυβέρνησή του ζητώντας δικαίωση για κάποια αδικία που υπέστησαν.
Η ίδια πρακτική ίσχυε και για την Οθωμανική αυτοκρατορία. Έτσι στην Πύλη η οποία χώριζε το εξωτερικό τμήμα των ανακτόρων, έδρα της γραφειοκρατικής κυβερνητικής μηχανής, από το εσωτερικό τμήμα, δηλαδή το χαρέμι και τα ιδιαίτερα διαμερίσματα του Σουλτάνου, η οποία αποκαλούνταν Πύλη της Ευδαιμονίας ή της Δικαιοσύνης, στηνόταν το αυτοκρατορικό συμβούλιο (Χουμαγιούν Ντιβάν), υπό την προεδρία του Σουλτάνου (ή υπό τον Μεγάλο Βεζίρη μετά τον Μωάμεθ Β’) και δεχόταν τα αιτήματα του λαού. Στο ίδιο αυτό σημείο ήταν που γίνονταν δεκτοί και οι πρέσβεις των ξένων κρατών που ζητούσαν να παρουσιαστούν στην Κυβέρνηση ή στον Σουλτάνο. Λόγω αυτής της πρακτικής, που στην Οθωμανική εθιμοτυπία κατελάμβανε έναν από τους σημαντικότερους ρόλους, επικράτησε η ονομασία Υψηλή Πύλη για τις οθωμανικές διπλωματικές υπηρεσίες και για τη Σουλτανική κυβέρνηση γενικότερα. Η πρακτική αυτή συνεχίστηκε και μετά την επανάσταση των Νεοτούρκων, μέχρι την κατάργηση της Βασιλείας το 1924 από τον Κεμάλ Ατατούρκ.

</doc>
<doc id="42378" url="https://el.wikipedia.org/wiki?curid=42378" title="Μεγάλη Πόρτα">
Μεγάλη Πόρτα



</doc>
<doc id="42380" url="https://el.wikipedia.org/wiki?curid=42380" title="Αγία Έδρα">
Αγία Έδρα

Η Αγία Έδρα (λατινικά:"Sancta Sedes", ιταλικά:"Santa Sede") είναι η επισκοπική δικαιοδοσία της Καθολικής Εκκλησίας στη Ρώμη. Το πρωτείο της Ρώμης καθιστά τον επίσκοπο, κοινώς γνωστό ως Πάπα, παγκόσμιο ηγέτη της εκκλησίας. Αφότου η Ρώμη είναι η επιφανής επισκοπική έδρα της Εκκλησίας, περιέχει την κεντρική κυβέρνηση της εκκλησίας, περιλαμβανομένων διαφόρων υπηρεσιών απαραίτητων για την διοίκηση. Διπλωματικά, η Αγία Έδρα δρα και ομιλεί για το σύνολο της Ρωμαιοκαθολικής Εκκλησίας. Αναγνωρίζεται επίσης από άλλα υποκείμενα του διεθνούς δικαίου ως κυρίαρχη οντότητα, με επικεφαλής τον Πάπα, με την οποία μπορούν να διατηρούνται διπλωματικές σχέσεις."
Συχνά λανθασμένα αναφερόμενη ως "το Βατικανό", η Αγία Έδρα δεν είναι η ίδια οντότητα με το Κράτος της Πόλης του Βατικανού, το οποίο άρχισε να υπάρχει μόλις το 1929· η Αγία Έδρα, η επισκοπική έδρα της Ρώμης, ανάγεται στις πρώτες Χριστιανικές εποχές. Οι πρεσβευτές διαπιστεύονται επίσημα όχι στο Κράτος της Πόλης του Βατικανού αλλά στην "Αγία Έδρα", και οι παπικοί αντιπρόσωποι σε κράτη και διεθνείς οργανισμούς αναγνωρίζονται ως αντιπρόσωποι της Αγίας Έδρας, όχι του Κράτους της Πόλης του Βατικανού.
Μολονότι όλες οι επισκοπικές έδρες θεωρούνται "αγίες", η έκφραση "η Αγία Έδρα" (χωρίς περαιτέρω διευκρίνιση) κανονικά χρησιμοποιείται σε διεθνείς σχέσεις (και στο κανονικό δίκαιο της Ρωμαιοκαθολικής Εκκλησίας) για την αναφορά στην Έδρα της Ρώμης ως κεντρικής κυβέρνησης της Ρωμαιοκαθολικής Εκκλησίας.
Ορολογία.
Κάθε επισκοπική έδρα θεωρείται ιερή. Στα Ελληνικά, το επίθετο "ἱερά" χρησιμοποιείται πάντα σε όλες αυτές τις έδρες ως αυτονόητο. Στη Δύση, το επίθετο δεν προστίθεται συνήθως, αλλά αποτελεί μέρος ενός επίσημου τίτλου δύο εδρών: εκτός από τη Ρώμη, η Επισκοπή του Μάιντς (πρώην Αρχιεπισκοπή του Μάιντς), η οποία ήταν επίσης εκλεκτορική και primatial βαθμίδα, φέρει τον τίτλο "της Αγίας Έδρας του Μάιντς" (Λατινικά: "Sancta Sedes Moguntina").
Ο όρος "see" που χρησιμοποιείται στα Αγγλικά προέρχεται από τη Λατινική λέξη "sedes", που σημαίνει "έδρα", η οποία αναφέρεται στον Επισκοπικό θρόνο (καθέδρα). Ο όρος "Αποστολική Έδρα" μπορεί να αναφέρεται σε οποιαδήποτε έδρα που ιδρύθηκε από έναν από τους Αποστόλους, αλλά, όταν χρησιμοποιείται με το οριστικό άρθρο, χρησιμοποιείται στην Καθολική Εκκλησία για αναφορά ειδικά στην έδρα του Επισκόπου Ρώμης, τον οποίο αυτή η εκκλησία θεωρεί διάδοχο του Αγίου Πέτρου, του Πρίγκιπα των Αποστόλων.
Οργάνωση.
Ο Πάπας κυβερνά την Καθολική Εκκλησία μέσω της Ρωμαϊκής Κούρια. Η Ρωμαϊκή Κούρια αποτελείται από ένα σύμπλεγμα αξιωμάτων το οποίo διαχειρίζεται τα εκκλησιαστικά ζητήματα στο ύψιστο επίπεδο, περιλαμβανομένης της Γραμματείας του Κράτους, εννέα Congregations, τριών Δικαστηρίων, ένδεκα Ποντιφικών Συμβουλίων και επτά Ποντιφικών Επιτροπών. Η Γραμματεία του Κράτους, υπό τον Καρδινάλιο Γραμματέα του Κράτους, διευθύνει και συντονίζει την Κούρια. Ο τωρινός κάτοχος, Καρδινάλιος Ταρκίζιο Μπερτόνε, είναι το αντίστοιχο του πρωθυπουργού στην Αγία Έδρα. Ο Αρχιεπίσκοπος Ντομινίκ Μαμπέρτι, Γραμματέας του Τομέα για τις Σχέσεις με τα Κράτη της Γραμματείας του Κράτους, ενεργεί ως υπουργός εξωτερικών της Αγίας Έδρας. Ο Μπερτόνε και ο Μαμπέρτι ανέλαβαν τα αξιώματα τους από τον Πάπα Βενέδικτο ΙΣΤ΄ τον Σεπτέμβριο 2006.
Η Γραμματεία του Κράτους είναι το μόνο σώμα της Κούρια που βρίσκεται μέσα στην Πόλη του Βατικανού. Τα άλλα βρίσκονται σε κτίρια σε διαφορετικά μέρη της Ρώμης τα οποία έχουν εξωεδαφικά δικαιώματα παρόμοια με αυτά των πρεσβειών.
Θέση στο διεθνές δίκαιο.
Η Αγία Έδρα έχει αναγνωριστεί, στην κρατική πρακτική και στα γραπτά των σύγχρονων νομικών μελετητών, ως υποκείμενο του δημόσιου διεθνούς δικαίου, με δικαιώματα και καθήκοντα ανάλογα εκείνων των κυρίαρχων κρατών. Αν και η Αγία Έδρα, ως διακριτή από το Κράτος της Πόλης του Βατικανού, δεν εκπληρώνει τα παλαιώθεν επιβεβλημένα κριτήρια κρατικής υπόστασης στο διεθνές δίκαιο—να έχει μόνιμο πληθυσμό, ορισμένο έδαφος, μια σταθερή κυβέρνηση και την δυνατότητα να εισέρχεται σε σχέσεις με άλλα κράτη—η κατοχή πλήρους νομκής προσωπικότητας στο διεθνές δίκαιο φαίνεται από το γεγονός ότι διατηρεί διπλωματικές σχέσεις με 180 κράτη, ότι είναι "κράτος-μέλος" σε διάφορες διακυβερνητικές διεθνείς οργανώσεις, και ότι: "είναι σεβαστή από την διεθνή κοινότητα των κυρίαρχων Κρατών και αντιμετωπίζεται ως υποκείμενο του διεθνούς δικαίου και να εμπλέκεται σε δεσμευτικές συμφωνίες με ένα, αρκετά ή πολλά κράτη σύμφωνα με το διεθνές δίκαιο οι οποίες είναι ευρέως προσανατολισμένες στην εγκαθίδρυση και την διατήρηση της ειρήνης στον κόσμο."
Διπλωματία.
"Περαιτέρω πληροφορίες:Διπλωματικές αποστολές της Αγίας Έδρας, Η Αγία Έδρα και ο Οργανισμός Ηνωμένων Εθνών, και Πολύπλευρη εξωτερική πολιτική της Αγίας Έδρας"
Από την μεσαιωνική περίοδο η επισκοπική έδρα της Ρώμης έχει αναγνωριστεί ως κυρίαρχη οντότητα. Η Αγία έδρα (όχι το Κράτος της Πόλης του Βατικανού) διατηρεί επίσημες διπλωματικές σχέσεις με 180 κυρίαρχα κράτη, και επίσης με την Ευρωπαϊκή Ένωση, and the Sovereign Military Order of Malta, as well as having relations of a special character with the Palestine Liberation Organization; 69 από τις διπλωματικές αποστολές που είναι διαπιστευμένες στην Αγία Έδρα βρίσκονται στη Ρώμη.

</doc>
<doc id="42383" url="https://el.wikipedia.org/wiki?curid=42383" title="Σαφράμπολη">
Σαφράμπολη

Η Σαφράμπολη ή Σαφράμπολις (Τουρκικά: Safranbolu) είναι πόλη της Τουρκίας στην Επαρχία Καραμπούκ, στο Διαμέρισμα της Μαύρης Θάλασσας. Χαρακτηρίστηκε μνημείο παγκόσμιας κληρονομιάς το 1994. Η πόλη αντλεί το όνομά της από το σαφράνι, καθώς ήταν τόπος εμπορικών συναλλαγών και κέντρο για την ανάπτυξη του σαφρανιού. Επί Βυζαντίου η ονομασία της ήταν Θεοδωρούπολη και βρισκόταν στην περιοχή της Παφλαγονίας της Μικράς Ασίας.
Μέχρι τις αρχές της δεκαετίας του 1920 στην πόλη ζούσαν πολλοί Έλληνες (Καραμανλήδες ως επί το πλείστον), όμως μετά τη Μικρασιατική καταστροφή και τη Συνθήκη της Λωζάνης η οποία ακολούθησε, υποχρεώθηκαν με την ανταλλαγή των πληθυσμών να εγκαταλείψουν τις εστίες τους και να εγκατασταθούν στην Ελλάδα, κυρίως στην Αθήνα και τη Θεσσαλονίκη.

</doc>
<doc id="42390" url="https://el.wikipedia.org/wiki?curid=42390" title="Πέπερ Άνταμς">
Πέπερ Άνταμς

Ο Πέππερ Άνταμς ("Pepper Adams", 8 Οκτωβρίου 1930 - 10 Σεπτεμβρίου 1986) ήταν Αμερικανός σαξοφωνίστας και συνθέτης. Υπήρξε ένας από τους σπουδαιότερους βαρύτονους τζαζ σαξοφωνίστες όλων των εποχών. Ο βαρύς και άμεσος ήχος του ήταν το αντίβαρο στον ελαφρύτερο και «γλυκύτερο» ήχο του άλλου μεγάλου βαρύτονου, του Γκέρι Μάλλιγκαν ("Gerry Mulligan").
Ο Άνταμς μεγάλωσε στο Ρότσεστερ της Νέας Υόρκης και σε ηλικία 16 ετών μετακόμισε στο Ντιτρόιτ όπου αναδείχθηκε σε σημαίνουσα μορφή της τοπικής τζαζ σκηνής. Με εξαίρεση την περίοδο 1951 – 1953 όπου θήτευσε στον στρατό, ο Άνταμς παρέμεινε στο Ντιτρόιτ παίζοντας δίπλα σε μεγάλα ονόματα της εποχής, όπως ο Ντόναλντ Μπερντ ("Donald Byrd"), ο Κένι Μπάρελ ("Kenny Burrell"), ο Τόμι Φλάναγκαν ("Tommy Flanagan"), ο Μπάρι Χάρρις ("Barry Harris"), ο Έλβιν Τζόουνς ("Elvin Jones") και άλλοι. Επίσης περιόδευσε κατά καιρούς με τον Σταν Κέντον ("Stan Kenton"), τον Μέιναρντ Φέργκιουσον ("Maynard Ferguson") και τον Τσετ Μπέικερ ("Chet Baker"). 
Το 1958 μετακόμισε από το Ντιτρόιτ στην Νέα Υόρκη όπου έλαβε μέρος σε διάφορες ηχογραφήσεις, ως leader ή ως sideman, ενώ συνεργάστηκε με τον Μπένι Γκούντμαν ("Benny Goodman") (1958-59) και τον Τσαρλς Μίνγκους ("Charles Mingus") (1959-63). Επίσης την ίδια περίοδο συγκρότησε μαζί με τον τρομπετίστα Ντόναλντ Μπερντ και άλλους μουσικούς ένα πολύ πετυχημένο κουιντέτο. Μεταξύ 1965 και 1978 έγινε μέλος της μεγάλης ορχήστρας των Μελ Λιούις ("Mel Lewis") και Θαντ Τζόουνς ("Thad Jones") και μέχρι το τέλος της ζωής του παρέμεινε στην πρώτη γραμμή των μουσικών της τζαζ.

</doc>
<doc id="42392" url="https://el.wikipedia.org/wiki?curid=42392" title="Γετίερε">
Γετίερε

&lt;br&gt;
Ο Γετίερε είναι Ποντιακός χορός της περιοχής Αργυρούπολης (Κιουμούς χανέ) που αλλιώς λέγεται Γεντί Αρά που σημαίνει εφτά μικρά δρομάκια (γεντί = εφτά και αρά = δρόμος) ή Γεντί Αράτς που σημαίνει ο χορός των εφτά διαγωνιζόμενων (γεντί = εφτά και αράτς = διαγωνισμός). Ως βάση έχει το Διπάτ. Συνήθως παίζεται με λύρα χωρίς τραγούδι. Χορεύεται σε κλειστό κύκλο. Ο ρυθμός είναι εννεάσημος 9/8, ενώ ο χορός έχει 12 βήματα.

</doc>
<doc id="42394" url="https://el.wikipedia.org/wiki?curid=42394" title="Ιωτακισμός">
Ιωτακισμός

Ιωτακισμός ονομάζεται το φωνητικό φαινόμενο κατά το οποίο η προφορά μιας σειράς φωνηέντων και διφθόγγων της ελληνικής γλώσσας (η, υ, ει, οι, ηι, υι) εξομοιώθηκε με αυτήν του φθόγγου [i] (ιώτα). Οι μεταβολές αυτές στο φωνηεντικό σύστημα της ελληνικής γλώσσας συνέβησαν κυρίως κατά την περίοδο των τριών τελευταίων αιώνων π.Χ. και ολοκληρώθηκαν τον 10ο μ.Χ. αιώνα με τον ιωτακισμό του υ και των διφθόγγων οι και υι (που τότε προφέρονταν [y], σαν το γαλλικό u) .

</doc>
<doc id="42395" url="https://el.wikipedia.org/wiki?curid=42395" title="Αέρας (αποσαφήνιση)">
Αέρας (αποσαφήνιση)

Η λέξη αέρας μπορεί να αναφέρεται στα:

</doc>
<doc id="42397" url="https://el.wikipedia.org/wiki?curid=42397" title="Διγλωσσία">
Διγλωσσία

Υπάρχουν διάφοροι ορισμοί σχετικά με τον όρο διγλωσσία. Ο Weinreich για παράδειγμα θεωρεί τη διγλωσσία «πρακτική της εναλλάξ χρήσης δύο γλωσσών». Βέβαια τη δεκαετία του 1960, ο Mackey διατύπωσε τη γνώμη ότι η διγλωσσία τελικά είναι ο κανόνας της γλώσσας, ενώ η μονογλωσσία η εξαίρεση αυτού. Ιδιαίτερα τα τελευταία χρόνια, με την επικράτηση της αγγλικής ως παγκόσμιας γλώσσας συνεννόησης, η άποψη του Mackey φαίνεται να είναι πιο κοντά στην πραγματικότητα.
Στη γλωσσολογία, διγλωσσία είναι μια κατάσταση όπου, σε μια δεδομένη κοινωνία, υπάρχουν δύο (συχνά) στενά συνδεδεμένες γλώσσες, μια υψηλού γοήτρου, που χρησιμοποιείται γενικά από την κυβέρνηση, τους επίσημους εκπροσώπους καθώς και διάφορα μέσα, και μια χαμηλού γοήτρου, η οποία είναι -μερικές φορές προφορική- ιδιωματική γλώσσα. Η γλώσσα υψηλού γοήτρου τείνει να είναι τυποποιημένη, ενώ η χαμηλού γοήτρου απλή και πιο ασαφής όσον αφορά τη δομή και το συντακτικό καθώς και πιο ανοικτή στο λεξιλόγιο.
Στην Ελλάδα για μεγάλο χρονικό διάστημα επικρατούσε διγλωσσία που είναι γνωστή ως γλωσσικό ζήτημα.
Με τη "στενή" έννοια του όρου, η διγλωσσία έχει τρία θεμελιώδη χαρακτηριστικά:
1.Υπάρχουν δύο ποικιλίες της δεδομένης γλώσσας όπως προαναφέρθηκε, μια που θεωρείται υψηλού γοήτρου (high variety) και μια που θεωρείται χαμηλού γοήτρου (low variety)
2.Καθένα από τα παραπάνω είδη, χρησιμοποιείται για διαφορετικές λειτουργίες, όμως τα δύο αυτά είδη αλληλοσυμπληρώνονται μεταξύ τους.
3.Η γλώσσα υψηλού γοήτρου δεν χρησιμοποιείται συνήθως στην καθημερινότητά μας.
Η διγλωσσία ως χαρακτηριστικό, αναφέρεται περισσότερο σε κοινωνίες και κοινότητες, παρά στους ίδιους τους ανθρώπους. Ένας άνθρωπος μπορεί βεβαίως να χαρακτηριστεί ως δίγλωσσος, όμως διγλωσσικές είναι κατά κύριο λόγο οι κοινωνίες και οι κοινότητες. Στην Ελλάδα η πιο γνωστή διγλωσσική κοινότητα είναι αυτή των Μουσουλμάνων της Θράκης, όπου οι Έλληνες πολίτες μουσουλμανικού θρησκεύματος χρησιμοποιούν στην πλειονότητά τους και την Ελληνική και την Τουρκική γλώσσα. 
Παράγοντες που επηρεάζουν το επίπεδο διγλωσσίας.
Διάφοροι είναι οι παράγοντες που επηρεάζουν το επίπεδο στο οποίο θα κατακτήσει ο δίγλωσσος τη δεύτερη του γλώσσα. Αυτοί είναι :
Ένα γλωσσικό- κοινωνικό περιβάλλον, το οποίο απομονώνει τους "ξενόγλωσσους" και αποθαρρύνει τη χρήση μιας άλλης γλώσσας πέρα της επικρατούσας, μπορεί να προκαλέσει στον δίγλωσσο ομιλητή ντροπή για την δεύτερη του γλώσσα ( και τα στοιχεία που τον συνδέουν με τον πολιτισμό της), και να τον οδηγήσει στην σταδιακή παύση της χρήσης της. Επίσης ένα γλωσσικό κοινωνικό περιβάλλον, το οποίο ενσωματώνει τους "ξενόγλωσσους" ομιλητές στους κόλπους της και ενθαρρύνει τη χρήση μιας άλλης γλώσσας πέρα της επικρατούσας, προσφέροντας θέσεις εργασίας, με την στάση των ανθρώπων να παραμένει φιλική απέναντι στους δίγλωσσους, μπορεί να κάνει τον δίγλωσσο ομιλητή να νιώσει περήφανος για τη γλώσσα του και να βοηθήσει στην ανάπτυξη της.
Βέβαια, σημαντικοί για την ανάπτυξη της διγλωσσίας είναι και άλλοι παράγοντες, όπως η ύπαρξη σχολείων που διδάσκουν τη δεύτερη γλώσσα, οι σχέσεις του κράτους που διαμένουν οι δίγλωσσοι και του κράτους στο οποίο ανήκει η γλώσσα που μιλάνε, η πολιτική ελευθερία, η δυνατότητα σε πρόσβαση υλικού της ξένης γλώσσας κτλ.
Τα διάφορα είδη διγλωσσίας.
Από τα διάφορα είδη διγλωσσίας ξεχωρίζουν τα εξής τρία :
Ακόμα, υπάρχει η διαφορά μεταξύ χρηστικής και λειτουργικής διγλωσσίας. Δηλαδή κατά πόσο ένα άτομο χρησιμοποιεί μια γλώσσα ανάλογα με τις συνθήκες. Οι δίγλωσσοι δύναται να δέχονται κοινωνικές πιέσεις από τον περίγυρο και την επικρατούσα γλωσσική ομάδα, με αποτέλεσμα να επιλέγουν τη χρήση της επικρατούσας γλώσσας στους δημόσιους χώρους, ενώ στο περιβάλλον του σπιτιού τους να επιλέγουν την πρώτη τους γλώσσα, τη γλώσσα δηλαδή που είναι διαφορετική της επικρατούσας.
Η Ελλάδα είναι μια χώρα στην οποία η συντριπτική πλειοψηφία (99%) είναι σε θέση να μιλήσει την Ελληνική, πράγμα που την κατατάσσει σε υψηλές θέσεις στη λίστα των Ευρωπαϊκών χωρών.
Η λέξη "διγλωσσία" έχει και ένα ακόμα νόημα: την πρακτική του να παρουσιάζει κάποιος μία θέση την μία φορά και διαφορετική την άλλη. Μιλάμε, για παράδειγμα, για "Διγλωσσία στην Κυβέρνηση" υπονοώντας είτε την έλλειψη συντονισμού (ακούσια διγλωσσία) είτε την σκόπιμη προσπάθεια παραπλάνησης.

</doc>
<doc id="42398" url="https://el.wikipedia.org/wiki?curid=42398" title="Πυθαγόρας">
Πυθαγόρας

Ο Πυθαγόρας ο Σάμιος (580 π.Χ. - Μεταπόντιο, 496 π.Χ.) ήταν σημαντικός Έλληνας φιλόσοφος, μαθηματικός, γεωμέτρης και θεωρητικός της μουσικής. Παντρεύτηκε τη φιλόσοφο και επιστήμονα Θεανώ.
Ο βίος του.
Είναι ο κατεξοχήν θεμελιωτής των ελληνικών μαθηματικών, δημιούργησε ένα άρτιο σύστημα για την επιστήμη των ουρανίων σωμάτων που κατοχύρωσε με όλες τις σχετικές αριθμητικές και γεωμετρικές αποδείξεις και ήταν ιδρυτής ενός μυητικού φιλοσοφικού κινήματος που λέγεται Πυθαγορισμός ("Pythagorism" ή "Pythagoreanism").Επειδή οι περισσότερες πληροφορίες γράφτηκαν πολλούς αιώνες μετά τον θάνατό του, πολύ λίγες αξιόπιστες πληροφορίες είναι γνωστές γι' αυτόν. Επίσης, επηρέασε σημαντικά τη φιλοσοφία και τη θρησκευτική διδασκαλία στα τέλη του 6ου αιώνα π.Χ., συχνά αναφέρεται ως σπουδαίος μαθηματικός και επιστήμονας και είναι γνωστός για το Πυθαγόρειο Θεώρημα που έχει το όνομά του. Γεννήθηκε περίπου το 580 π.Χ. και ως επικρατέστερος τόπος γεννήσεως παραδίδεται η νήσος Σάμος. Ακόμη είναι πιθανό να ταξίδεψε αρκετά όταν ήταν νέος. Γύρω στο 530 π.Χ. μετακόμισε σε μία ελληνική αποικία στη νότια Ιταλία. Οι υποστηρικτές του Πυθαγόρα ακολούθησαν τις πρακτικές που ανέπτυξε και μελέτησαν τις φιλοσοφικές του θεωρίες. Τα μέρη συνάντησης των Πυθαγόρειων κάηκαν και ο Πυθαγόρας αναγκάστηκε να φύγει από την πόλη. Πέθανε στο Μεταπόντιον της Ιταλικής Λευκανίας σε ηλικία 84 ετών το 496 π.Χ.
Οι βασικές ιδέες της κοσμοθεωρίας του.
Το αντικείμενο ενασχόλησης του Πυθαγόρα ήταν η καθοδήγηση μιας «εταιρείας». Αυτή η εταιρεία ήταν μία μυστική, θρησκευτική κίνηση, που είχε αναπτύξει και έντονη πολιτική δραστηριότητα. 
Οι Πυθαγόρειοι του 5ου αιώνα π.Χ συγκαταλέγονται στους πιο σημαντικούς επιστήμονες του καιρού τους και ο Πυθαγόρας φαίνεται να ενδιαφερόταν ιδιαίτερα για την επιστήμη. Στο Πυθαγόρειο σύστημα οι θρησκευτικοί και φιλοσοφικοί στόχοι είναι αλληλένδετοι. Από την εποχή του Doring έχει προβληθεί η σκέψη πως η ιδέα της κάθαρσης αποτελεί κλειδί για την κατανόηση της σχέσης θρησκείας και επιστήμης στον αρχικό Πυθαγορισμό. Η ιδέα της κάθαρσης δια της επιστήμης, απ΄ ό,τι είναι γνωστό, δεν αποδόθηκε στον Πυθαγόρα παρά μόνο από τον Ιάμβλιχο. Βέβαια ο Αριστόξενος, ο Ηρόδοτος, ο Εμπεδοκλής και ο Ίωνας από την Χίο αποκαλούν τον Πυθαγόρα: «πολυμαθή, ιστορικό και σοφιστή». Γύρω από το χαρακτηρισμό του Πυθαγόρα ως «σοφιστή» επικρατεί διχογνωμία. Μερικοί στη λέξη σοφιστής δίνουν την έννοια «επιστήμονας», σημασιολόγηση που άλλοι απορρίπτουν. Η λέξη σοφιστής σύμφωνα με τους Λίντελ και Σκοτ αρχικά σήμαινε από τη μια αυτόν που κατείχε καλά την τέχνη του και από την άλλη τον φρόνιμο, τον συνετό. 
Υπάρχουν αρκετές μαρτυρίες που συνδέουν άμεσα τον Πυθαγόρα με την ιατρική ή τον παρουσιάζουν εφευρέτη διαφόρων θεραπευτικών μεθόδων (Ιάμβλιχος). Έχει επισημανθεί επίσης η συνάφεια των Πυθαγορείων με τα ευρήματα στην Ελέα και τις πρακτικές των ιατρομαντών. Οι τελευταίες, σε συνδυασμό με παρατεταμένες περιόδους νηστείας (όπως του Πυθαγόρα) και τον εγκλεισμό σε απομονωμένους υπόγειους θαλάμους, οδηγούσαν σε εκστατικούς οραματισμούς. Ο Εκαταίος ο Αβδηρίτης και ο Αντικλείδης παρουσιάζουν τον Πυθαγόρα ως τον εισηγητή της γεωμετρίας στην Ελλάδα από την Αίγυπτο. Στον ίδιο τον Πυθαγόρα αποδίδονται οι βασικές ιδέες της «θεωρίας» του «κόσμου» και της «κάθαρσης», ιδέες που συνέχουν τις δύο τάσεις της Πυθαγόρειας σχολής, την επιστημονική και τη θρησκευτική.
Ο Αέτιος λέει πως ο Πυθαγόρας ήταν ο πρώτος που χρησιμοποίησε τη λέξη «κόσμος», αποδίδοντάς της την έννοια της «του όλου περιοχής». Την άποψη του Αετίου αμφισβητούν οι Κερκ και Ρέιβεν, υποστηρίζοντας πως ο Πυθαγόρας χρησιμοποιούσε τη λέξη «κόσμος» με την έννοια της τάξης του σύμπαντος. Στοχαζόμενος την αρχή της τάξης,που αποκαλύπτεται ότι διέπει το σύμπαν και ρυθμίζει την κίνηση των ουράνιων σωμάτων, και εφαρμόζοντας την κοσμική τάξη στον εσωτερικό του κόσμο, ο άνθρωπος μπορεί προοδευτικά να αποκτήσει «αθανασία». 
Μια πολύ σημαντική ανακάλυψη που έκανε ο Πυθαγόρας είναι η αριθμητική ερμηνεία του σύμπαντος. Μετρώντας τα κατάλληλα μήκη της χορδής ενός μονόχορδου, διαπίστωσε πως τα σύμφωνα μουσικά διαστήματα μπορεί να εκφρασθούν σε απλές αριθμητικές αναλογίες των τεσσάρων πρώτων ακεραίων αριθμών. Σ΄αυτόν αποδίδονται οι αριθμητικοί λόγοι της οκτάβας (1/2, δια πασών), της τετάρτης καθαρής (3/4, συλλαβά), της πέμπτης καθαρής (2/3, δι' οξείαν) και του μείζονος τόνου (8/9, επόγδοος, που είναι η διαφορά μεταξύ τετάρτης καθαρής και πέμπτης καθαρής). Αντίστοιχα τα διαστήματα που εκφράζουν οι λόγοι αυτοί από τους αρχαίους Έλληνες ονομάζονταν: δια πασών(1/2), δια τεσσάρων(3/4, λόγος επίτριτος), δια πέντε(2/3, λόγος ημιόλιος) και επόγδοον (8/9, λόγος επόγδοος). Το ενδιαφέρον του Πυθαγόρα για τη μουσική αρμονία οφείλεται στην θεωρία της «Αρμονίας των Σφαιρών» που διατύπωσε η σύζυγός του Θεανώ. 
Επίσης έχουν αποδοθεί σε αυτόν διάφορες γεωμετρικές ανακαλύψεις με γνωστότερο το ομώνυμό του θεώρημα. Ορισμένοι αρχαίοι συγγραφείς απέδωσαν στον Πυθαγόρα την ανακάλυψη πως ο Εωσφόρος (Αυγερινός) και ο Έσπερος (Αποσπερίτης) είναι ένας και ο αυτός αστέρας της Αφροδίτης. Άλλοι απέδωσαν αυτήν την ανακάλυψη στον Παρμενίδη.
Γέννηση και καταγωγή.
Οι περισσότεροι αρχαίοι συγγραφείς συμφωνούν πως είναι γιος του Μνησάρχου
, διαφωνούν όμως ως προς την καταγωγή του Μνησάρχου, γιατί άλλοι μεν λένε ότι ήταν Σάμιος
, ενώ ο Νεάνθης στο Ε' βιβλίο των «Μυθικών» γράφει πως ήταν Σύρος, από την Τύρο της Συρίας
. Κατά την εκδοχή αυτή, ο Μνήσαρχος έφθασε στη Σάμο με σκοπό το εμπόριο, όταν οι Σάμιοι είχαν έλλειψη σιταριού, και αφού προσέφερε για πώληση σιτάρι, ετιμήθη από την πολιτεία κι έγινε πολίτης της Σάμου.Επειδή από παιδί ο Πυθαγόρας έδειχνε πως ήταν ικανός για κάθε σπουδή, ο Μνήσαρχος τον οδήγησε στην Τύρο και φρόντισε να μυηθεί στις διδασκαλίες των Χαλδαίων. Από εκεί ο Πυθαγόρας ήρθε ξανά στην Ιωνία και συναναστράφηκε αρχικά με τον Φερεκύδη από τη Σύρο κι έπειτα με τον Ερμοδάμαντα τον Κρεοφύλειο από την Σάμο.Όταν δε ο Μνήσαρχος απέπλευσε προς την Ιταλία, πήρε μαζί του τον νεαρό Πυθαγόρα στην Ιταλία, σύμφωνα με την εκδοχή του Νεάνθη.
Όμως, η επικρατέστερη εκδοχή μεταξύ των αρχαίων συγγραφέων, που παραδίδουν οι Απολλώνιος στο «Περί Πυθαγόρου», Πορφύριος στο «Πυθαγόρου Βίος» και Ιάμβλιχος στο «Περί του Πυθαγορείου βίου» θέλει τον Μνήσαρχο όχι μόνον Σάμιο αλλά και απόγονο του Αγκαίου, του πρώτου αποικιστή της Σάμου.
Λέγεται πως ο Αγκαίος, που κατοικούσε στη Σάμη της Κεφαλληνίας είχε γεννηθεί από το Δία και ότι αφού απέκτησε φήμη χάρη στην ανδρεία του είτε χάρη στη μεγαλοψυχία του, διέφερε από τους άλλους Κεφαλλήνες ως προς τη φρόνηση και την υπόληψη. Σε αυτόν δόθηκε χρησμός από την Πυθία να συγκεντρώσει αποίκους από την Κεφαλληνία, την Αρκαδία και τη Θεσσαλία και ακόμη να προσλάβει αποίκους και από τους Αθηναίους και από τους Επιδαύριους και από τους Χαλκιδείς, και αφού γίνει αρχηγός τους, να αποικήσει ένα νησί, που ονομαζόταν Μελάμφυλλος εξαιτίας της ευφορίας του εδάφους και της καλλιεργήσιμης γης, και να ονομάσει την πόλη που θα ιδρύσουν Σάμο, από τη "Σάμη" της Κεφαλληνίας. Ο Ιάμβλιχος παραδίδει τον εν λόγω χρησμό κάπως έτσι:
"Αγκαίε, την θαλασσίαν νήσον Σάμον αντί της Σάμης 
σε διατάσσω να οικήσης. Φυλλίς δε ονομάζεται αύτη"
Το ότι η αποικία της Σάμου συστάθηκε από ανθρώπους προερχόμενους από τους προαναφερθέντες τόπους αποδεικνύεται από το ότι οι τιμές και οι θυσίες των θεών (καθώς είχαν μεταφερθεί από τους τόπους καταγωγής των αποίκων) μοιάζουν, καθώς επίσης μοιάζουν μεταξύ τους και τα ονόματα των συγγενειών και οι μεταξύ τους συνδυασμοί που τυχαίνει οι Σάμιοι να κάνουν. Λέγεται λοιπόν ότι ο Μνήσαρχος και η Πυθαΐς, οι γονείς του Πυθαγόρα, προέρχονταν από τον οίκο και την γενιά που δημιουργήθηκε από τον Αγκαίο, τον ιδρυτή της αποικίας της Σάμου. Επειδή δε η ευγενική αυτή καταγωγή θρυλείται μεταξύ των συμπολιτών του Πυθαγόρα, κάποιος Σάμιος ποιητής ισχυρίζεται ότι ο Πυθαγόρας ήταν γιος του Απόλλωνα και αναφέρει τα εξής σχετικά:
«Τον Πυθαγόρα, που γέννησε από τον Απόλλωνα τον φίλο του Διός, 
η Πυθαΐς, η ομορφότερη μεταξύ των Σαμίων»
Η φήμη αυτή επικράτησε για τον εξής λόγο: Όταν ο Μνήσαρχος βρέθηκε στους Δελφούς για εμπορικούς λόγους, μαζί με την γυναίκα του που δε γνώριζε ακόμη ότι ήταν έγκυος, ζήτησε χρησμό από την Πυθία σχετικά με το επικείμενο ταξίδι του προς την Συρία. Η Πυθία χρησμοδότησε ότι αυτός μεν θα δοκιμάσει μεγάλη ευχαρίστηση και θα αποκτήσει πολλά χρήματα, η δε γυναίκα του ότι εγκυμονεί ήδη και πως θα γεννήσει παιδί που θα διαφέρει κατά την ωραιότητα και τη σοφία από όλους τους ανθρώπους και θα καταστεί πάρα πολύ ωφέλιμο στο ανθρώπινο γένος. Ο Μνήσαρχος κατανοώντας πως κάτι σπουδαίο και θεόσταλτο θα προέκυπτε, μετονόμασε μάλιστα την γυναίκα του από Παρθενίδα σε Πυθαΐδα μετά το χρησμό. Κατόπιν επιχείρησε το ταξίδι που σχεδίαζε έχοντας λάβει τόσο ευνοϊκή προτροπή, με αποτέλεσμα όσο βρισκόταν στην φοινικική Σιδόνα να γεννήσει η Πυθαΐδα το γιο τους. Ο Μνήσαρχος ονόμασε το νεογέννητο Πυθαγόρα καθώς είχε προφητευτεί από τον Πύθιο Απόλλωνα.
Πράγματι ήταν γεγονός αδιαμφισβήτητο από τους αρχαίους ότι η ψυχή του Πυθαγόρα είχε αποσταλεί από την ανώτατη αρχή του Απόλλωνα, είτε επειδή ήταν συναφής είτε κατ' άλλον τρόπο συνδεδεμένη με τον θεό. Η ίδια του η γέννηση και η ποικίλη σοφία της ψυχής του το αποδείκνυαν ολοφάνερα.
Η νεότητα και οι πρώτες σπουδές στην Ελλάδα.
Όταν ο Μνήσαρχος επέστρεψε στη Σάμο με πολλά κέρδη και μεγάλη περιουσία, έχτισε ιερό του Πύθιου Απόλλωνα και πρόσεξε ιδιαίτερα την ανατροφή του παιδιού του, αναθέτοντάς την παράλληλα πότε στον Κρεώφυλο, πότε στον Φερεκύδη από τη Σύρο καθώς επίσης και σε ιερείς.
Ο νεαρός Πυθαγόρας μεγάλωνε με μεγάλη σεμνότητα και σωφροσύνη και έγινε όμορφος στην εμφάνιση πολύ περισσότερο από άλλους νέους. Απολάμβανε δε κάθε είδους σεβασμό ακόμη και από τους πολύ μεγαλύτερούς του σε ηλικία πολίτες. Όταν ομιλούσε μετέστρεφε τους πάντες με το μέρος του και εφαίνετο αξιοθαύμαστος ώστε από τους πολλούς να βεβαιώνεται με κάθε φυσικότητα πώς ήταν πράγματι υιός του θεού Απόλλωνος. Ενθαρρυνόμενος από τις σχετικές αυτές δοξασίες και την παιδεία που έλαβε από βρέφος και από τη φυσική του ομορφιά, ακόμη περισσότερο κατέβαλλε προσπάθεια να αποδεικνύει τον εαυτό του άξιο των προτερημάτων που τον διακοσμούσαν. Όλα όσα έλεγε ή έπραττε τα έκανε με μειλιχιότητα, δίχως να κυριεύεται ούτε από οργή, ούτε από ζήλια, ούτε από εριστικότητα ούτε από άλλη διαταραχή ή επιπολαιότητα. Μεγάλη θρησκευτικότητα χαρακτήριζε τη συμπεριφορά του και ακολουθούσε ιδιαίτερα σημαντικές δίαιτες, με ισορροπία ψυχής και εγκράτεια σώματος.
Όντας ακόμη έφηβος, η φήμη του έφθασε εις την Μίλητο προς τον Θαλήν και εις την Πριήνη προς τον Βίαντα, τους δύο εκ των επτά σοφών της αρχαιότητος και σε πολλά μέρη οι άνθρωποι εξεθείαζαν τον νεανία, αποκαλώντας τον, τον "εν Σάμω κομήτην". Μόλις εις τη Σάμο άρχισε να εμφανίζεται το τυραννικό καθεστώς του Πολυκράτους, εποχή όπου ο Πυθαγόρας ήταν περίπου δεκαοκτώ ετών, προβλέποντας ότι η τυραννία θα εμπόδιζε τα σχέδιά του και την φιλομάθειά του, έφυγε μαζί με τον Ερμοδάμαντα τον Κρεοφύλειο για τη Μίλητο και την Σχολή της Ιωνίας κοντά στον Φερεκύδη και στον φυσικό Αναξίμανδρο και στον φιλόσοφο Θαλή. Με την προσωπικότητα και την ευφράδεια της ομιλίας του, κέρδισε τον θαυμασμό και την εκτίμηση όλων και κατέστη κοινωνός των διδασκαλιών των. Μάλιστα ο Θαλής διακρίνοντας τη μεγάλη διαφορά του Πυθαγόρα εν συγκρίσει με τους άλλους νέους, του παραστάθηκε με ευχαρίστηση και του μετέδωσε όσες γνώσεις κατείχε, που ήταν δυνατόν να μεταδοθούν. Κοντά στον Θαλή ο Πυθαγόρας έλαβε την πρώτη του σοβαρή εκπαίδευση πάνω στα μαθηματικά, τη γεωμετρία και όσα έχουν σχέση με τους αριθμούς και τους υπολογισμούς. Ήταν ο Θαλής που προέτρεψε τον Πυθαγόρα να μεταβεί στην Αίγυπτο και να συναναστραφεί με τους ιερείς της Μέμφιδος και της Διοσπόλεως, από τους οποίους ο ίδιος ο Θαλής είχε λάβει πολλές γνώσεις, προλέγοντας πως εάν ο Πυθαγόρας ερχόταν σε επαφή μαζί τους, θα γινόταν θεϊκότερος και σοφότερος από όλους τους ανθρώπους.
Τα ταξίδια και η παιδεία του Πυθαγόρα.
Ο νεαρός Πυθαγόρας έχοντας βελτιώσει τις διατροφικές του συνήθειες κοντά στον Θαλή, χρησιμοποιώντας με άριστο μέτρο ελαφρές και ευκολοχώνευτες τροφές, δίχως υπερβολές στην οινοποσία, απέκτησε πολύ καλή υγεία, την ικανότητα να κοιμάται λίγο καθώς και διαύγεια και καθαρότητα ψυχής. Ακολουθώντας την προτροπή του διδασκάλου του, απέπλευσε προς την Σιδώνα θεωρώντας πως από εκεί θα μετέβαινε ευκολότερα προς την Αίγυπτο. Εκεί συνάντησε τους απογόνους του Μώχου, του φυσιολόγου-μάντη, και τους άλλους ιεροφάντες της Φοινίκης και μυήθηκε στα ιερά μυστήρια της Βύβλου και της Τύρου και εις τις τελετουργίες που ιερουργούνται σε πολλά μέρη της Συρίας. Όχι από λόγους δεισιδαιμονίας αλλά από μεγάλη επιθυμία και όρεξη για μάθηση, για να μην του διαφύγει κάτι αξιοσπούδαστο που υποκρύπτεται στα απόρρητα μυστήρια των Θεών και στις ιερές τελετές. Εκεί έμαθε πως τα περισσότερα τελετουργικά στοιχεία είναι "άποικα", δηλαδή προέρχονται από αλλού και ότι κατάγονται από τα ιερά της Αιγύπτου. Έτσι, αποφάσισε να διαπλεύσει προς την Αίγυπτο ελπίζοντας ότι εκεί θα μετάσχει σε μυστήρια θειότερα και γνησιότερα. 
Ο Ιάμβλιχος διηγείται πως κατά το ταξίδι οι Αιγύπτιοι ναύτες είχαν σκεφθεί να τον πουλήσουν διότι πίστευαν πως θα βγάλουν μεγάλο κέρδος από την πώληση ενός τέτοιου νέου, όμως εντός ολίγων ημερών άλλαξαν γνώμη βλέποντας την ασυνήθιστα ήρεμη και επιβλητική συμπεριφορά του Πυθαγόρα, καθώς και την μεγάλη του ικανότητα εγκράτειας στην τροφή, το ποτό και τον ύπνο. Επιπλέον, το πλοίο φαινόταν να προχωρεί με ευθύτητα και ομαλά, σαν να παραστεκόταν κάποιος θεός. Έτσι οι ναύτες πίστεψαν πώς είναι θείος δαίμονας και διήνυσαν το υπόλοιπο ταξίδι με ευχάριστη διάθεση, συμπεριφερόμενοι σεμνότερα προς τον φιλόσοφο, ώσπου το πλοίο έφθασε στα παράλια της Αιγύπτου δίχως να συναντήσει τρικυμία.
Αυτή την εκδοχή παραδίδει ο Ιάμβλιχος, ο Πορφύριος όμως γράφει ότι ο Πυθαγόρας για να μεταβεί εις την Αίγυπτο εξασφάλισε συστατικές επιστολές από τον τύραννο της Σάμου Πολυκράτη για τον βασιλέα της Αιγύπτου Άμασι με τον οποίο ο Πολυκράτης συνδεόταν με δεσμούς φιλοξενίας, ώστε να μπορέσει να γίνει δεκτός από τους Αιγύπτιους ιερείς για να διδαχθεί.
Όπως και να έχει, φαίνεται πως πρώτα ήλθε εις την Ηλιούπολη και από εκεί ταξίδεψε προς την Μέμφιδα και κατόπιν έφθασε εις την Διόσπολη. Οι Αιγύπτιοι ιερείς για να δοκιμάσουν την αντοχή του τον υπέβαλλαν σε δύσκολα προστάγματα εντελώς αντίθετα με την ελληνική αγωγή, νομίζοντας ότι ως ξένος δεν θα τα κατάφερνε στην σκληρή αιγυπτιακή ιερατική εκπαίδευση. Όμως ο Πυθαγόρας επιτέλεσε όλα τα προστάγματα με μεγάλη προθυμία και τόσο πολύ θαυμάστηκε που έλαβε την άδεια να θυσιάζει στους Θεούς και να παίρνει μέρος στις φροντίδες γι´αυτούς, προνόμιο που δεν αναφέρεται να παραχωρήθηκε σε κανέναν άλλο ξένο. Εκεί εντρύφησε ακόμη περισσότερο στη γεωμετρία και την αστρονομία τελειοποιώντας τις γνώσεις του κι έφθασε στο απόγειο της μάθησης της επιστήμης των αριθμών και της μουσικής.
Σύμφωνα με τον Ιάμβλιχο ο Πυθαγόρας έμεινε 22 χρόνια στην Αίγυπτο και κατόπιν μεταφέρθηκε στη Βαβυλώνα, αιχμάλωτος από τους στρατιώτες του Καμβύση και ότι εκεί πέρασε ευχάριστα, συναναστρεφόμενος τους Μάγους, δηλαδή τους Πέρσες ιερείς και διδασκόμενος θεολογικά και αστρονομικά θέματα για άλλα δώδεκα έτη, επιστρέφοντας στη Σάμο άγων ήδη το πεντηκοστό έκτο έτος της ηλικίας του. Ο Πορφύριος όμως παραλαμβάνοντας την πληροφορία από τον Αριστόξενο αναφέρει πως ήταν περίπου 40 ετών όταν έφυγε από τη Σάμο για την Ιταλία.
Η επιστροφή στην Ελλάδα.
Όταν ο Πυθαγόρας επέστρεψε στη Σάμο, κατασκεύασε διδασκαλείο ημικυκλικό που για αιώνες αργότερα διατηρήθηκε με την ονομασία «ημικύκλιο του Πυθαγόρα», στο οποίο οι Σάμιοι συσκέπτονταν για τα κοινά. Το λίγο διάστημα που έμεινε στην πατρίδα του, ασχολήθηκε με τη διδασκαλία κάποιων νέων, μεταξύ των οποίων ήταν ο Ευρυμένης ο Σάμιος, αθλητής που νίκησε πολλούς και μεγάλους αθλητές στους Ολυμπιακούς Αγώνες. Ενώ οι άλλοι αθλητές σύμφωνα με τον αρχαίο τρόπο τρέφονταν με νωπό τυρί, ξερά σύκα και στάρι, εκείνος ακολουθώντας τις οδηγίες του Πυθαγόρα έτρωγε καθημερινά κρέας δυναμώνοντας το σώμα του, όπως αναφέρει ο Διογένης Λαέρτιος. Φέρεται να δίδασκε την αρχή της Ύβρεως και της Νέμεσης και γι' αυτό επινόησε τη Δικαία Κούπα. Είχε φτιάξει μια κούπα εφαρμόζοντας τους νόμους της Φυσικής για να πίνει με μέτρο το κρασί. Υπήρχε μία γραμμή που όριζε μέχρι που έπρεπε να γεμίζει κανείς. Μια στάλα παραπάνω και η κούπα άδειαζε όλο το περιεχόμενο της.
Επίσης φέρεται να υποκίνησε την μάθηση της γεωμετρίας σε έναν νέο με το τέχνασμα να πληρώνει το νέο τρεις οβολούς για κάθε μάθημα που παρακολουθούσε. Όταν ο νέος είχε αντιληφθεί πλέον την υπεροχή των μαθηματικών και με ευχαρίστηση τα μάθαινε, ο Πυθαγόρας προφασίστηκε αδυναμία καταβολής των τριών οβολών. Όπως το περίμενε, ο νέος αρνήθηκε να σταματήσει τα μαθήματα, δίχως να τον ενδιαφέρει πλέον ο μισθός. Τότε ο Πυθαγόρας προφασίστηκε πως έπρεπε να εργαστεί για τα αναγκαία και δεν είχε άλλο χρόνο διαθέσιμο για να τον διδάσκει, αλλά ο νέος τόσο πολύ είχε αγαπήσει τα μαθηματικά που πρότεινε ο ίδιος μισθό τριών οβολών στον Πυθαγόρα για κάθε μάθημα. Λέγεται πως ο νέος ήταν συνονόματος του Πυθαγόρα (και υιός του Ερατοκλέους) και πως απέπλευσε μαζί με το δάσκαλό του, όταν αυτός αποφάσισε να φύγει από τη Σάμο.
Ο Πυθαγόρας επιχειρούσε με κάθε τρόπο να μεταδώσει στους συμπατριώτες του τα μαθήματα των αριθμών καθώς και άλλες γνώσεις της πολύ πλούσιας παιδείας του. Όμως οι Σάμιοι δεν έδειξαν το απαιτούμενο ενδιαφέρουν ούτε και ακολούθησαν τις διδασκαλίες του στον τρόπο ζωής τους με αποτέλεσμα ο Πυθαγόρας να παραιτηθεί εν τέλει από τις προσπάθειες διαπαιδαγώγησης τους. Τον θαύμαζαν βεβαίως και του προσέφεραν αξιώματα και μάλιστα τον ανάγκαζαν να συμμετέχει σε όλες τις δημόσιες λειτουργίες, ενώ η φήμη του τόσο είχε απλωθεί σε όλη την Ελλάδα που άλλοι μεγάλοι φιλόσοφοι επίσης ήλθαν εις την Σάμο, ζητώντας να τον συναντήσουν. Ο Πυθαγόρας διεπίστωσε ότι η συμμόρφωσή του προς τα πρόσθετα αυτά καθήκοντα προς την πατρίδα δυσχέραινε τη δυνατότητα να φιλοσοφεί. Επιπλέον η τυραννίδα του Πολυκράτους είχε πλέον επικρατήσει και ο φιλόσοφος την θεωρούσε εν μέρει υπεύθυνη για την αδιαφορία των Σαμίων προς τα μαθηματικά και την φιλοσοφία. Θεωρώντας πως δεν είναι σωστό ένας άνδρας φιλόσοφος με ελεύθερα φρονήματα να ζει κάτω από ένα τέτοιο πολίτευμα, απεφάσισε να μετοικίσει προς την νότια Ιταλία - είχε δε την γνώμη πως πατρίδα του είναι η χώρα εκείνη όπου περισσότεροι άνθρωποι είναι δυνατόν να βρεθούν με καλή διάθεση να μαθαίνουν.
Η φυγή προς τον Κρότωνα. Η δράση του Πυθαγόρα στην Ιταλία.
Σύμφωνα με τον Πορφύριο, ο Πυθαγόρας δεν πήγε απευθείας εις τον Κρότωνα αλλά πρώτα επισκέφθηκε τους Δελφούς (κατ' άλλους και τη Δήλο). Εκεί μαθήτευσε και δίπλα στην Θεμιστόκλεια (ή Αριστόκλεια), την ιέρεια των Δελφών. Ο σεβασμός του προς την δασκάλα του και τις γνώσεις της ήταν τέτοιος που τον έκανε να οραματιστεί ένα είδος φιλοσόφου χωρίς περιορισμούς φύλου. Ο Πορφύριος στο """ έγραψε ότι ο Πυθαγόρας "δίδαξε και πολλά άλλα που έλεγε ότι τα έμαθε από την Αριστόκλεια στους Δελφούς"". Αυτός ήταν και ο λόγος που η περίφημη Σχολή που θα ίδρυε αργότερα στον Κρότωνα δεχόταν και γυναίκες, πολλές από τις οποίες μάλιστα έγιναν και οι ίδιες σημαντικές φιλόσοφοι όπως η Αισάρα, η Δαμώ, η Μελίσσα, η Θεανώ, η Ασπασία, η Περικτιόνη (η μητέρα του Πλάτωνα), η Πλινθύς, η Πτολεμαΐδα, η Αριγνώτη, η Αρετή, κ.α. 
Κατόπιν έφθασε εις την Κρήτη θέλοντας να συναντήσει τους μύστες του Μόργου, ενός από τους Ιδαίους Δάκτυλους. Από αυτούς εκαθάρθη με την "κεραύνιαν λίθον", την ημέρα κοντά στην θάλασσα ξαπλωμένος μπρούμυτα και την νύχτα κοντά στον ποταμό στεφανωμένος με μαλλί μελανού αρνιού. Κατήλθε και στο Ιδαίο άντρο κρατώντας μελανού αρνιού μαλλί, όπου παρέμεινε τις καθιερωμένες 27 ημέρες και απέδωσε προσφορές στον Δία.
Όταν έφθασε εις την Ιταλία, πήγε πρώτα στον Κρότωνα, όπου έκανε μεγάλη εντύπωση στους εκεί κατοίκους. Ήταν ένας άνδρας με μακρόχρονες περιπλανήσεις και εξαιρετικός από την ίδια του τη φύση, καλά προικισμένος από την τύχη, φιλελεύθερος στα φρονήματα και μεγάλος, με πολλή χάρη και ευπρέπεια στον λόγο και στο ήθος και σε όλα τα άλλα, με αποτέλεσμα να γοητεύσει τους ανώτατους άρχοντες της πόλεως. Και αφού είπε πολλά καλά, κατά διαταγή των αρχόντων άρχισε να συμβουλεύει τους νέους. Μετά απ' αυτά, οι νέοι προσέρχονταν αθρόα κοντά στον Πυθαγόρα και ύστερα οι γυναίκες και έτσι ιδρύθηκε από αυτόν σύλλογος γυναικών. Η φήμη του μεγάλωσε ακόμη περισσότερο και απέκτησε πολλούς οπαδούς ακόμη και βασιλείς και δυνάστες από την γειτονική βάρβαρη χώρα. Εκείνα που έλεγε στους μαθητές του ("συνόντας") δεν είναι γνωστά με βεβαιότητα διότι υπήρχε σκόπιμη σιωπή. Κυρίως γινόταν γνωστά σε όλους πρώτον ότι η ψυχή είναι αθάνατη και έπειτα ότι η ψυχή μεταβιβάζεται σε άλλα γένη ζώων (μετενσάρκωση). Ο Ιάμβλιχος εξάλλου λέει ότι, σύμφωνα με τον Ηρακλείδη τον Ποντικό, ο Αιθαλίδης ήταν η πρώτη ενσάρκωση  του Πυθαγόρα. Ο τελευταίος δίδασκε επίσης ότι σε μερικές περιόδους εμφανίζονται πάλι εκείνα που υπήρξαν κάποτε, τίποτε νέο δεν υπάρχει και ότι όλα όσα γίνονται έμψυχα πρέπει να τα θεωρούμε σαν ομογενή. Αναφέρεται πως πρώτος ο Πυθαγόρας έφερε στην Ελλάδα αυτά τα δόγματα. .
Με την πρώτη του δημόσια ομιλία, ενώπιον του δήμου μετέστρεψε τους πάντες υπέρ του και όπως παραδίδει ο Νικόμαχος περισσότεροι από δύο χιλιάδες παρακολούθησαν τους λόγους του. Γοητεύτηκαν δε τόσο που δεν επέστρεψαν στις ιδιαίτερες πατρίδες τους αλλά μαζί με τα παιδιά και τις γυναίκες τους έκτισαν ένα τεράστιο οίκημα ομαδικής ακροάσεως, το Ομακοείον και ίδρυσαν την ονομαζόμενη απ' όλους Μεγάλη Ελλάδα στην Ιταλία, γινόμενοι πολίτες της. Και αφού αποδέχθηκαν ορισμένους Νόμους και παραγγέλματα απ' αυτόν σαν να ήταν θείες υποθήκες έξω από τις οποίες τίποτε δεν έκαναν, παρέμειναν με ομόνοια μαζί με το σύνολο των μαθητών επευφημούμενοι και μακαριζόμενοι από όλους τους γύρω των. Τις δε περιουσίες τους έθεταν σε κοινή χρήση και συγκατέλεγαν τον Πυθαγόρα μεταξύ των Θεών. Γι' αυτό ένα απ' τα απόρρητα που παρεδόθησαν σ' αυτούς κατά τα μαθήματα, είναι η λεγόμενη Τετρακτύς με την οποία ορκίζονταν για όλα όσα ήθελαν να βεβαιώσουν επικαλούμενοι την ενέργεια της ύπαρξης του Πυθαγόρα(σαν κάτι θείο):
Ού, μα τον αμετέραι γενεάι παραδόντα τετρακτύν,
παγάν αενάου φύσεως ριζώματ' έχουσαν.
(Όχι, μα τον παραδόσαντα και στη δική μας γενεά την τετρακτύν,
την πηγή αενάου φύσεως που ρίζες έχει)
Και όταν ταξίδεψε προς την Ιταλία και την Σικελία, όσες πόλεις βρήκε υποδουλωμένες τη μια στην άλλη, άλλες από πολλά χρόνια και άλλες πρόσφατα, αφού τις ενέπνευσε με ελεύθερα φρονήματα, απελευθέρωσε με την βοήθεια των σε ακροατών του, τον Κρότωνα, τη Σύβαρη, την Κατάνη, το Ρήγιο και μερικές άλλες. Έθεσε δε και νόμους μαζί με τον Χάρωνδα από την Κατάνη και τον Ζάλευκο τον Λοκρό, με τους οποίους νόμους έγιναν αξιοζήλευτες για πολύ καιρό. Λέγεται πως ο Σίμιχος, ο τύραννος των Κεντοριπίνων όταν άκουσε τον Πυθαγόρα, απαρνήθηκε την εξουσία και τα χρήματα και τα μοίρασε στην αδελφή του και στους συμπολίτες του. Ο Αριστόξενος παραδίδει πως ήρθαν κοντά του για να διδαχθούν Λευκανοί, Μεσσάπιοι, Λευκέτιοι και Ρωμαίοι. Ο Πυθαγόρας απέτρεψε οριστικά στάσεις και αναρχία όχι μόνο στην εποχή του αλλά και μεταξύ των απογόνων των μαθητών του για πολλές γενεές διατηρήθηκαν οι διδαχές του. Αυτός έκανε γνωστό το σοφό απόφθεγμα: "με κάθε τρόπο πρέπει να διώχνεται και να καυτηριάζεται με φωτιά, και με σίδερο και με άλλες επινοήσεις η αρρώστια από το σώμα, η πολυτέλεια από την κοιλιά, η επανάσταση από την πόλη, η διχόνοια από το σπίτι και απ' όλα μαζί η αμετρία".
Τα τελευταία έτη του βίου. Η καταστροφή του Ομακοείου.
Επειδή τόσο ο ίδιος ο Πυθαγόρας όσο και οι μαθητές του περιβάλλονταν από μεγάλο κύρος και απολάμβαναν της εμπιστοσύνης και του θαυμασμού των κατοίκων της Ιταλίας, παρουσιάστηκε το φαινόμενο να τους αναθέτουν οι εκεί πόλεις τη διοίκησή τους. Ωστόσο, σε μεταγενέστερο χρόνο, έγιναν αντικείμενο φθόνου και στόχος συνομωσιών:
Υπήρχε ένας άντρας από τον Κρότωνα, ο Κύλων, που παρότι καταγόταν από αριστοκρατική γενεά και διέθετε πλούτο μεγαλύτερο από των άλλων πολιτών, δεν διέθετε ευγενή χαρακτήρα αλλά ήταν φορτικός, βίαιος και τυραννικός. Χρησιμοποιούσε τον κύκλο των φίλων του και την δύναμη του πλούτου του για να μπορεί να αδικεί και όντας άπληστος είχε την αξίωση να κατέχει οτιδήποτε του φαινόταν καλό. Αυτός λοιπόν πίστευε πως έπρεπε να γίνει μέτοχος και στην φιλοσοφία του Πυθαγόρα και να γίνει δεκτός μεταξύ των μαθητών. Προσήλθε στον Πυθαγόρα αυτοεπαινούμενος και επιθυμώντας να γίνει μαθητής του. Όμως ο Πυθαγόρας διακρίνοντας από τη φυσιογνωμία του ανδρός και από άλλα σημάδια το ποιόν του, τον διέταξε αμέσως να φύγει και να επιστρέψει στις ασχολίες του. 
Ο Κύλων το εξέλαβε ως μεγάλη προσβολή και οργίσθηκε πολύ. Συγκέντρωσε τους φίλους του, όπου κατηγόρησε τον Πυθαγόρα και μαζί τους άρχισε να προετοιμάζεται για να βλάψει αυτόν και τους μαθητές του. Φαίνεται πως υπήρχαν και πολιτικά αίτια όμως για το μίσος του Κύλωνος διότι ήθελε να μεταβάλει το πατροπαράδοτο πολίτευμα του Κρότωνος που όριζε ορισμένο αριθμό πολιτών με το δικαίωμα να συμμετέχουν στην εκκλησία του δήμου (οι «χίλιοι»). Ο Κύλων ήθελε να συμμετέχουν όλοι, ώστε να μπορεί να εξαγοράζει πολιτική δύναμη, δωροδοκώντας πολλούς από εκείνους. Όμως, σε αυτά του τα σχέδια εναντιώθηκαν οι Πυθαγόρειοι Κροτωνιάτες Αλκίμαχος, Δείναρχος, Μέτων και Δημοκίδης.
Υποβοηθούμενος από τον ρήτορα Νίνονα, που συνέγραψε βιβλίο που υποτίθεται πως περιείχε τις μυστικές διδασκαλίες των Πυθαγορείων, ο Κύλων έβαλε να αναγνώσουν το πλαστό σύγγραμμα και άρχισε να συκοφαντεί τους Πυθαγόρειους πως ετοιμάζουν τυραννίδα. Εντός ολίγων ημερών με δημαγωγία και συκοφαντία ξεσήκωσε τον λαό εναντίον των Πυθαγορείων και ο ίδιος με τους υποστηρικτές του επιτέθηκαν στους συντρόφους την ημέρα που είχαν συγκεντρωθεί στην οικία του Μίλωνα. Ο Πυθαγόρας έλειπε σε ταξίδι προς τη Σύρο, για να περιποιηθεί τον άρρωστο Φερεκύδη που υπήρξε δάσκαλός του. Επακολούθησε συμπλοκή κατά την οποία σκοτώθηκαν πολλοί από τους συντρόφους του Πυθαγόρα και πυρπόλησαν το οίκημα. Μόνον ο Άρχιππος και ο Λύσις κατάφεραν να διαφύγουν με κάποιο τρόπο. Ο Λύσις έφθασε εις την Θήβα όπου έζησε τον υπόλοιπο βίο του και μάλιστα συναναστράφηκε με τον νεαρό τότε Επαμεινώνδα του οποίου έγινε και διδάσκαλος, μεταφυτεύοντας εκεί τα σπέρματα της Πυθαγορείου φιλοσοφίας.
Οι πιο ακριβείς ιστορικοί, όμως, όπως ο Δικαίαρχος αναφέρουν πως ο Πυθαγόρας βρισκόταν εκεί διότι ο Φερεκύδης πέθανε πριν την αναχώρηση του Πυθαγόρα από τη Σάμο. Από τους συντρόφους λέγουν πως σαράντα συνελήφθησαν συγκεντρωμένοι σε σύσκεψη στην οικία του Μίλωνα, ενώ άλλοι φονεύθηκαν κατά τις συμπλοκές που ακολούθησαν στην πόλη. Ο Πυθαγόρας μαζί με τους υπόλοιπους διέφυγαν αρχικώς μεταβαίνοντας προς τους Λοκρούς. Οι εκεί πολίτες όμως φοβούμενοι πιθανό πόλεμο αρνήθηκαν να τους δεχθούν και αφού τους προμήθευσαν τα αναγκαία, ο Πυθαγόρας έπλευσε προς τον Τάραντα κι από εκεί προς το Μεταπόντιο. Εκεί λέγεται ότι τελείωσε τη ζωή του, αποσυρόμενος στο ιερό των Μουσών και παραμένοντας εκεί για σαράντα ημέρες δίχως τροφή.
Οι καλούμενοι Κυλώνειοι συνέχιζαν να προκαλούν προβλήματα προσπαθώντας να υποκινήσουν ταραχές και στάσεις και σε άλλες πόλεις, όσες ήθελαν να ρυθμίζονται τα πολιτικά ζητήματα από Πυθαγόρειους. Για ένα διάστημα επικρατούσε η καλοκαγαθία των Πυθαγορείων αλλά σιγά σιγά οι ίδιοι έπαυσαν να φροντίζουν για την διακυβέρνηση των πόλεων, εξ αιτίας της αδιαφορίας που έδειξαν οι πόλεις για το κακό που έγινε εις τον Κρότωνα και επίσης λόγω της απώλειας των ικανότατων προς πολιτική διακυβέρνηση ανδρών. Ο Αριστόξενος διηγείται πως σχεδόν όλοι έφυγαν από την Ιταλία εκτός από τον Αρχύτα τον Ταραντίνο και πως αρκετοί εξ αυτών συγκεντρώθηκαν εις το Ρήγιο, διαφυλάσσοντας τα παραδοσιακά ήθη και φιλοσοφία μέχρις ότου πέθαναν με αξιοπρέπεια. «Οι Πυθαγόρειοι έδιωξαν απ' αυτούς, τους θρήνους, τα δάκρυα και κάθε τι παρόμοιο. Απείχαν κι από τις παρακλήσεις, τις ικεσίες και απ' όλες τις τέτοιου είδους δουλοπρεπείς κολακείες». Ο Νικόμαχος γράφει πως οι διασκορπισμένοι Πυθαγόρειοι διατήρησαν ακέραια την φιλία μεταξύ των και απέφευγαν την επικοινωνία με τους ανθρώπους. Φοβούμενοι μήπως εκλείψει το όνομα της φιλοσοφίας από τους ανθρώπους και οι ίδιοι μισηθούν από τους Θεούς γι' αυτό, συνέταξαν κεφαλαιώδη υπομνήματα με τα συγγράμματα των παλαιοτέρων και όσα θυμόντουσαν, ορκίζοντας τις γυναίκες και τους απογόνους των να μην τα δώσουν σε κανέναν έξω από τους Οίκους.
Σύμφωνα με έρευνες ο Πυθαγόρας παντρεύτηκε την διάσημη φιλόσοφο και επιστήμονα Θεανώ. Απέκτησαν έναν γιό, τον Τηλαύγη και τρία κορίτσια, τη Δαμώ, τη Μυία και την Αριγνώτη που έγιναν όλα σημαντικοί πυθαγόρειοι φιλόσοφοι.
Διάδοχος του Πυθαγόρα έγινε ο Αρισταίος ο Κροτωνιάτης που κατείχε άριστα τη διδασκαλία. Έλαβε σύζυγο την σύζυγο του Πυθαγόρα Θεανώ και ανέθρεψε τον νεότερο αδελφό της Μνήμαρχο. Ο Μνήμαρχος αργότερα διαδέχθηκε τον Αρισταίο. Άλλοι επιφανείς Πυθαγόρειοι ήταν ο Φιλόλαος από το Μεταπόντιο και ο Αρχύτας ο Ταραντίνος. Μέσω του Φιλολάου κάποια συγγράμματα των μεταγενέστερων Πυθαγορείων παρεδόθησαν στον Δίωνα, μαθητή του Πλάτωνος με αποτέλεσμα την γόνιμη συνέχεια του Πυθαγορισμού μέσω της Πλατωνικής Ακαδημίας.
Με το όνομα του Πυθαγόρα σώζεται το επίγραμμα VII 746 της Παλατινής Ανθολογίας το οποίο θεωρείται ψευδεπίγραφο.
Πυθαγόρειο Θεώρημα.
Υπάρχουν τεκμήρια του 4ου αιώνα π.Χ., που ενισχύουν την εκδοχή να είχε ανακαλύψει ο ίδιος ο Πυθαγόρας το ομώνυμο γεωμετρικό Θεώρημα, σύμφωνα με το οποίο σε κάθε ορθογώνιο τρίγωνο το εμβαδόν του τετραγώνου της υποτείνουσας (της πλευράς απέναντι από την ορθή γωνία) είναι ίσο με το άθροισμα των εμβαδών των τετραγώνων των δύο κάθετων πλευρών,formula_1.Σε αντιδιαστολή με τους Βαβυλώνιους και τους Ινδούς που επέλυαν σχετικά προβλήματα με τελείως πρακτικό τρόπο, ο ίδιος ή οι μαθητές του φέρονται να είχαν εκπονήσει την πρώτη θεωρητική του απόδειξη. Ωστόσο, έχει προταθεί πως ο τρόπος με τον οποίο χειρίστηκαν οι Βαβυλώνιοι τους Πυθαγόρειους αριθμούς φανερώνει ότι ήξεραν έναν τρόπο απόδειξης ο οποίος δεν έχει ανακαλυφθεί ακόμη. Πράγματι, έχει υποστηριχθεί ότι το πυθαγόρειο θεώρημα, καθώς και η λύση στο πρόβλημα εύρεσης της τετραγωνικής ρίζας του αριθμού 2, παρουσιάστηκαν  στις ινδικές "Śulbasūtras"  (Śulba σημαίνει «νήμα ή σχοινί») πριν από την εποχή του Σάμιου φιλοσόφου. Εντούτοις, η χρονολόγηση αυτών των κειμένων παραμένει αβέβαιη· θεωρητικά, οι "Śulbasūtras" αποτελούν μέρος των Kalpa Sūtras, παράλληλα με τις "Śrautasūtras, Gṛihya Sūtras" και "Dharma Sūtras".  Ένα απλοϊκό επιχείρημα που επιστρατεύεται συχνά για να υποστηρίξει την παλαιότητά τους είναι ότι «πραγματεύονται  την κατασκευή ιερών βωμών»: Οι κατόψεις των βωμών σχεδιάζονταν σε επίπεδο έδαφος με τη χρήση σχοινιών προσαρτημένων σε πακτωμένους πασσάλους. Η κειμενική  ανάλυση δείχνει ότι στη δομή τους δεν διακρίνονται οι ανωμαλίες και η αρχαϊκή φρασεολογία που χαρακτηρίζουν τα παλαιότερα  κείμενα, ενώ, αντίθετα,  περιέχουν νεότερους όρους. Γενικότερα εκτιμάται ότι τα εν λόγω έργα συντάχθηκαν κατά το τέλος της περιόδου των "Sūtras", όταν πλέον είχε αναπτυχθεί  ενδιαφέρον για το αντικείμενο. Ο τρόπος διατύπωσης των λύσεων στα προβλήματα που απασχόλησαν τις "Śulbasūtras" του Baudhāyana δείχνει ότι το ενδιαφέρον των Ινδών για τα μαθηματικά προερχόταν αποκλειστικά από την ανάγκη εξυπηρέτησης πρακτικών αναγκών. Το ίδιο ισχύει και για τους Βαβυλώνιους· τα επόμενα παραδείγματα είναι χαρακτηριστικά της ακολουθούμενης μεθοδολογίας από τους τελευταίους: α) λύση μιας υποπερίπτωσης του πυθαγόρειου θεωρήματος: «Το εγκάρσια τανυζόμενο νήμα σε ένα τετράγωνο παράγει μια επιφάνεια με διπλάσιο μέγεθος από αυτήν του αρχικού τετραγώνου» και β) εύρεση κύκλου του οποίου η επιφάνεια είναι ίση με αυτήν ενός τετραγώνου. Η προτεινόμενη βαβυλωνιακή λύση (χωρίς περαιτέρω απόδειξη ή θεωρητική συζήτηση) είναι: «Χάραξε τη μισή διαγώνιο (του τετραγώνου) από το κέντρο προς την πλευρά ανατολής-δύσης· στη συνέχεια σχεδίασε κύκλο μαζί με το ένα τρίτο του τμήματός της που βρίσκεται εκτός του τετραγώνου».
Τα Ακούσματα.
Κατά την όψιμη αρχαιότητα, διάφοροι συγγραφείς παρέθεταν συλλογές αφορισμών που τις ονόμαζαν «ακούσματα» ή «σύμβολα», και τις παρουσίαζαν  ως προερχόμενες από τη διδασκαλία των Πυθαγορείων. Μέρος αυτού του υλικού είναι πολύ παλιό, αλλά δεν προσφέρεται για ακριβή χρονολόγηση. Ήδη από τον 4ο αιώνα, τα «ακούσματα» αποτελούσαν αντικείμενο μελέτης από διάφορους λογίους, όπως π.χ. από τον Αναξίμανδρο τον Νεότερο. Ο εν λόγω συγγραφέας έγραψε την "Εξήγηση των Πυθαγορείων συμβόλων", γεγονός που οδηγεί στο συμπέρασμα ότι η εν λόγω παράδοση προηγούνταν του Πλάτωνα. Ο κόσμος του Πυθαγόρα, όπως ανασυντίθεται από τα παλαιότερα ακούσματα, ήταν διαποτισμένος με την ίδια ηθική διάσταση που διέκρινε τις πεποιθήσεις του ως προς τη μοίρα της ψυχής και τη μετεμψύχωση. Έτσι, η απάντηση στο ερώτημα «Τι είναι οι νήσοι των ευλογημένων;» (δηλαδή ποιος θα ήταν ο μεταθανάτιος προορισμός μας εάν είχαμε ζήσει μια καλή ζωή;) είναι: «Ο ήλιος και η σελήνη». Εξάλλου, από το απόφθεγμα «Οι πλανήτες είναι τα σκυλιά της Περσεφόνης» προκύπτει ότι οι πλανήτες αποτελούν όργανα εκδίκησης για τις αδικίες που διέπραξε η ψυχή. Οι παραπάνω ρήσεις, παράλληλα με τη φράση «οι ψυχές δεν μπορούν να ανέλθουν χωρίς μουσική», αναδεικνύουν μια σημαντική πτυχή της πυθαγόρειας εσχατολογίας: η ψυχή όσων τήρησαν τις ηθικές επιταγές της αδελφότητας ανεβαίνει πάνω από τον ουρανό και εγκαθίσταται στον ήλιο και τη σελήνη. Από τα υπόλοιπα ακούσματα,  συχνά αναφέρονται  τα εξής: η βροντή είναι απειλή που απευθύνεται σε εκείνους που βρίσκονται στα τάρταρα και αποσκοπεί στον εκφοβισμό τους· οι σεισμοί οφείλονται  στις συναντήσεις  των νεκρών· οι Πλειάδες είναι η λύρα των Μουσών· η θάλασσα είναι τα δάκρυα του Κρόνου· η Μεγάλη Άρκτος και η Μικρή Άρκτος είναι τα χέρια της Ρέας.
Φιλοσοφίες Πυθαγόρα.
Ο Πυθαγόρας είχε πει το 570~495 πως οι μορφές και οι ιδέες διέπονται απο αριθμούς. Αυτό επιβεβαιώνεται απο τον παρακάτω λογικό συνειρμό: 
Τα πάντα στο σύμπαν διέπονται απο μαθηματικούς κανόνες και λόγους (Οι μορφές διέπονται απο αριθμούς) &gt; Άρα, αν κατανοήσουμε τις αριθμητικές και μαθηματικές σχέσεις &gt; τότε θα κατανοήσουμε τη δομή του σύμπαντος &gt; Έτσι, τα μαθηματικά αποτελούν βασικό μοντέλο για τη φιλοσοφική σκέψη (οι ιδέες διέπονται απο αριθμούς).
Ο Πυθαγόρας θεωρείται από πολλούς ο πατέρας της σύγχρονης χορτοφαγίας. Αν και οι αναφορές, ως προς τη σχέση του με την κατανάλωση κρέατος είναι διφορούμενες , οι απόψεις του οδήγησαν στη δημιουργία της "Χορτοφαγικής κοινωνίας" στην Αγγλία του 18ου αιώνα. Αυτή ήταν η απαρχή του σύγχρονου χορτοφαγικού κινήματος.

</doc>
